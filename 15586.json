[
  {"content":"\r\n\r\nبسم الله الرحمن الرحيم\r\nرسالهء\r\nتوضيح المسائل\r\nمطابق فتاوى حضرت آيت الله العظمى\r\nمحمدعلى گرامى قمى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nسرشناسه : گرامى ، محمد على\r\nعنوان ونام پديدآور : رساله توضيح المسائل / محمدعلى گرامى .\r\nمشخصات نشر : قم : دفتر حضرت آية الله العظمى گرامى ، 1390 .\r\nمشخصات ظاهرى : 592 ص .\r\nيادداشت : چاپ قبلى : دفتر حضرت آية الله العظمى گرامى ، 1378 .\r\nموضوع : فقه جعفرى - رسالهء عمليه\r\nشناسه افزوده : دفتر حضرت آيت الله العظمى گرامى قمى\r\nرده بندى كنگره : 1390 5 ر 4 گ / 9 / 183 bp\r\nرده بندى ديويى : 3422 / 297\r\nشماره كتابشناسى ملى : 2375750\r\nشناسنامه كتاب\r\nرسالهء توضيح المسائل\r\nحضرت آيت ا . . . العظمى گرامى ( زيد عزه العالى )\r\nناشر : دفتر حضرت آيت ا . . . گرامى\r\nناشر همكار : مشهور\r\nشمارگان : 5000\r\nچاپ : كمال الملك\r\nشابك : 6 - 01 - 5713 - 600 - 978\r\nدفتر فروش :\r\nانتشارات مشهور\r\nقم : خيابان ارم / پاساژ قدس / طبقه پايين / پلاك 5 / تلفن : 7747462 - 7746806 - 0251\r\nدفتر مركز : خيابان سميه / كوچه 26 / پلاك 8 / تلفن : 7838911 - 7831646 - 0251\r\n\r\n","description":"","footnote":"","page_name":" 2 ","page_number":2},
  {"content":"\r\n . \r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n . \r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n . \r\n","description":"","footnote":"","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n\r\n\r\nاحكام تقليد\r\nبسم الله الرحمن الرحيم\r\nالْحَمْدُللهِ رَبِّ الْعالَمينْ وَ الصَّلوةُ وَ السَّلامُ عَلي خَيْرِ خَلْقِهِ مُحَمَّدٍ وَ آلِهِ الطّاهِرينَ\r\nوَ لَعْنَةُ اللهِ عَلي اعْدائِهِمْ اجْمَعينَ إلي يَوْمِ الدّينِ\r\nمسئله 1 - هر فرد عاقل و بالغ در برابر خداوند كه خالق اوست مسئوليّتهائى دارد . بالغ يعنى به رشد جسمانى و روحى رسيده باشد ، و چون افراد با اختلاف به آن حد رشد مىرسند شارع مقدس اسلام براى بلوغ علائمى قرار داده است : 1 - خارج شدن منى از شخص . 2 - روئيدن موى درشت بالاى عورت . 3 - تمام شدن پانزده سال قمرى در پسر و نه سال قمرى در دختر . هر يك از اينها كه تحقّق يافت علامت بلوغ مىباشد .\r\nمسئله 2 - عقيده هر كس در اصول دين بايد از روى دليل باشد - به اندازه توانائى فكرش - و نمىتواند در اصول دين تقليد نمايد ، يعنى بدون دليل گفتهء كسى را قبول كند . ولى اگر از گفتهء ديگرى به عقايد دينى يقين پيدا كند در حكم به مسلمان بودن او كافى است . اما در فروع دين ، احكام و مسائل عملى دين بايد يا مجتهد باشد كه بتواند احكام را از روى دليل بدست آورد ، يا از مجتهد تقليد كند ، يعنى به دستور او رفتار نمايد ، يا از راه احتياط طورى به وظيفه خود عمل نمايد ، كه يقيين كند تكليف خود را انجام داده است ، مثلًا اگر عدّه‌اى از مجتهدين عملى را حرام مىدانند ، و عدّهء ديگر مىگويند حرام نيست ؛ آن عمل را انجام ندهد ، و اگر عملى را بعضى واجب و بعضى مستحب مىدانند ، آن را بجا آورد . پس كسانى كه مجتهد نيستند و نمىتوانند بنابر احتياط عمل كنند ، واجب است از مجتهد تقليد نمايند .\r\nمسئله 3 - تقليد در احكام ، عمل كردن به فتواى مجتهد است و از مجتهدى بايد تقليد كرد كه همه يا بيشتر مسائل شرع مقدس را از راه استنباط از ادلّهء فقهى بداند - از\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nكسى كه تنها چندمسئله از يك يا چند باب فقهى را تحقيق كرده است ، تقليد باطل است هر چند در اين مسائل بيش از ديگران تحقيق كرده باشد - و نيز بايد مرد ، بالغ ، عاقل ، شيعه دوازده امامى ، حلال‌زاده ، زنده و عادل باشد . و عادل كسى است كه با ملكه عدالت كارهايى را كه بر او واجب است بجا آورد و كارهايى را كه بر او حرام است ترك كند ، و ملكه عدالت عبارتست از حالتى كه انسان را به اطاعت و ترك معصيت وادار كند و اين در معاشرت مستقيم و يا از طريق معاشرت با معاشرين او معلوم مىشود ؛ و مجتهدى كه انسان از او تقليد مىكند بايد اعلم باشد و اعلم يعنى مجتهدى كه در استنباط احكام شرع از ديگر مجتهدان زمان خود استادتر باشد .\r\nمسئله 4 - مجتهد و اعلم را از سه راه مىتوان شناخت : اوّل - آنكه خود انسان يقين كند ، مثل آنكه خود اهل نظر باشد و بتواند مجتهد و اعلم را بشناسد . دوم - آنكه دو نفر عالم عادل كه مىتوانند مجتهد و اعلم را تشخيص دهند ، مجتهد بودن يا اعلم بودن كسى را تصديق كنند به شرط آنكه دو نفر عالم عادل ديگر با گفتهء آنان مخالفت ننمايند . سوّم - آنكه عده اى از اهل علم و نظر كه مىتوانند مجتهد و اعلم را تشخيص دهند ، و از گفتهء آنان اطمينان پيدا مىشود ، مجتهد بودن يا اعلم بودن كسى را تصديق كنند .\r\nمسئله 5 - اگر شناختن اعلم مشكل باشد احتياطاً بايد از كسى تقليد كند كه ظنّ به اعلميّتش دارد و اگر چند نفر در نظر او اعلم از ديگران و با يكديگر مساوى باشند ، بايد از يكى از آنان تقليد كند . ولى چنانچه يكى از آنان پرهيزكارتر باشد احتياط آن است كه از او تقليد كند .\r\nمسئله 6 - بدست آوردن فتواى مجتهد چهار راه دارد : اوّل شنيدن از خود مجتهد . دوّم شنيدن از دو نفر عادل . سوّم شنيدن از كسى كه انسان به گفته او اطمينان دارد . چهارم ديدن در رساله مجتهد ، در صورتى كه انسان به درستى آن رساله اطمينان داشته باشد .\r\nمسئله 7 - تا انسان يقين نكند كه فتواى مجتهد عوض شده است ، مىتواند به آنچه در رساله نوشته شده عمل نمايد ، مگر اين‌كه قرائنى دلالت بر تغيير كند كه در اين صورت تحقيق لازم است .\r\nمسئله 8 - اگر مجتهد اعلم درمسئله اى قتوا دهد ، كسى كه از او تقليد مىكند ، نمىتواند در آن‌مسئله به فتواى مجتهد ديگر عمل كند ولى اگر قتوا ندهد و بفرمايد احتياط\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nآن است كه فلان طور عمل شود ، مثلًا بفرمايد احتياط آن است كه در ركعت سوّم و چهارم نماز سه مرتبه تسبيحات اربعه يعنى « سُبْحانَ اللهِ وَ الْحَمْدُ للهِ وَ لا إلهَ إلَّا اللهُ وَ اللهُ أكْبَرْ » بگويند ، مقلّد بايد يا به اين احتياط ، كه احتياط واجبش مىگويند عمل كند و سه مرتبه بگويد ، يا به فتواى فالأعلم يعنى مجتهدى كه علم او از مجتهد اعلم كمتر و از مجتهدهاى ديگر بيشتر است عمل نمايد ، پس اگر او يك مرتبه گفتن را كافى بداند ، مىتواند يك مرتبه بگويد ، و همچنين است اگر مجتهد اعلم بفرمايدمسئله محلّ تأمل يا محلّ اشكال است . مگر اين‌كه مقلد از طريقى يقين كند كه اعلم وجه فتواى فالاعلم را مىداند و آن را ناتمام مىشمارد كه در اين صورت بايد احتياط كند .\r\nمسئله 9 - اگر مجتهد اعلم پس از آنكه درمسئله‌اى فتوا داده احتياط كند ، مثلًا بفرمايد ظرف نجس را كه يك مرتبه در آب كُر بشويند پاك مىشود ، اگر چه احتياط آن است كه سه مرتبه بشويند ، مقلد او مىتواند در آن‌مسئله به فتواى او عمل كند و يك مرتبه بشويد و اين احتياط استحبابى مىباشد .\r\nمسئله 10 - اگر مجتهدى كه انسان از او تقليد مىكند ، از دنيا برود بايد از مجتهد زنده تقليد كند . ولى كسى كه در مسأله‌اى به فتواى مجتهدى عمل كرده اگر بعد از مردن آن مجتهد در آن‌مسئله به فتواى مجتهد زنده رفتار نكرده باشد ، مىتواند در آن‌مسئله به فتواى مجتهدى كه از دنيا رفته باقى باشد ، اگر چه احتياط مستحب آن است كه به فتواى مجتهد زنده رفتار نمايد .\r\nمسئله 11 - اگر در مسأله‌اى به فتواى مجتهدى عمل كند ، و بعد از مردن او در همان‌مسئله به فتواى مجتهد زنده رفتار نمايد ، دوباره نمىتواند آن را مطابق فتواى مجتهدى كه از دنيا رفته است انجام دهد . بلكه اگر مجتهد زنده در مسأله‌اى فتوا ندهد ، و فقط احتياط نمايد و مقلّد مدّتى به آن احتياط عمل كند ، دوباره نمىتواند به فتواى مجتهدى كه از دنيا رفته عمل نمايد ، مثلًا اگر مجتهدى گفتن يك مرتبه « سُبْحانَ اللهِ وَ الْحَمْدُللهِ وَ لا إلهَ إلَّا اللهُ وَ اللهُ أكْبَرُ » را در ركعت سوّم و چهارم نماز كافى بداند ، و مقلّد مدّتى به اين دستور عمل نمايد و يك مرتبه بگويد ، چنانچه آن مجتهد از دنيا برود و مجتهد زنده احتياط واجب را در سه مرتبه گفتن بداند و مقلّد به استناد نظر او به اين احتياط عمل كند و سه مرتبه بگويد دوباره نمىتواند به فتواى مجتهدى كه از دنيا رفته برگردد و يك مرتبه بگويد .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nمسئله 12 - مسائلى را كه انسان غالباً به آنها احتياج دارد واجب است ياد بگيرد .\r\nمسئله 13 - اگر براى انسان مسأله‌اى پيش آيد كه فتواى اعلم را نداند و امكان تحقيق آن نباشد مىتواند به فتواى غير اعلم عمل كند و اگر معلوم شد كه اعلم آن را باطل مىداند بعداً اعاده كند . و اگر راه احتياط را مىداند بهتر است از اوّل احتياط كند .\r\nمسئله 14 - اگر كسى فتواى مجتهدى را به ديگرى بگويد چنانچه فتواى آن مجتهد عوض شود لازم نيست به او خبر دهد كه فتوا عوض شده ولى اگر بعد از گفتن فتوا بفهمد اشتباه كرده ؛ تا حدّ ممكن بايد اشتباه را بر طرف كند و اگر در نوشتار يا سخنرانى اظهار كرده بايد بطور مكرّر توضيح دهد تا افرادى كه به اشتباه افتاده‌اند با خبر شوند .\r\nمسئله 15 - اگر مكلّف مدتى بدون تقليد عمل كند در صورتى اعمال او صحيح است كه مطابق با واقع انجام شده باشد ، و اگر عبادت بوده و به قصد قربت آن را بجا آورده باشد و راه بدست آوردن مطابقت با واقع اين است كه يا بعداً علم پيدا كند كه مطابق با واقع بوده يا آنكه مطابق فتواى مجتهدى كه فعلًا وظيفه‌اش تقليد از او است واقع شده باشد .\r\nمسئله 16 - عدول از مجتهدى كه جامع شرايط فتوا مىباشد به مجتهد ديگر جائر نيست مگر آنكه دومى اعلم باشد يا بداند كه دومى يا اعلم است يا مساوى و در غير اين دو صورت اگر عدول كرده باشد بايد به مجتهد اوّل برگردد .\r\nمسئله 17 - اگر فتواى مجتهد تغيير كند مقلد بايد طبق فتواى جديد عمل كند ولى اعمال گذشته‌اش نيز صحيح است و اعاده ندارد و همين‌طور است هنگامى كه از مجتهدى به مجتهد ديگر برمى گردد ، اگر تقليد سابق و جديد طبق موازين تحقيق انجام شده باشد .\r\nمسئله 18 - اگر نمىداند تقليد سابق او درست بوده يا نه بايد بنابر صحّت بگذارد و از اين به بعد تحقيق كند .\r\nمسئله 19 - اگر دو مجتهد از هر جهت مساوى باشند مىتواند تبعيض در تقليد نموده در برخى مسائل از يكى و در برخى ديگر از ديگرى تقليد كند هر چند فتواى راحت‌تر را انتخاب نمايد .\r\nمسئله 20 - استنباط احكام شرعيّه پس از اين همه قرن‌ها كه از زمان پيامبر ( ص ) و ائمه معصومين ( عليهم السلام ) مىگذرد كار آسانى نيست و كسانى كه قدرت استنباط ندارند نبايد اظهار نظر كنند كه مرتكب حرام بزرگى مىشوند .\r\n\r\n","description":"","footnote":"","page_name":" 20 ","page_number":20},
  {"content":"\r\n\r\n\r\nاحكام طهارت\r\n\r\nآب مطلق و مضاف\r\nمسئله 21 - آب يا مطلق است يا مضاف : آب مضاف آبى است كه در عرف ، كلمه آب بدون قيد به آن گفته نشود مانند مايعات گرفته شده از گل‌ها ، ميوه‌ها و مثل آبى كه به قدرى با خاك و مانند آن مخلوط شود ، كه ديگر به آن آب نگويند . و غير اين‌ها آب مطلق است ، و آن بر پنج قسم است : اوّل : آب كر ، دوم : آب قليل ، سوم : آب جارى ، چهارم : آب باران ، پنجم : آب چاه .\r\n\r\n1 - آب كر\r\nمسئله 22 - آب كر مقدار آبى است كه - بنابر احتياط واجب - اگر در ظرفى كه طول و عرض و عمق آن هر يك سه وجب و نيم - به وجب متوسط - است بريزند ، آن ظرف را پر كند . و وزن آن از صد و بيست و هشت من تبريز ، بيست مثقال كمتر است و هر مثقال 6 / 4 گرم است و هر 16 مثقال يك سير مىباشد . و به وزن كيلو 906 / 383 كيلوگرم مىباشد و از نظر حجم ليتر ، گنجايش ظرفى كه تقريباً همين وزن آب بگيرد .\r\nمسئله 23 - اگر عين نجس مانند بول و خون به آب كر برسد ، چنانچه آن آب ، بو يا رنگ يا مزه نجاست را بگيرد ، نجس مىشود . و اگر تغيير نكند نجس نمىشود .\r\nمسئله 24 - اگر بوى آب كر بواسطه غير نجاست تغيير كند ، نجس نمىشود .\r\nمسئله 25 - اگر عين نجس مانند خون به آبى كه بيشتر از كر است برسد و بو يا رنگ يا مزه قسمتى از آن را تغيير دهد ، چنانچه مقدارى كه تغيير نكرده كمتر از كر باشد تمام آب نجس مىشود و اگر به اندازه كر يا بيشتر باشد ؛ فقط مقدارى كه بو يا رنگ يا مزه آن تغيير كرده نجس است .\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nمسئله 26 - آب فوّاره اگر متّصل به كر باشد ، آب نجس را پاك مىكند . ولى اگر قطره قطره روى آب نجس بريزد ؛ آن را پاك نمىكند ؛ مگر آنكه چيزى روى فوّاره بگيرند ؛ تا آن آب پيش از قطره قطره شدن به آب نجس متّصل شود و بنابر احتياط واجب بايد آب فوّاره با آن آب نجس مخلوط گردد .\r\nمسئله 27 - اگر چيز نجس را زير شيرى كه متّصل به كر است بشويند ؛ آبى كه از آن چيز مىريزد اگر متّصل به كر باشد و بو يا رنگ يا مزه نجاست نگرفته باشد و عين نجاست هم در آن نباشد پاك است .\r\nمسئله 28 - اگر مقدارى از آب كر يخ ببندد و باقى آن به قدر كر نباشد ، چنانچه نجاست به آن برسد نجس مىشود ، و هر قدر از يخ هم آب شود نجس است .\r\nمسئله 29 - آبى كه به اندازه كر بوده ، اگر انسان شكّ كند از كر كمتر شده يا نه ؛ حكم كر را دارد ، يعنى نجاست را پاك مىكند و اگر نجاستى هم به آن برسد نجس نمىشود . و آبى كه كمتر از كر بوده و انسان شكّ دارد به مقدار كر شده يا نه حكم آب كر را ندارد .\r\nمسئله 30 - كُر بودن آب به دو راه ثابت مىشود : اوّل - آنكه خود انسان يقين يا اطمينان پيدا كند . دوّم - آنكه دو مرد عادل خبر دهند . بلكه به‌قول يك فرد مطلع ، مورد اعتماد نيز ثابت مىشود ، گر چه احتياط خوب است و بنا به احتياط واجب بگفته كسى كه آب تحت يد ( در دست ) اوست ثابت نمىشود مگر اين‌كه مورد اعتماد باشد .\r\n\r\n2 - آب قليل\r\nمسئله 31 - آب قليل آبى است كه از زمين نجوشد و از كر كمتر باشد .\r\nمسئله 32 - اگر آب قليل روى چيز نجس بريزد ، يا چيز نجس به آن برسد نجس مىشود . ولى اگر از بالا با فشار روى چيز نجس بريزد ، مقدارى كه به آن چيز مىرسد نجس و هر چه بالاتر از آن است . پاك مىباشد .\r\nمسئله 33 - آب قليلى كه براى بر طرف كردن عين نجاست روى چيز نجس ريخته شود و از آن جدا گردد نجس است ، و آب قليلى كه بعد از بر طرف شدن عين نجاست براى آب كشيدن روى آن مىريزند و از آن جدا مىشود و بعد از آن محل پاك مىشود - كه اصطلاحاً غساله دوّم مىگويند - پاك است و آبى كه با آن مخرج بول و غائط را مىشويند - اگر قليل است - با پنج شرط پاك است :\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nاوّل - آنكه يكى از خصوصيات سه گانه نجاست ( رنگ ، بو ، مزه ) را به خود نگرفته باشد .\r\nدوم - نجاستى از خارج به آن نرسيده باشد . سوّم - نجاست ديگرى مثل خون با بول يا غائط بيرون نيامده باشد . چهارم - ذره‌هاى غائط در آب پيدا نباشد . پنجم - بيشتر از مقدار معمول نجاست به اطراف مخرج نرسيده باشد . و منظور از پاك بودن آن اين است كه ترشّح آن اجتناب ندارد .\r\n\r\n3 - آب جارى\r\nمسئله 34 - آب جارى آبى است كه از زمين بجوشد وجريان داشته باشد مانند آب چشمه و قنات .\r\nمسئله 35 - آب جارى اگر چه كمتر از كر باشد ، چنانچه نجاست به آن برسد ، تا وقتى بو يا رنگ يا مزه آن بواسطه نجاست تغيير نكرده پاك است .\r\nمسئله 36 - اگر نجاستى به آب جارى برسد ، مقدارى از آن كه بو يا رنگ يا مزه‌اش بواسطه نجاست تغيير كرده نجس است . و طرفى كه متّصل به چشمه است اگر چه كمتر از كر باشد پاك است . و آبهاى ديگر نهر اگر به اندازه كر باشد يا بواسطه آبى كه تغيير نكرده به آب طرف چشمه متّصل باشد ، پاك و گرنه نجس است .\r\nمسئله 37 - آب چشمه اى كه جارى نيست ولى طورى است كه اگر از آن بردارند باز مىجوشد ، حكم آب جارى دارد . يعنى اگر نجاست به آن برسد ، تا وقتى كه بو يا رنگ يا مزه آن بواسطه نجاست تغيير نكرده ، پاك است .\r\nمسئله 38 - آبى كه كنار نهر ، ايستاده و متّصل به آب جارى است ؛ حكم آب جارى دارد .\r\nمسئله 39 - چشمه‌اى كه مثلًا در زمستان مىجوشد و در تابستان از جوشش مىافتد ، فقط وقتى كه مىجوشد حكم آب جارى را دارد .\r\nمسئله 40 - در حمام‌هايى كه افراد از حوضچه‌ها استفاده مىكننند كه در برخى كشورها هم اكنون معمول است ، آب حوض حمّام اگر چه كمتر از كر باشد ، چنانچه به خزينه اى كه آب آن به اندازه كر است متّصل باشد ، حكم آب جارى را دارد .\r\nمسئله 41 - آب لوله‌هاى حمّام و عمارات كه از شيرها و دوشها مىريزد ، اگر متّصل به كر باشد مثل آب جارى است .\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nمسئله 42 - آبى كه روى زمين جريان دارد ولى از زمين نمىجوشد ، چنانچه كمتر از كر باشد و نجاست به آن برسد نجس مىشود ، امّا اگر از بالا با فشار به پايين بريزد ، چنانچه نجاست به پائين آن برسد بالاى آن نجس نمىشود . و اگر فشار از پائين به بالا هم باشد مثل فوّاره اگر به بالاى آن چيز نجسى برسد پائين آن نجس نمىشود .\r\n\r\n4 - آب باران\r\nمسئله 43 - اگر به چيز نجسى كه عين نجاست در آن نيست يك مرتبه باران ببارد ، جايى كه باران به آن برسد پاك مىشود . و در فرش و لباس و مانند اينها فشار لازم نيست . البتّه باريدن دو سه قطره فايده ندارد ، بلكه بايد طورى باشد كه بگويند باران مىآيد .\r\nمسئله 44 - اگر باران به عين نجس ببارد و بجاى ديگر ترشح كند ، چنانچه عين نجاست همراه آن نباشد ، و بو يا رنگ يا مزه نجاست نگرفته باشد پاك است .\r\nپس اگر باران بر خون ببارد و ترشح كند ، چنانچه ذره‌هاى خون در آن باشد ، يا آنكه بو يا رنگ يا مزه خون گرفته باشد نجس مىباشد .\r\nمسئله 45 - اگر بر سقف عمارت يا روى بام آن عين نجاست باشد ، تا وقتى باران به بام مىبارد ، آبى كه به چيز نجس رسيده و از سقف يا ناودان مىريزد پاك است و بعد از قطع شدن باران اگر معلوم باشد آبى كه مىريزد ، به چيز نجس رسيده است ، نجس مىباشد .\r\nمسئله 46 - زمين نجسى كه باران بر آن ببارد پاك مىشود . و اگر باران بر زمين جارى شود و در حال باريدن به جاى نجسى كه زير سقف است برسد ، آن را نيز پاك مىكند .\r\nمسئله 47 - خاك نجسى كه بواسطه باران گل شود و علم به رسيدن باران به وصف اطلاق و پيش از مضاف شدن به تمام اجزاء آن حاصل شود پاك است ولى حصول علم به آن مشكل است .\r\nمسئله 48 - هرگاه آب باران در جايى جمع شود ، اگر چه كمتر از كر باشد چنانچه موقعى كه باران مىآيد ، چيز نجسى را در آن بشويند و آب ، بو يا رنگ يا مزه نجاست نگيرد ، آن چيز نجس پاك مىشود .\r\nمسئله 49 - اگر بر فرش پاكى كه روى زمين نجس است باران ببارد و در حال باريدن به زمين نجس برسد ، فرش نجس نمىشود و زمين هم پاك مىگردد .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nمسئله 50 - اگر آب باران يا آب ديگر در گودالى جمع شود و كمتر از كر باشد پس از قطع شدن باران به رسيدن نجاست به آن نجس مىشود .\r\n\r\n5 - آب چاه\r\nمسئله 51 - آب چاهى كه از زمين مىجوشد ، اگر چه كمتر از كر باشد چنانچه نجاست به آن برسد ، تا وقتى بو يا رنگ يا مزه آن بواسطه نجاست تغيير نكرده پاك است ولى مستحب است پس از رسيدن بعضى از نجاستها براى بر طرف شدن برخى خصوصيات احتمالى نجس ، مقدارى كه در كتابهاى مفصل گفته شده از آب آن بكشند .\r\nمسئله 52 - اگر نجاستى در چاه بريزد و بو يا رنگ يا مزه آب آن را تغيير دهد ، چنانچه تغيير آب چاه از بين برود ، موقعى پاك مىشود كه با آبى كه از چاه مىجوشد مخلوط شود .\r\nمسئله 53 - هنگامى كه بوسيله موتور يا تلمبه از چاه آب كشيده مىشود مادامى كه آب متّصل به آب چاه مىباشد حكم آب درون چاه را دارد و با ملاقات نجس ، نجس نمىشود .\r\n\r\nاحكام آب‌ها\r\nمسئله 54 - آب مضاف كه معنى آن گفته شد ، چيز نجس را پاك نمىكند ، وضو و غسل هم با آن باطل است .\r\nمسئله 55 - آب مضاف اگر ذرّه‌اى نجاست به آن برسد نجس مىشود ، ولى چنانچه از بالا با فشار روى چيز نجس بريزد ، مقدارى كه به چيز نجس رسيده نجس و مقدارى كه بالاتر از آن است پاك مىباشد . مثلًا اگر گلاب را از گلابدان روى دست نجس بريزند ، آنچه بدست رسيده نجس ، و آنچه بدست نرسيده پاك است . و همچنين اگر مثل فوّاره از پائين به بالا با فشار بيرون آيد پائين بواسطه نجس شدن بالا نجس نمىشود .\r\nمسئله 56 - اگر آب مضاف و هر گونه مايع ديگر مثل لوله‌هاى نفت به‌قدرى زياد باشد كه در عرف ، نجاست يك طرف را سرايت به طرف ديگر ندهند پيش از امتزاج و بهم خوردن ، فوراً طرف ديگر نجس نمىشود ، گر چه احتياط خوب است .\r\nمسئله 57 - اگر آب مضاف نجس طورى با آب كر يا جارى مخلوط شود كه ديگر آب مضاف به آن نگويند پاك مىشود .\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nمسئله 58 - آبى كه مطلق بوده و معلوم نيست مضاف شده يا نه ، مثل آب مطلق است ، يعنى چيز نجس را پاك مىكند ، وضو و غسل هم با آن صحيح است و آبى كه مضاف بوده و معلوم نيست مطلق شده يا نه مثل آب مضاف است ، يعنى چيز نجس را پاك نمىكند ، وضو و غسل هم با آن باطل است .\r\nمسئله 59 - آبى كه معلوم نيست مطلق است يا مضاف ، و معلوم نيست كه قبلًا مطلق يا مضاف بوده نجاست را پاك نمىكند ، وضو و غسل هم با آن باطل است ولى اگر به اندازه كر يا بيشتر باشد و نجاست به آن برسد حكم به نجس بودن آن نمىشود .\r\nمسئله 60 - آبى كه عين نجاست مثل خون و بول به آن برسد و بو يا رنگ يا مزه آن را تغيير دهد ، اگر چه كر يا جارى باشد نجس مىشود . ولى اگر بو يا رنگ يا مزه آب بواسطه نجاستى كه بيرون آب است عوض شود مثلًا مردارى كه پهلوى آب است بوى آن را تغيير دهد نجس نمىشود .\r\nمسئله 61 - آبى كه عين نجاست مثل خون و بول در آن ريخته و بو يا رنگ يا مزه آن را تغيير داده ، چنانچه به كر يا جارى متّصل شود ، يا باران بر آن ببارد ، يا باد باران را در آن بريزد ، يا آب باران از ناودان در حال باريدن در آن جارى شود و تغيير آن از بين برود پاك مىشود . ولى بايد آب كر يا جارى يا باران در حال باريدن با آن مخلوط گردد .\r\nمسئله 62 - اگر چيز نجسى را در كر يا جارى آب بكشند ، آبى كه بعد از بيرون آوردن ، از آن مىريزد پاك است .\r\nمسئله 63 - آبى كه پاك بوده و معلوم نيست نجس شده يا نه محكوم به طهارت است و آبى كه نجس بوده و معلوم نيست پاك شده يا نه محكوم به نجاست است .\r\nمسئله 64 - نيم خورده سگ و خوك و كافر ، نجس و خوردن آن حرام است و نيم خورده حيوانات حرام گوشت ديگر ، پاك ، ولى خوردن آن مكروه مىباشد .\r\n\r\nاحكام تخلّى ( بول و غائط كردن )\r\nمسئله 65 - واجب است انسان وقت تخلّى و مواقع ديگر ، عورت خو د را از كسانى كه مكلّفند ؛ اگر چه مثل خواهر و مادر با او محرم باشند ، و همچنين از ديوانه ممّيز و بچه‌هاى ممّيز كه خوب و بد را مىفهمند بپوشاند . ولى زن و شوهر لازم نيست عورت خود را از يكديگر بپوشانند .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nمسئله 66 - لازم نيست با چيز مخصوصى عورت خود را بپوشانند و اگر مثلًا با دست هم آن را بپوشاند كافى است .\r\nمسئله 67 - موقع تخلّى بايد طرف جلوى بدن يعنى شكم و سينه و زانوها رو به قبله و پشت به قبله نباشد .\r\nمسئله 68 - اگر موقع تخلّى طرف جلوى بدن كسى رو به قبله يا پشت به قبله باشد و عورت را از قبله بگرداند كفايت نمىكند . و اگر جلوى بدن او رو به قبله يا پشت به قبله نباشد احتياط واجب آن است كه عورت را نيز رو به قبله يا پشت به قبله ننمايد .\r\nمسئله 69 - احتياط مستحب آن است كه طرف جلوى بدن در موقع استبراء كه احكام آن بعداً گفته مىشود ، و نيز موقع تطهير مخرج بول و غائط ، رو به قبله و پشت به قبله نباشد .\r\nمسئله 70 - اگر براى آنكه نامحرم او را نبيند ، و يا هر جهت ديگر مجبور شود رو به قبله يا پشت قبله بنشيند اشكال ندارد ولى اگر بتواند خود را هر چند مختصر بگرداند لازم است .\r\nمسئله 71 - احتياط واجب آن است كه بچه را در وقت تخلّى رو به قبله يا پشت به قبله ننشانند ، ولى اگر خود بچّه بنشيند جلوگيرى از او واجب نيست .\r\nمسئله 72 - در چهار جا تخلّى حرام است : اوّل : در كوچه‌هاى بن بست ، در صورتى كه صاحبانش اجازه نداده باشند ، بلكه بنابر احتياط واجب در راه‌هاى عمومى نيز جايز نيست . دوّم : در ملك كسى كه اجازه تخلّى نداده است .\r\nسوم : در جايى كه براى عده مخصوصى وقف شده است مثل بعضى از مدرسه‌ها . چهارم : روى قبر مؤمنين در صورتى كه بى احترامى به آنان باشد و همچنين هر موردى كه هتك مقدّسات مذهبى يا هتك مقام مؤمنين باشد .\r\nمسئله 73 - در سه صورت مخرج غائط فقط با آب پاك مىشود .\r\nاوّل آنكه با غائط نجاست ديگرى مثل خون بيرون آمده باشد . دوّم آنكه نجاستى از خارج به مخرج غائط رسيده باشد . سوّم آنكه اطراف مخرج بيشتر از مقدار معمول آلوده شده باشد و در غير اين سه صورت مىشود مخرج را با آب شست و يا به دستورى كه بعداً گفته مىشود با پارچه و سنگ و مانند اينها پاك كرد اگر چه شستن با آب بهتر است .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nمسئله 74 - مخرج بول با غير آب پاك نمىشود . با آب لوله كشى شهرى و در كر و جارى اگر يك مرتبه بشويند كافى است ولى با آب قليل بنابر احتياط بايد دو مرتبه شست و براى هر مرتبه مقدارى كه بر رطوبت محل غلبه كرده آن را ببرد كافى است ، كسانى هم كه بولشان از غير مجراى طبيعى مىآيد نيز دو مرتبه بشويند و زنها با مردها در اين جهت فرقى ندارند .\r\nمسئله 75 - اگر مخرج غائط را با آب بشويند ، بايد چيزى از غائط در محل نماند . ولى باقى ماندن رنگ و بوى آن مانعى ندارد و اگر در دفعه اوّل طورى شسته شود كه ذرّه‌اى از غائط در آن نماند دوباره شستن لازم نيست .\r\nمسئله 76 - با سنگ و كلوخ و مانند اينها اگر خشك و پاك باشند مىشود مخرج غائط را تطهير كرد و چنانچه رطوبت كمى داشته باشند كه به مخرج نرسد اشكال ندارد ، و بهتر است از سه دفعه كمتر نباشد اگر چه اقوى آن است كه پاك مىشود اگر به يك مرتبه يا دو مرتبه مخرج پاكيزه شود و منظور از طهارت در اين‌مسئله عدم حكم به نجاست است يعنى براى نماز اشكال ندارد و موجب نجاست چيزى كه به محل مىرسد نمىشود .\r\nمسئله 77 - احتياط مستحب آن است كه سنگ يا پارچه‌اى كه غائط را با آن بر طرف مىكنند ، سه قطعه باشد گرچه با يكى هم پاك مىشود اگر همه غائط را ببرد ولى اگر با سه قطعه هم بر طرف نشود ، بايد به‌قدرى قطعات را اضافه نمايند تا مخرج كاملًا پاكيزه شود ، ولى باقى ماندن ذرات كوچكى كه ديده نمىشود و نيزه لزوجت محل اشكال ندارد .\r\nمسئله 78 - براى از بين بردن غائط با غير آب چيز مخصوصى شرط نيست بلكه هر جسم پاك غير مايع كه عين نجس را ببرد كافى است ، سنگ يا پارچه يا دستمال كاغذى و غيره فرق نمىكند ولى پاك كردن با چيزهايى كه احترام آنها لازم است مانند كاغذى كه اسم خدا و پيغمبران بر آن نوشته شده معصيت و حرام است و پاك شدن مخرج با استنجاء به سرگين حيوانات و استخوان هم محل اشكال است يعنى نماز خواندن با آن اشكال دارد .\r\nمسئله 79 - اگر شكّ كند كه مخرج را تطهير كرده يا نه ، اگر چه هميشه بعد از بول يا غائط فوراً تطهير مىكرده ، احتياط واجب آن است كه تطهير نمايد .\r\nمسئله 80 - اگر بعد از نماز شكّ كند كه قبل از نماز ، مخرج را تطهير كرده يا نه ، اگر يقين به بىتوجهى خود در وقت استنجاء ندارد نمازى كه خوانده صحيح است ، ولى براى نمازهاى بعد بايد تطهير كند .\r\n\r\n","description":"","footnote":"","page_name":" 28 ","page_number":28},
  {"content":"\r\n\r\n\r\nاستبراء\r\nمسئله 81 - استبراء عمل مستحبى است كه مردها بعد از بيرون آمدن بول انجام مىدهند ، براى آنكه مطمئن شوند بول در مجرى نمانده است . و آن اقسامى دارد و بهتر اين است كه بعد از قطع شدن بول ، اگر مخرج غائط نجس شده ، اوّل آن را تطهير كنند ، بعد سه دفعه با انگشت از مخرج غائط تا بيخ آلت با كمى فشار بكشند و بعد يك انگشت را روى آلت و انگشت ديگر را زير آن بگذارند و سه مرتبه تا ختنه گاه بكشند و پس از آن سه مرتبه سر آلت را فشار دهند .\r\nمسئله 82 - آبى كه گاهى از ملاعبه و بازى كردن از انسان خارج مىشود و به آن مَذى مىگويند پاك است . و نيز آبى كه گاهى بعد از منى بيرون مىآيد و به آن وَذى گفته مىشود ، اگر ظاهر محل تطهير شده باشد ، پاك است و آبى كه گاهى بعد از بول بيرون مىآيد و به آن وَدى مىگويند ، اگر بول به آن نرسيده باشد ، پاك است .\r\nو چنانچه انسان بعد از بول استبراء كند و بعد آبى از او خارج شود ، و شكّ كند كه بول است يا يكى از اينها ، پاك مىباشد و اگر استبراء نكرده باشد و در اثر ملاعبه و مانند آن رطوبتى خارج شود كه مىداند يكى از اين رطوبتهاى پاك است ولى احتمال بدهد كه چيزى از بول هم همراه آن بيرون آمده باشد حكم پاكى دارد و وضو او هم باطل نمىشود .\r\nمسئله 83 - اگر انسان شكّ كند استبراء كرده يا نه و رطوبتى از او بيرون آيد كه نداند از رطوبتهاى پاك است يا نه ، نجس مىباشد و چنانچه وضو گرفته باشد باطل مىشود . ولى اگر شكّ كند استبرائى كه كرده درست بوده يا نه و رطوبتى از او بيرون آيد كه نداند پاك است يا نه ، پاك مىباشد ؛ وضو را هم باطل نمىكند .\r\nمسئله 84 - كسى كه استبراء نكرده اگر بواسطه آنكه مدتى از بول كردن او گذشته و يا به جهت ديگر ، يقين يا اطمينان حاصل كند كه بول در مجرى نمانده است و رطوبتى ببيند و شكّ كند پاك است يا نه ، آن رطوبت پاك مىباشد ، وضو را هم باطل نمىكند .\r\nمسئله 85 - اگر انسان بعد از بول استبراء كند و وضو بگيرد ، چنانچه بعد از وضو رطوبتى ببيند كه بداند يا بول است يا منى ، واجب است احتياطاً غسل كند ، وضو هم بگيرد . ولى اگر وضو نگرفته باشد فقط گرفتن وضو كافى است .\r\nمسئله 86 - براى زن استبراء از بول نيست و اگر رطوبتى ببيند و شكّ كند پاك است يا نه ، پاك مىباشد ، وضو و غسل او را هم باطل نمىكند .\r\n\r\n","description":"","footnote":"","page_name":" 29 ","page_number":29},
  {"content":"\r\n\r\n\r\nمستحبات و مكروهات تخلّى\r\nمسئله 87 - مستحب است در موقع تخلّى جايى بنشيند كه كسى او را نبيند و موقع وارد شدن به مكان تخلّى ، اوّل پاى چپ و موقع بيرون آمدن ، اوّل پاى راست را بگذارد . و همچنين مستحب است در حال تخلّى سر را بپوشاند و سنگينى بدن را بر پاى چپ بيندازد .\r\nمسئله 88 - نشستن روبه‌روى خورشيد و ماه در موقع تخلّى مكروه است ولى اگر عورت خود را بوسيله اى بپوشاند مكروه نيست . و نيز در موقع تخلّى نشستن روبه‌روى باد و در جاده و خيابان و كوچه و درب خانه ( اگر متعلّق حقّ ديگران نباشد و گرنه جايز نيست به تفصيلى كه گذشت ) و زير درختى كه ميوه مىدهد و همين‌طور چيز خوردن در حال تخلّى و توقّف زياد و تطهير كردن با دست راست مكروه مىباشد و همچنين است حرف زدن در حال تخلّى ، ولى اگر ناچار باشد يا ذكر خدا بگويد مكروه نيست .\r\nمسئله 89 - ايستاده بول كردن و بول كردن در زمين سخت و سوراخ جانوران و در آب بخصوص آب راكد مكروه است .\r\nمسئله 90 - خوددارى كردن از بول و غائط مكروه است . و اگر براى بدن ضرر مهمّى داشته باشد حرام است .\r\nمسئله 91 - مستحب است انسان پيش از نماز و پيش از خواب و پيش از جماع و بعد از بيرون آمدن منى ، بول كند .\r\n\r\nنجاسات\r\nمسئله 92 - نجاسات يازده چيز است : اوّل بول ، دوّم غائط ، سوّم منى ، چهارم مردار ، پنجم خون ، ششم و هفتم سگ و خوك ، هشتم كافر ، نهم شراب ، دهم فقّاع ، يازدهم عرق حيوان نجاستخوار كه بنابر احتياط واجب بايد از آن اجتناب كرد .\r\n\r\n1 و 2 - بول و غائط\r\nمسئله 93 - بول و غائط انسان و هر حيوان حرام گوشتى كه خون جهنده دارد يعنى اگر رگ آن را ببرند ، خون از آن جستن مىكند ، نجس است و احتياط مستحبى آن است كه از بول و غائط حيوان حرام گوشتى كه خون آن جستن نمىكند مثل ماهى حرام و قورباغه اجتناب كرد گر چه اقوى طهارت است . البتّه فضله حيوانات كوچك مثل پشه و مگس كه گوشت ندارند حتماً پاك است .\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nمسئله 94 - بول و فضله پرندگان حرام گوشت پاك است ولى خوب است احتياطاً از آن اجتناب شود بخصوص در خفّاش و بخصوص نسبت به بول آن .\r\nمسئله 95 - بول و غائط حيوان نجاستخوار احتياطاً نجس است گر چه اقوى طهارت است و همچنين است بول و غائط حيوانى كه انسان آن را و طى كرده يعنى با آن نزديكى نموده ، ولى گوسفند بلكه بنابر احتياط لازم هر حيوان حلال گوشتى كه گوشت آن از خوردن شير خوك هر چند از غير پستان ، تقويت شده باشد بول و غائطش نجس است .\r\n\r\n3 - منى\r\nمسئله 96 - منى حيوانى كه خون جهنده دارد نجس است .\r\n\r\n4 - مردار\r\nمسئله 97 - مردار انسان و هر حيوانى كه خون جهنده دارد نجس است ، چه خودش مرده باشد يا به غير دستورى كه در شرع معيّن شده آن را كشته باشند ولى مثلًا ماهى چون خون جهنده ندارد ، اگر چه در آب بميرد پاك است - اگر در بيرون آب بميرد كه حلال مىباشد -\r\nمسئله 98 - چيزهائى از مردار مثل پشم و مو و كرك و استخوان و دندان كه روح حيوانى ندارد - گر چه حيات دارد - پاك است .\r\nمسئله 99 - اگر از بدن انسان يا حيوانى كه خون جهنده دارد در حالى كه زنده است گوشت يا چيز ديگرى را كه روح دارد جدا كنند نجس است .\r\nمسئله 100 - پوست‌هاى مختصر لب و جاهاى ديگر بدن كه موقع افتادنشان رسيده ، اگر چه آنها را بكنند پاك است . ولى بنابر احتياط واجب بايد از پوستى كه موقع افتادنش نرسيده و آن را با فشار كنده‌اند اجتناب نمود .\r\nمسئله 101 - تخم مرغى كه از شكم مرغ مرده بيرون مىآيد ، اگر پوست روى آن سفت شده باشد ، پاك است ولى ظاهر آن را بايد آب كشيد .\r\nمسئله 102 - اگر بره و بزغاله پيش از آنكه علفخوار شوند بميرند ؛ پنير مايه اى كه در شيردان آنها مىباشد ، پاك است . ولى ظاهر آن را بايد آب كشيد .\r\nمسئله 103 - دواهاى روان و عطر و روغن و واكس و صابون و مانند اينها كه از خارج مىآورند ، اگر انسان يقين به نجاست آنها نداشته باشد ، پاك است .\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nمسئله 104 - گوشت و پيه و چرمى كه در بازار اسلام از دست مسلمانان گرفته شود پاك است و اگر از دست كافر گرفته شود بنابر احتياط واجب بايد از آن اجتناب شود مگر آنكه بدانيم از دست مسلمان گرفته و اگر در بازار كفّار از دست كفّار بگيرند نجس است مگر آنكه بدانيم از بلاد اسلام بوده و اگر يكى از اينها در بازار كفّار در دست مسلمان باشد احتياط مستحب اجتناب از آن است مگر آنكه مسلمان با آن معامله طهارت كند و احتمال داده شود كه طهارت آن را بدست آورده كه در اين صورت پاك است . و همين‌طور اگر از مسلمان در بازار اسلام بگيريم كه مىدانيم او از بازار كفر آورده و احتمال بدهيم كه تحقيق از ذبح او كرده باشد كه بطور اسلامى باشد .\r\n\r\n5 - خون\r\nمسئله 105 - خون انسان و هر حيوانى كه خون جهنده دارد - يعنى حيوانى كه اگر رگ آن را ببرند خون از آن جستن مىكند - نجس است ، پس خون حيوانى كه مانند ماهى و پشه خون جهنده ندارد پاك مىباشد .\r\nمسئله 106 - اگر حيوان حلال گوشت را به دستورى كه در شرع معيّن شده ؛ بكشند و خون آن به مقدار معمول بيرون آيد خونى كه در بدنش مىماند پاك است ، ولى اگر به علت نفس كشيدن يا بواسطه اين‌كه سر حيوان در جاى بلندى بوده ، خون به بدن حيوان برگردد ، آن خون نجس است و احتياط مستحب اجتناب از خون باقيمانده در اجزاء حرام حيوان حلال گوشت است . گر چه اقوى طهارت است .\r\nمسئله 107 - خوب است از تخم مرغى كه ذرّه‌اى خون در آن است اجتناب كرد . گرچه اقوى طهارت است ولى احتياطاً از خوردن خون مزبور حتى پس از هم زدن و استهلاك اجتناب شود . ولى اگر خون در زرده باشد تا پوست نازك روى آن پاره نشده سفيده آن پاك و حلال مىباشد .\r\nمسئله 108 - خونى كه گاهى موقع دوشيدن شير ديده مىشود ، نجس است و شير را نجس مىكند .\r\nمسئله 109 - خونى كه از لاى دندانها مىآيد ، اگر بواسطه مخلوط شدن با آب دهان از بين برود ، پاك است ، ولى بهتر آن است كه آن را فرو نبرند .\r\nمسئله 110 - خونى كه بواسطه كوبيده شدن ، زير ناخن يا زير پوست مىميرد ، اگر طورى استحاله شود كه ديگر به آن خون نگويند پاك است گر چه اين فرض بعيد است ، و\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nاگر به آن خون بگويند در صورتى كه پوست يا ناخن سوراخ شود و خون ظاهر شود نجس است و در اين صورت اگر مشقّت ندارد بايد براى وضو و غسل آن را بر طرف سازند و اگر مشقّت دارد بايد اطراف آن را بطورى كه نجاست زياد نشود بشويند و پارچه يا چيزى مثل پارچه بر آن بگذارند و روى پارچه دست تر بكشند و احتياطاً تيمّم هم بكنند . ولى اگر خون ظاهر نشده باشد گر چه از طريق سوراخ ، آب به او برسد اشكال ندارد و وضو و غسل هم صحيح است .\r\nمسئله 111 - اگر انسان نداند كه خون ، زير پوست مرده يا گوشت بواسطه كوبيده شدن به آن حالت در آمده ، پاك است .\r\nمسئله 112 - اگر موقع جوشيدن غذا ذرّه‌اى خون در آن بيفتد ، تمام غذا و ظرف آن نجس مىشود . و جوشيدن و حرارت و آتش پاك كننده نيست .\r\nمسئله 113 - زردابه‌اى كه در حال بهبودى زخم در اطراف آن پيدا مىشود ، اگر معلوم نباشد كه با خون مخلوط است ، پاك مىباشد .\r\n\r\n6 و 7 - سگ و خوك\r\nمسئله 114 - سگ و خوكى كه در خشكى زندگى مىكنند حتى مو و استخوان و پنجه و ناخن و رطوبتهاى آنها نجس است ولى سگ و خوك دريايى پاك است .\r\n\r\n8 - كافر\r\nمسئله 115 - كافر - يعنى : كسى كه منكر خدا است ، يا براى خدا شريك قرار مىدهد ، يا رسالت حضرت خاتم‌الانبياء محمد بن عبدالله ( ص ) را قبول ندارد ، نجس است و همين‌طور اگر در اين مسائل شكّ كرده باور نداشته باشد .\r\nو نيز كسى كه يكى از ضروريات دين مبين اسلام را منكر شود ، چنانچه بداند آن چيز جزء دين است ، نجس مىباشد ، و اگر نداند احتياطاً خوبست از او اجتناب كرد .\r\nگرچه اقوى طهارت است و اگر معلوم نباشد كه مىداند يا نه ، به احتياط وجوبى بايد از او اجتناب كرد تا تحقيق شود . هر يك از احكام اسلام حتى مستحبات را اگر بداند كه پيامبر ( ص ) فرموده ولى بگويد من گفته آن حضرت را قبول ندارم كافر و نجس مىباشد .\r\nمسئله 116 - غُلاة كه در حق پيامبر ( ص ) و اهل بيت ( عليهم السلام ) غلّو مىكنند جزء كفّار هستند و منظور از غلّو بالا بردن آنها به مقام خدائى مىباشد . اگر اعتقاد خدا بودن يا حلول خدا در\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nجسم آنها را نداشته باشند غالى نمىباشند هر چند در تعبير لفظى ، كلماتى بر خلاف متعارف عقيدهء متديّنين بگويند ، حتى اگر فىالمثل على ( ع ) را خالق بدانند ولى منظور اين باشد كه باذن الله خلق مىكند ، نه تنها اينها غلّو نيست كه عين واقعيت است . همانطور كه در قرآن كريم نسبت خلق به عيسى ( ع ) نيز داده شده است . اعتقاد به رسالت آنها هم پس از پيامبر ( ص ) موجب كفر مىباشد .\r\nمسئله 117 - مجسّمه كه خدا را جسم - چون ساير اجسام يا شبيه آنها يا غير آنها - مىدانند اگر به لوازم گفته شان توجّه نداشته باشند ( كه لازمه‌اش عدم احاطه و عدم علم حكمت و در نتيجه نفى ارسال رسل و . . . خواهد بود ) كافر نيستند و همين‌طور مجبِّره كه معتقدند اعمال انسان به اختيار انسان نمىباشد و نظاير اينها از ساير انحرافيون .\r\nمسئله 118 - از آنچه گفته شد معلوم شد كه ميزان كفر و اسلام ، اعتقاد و عدم اعتقاد به شهادتين مىباشد . ميزان تشيّع هم اعتقاد به لزوم اطاعت از على ( ع ) و يازده فرزندش تا حضرت حجّة بن الحسن ارواحنا فداه ، دوازده امام واجب‌الإطاعه پس از پيامبر اكرم ( ص ) مىباشد و اين‌كه آنها را خليفه بلافصل پيامبر ( ص ) بداند ، هر چند فضائل اهل بيت ( عليهم السلام ) را نداند و يا حتى از روى جهالت انكار كند .\r\nمسئله 119 - تهمت كفر و يا تسنّن و خروج از اسلام و تشيّع گناه بسيار بزرگى است و در خارج از چارچوب معيّن شده بالا نمىتوان افراد را تكفير نمود يا نسبت خروج از تشيّع داد . متأسفانه در تاريخ اسلام اين كار خلاف بسيار انجام شده است .\r\nمسئله 120 - خوارج يعنى آنها كه با پيامبر ( ص ) يا امام معصوم ( عليهم السلام ) مبارزه مسلحانه نموده‌اند نيز كافر و نجس مىباشند و همين‌طور پيروان آنها اگر در اين زمان باشند .\r\nمسئله 121 - آنها كه عالم را يك موجود مىدانند و آن هم خدا ، اگر منظورشان اين باشد كه اين در و ديوار و انسان و غيره خدا هستند كافر و نجس هستند ، همانطور كه برخى اهل كتاب مىگويند : عيسى و مادرش مريم هم خدا هستند . ولى اين عقيده را هيچ عالم و تحصيل كرده‌اى كه اطلاعات فلسفى دارد نمىگويد اما اگر منظورشان اين است كه موجود اصيل و مستقل كه وجود ، ذاتى اوست فقط يك است آن هم خداوند مىباشد و وجود ديگران عارضى و عاريت است و در حقيقت ديگران در ذات خود عدم هستند و با ارتباط با منبع هستى كه ذات بارى تعالى است وجود پيدا مىكنند ، اين عين توحيد و حق\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nتوحيد است و معناى : يا هو يا من ليس هو الا هو ، و يا من لاذات الا ذاته ، كه در ادعيّه ماثوره نيز آمده است همين است . و همين‌طور اگر اصل وجود را به اين معنى يكى بدانند يعنى حقيقت وجود را يك شخص مىدانند آن هم خداوند . ديگران وجودشان عاريت و عارضى است . و امّا اعتقاد وحدت سنخ هستى به عنوان حقيقت واحد شامل كه هيچ مانعى ندارد . تكفير اشخاص ، گناه بسيار بزرگى است و جز با برهان قطعى بوسيله متخصصين دقيق امكان ندارد .\r\nمسئله 122 - تمام بدن كافر حتى مو و ناخن و رطوبت‌هاى او نجس است . حكمت نجاست كفّار را در شريعت اسلام دقيقا نمىدانيم اين‌كه مىگويند « حكم سياسى است براى جلوگيرى از نفوذ فرهنگشان » معلوم نيست ، شايد مباح دانستن شراب و گوشت خوك و پرهيز نكردن برخى از آنها از برخى نجاسات موجب شده كه شريعت اسلام حكم عمومى بر نجاست آنها نموده است . و امّا دليل فقهى نجاست را در جاى خود توضيح داده‌ايم .\r\nمسئله 123 - اگر پدر و مادر و جد و جده بچه نا بالغ كافر باشند آن بچه هم نجس است ، و اگر يكى از اينها مسلمان باشد بچه پاك است .\r\nمسئله 124 - كسى كه معلوم نيست مسلمان است يا نه پاك مىباشد ولى اگر علامتى بر اسلام او نباشد و در بلاد اسلام هم نباشد ، احكام ديگر مسلمانان را ندارد ، مثلًا زن مسلمان نمىتواند با او ازدواج كند و نبايد در قبرستان مسلمانان دفن شود .\r\nمسئله 125 - اگر مسلمانى به يكى از دوازده امام ( عليهم السلام ) و يا نسبت به حضرت فاطمه زهرا ( عليها السلام ) ، دشنام دهد ، يا با آنان دشمنى داشته باشد ، نجس است .\r\n\r\n9 - شراب\r\nمسئله 126 - شراب و هر چيزى كه انسان را مست مىكند ، چنانچه به خودى خود روان باشد نجس است ، و اگر مثل بنگ و حشيش روان نباشد اگر چه چيزى در آن بريزند كه روان شود پاك است گر چه استعمال آنها حرام است .\r\nمسئله 127 - الكل صنعتى كه براى رنگ كردن چوب و غير آن به كار مىبرند ، اگر انسان نداند كه مست كننده است و يا نداند كه آن را ابتدا از چيز مست كننده روان درست كرده‌اند ، پاك است ، و همچنين الكل طبى . اساساً الكل به خودى خود و بدون علاج ، سمّيت داشته قابل شرب نمىباشد و از نظر فقهى جزء مسكرات حساب نمىشود و پاك مىباشد چه طبى و چه\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nصنعتى . ولى اگر با آميختن با چيزهاى ديگر ، قابل شرب به عنوان مسكر شود بنابر احتياط واجب اجتناب لازم است .\r\nمسئله 128 - اگر انگور و آب انگور به خودى خود ، يا بواسطه پختن جوش بيايد پاك است ولى خوردن آن حرام است ، آنگاه آنچه به آتش جوش آمده اگر به آتش هم دو ثلث آن كم شود حلال مىشود و آنچه به غير آتش جوش آمده فقط به سركه شدن حلال مىشود . و اگر در جوش آمدن دانه انگور و يا آب آن شكّ شود پاك و حلال است .\r\nمسئله 129 - خرما و مويز و كشمش و آب آنها اگر جوش بيايند پاك و خوردن آنها حلال است . اگر چه احتياط استحبابى آن است كه از آنها اجتناب كنند . و همين‌طور در انگور و آب انگور از نظر نجاست احتياط استحبابى اجتناب است .\r\n\r\n10 - فُقّاع\r\nمسئله 130 - فُقّاع كه از جو گرفته مىشود و به آن آبجو مىگويند نجس است ، ولى ماءالشعير كه جنبه طبى دارد - و نوع تهيّه آن هم با آبجو فرق دارد - پاك مىباشد . و هر نوع آن را ندانيم به صورت آبجو ( كه تا حدودى حالت اسكار دارد ) گرفته شده يا نه پاك و حلال است . و همين‌طور مخمّر آبجو .\r\n\r\n11 - عرق حيوان نجاستخوار\r\nمسئله 131 - عرق شتر نجاستخوار نجس است و هر حيوانى كه به خوردن نجاست انسان عادت كند بنابر احتياط واجب بايد از عرقش اجتناب كرد .\r\nمسئله 132 - عرق جنب از حرام پاك است چه در حال جماع بيرون آيد يا بعد از آن ، مرد باشد يا از زن ، از زنا باشد يا از لواط ، يا از وطى و نزديكى كردن با حيوانات يا استمناء ( استمناء آن است كه انسان با خود كارى كند كه منى از او بيرون آيد ) . لكن بنابر احتياط واجب با بدن يا لباسى كه آلوده به عرق يادشده است نمىشود نماز خواند . رطوبت آن باقى باشد يا اثر آن در لباس مانده باشد .\r\nمسئله 133 - اگر انسان در موقعى كه نزديكى با زن حرام است مثلًا در روزه ماه رمضان ، با زن خود نزديكى كند ، بنابر احتياط واجب نبايد با بدن و لباسى كه آلوده به آن عرق است نماز بخواند .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nمسئله 134 - اگر جنب از حرام به جهت عذر ، عوض غسل تيمّم نمايد و بعد از تيمّم عرق كند ، تا عذر او باقى است ضمن اين‌كه عرق او پاك است ، نماز با آن هم اشكال ندارد .\r\nمسئله 135 - اگر كسى از حرام جنب شود و بعد با حلال خود نزديكى كند ، احتياط واجب آن است كه با لباس يا بدن آلوده به عرق خود نماز نخواند و اگر اوّل از حلال جنب شده و سپس از حرام ، نماز خواندن با آن مانع ندارد .\r\n\r\nراه ثابت شدن نجاست\r\nمسئله 136 - نجاست هر چيز از سه راه ثابت مىشود : اوّل آنكه انسان يقين يا اطمينان كند چيزى نجس است ، و اگر گمان داشته باشد چيزى نجس است ، لازم نيست از آن اجتناب نمايد . بنابراين غذا خوردن در قهوه خانه‌ها و مهمانخانه‌هايى كه مردمان لاابالى و كسانى كه پاكى و نجسى را مراعات نمىكنند در آنها غذا مىخوردند ، اگر انسان يقين يا اطمينان نداشته باشد ، غذايى را كه براى او آورده‌اند نجس است اشكال ندارد . دوّم آنكه كسى كه چيزى در اختيار او است بگويد آن چيز نجس است ، مثلًا همسر انسان يا كلفت يا هر كس ديگرى نسبت به آنچه در اختيار اوست بگويد ظرف يا چيز ديگرى كه در اختيار او است ، نجس مىباشد . سوّم آنكه دو مرد عادل بگويند چيزى نجس است . اگر يك نفر عادل هم بگويد چيزى نجس است بنابر احتياط لازم بايد از آن چيز اجتناب كرد .\r\nمسئله 137 - اگر بواسطه ندانستن مسئله ، نجس بودن و پاك بودن چيزى را نداند مثلًا نداند عرق جنب از حرام پاك است يا نه ، بايدمسئله را بپرسد ، ولى اگر با اين‌كه‌مسئله را مىداند ، چيزى را شكّ كند پاك است يا نه مثلًا شكّ كند آن چيز خون است يا نه ، يا نداند كه خون پشه است يا خون انسان ، پاك مىباشد و تحقيق لازم نيست .\r\nمسئله 138 - چيز نجسى كه انسان شكّ دارد پاك شده يا نه ، نجس است و چيز پاك را اگر شكّ كند نجس شده يا نه ، پاك است و اگر هم بتواند نجس بودن يا پاك بودن آن را بفهمد لازم نيست تفحص و تحقيق كند .\r\nمسئله 139 - اگر بداند يكى از دو ظرف يا دو لباسى كه از هر دوى آنها استفاده مىكند نجس شده و نداند كدام است بايد از هر دو اجتناب كند ، ولى اگر مثلًا نمىداند لباس خودش نجس شده يا لباسى كه هيچ از آن استفاده نمىكند و هرگز با آن تماسى پيدا نخواهد كرد از آن لباس خودش هم لازم نيست اجتناب نمايد .\r\n\r\n","description":"","footnote":"","page_name":" 37 ","page_number":37},
  {"content":"\r\n\r\n\r\nاسباب سرايت نجاست\r\nمسئله 140 - اگر چيز پاك به چيز نجس برسد و هر دو يا يكى از آنها بطورى تر باشد كه ترى يكى به ديگرى برسد چيز پاك نجس مىشود و اگر ترى به‌قدرى كم باشد كه به ديگرى نرسد ، چيزى كه پاك بوده نجس نمىشود .\r\nمسئله 141 - اگر چيز پاكى به چيز نجس برسد و انسان شكّ كند كه هر دو يا يكى از آنها تر بوده يا نه ، آن چيز پاك نجس نمىشود .\r\nمسئله 142 - دو چيزى كه انسان نمىداند كدام پاك و كدام نجس است ، اگر چيز پاكى با رطوبت به يكى از آنها برسد نجس نمىشود مگر اين‌كه بدانيم آنچه مورد ملاقات واقع شده قبلًا نجس بوده و ندانيم پاك شده يا خير و همين‌طور اگر ابتدا ملاقات حاصل شود و بعداً بفهميم يكى از آن دو چيز نجس بوده است ، بايد از هر سه اجتناب كرد .\r\nمسئله 143 - زمين و پارچه و مانند اينها از اجسام غير مايع اگر رطوبت داشته باشد هر قسمتى كه نجاست به آن برسد نجس مىشود و جاهاى ديگر آن پاك است و همچنين است ميوه جات غير مايع چون خيار و خربزه و مانند اينها مگر اين‌كه آب داخل ميوه جريان پيدا كند .\r\nمسئله 144 - هرگاه شيره و روغن و مانند اينها روان باشد همين كه يك نقطه از آن نجس شد ، تمام آن نجس مىشود . ولى اگر روان نباشد فقط جايى كه نجاست به آن رسيده نجس مىباشد . پس اگر مثلًا فضله موش در آن بيفتد جايى كه فضله افتاده نجس و بقيه ، پاك است .\r\nمسئله 145 - اگر مگس يا حيوانى مانند آن روى چيز نجسى كه تر است بنشيند و بعد روى چيز پاكى كه آن هم تر است بنشيند چنانچه انسان بداند نجاست همراه آن حيوان بوده ، چيز پاك نجس مىشود و اگر نداند پاك است حتى اگر بداند حيوان رطوبت مسرى داشته است .\r\nمسئله 146 - اگر جايى از بدن كه عرق دارد نجس شود و عرق از آنجا بجاى ديگر برود ، هر جا كه عرق به آن برسد نجس مىشود .\r\nمسئله 147 - اخلاطى كه از بينى يا گلو مىآيد ، اگر خون داشته باشد ، جايى كه خون دارد نجس و بقيه آن پاك است . پس اگر به بيرون دهان يا بينى برسد ، مقدارى را كه\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nانسان يقين دارد جاى نجس اخلاط به آن رسيده ، نجس است و محلى را كه شكّ دارد جاى نجس به آن رسيده يا نه ، پاك مىباشد .\r\nمسئله 148 - اگر آفتابه اى را كه ته آن سوراخ است روى زمين نجس بگذارند در حالى كه آب از آن بيرون مىآيد ، اگر سوراخ آفتابه متّصل به زمين نجس باشد بنابر احتياط واجب آب داخل آفتابه نجس مىشود همانطور كه اگر آب از آن بيرون نمىآيد و آب نجس كه در زير آن جمع شده بواسطه سوراخ متّصل به آب داخل آفتابه باشد آب داخل آن هم نجس مىشود .\r\nمسئله 149 - اگر چيزى داخل بدن شود و به نجاست برسد ، در صورتى كه بعد از بيرون آمدن آلوده به نجاست نباشد پاك است ، پس اگر سوزن و چاقو و مانند اينها در بدن فرو رود و بعد از بيرون آمدن ، به نجاست آلوده نباشد نجس نيست و همچنين است آب دهان و بينى اگر در داخل به خون برسد و بعد از بيرون آمدن به خون آلوده نباشد .\r\n\r\nاحكام نجاسات\r\nمسئله 150 - نجس كردن خط و ورق قرآن حرام است و اگر نجس شود بايد فوراً آن را آب بكشند .\r\nمسئله 151 - اگر جلد قرآن نجس شود در صورتى كه بى احترامى به قرآن باشد بايد آن را آب بكشند .\r\nمسئله 152 - گذاشتن قرآن روى عين نجس مانند خون و مردار ، اگر چه آن عين نجس خشك باشد ؛ حرام است و برداشتن قرآن از روى آن ، واجب مىباشد .\r\nمسئله 153 - نوشتن قرآن با مركّب نجس اگر چه يك حرف آن باشد حرام است . و اگر نوشته شود بايد آن را آب بكشند ، يا بواسطه تراشيدن و مانند آن كارى كنند كه از بين برود .\r\nمسئله 154 - دادن قرآن به كافر اگر خلاف احترام باشد حرام ، و گرفتن قرآن از او در صورت امكان واجب است .\r\nمسئله 155 - اگر ورق قرآن يا چيزى كه احترام آن لازم است ، مثل كاغذى كه اسم خدا يا پيغمبر ( ص ) يا امام ( ع ) بر آن نوشته شده ؛ در مستراح بيفتد بيرون آوردن و آب كشيدن آن اگر چه خرج داشته باشد ؛ واجب است . و اگر بيرون آوردن آن ممكن نباشد بايد به آن\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nمستراح نروند تا يقين كنند آن ورق پوسيده است . و نيز اگر تربت امام حسين ( ع ) يا پيامبر ( ص ) و ساير ائمه ( عليهم السلام ) در مستراح بيفتد و بيرون آوردن آن ممكن نباشد ، بايد تا وقتى كه يقين نكرده‌اند به كلى از بين رفته به آن مستراح نروند . و بنابر احتياط واجب فرقى نمىكند تربت از داخل قبر باشد و يا از بيرون به قصد تبرك روى قبر گذارده و سپس برداشته باشند .\r\nمسئله 156 - خوردن و آشاميدن عين نجس مثل مردار و شراب و خورانيدن آن حتى به اطفال ، حرام است بلكه بايد طفل را از خوردن آن منع نمايند ، و خوردن و آشاميدن چيزى كه نجس شده و خورانيدن آن به اشخاص بالغ و همچنين خورانيدن متنجسى كه ضرر قابل اعتنائى براى سلامت انسان دارد به اطفال ، حرام است و با عدم ضرر هم احتياط واجب ترك خورانيدن به اطفال است . ولى اگر خود طفل آن را نجس كرده و مىخورد جلوگيرى واجب نيست مگر اين‌كه ضرر مهمّى داشته باشد .\r\nمسئله 157 - فروختن و عاريه دادن چيز نجسى كه مىشود آن را آب كشيد اگر نجس بودن آن را به طرف بگويند اشكال ندارد . و اگر بدانند كه آن را در خوردن و آشاميدن و يا در نماز مثلًا به كار مىبرد بايد نجاست آن را به طرف بگويند و در غير اين صورت گفتن آن لازم نيست .\r\nمسئله 158 - اگر انسان ببيند كسى چيز نجسى را مىخورد يا با لباس نجس نماز مىخواند ، لازم نيست به او بگويد .\r\nمسئله 159 - اگر جايى از خانه يا فرش كسى نجس باشد و ببيند بدن يا لباس يا چيز ديگر كسانى كه وارد خانه او مىشوند با رطوبت بجاى نجس رسيده است لازم نيست به آنها بگويد مگر اين‌كه آنها از سكوت او بفهمند كه او اين چيزها را پاك مىداند و بدين جهت پاك بدانند .\r\nمسئله 160 - اگر صاحبخانه در بين غذا خوردن بفهمد غذا نجس است ، بايد به مهمانان بگويد . امّا اگر يكى از مهمانان بفهمد ، لازم نيست به ديگران خبر دهد .\r\nولى چنانچه طورى با آنان معاشرت دارد ممكن است بواسطه نجس بودن آنان خود او هم نجس شود ، بايد بعد از غذا به آنان بگويد .\r\nمسئله 161 - اگر چيزى را كه عاريه كرده نجس شود ، چنانچه صاحبش آن چيز را در كارى كه شرط آن پاكى و طهارت واقعى است استعمال مىكند مثل وضو و غسل ، احتياط\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nواجب آن است كه نجس شدن آن را به او بگويد ، بلكه اگر در كارى كه شرط آن طهارت ظاهرى است استعمال مىكند مثل لباس نمازگزار ، باز هم گفتن به او واجب است ولى اگر معلوم نيست كه در اين موارد استعمال مىكند لازم نيست بگويد .\r\nمسئله 162 - اگر بچه اى كه تكليفش نزديك است ، و مورد وثوق مىباشد به پاك بودن يا نجس بودن چيزى كه در دست خودش مىباشد خبر دهد ، پذيرفته است بلكه اگر به پاكى يا نجس بودن چيزى كه در دست او نيست خبر دهد ، نيز گفته‌اش پذيرفته است .\r\nمسئله 163 - مستحب موكد است كه مسلمان علاوه بر رعايت مسائل نجاست و طهارت مراعات تميزى و نظافت ظاهر بدن و لباس و نيز پاكى باطن خود را از صفات بد بنمايد .\r\n\r\nمطهِّرات\r\nمسئله 164 - مطهّرات ( پاك كننده‌ها ) يازده چيز است :\r\nاوّل آب . دوّم زمين . سوّم آفتاب . چهارم استحاله . پنجم كم شدن دو سوّم آب انگور بنابر قول به نجاست آن ولى گذشت كه با جوش آمدن نجس نمىشود . ششم انتقال . هفتم اسلام . هشتم تبعيّت . نهم بر طرف شدن عين نجاست . دهم استبراء حيوان نجاستخوار . يازدهم غايب شدن مسلمان . و احكام اينها بطور تفصيل در مسائل آينده گفته مىشود .\r\n\r\n1 - آب\r\nمسئله 165 - آب با چهار شرط چيز نجس را پاك مىكند : اوّل آنكه مطلق باشد ، آب مضاف چيز نجس را پاك نمىكند . دوّم پاك باشد . سوّم آنكه وقتى چيز نجس را مىشويند ، آب مضاف نشود و بو يا رنگ يا مزه نجاست هم نگيرد . چهارم آنكه بعد از آب كشيدن چيز نجس عين نجاست در آن نباشد و پاك شدن چيز نجس با آب قليل يعنى آب كمتر از كر شرطهاى ديگرى هم دارد كه بعداً گفته مىشود .\r\nمسئله 166 - ظرف نجس را با آب قليل بايد سه مرتبه شست و در كر و جارى يك مرتبه كافى است ، ولى ظرفى را كه سگ ليسيده يا از آن ظرف ، آب يا چيز روان ديگرى خورده ، بايد اوّل با خاك پاك ، خاكمال كرد و بعد يك مرتبه در كر يا جارى يا دو مرتبه با آب قليل شست . و همچنين ظرفى را كه آب دهان سگ در آن ريخته بنابر احتياط واجب بايد پيش از شستن ، خاكمال كرد .\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nمسئله 167 - اگر دهانه ظرفى كه سگ دهن زده تنگ باشد و نشود آن را خاك مال كرد ، چنانچه ممكن است بايد پارچه به چوبى بپيچند و به توسط آن ، خاك را به آن ظرف بمالند ، و اگر ممكن نيست بايد خاك را در آن بريزند و به شدت حركت دهند تا به همه آن ظرف برسد .\r\nمسئله 168 - ظرفى را كه خوك بليسد يا از آن چيز روانى بخورد ، با آب قليل بايد هفت مرتبه شست و در كر و جارى يك مرتبه كافى است ، و لازم نيست آن را خاكمال كنند ، اگر چه احتياط مستحب آن است كه خاكمال شود .\r\nمسئله 169 - اگر ظرفى را كه به شراب نجس شده ، با آب قليل مثل ساير ظرفها آب بكشند ، پاك مىشود ولى مستحب است كه آن را هفت مرتبه بشويند .\r\nمسئله 170 - كوزه هايى كه از گِل نجس ساخته شده و يا آب نجس در آن فرو رفته اگر در آب كر يا جارى بگذارند ؛ به هر جاى آن كه آب برسد پاك مىشود . و اگر بخواهند باطن آن هم پاك شود بايد به‌قدرى در آب كر يا جارى بماند كه آب به تمام آن فرو رود .\r\nمسئله 171 - ظرف نجس را با آب قليل دو جور مىشود آب كشيد ، يكى آنكه سه مرتبه پر كنند و خالى كنند ، ديگر آنكه سه دفعه قدرى آب در آن بريزند و در هر دفعه آب را طورى در آن بگردانند كه به جاهاى نجس آن برسد و بيرون بريزند .\r\nمسئله 172 - اگر ظرف بزرگى مثل پاتيل و خمره نجس شود ، چنانچه سه مرتبه آن را از آب پر كنند و خالى كنند پاك مىشود . و همچنين است اگر سه مرتبه از بالا آب در آن بريزند ، بطورى كه تمام اطراف آن را بگيرد و در هر دفعه آبى كه ته آن جمع مىشود بيرون آوردند . و احتياط واجب آن است كه در هر دفعه ظرفى را كه با آن آبها را بيرون مىآورند آب بكشند . ولى بوسيله آب كر به صرف اتصال به نقاط نجس پاك مىشود .\r\nمسئله 173 - اگر فلز نجس را ذوب كنند و آب بكشند ظاهرش پاك مىشود . هر چند اعماقش نجس مىماند .\r\nمسئله 174 - تنورى كه به بول نجس شده است ؛ مانند مكانهاى ثابت ديگر اگر دو مرتبه از بالا آب در آن بريزند بطورى كه تمام اطراف آن را بگيرد پاك مىشود . و در غير بول اگر بعد از بر طرف شدن نجاست يك مرتبه به‌دستورى كه گفته شد آب در آن بريزند كافى است . و بهتر است كه گودالى ته آن بكنند تا آبها در آن جمع شود . و بيرون بياورند ، بعد آن\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nگودال را با خاك پاك پر كنند . ولى بوسيله آب كر به صرف اتصال به نقاط نجس پاك مىشود . اينها در صورتى است كه بخواهيم ظاهرش را تطهير كنيم . ولى اگر آب نجس فرو رفته و باطن آن هم نجس شده است بايد يقين كنيم كه آب بطور مطلق باطنش را بگيرد .\r\nمسئله 175 - اگر چيز نجس را بعد از بر طرف كردن عين نجاست يك مرتبه در آب كر يا جارى فرو برند كه آب به تمام جاهاى نجس آب برسد ، پاك مىشود . ولى در فرش و لباس و مانند اينها فشار يا حركت شديد لازم است كه آب از آن خارج شود .\r\nمسئله 176 - اگر بخواهند چيزى را كه به بول نجس شده با آب قليل آب بكشند چنانچه يك مرتبه آب روى آن بريزند و از آن جدا شود ، در صورتى كه بول در آن چيز نمانده باشد ، يك مرتبه ديگر كه آب روى آن بريزند پاك مىشود ، ولى در لباس و فرش و مانند اينها بايد بعد از هر دفعه ، فشار دهند تا غساله آن بيرون آيد . ( و غساله آبى است كه معمولًا در وقت شستن و بعد از آن از چيزى كه شسته مىشود ، خود به خود يا بوسيله فشار جدا مىشود . )\r\nمسئله 177 - اگر چيزى به بول پسر شيرخوارى كه غذا خور نشده و شير خوك و زن كافر هم نخورده ، نجس شود ، چنانچه يك مرتبه آب روى آن بريزند كه به تمام جاهاى نجس آن برسد پاك مىشود ، ولى احتياط مستحب آن است كه يك مرتبه ديگر هم آب روى آن بريزند . و احتياطاً در لباس و فرش و مانند اينها فشار لازم است .\r\nمسئله 178 - اگر چيزى به غير بول نجس شود چنانچه بعد از بر طرف كردن نجاست يك مرتبه آب روى آن بريزند و از آن جدا شود پاك مىگردد . و نيز اگر در دفعه اولى كه آب روى آن مىريزند تا بعد از بر طرف شدن نجاست آب ريختن را ادامه دهند بطورى كه پس از زوال نجاست هم آب روى آن بيايد پاك مىشود . ولى در هر صورت لباس و مانند آن را بايد فشار دهند تا غساله آن بيرون آيد .\r\nمسئله 179 - اگر حصير نجس را كه با نخ بافته شده در آب كر يا جارى فرو برند ، بعد از بر طرف شدن عين نجاست پاك مىشود . و اگر بخواهند آن را با آب قليل آب بكشند ، فشار دادن آن لازم نيست و رسيدن آب مطلق به باطن نخهاى آن كافى است .\r\nمسئله 180 - اگر ظاهر و باطن حبوبات چون گندم و برنج و همين‌طور صابون و مانند اينها نجس شود ؛ چنانچه آنها را در ظرفى ريخته و در آب كر يا جارى بگذارند و به‌قدرى بماند كه رطوبت آب پاك به باطن آنها تا آنجايى كه رطوبت نجس سرايت كرده برسد\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nممكن است گفته شود همين اندازه در تطهير آنها كافى است به شرط آنكه رطوبت نجس باطن آنها قبل از تطهير خشك شده باشد ، ليكن چون يقين به رسيدن آب مطلق به مورد نجاست لازم است و نمىتوان يقين پيدا كرد ، حكم به طهارت مشكل است نظير قند ساخته شده از شكر نجس كه بعداً ذكر مىشود ولى اگر كسى يقين كند كه آب مطلق به باطن اينها رسيده است پاك مىشود .\r\nمسئله 181 - اگر انسان شكّ كند كه آب نجس به باطن صابون و مانند آن رسيده يا نه باطن آن پاك است .\r\nمسئله 182 - اگر ظاهر برنج و گوشت يا چيزى مانند اينها به غير بول نجس شده باشد چنانچه آن را در ظرف پاكى بگذارند و بعد از زوال عين نجس ، يك مرتبه آب روى آن بريزند و خالى كنند پاك مىشود ، و اگر به بول نجس شده بعد از زوال عين ، دو مرتبه آب روى آن بريزند و خالى كنند ، پاك مىشود و ظرف آن هم پاك مىگردد . ولى اگر بخواهند لباس يا چيزى را كه فشار لازم دارد در ظرفى بگذارند و آب بكشند ؛ بايد در هر مرتبه كه آب روى آن مىريزند ، آن را فشار دهند و ظرف را كج كنند ، تا غساله اى كه در آن جمع شده بيرون بريزد .\r\nمسئله 183 - لباس نجسى را كه رنگ شده اگر در آب كر يا جارى فرو برند و حركت دهند و آب پيش از آنكه بواسطه رنگ پارچه مضاف شود به تمام آن برسد ، آن لباس پاك مىشود ، اگر چه موقع فشار دادن ، آب مضاف يا رنگين از آن بيرون آيد .\r\nمسئله 184 - اگر لباسى را در كر يا جارى آب بكشند ، و بعد چيزى مثلًا لجن آب در آن ببينند ، چنانچه احتمال ندهند كه جلوگيرى از رسيدن آب كرده ، آن لباس پاك است .\r\nمسئله 185 - اگر بعد از آب كشيدن لباس و مانند آن خورده گل يا صابون و . . . در آن ديده شود و بداند كه آب مطلق زير آنها رسيده ، پاك است ولى اگر آب نجس به باطن آنها رسيده باشد ، ظاهر آنها پاك و باطن آنها نجس است .\r\nمسئله 186 - هر چيز نجس ، تا عين نجاست را از آن بر طرف نكنند پاك نمىشود . ولى اگر بو يا رنگ نجاست در آن مانده باشد اشكال ندارد . پس اگر خون را از لباس بر طرف كنند و لباس را آب بكشند و رنگ خون در آن بماند پاك مىباشد ، امّا چنانچه بواسطه بو يا رنگ يقين كنند يا احتمال دهند كه ذرّه‌اى نجاست در آن چيز مانده نجس است .\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nمسئله 187 - اگر نجاست بدن را در آب كر يا جارى بر طرف كنند ، بدن پاك مىشود . و بيرون آمدن و دوباره در آب رفتن لازم نيست .\r\nمسئله 188 - غذاى نجسى كه لاى دندانها مانده ؛ اگر آب در دهان بگردانند و به تمام غذاى نجس برسد ، پاك مىشود .\r\nمسئله 189 - اگر موى زياد سر و صورت را با آب قليل آب بكشند اگر به خودى خود آب بيرون نيايد بنابر احتياط واجب ، بايد فشار دهند كه غساله آن جدا شود .\r\nمسئله 190 - اگر جايى از بدن يا لباس را با آب قليل آب بكشند ، اطراف آنجا كه متّصل به آن است و معمولًا موقع آب كشيدن آنجا نجس مىشود ، با پاك شدن جاى نجس پاك مىشود . و همچنين است اگر چيز پاكى را پهلوى چيز نجس بگذارند و روى هر دو آب بريزند . پس اگر براى آب كشيدن يك انگشت نجس ، روى همه انگشتها آب بريزند و آب نجس به همه آنها برسد ، بعد از پاك شدن انگشت نجس ، تمام انگشتها پاك مىشود .\r\nمسئله 191 - گوشت و دنبه اى كه نجس شده ، مثل چيزهاى ديگر آب كشيده مىشود . و همچنين است اگر ظرف يا بدن يا لباس ، چربى كمى داشته باشد كه از رسيدن آب به آنها جلوگيرى نكند ولى اگر بطورى چرب باشد كه جلوگيرى از رسيدن آب به آنها كند ، چنانچه بخواهند آب بكشند ، بايد چربى را بر طرف كنند تا آب به آنها برسد .\r\nمسئله 192 - چيز نجسى كه عين نجاست در آن نيست ؛ اگر زير شيرى كه متّصل به كر است يك دفعه بشويند ، پاك مىشود و نيز اگر عين نجاست در آن باشد چنانچه عين نجاست آن ، زير شير يا بوسيله ديگر بر طرف شود و آبى كه از آن چيز مىريزد بو يا رنگ يا مزه نجاست نگرفته باشد ، با همان آب شير پاك مىگردد . امّا اگر آبى كه از آن مىريزد ، بو يا رنگ يا مزه نجاست گرفته باشد ، بايد به‌قدرى آب روى آن بريزند تا در آبى كه از آن جدا مىشود بو يا رنگ يا مزه نجاست نباشد .\r\nمسئله 193 - اگر چيزى را آب بكشد و يقين كند پاك شده و بعد شكّ كند كه عين نجاست را از آن بر طرف كرده يا نه ، چنانچه موقع آب كشيدن ، متوجّه بر طرف كردن عين نجاست بوده ؛ آن چيز پاك است و همين‌طور اگر نمىداند كه متوجّه بوده يا نه ولى اگر مىداند كه متوجّه بر طرف كردن عين نجاست نبوده ، بايد دوباره آن را آب بكشد .\r\nمسئله 194 - زمينى كه آب در آن فرو نمىرود و از محل نجس هم به محل ديگر جارى نمىشود ، اگر نجس شود با آب قليل پاك نمىگردد مگر آنكه غساله آن را با پارچه\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nيا ظرف بگيرند ، ولى زمينى كه روى آن شن يا ريگ باشد - چون آبى كه روى آن مىريزند از آن جدا شده و در شن و ريگ فرو مىرود - با آب قليل پاك مىشود .\r\nمسئله 195 - زمين سنگ فرش و آجر فرش و زمين سختى كه آب در آن فرو نمىرود ، اگر نجس شود با آب قليل پاك مىگردد ، ولى بايد به‌قدرى آب روى آن بريزند كه جارى شود . و چنانچه آبى كه روى آن ريخته‌اند از سوراخى بيرون رود همه زمين پاك مىشود و اگر بيرون نرود جايى كه آبها جمع مىشود نجس است و براى پاك شدن محل غساله كافى است كه غساله آن را در هر مرتبه بوسيله ظرف يا پارچه بگيرند .\r\nمسئله 196 - زمينى كه آب در آن فرو نمىرود و از محل نجس هم به محل ديگر جارى نمىشود ، اگر نجس شود با آب قليل پاك نمىگردد مگر آنكه غساله آن را در هر مرتبه بوسيله ظرف يا پارچه بگيرند .\r\nمسئله 197 - اگر ظاهر نمك‌سنگ و مانند آن نجس شود ، با آب كم‌تر از كر هم پاك مىشود .\r\nمسئله 198 - اگر شكر آب‌شده نجس را قند كنند و در آب كر يا جارى بگذارند پاك نمىشود . مگر اين‌كه يقين كنند آب مطلق به اعماق آن رسيده و اين خيلى بعيد است .\r\n\r\n2 - زمين\r\nمسئله 199 - زمين با سه شرط كف پا و ته كفش نجس را ، از نجاستى كه بواسطه راه رفتن روى زمين نجس حاصل شده ، پاك مىكند و در نجاستى كه از غير زمين به پا يا ته كفش رسيده ، احتياط لازم آن است كه در تطهير آن به راه رفتن روى زمين اكتفا نشود : شرط اوّل آنكه زمين پاك باشد . شرط دوّم آنكه خشك باشد . شرط سوّم آنكه اگر عين نجس مثل خون و بول ، يا متنجّس - مثل گلى كه نجس شده - در كف پا و ته كفش باشد ، بواسطه راه رفتن يا ماليدن پا به زمين بر طرف شود . و نيز زمين بايد خاك يا سنگ يا آجر فرش و يا موزائيك و مانند اينها باشد و با راه رفتن روى فرش و حصير و سبزه ، كف پا و ته كفش نجس پاك نمىشود .\r\nمسئله 200 - پاك شدن كف پا و ته كفش نجس بواسطه راه رفتن روى زمين آسفالت و روى زمينى كه با چوب فرش شده ، محل اشكال است مگر اين‌كه يقين كنيم كه ته پا يا كفش روى ذرات زمين - شن و ماسه و غيره - واقع مىشود نه اجزاء معدنى آن يعنى قير و مواد ديگر ، مثل برخى آسفالت‌هاى سائيده شده .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nمسئله 201 - براى پاك شدن كف پا و ته كفش بهتر است پانزده ذراع ( حدود هشت متر ) يا بيشتر راه بروند ، اگر چه به كمتر از پانزده ذراع با ماليدن پا به زمين ، نجاست بر طرف شود .\r\nمسئله 202 - لازم نيست كف پا و ته كفش نجس ، تر باشد بلكه اگر خشك هم باشد به راه رفتن پاك مىشود .\r\nمسئله 203 - بعد از آنكه كف پا يا ته كفش نجس به راه رفتن پاك شد ، مقدارى از اطراف آن هم كه معمولًا در اين راه رفتن به گل زمين آلوده مىشود پاك مىگردد .\r\nمسئله 204 - كسى كه با دست و زانو راه مىرود اگر كف دست يا زانوى او نجس شود ، با راه رفتن پاك مىگردد . و همچنين است ته عصا و ته پاى مصنوعى و همين‌طور نعل چهار پايان و چرخ اتومبيل و درشكه و مانند آن .\r\nمسئله 205 - اگر بعد از راه رفتن ، بو يا رنگ يا ذره‌هاى كوچكى از نجاست كه ديده نمىشود ، و معمولًا با راه رفتن از بين نمىرود در كف پا يا ته كفش بماند اشكال ندارد . اگر چه احتياط مستحب آن است به‌قدرى راه روند كه آنها هم بر طرف شوند .\r\nمسئله 206 - توى كفش و مقدارى از كف پا كه به زمين نمىرسد ، بواسطه راه رفتن پاك نمىشود . و پاك شدن كف جوراب بواسطه راه رفتن محل اشكال است . البتّه اگر جوراب پوستى باشد كه در برخى نقاط بجاى كفش به كار مىرود پاك مىشود .\r\n\r\n3 - آفتاب\r\nمسئله 207 - آفتاب ، زمين و ساختمان و چيزهائى كه مانند درب و پنجره در ساختمان به كار برده شده ؛ و همچنين ميخى را كه به ديوار كوبيده‌اند ؛ با پنج شرط پاك مىكند : اوّل آنكه چيز نجس بطورى تر باشد ، كه اگر چيز ديگرى به آن برسد تر شود ، پس اگر خشك باشد بايد بوسيله اى آن را تر كنند تا آفتاب خشك كند .\r\nدوّم آنكه اگر عين نجاست در آن چيز باشد قبلًا آن را بر طرف كنند . سوّم آنكه چيزى از تابيدن آفتاب جلوگيرى نكند ، پس اگر آفتاب از پشت پرده يا ابر و مانند اينها بتابد و چيز نجس را خشك كند ، آن چيز پاك نمىشود ولى اگر ابر به‌قدرى نازك باشد كه از تابيدن آفتاب جلوگيرى نكند ، اشكال ندارد . تابش انعكاسى از آئينه هم كفايت نمىكند و در پاك شدن با تابش از پشت شيشه اشكال است . چهارم آنكه آفتاب به تنهائى چيز نجس را\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nخشك كند ، پس اگر مثلًا چيز نجس بواسطه باد و آفتاب خشك شود ، پاك نمىگردد ، ولى اگر باد به‌قدرى كم باشد كه نگويند به خشك شدن چيز نجس كمك كرده ؛ اشكال ندارد . پنجم آنكه آفتاب مقدارى از بنا يا ساختمان را كه نجاست به آن فرو رفته ، يك مرتبه خشك كند كه تابش مستقيم موثر بوده هر دو طرف را بطور يك واحد متّصل خشك كند ، پس اگر يك مرتبه بر زمين يا ساختمان نجس بتابد و روى آن را خشك كند و دفعه ديگر با تاثير حرارت بوسيله قسمت رو ، زير آن را خشك نمايد ، فقط روى آن پاك مىشود و زير آن نجس مىماند . زيرا كه در اين صورت در حقيقت تابش از پشت حائل مىباشد .\r\nمسئله 208 - پاك شدن حصير نجس بواسطه آفتاب محل اشكال است ولى درخت و شاخه و برگ و ميوه آن و گياهان در حال اتصال به زمين بواسطه آفتاب پاك مىشوند .\r\nمسئله 209 - اگر آفتاب به زمين نجس بتابد ، بعد انسان شكّ كند كه زمين موقع تابيدن آفتاب تر بوده يا نه ؛ يا ترى آن بواسطه آفتاب خشك شده يا نه ، آن زمين نجس است . و همچنين است اگر شكّ كند كه قبلًا عين نجاست از آن بر طرف شده يا نه ، يا شكّ كند كه چيزى مانع تابش آفتاب بوده يا نه .\r\nمسئله 210 - اگر آفتاب به يك طرف ديوار نجس بتابد ، طرفى كه آفتاب به آن نتابيده پاك نمىشود .\r\n\r\n4 - استحاله\r\nمسئله 211 - اگر چيز نجس تحول پيدا كرده ( دگرگون شود ) بطورى عوض شود كه به صورت چيز ديگر پاكى در آيد پاك مىشود ؛ و مىگويند استحاله شده است . مثل آنكه چوب نجس بسوزد و خاكستر گردد ؛ يا سگ در نمكزار يا برف و يخ فرو رود و نمك يا برف و يخ شود ، ولى اگر جنس آن عوض نشود - مثل آنكه گندم نجس را آرد كنند يا نان بپزند - پاك نمىشود .\r\nمسئله 212 - كوزه گلى و مانند آن كه از گل نجس ساخته شده و همچنين ذغال چوب نجس ، نجس است .\r\nمسئله 213 - چيز نجسى كه معلوم نيست اسحاله شده يا نه ، نجس است .\r\n214 - اگر شراب به خودى خود يا بواسطه آنكه چيزى - مثل سركه و نمك - در آن ريخته‌اند سركه شود ؛ پاك مىگردد .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nمسئله 215 - شرابى كه از انگور نجس و مانند آن درست كنند ؛ يا نجاست ديگرى به آن برسد ، به سركه شدن پاك نمىشود .\r\nمسئله 216 - سركه‌اى كه از انگور و كشمش و خرماى نجس درست كنند نجس است .\r\nمسئله 217 - مخلوط شدن پوشال ريز انگور يا خرما هنگام سركه ريختن ضررى به پاكى به وسيله استحاله نمىزند بلكه ريختن چيزهايى چون بادمجان و خيار پيش از اين‌كه خرما و انگور و كشمش سركه شوند نيز ضررى ندارد .\r\n\r\n5 - كم شدن دو سوّم آب انگور\r\nمسئله 218 - آب انگورى كه به آتش جوش آمده اگر آنقدر بجوشد كه ثلثان شود - يعنى : دو قسمت آن كم شود و يك قسمت آن بماند پاك مىشود . يعنى احتياط استحبابى نجاست كه قبلًا گفتيم بر طرف مىشود . ولى اگر به خودى خود جوش بيايد فقط با سركه شدن پاك مىشود . - البتّه بنا بر قول نجاست .\r\nمسئله 219 - اگر دو قسمت آب انگور بدون جوش آمدن كم شود ، چنانچه باقيمانده آن جوش بيايد ، خوردن آن حرام است .\r\nمسئله 220 - خوردن انگورى كه معلوم نيست جوش آمده يا نه ، حلال است ولى اگر با آتش جوش بيايد تا انسان يقين نكند كه دو قسمت آن با آتش كم شده ، حلال نمىشود . و اگر به خودى خود جوش آيد تا سركه نشود حلال نمىشود .\r\nمسئله 221 - اگر مثلًا در يك خوشه غوره يك دانه يا دو دانه انگور باشد چنانچه به آبى كه از آن خوشه گرفته مىشود ، آب غوره بگويند و اثرى از شيرينى انگور در آن نباشد و بجوشد پاك و خوردن آن حلال است .\r\nمسئله 222 - اگر يك دانه انگور در چيزى كه با آتش مىجوشد بيفتد و بجوشد و در آن مستهلك شود ، به احتياط واجب بايد به‌قدرى بجوشد كه دو سوّم آب همان يك دانه انگور كم شود تا حلال گردد .\r\nمسئله 223 - اگر بخواهند در چند ديگ شيره بپزند ، و رعايت احتياط را بنمايند بايد كفگيرى را كه در ديگ جوش آمده زده‌اند در ديگى كه جوش نيامده نزنند و اگر همه جوش آمده باشد بايد كفگير ديگى را كه ثلثان نشده ، در ديگى كه ثلثان شده نزنند .\r\nمسئله 224 - چيزى كه معلوم نيست غوره است يا انگور ، اگر جوش بيايد خوردن آن حلال است .\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nمسئله 225 - گفتيم كه انگور و آب آن با جوشيدن نجس نمىشود ولى اگر از طريق معتبرى فهميديم كه حالت مست كننده دارد نجس مىباشد .\r\n\r\n6 - انتقال\r\nمسئله 226 - اگر خون بدن انسان يا خون حيوانى كه خون جهنده دارد - يعنى : حيوانى كه وقتى رگ آن را ببرند خون از آن جستن مىكند - به بدن حيوانى كه خون جهنده ندارد برود و خون آن حيوان حساب شود ، پاك مىگردد و اين را انتقال گويند . ولى خونى كه زالو از انسان مىمكد - چون خون زالو به آن گفته نمىشود و مىگويند خون انسان است - نجس مىباشد .\r\nمسئله 227 - اگر كسى پشه‌اى را كه به بدنش نشسته بكشد و نداند خونى كه از پشه بيرون آمده از او مكيده يا از خون پشه مىباشد ، پاك است و همچنين است اگر بداند از او مكيده ولى جزو بدن پشه حساب شود ، امّا اگر فاصله بين مكيدن خون و كشتن پشه به‌قدرى كم باشد - كه بگويند خون انسان است - آن خون نجس مىباشد و اگر بداند كه آن خون را از انسان مكيده و شكّ كند كه جزء بدن پشه شده يا نه ، احتياط واجب اجتناب از آن است .\r\n\r\n7 - اسلام\r\nمسئله 228 - اگر كافر شهادتين بگويد - يعنى بگويد : « اشْهَدُ أنْ لا الهَ الَّا اللهُ وَ اشْهَدُ أنَّ مُحَمَّداً رَسُولُ اللهِ » مسلمان مىشود . و بعد از مسلمان شدن ، بدن و رطوبات بدن چون آب دهان و بينى و عرق او پاك است . ولى اگر موقع مسلمان شدن ، عين نجاست به بدن او بوده ، بايد بر طرف كند و جاى آن را آب بكشد . بلكه اگر پيش از مسلمان شدن عين نجاست بر طرف شده باشد ، احتياط واجب آن است كه جاى آن را آب بكشد .\r\nمسئله 229 - اگر موقعى كه كافر بوده لباس او با رطوبت به بدنش رسيده باشد و آن لباس در موقع مسلمان شدن در بدن او نباشد نجس است ، بلكه اگر در بدن او هم باشد ، بنابر احتياط لازم بايد از آن اجتناب كند .\r\nمسئله 230 - اگر كافر شهادتين بگويد ، و انسان نداند قلباً مسلمان شده يا نه پاك است ، بلكه اگر بداند هم كه اعتقاد ندارد تا اظهار كفر نكرده بنابر اقوى پاك است گر چه احتياط در اجتناب است .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\n\r\n8 - تبعيت\r\nمسئله 231 - تبعيت آن است كه چيز نجسى بواسطه پاك شدن چيز نجس ديگر پاك شود .\r\nمسئله 232 - اگر شراب سركه شود ، ظرف آن هم تا جايى كه شراب موقع جوش آمدن به آنجا رسيده پاك مىشود . و پارچه و چيزى هم كه معمولًا روى آن مىگذراند اگر به آن رطوبت نجس شود ، پاك مىگردد ولى اگر بر خلاف معمول پشت ظرف به آن شراب آلوده شود احتياط واجب آن است كه بعد از سركه شدن شراب از آن اجتناب كنند . مگر اين‌كه در اثر سر رفتن هنگام جوشيدن به پشت ظرف ريخته باشد كه در اين صورت به تبعيت پاك مىشود .\r\nمسئله 233 - ظرفى كه آب انگور در آن جوش مىآيد و چيزهايى كه مانند كفگير براى پختن آب انگور به كار مىرود - بنابر قول به نجاست آب انگور جوشان - بعد از كم شدن دو قسمت آب انگور پاك مىشود .\r\nمسئله 234 - تخته يا سنگى كه روى آن ميّت را غسل مىدهند و پارچه اى كه با آن عورت ميّت را مىپوشانند و دست كسى كه او را غسل مىدهد و كيسه و صابون كار بعد از تمام شدن غسل ، پاك مىشود .\r\nمسئله 235 - كسى كه چيزى را با دست خود آب مىكشد بعد از پاك شدن آن چيز دست او هم پاك مىشود .\r\nمسئله 236 - اگر لباس و مانند آن را با آب قليل آب بكشند و به اندازه معمول فشار دهند تا آبى كه روى آن ريخته‌اند جدا شود آبى كه در آن مىماند پاك است .\r\nمسئله 237 - ظرف نجس را كه با آب قليل آب مىكشند ، بعد از جدا شدن آبى كه براى پاك شدن روى آن ريخته‌اند ، آب كمى كه در آن مىماند پاك است .\r\nمسئله 238 - فرزند نا بالغ كافر پس از اسلام آوردن پدر به تبع پدر پاك مىشود .\r\n\r\n9 - بر طرف شدن ( زوال ) عين نجاست\r\nمسئله 239 - زوال عين نجاست همه جا موجب پاكى نمىباشد ( بر خلاف عقيده بسيارى از فقهاء عامه ) ولى در موارد خاصى چنين است . اگر بدن حيوان به عين نجس مثل خون ؛ يا متنجّس مثل آب نجس آلوده شود ، چنانچه آنها بر طرف شوند ، بدن آن حيوان هم پاك مىشود و همچنين است باطن بدن انسان مثل توى دهان و بينى ، مثلًا اگر خونى از\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nلاى دندان بيرون آيد و در آب دهان از بين برود ؛ آب كشيدن توى دهان لازم نيست ولى اگر دندان عاريه در دهان نجس شود بنابر احتياط بايد آن را آب بكشند .\r\nمسئله 240 - اگر غذا لاى دندان مانده باشد و داخل دهان خون بيايد چنانچه انسان نداند كه خون به غذا رسيده آن غذا پاك است . و اگر خون به آن برسد بنابر احتياط نجس مىشود . ولى با مضمضه و گرداندن آب دهان پاك مىشود .\r\nمسئله 241 - مقدارى از لبها و پلك چشم كه موقع بستن ، روى هم مىآيد و هر جايى را كه انسان نمىداند از ظاهر بدن است يا باطن آن ، اگر نجس شود بنابر احتياط واجب بايد آب بكشد .\r\nمسئله 242 - اگر گرد و خاك نجس به لباس و فرش و مانند اينها بنشيند ، چنانچه طورى آنها را تكان دهند كه گرد و خاك نجس از آنها بريزد ، پاك مىشود .\r\n\r\n10 - استبراء حيوان نجاستخوار\r\nمسئله 243 - بطورى كه گذشت بنا به احتياط واجب ؛ بول و غائط حيوانى كه به خوردن نجاست انسان عادت كرده ، نجس است و اگر بخواهند قطعاً پاك شود ، بايد آن را استبراء كنند - يعنى تا مدتى كه بعد از آن مدت ديگر نجاستخوار به آن نگويند ، نگذارند نجاست بخورد و خوراك پاك به آن بدهند - و بنابر احتياط مستحب بايد شتر نجاستخوار را چهل روز و گاو را سى روز و گوسفند را ده روز و مرغابى را هفت يا پنج روز و مرغ خانگى را سه روز ؛ از خوردن نجاست جلوگيرى كنند و غذاى پاك به آنها بدهند و اگر بعد از اين مدت باز هم عرفاً با توجّه به مدت استبراء نجاستخوار به آنها گفته شود بنا به احتياط واجب تا مدتى كه بعد از آن مدت ديگر نجاستخوار به آنها نگويند آنها را از خوردن نجاست جلوگيرى نمايند .\r\n\r\n11 - غايب شدن مسلمان\r\nمسئله 244 - اگر بدن يا لباس مسلمان يا چيز ديگرى كه مانند ظرف و فرش در اختيار او است نجس شود و آن مسلمان غايب گردد يعنى بين او و ديگران فاصله بيفتد و سپس حاضر شود ، حكم به پاكى مىشود ولى احتياط آن است كه با رعايت شش شرط پاك است :\r\nاوّل - آنكه آن مسلمان چيزى كه بدن يا لباسش را نجس كرده ، نجس بداند پس اگر مثلًا لباسش به عرق جنب از حرام آلوده شود و آن را نجس نداند ، بعد از غايب شدن او نمىشود آن لباس را پاك دانست - اگر ما نجس بدانيم - .\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nدوم - آنكه بداند بدن يا لباسش به چيز نجس رسيده است .\r\nسوم - آنكه انسان ببيند آن چيز را در كارى كه شرط آن پاكى است استعمال مىكند مثلًا ببيند با آن لباس نماز مىخواند .\r\nچهارم - آنكه آن مسلمان بداند شرط كارى كه با آن چيز انجام مىدهد پاكى است ؛ پس اگر مثلًا نداند كه بايد لباس نمازگزار پاك باشد ، و با لباسى كه نجس شده نماز بخواند ، نمىشود آن لباس را پاك دانست .\r\nپنجم - آنكه انسان احتمال دهد آن مسلمان چيزى را كه نجس شده آب كشيده است ، پس اگر يقين داشته باشد كه آب نكشيده ؛ نبايد آن چيز را پاك بداند . و نيز اگر لاابالى بوده نجس و پاك در نظر آن مسلمان فرق نداشته باشد ، پاك دانستن آن چيز محل اشكال است .\r\nششم - آنكه آن مسلمان بالغ يا مميز و مسئله دان و مراعات كننده مسائل باشد . اعتبار شرايط مزبور براساس مراعات احتياط مىباشد ، ليكن اقوى اين‌كه فقط يك شرط دارد آن هم احتمال تطهير مىباشد بلوغ هم كه شرط نيست البتّه بچه غير مميز اين حكم را ندارد ولى مىتوان روى ولى او حساب كرد يعنى اگر احتمال بدهيم طفل و وسايل او را تطهير كرده است كافى است و حكم به پاكى مىشود .\r\nمسئله 245 - اگر خود انسان يقين كند كه چيزى كه نجس بوده پاك شده است ، يا دو عادل به پاك شدن آن خبر دهند ، آن چيز پاك است و همچنين اگر كسى كه چيز نجس در اختيار اوست بگويد آن چيز پاك شده ، يا مسلمانى چيز نجس را آب كشيده باشد اگر چه معلوم نباشد درست آب كشيده يا نه ، پاك است .\r\nمسئله 246 - كسى كه مامور شده است لباس انسان را آب بكشد ، اگر بگويد آب كشيدم و انسان به گفته او اطمينان پيدا كند ، آن لباس پاك است .\r\nمسئله 247 - اگر انسان حالى دارد كه در آب كشيدن چيز نجس يقين پيدا نمىكند ، مىتواند به گمان اكتفا نمايد .\r\n\r\nاحكام ظرفها\r\nمسئله 248 - ظرفى كه از پوست سگ يا خوك يا مردار ساخته شده ، نبايد در كارهايى كه شرطش طهارت است به كار برده شود و خوردن و آشاميدن از آن ظرف حرام است و نبايد آن ظرف را در وضو و غسل و كارهايى كه بايد با چيز پاك انجام داد ، استعمال بكنند بلكه چرم سگ و خوك و مردار را ، اگر چه ظرف هم نباشد نبايد در كارهايى كه شرطش\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nطهارت است به كار برد ولى به كار بردن آنها در امورى كه شرطش طهارت نيست اشكال ندارد گرچه احوط استحبابى اجتناب است .\r\nمسئله 249 - حرام است خوردن و آشاميدن از ظرف طلا و نقره بلكه هر گونه استعمال ظرفى آنها ، امّا نگاهداشتن آنها به قصد ذخيره مالى نه به عنوان ظرف و نه به قصد زينت منزل اشكال ندارد گرچه احتياط خوب است .\r\nمسئله 250 - ساختن ظرف طلا و نقره اگر فقط براى استعمال حرام باشد حرام است و اجرت ساخت ، هم حرام است ولى اگر معلوم نباشد كه سفارش دهنده براى چه مىخواهد اشكال ندارد .\r\nمسئله 251 - خريد و فروش ظرف طلا و نقره براى خوردن و آشاميدن و ساير استعمالات محرّمه جايز نيست و پول و عوضى هم كه فروشنده مىگيرد حرام است .\r\nمسئله 252 - گيره استكان كه از طلا يا نقره مىسازند چون معلوم نيست كه عنوان ظرف دارد يا نه استعمال آن مانعى ندارد .\r\nمسئله 253 - استعمال ظرفى كه روى آن را آب طلا يا آب نقره داده‌اند اشكال ندارد .\r\nمسئله 254 - اگر فلزى را با طلا يا نقره مخلوط كنند و ظرف بسازند ، چنانچه مقدار آن فلز به‌قدرى زياد باشد كه ظرف طلا يا نقره به آن ظرف نگويند استعمال آن مانعى ندارد .\r\nمسئله 255 - اگر انسان غذايى را كه در ظرف طلا يا نقره است به قصد اين‌كه چون غذا خوردن در ظرف طلا و نقره حرام مىباشد ، در ظرف ديگر بريزد اشكال ندارد ، و اگر به اين قصد نباشد ، ريختن غذا از ظرف طلا يا نقره در ظرف ديگر استعمال حساب مىشود و حرام است . ولى در هر دو صورت خوردن غذا از ظرف دوّم مانعى ندارد .\r\nمسئله 256 - استعمال بادگير قليان و غلاف شمشير و كارد و قاب قرآن ، اگر از طلا يا نقره باشد ، اشكال ندارد . ولى احتياط واجب آن است كه عطردان و سرمه‌دان طلا و نقره را استعمال نكنند .\r\nمسئله 257 - استعمال ظرف طلا يا نقره در حال ناچارى اشكال ندارد مگر براى وضو و غسل ، كه در حال ناچارى هم نمىشود از ظرف طلا و نقره استفاده كرد . مگر در تقيّه كه جايز و گاهى واجب است .\r\nمسئله 258 - استعمال ظرفى كه معلوم نيست از طلا يا نقره است يا از چيز ديگر اشكال ندارد .\r\n\r\n","description":"","footnote":"","page_name":" 54 ","page_number":54},
  {"content":"\r\n\r\n\r\nاحكام وضو\r\nمسئله 259 - در وضو واجب است صورت و دست‌ها را بشويند و جلوى سر و روى پاها را مسح كنند .\r\nمسئله 260 - درازى صورت را بايد از بالاى پيشانى جايى كه موى سر بيرون مىآيد تا آخر چانه شست ، و پهناى آن به مقدارى كه بين انگشت وسط و شست قرار مىگيرد بايد شسته شود ؛ و اگر مختصرى از اين مقدار را نشويد وضو باطل است . و براى آنكه يقين كند اين مقدار كاملًا شسته شده بايد كمى اطراف آن را هم بشويد .\r\nمسئله 261 - اگر صورت يا دست كسى كوچكتر يا بزرگتر از معمول مردم باشد ، بايد ملاحظه كند كه مردمان معمولى تا كجاى صورت خود را مىشويند او هم تا همانجا را بشويد . امّا اگر دست و صورتش هر دو بر خلاف معمول ولى با هم متناسب باشند بايد طبق دستور مسئله پيش ، صورت خود را بشويد . و نيز اگر در پيشانى او مو روئيده يا جلوى سرش مو ندارد بايد به اندازه معمول ، پيشانى را بشويد .\r\nمسئله 262 - اگر احتمال دهد چرك يا چيز ديگرى در ابروها و گوشه‌هاى چشم و لب او هست كه نمىگذارد آب به آنها برسد ، چنانچه احتمال او در نظر مردم بجا باشد ، بايد پيش از وضو وارسى كند كه اگر هست بر طرف نمايد .\r\nمسئله 263 - اگر پوست صورت از لاى مو پيدا باشد بايد آب را به پوست برساند و اگر پيدا نباشد شستن مو كافى است و رساندن آب به زير آن لازم نيست .\r\nمسئله 264 - اگر شكّ كند كه پوست صورت از لاى مو پيدا است يا نه ، بنابر احتياط واجب بايد مو را بشويد و آب را به پوست هم برساند .\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nمسئله 265 - شستن توى بينى و مقدارى از لب و چشم كه در وقت بستن ديده نمىشود واجب نيست ، ولى براى آنكه يقين كند از جاهائى كه بايد شسته شود ، چيزى باقى نمانده ، واجب است مقدارى از آنها را هم بشويد . و كسى كه نمىدانسته بايد اين مقدار را بشويد ، اگر بداند در وضوهائى كه گرفته مقدار واجب را شسته نمازهايى كه خوانده صحيح است .\r\nمسئله 266 - بايد صورت و دستها را از بالا به پائين شست و اگر از پايين به بالا بشويد وضو باطل است .\r\nمسئله 267 - اگر دست را تر كند و به صورت و دستها بكشد ، چنانچه ترى دست به‌قدرى باشد كه بواسطه كشيدن دست ، آب كمى بر آنها جارى شود كافى است .\r\nمسئله 268 - بعد از شستن صورت بايد دست راست و بعد از آن دست چپ را از آرنج تا سر انگشتها بشويد .\r\nمسئله 269 - براى آنكه يقين كند آرنج را كاملًا شسته بايد مقدارى بالاتر از آرنج را هم بشويد .\r\nمسئله 270 - كسى هم كه پيش از شستن صورت دستهاى خود را تا مچ شسته ، در موقع وضو ، بايد تا سر انگشتان را بشويد . و اگر فقط تا مچ را بشويد وضوى او باطل است . پس شستن دست قبل از صورت جزء وضو نمىباشد . گرچه مستحب است .\r\nمسئله 271 - در وضو ، شستن صورت و دستها براى يك مرتبه واجب و مرتبه دوّم مستحب و مرتبه سوّم و بيشتر از آن حرام مىباشد . معناى شستن هم معلوم است ممكن است با يك مشت آب يقين كند كه همه صورت شسته شده است اين مىشود يك مرتبه ولى گاهى ممكن است چند مشت بايد آب بريزد تا يقين كند كه شسته شده است در اين صورت همه چند مشت يك مرتبه شستن حساب مىشود .\r\nمسئله 272 - بعد از شستن هر دو دست ، بايد جلوى سر را با ترى آب وضو كه در دست مانده مسح كند و احتياط واجب آن است كه با دست راست مسح نمايد و از بالا به پائين باشد .\r\nمسئله 273 - يك قسمت از چهار قسمت سر ، كه مقابل پيشانى است جاى مسح مىباشد . و هر جاى اين قسمت را به هر اندازه مسح كند كافى است ، اگر چه احتياط مستحب آن است كه از درازا به اندازه يك انگشت و از پهنا به اندازه پهناى سه انگشت بسته مسح نمايد .\r\nمسئله 274 - لازم نيست مسح سر بر پوست آن باشد بلكه بر موى جلوى سر هم صحيح است ولى كسى كه موى جلوى سر او به اندازه‌اى بلند است كه اگر مثلًا شانه كند به صورتش مىريزد ، يا بجاى ديگر سر مىرسد ، بايد بن موها را مسح كند ، يا فرق سر را باز\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nكرده پوست سر را مسح نمايد . و اگر موهائى را كه به صورت مىريزد يا به جاهاى ديگر سر مىرسد ، جلوى سر جمع كند و بر آنها مسح نمايد . يا بر موى جاهاى ديگر سر ، كه جلوى آن آمده مسح كند باطل است .\r\nمسئله 275 - بعد از مسح سر ، بايد با ترى آب وضو كه در دست مانده روى پاها را از سر يكى از انگشتها تا برآمدگى روى پا مسح كند و احتياط مستحب آن است كه تا مفصل را مسح نمايد .\r\nمسئله 276 - پهناى مسح پا به هر اندازه باشد كافى است ولى بهتر آن است كه به اندازه پهناى سه انگشت بسته مسح نمايد ، و بهتر از آن مسح با تمام كف دست است .\r\nمسئله 277 - احتياط واجب آن است كه در مسح پا ، دست را بر سر انگشتها بگذارد و بعد به روى پا بكشد ، نه آنكه تمام دست را روى پا بگذارد و كمى حركت دهد .\r\nمسئله 278 - در مسح سر و روى پا ، بايد دست را روى آنها بكشد و اگر دست را نگهدارد و سر يا پا را به آن بكشد وضو باطل است . ولى اگر موقعى كه دست را مىكشد سر ، يا پا مختصرى حركت كند اشكال ندارد .\r\nمسئله 279 - جاى مسح بايد خشك باشد و اگر به‌قدرى تر باشد كه رطوبت كف دست به آن اثر نكند ، مسح باطل است . ولى اگر ترى آن به‌قدرى كم باشد كه رطوبتى كه بعد از مسح در آن ديده مىشود بگويند فقط از ترى كف دست است اشكال ندارد .\r\nمسئله 280 - اگر براى مسح ، رطوبتى در كف دست نمانده باشد ، نمىتواند دست را با آب خارج تر كند ، بلكه بايد از اعضاى ديگر وضو رطوبت بگيرد و با آن مسح نمايد . و به احتياط واجب ابتدا از موى ريش گونه و اطراف چانه ( نه زير چانه و از درازى ريش ) و سپس از ابرو و مژه‌ها و آنگاه از باقى اعضاء وضو بگيرد .\r\nمسئله 281 - اگر رطوبت كف دست فقط به اندازه مسح سر باشد احتياط واجب آن است كه ابتدا سر را با همان رطوبت مسح كند ، و آنگاه براى مسح پاها از اعضاء ديگر وضو به ترتيب ذكر شده رطوبت بگيرد .\r\nمسئله 282 - مسح كردن از روى جوراب و كفش باطل است ولى اگر بواسطه سرماى شديد ، يا تقيّه ، يا ترس از دزد و درنده و مانند اينها نتواند كفش يا جوراب را بيرون آورد ، مسح كردن بر آنها اشكال ندارد و اگر روى كفش نجس باشد ، بايد چيز پاكى برآن بيندازد و بر آن چيز مسح كند . و احتياط واجب آن است كه تيمّم هم بنمايد .\r\nمسئله 283 - اگر روى پا نجس باشد و نتواند براى مسح ، آن را آب بكشد بايد تيمّم نمايد .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\n\r\nوضوى ارتماسى\r\nمسئله 284 - وضوى ارتماسى آن است كه انسان صورت و دستها را به قصد وضو در آب فرو برد يا پس از فرو بردن در آب به قصد وضو بيرون آورد و اگر موقعى كه دستها را در آب فرو مىبرد نيّت وضو كند و تا وقتى كه آنها را از آب بيرون مىآورد و ريزش آب تمام مىشود به قصد وضو باشد نيز وضوى او صحيح است . و نيز اگر موقع بيرون آوردن از آب قصد وضو كند و تا وقتى كه ريزش آب تمام مىشود به قصد وضو باشد وضوى او صحيح مىباشد .\r\nمسئله 285 - در وضوى ارتماسى هم بايد صورت و دستها از بالا به پائين شسته شود ، پس اگر وقتى كه صورت و دستها را در آب فرو مىبرد قصد وضو كند ، بايد صورت را از طرف پيشانى و دستها را از طرف آرنج در آب فرو برد و اگر موقع بيرون آوردن از آب قصد وضو كند ، بايد صورت را از طرف پيشانى و دستها را از طرف آرنج بيرون آورد .\r\nمسئله 286 - اگر وضوى بعضى از اعضاء را ارتماسى و بعضى را غير ارتماسى انجام دهد اشكال ندارد .\r\n\r\nدعاهايى كه موقع وضو گرفتن مستحب است\r\nمسئله 287 - كسى كه وضو مىگيرد مستحب است موقعى كه نگاهش به آب مىافتد بگويد :\r\n« بِسْمِ اللّهِ وَ بِاللّهِ وَ الْحَمْدُلِلّهِ الَّذي جَعَلَ الْماءَ طَهُوراً وَ لَمْ يَجْعَلْهُ نَجِساً » و موقعى كه پيش از وضو دست خود را مىشويد بگويد : « اللّهُمَّ اجْعَلْني مِنَ التَّوّابينَ وَ اجْعَلْني مِنَ الْمُتَطَهِّريَن » و در وقت مضمضه - يعنى آب در دهان گرداندن - بگويد : « اللَّهُمّ لَقِّني حُجَّتي يَوْمَ الْقاكَ وَ اطْلِقْ لِساني بِذِكْرِكْ » و در وقت استنشاق - يعنى آب در بينى كردن - بگويد : « اللّهُمّ لا تُحَرّمْ عَليَّ ريحَ الْجَنّةِ وَ اجْعَلْني مِمَّنْ يَشُمُّ ريحَها و روْحَها وَ طيبَها » و موقع شستن رو بگويد : « اللّهُمَّ بَيِّضْ وَجْهي يَوْمَ تَسْوَدُّ فيهِ الْوجُوُهُ وَلا تُسَوِّدْ وَجْهي يَوْمَ تَبْيَضُّ فيهِ الْوُجُوهُ » و در وقت شستن دست راست بخواند : « اللّهُمَّ اعْطِني كِتابي بِيَميني وَ الْخُلْدَ فِي الْجَنانِ بِيَساري وَ حاسِبْني حِساباً يَسيراً » و موقع شستن دست چپ بگويد : « اللَّهُمَّ لا تُعْطِني كِتابي\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nبِشِمالي وَلا مِنْ وَراءِ ظَهْري وَلا تَجْعَلْها مَغْلوُلَةً الي عُنُقي وَا عُوذُ بِكَ مِنْ مُقَطّعاتِ النّيرانِ » و موقعى كه سر را مسح مىكند بگويد : « اللّهُمَّ غَشِّني بِرَحْمَتِكَ وَ بَرَكاتِكَ وَ عَفْوِكَ » و در وقت مسح پا بخواند : « اللّهُمَّ ثَبِّتنْي عَلَي الصِّراطِ يَوْمَ تَزِلُّ فيهِ اْلَاقْدامُ وَ اجْعَلْ سَعْيي في مايُرْضيكَ عَنّي يا ذَا الْجَلالِ وَ اْلِاكْرامِ » .\r\n\r\nشرايط وضو\r\nشرايط صحيح بودن وضو سيزده چيز است :\r\nشرط اوّل - آنكه آب وضو پاك باشد .\r\nشرط دوّم - آنكه مطلق باشد .\r\nمسئله 288 - وضو با آب نجس و آب مضاف باطل است ، اگر چه انسان نجس بودن يا مضاف بودن آن را نداند يا فراموش كرده باشد . و اگر با آن وضو نمازى هم خوانده باشد ؛ بايد آن نماز را دوباره با وضوى صحيح بخواند .\r\nمسئله 289 - اگر غير از آب گل آلود مضاف ، آب ديگرى براى وضو ندارد ، چنانچه وقت نماز تنگ است ، بايد تيمّم كند و اگر وقت دارد ، واجب است كه صبر كند تا آب صاف شود و وضو بگيرد .\r\nشرط سوّم - آنكه آب وضو و فضايى كه در آن وضو مىگيرد مباح باشد .\r\nمسئله 290 - وضو با آب غصبى و با آبى كه معلوم نيست صاحب آن راضى است يا نه ، حرام و باطل است . و نيز اگر آب وضو از صورت و دستها در جاى غصبى بريزد ، بايد تيمّم كند ليكن اگر وضو گرفت صحيح است گرچه از جهت تصرّف غصبى حرام است و فرق نمىكند كه جاى ديگر مباح داشته باشد يا نه ليكن در صورت اخير به احتياط استحبابى تيمّم هم ضميمه كند .\r\nمسئله 291 - وضو گرفتن از حوض مدرسه‌اى كه انسان نمىداند آن حوض را براى همه مردم وقف كرده‌اند يا براى محصلين همان مدرسه ، در صورتى كه معمولًا مردم از آب آن وضو بگيرند ، اگر وثوق پيدا كند كه وقف عام مىباشد ، . اشكال ندارد .\r\nمسئله 292 - اگر معلوم باشد كه حوض مسجدى اختصاص به نمازگزار در آن مسجد دارد ، كسى كه نمىخواهد در آن مسجد نماز بخواند ، نمىتواند در آن حوض وضو بگيرد ولى اگر\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nاختصاص معلوم نباشد ، مىتواند از آن وضو بگيرد اگر بطور معمول كسانى هم كه نمىخواهند در آن مسجد نماز بخوانند ، از حوض آن وضو مىگيرند بطورى كه انسان مطمئن شود كه وقف عام مىباشد .\r\nمسئله 293 - وضو گرفتن از حوض تيمچه و مسافرخانه و مانند اينها براى كسانى كه ساكن آنجاها نيستند ، با علم به رضايت صاحبان آنها صحيح است هر چند علم به رضايت از وضو گرفتن كسانى كه در آنجاها ساكن نيستند و ممانعت نكردن صاحبان آنها ، حاصل شود .\r\nمسئله 294 - وضو گرفتن در نهرهاى بزرگ اگر چه انسان نداند كه صاحب آنها راضى است ، اشكال ندارد ، ولى اگر صاحب آنها از وضو گرفتن نهى كند احتياط واجب آن است كه با آب آنها وضو نگيرند .\r\nمسئله 295 - اگر فراموش كند آب ، غصبى است و با آن وضو بگيرد صحيح است ، ولى كسى كه خودش آب را غصب كرده ؛ اگر غصبى بودن آن را فراموش كند و وضو بگيرد ، بنابر احتياط واجب وضوى او باطل است .\r\nشرط چهارم - آنكه ظرف آب وضو مباح باشد .\r\nشرط پنجم - آن كه ظرف آب وضو طلا و نقره نباشد .\r\nمسئله 296 - اگر آب وضو در ظرف غصبى يا طلا و نقره است و غير از آن ، آب ديگرى ندارد بايد تيمّم كند ، و نمىتواند با آب آنها وضو بگيرد ولى اگر معصيت كرده با مشت آب برداشته وضو بگيرد وضوى او صحيح است . و اگر آب ديگرى دارد چنانچه در ظرف غصبى يا طلا و نقره ، وضوى ارتماسى بگيرد يا با آنها آب را به صورت و دستها بريزد ، وضوى او باطل است مگر پس از بيرون آوردن صورت و دست با جريان بعدى آب نيّت وضو كند كه در اين صورت صحيح است و در صورتى كه با مشت يا چيز ديگر آب را از آنها بردارد و به صورت و دستها بريزد وضوى او صحيح است ؛ هر چند بواسطه تصرّف در ظرف غصبى معصيت كرده است .\r\nمسئله 297 - احتياط آن است كه از حوضى كه مثلًا يك آجر يا يك سنگ آن غصبى است وضو نگيرند ليكن چون معلوم نيست تصرّف در آن آجر حساب شود اقوى اين است كه جايز و صحيح است .\r\nمسئله 298 - اگر در صحن يكى از امامان يا امامزادگان ( عليهم السلام ) كه سابقاً قبرستان بوده حوض يا نهرى بسازند . چنانچه انسان نداند كه زمين صحن را براى قبرستان وقف كرده‌اند . وضو گرفتن در آن حوض و نهر اشكال ندارد .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nشرط ششم - آنكه اعضاى وضو موقع شستن و مسح كردن پاك باشد .\r\nمسئله 299 - اگر پيش از تمام شدن وضو ، جايى را كه شسته يا مسح كرده نجس شود ، وضو صحيح است‌و براى نماز بايد تطهير كند .\r\nمسئله 300 - اگر غير از اعضاى وضو جايى از بدن نجس باشد ، وضو صحيح است . ولى اگر مخرج را از بول يا غائط تطهير نكرده باشد ، احتياط مستحب آن است كه اوّل آن را تطهير كند بعد وضو بگيرد .\r\nمسئله 301 - اگر يكى از اعضاى وضو نجس باشد و بعد از وضو شكّ كند كه پيش از وضو آنجا را آب كشيده يا نه ، چنانچه در موقع وضو ملتفت پاك بودن و نجس بودن آنجا نبوده ؛ وضو باطل است ، و اگر مىداند ملتفت بوده ، يا شكّ دارد كه ملتفت بوده يا نه ، وضو صحيح است ، و در هر صورت جايى را كه نجس بوده بايد آب بكشد .\r\nمسئله 302 - اگر در صورت يا دستها بريدگى يا زخمى است كه خون آن بند نمىآيد و آب براى آن ضرر ندارد ، چنانچه در آب كر يا جارى فرو برد و قدرى فشار دهد كه خون بند بيايد ، بعد از نيّت وضوى ارتماسى از آب بيرون بياورد وضو صحيح است . و اگر فوراً مسح كرده خشك كند و سپس خون ببيند كه شكّ كند چه موقع بيرون آمده فقط همان جاى خون نجس است .\r\nشرط هفتم - آنكه وقت براى وضو و نماز كافى باشد .\r\nمسئله 303 - هرگاه وقت به‌قدرى تنگ است كه اگر وضو بگيرد ، تمام نماز يا مقدارى از آن بعد از وقت خوانده مىشود ، بايد تيمّم كند ولى اگر براى وضو و تيمّم يك اندازه وقت لازم است ، بايد وضو بگيرد .\r\nمسئله 304 - كسى كه در تنگى وقت نماز بايد تيمّم كند ، اگر به قصد با وضو بودن يا براى كار مستحبى مثل خواندن قرآن وضو بگيرد ، صحيح است بلكه اگر براى خواندن آن نماز هم وضو بگيرد ؛ بطورى كه در حال حاضر انگيزهء او بر وضو گرفتن ، فقط آن نماز باشد ، وضويش صحيح است .\r\nشرط هشتم - آنكه به قصد قربت - يعنى براى انجام فرمان خداوند عالم - وضو بگيرد . براى خنك شدن يا به قصد ديگرى وضو باطل است .\r\nمسئله 305 - لازم نيست نيّت وضو را به زبان بگويد يا از قلب خود بگذراند ولى بايد\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nدر تمام وضو متوجّه باشد كه وضو مىگيرد . بطورى كه اگر از او بپرسند چه مىكنى بگويد ؛ وضو مىگيرم .\r\nشرط نهم - آنكه وضو را به ترتيبى كه گفته شد بجا آورد - يعنى اوّل صورت ، و بعد دست راست و بعد دست چپ را بشويد و بعد از آن سر و بعد پاها را مسح نمايد - و بايد پاى چپ را پيش از پاى راست مسح نكند و اگر به اين ترتيب وضو نگيرد باطل است .\r\nشرط دهم - آنكه كارهاى وضو را پشت سر هم انجام دهد .\r\nمسئله 306 - اگر بين كارهاى وضو به‌قدرى فاصله شود كه وقتى مىخواهد جايى را بشويد يا مسح كند ؛ رطوبت همه جاهائى كه پيش از آن شسته يا مسح كرده ، خشك شده باشد ، وضو باطل است و اگر فقط رطوبت يكى از جاهائى كه جلوتر شسته يا مسح كرده ، خشك شده باشد مثلًا موقعى كه مىخواهد دست چپ را بشويد رطوبت دست راست يا رطوبت صورت خشك شده باشد ، احتياط مستحب آن است كه به اين وضو اكتفا نكند . ولى اقوى اين است كه وضو صحيح است .\r\nمسئله 307 - اگر كارهاى وضو را پشت سر هم بجا آورد ولى بواسطه گرماى هوا يا حرارت زياد بدن و مانند اينها رطوبت خشك شود وضوى او صحيح است .\r\nمسئله 308 - راه رفتن در بين وضو اشكال ندارد ، پس اگر بعد از شستن صورت و دستها چند قدم راه برود و بعد سر و پا را مسح كند وضوى او صحيح است .\r\nشرط يازدهم - آنكه شستن صورت و دستها و مسح سر و پاها را خود انسان انجام دهد . اگر ديگرى او را وضو دهد ، يا در دست كشيدن به صورت و دستها براى جريان آب و مسح سر و پاها به او كمك نمايد ، وضو باطل است .\r\nمسئله 309 - كسى كه نمىتواند وضو بگيرد بايد نايب بگيرد ، كه او را وضو دهد . و چنانچه مزد هم بخواهد ، در صورتى كه بتواند بايد بدهد . ولى بايد خود او نيّت وضو كند و با دست خود مسح نمايد ، و اگر نمىتواند بايد نايبش دست او را بگيرد و بجاى مسح او بكشد ، و اگر اين هم ممكن نيست بايد از دست او رطوبت بگيرد و با آن رطوبت ، سر و پاى او را مسح كند . و به احتياط واجب تيمّم هم اضافه كند .\r\nمسئله 310 - هر كدام از كارهاى وضو را كه مىتواند به تنهايى انجام دهد ، نبايد در آن كمك بگيرد .\r\nشرط دوازدهم - آنكه استعمال آب براى او مانعى نداشته باشد .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nمسئله 311 - كسى كه بترسد كه اگر وضو بگيرد ، مريض شود يا اگر آب را به مصرف وضو برساند به تشنگى خطرناكى دچار شود نبايد وضو بگيرد و بايد تيمّم كند و اگر وضو گرفت معصيت كرده احتياطاً اكتفا به وضو نكند گرچه اقوى كفايت است . و اگر نداند كه آب براى او ضرر دارد و وضو بگيرد و بعد بفهمد ضرر داشته ، احتياط آن است كه علاوه بر وضو تيمّم نيز بنمايد و اگر با آن وضو نماز را بجا آورده تيمّم نيز بنمايد و نماز را اعاده كند و اگر بعد از وضويى كه با جهل به ضرر گرفته ضرر رفع شد احتياطاً دوباره وضو بگيرد . ليكن اظهر كفايت همان وضو است و احتياجى به تيمّم و وضو جديد و اعاده نماز نمىباشد .\r\nمسئله 312 - اگر رساندن آب به صورت و دستها به مقدار كمى كه وضو با آن صحيح است ضرر ندارد و بيشتر از آن ضرر دارد ، بايد با همان مقدار وضو بگيرد .\r\nشرط سيزدهم - آنكه در اعضاى وضو مانعى از رسيدن آب نباشد .\r\nمسئله 313 - اگر زير ناخن چرك باشد ، وضو اشكال ندارد ولى اگر ناخن را بگيرد ، بايد براى وضو آن چرك را بر طرف كند ، و نيز اگر ناخن بيشتر از معمول بلند باشد ، به احتياط واجب بايد چرك زير مقدارى را كه از معمول بلندتر است بر طرف نمايد .\r\nمسئله 314 - اگر در صورت و دستها و جلوى سر و روى پاها بواسطه سوختن يا چيز ديگر برآمدگى پيدا شود ، شستن و مسح روى آن كافى است و چنانچه سوراخ شود ، رساندن آب به زير پوست لازم نيست بلكه اگر پوست يك قسمت آن كنده شود لازم نيست آب را به زير قسمتى كه كنده نشده برساند ، ولى چنانچه پوستى كه كنده شده گاهى به بدن مىچسبد و گاهى بلند مىشود احتياطاً بايد آن را قطع كند يا آب را به زير آن برساند .\r\nمسئله 315 - اگر انسان شكّ كند كه به اعضاى وضوى او چيزى چسبيده يا نه ، چنانچه احتمال او در نظر مردم بجا باشد ، مثل آنكه بعد از گلكارى شكّ كند گل بدست او چسبيده يا نه ، بايد وارسى كند ، يا به قدرى دست بمالد كه اطمينان پيدا كند كه اگر بوده بر طرف شده يا آب به زير آن رسيده است .\r\nمسئله 316 - جايى را كه بايد شست و مسح كرد هر قدر چرك باشد ، اگر چرك آن مانع از رسيدن آب به بدن نباشد اشكال ندارد ، و همچنين است اگر بعد از گچكارى و مانند آن چيز سفيدى كه جلوگيرى از رسيدن آب به پوست نمىنمايد بردست بماند ولى اگر شكّ كند كه با بودن آنها آب به بدن مىرسد يا نه ، بايد آنها را بر طرف كند .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nمسئله 317 - اگر پيش از وضو بداند كه در بعضى از اعضاى وضو مانعى از رسيدن آب هست و بعد از وضو شكّ كند كه در موقع وضو آب را به آنجا رسانده يا نه ، وضوى او صحيح است مگر اين‌كه يقين كند كه هنگام وضو از آن غافل بوده است .\r\nمسئله 318 - اگر در بعضى از اعضاى وضو مانعى باشد كه گاهى آب به خودى خود زير آن مىرسد و گاهى نمىرسد و انسان بعد از وضو شكّ كند كه آب زير آن رسيده يا نه ، چنانچه بداند موقع وضو ملتفت رسيدن آب به زير آن نبوده ، احتياط واجب آن است كه دوباره وضو بگيرد .\r\nمسئله 319 - اگر بعد از وضو چيزى كه مانع از رسيدن آب است در اعضاى وضو ببيند و نداند موقع وضو بوده يا بعد پيدا شده ، وضوى او صحيح است . ولى اگر بداند كه در وقت وضو ملتفت آن مانع نبوده ، احتياط واجب آن است كه دوباره وضو بگيرد .\r\nمسئله 320 - اگر بعد از وضو شكّ كند چيزى كه مانع رسيدن آب است در اعضاى وضو بوده يا نه ؛ و احتمال بدهد كه در وقت وضو ملتفت بوده و اگر مانعى بوده بر طرف كرده وضويش صحيح است ولى اگر بداند كه وقت وضو ملتفت نبوده احتياط لازم آن است كه دوباره وضو بگيرد .\r\n\r\nاحكام وضو\r\nمسئله 321 - كسى كه در كارهاى وضو و شرايط آن - مثل پاك بودن آب و غصبى نبودن آن - خيلى شكّ مىكند ، بايد به شكّ خود اعتنا نكند .\r\nمسئله 322 - اگر كسى شكّ كند كه وضوى او باطل شده يا نه ، بنا مىگذارد كه وضوى او باقى است ولى اگر بعد از بول استبراء نكرده و وضو گرفته باشد و بعد از وضو رطوبتى از او بيرون آيد كه نداند بول است يا چيز ديگر وضوى او باطل است .\r\nمسئله 323 - كسى كه شكّ دارد وضو گرفته يا نه ، بايد وضو بگيرد .\r\nمسئله 324 - كسى كه مىداند وضو گرفته و حدثى هم از او سر زده ، مثلًا بول كرده ، اگر نداند كدام جلوتر بوده ، چنانچه پيش از نماز است ، بايد وضو بگيرد . و اگر در بين نماز است نماز را شكسته و با وضوى ديگر اعاده كند و اگر بعد از نماز است و احتمال مىدهد ملتفت بوده و براى آن نماز به نوعى تحصيل طهارت كرده ، نمازى كه خوانده صحيح است و براى نمازهاى بعد بايد وضو بگيرد و اگر ملتفت نبوده به احتياط واجب نماز را اعاده كند .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nمسئله 325 - اگر بعد از وضو يا در بين آن يقين كند كه بعضى جاها را نشسته يا مسح نكرده است ، چنانچه رطوبت جاهايى كه پيش از آن است خشك شده ، بايد دوباره وضو بگيرد و اگر خشك نشده بايد جايى را كه فراموش كرده و آنچه بعد از آن است بشويد يا مسح كند و اگر در بين وضو در شستن يا مسح كردن جايى شكّ كند بايد به همين دستور عمل كند .\r\nمسئله 326 - اگر بعد از نماز شكّ كند كه وضو گرفته يا نه ، نماز او صحيح است ولى بايد براى نمازهاى بعد وضو بگيرد .\r\nمسئله 327 - اگر در بين نماز شكّ كند كه وضو گرفته يا نه ، بايد نماز را شكسته با وضوى ديگر آن را اعاده نمايد .\r\nمسئله 328 - اگر بعد از نماز شكّ كند ، كه پيش از نماز وضوى او باطل شده يا بعد از نماز ، نمازى كه خوانده صحيح است .\r\nمسئله 329 - اگر انسان مرضى دارد كه بول او قطره قطره مىريزد يا نمىتواند از بيرون آمدن غائط خوددارى كند ، چنانچه يقين دارد كه از اوّل وقت نماز تا آخر آن به مقدار وضو گرفتن و نماز خواندن مهلت پيدا مىكند ، بايد نماز را در وقتى كه مهلت پيدا مىكند بخواند و اگر مهلت او به مقدار كارهاى واجب نماز است ، بايد در وقتى كه مهلت دارد ، فقط كارهاى واجب نماز را بجا آورد و كارهاى مستحب آن مانند اذان و اقامه و قنوت را ترك نمايد .\r\nمسئله 330 - اگر به مقدار وضو و نماز مهلت پيدا نمىكند و در بين نماز چند دفعه بول يا غائط از او خارج مىشود ، كه اگر بخواهد بعد از هر دفعه وضو بگيرد سخت نيست در بيمارى غائط بايد ظرف آبى پهلوى خود بگذارد و هر وقت غائط از او خارج شد ، فوراً وضو بگيرد و بقيه نماز را بخواند . و احتياط واجب آن است كه كسى كه نمىتواند خود را از خارج شدن غائط ؛ نگاه دارد و وضو در بين نماز موجب بهم خوردن موالات نماز مىشود ، همان نماز را دوباره با يك وضو بخواند و اگر در بين آن نماز وضوى او با تكرّر غائط باطل شد اعتنا نكند . ولى در مورد بيمارى بول تكرار وضو در بين نماز لازم نيست و همان وضوى اوّل كافى است .\r\nمسئله 331 - كسى كه غائط طورى پى در پى از او خارج مىشود كه وضو گرفتن بعد از هر دفعه براى او سخت است ، اگر بتواند مقدارى از نماز را با وضو بخواند بايد براى هر نماز يك وضو بگيرد .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nمسئله 332 - كسى كه غائط پى در پى از او خارج مىشود اگر نتواند هيچ مقدار از نماز را با وضو بخواند ، احتياط واجب آن است كه براى هر نماز يك وضو بگيرد . ولى در مورد بول مىتواند با يك وضو دو نماز ظهر و عصر ، يا مغرب و عشا را بدون فاصله با هم بخواند و اگر يقين كرد كه بين دو نماز بول خارج شده به احتياط واجب تجديد وضو كند .\r\nمسئله 333 - اگرمرضى دارد كه نمىتواند از خارج شدن باد جلوگيرى كند بايد به وظيفه كسانى كه نمىتوانند از بيرون آمدن غائط خوددارى كنند عمل نمايد .\r\nمسئله 334 - كسى كه بول يا غائط پى در پى از او خارج مىشود ، و بايد براى هر نمازى وضو بگيرد و فوراً مشغول نماز شود براى بجا آوردن سجده و تشهّد فراموش شده و نماز احتياط كه بايد بعد از نماز انجام داده ، در صورتى كه آنها را بعد از نماز فوراً بجا بياورد ، وضو گرفتن لازم نيست .\r\nمسئله 335 - كسى كه بول او قطره قطره مىريزد ، بايد براى نماز به وسيله كيسه‌اى كه در آن پنبه يا چيز ديگرى است كه از رسيدن بول به جاهاى ديگر جلوگيرى مىكند ، خود را حفظ نمايد ، و احتياط واجب آن است كه پيش از هر نماز مخرج بول را كه نجس شده آب بكشد و بين دو نماز هم اگر يقين دارد كه بول بيرون آمده آب بكشد ولى اگر يقين به بيرون آمدن بول بين دو نماز ندارد لازم نيست و نيز كسى كه نمىتواند از بيرون آمدن غائط خوددارى كند چنانچه ممكن باشد بايد به مقدار نماز از رسيدن غائط به جاهاى ديگر جلوگيرى نمايد . و احتياط واجب آن است كه اگر مشقّت ندارد ، براى هر نماز مخرج غائط را آب بكشد .\r\nمسئله 336 - كسى كه مىتواند از بيرون آمدن بول و غائط خوددارى كند در صورتى كه ممكن باشد ، بايد به مقدار نماز از خارج شدن بول و غائط جلوگيرى نمايد اگر چه خرج داشته باشد . بلكه اگر مرض او به آسانى معالجه شود ، واجب است كه خود را معالجه نمايد .\r\nمسئله 337 - كسى كه نمىتواند از بيرون آمدن بول و غائط خوددارى كند ، بعد از آنكه مرض او خوب شد ، لازم نيست نمازهايى را كه در وقت مرض مطابق وظيفه‌اش خوانده قضا نمايد ، ولى اگر در بين وقت نماز مرض او خوب شود ، بايد نمازى را كه در آن وقت خوانده دوباره بخواند .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\n\r\nاعمالى كه بايد براى آنها وضو گرفت\r\nمسئله 338 - براى شش عمل وضو گرفتن واجب است :\r\nاوّل - براى نمازهاى واجب غير از نماز ميّت .\r\nدوّم - براى سجده و تشهّد فراموش شده ، اگر بين آنها و نماز حدثى از او سر زده ، مثلًا بول كرده باشد و احتياط آن است كه براى سجده سهو هم وضو بگيرد . گرچه اقوى عدم وجوب است .\r\nسوّم - براى طواف واجب خانه كعبه .\r\nچهارم - اگر نذر يا عهد كرده يا قسم خورده باشد كه وضو بگيرد .\r\nپنجم - اگر نذر كرده باشد كه جايى از بدن خود را به خط قرآن برساند .\r\nششم - براى آب كشيدن قرآنى كه نجس شده ، يا بيرون آوردن آن از محلى كه بودن قرآن در آنجا اهانت به قرآن باشد در صورتى كه مجبور باشد ؛ دست يا جاى ديگر بدن خود را به خط قرآن برساند ، ولى چنانچه معطل شدن به مقدار وضو بىاحترامى به قرآن است ؛ بايد بدون اين‌كه وضو بگيرد فوراً تيمّم كند و قرآن را از آنجا بيرون آورد و اگر نجس شده آب بكشد .\r\nمسئله 339 - مس نمودن خط قرآن - يعنى رساندن جايى از بدن به خط قرآن - براى كسى كه وضو ندارد حرام است ، و احتياط مستحب آن است كه موى خود را هم به خط قرآن نرساند . ولى اگر قرآن را به زبان فارسى يا به زبان ديگر ترجمه كنند مس آن اشكال ندارد .\r\nمسئله 340 - جلوگيرى بچه و ديوانه از مس خط قرآن واجب نيست ، ولى اگر مس نمودن آنان بىاحترامى به قرآن باشد ، بايد از آنان جلوگيرى كنند .\r\nمسئله 341 - كسى كه وضو ندارد ، حرام است اسم خداوند متعال را به هر لغت نوشته شده باشد ، مس نمايد . و همين‌طور است اسم مبارك پيغمبر ( ص ) و امامان و حضرت زهرا ( عليهم السلام ) اگر مس بدون وضو توهين باشد بلكه بنا به احتياط واجب هر چند توهين نباشد .\r\nمسئله 342 - اگر پيش از وقت نماز به قصد اين‌كه با طهارت باشد ، وضو بگيرد يا غسل كند صحيح است . و نزديك وقت نماز هم اگر به قصد مهيّا بودن براى نماز وضو بگيرد اشكال ندارد .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nمسئله 343 - كسى كه يقين دارد وقت داخل شده اگر نيّت وضوى واجب كند و بعد از وضو بفهمد وقت داخل نشده ، وضوى او صحيح است .\r\nمسئله 344 - مستحب است انسان براى نماز ميّت و زيارت اهل قبور و رفتن به مسجد و حرم ائمه ( عليهم السلام ) وضو بگيرد و همچنين براى همراه داشتن قرآن و خواندن و نوشتن آن و نيز براى مس حاشيه قرآن و براى خوابيدن ، وضو گرفتن مستحب است و نيز مستحب است كسى كه وضو دارد ، دوباره وضو بگيرد و اگر براى يكى از اين كارها وضو بگيرد هر كارى را كه بايد با وضو انجام داد مىتواند بجا آورد مثلًا مىتواند با آن نماز بخواند .\r\n\r\nچيزهايى كه وضو را باطل مىكند\r\nمسئله 345 - هفت چيز وضو را باطل مىكند : اوّل - بول دوّم - غائط سوّم - باد معده و روده كه از مخرج غائط خارج شود چهارم - خوابى كه بواسطه آن چشم نبيند و گوش نشنود ، امّا اگر چشم نبيند ولى گوش بشنود ، وضو باطل نمىشود پنجم - چيزهايى كه عقل را از بين مىبرد : مانند ديوانگى و مستى و بيهوشى ششم - استحاضه زنان به تفصيلى كه بعداً گفته مىشود . هفتم - هر كارى كه براى آن بايد غسل كرد مانند جنابت و حيض و نفاس و همچنين مس ميّت بنابر احتياط واجب .\r\n\r\nاحكام وضوى جبيره‌اى\r\nچيزى كه با آن زخم و شكسته را مىبندند و دوايى كه روى زخم و مانند آن مىگذارند جبيره ناميده مىشود .\r\nمسئله 346 - اگر در يكى از جاهاى وضو زخم يا دمل يا شكستگى باشد چنانچه روى آن باز است و آب براى آن ضرر ندارد ، بايد تطهير و بطور معمول وضو گرفت .\r\nمسئله 347 - اگر زخم يا دمل يا شكستگى در صورت و دستها است و روى آن باز است و آب ريختن روى آن ضرر دارد چنانچه پاك است و كشيدن دست تر بر آن ضرر ندارد بايد دست تر بر آن بكشد و اگر اين مقدار هم ضرر دارد يا زخم نجس است و نمىشود آب كشيد . بايد اطراف زخم را بطورى كه در وضو گفته شد از بالا به پائين بشويد . و گذاردن پارچه روى زخم و دست بر آن كشيدن لازم نيست اگر چه بهتر است .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nمسئله 348 - اگر زخم يا دمل يا شكستگى در جلوى سر يا روى پاها است و روى آن باز است ؛ چنانچه طورى زياد است كه نتواند مسح كند . بايد چيزى چون پلاستيك و يا پارچه پاكى روى آن بگذارد و روى پارچه را با ترى آب وضو كه در دست مانده مسح كند و بنابر احتياط لازم تيمّم هم بنمايد و اگر گذاشتن پارچه ممكن نباشد ، مسح لازم نيست ولى بايد بعد از وضو تيمّم نمايد .\r\nمسئله 349 - اگر روى دمل يا زخم يا شكستگى بسته باشد ؛ چنانچه باز كردن آن ممكن است و پاك است و آب هم براى آن ضرر ندارد ، بايد باز كند و وضو بگيرد ، چه زخم و مانند آن در صورت و دستها باشد ، يا جلوى سر و روى پاها .\r\nمسئله 350 - اگر زخم يا دمل يا شكستگى در صورت يا دستها باشد و بشود روى آن را باز كرد ، چنانچه ريختن آب روى آن ضرر دارد و كشيدن دست تر ضرر ندارد كشيدن دست تر روى آن كافى است و پارچه گذاردن و دست روى آن كشيدن لازم نيست اگر چه احتياطاً خوب است . اينها در صورتى است كه محل پاك باشد .\r\nمسئله 351 - اگر نمىشود روى زخم را باز كرد ولى زخم و چيزى كه روى آن گذاشته ، پاك است و رسانيدن آب به زخم ممكن است و ضرر هم ندارد ؛ بايد آب را به روى زخم برساند . و اگر زخم يا چيزى كه روى آن گذاشته نجس است ؛ چنانچه آب كشيدن آن و رساندن آب به روى زخم ممكن باشد ، بايد آن را آب بكشد و موقع وضو آب را به زخم برساند ، و در صورتى كه آب براى زخم ضرر دارد ، يا آنكه رساندن آب به روى زخم ممكن نيست ، يا زخم نجس است و نمىشود آن را آب كشيد ، بايد اطراف زخم را بشويد و اگر جبيره پاك است ، روى آن مسح كند و اگر جبيره نجس است ، يا نمىشود روى آن را دست تر كشيد مثلًا دوائى است كه به دست مىچسبد ، بنا براحتياط واجب پارچه پاكى را بطورى كه به بستن و مانند آن جزء جبيره حساب شود ، روى آن قرار دهد و دست تر روى آن بكشد ، و اگر تمام محل تيمّم يا بعض آن بىمانع باشد احتياطاً تيمّم هم بكند و اگر مواضع تيمّم پوشيده باشد وضوى جبيره‌اى كافى است و تيمّم جبيره‌اى لازم نيست . و در اين مورد و تمام موارد مشابه اگر وضو گرفتن با جبيره و حفظ طهارت محل خيلى سخت و دشوار است وضو لازم نيست و تيمّم كفايت مىكند .\r\nمسئله 352 - اگر جبيره تمام صورت يا تمام يكى از دستها يا تمام هر دو دست را گرفته باشد ، بايد وضوى جبيره‌اى بگيرد و بنابر احتياط واجب اگر تمام يا بعض مواضع تيمّم پوشيده نيست تيمّم هم بنمايد .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nمسئله 353 - اگر جبيره تمام اعضاى وضو را گرفته باشد ، بنابر احتياط واجب بايد وضوى جبيره‌اى بگيرد و تيمّم هم بنمايد .\r\nمسئله 354 - كسى كه در كف دست و انگشتها جبيره دارد و در موقع وضو دست روى آن كشيده است ، بايد سر و پاها را با همان رطوبت مسح كند . و اگر رطوبت ندارد از جاهاى ديگر به ترتيبى كه پيش از اين گفتيم بگيرد .\r\nمسئله 355 - اگر جبيره تمام پهناى روى پا را گرفته ولى مقدارى از طرف انگشتان و مقدارى از طرف بالاى پا باز است ، بايد جاهائى كه باز است روى پا را و جايى كه جبيره است روى جبيره را مسح كند .\r\nمسئله 356 - اگر در صورت يا دستها چند جبيره باشد ؛ بايد بين آنها را بشويد و اگر جبيره‌ها در سر يا روى پاها باشد ، بايد بين آنها را مسح كند و در جاهايى كه جبيره است بايد به دستور جبيره عمل نمايد .\r\nمسئله 357 - اگر جبيره بيشتر از معمول اطراف زخم را گرفته و برداشتن آن ممكن نيست ، بايد به دستور جبيره عمل كند و بنابر احتياط واجب تيمّم هم بنمايد ، و اگر برداشتن جبيره ممكن است بايد جبيره را بردارد ، آنگاه اگر زخم در صورت و دستها است اطراف آن را بشويد و اگر در سر يا روى پاها است اطراف آن را مسح كند و براى جاى زخم به دستور جبيره عمل نمايد .\r\nمسئله 358 - اگر در جاى وضو زخم و جراحت و شكستگى نيست ولى به جهت ديگرى آب براى آن ضرر دارد ، بايد تيمّم كند و احتياط مستحب آن است كه وضوى جبيره‌اى هم بگيرد .\r\nمسئله 359 - اگر جايى از اعضاى وضو را رگ زده است و نمىتواند آن را آب بكشد يا آب براى آن ضرر دارد ؛ بايد به دستور جبيره عمل كند .\r\nمسئله 360 - اگر در جاى وضو يا غسل ، چيزى چسبيده است كه برداشتن آن ممكن نيست ، يا به قدرى مشقّت دارد كه نمىشود تحمل كرد ، بايد به دستور جبيره عمل كند و خود آن چيز بجاى پارچه جببيره حساب مىشود و بنابر احتياط واجب اگر تمام يا بعض محل تيمّم بىمانع باشد تيمّم هم بنمايد .\r\nمسئله 361 - غسل جبيره‌اى مثل وضوى جبيره‌اى است ، و اگر ارتماسى هم بجا آورده شود صحيح است اگر چه ترتيبى بهتر است .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nمسئله 362 - كسى كه وظيفه او تيمّم است اگر در بعضى از جاهاى تيمّم او زخم يا دمل يا شكستگى باشد ، بايد به دستور وضوى جبيره‌اى ، تيمّم جبيره‌اى نمايد .\r\nمسئله 363 - كسى كه بايد با وضو يا غسل جبيره‌اى نماز بخواند ، چنانچه بداند كه تا آخر وقت عذر او بر طرف نمىشود ، مىتواند در اوّل وقت نماز بخواند ، ولى اگر اميد دارد كه تا آخر وقت عذر او بر طرف شود ، احتياط واجب آن است كه صبر كند و اگر عذر او بر طرف نشد در آخر وقت نماز را با وضو يا غسل جبيره‌اى بجا آورد . و اگر صبر نكرده با جبيره انجام داد و سپس پيش از تمام شدن وقت عذرش بر طرف شد به احتياط واجب اعاده كند .\r\nمسئله 364 - اگر انسان براى ناراحتى كه در چشم او است روى چشم خود را بچسباند ، بايد وضو و غسل را جبيره‌اى انجام دهد و احتياط آن است كه تيمّم هم بنمايد .\r\nمسئله 365 - كسى كه نمىداند وظيفه‌اش تيمّم است يا وضوى جبيره‌اى بنابر احتياط واجب بايد هر دو را بجا آورد .\r\nمسئله 366 - نمازهايى را كه انسان با وضوى جبيره‌اى خوانده صحيح است ، ولى پس از آنكه عذرش بر طرف شد و هنوز وضوى جبيره‌اى باطل نشده است ، براى نمازهاى بعد بنابر احتياط لازم بايد وضو بگيرد .\r\n\r\n","description":"","footnote":"","page_name":" 71 ","page_number":71},
  {"content":"\r\n\r\n\r\nاحكام غسل\r\n\r\nغسل‌هاى واجب\r\nغسل‌هاى واجب هفت است : اوّل - غسل جنابت . دوّم - غسل حيض . سوّم - غسل نفاس . چهارم - غسل استحاضه . پنجم - غسل مس ميّت . ششم - غسل ميّت . هفتم - غسلى كه بواسطه نذر و قسم و مانند اينها واجب مىشود .\r\n\r\nاحكام جنابت\r\nمسئله 367 - به دو چيز انسان جنب مىشود : اوّل - جماع . دوّم - بيرون آمدن منى ، چه در خواب باشد يا بيدارى ، كم باشد يا زياد ، با شهوت باشد يا بىشهوت ؛ با اختيار باشد يا بىاختيار .\r\nمسئله 368 - اگر رطوبتى از انسان خارج شود و نداند منى است يا بول يا غير اينها ، چنانچه با شهوت و جستن بيرون آمده و بعد از بيرون آمدن آن ، بدن سست شده ، آن رطوبت حكم منى را دارد و اگر هيچ يك از اين نشانه‌ها را نداشته باشد ، حكم منى ندارد مگر آنكه علم يا اطمينان پيدا كند كه منى بوده است و در مريض و نيز در زن لازم نيست ، با جستن بيرون آمده باشد ، بلكه اگرفقط با شهوت بيرون آيد در حكم منى است .\r\nمسئله 369 - اگر فرض شود مردى كه مريض نيست آبى با جستن بيرون آيد و نداند كه با شهوت بوده يا نه ، يا بعد از بيرون آمدن ، بدن سست شده يا نه ، چنانچه پيش از بيرون آمدن آن آب ، وضو داشته احتياط مستحب آن است كه غسل كند و وضو لازم نيست و اگر وضو نداشته غسل واجب نيست و احتياط مستحب است ، و واجب است وضو بگيرد و اگر\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nبداند آنچه خارج شده يا بول است يا منى و قبلًا وضو داشته باشد جمع بين غسل و وضو نمايد و اگر وضو نداشته غسل لازم نيست و وضو كافى است . و همين‌طور است اگر يكى ديگر از سه نشانه منى را داشته باشد و آن دو نشانه ديگر را نداشته باشد .\r\nمسئله 370 - مستحب است انسان بعد از بيرون آمدن منى بول كند . و اگر بول نكند و بعد از غسل رطوبتى از او بيرون آيد ، كه نداند منى است يا رطوبت ديگر ، حكم منى را دارد .\r\nمسئله 371 - اگر انسان جماع كند و به اندازه ختنه‌گاه يا بيشتر داخل شود - در زن باشد يا در مرد ، در قُبُل باشد يا در دُبُر ، بالغ باشند يا نابالغ - هر دو جنب مىشوند . اگر چه منى هم بيرون نيايد .\r\nمسئله 372 - اگر شكّ كند كه به مقدار ختنه‌گاه داخل شده يا نه ، غسل بر او واجب نيست .\r\nمسئله 373 - اگر نعوذ بالله حيوانى را وطى كند ، يعنى با او نزديكى نمايد و منى از او بيرون آيد غسل تنها كافى است و اگر منى بيرون نيايد ، چنانچه پيش از وطى وضو داشته باز هم غسل تنها كافى است و اگر وضو نداشته احتياط واجب آن است كه غسل كند و وضو هم بگيرد و همين‌طور اگر نداند وضو داشته يا نه .\r\nمسئله 374 - اگر منى از جاى خود حركت كند و بيرون نيايد ، يا انسان شكّ كند كه منى از او بيرون آمده يا نه ، غسل بر او واجب نيست .\r\nمسئله 375 - كسى كه نمىتواند غسل كند ولى تيمّم برايش ممكن است ، بعد از داخل شدن وقت نماز هم مىتواند با عيال خود نزديكى كند .\r\nمسئله 376 - اگر در لباس خود منى ببيند و بداند كه از خود او است و براى آن غسل نكرده ، بايد غسل كند و نمازهايى را كه يقين دارد بعد از بيرون آمدن منى خوانده قضا كند ، ولى نمازهايى را كه احتمال مىدهد ، پيش از بيرون آمدن آن منى خوانده ، لازم نيست قضا نمايد .\r\n\r\nاعمالى كه بر جنب حرام است\r\nمسئله 377 - پنج عمل بر جنب حرام است : اوّل - رساندن جايى از بدن به خط قرآن ، يا به اسم خدا و پيغمبران و ائمه ( عليهم السلام ) ، و حضرت زهرا ( عليها السلام ) ، بطورى كه در وضو گفته شد . دوّم - رفتن در مسجد الحرام و مسجد پيغمبر ( ص ) اگر چه از يك در داخل و از در ديگر خارج شود . سوّم - توقّف در مساجد ديگر ، ولى اگر از يك در داخل و از در ديگر خارج\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nشود ، يا براى برداشتن چيزى برود مانعى ندارد و احتياط واجب نرفتن در حرم ائمه ( عليهم السلام ) است اگر چه از يك در وارد و از در ديگر خارج شود . چهارم - گذاشتن چيزى در مسجد حتّى بايد بنابر احتياط لازم از خارج هم چيزى در مسجد نگذارد . پنجم - خواندن آيه‌اى كه سجده واجب دارد و آن در چهار سوره است : اوّل - سوره سى و دوّم قرآن ( الم تنزيل ) دوّم - سوره چهل و يكم ( حم سجده ) سوّم - سوره پنجاه و سوّم ( والنجم ) چهارم - سوره نود و ششم ( اقرأ ) و اگر يك حرف از اين چهار آيه را هم بخواند حرام است و احتياط مستحب آن است كه آيات ديگر سوره سجده‌دار را نيز نخواند .\r\n\r\nاعمالى كه بر جنب مكروه است\r\nمسئله 378 - نُه عمل بر جنب مكروه است : اوّل و دوّم - خوردن و آشاميدن ، ولى اگر وضو بگيرد يا دستها را بشويد مكروه نيست . سوّم - خواندن بيشتر از هفت آيه از سوره‌هائى كه سجده واجب ندارد . چهارم - رساندن جايى از بدن به جلد و حاشيه و بين خطهاى قرآن . پنجم - همراه داشتن قرآن . ششم - خوابيدن . ولى اگر وضو بگيرد يا بواسطه نداشتن آب ، تيمّم بدل از غسل كند مكروه نيست . هفتم - خضاب كردن به حنا و مانند آن . هشتم - ماليدن روغن به بدن . نهم - جماع كردن ، بعد از آنكه محتلم شده يعنى در خواب از او منى بيرون آمده است .\r\n\r\nغسل جنابت\r\nمسئله 379 - لازم نيست در وقت غسل ، نيّت كند كه غسل واجب يا مستحب مىكنم و اگر فقط به قصد اطاعت - يعنى : براى انجام فرمان خداوند - غسل كند كافى است . البتّه غسل جنابت به خودى خود مستحب است و براى انجام نماز واجب و مانند آن واجب مىشود ولى براى نماز ميّت و سجده شكر و همچنين سجده‌هاى واجب قرآن واجب نيست پس اگر آيه سجده را خواند بايد فوراً سجده كند و حال جنابت مبطل آن نمىباشد .\r\nمسئله 380 - اگر يقين كند وقت نماز شده و نيّت غسل واجب كند بعد معلوم شود كه پيش از وقت غسل كرده ، غسل او صحيح است .\r\nمسئله 381 - غسل را - چه واجب باشد و چه مستحب - به دو قسم مىشود انجام داد : ترتيبى و ارتماسى .\r\n\r\n","description":"","footnote":"","page_name":" 74 ","page_number":74},
  {"content":"\r\n\r\n\r\nغسل ترتيبى\r\nمسئله 382 - در غسل ترتيبى بايد به نيّت غسل ، اوّل سر و گردن ؛ بعد طرف راست ، بعد طرف چپ بدن را بشويد . و اگر عمداً يا از روى فراموشى يا بواسطه ندانستن مسئله ، به اين ترتيب عمل نكند ، غسل او باطل است .\r\nمسئله 383 - نصف ناف و نصف عورت را بايد با طرف راست بدن و نصف ديگر را با طرف چپ بشويد ، بلكه بهتر است تمام ناف و عورت با هر دو طرف شسته شود در كر و جارى و زير دوش و مانند اينها هم كه آب همه جا را مىگيرد با نيّت و قصد معيّن مىكند .\r\nمسئله 384 - براى آنكه يقين كند هر سه قسمت - يعنى : سر و گردن و طرف راست و طرف چپ - را كاملًا غسل داده ، بايد هر قسمتى را كه مىشويد مقدارى از قسمتهاى ديگر را هم با آن قسمت بشويد . بلكه احتياط آن است كه تمام طرف راست گردن را با طرف راست بدن و تمام طرف چپ گردن را با طرف چپ بدن ، بشويد .\r\nمسئله 385 - اگر بعد از غسل بفهمد جايى از بدن را نشسته و نداند كجاى بدن است بايد دوباره غسل كند .\r\nمسئله 386 - اگر بعد از غسل بفهمد مقدارى از بدن را نشسته ، چنانچه از طرف چپ باشد ، شستن همان مقدار كافى است . و اگر از طرف راست باشد ، بايد بعد از شستن آن مقدار ؛ دوباره طرف چپ را بشويد . و اگر از سر و گردن باشد بايد بعد از شستن آن مقدار ، دوباره طرف راست و بعد طرف چپ را بشويد .\r\nمسئله 387 - اگر پيش از تمام شدن غسل ، در شستن مقدارى از طرف چپ شكّ كند ؛ شستن همان مقدار كافى است ، ولى اگر در شستن مقدارى از طرف راست يا سر و گردن شكّ كند ، اعتنا نكند چنان كه اگر بعد از تمام شدن طرف چپ شكّ كند كه يكى از اعضاى سابق يا مقدارى از آن را شسته يا نه ، به آن شكّ اعتنا نكند .\r\n\r\nغسل ارتماسى\r\nمسئله 388 - در غسل ارتماسى بهتر است كه آب در يك آن تمام بدن را بگيرد ، پس اگر به نيّت غسل ارتماسى در آب فرو رود ، چنانچه پاى او روى زمين باشد ، بايد از زمين بلند كند . ولى اگر فرو رفتن تدريجى در آب را به نيّت غسل انجام دهد نيز صحيح مىباشد بنابراين اگر هنگام فرو رفتن باقى بدن كف پا روى زمين باشد اشكال ندارد .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nمسئله 389 - در غسل ارتماسى لازم نيست موقعى نيّت كند كه مقدارى از بدن بيرون آب باشد بلكه اگر در حالى كه تمام بدن زير آب باشد ، نيّت كند و بدن را حركت دهد ، كافى است .\r\nمسئله 390 - اگر بعد از غسل ارتماسى بفهمد به مقدارى از بدن آب نرسيده چه جاى آن را بداند يا نداند ، بايد دوباره غسل كند .\r\nمسئله 391 - اگر براى غسل ترتيبى وقت ندارد ولى براى ارتماسى وقت دارد ، بايد غسل ارتماسى كند .\r\nمسئله 392 - كسى كه روزه واجب گرفته يا براى حج يا عمره احرام بسته نبايد غسل ارتماسى كند و اگر عمداً انجام داد بنا به احتياط مستحب حكم به بطلان مىشود . اقوى صحّت غسل مىباشد ولى اگر از روى فراموشى غسل ارتماسى كند صحيح است .\r\n\r\nاحكام غسل كردن\r\nمسئله 393 - در غسل ارتماسى بايد تمام بدن پاك باشد ولى در غسل ترتيبى پاك بودن تمام بدن لازم نيست و اگر تمام بدن نجس باشد و هر قسمتى را پيش از غسل دادن آن قسمت آب بكشد كافى است .\r\nمسئله 394 - گذشت كه عرق جنب از حرام نجس نيست ، ولى بنابر قول به نجاست آن كسى كه از حرام جنب شده و اگر بخواهد با آب گرم غسل كند عرق مىكند ، بايد با آب سرد غسل كند و اگر آب سرد پيدا نكند يا براى او ضرر داشته باشد ، بايد بعد از آنكه تمام بدن زير آب گرم رفت نيّت غسل ترتيبى كند و به نيّت سرو گردن بدن را حركت دهد بعد يك مرتبه به نيّت طرف راست و مرتبه ديگر به نيّت طرف چپ ، بدن را حركت دهد ، غسل او صحيح است . بهتر است بنابر قول به نجاست ، غسل ارتماسى نمايد .\r\nمسئله 395 - اگر در غسل به اندازه سر مويى از بدن نشسته بماند ، غسل باطل است ولى شستن جاهايى از بدن كه ديده نمىشود ، مثل توى گوش و بينى واجب نيست .\r\nمسئله 396 - جايى را كه شكّ دارد از ظاهر بدن است يا از باطن آن ، بنابر احتياط واجب بايد بشويد .\r\nمسئله 397 - اگر سوراخ جاى گوشواره و مانند آن به قدرى گشاد باشد كه داخل آن ديده شود ، بايد آن را شست و اگر ديده نشود ، شستن داخل آن لازم نيست .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nمسئله 398 - چيزى را كه مانع رسيدن آب به بدن است ، بايد بر طرف كند و اگر پيش از آنكه يقين كند ، بر طرف شده غسل نمايد ، غسل او باطل است .\r\nمسئله 399 - اگر موقع غسل شكّ كند ، چيزى كه مانع از رسيدن آب باشد در بدن او هست يا نه ؛ بايد وارسى كند تا مطمئن شود كه مانعى نيست .\r\nمسئله 400 - در غسل بايد ، موهاى كوتاهى را كه جزء بدن حساب مىشود ، بشويد و شستن موهاى بلند واجب نيست ، بلكه اگر آب را طورى به پوست برساند كه آنها تر نشود ، غسل صحيح است ولى اگر رساندن آب به پوست ، بدون شستن آنها ممكن نباشد ، بايد آنها را بشويد كه آب به بدن برسد .\r\nمسئله 401 - تمام شرطهايى كه براى صحيح بودن وضو گفته شد . مثل : پاك بودن آب و غصبى نبودن آن ، در صحيح بودن غسل هم شرط است ، ولى در غسل لازم نيست بدن را از بالا به پائين بشويد و نيز در غسل ترتيبى لازم نيست ؛ بعد از شستن هر قسمت ، فوراً قسمت ديگر را بشويد ، بلكه اگر بعد از شستن سر و گردن مقدارى صبر كند و بعد طرف راست را بشويد و بعد از مدتى طرف چپ را بشويد اشكال ندارد ، ولى كسى كه نمىتواند از بيرون آمدن بول و غائط خودارى كند اگر در تمام وقت نماز فقط به اندازه‌اى كه غسل كند و نماز بخواند بول و غائط از او بيرون نمىآيد ، بايد هر قسمت را فوراً بعد از قسمت ديگر غسل دهد و بعد از غسل هم فوراً نماز بخواند . و همچنين است حكم مستحاضه كه بعداً گفته مىشود .\r\nمسئله 402 - كسى كه قصد دارد پول حمّامى را ندهد يا بدون اين‌كه بداند حمّامى راضى است يا نه ، بخواهد نسيه بگذارد ، اگر چه بعد حمّامى را راضى كند ، غسل او باطل است مگر اين‌كه از راضى نبودن حمّامى غافل باشد و قربة الى الله غسل كند كه در اين صورت غسل صحيح است و ضامن اجرة المثل است .\r\nمسئله 403 - اگر حمّامى راضى باشد كه پول حمّام نسيه بماند ولى كسى كه غسل مىكند ، قصدش اين باشد كه طلب او را ندهد ، يا از مال حرام بدهد ، غسل او اشكال دارد مگر اين‌كه بداند ، حمّامى با اين وصف هم راضى به غسل هست يا با غفلت از راضى بودن حمّامى غسل كند كه در هر دو صورت غسل صحيح است .\r\nمسئله 404 - اگر بخواهد ، پول حرام يا پولى كه خمس آن را نداده ، به حمّامى بدهد غسل او باطل است ولى اگر يقين دارد كه حمّامى با اين وصف راضى به غسل است يا با غفلت از رضايت حمّامى غسل كند ، غسلش صحيح است .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nمسئله 405 - اگر كسى در موقع غسل بيش از حدّ متعارف آب مصرف نمايد و شكّ داشته باشد كه آيا حمّامى راضى است يا نه ؛ غسل او باطل است مگر اين‌كه پيش از غسل از حمّامى اذن بگيرد .\r\nمسئله 406 - اگر شكّ كند كه غسل كرده يا نه ، بايد غسل كند ولى اگر بعد از غسل شكّ كند ، كه غسل او درست بوده يا نه ، لازم نيست دوباره غسل نمايد .\r\nمسئله 407 - اگر در بين غسل ، حدث اصغر از او سر بزند مثلًا بول كند ، غسلش باطل نمىشود و مىتواند غسل را تمام نمايد و بعد ، وضو بگيرد ، و بهتر آن است كه غسل را احتياطاً از سر بگيرد به قصد ما فى الذّمه ، اعم است از اتمام يا اعاده ، لكن وضو بعد از غسل در اين صورت وضو هم واجب است .\r\nمسئله 408 - اگر به خيال اين‌كه به اندازه غسل و نماز وقت دارد ، براى خصوص آن نماز غسل كند گرچه معلوم شود كه به اندازه غسل وقت نداشته ، غسل او صحيح است .\r\nمسئله 409 - كسى كه جنب شده اگر شكّ كند غسل كرده يا نه ، نمازهايى را كه خوانده صحيح است ولى براى نمازهاى بعد ، بايد غسل كند .\r\nمسئله 410 - كسى كه چند غسل بر او واجب است ، مىتواند به نيّت همه آنها يك غسل بجا آورد ، يا آنها را جدا جدا انجام دهد ولى اگر در بين آنها ؛ غسل جنابت باشد و به قصد آن غسل كند ؛ غسل‌هاى ديگر ساقط مىشود ولى بهتر بلكه احتياط واجب است كه هر چند به اجمال آنها را نيّت كند مثل اين‌كه در نظر بگيرد براى جنابت و هر غسل واجب يا مستحب ديگرى كه بعهده‌اش باشد .\r\nمسئله 411 - اگر بر جايى از بدن ؛ آيه قرآن يا اسم خداوند متعال ، نوشته شده باشد ؛ بنابر احتياط واجب - اگر ممكن است - بايد آن را از بين ببرد ؛ و اگر ممكن نيست بايد وضو و غسل را ارتماسى انجام دهد ؛ و چنانچه بخواهد وضو يا غسل را ترتيبى بجا آورد ؛ بايد آب را طورى به بدن برساند كه دست او به نوشته نرسد .\r\nمسئله 412 - كسى كه غسل جنابت كرده ، نبايد براى نماز وضو بگيرد ولى با غسل‌هاى ديگر به احتياط واجب نمىشود نماز خواند و بايد وضو هم گرفت .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\n\r\nاستحاضه\r\nيكى از خونهايى كه از زن خارج مىشود خون استحاضه است و زن را در موقع ديدن خون استحاضه ، مستحاضه مىگويند .\r\nمسئله 413 - خون استحاضه در بيشتر اوقات ، زرد رنگ و سرد است و بدون فشار و سوزش بيرون مىآيد و غليظ هم نيست ، ولى ممكن است گاهى سياه يا سرخ و گرم و غليظ باشد و با فشار و سوزش ، بيرون آيد .\r\nمسئله 414 - استحاضه سه قسم است : قليله و متوسّطه و كثيره . استحاضه قليله آن است ، كه خون ، فقط روى پنبه‌اى را كه داخل فرج مىنمايد آلوده كند و در آن فرو نرود . استحاضه متوسّطه آن است ، كه خون در پنبه فرو رود ، اگر چه در يك گوشه آن باشد ، ولى از پنبه به دستمالى كه معمولًا براى جلوگيرى از خون مىبندند ، نرسد . استحاضه كثيره آن است ، كه خون پنبه را بگيرد و به دستمال هم برسد .\r\n\r\nاحكام استحاضه\r\nمسئله 415 - در استحاضه قليله بايد براى هر نماز يك وضو بگيرد ، و پنبه را عوض يا تطهير كند ، و ظاهر فرج را - اگر خون به آن رسيده - آب بكشد .\r\nمسئله 416 - در استحاضه متوسّطه بايد براى نماز صبح غسل كند ، و تا صبح ديگر براى هر نماز ؛ كارهاى استحاضه قليله را كه در مسئله پيش گفته شد ، انجام دهد . و اگر عمداً يا از روى فراموشى براى نماز صبح غسل نكند ، بايد براى نماز ظهر و عصر غسل كند ، و اگر براى نماز ظهر و عصر غسل نكند ، بايد پيش از نماز مغرب و عشا غسل نمايد ؛ چه آنكه خون بيايد يا قطع شده باشد .\r\nمسئله 417 - در استحاضه كثيره ، علاوه بر كارهاى استحاضه متوسّطه كه در مسئله پيش گفته شد ، بايد براى هر نماز ، دستمال را عوض كند ، يا آب بكشد و يك غسل براى نماز ظهر و عصر و يكى براى نماز مغرب و عشا بجا آورد ، و بين نماز ظهر و عصر فاصله نيندازد ، و اگر فاصله بيندازد ، بايد براى نماز عصر دوباره غسل كند ، و نيز اگر بين نماز مغرب و عشا فاصله بيندازد ، بايد براى نماز عشا دوباره غسل كند ، و چون وجوب وضو در استحاضه كثيره محلّ تأمّل است ، احتياط آن است كه پيش از غسل ، به قصد رجاء ، وضو\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nبگيرد ، و در ميان نماز ظهر و عصر و نماز مغرب و عشا - اگر جمع بين آنها مىنمايد - گرفتن وضو براى مستحاضه كثيره ، خلاف احتياط است ، مگر در حال گفتن اقامه نماز دوّم كه با جمع عرفى منافى نباشد . و در همه موارد تكرار غسل اگر برايش مشقّت زياد دارد تيمّم كفايت مىكند .\r\nمسئله 418 - اگر خون استحاضه پيش از وقت نماز بيايد و بعد قطع شود ، چنانچه براى آن خون ؛ وضو و غسل بجا نياورده باشد ، بايد در موقع نماز ، وضو و غسل را بجا آورد .\r\nمسئله 419 - مستحاضه متوسّطه كه بايد وضو بگيرد و غسل كند ، هر كدام را اوّل بجا آورد صحيح است ، و مستحاضه كثيره چنانچه گذشت ، احوط آن است كه پيش از غسل ، وضو بگيرد .\r\nمسئله 420 - اگر استحاضه قليله بعد از نماز صبح متوسّطه شود ، بايد براى نماز ظهر و عصر غسل كند ، و اگر بعد از نماز ظهر و عصر متوسّطه شود ، بايد براى نماز مغرب و عشا غسل نمايد .\r\nمسئله 421 - اگر استحاضه قليله يا متوسّطه بعد از نماز صبح ، كثيره شود ، بايد براى نماز ظهر و عصر يك غسل و براى نماز مغرب و عشا غسل ديگرى بجا آورد ، و اگر بعد از نماز ظهر و عصر كثيره شود ، بايد براى نماز مغرب و عشا غسل نمايد .\r\nمسئله 422 - مستحاضه كثيره يا متوسّطه ، اگر پيش از داخل شدن وقت نماز براى نماز غسل كند ، غسل او باطل است ، بلكه احتياط لازم آن است كه ميان غسل و نماز فاصله نيندازد مگر به خواندن نافله همان نماز . حتّى اگر براى نماز شب غسل كند ، بنا به احتياط واجب پس از داخل شدن صبح دوباره غسل را انجام دهد .\r\nمسئله 423 - مستحاضه قليله و متوسّطه ، براى هر نماز - چه واجب و چه مستحب - بايد وضو بگيرد ، و نيز اگر بخواهد نمازى را كه خوانده احتياطاً دوباره بخواند ، يا بخواهد نمازى را كه تنها خوانده است ، دوباره با جماعت بخواند ، بايد تمام كارهايى را كه براى مستحاضه گفته شد ، انجام دهد . ولى براى خواندن نماز احتياط و سجده فراموش شده و تشهّد فراموش شده و سجده سهو ، اگر آنها را بعد از نماز فوراً بجا آورد ، لازم نيست كارهاى مستحاضه را انجام دهد .\r\nمسئله 424 - مستحاضه بعد از آنكه خونش قطع شد ، فقط براى نماز اوّلى كه مىخواند ؛ بايد كارهاى مستحاضه را انجام دهد ، و براى نمازهاى بعد لازم نيست .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nمسئله 425 - اگر نداند استحاضه او چه قسم است ، موقعى كه مىخواهد نماز بخواند ، بايد مقدارى پنبه داخل فرج نمايد و كمى صبر كند و بيرون آورد ، و بعد از آنكه فهميد استحاضه او كدام يك از آن سه قسم است ، كارهايى را كه براى آن قسم دستور داده شده انجام دهد ؛ ولى اگر بداند تا وقتى كه مىخواهد نماز بخواند استحاضه ، او تغيير نمىكند ، پيش از داخل شدن وقت هم مىتواند خود را وارسى نمايد .\r\nمسئله 426 - مستحاضه اگر پيش از آنكه خود را وارسى كند ، مشغول نماز شود ، چنانچه قصد قربت داشته و به وظيفه خود عمل كرده - مثلًا : استحاضه‌اش قليله بوده و به وظيفه استحاضه قليله عمل نموده - نماز او صحيح است و اگر قصد قربت نداشته ، يا عمل او مطابق وظيفه‌اش نبوده - مثل آنكه ؛ استحاضه او متوسّطه بوده و به وظيفه قليله رفتار كرده - نماز او باطل است .\r\nمسئله 427 - مستحاضه اگر نتواند خود را وارسى نمايد كه متوسّطه يا قليله يا كثيره است ، مىتواند فقط به آنچه وظيفه قطعى او است عمل كند و فىالمثل در مورد شكّ بين قليله و متوسّطه به وظيفه قليله عمل كند ، ليكن بهتر است به وظيفه بيشتر و به نحوى عمل كند كه يقين به برائت ذمّه ، حاصل كند . مثلًا در شكّ ميان قليله و متوسّطه يا متوسّطه و كثيره ، عمل به وظيفه هر دو نمايد و در شكّ بين هر سه قسم ، عمل به وظيفه هر سه قسم نمايد . البتّه اگر بداند سابقاً كدام يك از آن سه قسم بوده ؛ مىتواند فقط به وظيفه همان قسم رفتار نمايد .\r\nمسئله 428 - اگر خون استحاضه در باطن باشد و از محلّ خود خارج نشده باشد ، وضو و غسل باطل نمىشود و وظيفه‌اى نمىآورد و اگر بيرون بيايد - هر چند كم باشد - يا از محل خود خارج شده و به محلّى رسيده باشد كه اگر پنبه داخل كند ، آلوده به خون مىشود ، بايد به وظايفى كه گفته شد ، عمل كند .\r\nمسئله 429 - مستحاضه اگر بعد از نماز ، خود را وارسى كند و خون نبيند ، اگر چه بداند دوباره خون مىآيد ، با وضويى كه دارد مىتواند نماز بخواند .\r\nمسئله 430 - مستحاضه تا وقتى اطمينان دارد خون بيرون نمىآيد ؛ مىتواند خواندن نماز را تأخير بيندازد .\r\nمسئله 431 - اگر مستحاضه بداند كه پيش از گذشتن وقت نماز ، بكلّى پاك مىشود يا به اندازه خواندن نماز خون بند مىآيد ، به احتياط واجب بايد صبر كند و نماز را در وقتى كه پاك است ، بخواند .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nمسئله 432 - اگر بعد از وضو و غسل ، خون در ظاهر قطع شود و مستحاضه بداند كه اگر نماز را تأخير بيندازد ، به مقدارى كه وضو و غسل و نماز را بجا آورد ، بكلّى پاك مىشود ، به احتياط واجب بايد نماز را تأخير بيندازد ، و موقعى كه بكلّى پاك شد ، دوباره وضو و غسل را بجا آورد و نماز را بخواند . و اگر وقت نماز تنگ شد ، لازم نيست وضو و غسل را دوباره بجا آورد ، بلكه اگر وقت تيمّم دارد ، بجاى هر يك از وضو و غسل ، تيمّم كند و براى نمازهاى بعد ، غسل و وضو بجا آورد ، و اگر وقت تيمّم هم ندارد ، به همين حال نماز بخواند و بعد با غسل و وضو آن را قضا كند .\r\nمسئله 433 - مستحاضه كثيره و متوسّطه وقتى بكلّى از خون پاك شد ، بايد غسل كند . ولى اگر بداند از وقتى كه براى نماز پيش مشغول غسل شده ، ديگر خون نيامده ، لازم نيست دوباره غسل نمايد .\r\nمسئله 434 - مستحاضه قليله بعد از وضو ، و مستحاضه كثيره و متوسّطه بعد از غسل و وضو ، بايد فوراً مشغول نماز شود ، ولى گفتن اذان و اقامه و خواندن دعاهاى پيش از تكبير نماز اشكال ندارد ، و در نماز هم مىتواند كارهاى مستحب - مثل قنوت و غير آن را بجا آورد .\r\nمسئله 435 - مستحاضه اگر بين غسل و نماز فاصله بيندازد و خون ببيند ، بايد دوباره غسل كند و بلافاصله مشغول نماز شود .\r\nمسئله 436 - اگر خون استحاضه جريان دارد و قطع نمىشود ، چنانچه براى او ضرر ندارد ، بايد پيش از غسل و بعد از آن به وسيله پنبه از بيرون آمدن خون جلوگيرى نمايد ، و اگر ممكن نشود و با جريان خون نتواند غسل كند ، يا مشقّت زياد دارد ، مىتواند تيمّم كند . ولى اگر هميشه جريان ندارد ، فقط بايد بعد از وضو و غسل از بيرون آمدن خون جلوگيرى نمايد . و چنانچه كوتاهى كند و خون بيرون آيد ، بايد دوباره بنابر احتياط لازم ، غسل كند و اگر نماز هم خوانده ، بايد دوباره بخواند .\r\nمسئله 437 - اگر در موقع غسل ، خون قطع نشود ، غسل صحيح است . ولى اگر در بين غسل ، استحاضه متوسّطه ، كثيره شود ، احتياطاً واجب است غسل را از سر بگيرد . ولى لازم نيست در بين غسل تحقيق كند كه تغيير مزبور پيدا شده يا نه .\r\nمسئله 438 - احتياط واجب آن است كه مستحاضه ، در تمام روزى كه روزه است ، اگر برايش ضرر ندارد به مقدارى كه مىتواند از بيرون آمدن خون ، جلوگيرى كند .\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nمسئله 439 - روزه مستحاضه كثيره در صورتى صحيح است ، كه به احتياط واجب غسل نماز مغرب و عشاى شبى كه مىخواهد فرداى آن را روزه بگيرد ، بجا آورد ، چنان كه در روز غسل‌هايى را كه براى نمازهاى روزش واجب است بايد انجام دهد ، امّا غسل شب بعد دخالت ندارد . و اگر براى نماز مغرب و عشاى شب قبل ، غسل نكند و نزديك اذان صبح غسل نمايد كه با نماز صبح به مقدار نافله صبح زيادتر ، فاصله نشود و بخواهد به اين غسل اكتفا كند ، اشكال دارد ، گرچه غسل‌هاى نمازهاى روز را بجا آورد . بنا به احتياط واجب غسل مستحاضه متوسّطه نيز در صحّت روزه‌اش دخالت دارد .\r\nمسئله 440 - اگر بعد از نماز عصر مستحاضه شود و تا غروب غسل نكند ، روزه او صحيح است و در صحّت روزه اين روز ؛ غسل نماز مغرب و عشا شب بعد ؛ چنانچه گذشت شرط نيست .\r\nمسئله 441 - اگر استحاضه قليله پيش از نماز ، متوسّطه يا كثيره شود ؛ بايد كارهاى متوسّطه يا كثيره را كه گفته شد ، انجام دهد . و اگر استحاضه متوسّطه ، كثيره شود ، بايد كارهاى استحاضه كثيره را انجام دهد ، و چنانچه براى استحاضه متوسّطه غسل كرده باشد ، فايده ندارد و بايد دوباره براى كثيره ، غسل كند .\r\nمسئله 442 - اگر در بين نماز ، استحاضه متوسّطه ؛ كثيره شود ، بايد نماز را بشكند و براى استحاضه كثيره غسل كند و وضو بگيرد و كارهاى ديگر آن را انجام دهد و نماز بخواند . و اگر براى هيچ كدام از غسل و وضو ، وقت ندارد ، بايد دو تيمّم كند ، يكى بدل از غسل ، و ديگرى بدل از وضو ، و اگر براى يكى از آنها وقت ندارد ؛ بايد عوض آن تيمّم كند و ديگرى را بجا آورد ، ولى اگر براى تيمّم هم وقت ندارد ، بنا به احتياط واجب نمىتواند نماز را بشكند ، و بايد نماز را تمام كند ، و واجب است كه بعداً قضا نمايد . همچنين است اگر در بين نماز ، استحاضه قليله او متوسّطه يا كثيره شود .\r\nمسئله 443 - اگر در بين نماز خون بند بيايد ، و مستحاضه نداند كه در باطن هم قطع شده يا نه ، چنانچه بعد از نماز بفهمد قطع شده بوده ، بايد وضو و غسل و نماز را دوباره بجا آورد .\r\nمسئله 444 - اگر استحاضه كثيره متوسّطه شود ، بايد براى نماز اوّل ، عمل كثيره ، و براى نمازهاى بعد ، عمل متوسّطه را بجا آورد ، مثلًا اگر پيش از نماز ظهر استحاضه كثيره ، متوسّطه شود ، بايد براى نماز ظهر غسل كند و براى نماز عصر و مغرب و عشا فقط ؛ وضو\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nبگيرد ، ولى اگر براى نماز ظهر غسل نكند و فقط به مقدار نماز عصر وقت داشته باشد ، بايد براى نماز عصر غسل نمايد و اگر براى نماز عصر هم غسل نكند ، بايد براى نماز مغرب غسل كند و اگر براى آن هم غسل نكند و فقط به مقدار نماز عشا وقت داشته باشد بايد براى عشا غسل نمايد .\r\nمسئله 445 - اگر پيش ازهر نماز ، خون مستحاضه كثيره و يا متوسّطه قطع شود و دوباره بيايد ، براى هر نماز بايد يك غسل بجا آورد .\r\nمسئله 446 - اگر استحاضه كثيره ، قليله شود ، بايد براى نماز اوّل ، وضو و غسل و براى نمازهاى بعد عمل قليله را بجا آورد . و نيز اگر استحاضه متوسّطه قليله شود ، بايد براى نماز اوّل ، عمل متوسّطه و براى نمازهاى بعد ، عمل قليله را بجا آورد .\r\nمسئله 447 - اگر مستحاضه ، يكى از كارهايى را كه بر او واجب مىباشد ، حتّى عوض كردن پنبه را ترك كند ؛ نمازش باطل است .\r\nمسئله 448 - احتياط آن است كه مستحاضه غير از نماز ؛ هر كارى را كه شرط آن طهارت است - مثل دست كشيدن به خطّ قرآن - ترك كند ، مگر در صورتى كه بر او واجب باشد . و در اين صورت به احتياط واجب بايد به قصد آن كار ، وظيفه غسل يا وضو را كه قبلًا گفته شد انجام دهد . مگر اين‌كه در حال نماز بخواهد آن كار را - مثل دست زدن يا رساندن جايى از بدن به قرآن - انجام دهد كه به همان وظيفه براى نماز اكتفا مىكند .\r\nمسئله 449 - رفتن در مسجد و توقّف در آن و خواندن سوره‌اى كه سجده واجب دارد ، بر زن مستحاضه حرام نيست . ولى نزديكى كردن شوهر با او ؛ به احتياط واجب در صورتى حلال مىشود كه غسل كرده باشد ، اگر چه كارهاى ديگرى را كه براى نماز واجب است - مثل عوض كردن پنبه و دستمال - انجام نداده باشد .\r\nمسئله 450 - اگر زن در استحاضه كثيره يا متوسّطه ، بخواهد پيش از وقت نماز ، دست به خطّ قرآن بزند به احتياط واجب بايد غسل نمايد ؛ و همچنين است اگر شوهرش بخواهد با او نزديكى كند .\r\nمسئله 451 - نماز آيات بر مستحاضه ، واجب است . و بايد براى نماز آيات هم كارهايى را كه براى نماز يوميّه گفته شد ، انجام دهد .\r\nمسئله 452 - هرگاه در وقت نماز يوميّه ، نماز آيات بر مستحاضه واجب شود ، اگر چه بخواهد هر دو را پشت سر هم بجا آورد ، بايد براى نماز آيات هم تمام كارهايى را كه براى\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nنماز يوميّه بر او واجب است ، انجام دهد و نمىتواند هر دو را با يك غسل و وضو بخواند و اگر غسل‌هاى مكرر برايش ضرر و يا مشقّت زياد دارد تيمّم نمايد .\r\nمسئله 453 - اگر مستحاضه بخواهد نماز قضا بخواند ، بايد براى هر نماز ، كارهايى را كه براى نماز اداء بر او واجب است ؛ بجا آورد لكن احتياط واجب ، ترك قضا است تا موقعى كه پاك شود ، مگر با خوف فوت .\r\nمسئله 454 - اگر زن بداند ؛ خونى كه از او خارج مىشود ، خون زخم نيست و بداند يا حيض است يا استحاضه ، و يا نفاس است يا استحاضه ، و علامت حيض و نفاس نداشته باشد ، بايد به دستور استحاضه عمل كند ، و شرعاً حكم حيض و نفاس را ندارد ، بلكه اگر شكّ داشته باشد كه خون استحاضه است يا خونهاى ديگر ، حتّى احتمال زخم وقرحه بدهد ، چنانچه علت و سببى براى آنها نداشته باشد ، و قرائن دالّ بر عامل زخم وقرحه ندارد ، بنابر احتياط واجب ؛ بايد كارهاى مستحاضه را انجام دهد . ليكن اگر عامل زخم وقرحه در باطن دارد و يا قرائن دالّ بر اين بيمارى دارد ، لازم نيست كارهاى مستحاضه را انجام دهد ، و مثل زخمهاى ظاهر بدن مىباشد .\r\n\r\nحيض\r\nحيض ، خونى است كه غالباً در هر ماه چند روزى از رحم زن خارج مىشود . زن را در موقع ديدن خون حيض ، حائض مىگويند .\r\nمسئله 455 - خون حيض در بيشتر اوقات ، غليظ و گرم و رنگ آن سياه يا سرخ است ، و با فشار و كمى سوزش ؛ بيرون مىآيد .\r\nمسئله 456 - زنان سيّده ، بعد از تمام شدن شصت سال ، يائسه مىشوند - يعنى : خون حيض نمىبينند - و زنانى كه سيّده نيستند ؛ بعد از تمام شدن پنجاه سال ، يائسه مىشوند .\r\nمسئله 457 - خونى كه دختر ، پيش از تمام شدن نه سال و زن ، بعد از يائسه شدن مىبيند ، حيض نيست .\r\nمسئله 458 - زن حامله و زنى كه بچّه شير مىدهد ، ممكن است حيض ببيند .\r\nمسئله 459 - دخترى كه نمىداند نه سالش تمام شده يا نه ، اگر خونى ببيند كه نشانه‌هاى حيض را نداشته باشد ، حيض نيست و اگر نشانه‌هاى حيض را داشته باشد ، بطورى كه اطمينان پيدا كند كه حيض است ، حكم حيض را دارد ، و معلوم مىشود نه سال\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nاو تمام شده است . ولى اگر اطمينان مزبور پيدا نشود ، حكم حيض را ندارد ، تا يقين به 9 سال تمام پيدا كند .\r\nمسئله 460 - زنى كه شكّ دارد يائسه شده يانه ، اگر خونى ببيند و نداند حيض است يا نه ؛ بايد بنا بگذارد كه يائسه نشده است .\r\nمسئله 461 - مدّت حيض ، كمتر از سه روز و بيشتر از ده روز ، نمىشود . و اگر مختصرى هم از سه روز كمتر باشد ، حيض نيست .\r\nمسئله 462 - سه روزه اوّل بايد پياپى باشد و اگر سه روز اوّل حيض پشت سر هم نباشد - مثل آنكه دو روز خون ببيند و يك روز پاك شود و دوباره يك روز خون ببيند ، حكم حيض ندارد ، و همانطور كه گذشت ، اگر قرائنى دالّ بر جرح و قرحه نباشد حكم استحاضه دارد .\r\nمسئله 463 - لازم نيست در تمام سه روز ، خون بيرون بيايد ، بلكه اگر خون در فرج باشد ، به نحوى كه در اين سه روز هر موقع پنبه يا انگشت داخل كند آلوده شود ، كافى است ، به شرط آنكه از اوّل مقدارى خون بيرون آمده باشد هر چند كم باشد ، و فرق نمىكند كه به خودى خود يا بوسيله پنبه و غير آن بيرون آمده باشد . و اگر بيرون نيامده و فقط در فضاى فرج ريخته حكم حيض را ندارد ، گرچه احتياط استحبابى آن است كه در اين صورت هم عبادتهاى خود را بجا آورد ، و هم كارهايى را كه بر حايض حرام است ترك كند . و هرگاه در بين سه روز مقدارى پاك شود - كه در باطن هم خون نباشد - حكم به حيض بودن نمىشود ، بلكه طبق آنچه كه قبلًا گذشت حكم استحاضه را دارد . ولى اگر مدّت پاكى خيلى كم باشد ، به اندازه‌اى كه معمولًا زنها اين مقدار پاكى را در وسط پيدا مىكنند ، حكم حيض را دارد .\r\nمسئله 464 - لازم نيست شب اوّل و شب چهارم را خون ببيند ، ولى بايد در شب دوّم و سوّم قطع نشود ، پس اگر از اوّل اذان صبح روز اوّل تا غروب روز سوّم پشت سر هم خون بيايد ، و در شب دوّم و سوّم خون قطع نشود ، ( مگر به همان مقدار كمى كه گفته شد ) حيض است . ولى اگر در اواسط روز اوّل شروع و در همان موقع از روز چهارم قطع شود ، به شرطى حيض است كه در شبهاى دوّم و سوّم و چهارم نيز خون قطع نشود . پس منظور از سه روز همان معناى عرفى آن است نه به حساب ساعت نظير ده روز در قصد اقامه مسافر .\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nمسئله 465 - اگر سه روز پشت سر هم خون ببيند و پاك شود ، چنانچه دوباره خون ببيند ، و روزهايى كه خون ديده و روزهايى كه در وسط پاك بوده ، روى هم از ده روز بيشتر نشود ، روزهاى پاكى هم حكم حيض را دارد ، گرچه احتياط آن است كه ، در روزهاى پاكى ، عبادتهاى خود را بجا آورد و آنچه را بر حائض حرام است ، ترك كند .\r\nمسئله 466 - اگر در ايّام عادت خونى ببيند كه از سه روز بيشتر و از ده روز كمتر باشد ، و نداند خون دمل و زخم است يا خون حيض ، بايد آن را حيض قرار دهد .\r\nمسئله 467 - اگر صاحب عادت وقتيّه در ايام عادت خونى ببيند كه نداند خون زخم است يا حيض ، بايد آن را حيض قرار دهد .\r\nمسئله 468 - اگر خونى ببيند و شكّ كند كه خون حيض است يا نفاس ، بر طبق احكام حيض و نفاس عمل كند ، و غسل را به قصد ما فى الذمّة از حيض يا نفاس بجا آورد .\r\nمسئله 469 - اگر خونى ببيند كه نداند خون حيض است يا بكارت ، بايد خود را وارسى كند ، يعنى مقدارى پنبه داخل فرج نمايد و كمى صبر كند ، بعد بيرون آورد ، پس اگر اطراف آن آلوده باشد ، خون بكارت است و اگر به همه آن رسيده ، حيض مىباشد .\r\nمسئله 470 - اگر كمتر از سه روز خون ببيند و پاك شود ، و بعد سه روز خون ببيند و مجموع خون اوّل و دوّم و پاكى در بين ، از ده روز بيشتر نباشد ، خون دوّم را حيض قرار دهد ، و در خون اوّل احتياط استحبابى آن است كه جمع كند بين كارهاى مستحاضه و ترك آنچه بر حائض حرام است ، و در پاكى در بين هم كارهايى را كه بر حائض حرام است ترك كند ، و عبادتهاى خود را بجا آورد . گرچه اظهر اين است كه خون اوّل حكم حيض را ندارد ، و همين‌طور پاكى در بين آن دو خون ، و خون اوّل به شرطى كه قبلًا گذشت ( نبودن قرائن خون بكارت و زخم و نفاس ) حكم استحاضه را دارد .\r\n\r\nاحكام حائض\r\nمسئله 471 - چند چيز بر حائض حرام است . اوّل - عبادتهايى كه مانند نماز بايد با وضو يا غسل يا تيمّم ، بجا آورده شود ، ولى بجا آوردن عبادتهايى كه وضو و غسل و تيمّم براى آنها لازم نيست - مانند نماز ميّت - مانعى ندارد . دوّم - تمام چيزهايى كه بر جنب حرام است و در احكام جنابت گفته شد . سوّم - جماع كردن در قُبل ، كه هم براى مرد\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nحرام است و هم براى زن ، اگر چه به مقدار ختنه‌گاه داخل شود و منى هم بيرون نيايد . بلكه احتياط واجب آن است كه مقدار كمتر از ختنه‌گاه را هم داخل نكند ، و امّا در دُبُر زن حائض گرچه حرام نيست ولى كراهت شديده دارد .\r\nمسئله 472 - جماع كردن در روزهايى هم كه حيض قطعى نيست ، ولى شرعاً بايد آن را حيض قرار دهد ، حرام است . پس زنى كه بيشتر از ده روز خون مىبيند و بايد به‌دستورى كه بعداً گفته مىشود روزهاى عادت خويشان خود را ، حيض قرار دهد ، شوهرش نمىتواند در آن روزها با او نزديكى نمايد .\r\nمسئله 473 - اگر شماره روزهاى حيض به سه قسمت تقسيم شود ، و شوهر در قسمت اوّل آن با زن خود در قُبل جماع كند ، چون معصيت كرده استغفار واجب است ، و مستحب است كه هيجده نخود طلا كفّاره ، به فقير بدهد ، و اگر در قسمت دوّم جماع كند ، نه نخود ، و اگر در قسمت سوّم جماع كند ، چهار نخود و نيم بدهد ، مثلًا زنى كه شش روز خون حيض مىبيند اگر شوهرش در شب يا روز اوّل و دوّم با او جماع كند ؛ مستحب است كه هيجده نخود طلا و در شب يا روز سوّم و چهارم ، نه نخود و در شب يا روز پنجم و ششم ، چهار نخود و نيم بدهد .\r\nمسئله 474 - بهتر آن است كه طلاى كفّاره را سكّه‌دار بدهد ، ولى اگر ممكن نباشد ، قيمت آن كافى است .\r\nمسئله 475 - اگر قيمت طلا ، در وقتى كه جماع كرده ، با وقتى كه مىخواهد به فقير بدهد ، فرق كرده ، باشد قيمت وقتى را كه مىخواهد به فقير بدهد ، حساب كند .\r\nمسئله 476 - اگر كسى هم در قسمت اوّل و هم در قسمت دوّم و هم در قسمت سوّم حيض ، با زن خود جماع كند ، مستحب آن است كه هر سه كفّاره را - كه روى هم سى و يك نخود و نيم مىشود - بدهد .\r\nمسئله 477 - اگر انسان - بعد از آنكه در حال حيض ، جماع كرده و كفّاره آن را داده - دوباره جماع كند ، باز هم مستحب است كه كفّاره بدهد .\r\nمسئله 478 - اگر با حائض چند مرتبه جماع كند ، و در بين آنها كفّاره ندهد ، احتياط مستحب آن است كه براى هر جماع يك كفّاره بدهد .\r\nمسئله 479 - اگر مرد در حال جماع بفهمد زن حائض شده ، بايد فوراً از او جدا شود .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nمسئله 480 - اگر مردى با حائض زنا كند ، يا با حائض نامحرمى - به گمان اين‌كه عيال خود او است - جماع نمايد ، احتياط مستحب آن است كه كفّاره بدهد .\r\nمسئله 481 - كسى كه نمىتواند كفّاره بدهد ، استغفار كند ، و هر وقت توانست ، احتياط مستحب آن است كه كفّاره را بدهد .\r\nمسئله 482 - طلاق دادن زن در حال حيض - بطورى كه در كتاب طلاق گفته مىشود - باطل است .\r\nمسئله 483 - اگر زن بگويد : حائض هستم يا از حيض پاك شده‌ام ، بايد حرف او را قبول كرد .\r\nمسئله 484 - اگر زن در بين نماز حائض شود ، نماز او باطل است .\r\nمسئله 485 - اگر زن در بين نماز شكّ كند كه حائض شده يا نه ، اگر ممكن است همان وقت وارسى كند ، و گرنه نماز را ادامه بدهد و بعد از نماز وارسى كرده ، اگر معلوم نشد كه در وقت نماز حائض بوده ، نمازش صحيح است .\r\nمسئله 486 - اگر بعد از نماز بفهمد كه در بين نماز حائض شده ، نمازى كه خوانده باطل است .\r\nمسئله 487 - بعد از آنكه از خون حيض پاك شد ، واجب است براى نماز و عبادتهاى ديگرى كه بايد با وضو يا غسل يا تيمّم بجا آورده شود ، غسل كند . و دستور آن مثل غسل جنابت است ، ولى براى نماز به احتياط واجب بايد - پيش از غسل يا بعد از آن - وضو هم بگيرد . و اگر پيش از غسل ، وضو بگيرد به احتياط نزديكتر است .\r\nمسئله 488 - بعد از آنكه از خون حيض پاك شد - اگر چه غسل نكرده باشد - طلاق او صحيح ، است و شوهرش هم مىتواند با او جماع كند ، و احتياط مستحب آن است كه پيش از غسل از جماع با او خوددارى نمايد . امّا كارهاى ديگرى كه در وقت حيض ، بر او حرام بوده - مانند توقّف در مسجد و مس خطّ قرآن - تا غسل نكند بر او حلال نمىشود .\r\nمسئله 489 - اگر آب براى وضو و غسل ؛ كافى نباشد ، و به اندازه‌اى باشد كه بتواند يا غسل كند يا وضو بگيرد ، بايد غسل كند ، و بدل از وضو تيمّم نمايد . و اگر فقط براى وضو كافى باشد ، بايد وضو بگيرد و عوض غسل تيمّم نمايد . و اگر براى هيچ يك از آنها آب ندارد ، بايد دو تيمّم كند . يكى بدل از غسل و ديگرى بدل از وضو .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nمسئله 490 - نمازهاى يوميّه‌اى كه در حال حيض نخوانده ، قضا ندارد ، ولى روزه‌هاى واجب را بايد قضا نمايد .\r\nمسئله 491 - هرگاه وقت نماز داخل شود و بداند كه اگر نماز را تأخير بيندازد ، حائض مىشود ، بايد فوراً نماز بخواند .\r\nمسئله 492 - اگر زن نماز را تأخير بيندازد و از اوّل وقت به اندازه خواندن يك نماز با رعايت طهارت از حدث بگذرد و حائض شود ، بنابر احتياط واجب بايد قضاى آن نماز را بجا آورد ، ولى در تند خواندن و كند خواندن و چيزهاى ديگر بايد ملاحظه حال خود را بكند . مثلًا زنى كه مسافر نيست اگر در اوّل ظهر نماز نخواند ؛ قضاى آن در صورتى واجب مىشود كه به مقدار خواندن چهار ركعت نماز از اوّل ظهر بگذرد و حائض شود ، و براى كسى كه مسافر است گذشتن وقت به مقدار خواندن دو ركعت كافى است .\r\nمسئله 493 - اگر حائض در آخر وقت نماز از خون پاك شود و به اندازه غسل و وضو و مقدّمات ديگر نماز - مانند تهيّه كردن لباس يا آب كشيدن آن - و خواندن يك ركعت يا بيشتر از يك ركعت ، وقت داشته باشد ، بايد نماز را بخواند ، و اگر نخواند ، بايد قضاى آن را بجا آورد . بلكه اگر فقط به اندازه يك ركعت نماز با طهارت از حدث وقت داشته باشد ، احتياط واجب خواندن نماز با طهارت است - اگر چه به قدر تهيّه ساير مقدّمات وقت نداشته باشد - و اگر نخواند قضاى آن را بجا آورد .\r\nمسئله 494 - اگر حائض - بعد از پاك شدن - به اندازه غسل و وضو وقت ندارد ؛ ولى مىتواند با تيمّم نماز را در وقت بخواند ، به احتياط واجب بايد تيمّم كرده نماز بخواند ، ولى اگر نخواند ، قضاء آن نماز بر او واجب نيست ، امّا اگر قطع نظر از تنگى وقت تكليفش تيمّم است - مثل آنكه آب برايش ضرر دارد - بايد تيمّم كند و آن نماز را بخواند . و اگر عمداً يا نسياناً نخواند قضاى آن واجب است .\r\nمسئله 495 - اگر حائض - بعد از پاك شدن - شكّ كند كه براى نماز وقت دارد يا نه ، بايد نمازش را بخواند .\r\nمسئله 496 - اگر به خيال اين‌كه به اندازه تهيّه مقدّمات نماز و خواندن يك ركعت وقت ندارد ، نماز ، نخواند و بعد فهميد وقت داشته ، بايد قضاى آن نماز را بجا آورد .\r\nمسئله 497 - مستحب است زن حائض در وقت نماز ، خود را از خون پاك نمايد ، و\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nپنبه و دستمال را عوض كند و وضو بگيرد و اگر نمىتواند وضو بگيرد ، تيمّم نمايد و در جاى نماز ، رو به قبله بنشيند و مشغول ذكر و دعا و صلوات شود .\r\nمسئله 498 - خواندن و همراه داشتن قرآن و رساندن جايى از بدن به ورق قرآن كه خطّ قرآن در آن نباشد - مثل حاشيه و بين سطرها - و نيز خضاب كردن به حنا و مانند آن ، براى حائض گرچه حرام نيست ، ولى مكروه است .\r\n\r\nاقسام حائض\r\nمسئله 499 - زنان حائض بر شش گونه‌اند :\r\nاوّل - صاحب عادت وقتيّه و عدديّه ، و آن زنى است كه دو ماه پشت سر هم در وقت معيّن ، خون حيض ببيند و شماره روزهاى حيض او هم در آن دو ماه يك اندازه باشد ، مثل آنكه دو ماه پشت سر هم از اوّل ماه تا هفتم خون ببيند .\r\nدوّم - صاحب عادت وقتيّه ، و آن زنى است كه دو ماه پشت سر هم در وقت معيّن ، خون حيض ببيند ، ولى شماره روزهاى حيض او در آن دو ماه يك اندازه نباشد ، مثلًا دو ماه پشت سر هم از روز اوّل ماه خون ببيند ولى ماه اوّل ، روز هفتم و ماه دوّم ، روز هشتم از خون پاك شود .\r\nسوّم - صاحب عادت عدديّه ، و آن زنى است كه شماره روزهاى حيض او در دو ماه پشت سر هم به يك اندازه باشد ، ولى وقت ديدن آن دو خون يكى نباشد مثل آنكه ماه اوّل از پنجم تا دهم ، و ماه دوّم از دوازدهم تا هفدهم خون ببيند .\r\nچهارم - مضطربه ، و آن زنى است كه چند ماه خون ديده ، ولى عادت معيّنى پيدا نكرده ، يا عادتش به هم خورده و عادت تازه‌اى پيدا نكرده است .\r\nپنجم - مبتدئه ، و آن زنى است كه دفعه اوّل خون ديدن او است .\r\nششم - ناسيه ، و آن زنى است كه عادت خود را فراموش كرده است . و هر كدام اينها احكامى دارند كه در مسائل آينده گفته مىشود .\r\n\r\n1 - صاحب عادت وقتيّه و عدديّه\r\nمسئله 500 - زنانى كه عادت وقتيّه و عدديّه دارند سه دسته‌اند :\r\nاوّل - زنى كه دو ماه پشت سر هم در وقت معيّن ، خون حيض ببيند ، و در وقت معيّن\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nهم پاك شود ، مثلًا دو ماه پشت سر هم ، از روز اوّل ماه خون ببيند و روز هفتم پاك شود ، كه عادت حيض اين زن از اوّل ماه تا هفتم است .\r\nدوّم - زنى كه از خون پاك نمىشود ولى دو ماه پشت سر هم ، چند روز معيّن - مثلًا از اوّل ماه تا هشتم - خونى كه مىبيند ، نشانه‌هاى حيض را دارد - يعنى غليظ و سياه و گرم است و با فشار و سوزش بيرون مىآيد - و بقيّه نشانه‌هاى استحاضه را دارد ، كه عادت او از اوّل ماه تا هشتم مىشود .\r\nسوّم - زنى كه دو ماه پشت سر هم در وقت معيّن ، خون حيض ببيند ، و بعد از سه روز يا بيشتر كه خون ديد ، يك روز يا بيشتر پاك شود ، و دوباره خون ببيند و در هر دو ماه ، تمام روزهايى كه خون ديده ، با روزهايى كه در وسط پاك بوده ، از ده روز بيشتر نشود ، و در هر دو ماه همه روزهايى كه خون ديده و آنها كه در وسط پاك بوده ، روى هم يك اندازه باشد ، هر چند روزهايى كه در وسط پاك بوده به يك اندازه نباشد ، كه عادت اين زن مجموع روزهاى خون و پاكى وسط در هر ماه مىباشد .\r\nمسئله 501 - زنى كه عادت وقتيّه و عدديّه دارد ، اگر در وقت عادت يا دو سه روز جلوتر ، يا دو سه روز عقب‌تر خون ببيند ، بطورى كه بگويند حيض را جلو يا عقب انداخته - اگر چه آن خون ، نشانه‌هاى حيض را نداشته باشد - بايد به احكامى كه براى حائض گفته شد عمل كند . و چنانچه بعد بفهمد حيض نبوده - مثل اين‌كه پيش از سه روز پاك شود - بايد عبادتهايى را كه بجا نياورده ، قضا نمايد .\r\nمسئله 502 - زنى كه عادت وقتيّه و عدديّه دارد ، اگر چند روز پيش از عادت و همه روزهاى عادت و چند روز بعد از عادت ، خون ببيند ، و روى هم از ده روز بيشتر نشود ، همه حيض است . و اگر از ده روز بيشتر شود ، فقط خونى را كه در روزهاى عادت خود ديده ، حيض است ، و خونى كه پيش از آن و بعد از آن ديده ، استحاضه مىباشد ، و بايد عبادتهايى را كه در روزهاى پيش از عادت و بعد از عادت بجا نياورده ، قضا نمايد ، و اگر همه روزهاى عادت را با چند روز پيش از عادت ، خون ببيند و روى هم از ده روز بيشتر نشود ، همه حيض است . و اگر از ده روز بيشتر شود ، فقط روزهاى عادت ، حيض است و خونى كه جلوتر از آن ديده ، استحاضه مىباشد ، و چنانچه در آن روزها عبادت نكرده ، بايد قضا نمايد ، و اگر همه روزهاى عادت را با چند روز بعد از عادت خون ببيند ، و روى هم از ده روز بيشتر نشود ، همه حيض است ، و اگر بيشتر شود فقط روزهاى عادت ، حيض و باقى استحاضه است .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nمسئله 503 - زنى كه عادت وقتيّه و عدديّه دارد ، اگر مقدارى از روزهاى عادت را با چند روز پيش از عادت ، خون ببيند و روى هم از ده روز بيشتر نشود ، همه حيض است ، و اگر از ده روز بيشتر شود ، روزهايى كه در عادت ؛ خون ديده ، با چند روز پيش از آن ، كه روى هم به مقدار عادت او شود ، حيض ، و روزهاى اوّل را استحاضه قرار مىدهد و اگر مقدارى از روزهاى عادت را با چند روز بعد از عادت ، خون ببيند و روى هم از ده روز بيشتر نشود ، همه حيض است ، و اگر بيشتر شود ، بايد روزهايى كه در عادت ، خون ديده با چند روز بعد از آن ، كه روى هم به مقدار عادت او شود ، حيض و بقيّه را استحاضه قرار دهد .\r\nمسئله 504 - زنى كه عادت وقتيّه و عدديّه دارد ، اگر بعد از آنكه سه روز يا بيشتر خون ديد ، پاك شود و دوباره خون ببيند ، و فاصله بين دو خون كمتر از ده روز باشد و همه روزهايى كه خون ديده با روزهايى كه در وسط پاك بوده از ده روز بيشتر باشد - مثل آنكه پنج روز خون ببيند و پنج روز پاك شود ، و دوباره پنج روز خون ببيند - چند صورت دارد :\r\n1 - آنكه تمام خونى كه دفعه اوّل ديده ، يا مقدارى از آن ، در روزهاى عادت باشد و خون دوّم كه بعد از پاك شدن مىبيند ، در روزهاى عادت نباشد ، كه بايد همه خون اوّل را حيض ، و خون دوّم را استحاضه قرار دهد .\r\n2 - آنكه خون اوّل در روزهاى عادت نباشد ؛ و تمام خون دوّم يا مقدارى از آن در روزهاى عادت باشد ، كه بايد همه خون دوّم را حيض ، و خون اوّل را استحاضه قرار دهد .\r\n3 - آنكه مقدارى از خون اوّل و دوّم در روزهاى عادت باشد ، و خون اوّلى كه در روزهاى عادت بوده ، از سه روز كمتر نباشد ، و با پاكى وسط و مقدارى از خون دوّم ، كه آن هم در روزهاى عادت باشد ، از ده روز بيشتر نباشد ، كه در اين صورت ، همه آنها حيض است ، و مقدارى از خون اوّل كه پيش از عادت بوده و مقدارى از خون دوّم كه بعد از عادت بوده ، استحاضه است . مثلًا اگر عادتش از سوّم تا دهم ماه بوده ، اگر يك ماه از اوّل تا هشتم خون ببيند ، و دو روز پاك شود ، و سپس تا پانزدهم خون ببيند ، از سوّم تا دهم حيض است ، و خون اوّل تا سوّم و همچنين دهم تا پانزدهم حكم استحاضه دارد .\r\n4 - آنكه مقدارى از خون اوّل و دوّم در روزهاى عادت باشد ؛ ولى هر يك از خون اوّلى و دوّمى ، كه در روزهاى عادت بوده ، از سه روز كمتر باشد ، كه احتياط آن است كه در تمام دو خون ، كارهايى را كه بر حائض حرام است ، ترك كند ، و كارهاى مستحاضه را بجا آورد ، و در پاكى وسط نيز كارهايى را كه بر حائض حرام است ، ترك كند و عبادتهاى خود را\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nانجام دهد . ولى اظهر اين است كه مقدارى از خون اوّل پيش از عادت ، به آنچه از همان خون در عادت بوده اضافه شود ، تا سه روز كامل شود ، و اين سه روز حكم را حيض دارد . و پيش از اين سه روز استحاضه است . و اگر پاكى بين دو خون ، ده روز يا بيشتر است ، خون دوّم هم حيض است ، و اگر كمتر است آن سه روز اوّل ، كه حكم حيض را دارد ، تا مقدارى از خون بعد كه بيش از ده روز نشود ، همه‌اش حكم حيض را دارد ، و اگر بيش از ده روز بشود ، به مقدار عادت حيض و باقى استحاضه مىباشد . و اگر سه روز اوّل كه حكم حيض دارد ، و پاكى وسط ده روز يا بيشتر شود ، همان سه روز اوّل فقط حيض است .\r\nمسئله 505 - زنى كه عادت وقتيّه و عدديّه دارد ، اگر در وقت عادت ، خون نبيند ، و در غير آن وقت به شماره روزهاى حيضش با صفات حيض ، خون ببيند ؛ بايد همان را حيض قرار دهد ، چه پيش از وقت عادت ديده ، باشد چه بعد از آن .\r\nمسئله 506 - زنى كه عادت وقتيّه و عدديّه دارد ، اگر در وقت عادت خود خون ببيند ، ولى شماره روزهاى آن كمتر يا بيشتر از روزهاى عادت او باشد ، و بعد از پاك شدن ، دوباره به شماره روزهاى عادتى كه داشته خون ببيند ، بايد آنچه را در وقت ديده ، حيض قرار دهد ، و اگر با اضافه زمان پاكى و مقدارى از خون بعدى ، از ده روز بيشتر نشود ، همه‌اش حكم حيض دارد و اگر زايد بر ده روز باشد خون خارج ازعادت استحاضه مىشود .\r\nمسئله 507 - زنى كه عادت وقتيّه و عدديّه دارد ، اگر بيشتر از ده روز خون ببيند ، خونى كه در روزهاى عادت ديده - اگر چه نشانه‌هاى حيض را نداشته باشد - حيض است ، و خونى كه بعد از روزهاى عادت ديده - اگر چه نشانه‌هاى حيض را داشته باشد - استحاضه است . مثلًا زنى كه عادت حيض او از اوّل ماه تا هفتم است ؛ اگر از اوّل تا دوازدهم خون ببيند ؛ هفت روز اوّل آن ، حيض و پنج روز بعد ، استحاضه مىباشد .\r\n\r\n2 - صاحب عادت وقتيّه\r\nمسئله 508 - زنانى كه عادت وقتيّه دارند ، سه دسته‌اند :\r\nاوّل - زنى كه دو ماه پشت سر هم در وقت معيّن ، خون حيض ببيند ، و بعد از چند روز پاك شود ، ولى شماره روزهاى آن در اين دو ماه يك اندازه نباشد ؛ مثلًا دو ماه پشت سر هم روز اوّل ماه خون ببيند ولى ماه اوّل روز هفتم و ماه دوّم روز هشتم از خون پاك شود ، كه اين زن بايد روز اوّل ماه را ، روز اوّل عادت خود قرار دهد .\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nدوّم - زنى كه از خون پاك نمىشود ، ولى دو ماه پشت سر هم در وقت معيّن ، خون او نشانه‌هاى حيض را دارد ، يعنى غليظ و سياه و گرم است و با فشار و سوزش بيرون مىآيد ، و بقيّه آن نشانه استحاضه را دارد و شماره روزهايى كه خون او نشانه حيض دارد ، در اين دو ماه يك اندازه نيست . مثلًا در ماه اوّل ، از اوّل ماه تا هفتم و در ماه دوّم ، از اوّل ماه تا هشتم ، خون او نشانه‌هاى حيض و بقيه نشانه استحاضه را داشته باشد ، كه اين زن هم بايد روز اوّل ماه را ، روز اوّل عادت حيض خود قرار دهد .\r\nسوّم - زنى كه دو ماه پشت سر هم در وقت معيّن ، سه روز يا بيشتر ، خون حيض ببيند ، بعد پاك شود ، و دو مرتبه خون ببيند ، و تمام روزهايى كه خون ديده با روزهايى كه در وسط پاك بوده ، از ده روز بيشتر نشود ، ولى ماه دوّم كمتر يا بيشتر از ماه اوّل باشد ، مثلًا در ماه اوّل هشت روز و در ماه دوّم نه روز باشد ، كه اين زن هم بايد روز اوّل ماه را ، روز اوّل عادت حيض خود قرار دهد .\r\nمسئله 509 - زنى كه عادت وقتيّه دارد ، اگر در وقت عادت خود ، يا دو سه روز پيش از عادت ، يا دو سه روز بعد از عادت ، خون ببيند ، بطورى كه بگويند حيض را جلو يا عقب انداخته - اگر چه آن خون ، نشانه‌هاى حيض را نداشته باشد - بايد به احكامى كه براى حائض گفته شد ، عمل نمايد . و اگر بعد بفهمد حيض نبوده ، مثل آنكه پيش از سه روز پاك شود ، بايد عبادت‌هايى را كه بجا نياورده قضا نمايد .\r\nمسئله 510 - زنى كه عادت وقتيّه دارد ، اگر بيشتر از ده روز خون ببيند و نتواند حيض را بواسطه نشانه‌هاى آن تشخيص دهد ، بايد شماره عادت خويشان خود را حيض قرار دهد - چه پدرى باشند چه مادرى ، زنده باشند يا مرده - ولى در صورتى مىتواند عادت آنان را حيض خود قرار دهد كه شماره روزهاى حيض همه آنان يك اندازه باشد ، و اگر شماره روزهاى حيض آنان يك اندازه نباشد - مثلًا عادت بعضى پنج روز و عادت بعضى ديگر هفت روز باشد - نمىتواند عادت آنان را حيض خود قرار دهد ؛ مگر اين‌كه كسانى كه عادتشان با ديگران فرق دارد ، بسيار كم باشند ، كه در اين صورت بايد عادت غالب خويشان را حيض خود قرار دهد .\r\nمسئله 511 - زنى كه عادت وقتيّه دارد ، و شماره عادت خويشان خود را حيض قرار مىدهد ، بايد روزى را كه در هر ماه اوّل عادت او بوده ، اوّل حيض خود قرار دهد - مثلًا\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nزنى كه هر ماه ، روز اوّل ماه خون مىديده و گاهى روز هفتم و گاهى روز هشتم پاك مىشده - چنانچه يك ماه ، دوازده روز ، خون ببيند ، و عادت خويشانش هفت روز باشد ؛ بايد هفت روز اوّل ماه را حيض و باقى را استحاضه قرار دهد .\r\nمسئله 512 - زنى كه بايد شماره عادت خويشان خود را حيض قرار دهد ، چنانچه خويش نداشته باشد ، يا شماره عادت آنان مثل هم نباشد ، بايد در هر ماه از روزى كه خون مىبيند ، اگر روز اوّل خون روز اوّل عادت وقتى اوست - شش روز يا هفت روز را ، حيض و بقيّه را استحاضه قرار دهد . و مىتواند اگر تا ده روز ادامه دارد ، يك ماه سه روز ، و ماه دوّم ده روز را حيض قرار دهد . ولى احوط آن است كه شش روز يا هفت روز را انتخاب كند در هر ماه . و احوط آن است كه آنچه را ماه اوّل ، حيض قرار داد ؛ در ماه‌هاى بعد هم همان مقدار را حيض قرار دهد . ولى اگر عادت او در روزهاى وسط يا آخر خون باشد ؛ بايد شش روز يا هفت روز وسط يا آخر را كه در زمان عادت او است ، حيض قرار دهد .\r\n\r\n3 - صاحب عادت عدديّه\r\nمسئله 513 - زنانى كه عادت عدديّه دارند سه دسته‌اند :\r\nاوّل - زنى كه شماره روزهاى حيض او ، در دو ماه پشت سر هم ، يك اندازه باشد ، ولى وقت خون ديدن او يكى نباشد كه در اين صورت هر چند روزى كه خون ديده ، عادت او مىشود . مثلًا اگر ماه اوّل از روز اوّل تا پنجم و ماه دوّم از يازدهم تا پانزدهم خون ببيند ، عادت او پنج روز مىشود .\r\nدوّم - زنى كه از خون پاك نمىشود ، ولى دو ماه پشت سر هم ، چند روز از خونى كه مىبيند نشانه حيض و بقيّه نشانه استحاضه را دارد ، و شماره روزهايى كه خون نشانه حيض دارد ، در هر دو ماه يك اندازه است ؛ امّا وقت آن يكى نيست ؛ كه در اين صورت هر چند روزى كه خون او نشانه حيض را دارد ، عادت او مىشود . مثلًا اگر يك ماه از اوّل تا پنجم ، و ماه بعد از يازدهم تا پانزدهم ، خون او نشانه حيض و بقيّه نشانه استحاضه را داشته باشد ، شماره روزهاى عادت او پنج روز مىشود .\r\nسوّم - زنى كه دو ماه پشت سر هم ، سه روز يا بيشتر ، خون ببيند و يك روز يا بيشتر ؛ پاك شود و دو مرتبه خون ببيند ، و وقت ديدن خون ، در ماه اوّل با ماه دوّم فرق داشته باشد ، كه اگر تمام روزهايى كه خون ديده و روزهايى كه در وسط پاك بوده ، از ده روز\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nبيشتر نشود ، و شماره روزهاى آن هم به يك اندازه باشد ، تمام روزهايى كه بطور پراكنده خون ديده و روزهاى پاكى وسط ، روى هم عادت او مىشود ، و بهتر است كه در پاكى وسط احتياط كند به ترك آنچه بر حائض حرام است ، و بجا آوردن عبادتهاى خود .\r\nمسئله 514 - زنى كه عادت عدديّه دارد ، اگر بيشتر از شماره عادت خود خون ببيند ، و از ده روز بيشتر شود ، چنانچه همه خونهايى كه ديده ، يك جور باشد ، مىتواند شماره روزهاى عادتش را از اوّل يا وسط ، حيض و بقيّه را استحاضه قرار دهد ، و اگر همه خونهايى كه ديده ، يك جور نباشد ، بلكه چند روز از آن ، نشانه حيض و چند روز ديگر نشانه استحاضه را داشته باشد ، اگر روزهايى كه خون ، نشانه حيض را دارد با شماره روزهاى عادت او يك اندازه است ، بايد همان روزها را حيض و بقيّه را استحاضه قرار دهد ، و اگر روزهايى كه خون نشانه حيض را دارد از روزهاى عادت او بيشتر است ، به اندازه روزهاى عادت را حيض ، و بقيّه را استحاضه قرار دهد ، و اگر روزهايى كه خون نشانه حيض دارد ، از روزهاى عادت او كمتر است ، بايد آن روزها را با چند روز ديگر ، كه روى هم به اندازه روزهاى عادتش شود ، حيض و بقيّه را استحاضه قرار دهد .\r\n\r\n4 - مضطربه\r\nمسئله 515 - مضطربه - يعنى زنى كه چند ماه خون ديده ، ولى عادت معيّنى پيدا نكرده ، يا عادتش به هم خورده و عادت ديگرى پيدا نكرده است - اگر بيشتر از ده روز خون ببيند و همه خونهايى كه ديده يك جور باشد ، بايد به عادت خويشان خود رجوع كند ، چه عادت آنان هفت روز باشد يا كمتر يا بيشتر ، و اگر خويشانش عادتى ندارند ، يا در عادت مختلف باشند ، بايد در هر ماه از روزى كه خون مىبيند ، هفت روز يا شش روز را به‌دستورى كه در مسئله 512 گذشت حيض و بقيّه را استحاضه قرار دهد . و مىتواند اگر تا ده روز ادامه دارد ، در يك ماه سه روز و در ماه دوّم ده روز را حيض قرار دهد ، ولى احوط همان شش يا هفت روز است و در اين مورد و موارد مشابه به فرض كه در واقع جز اين باشد از نظر شرعى بخشوده شد اشكالى ندارد مگر اين‌كه يقين كند كه بايد طبق يقين خود عمل كند .\r\nمسئله 516 - مضطربه اگر بيشتر از ده روز خونى ببيند كه چند روز آن نشانه حيض و چند روز ديگر نشانه استحاضه دارد ، چنانچه خونى كه نشانه حيض دارد كمتر از سه روز يا بيشتر از ده روز باشد ، بايد به‌دستورى كه در مسئله قبل گفته شد رفتار نمايد . و اگر خونى\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nكه نشانه حيض دارد كمتر از سه روز و بيشتر از ده روز نباشد ؛ همه آن حيض است ، ولى اگر پيش از گذشتن ده روز از خونى كه نشانه حيض دارد ، دوباره خونى ببيند كه آن هم نشانه حيض را داشته باشد - مثل آنكه پنج روز خون سياه و نه روز خون زرد و دوباره پنج روز خون سياه ببيند - بهتر است در هر دو خون كه نشانه حيض دارد ، احتياط كند به ترك آنچه بر حائض حرام است ، و بجا آوردن كارهاى مستحاضه . ولى اظهر اين است كه به مقدار ده روز از ابتداء خون اوّل حيض و باقى استحاضه است .\r\n\r\n5 - مبتدئه\r\nمسئله 517 - مبتدئه يعنى زنى كه دفعه اوّل خون ديدن اوست - اگر بيشتر از ده روز خون ببيند و همه خونهايى كه ديده يك جور باشد ؛ بايد عادت خويشان خود را بطورى كه در وقتيّه گفته شد حيض و بقيّه را استحاضه قرار دهد .\r\nمسئله 518 - مبتدئه اگر بيشتر از ده روز خونى ببيند كه چند روز آن نشانه حيض و چند روز ديگر نشانه استحاضه را داشته باشد ، چنانچه خونى كه نشانه حيض دارد ، كمتر از سه روز و بيشتر از ده روز نباشد همه آن حيض است ولى اگر پيش از گذشتن ده روز از خونى كه نشانه حيض دارد دوباره خونى ببيند كه آن هم نشانه حيض داشته باشد - مثل آنكه پنج روز خون سياه و نه روز خون زرد و دوباره پنج روز خون سياه ببيند - بهتر است در هر دو خون كه نشانه حيض دارد ، احتياط كند به ترك آنچه بر حائض حرام است و انجام كارهاى مستحاضه . ولى اظهر اين است كه ده روز از ابتداء خون اوّل حيض و باقى استحاضه است .\r\nمسئله 519 - مبتدئه اگر بيشتر از ده روز خونى ببيند كه چند روز آن نشانه حيض ، و چند روز ديگر آن نشانه استحاضه داشته باشد چنانچه خونى كه نشانه حيض دارد از سه روز كمتر يا از ده روز بيشتر باشد بايد عادت خويشان خود را حيض و بقيّه را استحاضه قرار دهد ، و اگر خويشانش عادت ندارند يا مختلف هستند به دستورى كه در مسئله 512 گذشت ، رفتار كند .\r\n\r\n6 - ناسيه\r\nمسئله 520 - ناسيه - يعنى زنى كه عادت خود را فراموش كرده است - اگر بيشتر از ده روز خون ببيند بايد روزهايى كه خون او نشانه حيض را دارد ، حيض قرار دهد و اگر نتواند حيض را بواسطه نشانه‌هاى آن تشخيص دهد ، بايد شش روز يا هفت روز اوّل را\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nحيض و بقيّه را استحاضه قرار دهد ، و مىتواند يك ماه سه روز ، و يك ماه ده روز از اوّل را حيض و باقى را استحاضه قرار دهد . ولى بهتر همان شش روز يا هفت روز است .\r\n\r\nمسائل متفرّقه حيض\r\nمسئله 521 - مبتدئه و مضطربه و ناسيه و صاحب عادت عدديّه ، اگر خونى ببيند كه نشانه حيض داشته باشد ، و يقين كنند كه سه روز طول مىكشد ، بايد عبادت را ترك كنند و چنانچه بعد بفهمد حيض نبوده ، بايد عبادت‌هايى را كه بجا نياورده ، قضا نمايد . ولى اگر يقين نكند كه تا سه روز طول مىكشد و نشانه حيض را هم نداشته باشد ، بنابر احتياط واجب بايد تا سه روز كارهاى استحاضه را بجا آورد و كارهايى را كه بر حائض حرام است ترك نمايد و اگر پيش از سه روز پاك نشد ، آن سه روز را حيض قرار دهد .\r\nمسئله 522 - زنى كه در حيض عادت دارد ، چه در وقت حيض عادت داشته باشد ، چه در عدد حيض ، يا هم در وقت و هم در عدد آن ، اگر دو ماه پشت سر هم بر خلاف عادت خود خونى ببيند كه وقت آن يا شماره روزهاى آن ، يا هم وقت و هم شماره روزهاى آن يكى باشد ، عادتش برمىگردد به آنچه در اين دو ماه ديده است ، مثلًا اگر از روز اوّل تا هفتم ماه خون مىديده و پاك مىشده ، چنانچه دو ماه از دهم تا هفدهم ماه خون ببيند و پاك شود ، از دهم تا هفدهم عادت او مىشود .\r\nمسئله 523 - مقصود از يك ماه ، از ابتداى خون ديدن است تا سى روز ؛ نه از روز اوّل ماه تا آخرماه .\r\nمسئله 524 - زنى كه معمولًا ماهى يك مرتبه خون مىبيند ؛ اگر در يك ماه دو مرتبه خون ببيند و آن خون نشانه حيض را داشته باشد ، چنانچه روزهايى كه در وسط پاك بوده از ده روز كمتر نباشد ، بايد هر دو را حيض قرار دهد .\r\nمسئله 525 - اگر سه روز يا بيشتر خونى ببيند كه نشانه حيض را دارد ، بعد ده روز يا بيشتر خونى ببيند كه نشانه استحاضه را دارد ، و دوباره سه روز يا بيشتر خونى با نشانه حيض ببيند ؛ بايد خون اوّل و خون آخر را حيض قرار دهد .\r\nمسئله 526 - اگر پيش از ده روز پاك شود و بداند كه در باطن خون نيست ، بايد براى عبادتهاى خود غسل كند ، اگر چه گمان داشته باشد كه پيش از تمام شدن ده روز دوباره\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nخون مىبيند ، ولى اگر يقين داشته باشد كه پيش از تمام شدن ده روز دوباره خون مىبيند ، لازم نيست غسل كند ، و اگر يقين او طبق واقع بود تا ده روز همه‌اش حيض است .\r\nمسئله 527 - اگر پيش از ده روز پاك شود ؛ و احتمال دهد كه در باطن خون هست ، بايد قدرى پنبه داخل فرج خود نمايد و كمى صبر كند و بيرون آورد ، اگر پاك بود غسل كند و عبادتهاى خود را بجا آورد ، و اگر پاك نبود هر چند مثل خونابه زرد رنگى باشد . چنانچه در حيض عادت ندارد ؛ يا عادت او ده روز است ، بايد صبر كند كه اگر پيش از ده روز پاك شد غسل نمايد ، و اگر آخر ده روز پاك شد ، يا خون او از ده روز گذشت ، آخر ده روز غسل نمايد . و چنانچه عادتش كمتر از ده روز است ، در صورتى كه بداند پيش از تمام شدن ده روز يا آخر ده روز پاك مىشود ، نبايد غسل كند . و اگر احتمال دهد خون او از ده روز مىگذرد ، مىتواند تا ده روز عبادت را ترك كند ، ولى احتياط مستحب آن است كه بعد از عادت ، يك روز يا دو روز عبادت را ترك كند ، يا جمع كند بين ترك كارهايى كه بر حائض حرام است و انجام كارهاى مستحاضه ، و بعد از دو روز تا روز دهم كارهاى استحاضه را بجا آورد ، و كارهايى را كه بر حائض حرام است ترك نمايد . آن وقت اگر پيش از تمام شدن ده روز يا آخر ده روز از خون پاك شد ، تمامش حيض است ، و اگر از ده روز گذشت ، بايد عادت خود را حيض و بقيّه را استحاضه قرار دهد ، و عبادت‌هايى را كه بعد از روزهاى عادت بجا نياورده قضا نمايد .\r\nمسئله 528 - اگر چند روز را حيض قرار دهد و عبادت نكند ، بعد بفهمد حيض نبوده است ، بايد نمازهايى كه در آن روزها بجا نياورده قضا نمايد . و اگر چند روز را به گمان اين‌كه حيض نيست عبادت كند ، بعد بفهمد حيض بوده ، چنانچه آن روزها را روزه گرفته بايد قضا نمايد .\r\n\r\nنفاس\r\nمسئله 529 - از وقتى اوّلين جزء بچّه از شكم مادر بيرون مىآيد ، هر خونى كه زن مىبيند ، اگر پيش از ده روز يا آخر ده روز قطع شود ، خون نفاس است . و زن را در حال نفاس ، نفساء مىگويند .\r\nمسئله 530 - خونى كه پيش از بيرون آمدن اوّلين جزء بچّه مىبيند نفاس نيست .\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nمسئله 531 - لازم نيست كه خلقت بچّه تمام باشد ، بلكه اگر خون بسته‌اى هم از رحم خارج شود و خود زن بداند ، يا چهار نفر قابله بگويند ، كه اگر در رحم مىماند انسان مىشد ، خونى كه تا ده روز ببيند خون نفاس است .\r\nمسئله 532 - ممكن است خون نفاس يك آن بيشتر نيايد ، ولى بيشتر از ده روز نمىشود .\r\nمسئله 533 - هر گاه شكّ كند كه چيزى سقط شده يا نه ؛ يا چيزى كه سقط شده اگر مىماند انسان مىشد يا نه ، لازم نيست وارسى كند ، و خونى كه از او خارج مىشود شرعاً خون نفاس نيست .\r\nمسئله 534 - توقّف در مسجد و رساندن جايى از بدن به خط قرآن و كارهاى ديگرى كه بر حائض حرام است ، بر نفساء هم حرام است ، و آنچه بر حائض واجب و مستحب و مكروه است ، بر نفساء هم واجب و مستحب و مكروه مىباشد .\r\nمسئله 535 - طلاق زن در حال نفاس ، باطل است ، و نزديكى كردن با او حرام مىباشد ، و اگر شوهرش با او نزديكى كند ، احتياط مستحب آن است كه به دستورى كه در احكام حيض گفته شد كفّاره بدهد .\r\nمسئله 536 - وقتى از خون نفاس پاك شد ، بايد غسل كند و عبادتهاى خود را بجا آورد ، و اگر دوباره خون ببيند ، چنانچه روزهايى كه خون ديده با روزهايى كه در وسط پاك بوده ؛ روى هم ده روز يا كمتر از ده روز باشد ، بنابر احتياط مستحب روزهايى را كه خون ديده نفاس قرار دهد ، و در روزهايى كه در بين پاك بوده ، آنچه را بر نفساء حرام است ترك كند ، و عبادتهاى خود را بجا آورد . گرچه اظهر اين است كه همه آنها در حكم نفاس است .\r\nمسئله 537 - اگر از خون نفاس پاك شود و احتمال دهد كه در باطن خون هست ، بايد با مقدارى پنبه خود را امتحان نمايد كه اگر پاك است ، براى عبادتهاى خود غسل كند .\r\nمسئله 538 - اگر خون نفاس از ده روز بگذرد ، چنانچه در حيض عادت عدديّه دارد ، به اندازه روزهاى عادت او نفاس و بقيّه ، استحاضه است . و اگر عادت ندارد ، تا ده روز نفاس و بقيّه ، استحاضه مىباشد . و احتياط مستحب آن است كه كسى كه عادت دارد ، از روز بعد از عادت و كسى كه عادت ندارد ، بعد از روز دهم تا روز هجدهم زايمان ، كارهاى استحاضه را بجا آورد و كارهايى را كه بر نفساء حرام است ترك كند .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nمسئله 539 - زنى كه عادت حيضش كمتر از ده روز است ؛ اگر بعد از زايمان بيشتر از روزهاى عادتش خون ببيند ، بايد به اندازه روزهاى عادت را نفاس قرار دهد ، و بعد از آن هم مىتواند تا ده روز عبادت را ترك كند يا عمل مستحاضه انجام دهد ، ولى احتياط مستحب آن است كه تا دو روز عبادت را ترك نمايد و بعد از دو روز تا روز دهم ، كارهاى استحاضه را بجا آورد ، و كارهايى را كه بر نفساء حرام است ترك نمايد ، و اگر از ده روز بگذرد استحاضه است ، و بايد روزهاى بعد از عادت تا روز دهم را هم استحاضه قرار دهد ، و عبادت‌هايى را كه در آن روزها بجا نياورده قضا نمايد . مثلًا زنى كه عادت او شش روز بوده ، اگر بيشتر از شش روز خون ببيند ، بايد شش روز را نفاس قرار دهد ، و بنابر احتياط مستحب در روز هفتم و هشتم عبادت را ترك كند ، و در روز نهم و دهم كارهاى استحاضه را بجا آورد ، و كارهايى را كه بر نفساء حرام است ، ترك نمايد و اگر بيشتر از ده روز خون ديد ، از روز بعد از عادت او استحاضه مىباشد .\r\nمسئله 540 - زنى كه در حيض عادت عدديّه دارد ، اگر بعد از زايمان ، تا يك ماه يا بيشتر از يك ماه پى در پى خون ببيند ، به اندازه روزهاى عادت او نفاس است و ده روز از خونى كه بعد از نفاس مىبيند - اگر چه در روزهاى عادت ماهانه‌اش باشد - استحاضه است ، مثلًا زنى كه عادت حيض او از بيستم ماه تا بيست و هفتم است ، اگر روز دهم ماه زائيد و تا يك ماه يا بيشتر پى در پى خون ديد ، تا روز هفدهم نفاس و از روز هفدهم تا ده روز ، حتّى خونى كه در روزهاى عادت خود - كه از بيستم تا بيست و هفتم است - مىبيند ، استحاضه مىباشد ، و بعد از گذشتن ده روز ، اگر خونى را كه مىبيند در روزهاى عادتش باشد ، حيض است ، چه نشانه حيض داشته باشد يا نداشته باشد ، و همچنين است اگر در روزهاى عادتش نباشد ، ولى نشانه حيض داشته باشد . و اگر بعد از گذشتن ده روز از نفاس ، در روزهايى كه عادت حيض او نباشد ، خونى ببيند كه نشانه حيض نداشته باشد ، خوبست احتياطاً تا وقتى كه ممكن است آن خون حيض باشد ، آنچه را بر حائض حرام است ترك كند ، و كارهاى مستحاضه را بجا آورد ، ليكن اظهر اين است كه حكم استحاضه را دارد .\r\nمسئله 541 - زنى كه در حيض عادت ندارد ، اگر بعد از زايمان تا يك ماه يا بيشتر از يك ماه خون ببيند ، ده روز اوّل آن نفاس و ده روز دوّم آن استحاضه است ، و خونى كه بعد از آن مىبيند ، اگر نشانه حيض داشته باشد حيض و گرنه آن هم استحاضه مىباشد .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\n\r\nغسل مسّ ميّت\r\nمسئله 542 - اگر كسى بدن انسان مرده‌اى را كه سرد شده و غسلش نداده‌اند مسّ كند ، يعنى جايى از بدن خود را به آن برساند ، بايد غسل مسّ ميّت نمايد ؛ چه در خواب مسّ كند چه در بيدارى ، با اختيار مسّ كند يا بىاختيار ، حتّى اگر ناخن يا استخوان او به ناخن يا استخوان ميّت برسد ، بايد غسل كند ، ولى اگر حيوان مرده‌اى را مسّ كند ، غسل بر او واجب نيست .\r\nمسئله 543 - براى مسّ مرده‌اى كه تمام بدن او سرد نشده ، غسل واجب نيست ، اگر چه جايى را كه سرد شده ، مسّ نمايد .\r\nمسئله 544 - اگر موى خود را به بدن ميّت برساند ، يا بدن خود را به موى ميّت يا موى خود را به موى ميّت برساند ، هر چند به دنباله موى بلند ميّت باشد ، احتياط واجب آن است كه غسل كند .\r\nمسئله 545 - براى مسّ بچّه‌مرده ، حتّى بچّه سقط شده‌اى كه چهار ماه او تمام شده و در آن روح دميده شده بوده ، غسل واجب است . بلكه بنابر احتياط مستحب ، براى مسّ بچّه سقط شده‌اى هم كه از چهار ماه كمتر دارد ، بايد غسل كرد . بنابراين اگر بچّه چهار ماهه‌اى كه روح پيدا كرده ، بوده مرده به دنيا بيايد ، مادر او بايد غسل مسّ ميّت كند و اگر بچّه كمتر از چهار ماه داشته باشد ، بنابر احتياط مستحب مادر او غسل مسّ ميّت نمايد .\r\nمسئله 546 - بچّه‌اى كه بعد از مردن مادر به دنيا مىآيد ، اگر بدن مادر سرد شد و بچه با ظاهر آن بر خورد كند ، وقتى بالغ شد بنابر احتياط واجب ، بايد غسل مسّ ميّت كند .\r\nمسئله 547 - اگر انسان ، ميّتى را كه سه غسل او كاملًا تمام شده مسّ نمايد ، غسل بر او واجب نمىشود ، ولى اگر پيش از آنكه غسل سوّم تمام شود ، جايى از بدن او را مسّ كند - اگر چه غسل سوّم آنجا تمام شده باشد - بايد غسل مسّ ميّت نمايد .\r\nمسئله 548 - اگر ديوانه يا بچّه نابالغى ميّت را مسّ كند ، بعد از آنكه آن ديوانه عاقل يا بچّه بالغ شد ، بنابر احتياط واجب بايد غسل مسّ ميّت نمايد .\r\nمسئله 549 - اگر از بدن مرده‌اى كه غسلش نداده‌اند ، قسمتى كه داراى استخوان است جدا شود ، و پيش از آنكه قسمت جدا شده را غسل دهند ، انسان آن را مسّ نمايد ؛ بايد غسل مسّ ميّت كند ؛ بلكه اگر قسمتى كه جدا شده استخوان نداشته باشد ، بنابر احتياط واجب غسل مسّ ميّت نمايد . ولى قطعه جدا شده از بدن زنده اگر مسّ شود غسل لازم نيست ، مگر اين‌كه استخوان داشته باشد ، كه به احتياط واجب غسل لازم است .\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nمسئله 550 - براى مسّ استخوانى كه گوشت ندارد و آن را غسل نداده‌اند ، اگر از مرده جدا شده باشد ، بنابر احتياط واجب ، بايد غسل كرد . و همچنين است براى مسّ دندانى كه از مرده جدا شده ، در صورتى كه آن مرده را غسل نداده باشند ، ولى براى مسّ دندانى كه از زنده جدا شده غسل واجب نيست . هر چند همراه گوشت باشد ، و همين‌طور استخوان بدون گوشت يا گوشت اندك .\r\nمسئله 551 - مسّ بدن شهيد - كشته شده در ميدان جنگ به امر معصوم ( ع ) يا منصوب او غسل ندارد ، گرچه احوط است ، ولى اگر در ميدان جنگ از دنيا نرود غسل واجب است .\r\nمسئله 552 - غسل مسّ ميّت را بايد مثل غسل جنابت انجام دهند . ولى كسى كه غسل مسّ ميّت كرده ، اگر بخواهد نماز بخواند بايد اگر وضو نداشته وضو هم بگيرد ، و اگر وضو داشته مجدّداً بنابر احتياط وضو هم بگيرد . گرچه اظهر بقاى طهارت و عدم بطلان وضو بوسيله مسّ ميّت است .\r\nمسئله 553 - اگر چند ميّت را مسّ كند يا يك ميّت را چند بار مسّ نمايد ؛ يك غسل كافى است .\r\nمسئله 554 - براى كسى كه بعد از مسّ ميّت ، غسل نكرده است ، توقّف در مسجد و جماع و خواندن آيه‌هايى كه سجده واجب دارد ؛ مانعى ندارد ، ولى براى نماز و مانند آن ، بايد غسل كند ، و اگر وضو ندارد وضو هم بگيرد .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\n\r\nاحكام محتضر\r\nمسئله 555 - مسلمانى را كه محتضر است - يعنى در حال جان دادن مىباشد - مرد باشد يا زن ، بزرگ باشد يا كوچك ، بايد به پشت بخوابانند ، بطورى كه كف پاهايش به طرف قبله باشد ، و اگر خواباندن او كاملًا به اين طور ممكن نيست ، بنا بر احتياط واجب تا اندازه‌اى كه ممكن است ، بايد به اين دستور عمل كنند ، و چنانچه خواباندن او به هيچ قسم ممكن نباشد ، از باب احتياط او را رو به قبله بنشانند ، و اگر آن هم نشود ، احتياطاً او را به پهلوى راست يا به پهلوى چپ رو به قبله بخوابانند .\r\nمسئله 556 - محتضر بايد تا پس از فوت همانطور رو به قبله باشد ، بلكه احتياط واجب آن است كه تا وقتى غسل ميّت تمام نشده ، هر كجا كه او را زمين مىگذارند رو به قبله بخوابانند ، ولى بعد از آنكه غسلش تمام شد ؛ بهتر است او را مثل حالتى كه بر او نماز مىخوانند ؛ بخوابانند .\r\nمسئله 557 - بنا بر احتياط واجب رو به قبله كردن محتضر بر هر مسلمان واجب است ، و اگر ممكن باشد خوب است از ولى او اذن گرفته شود . البتّه اگر اذن گرفتن از خودش ممكن نباشد .\r\nمسئله 558 - مستحب است شهادتين و اقرار به دوازده امام ( عليهم السلام ) و ساير عقائد حقّه را ، به كسى كه در حال جان دادن است ، طورى تلقين كنند كه بفهمد . و نيز مستحب است چيزهايى را كه گفته شد ، تا وقت مرگ تكرار كنند .\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nمسئله 559 - مستحب است اين دعا را طورى به محتضر تلقين كنند كه بفهمد ؛ و اگر بتواند بخواند : « اللّهُمَّ اغْفِرْ لِيَ الْكَثيرَ مِنْ مَعاصيكَ وَ اْقَبَلْ مِنِّي الْيَسيرَ مِنْ طاعَتِكَ يا مَنْ يَقْبَلُ الْيَسيَر وَ يَعْفوُ عَنِ الْكَثيرِ اقْبَلْ مِنِّي الْيَسيَر وَ اعْفُ عَنِّي الْكَثير انَّكَ انْتَ الْعَفُوُّ الْغَفُورُ اللّهُمَّ ارْحَمْني فَانَّكَ رَحيمٌ » .\r\nمسئله 560 - مستحب است كسى را كه سخت جان مىدهد ؛ اگر ناراحت نمىشود به جايى كه نماز مىخوانده ببرند .\r\nمسئله 561 - مستحب است براى راحت شدن محتضر بر بالين او ، سوره مباركه يس و الصّافّات و احزاب و آيةالكرسى و آيه پنجاه و چهارم از سوره اعراف و سه آيه آخر سوره بقره ، بلكه هر چه از قرآن ممكن است بخوانند .\r\nمسئله 562 - تنها گذاشتن محتضر ، و گذاشتن چيزى روى شكم او ، و بودن جنب و حائض نزد او ، و حرف زدن زياد ، و گريه كردن و تنها گذاشتن زن‌ها نزد او ؛ مكروه است .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\n\r\nاحكام بعد از مرگ\r\nمسئله 563 - مستحب است ، بعد از مرگ چشمها و لبها و چانه ميّت را ببندند و دست و پاى او را دراز كنند و پارچه‌اى روى او بيندازند و اگر شب مرده است ؛ در جايى كه مرده ، چراغ روشن كنند ، و براى تشييع جنازه او ، مؤمنين را خبر كنند ، و در تشييع ، آداب اسلام را رعايت كنند ، و از شركت بانوان در تشييع كه مكروه است ، مخصوصاً حركت آنان جلوتر از مردان آن هم با مظاهر غير اسلامى جلوگيرى نمايند ، و منظره عبرت آور تشييع جنازه را به معصيت و تشبّه به عادات و رسوم كفّار كه حاكى از عدم استقلال فكرى و نفوذ بيگانگان است ، آلوده نكنند ، و اجازه ندهند كه آداب و رسوم مخالفين اسلام ؛ به اجتماع مسلمين راه پيدا كند . چه خوب است كه مسلمين براى حفظ سنن مذهبى و استقلال فكرى خود در همه شئون روش اولياء اسلام ( عليهم السلام ) را سرمشق قرار دهند و از عواقب وخيم تشبّه به بيگانگان بپرهيزند .\r\nو نيز مستحب است در دفن ميّت عجله نمايند ، ولى اگر يقين به مردن او ندارند ، بايد صبر كنند تا معلوم شود ، و اگر ميّت حامله باشد و بچّه در شكم او زنده باشد ، بايد به قدرى دفن را عقب بيندازند ، كه پهلوى چپ او را بشكافند و طفل را بيرون آورند و پهلو را بدوزند .\r\n\r\nاحكام غسل و حنوط و كفن و نماز و دفن ميّت\r\nمسئله 564 - غسل و كفن و نماز و دفن هر مسلمان دوازده امامى و به احتياط واجب غير دوازده امامى نيز ، مگر فرقه‌هايى كه حكم به كفرشان شده مثل خوارج و ناصبىها و غاليان بر هر مكلّفى واجب است و اگر بعضى انجام دهند ، از ديگران ساقط مىشود ، و\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nچنانچه هيچ كس انجام ندهد ، همه معصيت كرده‌اند . و مستحب است كه در اين امر پيش قدم شوند . در مناجاتهاى حضرت موسى ( ع ) آمده است : كه عرضه داشت خداوندا اجر كسى كه مرده را غسل بدهد چيست ؟ فرمود او را از گناهانش شستشو مىدهيم همچون روزى كه از مادر متولد شده است .\r\nمسئله 565 - اگر كسى مشغول كارهاى ميّت شود بر ديگران واجب نيست ، اقدام نمايند ، ولى اگر او عمل را ناتمام بگذارد ، بايد ديگران تمام كنند .\r\nمسئله 566 - اگر انسان يقين كند كه ديگرى مشغول كارهاى ميّت شده ، واجب نيست به كارهاى ميّت اقدام كند ، ولى اگر شكّ يا گمان دارد ، بايد اقدام نمايد .\r\nمسئله 567 - اگر كسى بداند غسل يا كفن يا نماز يا دفن ميّت را باطل انجام داده‌اند ؛ بايد دوباره انجام دهد ، ولى اگر گمان دارد كه باطل بوده ؛ يا شكّ دارد كه درست بوده يا نه ، لازم نيست اقدام نمايد . غير شيعه را اگر طبق اعتقاد خودشان بطور صحيح غسل دهند كافى است ، هر چند به عقيده ما باطل باشد .\r\nمسئله 568 - براى غسل و كفن و نماز و دفن ميّت ، بايد از ولى او اجازه بگيرند .\r\nمسئله 569 - ولى زن ، شوهر او است و در غير اين مورد به احتياط واجب ولايت طبق طبقات ارث مىباشد ، و در هر طبقه مردانى كه از ميّت ارث مىبرند ، مقدّم بر زنان ايشانند .\r\nمسئله 570 - اگر كسى بگويد : من ولى يا وصى ميّت مىباشم ، يا بگويد ؛ ولى ميّت به من اجازه داده كه غسل و كفن و دفن او را انجام دهم ، و احتمال داده شود كه راست مىگويد ، انجام كارهاى ميّت با او است مگر آنكه كس ديگر بگويد ؛ كه من وصى يا ولى ميّت هستم يا از ولى ميّت اجازه دارم ، كه در اين صورت حرف كسى پذيرفته است كه دو نفر عادل به گفته او شهادت دهند .\r\nمسئله 571 - اگر ميّت براى غسل و كفن و دفن و نماز خود غير از ولى ، كس ديگر را معيّن كند ، احتياط واجب آن است كه از ولى و آن كس هر دو اجازه بگيرند و لازم نيست كسى كه ميّت ؛ او را براى انجام اين كارها معيّن كرده ، اين وصيّت را قبول كند ، البتّه عدم قبول را بايد پيش از مرگ به او ابلاغ كند . ولى اگر قبول كرد ، بايد به آن عمل نمايد ، و همچنين اگر بعد از مردن از وصيّت مطّلع شد ، احتياط واجب عمل به وصيّت است .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\n\r\nاحكام غسل ميّت\r\nمسئله 572 - واجب است ميّت را ، سه غسل بدهند : اوّل - به آبى كه با سدر مخلوط باشد . دوّم - به آبى كه با كافور مخلوط باشد . سوّم - با آب خالص .\r\nمسئله 573 - سدر و كافور بايد به اندازه‌اى زياد نباشد ، كه آب را مضاف كند ، و به اندازه‌اى هم كم نباشد ، كه نگويند سدر و كافور با آب مخلوط شده است .\r\nمسئله 574 - اگر سدر و كافور به اندازه‌اى كه لازم است پيدا نشود ، بنابر احتياط واجب بايد مقدارى كه به آن دسترسى دارند در آب بريزند .\r\nمسئله 575 - اگر سدر و كافور يا يكى از اينها پيدا نشود ، يا استعمال آن جايز نباشد - مثل آنكه غصبى باشد - بايد به جاى هر كدام كه ممكن نيست ، ميّت را با آب خالص غسل بدهند .\r\nمسئله 576 - كسى كه براى حجّ يا عمره احرام بسته است ، اگر پيش از تمام كردن سعى صفا و مروه در حج ، و پيش از تقصير در عمره بميرد ، نبايد او را با آب كافور غسل دهند و به جاى آن بايد با آب خالص غسلش بدهند .\r\nمسئله 577 - كسى كه ميّت شيعه دوازده امامى را غسل مىدهد ، بايد مسلمان دوازده امامى و عاقل باشد ، و مسائل غسل را هم بداند ، و بنا به احتياط واجب بالغ باشد . ولى غسل غير شيعه را اگر طبق مذهب خودشان صحيحاً انجام دهند كافى است .\r\nمسئله 578 - كسى كه ميّت را غسل مىدهد ، بايد قصد قربت داشته باشد ، يعنى غسل را براى انجام فرمان خداوند عالم بجا آورد .\r\nمسئله 579 - غسل بچّه مسلمان اگر چه از زنا باشد ، واجب است و غسل و كفن و دفن كافر و اولاد او ، جايز نيست و كسى كه از بچّگى ديوانه بوده و به حال ديوانگى بالغ شده ، چنانچه پدر و مادر او يا يكى از آنان مسلمان باشند ، بايد او را غسل داد و اگر هيچ كدام آنان مسلمان نباشند ، غسل دادن او جايز نيست و اگر بچّه‌اى در كشور و محيط اسلام پيدا شود و معلوم نباشد كه پدر و مادر او يا يكى از آنان مسلمان است يا نه ، محكوم به اسلام است و بايد او را غسل دهند .\r\nمسئله 580 - بچّه سقط شده را ، اگر چهار ماه يا بيشتر دارد كه روح پيدا كرده بوده بايد غسل بدهند و اگر چهار ماه ندارد بايد در پارچه‌اى بپيچند و بدون غسل ، دفن كنند .\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nمسئله 581 - اگر مرد ، زن را و زن ، مرد را غسل بدهد باطل است ، ولى زن مىتواند شوهر خود و شوهر هم مىتواند زن خود را غسل دهد ، اگر چه احتياط مستحب آن است كه همسران نيز يكديگر را غسل ندهند .\r\nمسئله 582 - مرد مىتواند دختر بچّه‌اى را كه سنّ او از سه سال بيشتر نيست ، غسل دهد و زن هم مىتواند پسر بچّه‌اى را كه سه سال بيشتر ندارد ، غسل دهد .\r\nمسئله 583 - اگر براى غسل دادن ميّتى كه مرد است مرد پيدا نشود ، زنانى كه با او نسبت دارند و محرمند ، مثل مادر و خواهر و عمّه و خاله ، يا بواسطه شير خوردن با او محرم شده‌اند ، مىتوانند با رعايت ستر عورت ، او را غسل بدهند . و نيز اگر براى غسل ميّت زن ، زن ديگرى نباشد ، مردهايى كه با او نسبت دارند و محرمند ، يا بواسطه شير خوردن با او محرم شده‌اند ، مىتوانند با رعايت ستر عورت او را غسل دهند .\r\nمسئله 584 - اگر ميّت و كسى كه او را غسل مىدهد هر دو مرد يا هر دو زن باشند ، جايز است كه غير از عورت ؛ جاهاى ديگر ميّت برهنه باشد و همين‌طور اگر محرم باشند .\r\nمسئله 585 - نگاه كردن به عورت ميّت حرام است و كسى كه او را غسل مىدهد ، اگر نگاه كند معصيت كرده ؛ ولى غسل باطل نمىشود .\r\nمسئله 586 - اگر جايى از بدن ميّت نجس باشد ، بايد پيش از آنكه آنجا را غسل بدهند ، آب بكشند . و احتياط مستحب آن است كه تمام بدن ميّت ، پيش از شروع به غسل پاك باشد .\r\nمسئله 587 - غسل ميّت مثل غسل جنابت است ، و احتياط واجب آن است كه تا غسل ترتيبى ممكن است ، ميّت را غسل ارتماسى ندهند . ولى در غسل ترتيبى فرو بردن هر يك از سه قسمت بدن ميّت را در آب كثير بىاشكال است . ولى بهتر آن است كه آب را روى بدن بريزند .\r\nمسئله 588 - كسى را كه در حال حيض يا در حال جنابت مرده ، لازم نيست غسل حيض يا غسل جنابت بدهند ؛ بلكه همان غسل ميّت براى او كافى است ، و بهتر آن است كه به قصد رجاء غسل‌هاى ديگر نيز مورد نظر باشد ، گرچه آنها وظيفه خود شخص و غسل ميّت وظيفه ديگران است .\r\nمسئله 589 - مزد گرفتن براى غسل دادن ميّت ، حرام است و اگر كسى براى گرفتن مزد ، ميّت را غسل دهد ، آن غسل باطل است ، ولى مزد گرفتن براى كارهاى مقدماتى غسل ، حرام نيست .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nمسئله 590 - اگر آب پيدا نشود ، يا استعمال آن مانعى داشته باشد ، بايد عوض هر غسل ، ميّت را يك تيمّم بدهند ، و احتياط واجب آن است كه يك تيمّم ديگر هم عوض مجموع سه غسل بدهند و اگر كسى كه تيمّم مىدهد ، در يكى از سه تيمّم قصد مافىالذّمّه نمايد ، يعنى نيّت كند كه اين تيمّم را براى آنكه به تكليف الهى عمل شده باشد ، اعم از خصوص اين غسل يا هر سه ، انجام مىدهم ، تيمّم چهارم لازم نيست .\r\nمسئله 591 - كسى كه ميّت را تيمّم مىدهد ، بايد دست خود را به زمين بزند و به صورت و پشت دستهاى ميّت بكشد ، و اگر ممكن باشد ؛ احتياط مستحب آن است كه با دست ميّت هم او را تيمّم بدهد .\r\nمسئله 592 - مستحب است ميّت را هنگام غسل بر جاى بلندى چون تخت بنهند و پيراهنش را از طرف پا درآورند ، هر چند با پاره كردن آن باشد ، و غسل زير سقف باشد ، و انگشتان ميّت را به آرامى كشيده و صاف كنند اگر مشكل نباشد ، و محل بول و غائطش را پيش از غسل سه مرتبه بشويند ، و بهتر بلكه احوط آن است كه غسل دهنده به دست چپش پارچه‌اى بپيچد و با آن محل بول و غائط را بشويد ، و مستحب است غسل دهنده به‌ذكر خداوند مشغول باشد و استغفار كند و مكرّراً بگويد : « ربّ عَفْوَكَ عَفْوَكَ » . و مكروه است كه اگر عيبى در بدن ميّت ببيند فاش كندّ بلكه اگر توهين و هتك ميّت باشد ، حرام است . اگر دندان يا مو يا چيز ديگر از بدن ميّت افتاد ، بايد برداشته همراه بدن كفن كنند . اگر ميّت قبلًا ختنه نشده باشد نبايدپس از مرگ او را ختنه‌كنند .\r\n\r\nاحكام حنوط\r\nمسئله 593 - بعد از غسل واجب است ميّت را حنوط كنند ، يعنى به پيشانى و كف دستها و سر زانوها و سر دو انگشت بزرگ پاهاى او كافور بمالند ، و بنابر احتياط واجب ، در اين چند موضع مقدارى كافور هم بگذارند ، و مستحب است به سر بينى ميّت هم كافور بمالند ، و بايد كافور سائيده و تازه باشد ، و اگر بواسطه كهنه بودن ، عطر آن از بين رفته باشد بنابر احتياط كافى نيست .\r\nمسئله 594 - احتياط واجب آن است كه اوّل كافور را به پيشانى ميّت بمالند ، ولى در جاهاى ديگر ترتيب لازم نيست .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nمسئله 595 - بهتر آن است كه ميّت را پيش از كفن كردن ، حنوط نمايند ، اگر چه در بين كفن كردن و بعد از آن هم مانعى ندارد .\r\nمسئله 596 - كسى كه براى حجّ احرام بسته است ، اگر پيش از تمام كردن سعى صفا و مروه بميرد ؛ حنوط كردن او جايز نيست . و همين‌طور در احرام عمره پيش از تقصير .\r\nمسئله 597 - زنى كه شوهر او مرده و هنوز عدّه‌اش تمام نشده ، اگر چه حرام است خود را خوشبو كند ، ولى چنانچه بميرد حنوط او واجب است .\r\nمسئله 598 - احتياط مستحب آن است كه ، ميّت را با مشك و عنبر و عود و عطرهاى ديگر خوشبو نكنند ، و اينها را با كافور هم مخلوط ننمايند .\r\nمسئله 599 - مستحب است قدرى تربت حضرت سيّد الشهداء ( ع ) را با كافور مخلوط كنند ، ولى بايد از آن كافور بجاهايى كه بىاحترامى مىشود نرسانند ، و نيز بايد تربت به‌قدرى زياد نباشد كه وقتى با كافور مخلوط شد ، آن را كافور نگويند .\r\nمسئله 600 - اگر كافور پيدا نشود ، يا فقط به اندازه غسل باشد ، حنوط لازم نيست ، و چنانچه از غسل زياد بيايد ولى به همه هفت عضو نرسد ، بايد اوّل پيشانى و اگر زياد آمد به جاهاى ديگر بمالند .\r\nمسئله 601 - مستحب است دو چوب تر و تازه در قبرهمراه ميّت بگذارند . و اين از مستحبات مؤكّد است ، و بهتر است از درخت خرما يا سدر يا بيد باشد ، و اگر نبود از انار و گرنه از هر درختى ، و بهتر است در درازى به مقدار يك ذراع و از نظر ضخامت به مقدارى كه به زودى خشك نشود . و بهتر است كه يكى از دو چوب را در پهلوى راست از استخوان بالاى سينه به طرف پائين قرار دهند و ديگرى را در طرف چپ به همين صورت ، و اوّلى به بدن متّصل شود و دوّمى روى پيراهن و اگر فراموش شود همراه ميّت بگذارند و آن را بالا و پايين قبر روى قبر قرار دهند .\r\n\r\nاحكام كفن ميّت\r\nمسئله 602 - ميّت مسلمان را بايد با سه پارچه - كه آنها را لنگ و پيراهن و سرتاسرى مىگويند - كفن نمايند .\r\nمسئله 603 - لنگ بايد از ناف تا زانو ، اطراف بدن را بپوشاند . و بهتر آن است كه از سينه تا روى پا برسد ، و پيراهن بايد از سر شانه ، از دو طرف بدن ، تا نصف ساق پا برسد كه\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nتمام بدن را تا نصف ساق پا بپوشاند ، و بهتر آن است كه تا روى پا برسد ، و درازى سرتاسرى بايد به مقدارى باشد كه بستن دو سر آن ممكن باشد ، و پهناى آن بايد به اندازه‌اى باشد كه يك طرف آن روى طرف ديگر بيايد .\r\nمسئله 604 - مقدارى از لنگ ، كه از ناف تا زانو را مىپوشاند و مقدارى از پيراهن كه از شانه تا نصف ساق را مىپوشاند ، مقدار واجب كفن است و آنچه بيشتر از اين مقدار در مسئله قبل گفته شد ، مقدار مستحب كفن مىباشد .\r\nمسئله 605 - اگر ورثه بالغ باشند و اجازه دهند كه بيشتر از مقدار واجب كفن را - كه در مسأله قبل گفته شد - از سهم آنان بردارند ، اشكال ندارد ، ولى احتياط مستحب آن است كه بيشتر از مقدار واجب كفن را از سهم وارثى كه بالغ نشده ، برندارند ، اگر چه ظاهراً برداشتن به مقدار عمل به استحباب - مطابق شأن ميّت - از جميع تركه جايز است ، هر چند وارث غير بالغ باشد .\r\nمسئله 606 - اگر كسى وصيّت كرده باشد كه مقدار مستحب كفن را از ثلث مال او بردارند ، يا وصيّت كرده باشد ثلث مال را به مصرف خود او برسانند ، ولى مصرف آن را معيّن نكرده باشد ، يا فقط مصرف مقدارى از آن را معيّن كرده باشد ، مىتوانند مقدار مستحب كفن را از ثلث مال او بردارند .\r\nمسئله 607 - اگر ميّت وصيّت نكرده باشد كه كفن را از ثلث مال او بردارند ، و بخواهند از اصل مال بردارند احوط و اولى آن است كه در تكفين او به مقدار واجب كفن كه قيمتش مطابق شأن ميّت باشد اكتفا نمايند ، اگر چه بعيد نيست برداشتن كفن قيمتى واجب و مستحب به مقدار شأن ميّت از اصل مال جايز باشد .\r\nمسئله 608 - كفن زن بر شوهر است ، اگر چه زن از خود ، مال داشته باشد ، و همچنين اگر زن را به‌شرحى كه در كتاب طلاق گفته مىشود ؛ طلاق رجعى بدهند ، و پيش از تمام شدن عدّه بميرد ؛ شوهرش بايد كفن او را بدهد ، و چنانچه شوهر بالغ نباشد يا ديوانه باشد ، ولى شوهر بايد از مال او كفن زن را بدهد .\r\nمسئله 609 - كفن ميّت بر خويشان او واجب نيست ، اگر چه مخارج او - اگر فقير باشد - در حال حيات بر آنان واجب باشد .\r\nمسئله 610 - احتياط واجب آن است كه هر يك از سه پارچه كفن به قدرى نازك نباشد ، كه بدن ميّت از زير آن پيدا باشد . هر چند سه پارچه بر روى هم خاصيّت مزبور را داشته باشد .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nمسئله 611 - كفن كردن با چيز غصبى ، اگر چيز ديگرى هم پيدا نشود ، جايز نيست . و چنانچه كفن ميّت غصبى باشد و صاحب آن راضى نباشد ، بايد از تنش بيرون آورند ، اگر چه او را دفن كرده باشند . و بنابر احتياط واجب كفن كردن با پوست مردار هم جايز نيست ، ولى اگر چيز ديگرى نباشد ظاهراً جايز است .\r\nمسئله 612 - كفن كردن ميّت با چيز نجس و با پارچه ابريشمى خالص ، يا پارچه‌اى كه با طلا بافته شده جايز نيست ، ولى در حال ناچارى اشكال ندارد .\r\nمسئله 613 - كفن كردن با پارچه‌اى كه از پشم يا موى حيوان حرام گوشت تهيّه شده ، در حال اختيار جايز نيست . و احتياط واجب آن است كه با پوست حيوان حلال گوشتى هم كه به دستور شرع ذبح شده ، ميّت را كفن نكنند ، ولى اگر كفن از مو و پشم حيوان حلال گوشت باشد اشكال ندارد ، اگر چه احتياط مستحب آن است كه با اين دو هم كفن ننمايند .\r\nمسئله 614 - اگر كفن ميّت به نجاست خود او ، يا به نجاست ديگرى نجس شود ، چنانچه كفن ضايع نمىشود ، بايد مقدار نجس را بشويند يا ببرند ، اگر چه بعد از گذاشتن در قبر باشد ، و اگر شستن يا بريدن آن ممكن نيست ؛ در صورتى كه عوض كردن آن ممكن باشد ، بايد عوض نمايند .\r\nمسئله 615 - كسى كه براى حجّ يا عمره احرام بسته اگر بميرد ؛ بايد مثل ديگران كفن شود و پوشاندن سر و صورتش اشكال ندارد .\r\nمسئله 616 - مستحب است انسان در حال سلامت كفن و سدر و كافور خود را تهيّه كند . از پيامبر ( ص ) نقل شده است كه : وقتى شخص كفنش را آماده مىكند هر زمان كه به آن نگاه مىكند اجر دارد و مستحب است بر كفن دعاهايى نوشته شود كه در كتابهاى مفصل ذكر شده است .\r\n\r\nاحكام نماز ميّت\r\nمسئله 617 - نماز خواندن بر ميّت مسلمان - اگر چه بچّه باشد - واجب است ؛ ولى بايد پدر و مادر آن بچّه ؛ يا يكى از آنان مسلمان باشند و شش سال بچّه هم تمام شده باشد .\r\nمسئله 618 - نماز خواندن بر بچّه‌اى كه شش سال او تمام نشده ، مستحب است ، بلكه احتياط واجب آن است كه اگر پيش از شش سال هم به حدّ تمييز رسيده باشد نماز ترك نشود ، ولى نماز خواندن بر بچّه‌اى كه مرده به دنيا آمده ؛ مستحب نيست .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nمسئله 619 - نماز ميّت بايد بعد از غسل و حنوط و كفن كردن او خوانده شود ، و اگر پيش از اينها يا در بين اينها بخوانند - اگر چه از روى فراموشى يا ندانستن مسئله باشد - كافى نيست .\r\nمسئله 620 - كسى كه مىخواهد نماز ميّت بخواند ، لازم نيست با وضو يا غسل يا تيمّم باشد و بدن و لباسش پاك باشد ، و اگر لباس او غصبى هم باشد اشكال ندارد ، ولى احتياط لازم آن است كه تكلّم و خنده و پشت به قبله كردن و كارهايى را كه مانند اينها ، نماز را باطل مىكند ترك نمايد .\r\nمسئله 621 - كسى كه به ميّت نماز مىخواند ؛ بايد رو به قبله باشد و نيز واجب است ميّت را مقابل او به پشت بخوابانند ، بطورى كه سر او به طرف راست نمازگزار و پاى او به طرف چپ نمازگزار باشد .\r\nمسئله 622 - بنابراحتياط واجب مكان نماز گزار بايد غصبى نباشد ، و نيز بايد از جاى ميّت پست‌تر يا بلندتر نباشد ، ولى پستى و بلندى مختصر اشكال ندارد .\r\nمسئله 623 - نمازگزار بايد از ميّت دور نباشد ، ولى كسى كه نماز ميّت را به جماعت مىخواند اگر از ميّت دور باشد ، چنانچه صفها به يكديگر متّصل باشند اشكال ندارد .\r\nمسئله 624 - نمازگزار بايد مقابل ميّت بايستد ، ولى اگر نماز به جماعت خوانده شود و صف جماعت از دو طرف ميّت بگذرد ، نماز كسانى كه مقابل ميّت نيستند اشكال ندارد .\r\nمسئله 625 - بين ميّت و نمازگزار ، بايد پرده و ديوار يا چيزى مانند اينها نباشد ، ولى اگر ميّت در تابوت و مانند آن باشد اشكال ندارد .\r\nمسئله 626 - در وقت خواندن نماز ، بايد عورت ميّت پوشيده باشد و اگر كفن كردن او ممكن نيست ، بايد عورتش را - اگر چه با تخته و آجر و مانند اينها باشد - بپوشانند .\r\nمسئله 627 - نماز ميّت را بايد ايستاده و با قصد قربت بخواند ، و در موقع نيّت ، ميّت را معيّن كند مثلًا نيّت كند ، نماز مىخوانم بر اين ميّت قُربَةً الَى اللّه .\r\nمسئله 628 - اگر كسى نباشد كه بتواند نماز ميّت را ايستاده بخواند ، مىشود نشسته بر او نماز خواند .\r\nمسئله 629 - اگر ميّت وصيّت كرده باشد كه شخص معيّنى بر او نماز بخواند ، احتياط واجب آن است كه آن شخص از ولى ميّت اجازه بگيرد ، و بر ولى هم واجب است كه اجازه بدهد .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nمسئله 630 - چند مرتبه نماز خواندن بر ميّت جايز است ، ليكن بهتر است غير از دفعه اوّل را به قصد رجاء بخوانند ولى اگر ميّت اهل علم و جهاد و تقوى باشد ، اشكال ندارد و تكرار نماز مستحب است .\r\nمسئله 631 - اگر ميّت را عمداً يا از روى فراموشى ، يا به جهت عذرى بدون نماز دفن كنند ؛ يا بعد از دفن معلوم شود ، نمازى كه بر او خوانده شده باطل بوده است ، تا وقتى جسد او از هم نپاشيده ، واجب است با شرطهايى كه براى نماز ميّت گفته شد به قبرش نماز بخوانند .\r\n\r\nنماز ميّت\r\nمسئله 632 - نماز ميّت پنج تكبير دارد ، و اگر نمازگزار پنج تكبير به اين ترتيب بگويد كافى است :\r\nبعد از نيّت و گفتن تكبير اوّل بگويد : « اشْهَدُ انْ لا الهَ الَّا اللَّهُ وَ انَّ مُحَمَّداً رَسوُلُ اللّهِ » .\r\nبعد از تكبير دوّم بگويد : « اللّهُمَّ صَلِّ عَلي مُحَمَّدٍ وَ آلِ مُحَمَّدٍ » .\r\nو بعد از تكبير سوّم بگويد : « اللّهُمَّ اغْفِرْ لِلْمُؤُمِنينَ وَ الْمُؤْمِناتِ » .\r\nو بعد از تكبير چهارم ، اگر ميّت مرد است بگويد : « اللّهُمَّ اغْفِرْ لِهذَا الْمَيِّتِ » .\r\nو اگر زن است بگويد : « اللّهُمَّ اغْفِرْ لِهذِهِ الْمَيِّتِ » و بعد تكبير پنجم را بگويد .\r\nو بهتر است بعد از تكبير اوّل بگويد : « اشْهَدُ انْ لا الهَ الَّا اللّهُ وَحْدَهُ لا شَريكَ لَهُ وَ اشْهَدُ انَّ مُحَمَّداً عَبْدُهُ وَ رَسوُلُهُ ارْسَلَهُ بِالْحَقِّ بَشيراً وَ نَذيراً بَيْنَ يَدَيِ السّاعَةِ » .\r\nو بعد از تكبير دوّم بگويد : « اللّهُمَّ صَلِّ عَلي مُحَمَّدٍ وَ آلِ مُحَمَّدٍ وَ بارِكْ عَلي مُحَمَّدٍ وَ آلِ مُحَمّدٍ وَ ارْحَمْ مُحَمَّداً وَ آلَ مُحَمّدٍ كَافْضَلِ ما صَلَّيْتَ وَ بارَكْتَ وَ تَرَحَّمْتَ عَلي ابْراهيمَ وَ آلِ ابْراهيمَ انَّكَ حَميدٌ مَجيدٌ وَ صَلِّ عَلي جَميعِ اْلَانْبِياءِ وَ الْمُرْسَلينَ وَ الشُّهَداءِ وَ الصِّدّيقينَ وَ جَميعِ عِبادِاللّهِ الصّالِحينَ » . و بعد از تكبير سوّم بگويد : « اللّهُمَّ اغْفِرْ لِلْمُؤْمِنينَ وَ الْمُؤْمِناتِ وَ الْمُسْلِمينَ وَ الْمُسْلِماتِ ألْأحْياءِ مِنْهُمْ و اْلْأمْواتِ تابِعْ بَيْنَنا وَ بَيْنَهُمْ بِالْخَيْراتِ انّكَ مُجيبُ الدَّعَواتِ انَّكَ عَلي كُلِّ شَيءٍ قَديرٌ » .\r\nو بعد از تكبير چهارم اگر ميّت مرد است ، بگويد : « اللّهُمَّ انَّ هذا عَبْدُكَ وَابْنُ عَبْدِكَ وَابْنُ امَتِكَ نَزَلَ بِكَ وَأنْتَ خَيْرُ مَنْزولٍ بِهِ . اللّهُمَّ انّا لا نَعْلَمُ مِنْهُ الّا خَيْراً وَ انْتَ أعْلَمُ بِهِ مِنّا اللّهُمَّ انْ كانَ مُحْسِناً فَزِدْ في احْسانِهِ وَ انْ كانَ مُسيئاً فَتَجاوَزْ عَنْهُ وَ اغْفِرْ لَهُ . اللّهُمَّ اجْعَلْهُ\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nعِنْدَكَ في أعْلي عِلِّيِّينَ وَ اخْلُفْ عَلي أهْلِهِ فِي الْغابِرينَ وَارْحَمْهُ بِرَحْمَتِكَ يا أرْحَمَ الرّاحِمينَ » و بعد تكبير پنجم را بگويد .\r\nولى اگر ميّت زن است ، بعد از تكبير چهارم بگويد : « اللّهُمَّ انَّ هذِهِ امَتُكَ وَ ابْنَةُ عَبْدِكَ وَابْنَةُ امَتِكَ نَزَلَتْ بِكَ وَأنْتَ خَيْرُ مَنْزولٍ بِهِ اللّهُمَّ انّا لا نَعْلَمُ مِنْها الّا خَيْراً وَ أنْتَ اعْلَمُ بِها مِنّا اللّهُمَّ انْ كانَتْ مُحْسِنَةً فَزِدْ في احْسانِها وَ انْ كانَتْ مُسيئَةً فَتَجاوَزْ عَنْها وَ اغْفِرْ لَها اللّهُمَّ اجْعَلْها عِنْدَكَ في اعْلي عِلِّيِّينَ وَ اخْلُفْ عَلي اهْلِها فِي الْغابِرينَ وَارْحَمْها بِرَحْمَتِكَ يا ارْحَمَ الرّاحِمينَ » . و بعد تكبير پنجم را بگويد . و اگر از منافقين باشد بگويد : « اللّهمَّ الْعَنْ فُلاناً عَبْدَكَ الْفَ لَعْنَةٍ مُؤتَلِفَةٍ غَيْرِ مُخْتَلِفَةٍ اللّهُمَ اخْزِ عَبْدُكَ في عِبادِكَ وَ بِلادِكَ وَ اصْلِه حَرَّ نارِكَ وَ ازِقْهُ اشَدَّ عَذابِكَ فَانَّهُ كانَ يَتَولّي اعْدائِكَ وَ يُعادي اوْلِيائِكَ وَ يُغْبِضُ اهْلَ بَيْتِ نَبِيِّكَ » - كلمات ديگرى مشابه اينها نيز در مورد منافق از پيامبر ( ص ) و سيدالشهداء و امام صادق ( عليهما السلام ) نقل شده است و مىتواند پس از تكبير چهارم بر منافق چيزى نگويد و همان تكبير را پايان نماز حساب كند و اگر مذهب ميّت را نمىداند بگويد : « اللّهُمَّ انَّ هذِهِ النَّفْسَ انْتَ احْيَيْها وَ انْتَ امَتَّها اللّهُمَّ وَ لَها ما تَوَلَّتْ وَاحْشُرها مَعَ مَنْ احَبَّتْ » . و اگر طفل غير مميز باشد بگويد : « اللّهُمَ اجْعَلْهُ لِأبَوَيْهِ وَ لَنا سَلَفاً وَ فَرَطاً وَ اجْراً » . پس از تكبير پنجم هم مستحب است بگويد : « رَبَّنا آتِنا فِي الدُّنْيا حَسَنَةً وَ فِي الاخِرَةِ حَسَنَة وَ قِنا عَذابَ النّارِ » . و اگر دعاهاى مناسب ديگرى را هم اضافه كند اشكالى ندارد .\r\nمسئله 633 - بايد تكبيرها و دعاها را پشت سر هم بخواند ، يعنى زياد فاصله نياندازد كه نماز از صورت خود خارج شود .\r\nمسئله 634 - كسى كه نماز ميّت را به جماعت مىخواند ، بايد تكبيرها و دعاهاى آن را هم بخواند .\r\n\r\nمستحبات نماز ميّت\r\nمسئله 635 - چند چيز در نماز ميّت مستحب است :\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nاوّل - كسى كه نماز ميّت مىخواند با وضو يا غسل يا تيمّم باشد ، و احتياط مستحب آن است كه در صورتى تيمّم كند كه وضو و غسل ممكن نباشد ، يا بترسد كه اگر وضو بگيرد ، يا غسل كند به نماز ميّت نرسد . و اگر وضو و غسل ممكن است ، تيمّم را به قصد رجاء انجام دهد .\r\nدوّم - اگر ميّت مرد است ، امام جماعت يا كسى كه فرادى بر او نماز مىخواند ؛ مقابل وسط قامت او بايستد ، و اگر ميّت زن است ، مقابل سينه‌اش بايستد .\r\nسوّم - پا برهنه نماز بخواند . چهارم - در هر تكبير دستها را بلند كند . پنجم - فاصله او با ميّت به‌قدرى كم باشد ، كه اگر باد لباسش را حركت دهد ، به جنازه برسد . ششم - نماز ميّت را به جماعت بخواند . هفتم - امام جماعت تكبير و دعاها را بلند بخواند ، و كسانى كه با او نماز مىخوانند ، آهسته بخوانند . هشتم - در جماعت اگر چه مأموم يك نفر باشد ، عقب امام بايستد . نهم - نمازگزار به ميّت و مؤمنين زياد دعا كند . دهم - پيش از نماز سه مرتبه به‌قصد رجاء بگويد : « الصَّلوة » . يازدهم - نماز را در جايى بخوانند كه مردم براى نماز ميّت بيشتر به آنجا مىروند . دوازدهم - زن حائض اگر نماز ميّت را به جماعت مىخواند ، در صفى تنها بايستد .\r\nمسئله 636 - خواندن نماز ميّت در مساجد مكروه است ، ولى در مسجدالحرام مكروه نيست .\r\nمسئله 637 - جايز است يك نماز بر چند ميّت بخوانند و در عبارتها ، ضميرها را تثنيه يا جمع بياورند ، چنان كه مىتوانند جدا جدا بر هر يك نماز بخوانند .\r\n\r\nاحكام دفن\r\nمسئله 638 - واجب است ميّت را طورى در زمين دفن كنند ، كه بوى او بيرون نيايد و درندگان هم نتوانند بدنش را بيرون آورند ، و اگر ترس آن باشد كه جانور بدن او را بيرون آورد ، بايد قبر را با آجر و مانند آن محكم كنند .\r\nمسئله 639 - اگر دفن ميّت در زمين ممكن نباشد ، مىتوانند بجاى دفن در زمين ، او را در ساختمان يا تابوتى بگذارند بطورى كه از درندگان محفوظ باشد ، و بوى او هم بيرون نيايد .\r\nمسئله 640 - ميّت را بايد در قبر به پهلوى راست ، طورى بخوابانند كه جلو بدن او رو به قبله باشد .\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nمسئله 641 - اگر كسى در كشتى بميرد ، چنانچه جسد او فاسد نمىشود و بودن او در كشتى مانعى ندارد ؛ بايد صبر كنند تا به خشكى برسند و او را در زمين دفن كنند ، و گرنه ؛ بايد در كشتى غسلش بدهند و حنوط و كفن كنند ، و پس از خواندن نماز ميّت چيز سنگينى به پايش ببندند ، يا او را در خمره بگذارند و درش را ببندند و به دريا بيندازند و اگر ممكن است ، بايد او را در جايى بيندازند كه فوراً طعمه حيوانات نشود .\r\nمسئله 642 - اگر بترسند كه دشمن قبر ميّت را بشكافد و بدن او را بيرون آورده مُثله كند ، يعنى گوش يا بينى يا اعضاى ديگر او را ببرد ؛ چنانچه ممكن باشد ، بايد بطورى كه در مسئله پيش گفته شد ؛ او را به دريا بيندازند .\r\nمسئله 643 - مخارج انداختن در دريا و مخارج محكم كردن قبر ميّت را ، در آن صورتى كه لازم باشد ، بايد از اصل مال ميّت بردارند .\r\nمسئله 644 - اگر زن كافره بميرد و بچّه در شكم او مرده باشد ، يا هنوز روح به بدن او داخل نشده باشد ، چنانچه پدر بچّه مسلمان باشد ، بايد زن را در قبر به پهلوى چپ ، پشت به قبله بخوابانند كه روى بچّه به طرف قبله باشد .\r\nمسئله 645 - دفن مسلمان ، در قبرستان كفّار جايز نيست ، و دفن كافر نيز در قبرستان مسلمانان بنا به احتياط واجب جايز نيست .\r\nمسئله 646 - دفن مسلمان در جايى كه بىاحترامى باشد - مانند جايى كه خاكروبه و كثافت مىريزند - جايز نيست و بى احترامى نسبت به افراد مختلف فرق مىكند .\r\nمسئله 647 - دفن ميّت ، در جاى غصبى و در زمينى كه مثل مسجد براى غير دفن ميّت وقف شده ، جايز نيست . بخصوص اگر جاى نماز گزاران را بگيرد ، ولى اگر از اوّل و پيش از تماميّت وقف مسجد قسمتى از آن محلّ را براى قبر معيّن كنند ، اشكال ندارد .\r\nمسئله 648 - بنا براحتياط دفن ميّت در قبر مرده ديگر جايز نيست ، مگر آنكه قبر كهنه شده و ميّت اوّلى از بين رفته باشد و يا موجب نبش نشود ؛ يعنى بدن مرده قبلى ظاهر نشود .\r\nمسئله 649 - چيزى كه از ميّت جدا مىشود - اگر چه مو و ناخن و دندانش باشد - بايد با او دفن شود . و دفن ناخن و دندانى كه در حال حيات از انسان جدا مىشود ؛ مستحب است .\r\nمسئله 650 - اگر كسى در چاه بميرد و بيرون آوردنش ممكن نباشد ، بايد درِ چاه را ببندند ، و همان چاه را قبر او قرار دهند .\r\nمسئله 651 - اگر بچّه در رحم مادر بميرد و ماندنش در رحم براى مادر خطر داشته\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nباشد ، بايد به آسانترين راه او را بيرون آورند ، و چنانچه ناچار شوند كه او را قطعه قطعه كنند اشكال ندارد ؛ ولى بايد به وسيله شوهرش اگر اهل فنّ است ، او را بيرون بياورند و اگر ممكن نيست زنى كه اهل فنّ باشد و اگر آن هم ممكن نيست ، مرد محرمى كه اهل فنّ باشد ، و اگر آن هم ممكن نشود ؛ ناچار مرد نامحرمى كه اهل فنّ باشد بچّه را بيرون بياورد ، و در صورتى كه آن هم پيدا نشود ، زنى كه اهل فنّ نباشد اگر بتواند بچّه را بيرون آورد .\r\nمسئله 652 - هر گاه مادر بميرد و بچّه در شكمش زنده باشد - اگر چه اميد زنده ماندن طفل را نداشته باشند - بايد بوسيله كسانى كه در مسأله پيش گفته شد ، پهلوى چپ او را بشكافند و بچّه را بيرون آورند ، و دوباره بدوزند . مگر اين‌كه تشخيص داده شود كه بچّه از طرف ديگر سالم بيرون مىآيد و از طرف چپ سالم بيرون نمىآيد .\r\n\r\nمستحبات دفن\r\nمسئله 653 - مستحب است ، قبر را به اندازه قدّ انسان متوسط گود كنند ، و ميّت را در نزديكترين قبرستان دفن نمايند ، مگر آنكه قبرستان دور تر ، از جهتى بهتر باشد ، مثل آنكه مردمان خوب در آنجا دفن شده باشند ؛ يا مردم براى فاتحه اهل قبور بيشتر به آنجا بروند ، و نيز مستحب است ، جنازه را در چند قدمى قبر ، زمين بگذارند و تا سه مرتبه كم كم نزديك ببرند ، و در هر مرتبه ، زمين بگذارند و بردارند و در نوبت چهارم وارد قبر كنند ، و اگر ميّت مرد است ، در دفعه سوّم طورى زمين بگذارند كه سر او طرف پائين قبر باشد و در دفعه چهارم از طرف سر وارد قبر نمايند ، و اگر زن است در دفعه سوّم طرف قبله قبر بگذارند و به پهنا وارد قبر كنند ، و در موقع وارد كردن ، پارچه‌اى روى قبر بگيرند ؛ و نيز مستحب است جنازه را به آرامى از تابوت بگيرند و وارد قبر كنند ، و دعاهايى كه دستور داده شده ، پيش از دفن و موقع دفن بخوانند ، و بعد از آنكه ميّت را در لحد گذاشتند ؛ گره‌هاى كفن را باز كنند ، و صورت ميّت را روى خاك بگذارند و بالشى از خاك زير سر او بسازند ، و پشت ميّت مقدارى خاك يا خشت بگذارند كه ميّت به پشت برنگردد و براى قبر لحد بسازند كه خاك روى ميّت نريزد ، به اين صورت كه قسمت پائين قبر را باريك‌تر بگيرند كه بتوانند دو طرف قبر را با خشت و آجر و مانند آن به‌هم وصل كنند ، و يا طرف قبله قبر را از پائين توسعه دهند و ميّت را در آن قرار دهند كه خاكها پشت او ريخته شود ، و قبر را محكم بسازند ، و پيش از آنكه لحد را بپوشانند ، دست راست را به شانه راست ميّت بزنند و دست چپ را بافشار بر شانه چپ ميّت بگذارند ، و دهان را نزديك\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nگوش او ببرند و به شدت حركتش دهند و سه مرتبه بگويند :\r\n« اسْمَعْ افْهَمْ يا فُلانَ بْنَ فُلانِ » و بجاى « فُلانَ بْنَ فُلانِ » اسم ميّت و پدرش را بگويند ، مثلًا اگر اسم او محمّد است و اسم پدرش على است ، سه مرتبه بگويند :\r\n« اسْمَعْ افْهَمْ يا مُحَمَّدِ بْنِ عَلِى » . پس از آن بگويند :\r\n« هَلْ انْتَ عَلَي الْعَهْدِ الَّذي فارَقْتَنا عَلَيْهِ مَنْ شَهادَةِ ان لا الهَ الَّا اللهُ وَحْدَهُ لا شَريكَ لَهُ وَ انَّ مُحَمَّداً ( ص ) عَبْدُهُ وَ رَسوُلُهُ وَ سَيِّدُ النَّبيِّينَ وَ خاتَمُ الْمُرْسَلينَ وَ انَّ عَلِيّاً اًميرُ الْمُؤْمِنينَ وَ سَيِّدُ الْوَصيِّينَ وَ امامٌ افْتَرَضَ اللهُ طاعَتَهُ عَلَي الْعالَمينَ وَ انَّ الْحَسَنَ وَ الْحُسَيْنَ وَ عَلِيَّ بْنَ الْحُسَيْنِ وَ مُحَمَّدَ بْنَ عَلِيٍّ وَ جَعْفَرَ بْنَ مُحَمَّدٍ وَ موُسَي بْنَ جَعْفَرٍ وَ عَلِيَّ بْنَ موُسي وَ مُحَمَّدَ بْنَ عَلِيٍّ وَ عَلِيَّ بْنَ مُحَمَّدٍ وَ الْحَسَنَ بْنَ عَلِيَّ وَ الْقائِمَ الْحُجَّةَ الْمَهْديَّ صَلَوات اللهِ عَلَيْهِمْ ائِمَّةُ الْمُؤْمِنينَ وَ حُجَجُ اللهِ عَلي الْخَلْقِ اجْمَعينَ وَ ائِمَّتُكَ ائِمَّةُ هُدَّي « 1 » ابرارٌ يا فُلانَ بْنِ فُلانِ » و بجاى فلان بن فلان اسم ميّت و پدرش را بگويد و بعد بگويد :\r\nاذا اتاكَ الْمَلِكانِ الْمُقَرَّبانِ رَسوُلَيْنِ مِنْ عِنْدِاللهِ تَبارَكَ وَ تَعالي وَ سَئَلاكَ عَنْ رَبِّكَ وَ عَنْ نَبِيِّكَ وَ عَنْ دينِكَ وَ عَنْ كِتابِكَ وَ عَنْ قِبْلَتِكَ وَ عَنْ ائِمَّتِكَ فَلا تَخَفْ وَلا تَحْزَنْ وَ قُلْ في جَوابِهِما : اللهُ رَبّي وَ مُحَمَّدٌ ( ص ) نَبيِّي وَ الاسْلامُ ديني وَ الْقُرْآنُ كِتابي وَ الْكَعْبَةُ قِبْلَتي وَ أميرُالْمُؤْمِنينَ عَلِيُّ بْنُ ابيطالَبٍ امامي وَ الْحَسَنُ بْنُ عَلِيٍّ الْمُجْتَبي امامي وَ الْحُسَيْنُ بْنُ عَلِيٍّ الشَّهيدُ بِكَرْبَلاءَ امامي وَ عَلِيٌّ زَيْنُ الْعابِدينَ امامي وَ مُحَمَّدٌّ الْباقِرُ امامي وَ جَعْفَرٌ الصّادِقُ امامي وَ موُسَي الْكاظِمُ امامي وَ عَلِيٌّ الرِّضا امامي وَ مُحَمَّدٌ الْجَوادُ امامي وَ عَلِيٌّ الْهادي امامي وَ الْحَسَنُ الْعَسْكَريُّ امامي وَ الْحُجَّةُ الْقائِمُ الْمُنْتَظَرُ امامي . هؤُلاءِ صَلَواتُ اللهِ عَلَيْهِمْ اجْمَعينَ ائِمَّتي وَ سادَتي وَ قادَتي وَ شُفَعائي بِهِم اتَوَلّي وَ مِنْ اعْدائِهِمْ اتَبَرَّءُ فِي الدُّنْيا وَ الْآخِرَةِ .\r\nثُمَّ اعْلَمْ يا فُلانَ بْنَ فُلانٍ » و بجاى فلان بن فلان اسم ميّت و پدرش را بگويد . بعد بگويد : « انَّ اللهَ تَبارَكَ وَ تَعالي نِعْمَ الرَّبُّ وَ انَّ مُحَمَّداً ( ص ) نِعْمَ الرَّسُولُ وَ انَّ عَلِيَّ بْنَ ابيطالِبٍ وَ اوْلادَهُ الْمَعْصُومينَ الْأئِمَّةَ الْأِثْني عَشَرَ نِعْمَ الْأئِمَّةُ وَ انَّ ما جأءَ بِهِ مُحَمَّدٌ ( ص ) حَقٌّ\r\n\r\n\r\n","description":"","footnote":"\r\n( 1 ) - در بسيارى از كتاب‌ها ، پس از كلمة « هدى » كلمة « بك » آمده است . اين كلمه اضافى است و اشتباهى است كه معنا را تغيير مىدهد ، ضمن اين كه در متون اوليه هم موجود نمىباشد .\r\n","page_name":" 121 ","page_number":121},
  {"content":"\r\n\r\nوَ انَّ الْمَوْتَ حَقٌّ وَ سُؤالَ مُنْكَرٍ وَ نَكيرِ فِي الْقَبْرِ حَقٌّ وَ الْبَعْثَ حَقٌّ وَ النُّشُورَ حَقٌّ وَ الصِّراطَ حَقٌّ وَ الْميزانَ حَقٌّ وَ تَطايُرَ الْكُتُبِ حَقٌّ وَ انَّ الْجَنَّةَ حَقٌّ وَ النّارَ حَقٌّ وَ انَّ السّاعَةَ آتِيَةٌ لا رَيْبَ فيها وَ انَّ اللهَ يَبْعَثُ مَنْ فِي الْقُبُورِ . پس بگويد : افَهِمْتَ يا فُلانُ ؟ و بجاى فلان اسم ميّت را بگويد .\r\nپس از آن بگويد : ثَبَّتَكَ اللهُ بِالْقَوْلِ الثّابِتِ وَ هَداكَ اللهُ الي صِراطٍ مُسْتَقيمٍ عَرَّفَ اللهُ بَيْنَكَ وَ بَيْنَ اوْليائِكَ فِي مُسْتَقَرٍّ مِنْ رَحْمَتِهِ » پس بگويد : اللّهُمَّ جافِ الارْضَ عَنْ جَنْبَيْهِ وَ اصْعَدْ بِروُحِهِ الَيْكَ وَ لَقِّهِ مِنْكَ بُرْهاناً اللّهُمَّ عَفْوَكَ عَفْوَكَ » .\r\nمسئله 654 - مستحب است به قصد رجاء ثواب ، كسى كه ميّت را در قبر مىگذارد ، با طهارت و سر برهنه و پا برهنه باشد و از طرف پاى ميّت از قبر بيرون بيايد ، و غير از خويشان ميّت كسانى كه حاضرند ، با پشت دست خاك بر قبر بريزند و بگويند : « انّا لِلّهِ وَ انّا الَيْهِ راجِعوُنَ » و اگر ميّت زن است ، كسى كه با او محرم مىباشد ، او را در قبر بگذارد و اگر محرمى نباشد ، خويشانش او را در قبر بگذارند .\r\nمسئله 655 - مستحب است به قصد رجاء ثواب ، صورت ظاهر قبر را مربع يا مربع مستطيل بسازند و به اندازه چهار انگشت از زمين بلند كنند ، و نشانه‌اى روى آن بگذارند كه اشتباه نشود ، و روى قبر آب بپاشند ، و بعد از پاشيدن آب كسانى كه حاضرند ، دستها را بر قبر بگذارند و انگشتها را باز كرده ، در خاك فرو برند و هفت مرتبه ، سوره مباركه قدر بخوانند و براى ميّت طلب آمرزش كنند و اين دعا را بخوانند :\r\n« اللّهُمَّ جافِ الارْضَ عَنْ جَنْبَيْهِ وَ اصْعَدْ بِروُحِه الَيْكَ وَ لَقِّهِ مِنْكَ رِضْواناً وَ اسْكِنْ قَبْرَهُ مِنْ رَحْمَتِكَ ماتُغْنيهِ بِهِ عَنْ رَحْمَةِ مَنْ سِواكَ » .\r\nمسئله 656 - پس از رفتن كسانى كه تشييع جنازه كرده‌اند ؛ مستحب است ولى ميّت ، يا كسى كه از طرف ميّت اجازه دارد ، دعاهايى را كه وارد شده به ميّت تلقين كند .\r\nمسئله 657 - مستحب است چهل نفر از مؤمنين به خوبى ميّت شهادت دهند ، به اين صورت كه بگويند : خدايا ما جز خوبى از او نمىدانيم و تو از ما بهتر مىدانى ، و ظاهراً منظور از خوبى در اينجا اصل ايمان و تشيّع است .\r\nمسئله 658 - بعد از دفن ، مستحب است صاحبان عزا را تسليت دهند . ولى اگر مدّتى گذشته است كه بواسطه تسليت دادن ، مصيبت يادشان مىآيد ، ترك آن بهتر است ، و نيز\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nمستحب است تا سه روز براى اهل خانه ميّت غذا بفرستند ، و غذا خوردن نزد آنان و در منزلشان مكروه است .\r\nمسئله 659 - مستحب است انسان در مرگ خويشان ، به خصوص در مرگ فرزند صبر كند ، و هر وقت ميّت را ياد مىكند « انّا لِلّهِ وَ انّا الَيْهِ راجِعوُنَ » بگويد و براى ميّت قرآن بخواند ، و سر قبر پدر و مادر ، از خداوند حاجت بخواهد .\r\nمسئله 660 - جايز نيست انسان در مرگ كسى بر صورت و بدن خود سيلى زده و يا آن را بخراشد ، به طورى كه خون بيايد .\r\nمسئله 661 - پاره كردن يقه در مرگ غير از پدر و برادر و شوهر جايز نيست .\r\nمسئله 662 - اگر زن در عزاى ميّت صورت خود را بخراشد ( بطورى كه خون بيايد و به احتياط واجب حتّى اگر خون نيايد ) و يا موى خود را بكند ، و يا مرد در مرگ زن و يا بچّه خود يقه و لباس خود را پاره كند ، بايد يك بنده آزاد كند يا ده فقير را طعام و يا آنها را بپوشاند ، و اگر بر هيچ يك از آنها قدرت نداشته باشد ، سه روز روزه بگيرد ، و اگر زن موى خود را در عزاى ميّت بچيند كفّاره آن دو ماه پى در پى روزه گرفتن و يا يك بنده آزاد كردن و يا شصت مسكين طعام دادن است . ولى اين گونه امور در از دست رفتن افرادى كه مربوط به اساس دين مىباشند مانند شهادت امام حسين ( ع ) اشكالى ندارد .\r\nمسئله 663 - گريه كردن بر ميّت مؤمن اشكالى ندارد هر چند با صداى بلند ، ليكن نبايد كلماتى كه دلالت بر نارضايى از قضاى الهى كند بگويد و شكايت از خداوند بكند .\r\nمسئله 664 - دفن ، واجب كفايى است ، ولى مستحب است پيش قدم شدن براى انجام آن . در حديث آمده است كه كسى كه قبرى براى مؤمنى آماده كند ، گويا خانه‌اى مناسب برايش تا قيامت تهيّه كرده است ( ثواب تهيّه يك منزل آن هم دائمى براى مؤمن دارد )\r\n\r\nنماز وحشت\r\nمسئله 665 - مستحب است در شب اوّل قبر ؛ دو ركعت نماز وحشت براى ميّت بخوانند ، و دستور آن اين است كه : در ركعت اوّل بعد از حمد ، يك مرتبه آيةالكرسى و در ركعت دوّم بعد از حمد ، ده مرتبه سوره انّا انْزَلْناهُ بخوانند ، و بعد از سلام نماز بگويند : « اللّهُمَّ صَلِّ عَلي مُحَمَّدٍ وَ آلِ مُحَمَّدٍ وَ ابْعَثْ ثَوابَها الي قَبْرِ فُلانٍ » و بجاى كلمه فلان ؛ اسم ميّت را بگويند و لازم نيست اين جمله به عربى گفته شود .\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nمسئله 666 - نماز وحشت را در هر موقع از شب اوّل قبر مىشود خواند ، ولى بهتر است در اوّل شب ، بعد از نماز عشا خوانده شود .\r\nمسئله 667 - اگر بخواهند ميّت را به شهر دورى ببرند ، يا به جهت ديگر دفن او تأخير بيفتد ، بايد نماز وحشت را تا شب اوّل قبر او تأخير بيندازند .\r\n\r\nنبش قبر\r\nمسئله 668 - نبش قبر مسلمان - يعنى شكافتن قبر او به طورى كه بدنش نمايان شود - اگر چه طفل يا ديوانه باشد ، حرام است . ولى اگر بدنش از بين رفته و خاك شده باشد ، اشكال ندارد .\r\nمسئله 669 - نبش قبر امامزاده‌ها و شهداء و علماء و صلحاء كه زيارتگاه مردم است ، اگر چه سالها بر آن گذاشته باشد حرام است . بلكه به احتياط واجب اگر زيارتگاه هم نشده باشد ، نبايد نبش شود .\r\nمسئله 670 - شكافتن قبر در هشت مورد حرام نيست ، بلكه در بعضى از آنها واجب است . اوّل - آنكه ميّت در زمين غصبى دفن شده باشد ، و مالك زمين راضى نشود كه در آنجا بماند . دوّم - آنكه كفن يا چيز ديگرى كه با ميّت دفن شده ، غصبى باشد و صاحب آن راضى نشود كه در قبر بماند ، و همچنين است اگر چيزى از مال خود ميّت ، كه به ورثه او رسيده ، با او دفن شده باشد ، و ورثه راضى نشوند كه آن چيز در قبر بماند ، ولى اگر وصيّت كرده باشد كه دعا يا قرآن يا انگشترى را با او دفن كنند ، براى بيرون آوردن اينها ، نمىتوانند قبر را بشكافند ، مگر آنكه زيادتر از ثلث باشد و ورثه امضاء نكرده باشند . سوّم - آنكه ميّت بى غسل يا بىكفن دفن شده باشد ، يا بفهمند غسلش باطل بوده ، يا به غير دستور شرع كفن شده ، يا در قبر او را رو به قبله نگذاشته‌باشند ولى اگر نبش در اين صورت باعث هتك ميّت و اذيّت مردم شود جايز نيست . چهارم - آنكه براى ثابت شدن حقّى بخواهند بدن ميّت را ببينند . پنجم - آنكه ميّت را در جايى كه بىاحترامى به اوست - مثل قبرستان كفّار ، يا جايى كه كثافت و خاكروبه مىريزند - دفن كرده باشند . ششم - آنكه براى يك مطلب شرعى كه اهميّت آن از شكافتن قبر بيشتر است ، قبر را بشكافند ، مثلًا بخواهند بچّه زنده را از شكم زن حامله‌اى كه تازه دفنش كرده‌اند ، بيرون آورند . هفتم - آنكه بترسند درّنده‌اى بدن ميّت را پاره كند ، يا سيل او را ببرد ، يا\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nدشمن بيرون آورد . هشتم - آنكه قسمتى از بدن ميّت با او دفن نشده باشد ، ولى احتياط لازم آن است كه آن قسمت از بدن را طورى در قبر بگذارند كه بدن ميّت ديده نشود .\r\n\r\nغسل‌هاى مستحب\r\nمسئله 671 - غسل‌هاى مستحب در شرع مقدّس اسلام بسيار است و از آن جمله است : 1 - غسل جمعه : كه تأكيد بسيار شده ، تا آنجا كه برخى فقها قائل به وجوب آن شده‌اند و وقت آن از اذان صبح است تا ظهر ، و بهتر است نزديك ظهر بجا آورده شود ، و اگر تا ظهر انجام ندهد ، بهتر است كه بدون نيّت اداء و قضا ، تا غروب جمعه بجا آورد ، و اگر در روز جمعه غسل نكند ، مستحب است از صبح شنبه تا غروب قضاى آن را بجا آورد ، و كسى كه مىترسد در روز جمعه آب پيدا نكند ، مىتواند روز پنجشنبه غسل كند و يا در شب جمعه رجاءاً غسل را انجام دهد . و مستحب است در موقع غسل جمعه بگويد : « اشْهَدُ انْ لا الهَ الّا اللهُ وَحْدَهُ لا شَريكَ لَهُ وَ انَّ مُحَمَّداً عَبْدُهُ وَ رَسوُلُهُ اللّهُمَّ صَلِّ عَلي مُحَمَّدٍ وَ آلِ مُحَمدِ وَ اجْعَلْني مِنَ التَّوّابينِ وَ اجْعَلْني مِنَ المُتَطَهِّرينَ » .\r\n2 - غسل شب اوّل ماه رمضان و تمام شبهاى طاق ، مثل شب سوّم و پنجم و هفتم ، ولى از شب بيست و يكم مستحب است همه شب غسل كند ، و براى غسل شب اوّل و پانزدهم و هفدهم و نوزدهم و بيست و يكم و بيست و سوّم و بيست و پنجم و بيست و هفتم و بيست و نهم ، بيشتر سفارش شده است ، و وقت غسل شبهاى ماه رمضان ، تمام شب است و بهتر است مقارن غروب بجا آورده شود ، ولى از شب بيست و يكم تا آخر ماه بهتر است غسل را بين نماز مغرب و عشا بجا آورد ، و نيز مستحب است در شب بيست و سوّم غير از غسل اوّل شب ، يك غسل هم در آخر شب انجام دهد .\r\n3 - غسل روز عيد فطر و عيد قربان ، و وقت آن از اذان صبح است تا ظهر ، و چون احتمال مىرود كه وقت آن تا غروب باشد ، اگر تا ظهر انجام نداد ، بعد از ظهر آن را بجا آورد ، و احتياط آن است كه به‌قصد رجاء باشد .\r\n4 - غسل شب عيد فطر ، و وقت آن از اوّل مغرب است تا اذان صبح ، و بهتر است در اوّل شب بجا آورده شود .\r\n5 - غسل روز هشتم و نهم ذيحجّه ، و در روز نهم بهتر است آن را نزديك ظهر بجا آورد .\r\n6 - غسل روز اوّل و پانزدهم و بيست و هفتم و آخر ماه رجب .\r\n\r\n","description":"","footnote":"","page_name":" 125 ","page_number":125},
  {"content":"\r\n\r\n7 - غسل روز عيد غدير ، و بهتر است پيش از ظهر آن را انجام دهند .\r\n8 - غسل روز بيست و چهارم ذيحَجّه .\r\n9 - غسل روز عيد نوروز و پانزدهم شعبان و نهم و هفدهم ربيع الاوّل و روز بيست و پنجم ذيقعده .\r\n10 - غسل دادن بچه‌اى كه تازه به دنيا آمده ، و وقت آن بعد از تولّد است تا دو سه روز كه بگويند تازه به دنيا آمده و اگر تأخير شد ، رجاءً غسل بدهند .\r\n11 - غسل زنى كه براى غير شوهرش بوى خوش استعمال كرده است كه در حقيقت يك نوع غسل توبه مىباشد و همين‌طور شماره 12 .\r\n12 - غسل كسى كه در حال مستى خوابيده است .\r\n13 - غسل كسى كه جايى از بدنش را به بدن ميّتى كه غسل داده‌اند رسانده است .\r\n14 - غسل كسى كه در موقع گرفتن خورشيد و ماه ، نماز آيات را عمداً نخوانده ، در صورتى كه تمام ماه و خورشيد گرفته باشد ، بلكه احتياط ترك نكردن اين غسل است . چنان كه احتياط آن است كه به‌قصد مافىالذّمّه بجا آورد ، اعمّ از جهت تأخير نماز يا از جهت بجاآوردن قضاى نماز .\r\n15 - غسل كسى كه براى تماشاى مجرم دار آويخته ، رفته و آن را ديده باشد ، ولى اگر اتّفاقاً يا از روى ناچارى نگاهش بيفتد ، يا مثلًا براى شهادت دادن رفته باشد ، غسل مستحب نيست .\r\nمسئله 672 - پيش از داخل شدن در حرم مكّه ، شهر مكّه ، مسجد الحرام ، خانهء كعبه ، حرم مدينه ، شهر مدينه ، مسجد پيغمبر ( ص ) و حرم ائمه ( عليهم السلام ) ، مستحب است انسان غسل كند ، و اگر در يك روز چند مرتبه مشرّف شود ، يك غسل كافى است ، و كسى كه مىخواهد در يك روز داخل حرم مكّه و مسجد الحرام و خانهء كعبه شود ، اگر به نيّت همه يك غسل كند كافى است ، و همين‌طور اگر در يك روز بخواهد داخل حرم مدينه و شهر مدينه و مسجد پيغمبر ( ص ) شود و براى زيارت پيامبر ( ص ) و ائمّه ( عليهم السلام ) از دور يا نزديك و براى حاجت خواستن از خداوند عالم ، و همچنين براى توبه و تحصيل نشاط عبادت و براى سفر رفتن به خصوص ، سفر زيارت حضرت سيّدالشّهداء ( ع ) ، مستحب است انسان غسل كند و همچنين براى احرام ، مباهله با دشمن ، استخاره ، طلب باران و . . . غسل مستحب است . و اگر يكى از غسل‌هايى را كه در اين مسئله گفته شد ، بجا آورد و پيش از انجام مقصود كارى كند كه وضو را باطل مىنمايد ، مثلًا بخوابد ؛ مستحب است دوباره غسل را بجا آورد .\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nمسئله 673 - بنابراحتياط واجب انسان نمىتواند با غسل مستحبى ؛ كارى كه مانند نماز ، وضو لازم دارد انجام دهد .\r\nمسئله 674 - اگر چند غسل بر كسى مستحب باشد و به نيّت همه ، يك غسل بجا آورد كافى است\r\n\r\nاحكام شهدا\r\nمسئله 675 - گفته شد كه غسل و كفن ميّت هر مسلمانى واجب است ليكن دو گروه از اين حكم استثناء شده‌اند : اوّل - شهدا ؛ يعنى آنها كه در ميدان كارزار در ركاب پيامبر ( ص ) يا امام معصوم ( ع ) يا نايب خاصّ به‌عنوان جهاد يا دفاع كشته شده باشند و يا در زمان غيبت امام ( ع ) در راه دفاع از اسلام و كشور اسلام كشته شوند ، اينها غسل و كفن و حنوط ندارند و با همان لباسهايشان پس از خواندن نماز ميّت بر آنها به خاك سپرده شوند . مرد يا زن ، بزرگ يا كوچك و حتّى طفل در اين مسئله فرقى ندارند . البتّه بايد در ميدان جنگ كشته شده باشند ولى اگر وقتى مسلمانان به او مىرسند هنوز زنده باشد و پس از بيرون بردن از ميدان جنگ هر چند در بيمارستان جان بدهد اين حكم را ندارد گرچه ثواب شهيد را دارد .\r\nمسئله 676 - ميدان جنگ محدود به مسافت كمى باشد يا بسيار گسترده فرقى نمىكند و تا هر كجا كه گلوله‌هاى دشمن به آنجا مىرسد همين حكم را دارد ولى آنها كه در بمباران شهرها و روستاهاى دور از ميدان جنگ كشته مىشوند اين حكم را ندارند مگر اين‌كه فرض شود كه همهء آن مكانها ميدان جنگ باشد ، مثل اين‌كه مردم آنجا نيز در سقوط هواپيماها و يا كشتن چتربازها و مانند آن دخالت مستقيم داشته باشند و همه جنگجو به‌حساب آيند .\r\nمسئله 677 - اگر شهيد را دشمن برهنه كرده باشد و يا بهر جهت ديگرى برهنه شده باشد بايد اوّل او را كفن كنند و بدون غسل به خاك بسپارند .\r\nمسئله 678 - دوّم - آنهائى كه به‌عنوان قصاص يا حدّ شرعى كشته مىشوند ابتدا بايد به دستور حاكم شرع ، خودشان غسل ميّت را انجام دهند و لُنگ و پيراهن كفن مرده را بتن كنند - سرتاسرى هم لازم است اگر مانع اجرا ، حدّ شود پس از كشتن پوشانده شود و گرنه خودش قبلًا به خود مىپيچد - و حنوط مىكنند كه پس از كشته شدن فقط بر آنها نماز مىخوانند و دفنشان مىكنند و اگر بدن و كفنشان به خون و غير خون نجس شود لازم نيست تطهير شوند .\r\n\r\n","description":"","footnote":"","page_name":" 127 ","page_number":127},
  {"content":"\r\n\r\n\r\nاحكام تيمّم\r\n\r\nموارد تيمّم\r\nدر هفت مورد بجاى وضو و غسل بايد تيمّم كرد :\r\n\r\nاوّل از موارد تيمّم\r\nآنكه تهيّه آب به اندازهء وضو يا غسل ممكن نباشد .\r\nمسئله 679 - اگر انسان در آبادى باشد ، بايد براى تهيّه آب وضو و غسل ، به اندازه‌اى جستجو كند كه از پيدا شدن آن نااميد شود ، و اگر در بيابان باشد ، چنانچه زمين آن پست و بلند است ، بايد در هر يك از چهار طرف به اندازه پرتاب يك تير قديمى - كه با كمان پرتاب مىكردند - و اگر زمين آن پست و بلند نيست ، بايد در هر طرف به اندازه پرتاب دو تير ، جستجو نمايد . « 1 »\r\nمسئله 680 - اگر بعضى از چهار طرف هموار و بعض ديگر پست و بلند باشد ، بايد در طرفى كه هموار است ، به اندازه پرتاب دو تير و در طرفى كه هموار نيست ، به اندازهء پرتاب يك تير جستجو كند .\r\nمسئله 681 - در هر طرفى كه يقين دارد آب نيست ، در آن طرف جستجو لازم نيست .\r\nمسئله 682 - كسى كه وقت نماز او تنگ نيست و براى تهيّهء آب وقت دارد ، اگر يقين يا اطمينان دارد ، در محلّى دور تر از مقدارى كه بايد جستجو كند آب هست ، بايد براى تهيّهء آب برود ، ولى اگر فقط گمان - و نه يقين - دارد آب هست ، رفتن به آن محلّ لازم نيست .\r\n\r\n\r\n","description":"","footnote":"\r\n( 1 ) - مرحوم مجلسى قده سره در كتاب شرح من لا يحضره الفقيه مقدار پرتاب تير را دويست گام معيّن فرموده است وظاهرا در تير و كمان همين‌طور است .\r\n","page_name":" 128 ","page_number":128},
  {"content":"\r\n\r\nمسئله 683 - لازم نيست خود انسان در جستجوى آب برود ، بلكه مىتواند كسى را كه به گفته او اطمينان دارد بفرستد ، اگر يك نفر از طرف چند نفر برود كافى است .\r\nمسئله 684 - اگر احتمال دهد كه داخل بار سفر خود ، يا در منزل ، و يا در قافله آب هست ، بايد به‌قدرى جستجو نمايد كه به نبودن آب يقين كند ، يا از پيدا كردن آن نااميد شود .\r\nمسئله 685 - اگر پيش از وقت نماز جستجو نمايد و آب پيدا نكند ، و تا وقت نماز همانجا بماند ، چنانچه احتمال دهد كه آب پيدا مىكند ، احتياط مستحب آن است كه دوباره در جستجوى آب برود .\r\nمسئله 686 - اگر بعد از داخل شدن وقت نماز جستجو كند و آب پيدا نكند ، و تا وقت نماز ديگر در همانجا بماند ، چنانچه احتمال دهد كه آب پيدا مىشود ، احتياط مستحب آن است كه دوباره در جستجوى آب برود .\r\nمسئله 687 - اگر وقت نماز تنگ باشد ، يا از دزد و يا درّنده و مانند اينها بترسد ، يا جستجوى آب به‌قدرى سخت باشد ، كه نتواند تحمّل كند ، جستجو لازم نيست .\r\nمسئله 688 - اگر در جستجوى آب نرود تا وقت نماز تنگ شود ، معصيت كرده ، ولى نمازش با تيمّم صحيح است .\r\nمسئله 689 - كسى كه يقين دارد آب پيدا نمىكند ، چنانچه دنبال آب نرود و با تيمّم نماز بخواند و بعد از نماز بفهمد كه اگر جستجو مىكرد آب پيدا مىشد ، نمازش باطل است . مگر اين‌كه نماز را در تنگى وقت خوانده باشد .\r\nمسئله 690 - اگر بعد از جستجو ، آب پيدا نكند و با تيمّم نماز بخواند و بعد از نماز بفهمد ، در جايى كه جستجو كرده آب بوده ، نماز او صحيح است .\r\nمسئله 691 - كسى كه يقين دارد وقت نماز تنگ است ، اگر بدون جستجو با تيمّم نماز بخواند و بعد از نماز بفهمد كه براى جستجو وقت داشته ، احتياط واجب آن است كه دوباره نمازش را بخواند و اگر وقت گذشته قضا نمايد .\r\nمسئله 692 - اگر بعد از داخل شدن وقت نماز ، وضو داشته باشد و بداند كه اگر وضوى خود را باطل كند ، تهيّهء آب براى او ممكن نيست ، يا نمىتواند وضو بگيرد ، چنانچه بدون مشقّت بتواند وضوى خود را نگهدارد ، نبايد آن را باطل نمايد .\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nمسئله 693 - اگر پيش از وقت نماز ، وضو داشته باشد و بداند كه اگر وضوى خود را باطل كند ، تهيّهء آب براى او ممكن نيست ، چنانچه بتواند وضوى خود را نگهدارد ، احتياط مستحب آن است كه آن را باطل نكند و تا ممكن است ، رعايت اين احتياط را بنمايد .\r\nمسئله 694 - كسى كه فقط به مقدار وضو ، يا به مقدار غسل آب دارد و مىداند كه اگر آن را بريزد آب پيدا نمىكند ، چنانچه وقت نماز داخل شده باشد ، ريختن آن حرام است ، و احتياط مستحب آن است كه پيش از وقت نماز هم آن را نريزد ، و تا ممكن است اين احتياط را مراعات نمايد .\r\nمسئله 695 - كسى كه مىداند آب پيدا نمىكند ، اگر بعد از داخل شدن وقت نماز عمداً وضوى خود را باطل كند ، يا آبى را كه دارد بريزد معصيت كرده ، ولى نمازش با تيمّم صحيح است ، اگر چه احتياط مستحب آن است كه قضاى آن نماز را بخواند .\r\n\r\nدوّم از موارد تيمّم\r\nمسئله 696 - اگر بواسطه پيرى ، يا ترس از دزد و دشمن و جانور و مانند اينها ، يا نداشتن وسيله‌اى كه آب از چاه يا مخزن ديگرى بكشد ، دسترسى به آب نداشته باشد ، بايد تيمّم كند و همچنين است اگر تهيّه كردن آب يا استعمال آن ، به‌قدرى مشقّت داشته باشد كه مردم تحمّل آن را نكنند .\r\nمسئله 697 - اگر براى كشيدن آب از چاه ، دلو و ريسمان و مانند اينها لازم دارد ، و مجبور است بخرد يا كرايه نمايد - اگر چه قيمت آن چند برابر معمول باشد - بايد تهيّه كند ، و همچنين است اگر آب را به چندين برابر قيمتش بفروشند ، ولى اگر تهيّهء آنها به‌قدرى پول مىخواهد كه نسبت به حال او مشقّت و حرج دارد ، واجب نيست تهيّه نمايد .\r\nمسئله 698 - اگر ناچار شود كه براى تهيّه آب قرض كند ، بايد قرض نمايد . ولى كسى كه مىداند يا گمان دارد كه نمىتواند قرض خود را بدهد ، واجب نيست قرض كند .\r\nمسئله 699 - اگر كندن چاه مشقّت ندارد ، بايد براى تهيّه آب ، چاه بكند .\r\nمسئله 700 - اگر كسى مقدارى آب ، بىمنّت به او ببخشد ، بايد قبول كند .\r\n\r\nسوّم از موارد تيمّم\r\nمسئله 701 - اگر از استعمال آب بر جان خود بترسد ، يا بترسد كه به واسطهء استعمال آن ، مرض يا عيبى در او پيدا شود ، يا مرضش طول بكشد ، يا شدّت كند و يا به سختى\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nمعالجه شود ، بايد تيمّم نمايد . ولى اگر مثلًا آب گرم براى او ضرر ندارد ، بايد با آب گرم وضو بگيرد يا غسل كند .\r\nمسئله 702 - لازم نيست يقين كند كه آب براى او ضرر دارد ، بلكه اگر احتمال ضرر بدهد ، چنانچه احتمال او در نظر مردم بجا باشد و از آن احتمال ، ترس براى او پيدا شود ، بايد تيمّم كند .\r\nمسئله 703 - كسى كه مبتلا به درد چشم است ، و يا هر گونه بيمارى چشم دارد كه آب براى او ضرر دارد ، بايد تيمّم كند .\r\nمسئله 704 - اگر بواسطه يقين يا ترسِ ضرر ، تيمّم كند و پيش از نماز بفهمد كه آب برايش ضرر ندارد ، تيمّم او باطل است . و اگر بعد از نماز بفهمد ، بنابر احتياط مستحب ، بايد دوباره نماز را با وضو يا غسل بخواند و اگر وقت گذشته ، قضا نمايد .\r\nمسئله 705 - كسى كه مىداند آب برايش ضرر ندارد ، چنانچه غسل كند يا وضو بگيرد ، و بعد بفهمد كه آب براى او ضرر داشته ، بنابر احتياط مستحب ، اگر در وقت است و نماز را نخوانده ، بايد تيمّم هم بنمايد ، و اگر نماز را خوانده ، دوباره آن را با تيمّم بخواند و اگر وقت گذشته ، با وضو يا غسل آن را قضا نمايد . ليكن اظهر صحّت نماز است .\r\n\r\nچهارم از موارد تيمّم\r\nمسئله 706 - هرگاه بترسد كه اگر آب را به مصرف وضو يا غسل برساند ، خود يا عيال و اولاد او ، يا رفقا و كسانى كه با او مربوطند - مانند نوكر و كلفت - از تشنگى بميرند ، يا مريض شوند ، يا به‌قدرى تشنه شوند كه تحمّل آن ، مشكل است ، بايد بجاى وضو و غسل ، تيمّم نمايد . و همين‌طور اگر بترسد حيوانى كه مال خود اوست ، از تشنگى تلف شود . و همچنين است اگر هر انسان يا حيوانى كه حفظ جان او واجب است ، بطورى تشنه باشد كه اگر انسان آب را به او ندهد ، تلف شود .\r\nمسئله 707 - اگر غير از آب پاكى كه براى وضو و غسل دارد ، آب نجسى هم به مقدار آشاميدن خود و كسانى كه با او مربوطند داشته باشد ، بايد آب پاك را براى آشاميدن بگذارد ، و با تيمّم نماز بخواند ، ولى چنانچه آب را براى حيوانش بخواهد ، بايد آب نجس را به آن حيوان بدهد و با آب پاك ، وضو و غسل را انجام دهد .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\n\r\nپنجم از موارد تيمّم\r\nمسئله 708 - كسى كه بدن يا لباسش نجس است ، و كمى آب دارد كه اگر با آن وضو بگيرد يا غسل كند ، براى آب كشيدن بدن يا لباس او نمىماند ، بايد بدن يا لباس را آب بكشد و با تيمّم نماز بخواند ، ولى اگر چيزى نداشته باشد كه بر آن تيمّم كند ، بايد آب را به مصرف وضو يا غسل برساند و با بدن يا لباس نجس نماز بخواند .\r\n\r\nششم از موارد تيمّم\r\nمسئله 709 - اگر غير از آب يا ظرفى كه استعمال آن حرام است ، آب يا ظرف ديگرى ندارد ، مثلًا آب يا ظرفش غصبى است و غير از آن ، آب و ظرف ديگرى ندارد ، بايد بجاى وضو و غسل تيمّم كند .\r\n\r\nهفتم از موارد تيمّم\r\nمسئله 710 - هرگاه وقت به‌قدرى تنگ باشد كه اگر وضو بگيرد يا غسل كند ، تمام نماز يا مقدارى از آن ، بعد از وقت خوانده مىشود ، بايد تيمّم كند .\r\nمسئله 711 - اگر عمداً نماز را به‌قدرى تأخير بيندازد كه وقت وضو يا غسل نداشته باشد ، معصيت كرده ، ولى نماز او با تيمّم صحيح است . اگر چه احتياط مستحب آن است كه قضاى آن نماز را بخواند .\r\nمسئله 712 - كسى كه شكّ دارد كه اگر وضو بگيرد يا غسل كند وقت براى نماز او مىماند يا نه برخى از فقهاء معتقدند : اگر شكّ او در مقدار وقت باشد - مثل آنكه نداند يك ساعت وقت دارد يا نيم ساعت - بايد وضو يا غسل را بجا آورد لكن اگر بداند كه نيم ساعت بيشتر وقت ندارد ، و شكّ كند كه در اين نيم ساعت مىتواند غسل كند يا وضو بگيرد و نماز بخواند ، يا نمىتواند ، در اين صورت غسل يا وضو لازم نيست ، و بايد تيمّم كند و نماز بخواند ولى ظاهراً فرقى بين دو صورت مزبور نمىباشد و وظيفه او تيمّم مىباشد . بلكه اگر احتمال دهد با شروع غسل و وضو وقت تيمّم هم از بين مىرود ، نبايد شروع كند و وظيفه‌اش فقط تيمّم است .\r\nمسئله 713 - كسى كه بواسطه تنگى وقت تيمّم كرده ، چنانچه بعد از نماز آبى كه داشته از دستش برود ، اگرچه تيمّم خود را نشكسته باشد ، در صورتى كه وظيفه‌اش تيمّم باشد ، بايد دوباره تيمّم نمايد . البتّه در صورتى كه به مقدار وضو گرفتن بعد از نماز ، آب در اختيارش باشد و گر نه همان تيمّم كفايت مىكند .\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nمسئله 714 - اگر انسان به‌قدرى وقت دارد كه مىتواند وضو بگيرد يا غسل كند ، و نماز را بدون كارهاى مستحبى آن - مثل اقامه و قنوت - بخواند ، بايد غسل كند يا وضو بگيرد ، و نماز را بدون كارهاى مستحبى آن بجا آورد ، بلكه اگر به اندازه سوره هم وقت ندارد ، بايد غسل كند يا وضو بگيرد و نماز را بدون سوره بخواند .\r\n\r\nچيزهايى كه تيمّم به آنها صحيح است\r\nمسئله 715 - تيمّم به خاك و ريگ و كلوخ ( اگر همه جاى كف دست را بگيرد مثل خاك بهم چسبيدهء ريز ) و سنگ و هر چه از زمين حساب مىشود ، صحيح است . ولى احتياط مستحب آن است كه اگر خاك ممكن باشد ، به چيز ديگر تيمّم نكند ، و اگر خاك نباشد ، با ريگ و اگر ريگ نباشد ، با كلوخ و چنانچه كلوخ هم نباشد ، با سنگ تيمّم نمايد .\r\nمسئله 716 - تيمّم بر سنگ گچ و سنگ آهك و سنگ مرمر و سياه و ديگر سنگها و همين‌طور به گِل پخته مثل آجر و سُفال صحيح است ، و با بودن اين چيزها كه تيمّم بر آن صحيح است ، احوط آن است كه به گچ و آهك پخته تيمّم نكند ولى به جواهرات و سنگهاى گران قيمت معدنى كه جزء جواهرات حساب مىشوند - مثل سنگ عقيق و فيروزه - تيمّم باطل مىباشد .\r\nمسئله 717 - اگر خاك و ريگ و كلوخ و سنگ پيدا نشود ، بايد به گَرد و غبارى كه در فرش و لباس و مانند اينها نشسته ، اگر ظاهر است ، تيمّم كند و اگر گَرد و غبار آنها ظاهر نيست ، ولى وقتى دست به آن مىزنند گَرد برمىخيزد ، احتياط جمع بين تيمّم به آن و تيمّم به گِل است ، و چنانچه اصلًا گَرد پيدا نشود ، بايد به گِل تيمّم كند و اگر گِل هم پيدا نشود ، احتياط آن است كه نماز را بدون تيمّم ، بخواند . ولى واجب است بعداً قضاى آن را بجا آورد .\r\nمسئله 718 - اگر بتواند با تكاندن فرش و مانند آن خاك تهيّه كند ، تيمّم به گَرد باطل است و اگر بتواند گِل را خشك كند و از آن خاك تهيّه نمايد ، تيمّم به گِل باطل مىباشد .\r\nمسئله 719 - كسى كه آب ندارد ، اگر برف يا يخ داشته باشد ، چنانچه ممكن است ، بايد آن را آب كند و با آن وضو بگيرد يا غسل نمايد ، و اگر ممكن نيست و چيزى هم كه تيمّم به آن صحيح است ندارد ، به احتياط واجب نماز را بدون طهارت بخواند و بايد بعداً قضا كند .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nمسئله 720 - اگر با خاك و ريگ ، چيزى - مانند كاه - كه تيمّم به آن باطل است مخلوط شود ، نمىتوان به آن تيمّم كرد ولى اگر آن چيز به‌قدرى كم باشد ، كه در خاك يا ريگ ، از بين رفته حساب شود ، تيمّم به آن خاك و ريگ صحيح است .\r\nمسئله 721 - اگر چيزى ندارد كه بر آن تيمّم كند ، چنانچه ممكن است ، بايد به خريدن و مانند آن تهيّه نمايد .\r\nمسئله 722 - احتياط مستحب آن است كه با بودن زمين يا خاك خشك ، به زمين يا خاك نمناك تيمّم نكند .\r\nمسئله 723 - چيزى كه بر آن تيمّم مىكند ، بايد پاك باشد ، و اگر چيز پاكى كه تيمّم به آن صحيح است ندارد ، احتياط واجب آن است كه نماز را بىتيمّم بخواند ، و واجب است بعد قضاى آن را بجا آورد .\r\nمسئله 724 - اگر يقين داشته باشد كه تيمّم به چيزى صحيح است و به آن تيمّم نمايد ، بعد بفهمد تيمّم به آن باطل بوده ، نمازهايى را كه با آن تيمّم خوانده ، بايد دوباره بخواند .\r\nمسئله 725 - چيزى كه بر آن تيمّم مىكند ، به احتياط واجب بايد غصبى نباشد ، پس اگر بر خاك غصبى تيمّم كند ، بنابراحتياط واجب باطل است .\r\nمسئله 726 - تيمّم در فضاى غصبى هم مثل مكان غصبى بنابر احتياط واجب باطل است ، پس اگر در ملك خود ، دستها را به زمين بزند ، و بىاجازه داخل ملك ديگرى شود و دستها را به پيشانى بكشد باطل است .\r\nمسئله 727 - تيمّم به چيز غصبى ، در صورتى باطل است كه انسان بداند غصب است و عمداً تيمّم كند ، و چنانچه نداند ، يا فراموش كرده باشد ، تيمّم صحيح است ، ولى اگر چيزى را خودش غصب كند و فراموش كند كه غصب كرده و بر آن تيمّم كند ، باطل است .\r\nمسئله 728 - كسى كه در جاى غصبى حبس است ، اگر آب و خاك آنجا غصبى است ، بايد با تيمّم نماز بخواند . و با احتياط استحبابى بعداً اعاده كند .\r\nمسئله 729 - مستحب است چيزى كه بر آن تيمّم مىكند ، گَردى داشته باشد كه بدست بماند ، و بعد از زدن دست بر آن ، مستحب است دست را بتكاند كه گَرد آن بريزد .\r\nمسئله 730 - تيمّم به زمين گود و كنار جاده‌ها و زمينهاى غير نظيف و زمين شوره‌زار به شرط آنكه نمك روى آن را نگرفته باشد ، مكروه است و اگر نمك روى آن را گرفته باشد ،\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nباطل است . و اگر خوف بيمارى از تيمّم بر زمين آلوده باشد به احتياط واجب بدون تيمّم نماز بخواند و بعداً اعاده كند .\r\n\r\nطريقه تيمّم بدل از وضو\r\nمسئله 731 - در تيمّم بدل از وضو چهار چيز واجب است : اوّل - نيّت . دوّم - زدن كف دو دست با هم بر چيزى كه تيمّم به آن صحيح است . سوّم - كشيدن تمام كف هر دو دست به تمام پيشانى و دو طرف آن ، از جايى كه موى سر مىرويد ، تا ابروها و بالاى بينى و احتياطاً بايد دستها روى ابروها هم كشيده شود . چهارم - كشيدن تمام كف دست چپ به تمام پشت دست راست از مچ و بعد از آن كشيدن تمام كف دست راست به تمام پشت دست چپ از مچ .\r\n\r\nطريقه تيمّم بدل از غسل\r\nمسئله 732 - تيمّم بدل از غسل مثل تيمّم بدل از وضو است ، ولى احتياط مستحب آن است كه تيمّم بدل از غسل را با دو ضرب انجام دهد ، به اين نحو كه : يك مرتبه دستها را به زمين بزند و به پيشانى بكشد و مرتبه ديگر دستها را به زمين بزند و به پشت دستها بكشد . بلكه احتياط مستحب آن است كه تيمّم را - چه بدل از وضو باشد ، چه بدل از غسل - به ترتيب زير بجا آورد : يك مرتبه دست‌ها را به زمين بزند و به پيشانى و پشت دستها بكشد ، و يك مرتبهء ديگر به زمين بزند و فقط پشت دست‌ها را مسح نمايد .\r\n\r\nاحكام تيمّم\r\nمسئله 733 - اگر مختصرى از پيشانى و پشت دستها را هم مسح نكند تيمّم باطل است - چه عمداً مسح نكند ، يا مسأله را نداند ، يا فراموش كرده باشد - ولى دقّت زياد هم لازم نيست و همين قدر كه بگويند تمام پيشانى و پشت دست مسح شده كافى است .\r\nمسئله 734 - براى آنكه يقين كند تمام پشت دست را مسح كرده ، بايد مقدارى بالاتر از مچ را هم مسح نمايد ، ولى مسح بين انگشتان لازم نيست .\r\nمسئله 735 - پيشانى و پشت دستها را بايد از بالا به پائين مسح نمايد و آنها را بايد پشت سر هم بجا آورد و اگر بين آنها به‌قدرى فاصله دهد كه نگويند تيمّم مىكند ، باطل است .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nمسئله 736 - در موقع نيّت بايد معيّن كند كه تيمّم او بدل از غسل است ، يا بدل از وضو و اگر بدل از غسل باشد ، بايد آن غسل را معيّن نمايد و چنانچه اشتباهاً بجاى بدل از وضو ، بدل از غسل يا بجاى بدل از غسل ، بدل از وضو نيّت كند ، يا مثلًا در تيمّم بدل از غسل جنابت ، نيّت تيمّم بدل از غسل مسّ ميّت نمايد ، تيمّم باطل است . مگر اين‌كه در خطور ذهنى يك اشتباه سطحى باشد و در عمق دل مطلب معلوم باشد .\r\nمسئله 737 - در تيمّم بايد پيشانى و كف دستها و پشت آنها پاك باشد و اگر كف دست نجس باشد و نتواند آن را آب بكشد ، احتياط آن است كه دو تيمّم كند : يكى با كف دست و يكى با پشت دست يعنى پشت دست را به چيزى كه تيمّم به آن صحيح است بزند و به پيشانى و پشت دستها بكشد . گرچه اظهر كفايت با همان كف نجس است .\r\nمسئله 738 - انسان بايد براى تيمّم انگشتر را از دست بيرون آورد و اگر در پيشانى يا پشت دستها يا كف آنها مانعى باشد - مثلًا چيزى به آنها چسبيده باشد - بر طرف نمايد .\r\nمسئله 739 - اگر پيشانى يا پشت دستها زخم است و پارچه يا چيز ديگرى را كه بر آن بسته نمىتواند باز كند ، بايد دست را روى آن بكشد و نيز اگر كف دست زخم باشد و پارچه يا چيز ديگرى را كه بر آن بسته نتواند باز كند ، بايد دست را با همان پارچه به چيزى كه تيمّم به آن صحيح است بزند و به پيشانى و پشت دستها بكشد .\r\nمسئله 740 - اگر پيشانى و پشت دستها مو داشته باشد اشكال ندارد ولى اگر موى سر ، روى پيشانى آمده باشد بايد آن را عقب بزند .\r\nمسئله 741 - اگر احتمال دهد كه در پيشانى ، يا كف دستها ، يا پشت دستهامانعى هست ، چنانچه احتمال او در نظر مردم بجا باشد ، بايد جستجو نمايد ، تا يقين يا اطمينان پيدا كند كه مانعى نيست .\r\nمسئله 742 - اگر وظيفه او تيمّم است و نمىتواند تيمّم كند ، بايد نايب بگيرد و كسى كه نايب مىشود ، بايد او را با دست خود او تيمّم دهد و اگر ممكن نباشد ، بايد نايب ، دست خود را به چيزى كه تيمّم به آن صحيح است بزند و به پيشانى و پشت دستهاى او بكشد .\r\nمسئله 743 - اگر در بين تيمّم شكّ كند كه قسمتى از آن را فراموش كرده يا صحيح بجا آورده يا نه ، اگر وارد قسمت بعد شده است به شكّ خود اعتنا نكرده بنابر انجام صحيح بگذارد .\r\nمسئله 744 - اگر بعد از مسح دست چپ شكّ كند كه درست تيمّم كرده است يا نه ، در صورتى كه فاصله شده و موالات از بين رفته يا وارد نماز و مانند آن شده است تيمّم صحيح است .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nمسئله 745 - كسى كه وظيفه‌اش تيمّم است به احتياط مستحب نمىتواند پيش از وقت نماز ، براى نماز تيمّم كند . گرچه اظهر جواز است و اگر بداند كه در وقت ، امكان تيمّم ندارد واحب است پيش از وقت تيمّم نمايد ، اگر براى كار واجب يا مستحبى ديگر تيمّم كند و تا وقت نماز عذر او باقى باشد ، و از وضو مأيوس باشد مىتواند با همان تيمّم نماز بخواند و احتياط ندارد .\r\nمسئله 746 - كسى كه وظيفه‌اش تيمّم است ، اگر بداند تا آخر وقت عذر او باقى مىماند ، در وسعت وقت مىتواند با تيمّم نماز بخواند ولى اگر بداند كه تا آخر وقت عذر او بر طرف مىشود و يا اميد داشته باشد احتياط لازم آن است كه صبر كند كه اگر بشود با وضو يا غسل نماز بخواند .\r\nمسئله 747 - كسى كه نمىتواند وضو بگيرد ، يا غسل كند ، اگر احتمال ندهد كه عذرش به زودى بر طرف شود ، مىتواند نمازهاى قضاى خود را با تيمّم بخواند و همين‌طور اگر مىترسد كه اگر صبر كند ممكن است عذرش بر طرف شود ولى ديگر نتواند قضا كند .\r\nمسئله 748 - كسى كه نمىتواند وضو بگيرد ، يا غسل كند اگر اميد به بر طرف شدن عذر تا آخر وقت ندارد جايز است نمازهاى مستحبى را ، كه مثل نافله‌هاى شبانه روز وقت معيّن دارد ، با تيمّم بخواند .\r\nمسئله 749 - كسى كه احتياطاً بايد غسل جبيره‌اى و تيمّم نمايد - مثلًا جراحتى در پشت او است - اگر بعد از غسل و تيمّم حدث اصغرى از او سر زند - مثلًا بول كند - براى نمازهاى بعد تا عذرش باقى است تيمّم بدل از غسل واجب نيست و وضو كافى است .\r\nمسئله 750 - اگر به واسطهء نداشتن آب يا عذر ديگرى تيمّم كند ، بعد از بر طرف شدن عذر ، تيمّم او خود به‌خود باطل مىشود .\r\nمسئله 751 - چيزهايى كه وضو را باطل مىكند ، تيمّم بدل از وضو را هم باطل مىكند و چيزهايى كه غسل را باطل مىنمايد ، تيمّم بدل از غسل را هم باطل مىنمايد .\r\nمسئله 752 - كسى كه نمىتواند غسل كند ، اگر چند غسل بر او واجب باشد ، مىتواند به قصد بدل از همه ، يك تيمّم كند و بهتر آن است كه بدل از هر غسلى يك تيمّم بنمايد . ولى اگر بدل از غسل جنابت تيمّم كرد ، و آن غسلها را هم ولو اجمالًا نيّت كرد ديگر بدل از ساير غسل‌ها تيمّم نكند مگر رجاءاً .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nمسئله 753 - اگر بدل از غسل جنابت تيمّم كند ، نبايد براى نماز وضو بگيرد ولى اگر بدل از غسل‌هاى ديگر تيمّم كند ، بايد وضو بگيرد و اگر نتواند وضو بگيرد ، بايد تيمّم ديگرى هم بدل از وضو بنمايد .\r\nمسئله 754 - اگر بدل از غسل تيمّم كند و بعد كارى كه وضو را باطل مىكند براى او پيش آيد ، چنانچه براى نمازهاى بعد نتواند غسل كند ، بايد وضو بگيرد و بنابر احتياط مستحب بدل از غسل هم تيمّم نمايد و اگر نمىتواند وضو بگيرد بنا به احتياط مستحب دو تيمّم كند ، يكى بدل از غسل و ديگرى بدل از وضو ، و اكتفا به يك تيمّم بدل از وضو فقط هم جايز است . ولى اگر تيمّم او بدل از غسل جنابت بوده ، چنانچه يك تيمّم نمايد ، به قصد مافىالذّمّه كافى است . و رعايت احتياط هم شده است ، چنان كه به‌قصد بدل از وضو فقط هم جايز است .\r\nمسئله 755 - كسى كه وظيفه‌اش تيمّم است اگر براى كارى تيمّم كند ، تا تيمّم و عذر او باقى است ، كارهايى را كه بايد با وضو يا غسل انجام داد مىتواند بجا آورد ولى اگر عذرش تنگى وقت بوده ، يا با داشتن آب براى نماز ميّت يا براى خوابيدن ، تيمّم كرده فقط كارى را كه براى آن تيمّم نموده ، مىتواند انجام دهد .\r\nمسئله 756 - در چند مورد مستحب است نمازهايى را كه انسان با تيمّم خوانده دوباره بخواند : اوّل - آنكه از استعمال آب ترس داشته و عمداً خود را جنب كرده و با تيمّم نماز خوانده است . دوّم - آنكه مىدانسته يا گمان داشته كه آب پيدا نمىكند و عمداً خود را جنب كرده و با تيمّم نماز خوانده است . سوّم - آنكه عمداً در جستجوى آب نرود و در آخر وقت با تيمّم نماز بخواند و بعد بفهمد كه اگر جستجو مىكرد ، آب پيدا مىشد . چهارم - آنكه با وجود آب عمداً نماز را تأخير انداخته و در آخر وقت با تيمّم نماز خوانده است . پنجم - آنكه مىدانسته يا گمان داشته كه آب پيدا نمىشود و آبى را كه داشته ريخته است .\r\nمسئله 757 - اگر از ترس شلوغى و نرسيدن به نماز جماعت جمعه ، نماز جمعه را با تيمّم خوانده است واجب است بعداً وضو گرفته نماز ظهر را بخواند .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\n\r\nاحكام نماز\r\nنماز ستون دين است و قبولى آن در درگاه حضرت احديّت در قبولى ساير اعمال مؤثّر است و براى تربيت روح انسانى و پيشگيرى از افتادن در فساد بسيار مؤثّر است و به هر درجه كه كامل و مقبول باشد در طرد رذائل اخلاقى مؤثّر و بطورى كه قرآن كريم فرموده از فساد و منكرات باز مىدارد . و همانطور كه در روايات آمده است عامل مهمّى براى قرب به حضرت حقّ مىباشد . اگر انسان به حقيقت وجود خود و وابستگيش به مقام احديّت بيانديشد ، در عباداتش به خصوص نماز ، حالت معنوى خضوع و خشوع داشته باشد لذّت وصل به محبوب حقيقى را چشيده ، طهارت و پاكى حقيقت انسانيّت را مىيابد و همانطور كه حقيقت تكبير نماز است از همه چيز جز خداوند غافل شده فقط او را با ديده معنوى شهود مىكند . پس انسان بايد مواظب باشد كه با عجله و شتابزدگى نماز نخواند و در حال نماز به ياد خدا و با خضوع و خشوع و وقار باشد و متوجّه باشد كه با چه كسى سخن مىگويد و خود را در مقابل عظمت و بزرگى خداوند عالم ناچيز ببيند و اگر انسان در موقع نماز كاملًا به اين مطلب توجّه كند ، از خود بىخبر مىشود ، چنان كه در حال نماز تير را از پاى مبارك اميرالمؤمنين ( ع ) بيرون كشيدند و آن حضرت متوجّه نشدند .\r\nنمازگزار بايد از لغزشهاى خود توبه و استغفار نمايد و گناهانى كه مانع قبول شدن نماز است ، مانند حسد ، كبر ، غيبت ، خوردن حرام ، آشاميدن مسكرات و ندادن حقوق واجبهء الهى و هر معصيت ديگرى را ترك كند و همچنين سزاوار است كارهايى كه حال عبادت را از بين مىبرد ثواب نماز را كم مىكند بجا نياورد . مثلًا در حال خواب آلودگى و فشار بول و\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nساير فشارهاى طبيعى به نماز نايستد آنها را بر طرف كند و فكر خود را نيز از ناراحتىهاى فكرى منصرف نمايد و در موقع نماز بجاى ديگر نگاه نكند و نيز كارهايى كه ثواب نماز را زياد مىكند بجا آورد ، مثلًا انگشترى عقيق بدست كند و لباس پاكيزه بپوشد و شانه و مسواك كند و خود را خوشبو نمايد .\r\nپيامبر اكرم ( ص ) فرموده است از من نيست كسى كه نمازش را سبك بشمارد و نيز فرمود : به شفاعت من نمىرسد كسى كه نمازش را سبك بشمارد . و امام صادق ( ع ) فرموده است : پس از معرفت حقّ چيزى را بالاتر از نماز نمىدانم بنگريد كه بنده صالح خداوند يعنى عيسى بن مريم على نبيّنا و آله و عليه السلام مىگويد : خداوند مرا سفارش كرده كه تا زنده‌ام مواظب نماز و زكات باشم .\r\n\r\nنمازهاى واجب\r\nنمازهاى واجب شش نماز است : اوّل - نماز يوميّه دوّم - نماز آيات سوّم - نماز ميّت چهارم - نماز طواف واجب خانهء كعبه پنجم - نماز قضاى پدر و مادر كه بر پسر بزرگتر واجب است ششم - نمازى كه بواسطه اجاره و نذر و قسم و عهد واجب مىشود .\r\n\r\nنمازهاى واجب يوميّه\r\nنمازهاى واجب يوميّه پنج نماز است : ظهر و عصر ، هر كدام چهار ركعت . مغرب سه ركعت ، عشا چهار ركعت ، صبح دو ركعت .\r\nمسئله 758 - در سفر بايد نمازهاى چهار ركعتى را با شرايطى كه گفته مىشود دو ركعت خواند .\r\n\r\nوقت نماز ظهر و عصر\r\nمسئله 759 - اگر چوب صاف يا چيزى مانند آن را ، بطور عمودى در زمين هموار نصب كنند صبح كه خورشيد بيرون مىآيد ، سايهء آن به طرف مغرب مىافتد و هر چه آفتاب بالا آيد اين سايه كم مىشود و در شهرهاى ما در اوّل ظهر شرعى به آخرين درجهء كمى مىرسد و ظهر كه گذشت ، سايهء آن به طرف مشرق برمىگردد و هر چه خورشيد به مغرب\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nمىرود سايهء زيادتر مىشود . بنابراين وقتى سايهء غربى به آخرين درجهء كمى رسيد و سايه شرقى آغاز شد معلوم مىشود ظهر شرعى شده است ولى در بعضى شهرها مثل مكّه كه گاهى موقع ظهر سايه بكلّى از بين مىرود ، بعد از آنكه سايه دوباره پيدا شد معلوم مىشود ظهر شده است ( البتّه در شهرهاى ما بحسب دقّت ؛ سايه غربى پس از كم شدن ابتدا كمى شمالى و سپس شرقى مىشود ) . « 1 »\r\nمسئله 760 - چوب يا چيز ديگرى را كه براى معيّن كردن ظهر به زمين فرو مىبرند شاخص گويند .\r\nمسئله 761 - نماز ظهر و عصر هر كدام وقت مخصوص و مشتركى دارند ، وقت مخصوص نماز ظهر از اوّل ظهر است تا وقتى كه از ظهر به اندازهء خواندن نماز ظهر بگذرد كه اگر كسى سهواً تمام نماز عصر را در اين وقت بخواند ، نمازش باطل است و وقت مخصوص نماز عصر موقعى است كه به اندازهء خواندن نماز عصر ، وقت به مغرب مانده باشد كه اگر كسى تا اين موقع نماز ظهر را نخواند ، نماز ظهر او قضا شده و بايد نماز عصر را بخواند « 2 » و ما بين وقت مخصوص نماز ظهر و وقت مخصوص نماز عصر ، وقت مشترك نماز ظهر و نماز عصر است كه اگر كسى در اين وقت اشتباهاً تمام نماز عصر را پيش از نماز ظهر بخواند ، نمازش صحيح است و بايد نماز ظهر را بعد از آن بجا آورد .\r\nمسئله 762 - اگر پيش از خواندن نماز ظهر ، سهواً مشغول نماز عصر شود و در بين نماز بفهمد اشتباه كرده است ، چنانچه در وقت مشترك باشد ، بايد نيّت را به نماز ظهر برگرداند - يعنى : نيّت كند كه آنچه تا حال خوانده‌ام و آنچه را مشغولم و آنچه بعد مىخوانم همه نماز ظهر باشد - و بعد از آنكه نماز را تمام كرد ، نماز عصر را بخواند و اگر در وقت مخصوص به ظهر باشد ، نماز باطل است و آن را رها مىكند و هر دو نماز را به ترتيب بجا مىآورد و اگر احتياطاً نيّت را به نماز ظهر برگرداند و نماز را تمام كند ، بعد هر دو نماز را به ترتيب بجا آورد بهتر است .\r\n\r\n\r\n","description":"","footnote":"\r\n( 1 ) - ظهر شرعى در بعض از مواقع چند دقيقه از ساعت دوازده ( به ساعت ظهر كوك ) و گاهى چند دقيقه بعد از ساعت دوازده است .\r\n( 2 ) - بنابر احتياط واجب در فاصله بين غروب آ فتاب و مغرب شرعى - كه در وقت نماز مغرب توضيح مىدهيم - در خواندن نماز ظهر و عصر نيّت مافىالذمّه نمايد ، نه اداء و نه قضاء .\r\n","page_name":" 141 ","page_number":141},
  {"content":"\r\n\r\nمسئله 763 - در زمان حضور امام معصوم ( ع ) واجب است مكلّف در روز جمعه بجاى نماز ظهر دو ركعت نماز جمعه بخواند ، ولى در اين زمان بين جمعه و ظهر مخيّر است و اگر كسى نماز جمعه بخواند ، احيتاط مستحب آن است كه نماز ظهر را هم بخواند .\r\nمسئله 764 - احتياط واجب آن است كه نماز جمعه را از اوّل عرفى ظهر تأخير نياندازند و اگر تأخير شد بجاى جمعه ظهر بخوانند و اگر جمعه خواندند به احتياط واجب ظهر را هم بخوانند وقت شروع خطبه‌هاى جمعه بطورى كه در محل خود ذكر مىكنيم اوّل ظهر مىباشد .\r\n\r\nوقت نماز مغرب و عشا\r\nمسئله 765 - مغرب موقعى است كه سرخى طرف مشرق كه بعد از غروب آفتاب پيدا مىشود ، از بين برود .\r\nمسئله 766 - نماز مغرب و عشا هر كدام وقت مخصوص و مشتركى دارند :\r\nوقت مخصوص نماز مغرب از اوّل مغرب است ، تا وقتى كه از مغرب به اندازه خواندن سه ركعت نماز بگذرد ، كه اگر كسى مثلًا مسافر باشد و تمام نماز عشا را سهواً در اين وقت بخواند نمازش باطل است و وقت مخصوص نماز عشا موقعى است كه به اندازه خواندن نماز عشا به نصف شب مانده باشد ، كه اگر كسى تا اين موقع نماز مغرب را نخواند ، بايد ابتدا نماز عشا و بعد از آن نماز مغرب را بخواند . و بين وقت مخصوص نماز مغرب و وقت مخصوص نماز عشا وقت مشترك نماز مغرب و عشا است ، كه اگر كسى در اين وقت اشتباهاً نماز عشا را پيش از نماز مغرب بخواند و بعد از نماز ملتفت شود . نمازش صحيح است و بايد نماز مغرب را بعد از آن بجا آورد .\r\nمسئله 767 - وقت مخصوص و مشترك كه معنى آن در مسئلهء پيش گفته شد براى اشخاص فرق مىكند ، مثلًا اگر به اندازه خواندن دو ركعت نماز از اوّل ظهر بگذرد وقت مخصوص نماز ظهر كسى كه مسافر است تمام شده و داخل وقت مشترك مىشود ، ولى براى كسى كه مسافر نيست ، بايد به اندازهء خواندن چهار ركعت نماز بگذرد .\r\nمسئله 768 - اگر پيش از خواندن نماز مغرب ، سهواً مشغول نماز عشا شود و در بين نماز بفهمد كه اشتباه كرده ، چنانچه تمام آنچه را خوانده يا مقدارى از آن را در وقت مشترك خوانده و به ركوع چهارم هم نرفته است ، بايد نيّت را به نماز مغرب برگرداند و نماز\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nرا تمام كند و بعد نماز عشا را بخواند و اگر به ركوع ركعت چهارم رفته بايد نماز را تمام كند ، بعد نماز مغرب را بخواند و احتياط لازم آن است كه بعد از مغرب نماز عشا را اعاده نمايد امّا اگر تمام آنچه را خوانده در وقت مخصوص نماز مغرب خوانده باشد و پيش از ركوع ركعت چهارم يادش بيايد ، مىتواند احتياطاً نيّت را به نماز مغرب برگرداند و نماز را تمام كند و دوباره نماز مغرب و بعد از آن عشا را بخواند و مىتواند رها كند و هر دو نماز را به ترتيب بجا آورد .\r\nمسئله 769 - آخر وقت نماز عشا نصف شب است . به اين معنى كه نبايد عمداً تأخير شود و بنابراحتياط واجب شب را بايد از اوّل غروب تا اذان صبح حساب كرد نه تا اوّل آفتاب . « 1 »\r\nمسئله 770 - چنان كه ذكر شد نبايد عمداً از نصف شب تأخير شود ، ولى اگر از روى معصيت يا بواسطه عذرى نماز مغرب يا نماز عشا را تا نصف شب نخواند ، بنابر احتياط واجب ، بايد تا قبل از اذان صبح بدون اين‌كه نيّت اداء و قضا كند به قصد ما فى الذّمّه بجا آورد ، گرچه احتمال قوى آنست كه در مورد ضرورت و عذر تا طلوع فجر وقت باقى باشد .\r\n\r\nوقت نماز صبح\r\nمسئله 771 - نزديك اذان صبح از طرف مشرق ، سفيده‌اى رو به بالا حركت مىكند كه آن را فجر اوّل گويند ، موقعى كه آن سفيده پهن شد فجر دوم ، و اوّل وقت نماز صبح است و فرقى هم بين شبهاى مهتاب و غيره نيست ، گرچه در مهتاب سفيدى به زودى معلوم نمىشود ولى وقتى زمان آن را با ساعت دقيق بدانيم طبق همان مىتوان عمل نمود . و آخر وقت نماز صبح موقعى است كه آفتاب بيرون مىآيد .\r\n\r\nاحكام وقت نماز\r\nمسئله 772 - موقعى انسان مىتواند مشغول نماز شود كه يقين كند ، يا اطمينان حاصل نمايد وقت داخل شده است ، يا اذان گوى وقت شناس مورد وثوق اذان بگويد يا دو مرد عادل به‌داخل شدن وقت خبر دهند و اذان و اقامه نماز را هم پيش از وقت نمىتوان گفت .\r\n\r\n\r\n","description":"","footnote":"\r\n( 1 ) - بنابر اين تقريباً يازده ساعت و يك ربع بعد از ظهر شرعى ، آخر وقت نماز مغرب و عشا است . البتّه طبق فصول سال قدرى تفاوت مىكند .\r\n","page_name":" 143 ","page_number":143},
  {"content":"\r\n\r\nمسئله 773 - اگر بواسطه ابر يا غبار و ديگر موانع عمومى نتواند در اوّل وقت نماز ، به داخل شدن وقت يقين كند ، چنانچه گمان داشته باشد كه وقت داخل شده ، مىتواند مشغول نماز شود لكن احتياط مستحب آن است كه نماز راتأخير بيندازد تا يقين كند وقت داخل شده است ، ولى در موانع شخصى - مثل نابينائى و زندانى بودن شخص - احتياط لازم آن است كه تا يقين به وقت نكند مشغول نماز نشود .\r\nمسئله 774 - اگر دو مرد عادل به داخل شدن وقت خبر دهند ، يا انسان يقين كند كه وقت نماز شده و مشغول نماز شود و در بين نماز بفهمد كه هنوز وقت داخل نشده ، نماز او باطل است ، و همچنين است اگر بعد از نماز بفهمد كه تمام نماز را پيش از وقت خوانده . ولى اگر در بين نماز بفهمد وقت داخل شده ، يا بعد از نماز بفهمد كه در بين نماز وقت داخل شده بوده است ، نماز او صحيح است .\r\nمسئله 775 - اگر انسان نداند كه بايد با يقين به داخل شدن وقت مشغول نماز شود ، چنانچه بعد از نماز بفهمد كه تمام نماز را در وقت خوانده ، نماز او صحيح است و اگر بفهمد تمام نماز را پيش از وقت خوانده يا نفهمد كه در وقت خوانده يا پيش از وقت ، نمازش باطل است ، بلكه اگر بعد از نماز بفهمد كه در بين نماز وقت داخل شده است احتياط واجب آن است كه دوباره آن نماز را بخواند .\r\nمسئله 776 - اگر يقين كند وقت داخل شده و مشغول نماز شود و در بين نماز شكّ كند كه وقت داخل شده يا نه ، نماز او باطل است ، ولى اگر در بين نماز يقين داشته باشد كه وقت شده ، و شكّ كند كه آنچه از نماز خوانده در وقت بوده يا نه ، نمازش صحيح است البتّه در صورتى كه احتمال بدهد هنگام شروع توجّه به وقت داشته است .\r\nمسئله 777 - اگر وقت نماز به‌قدرى تنگ است ، كه بواسطهء بجا آوردن بعضى از كارهاى مستحب نماز ، مقدارى از آن بعد از وقت خوانده مىشود بايد آن مستحب را بجا نياورد . مثلًا اگر بواسطه خواندن قنوت ، مقدارى از نماز بعد از وقت خوانده مىشود ، بايد قنوت نخواند .\r\nمسئله 778 - كسى كه به اندازه خواندن يك ركعت نماز وقت دارد ، بايد نماز را به نيّت اداء بخواند . ولى نبايد عمداً نماز را تا اين وقت تأخير بيندازد .\r\nمسئله 779 - كسى كه مسافر نيست ، اگر تا مغرب به اندازهء خواندن پنج ركعت نماز وقت دارد ، بايد نماز ظهر و عصر هر دو را بخواند و اگر كمتر وقت دارد ، بايد فقط نماز عصر را بخواند\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nو بعداً نماز ظهر را قضا كند و همچنين اگر تا نصف شب به اندازهء خواندن پنج ركعت نماز وقت دارد ، بايد نماز مغرب و عشا را بخواند و اگر كمتر وقت دارد ، بايد فقط عشا را بخواند و بعداً مغرب را به قصد مافىالذّمّه بجا آورد و تا مقدار يك ركعت به فجر مانده قصد اداء و قضا نكند .\r\nمسئله 780 - كسى كه مسافر است اگر تا مغرب به اندازهء خواندن سه ركعت نماز وقت دارد ، بايد نماز ظهر و عصر را بخواند و اگر كمتر وقت دارد ، بايد فقط عصر را بخواند و بعداً نماز ظهر را قضا كند . و اگر تا نصف شب به اندازهء خواندن چهار ركعت نماز وقت دارد ، بايد نماز مغرب و عشا را بخواند و اگر كمتر وقت دارد ، بايد فقط عشا را بخواند ، و بعداً مغرب را به قصد مافىالذّمّه بجا آورد و چنانچه بعد از خواندن عشا ، معلوم شود كه به مقدار يك ركعت يا بيشتر وقت به نصف شب مانده است بايد فوراً نماز مغرب را به نيّت اداء بجا آورد .\r\nمسئله 781 - مستحب است انسان نماز را در اوّل وقت آن بخواند و راجع به آن خيلى سفارش شده است و هر چه به اوّل وقت نزديكتر باشد بهتر است ، مگر آنكه تأخير آن از جهتى بهتر باشد . در روايات ما به اندازه‌اى سفارش به اوّل وقت شده كه مىتوان گفت ثواب آن از جماعتى هم كه دير وقت باشد بيشتر باشد .\r\nمسئله 782 - هرگاه انسان عذرى دارد كه اگر بخواهد در اوّل وقت نماز بخواند ، ناچار است مثلًا بدون ساتريا با لباس نجس نماز بخواند ، چنانچه بداند عذر او تا آخر وقت باقى است ، مىتواند در اوّل وقت نماز بخواند ولى اگر احتمال دهد كه عذر او از بين مىرود ، بايد صبر كند تا عذرش بر طرف شود و چنانچه عذر او بر طرف نشد ، در آخر وقت مطابق وظيفه‌اش نماز بخواند ، و لازم نيست به‌قدرى صبر كند كه فقط بتواند كارهاى واجب نماز را انجام دهد ، بلكه اگر براى مستحبات نماز مانند اذان و اقامه و قنوت هم وقت دارد ، مىتواند تيمّم كند و نماز را با آن مستحبات بجا آورد .\r\nمسئله 783 - كسى كه مسائل نماز و شكيّات و سهويّات را نمىداند و احتمال مىدهد كه يكى از اينها در نمازش پيش آيد ، بايد براى ياد گرفتن اينها نماز را از اوّل وقت تأخير بيندازد ، ولى اگر اطمينان دارد كه نماز را بطور صحيح تمام مىكند ، مىتواند در اوّل وقت مشغول نماز شود ، آنگاه اگر اتفاقاً در نماز مسأله‌اى كه حكم آن را نمىداند پيش نيايد ، نماز او صحيح است و اگر مسأله‌اى كه حكم آن را نمىداند پيش آيد ، جايز است به يكى از\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nدو طرفى كه احتمال مىدهد عمل نمايد و نماز را تمام كند ، ولى بعد از نماز بايد مسئله را بپرسد كه اگر نمازش باطل بوده ، دوباره بخواند .\r\nمسئله 784 - اگر وقت نماز وسعت دارد و طلبكار هم طلب خود را مطالبه مىكند ، در صورتى كه ممكن است ، بايد اوّل قرض خود را بدهد ، بعد نماز بخواند . و همچنين است اگر كار واجب ديگرى كه بايد فوراً آن را بجا آورد پيش آيد ، مثلًا ببيند مسجد نجس است ، بايد اوّل مسجد را تطهير كند ، بعد نماز بخواند و چنانچه اوّل نماز بخواند ، معصيت كرده ولى نماز او صحيح است .\r\n\r\nنمازهايى كه بايد به ترتيب خوانده شود\r\nمسئله 785 - انسان بايد نماز عصر را بعد از نماز ظهر و نماز عشا را بعد از نماز مغرب بخواند . و اگر عمداً نماز عصر را پيش از نماز ظهر و يا نماز عشا را پيش از نماز مغرب بخواند باطل است .\r\nمسئله 786 - اگر به نيّت نماز ظهر مشغول نماز شود و در بين نماز يادش بيايد كه نماز ظهر را خوانده است ، نمىتواند نيّت را به نماز عصر برگرداند ، بلكه بايد آن را رها كند و نماز عصر را بخواند و همين‌طور است در نماز مغرب و عشا .\r\nمسئله 787 - اگر در بين نماز عصر يقين كند كه نماز ظهر را نخوانده است و نيّت را به نماز ظهر برگرداند چنانچه يادش بيايد كه نماز ظهر را خوانده بوده ، بنابر احتياط واجب بايد نيّت را به نماز عصر برگرداند و بعد از تمام كردن نماز ، دوباره نماز عصر را بخواند مگر آنكه پيش از بجا آوردن جزئى از اجزاء به قصد ظهر يادش بيايد ، كه در اين صورت نماز را به نيّت عصر تمام كند و اعاده لازم نيست . و اگر برخى اجزاء نماز را هم به قصد ظهر انجام داده تا وارد ركن نماز نشده مىتواند نيّت عصر كند و آن اجزاء غير ركن را دوباره به قصد عصر بياورد و نماز صحيح است .\r\nمسئله 788 - اگر در بين عصر شكّ كند كه نماز ظهر را خوانده يا نه ، بايد نيّت را به نماز ظهر برگرداند ولى اگر وقت به قدرى كم است كه بعد از تمام شدن نماز ، مغرب مىشود بايد بنا بگذارد كه ظهر را خوانده و به نيّت نماز عصر نماز را تمام كند .\r\nمسئله 789 - اگر در نماز عشا ، پيش از ركوع ركعت چهارم شكّ كند كه نماز مغرب را خوانده يا نه ، چنانچه وقت به‌قدرى كم است كه بعد از تمام شدن نماز نصف شب مىشود ،\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nبايد به نيّت عشا نماز را تمام كند و بعد مغرب را به قصد مافىالذّمّه بجا آورد و اگر بيشتر وقت دارد و يك ركعت از آن در وقت مشترك واقع شده باشد ، بايد نيّت را به نماز مغرب برگرداند و نماز را سه ركعتى تمام كند ، بعد نماز عشا را بخواند .\r\nمسئله 790 - اگر در نماز عشا از رسيدن به ركوع ركعت چهارم ، شكّ كند كه نماز مغرب را خوانده يا نه ، بايد نماز را به نيّت عشا تمام كند ، بعد نماز مغرب را بخواند و بعد عشا را نيز اعاده نمايد بنابر احتياط مستحب ، مگر اين‌كه اين شكّ در وقت مخصوص نماز عشا باشد كه در اين صورت خواندن نماز مغرب لازم نيست .\r\nمسئله 791 - اگر انسان نمازى را كه خوانده احتياطاً دوباره بخواند و در بين نماز يادش بيايد نمازى را كه بايد پيش از آن بخواند نخوانده است نمىتواند نيّت را به آن نماز برگرداند . مثلًا موقعى كه نماز عصر را احتياطاً مىخواند ، اگر يادش بيايد نماز ظهر را نخوانده است ، نمىتواند نيّت را به نماز ظهر برگرداند .\r\nمسئله 792 - برگرداندن نيّت از نماز قضا به نماز اداء و از نماز مستحب به نماز واجب ، جايز نيست .\r\nمسئله 793 - اگر وقت نماز اداء وسعت داشته باشد و انسان مشغول اداء شده باشد مىتواند در بين نماز نيّت را به نماز قضا برگرداند ، ولى بايد برگرداندن نيّت به نماز قضا ممكن باشد مثلًا اگر مشغول نماز ظهر است ، در صورتى مىتواند نيّت را به قضاى صبح برگرداند كه داخل ركوع ركعت سوّم نشده باشد ولى اگر با علم و تذكّر به قضا ؛ شروع به اداء كرده باشد ، عدول محلّ تأمّل است و احوط ترك آن است .\r\n\r\nنمازهاى مستحب\r\nمسئله 794 - نمازهاى مستحب زياد است و آنها را نافله گويند و در بين نمازهاى مستحبى به‌خواندن نافله‌هاى شبانه روز بيشتر سفارش شده و آنها در غير روز جمعه سى و چهار ركعت است كه هشت ركعت آن نافلهء ظهر و هشت ركعت نافلهء عصر و چهار ركعت نافلهء مغرب و دو ركعت نافلهء عشا و يازده ركعت نافلهء شب و دو ركعت نافله صبح مىباشد و چون دو ركعت نافلهء عشا را بنابر احتياط مستحب بايد نشسته خواند ، يك ركعت حساب مىشود . ولى در روز جمعه بر شانزده ركعت نافلهء ظهر و عصر ، چهار ركعت اضافه مىشود و\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nبهتر است همهء اين بيست ركعت را پيش از ظهر بخواند . همهء اين نمازهاى نافله هم دو ركعتى هستند مگر نماز وَتْر در نماز شب كه يك ركعتى است .\r\nمسئله 795 - از يازده ركعت نافلهء شب ، هشت ركعت آن بايد به نيّت نافلهء شب و دو ركعت آن به نيّت نماز شَفْع و يك ركعت آن ، به نيّت نماز وَتْر خوانده شود و هشت ركعت نافلهء شب و همچنين نافلهء ظهر و عصر و مغرب را بايد مانند نماز صبح دو ركعتى بخوانند و دستور كامل نافلهء شب در كتابهاى دعا گفته شده است .\r\nمسئله 796 - نمازهاى نافله را مىشود نشسته خواند ولى بهتر است دو ركعت نافلهء نشسته را يك ركعت حساب كند ، مثلًا كسى كه مىخواهد نافلهء ظهر را نشسته بخواند ، بهتر است شانزده ركعت بخواند و اگر مىخواهد نماز وَتْر را نشسته بخواند دو نماز يك ركعتى نشسته بخواند .\r\nمسئله 797 - نافلهء ظهر و عصر را در سفر نبايد خواند ولى نافلهء عشا را رجاءاً مىتوان خواند . بلكه بهتر اين است كه ترك نشود .\r\nمسئله 798 - نافله شب از مهمترين نمازهاى نافله و در روايات اهلبيت ( عليهم السلام ) براى تأكيد اين نافله آمده است كه : « از ما نيست كسى كه نافله شب نخواند » و طبق روايات براى اصلاح امور دنيا و آخرت و طهارت روح بسيار مؤثّر است . « 1 » ده ركعت آن همانند نماز صبح است و در يك ركعت وَتْر آداب مخصوصى ذكر شده كه مختصر آن اين است كه در قنوت آن هفتاد مرتبه استغفار و سيصد مرتبه « الْعفو » و هفت مرتبه اين دعا : « هذا مَقامُ الْعائِذِ بِكَ مِنَ النّار » بگويد . و هر مقدار كه حال دعا دارد مىتواند دعا بخواند . معروف است كه نام چهل مؤمن را هم برده برايشان دعا كند ليكن اين معنى در خصوص نماز وَتْر وارد نشده است بلكه يكى از عوامل استجابت دعا اين است كه انسان ابتدا چهل نفر از مؤمنين را دعا كند و سپس حاجت بخواهد . مستحب است در دو ركعت اوّل نماز شب به ترتيب سورهء توحيد و كافِروُن را بخواند و در ركعات ديگر هر سوره كه مايل باشد بخواند . در دو ركعت شَفْع هم بهتر است به ترتيب سوره قل أعوُذُ بِرَبِّ النّاس و قُلْ أعوُذُ بِرَبِّ الْفَلَق را بخواند و در يك ركعت وَتْر سوره قُلْ هُوَ الله - توحيد - را بخواند . البتّه اينها و ساير آدابى كه در كتابهاى ادعيه آمده است لازم المراعاهء نمىباشند .\r\n\r\n\r\n","description":"","footnote":"\r\n( 1 ) - در روايتى آمده است كسى بحضور اميرمؤمنان عرضه داشت : موفق به نماز شب نيستم حضرت فرمود : گناهانت ترا به بند كشيده است .\r\n","page_name":" 148 ","page_number":148},
  {"content":"\r\n\r\n\r\nوقت نافله‌هاى يوميّه\r\nمسئله 799 - نافلهء نماز ظهر پيش از نماز ظهر خوانده مىشود و وقت فضيلت آن از اوّل ظهر است تا موقعى كه آن مقدار از سايه شاخص كه بعد از ظهر پيدا مىشود به اندازهء دو هفتم شاخص شود ، مثلًا اگر درازى شاخص هفت وجب باشد ، هر وقت مقدار سايه آن به دو وجب رسيد ، « 1 » آخر وقت فضيلت نافلهء ظهر است و تا آخر وقت فريضه ، هرگاه پيش از نماز ظهر به قصد ادا بجا آورد صحيح است . و همچنين وقت اداى نافلهء عصر تا وقت اداى فريضهء عصر است .\r\nمسئله 800 - نافلهء عصر پيش از نماز عصر خوانده مىشود و وقت فضيلت آن تا موقعى است كه سايهء شاخص به چهار هفتم آن برسد . و چنانچه بخواهد نافلهء ظهر را بعد از نماز ظهر يا نافله عصر را بعد از نماز عصر بخواند ، بنابر احتياط واجب نيّت ادا و قضا نكند و به قصد مافىالذّمّه بجا آورد . و همين‌طور مىتواند نافلهء ظهر و عصر را پيش از ظهر ( حتّى از اوّل صبح ) بخواند ليكن احتياط آن است كه به قصد رجاء ثواب بخواند ، بخصوص اگر بداند كه بعد از ظهر موفّق نمىشود .\r\nمسئله 801 - وقت نافلهء مغرب بعد از تمام شدن نماز مغرب است تا وقتى كه سرخى طرف مغرب كه بعد از غروب آفتاب در آسمان پيدا مىشود از بين برود . اگر چه بعيد نيست امتداد وقت نافلهء مغرب به امتداد وقت آن . و بهتر اين‌كه بعد از بر طرف شدن سرخى مزبور ، قصد ادا يا قضا نكند .\r\nمسئله 802 - وقت نافلة عشا بعد از تمام شدن نماز عشا تا نصف شب است ، و بهتر است بعد از نماز عشا بلافاصله خوانده شود .\r\nمسئله 803 - نافلهء صبح پيش از نماز صبح خوانده مىشود و وقت آن بعد از فجر اوّل است ، تا وقتى كه سرخى طرف مشرق پيدا شود . و نشانه فجر اوّل در وقت نماز صبح گفته شد . و ممكن است نافلهء صبح را پيش از فجر ، بعد از نافلهء شب ، بلافاصله و يا در ضمن نماز شب خواند .\r\nمسئله 804 - وقت نافلهء شب از نصف شب است تا اذان صبح ، و بهتر است كه هنگام سحر يعنى ثلث آخر شب انجام شود و بهتر آنكه نزديك اذان صبح خوانده شود و منظور از شب در اينجا از غروب تا طلوع خورشيد مىباشد .\r\n\r\n\r\n","description":"","footnote":"\r\n( 1 ) - و چون سايه شاخص در فصول سال متفاوت است ، نمىتوان با ساعت دقيق معيّن كرد .\r\n","page_name":" 149 ","page_number":149},
  {"content":"\r\n\r\nمسئله 805 - مسافر و كسى كه براى او سخت است ، نافلهء شب را بعد از نصف شب بخواند ، مىتواند آن را در اوّل شب بجا آورد .\r\nمسئله 806 - در نقاطى كه چندين ماه شب يا روز مىباشد نيز حركت 24 ساعتى زمين تحقّق دارد ، منتهى ديدن نور خورشيد به علّت دورى و نزديكى از حركت ميلى خورشيدى تفاوت مىكند و در زندگى افراد آنجا - جايى كه سكنه دارد - نيز شب و روز قراردادى دارند ، بايد بر اساس همان شبانه روز خودشان نمازهاى پنجگانه انجام شود . در نقاطى هم كه در مجموعهء 24 ساعت ، هم شب و هم روز تحقّق دارد ، ولى مثلًا فقط 2 ساعت روز و 22 ساعت شب باشد نيز همين‌طور مىباشد ، و اينطور نيست كه مثلًا روزه 2 ساعت واجب باشد و برعكس آن 22 ساعت . چنان كه لازم نيست به زمان مكانهاى ديگر رجوع شود ، يا اصلًا نماز و روزه واجب نباشد ، يا سفر به آنجا حرام و هجرت از آنجا واجب باشد كه گفته شده است .\r\n\r\nبرخى از نمازهاى مستحب\r\nمسئله 807 - نمازهاى مستحبى بسيار زياد هستند ، از جمله نماز تسبيح كه بنام نماز جعفر طيّار معروف است كه پيامبر اكرم ( ص ) به جعفربن ابىطالب برادر حضرت اميرمؤمنان ( ع ) تعليم فرموده است كه مشتمل بر سيصد مرتبه تسبيحات اربعه است ، و كسى كه عجله دارد مىتواند تسبيحات را پس از نماز انجام دهد ، هر چند هنگام اشتغال به كارهاى ديگر . چهار ركعت است يعنى دوتا ، دو ركعتى و بهترين وقت آن روز جمعه پيش از ظهر مىباشد . آداب اين نماز در كتابهاى دعا ذكر شده است و براى امور دنيا و آخرت مجرّب مىباشد .\r\nو از جمله نماز طلب باران و نماز حضرت فاطمه زهرا ( عليها السلام ) و نماز استخاره و نماز طلب روزى و نماز طلب حاجات و نماز شكر و . . . و بدون اين عناوين هم اساساً نماز مستحبى هر قدر ، كم يا زياد ، مطلوب مىباشد . و در روايت وسيلهء عروج و صعود انسان و وسيله تقرّب به خداوند ، ذكر شده است .\r\nمسئله 808 - نماز اول ماه : اول هر ماه قمرى مستحب است دو ركعت نماز خوانده شود . در ركعت اول پس از حمد ، سوره توحيد ، سى مرتبه ، و در ركعت دوم پس از حمد ، سوره قدر ، سى مرتبه ، و پس از نماز به مقدار امكان خويش صدقه بدهد ، و بدينوسيله سلامت خود را در آن ماه تضمين نمايد .\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nمسئله 809 - نماز وصيت : بين نماز مغرب و عشاء دو ركعت نماز مستحب است . در ركعت اول سوره حمد و زلزال سيزده مرتبه ، و در ركعت دوم سوره حمد و توحيد پانزده مرتبه .\r\nمسئله 810 - نماز غدير : روز هجدهم ذى حجه دو ركعت نماز مستحب است ، در هر ركعت سوره حمد ده مرتبه ، و سوره توحيد هم ده مرتبه ، آية الكرسى ده مرتبه ، سوره زلزال ده مرتبه . برخى از علما جماعت در اين نماز هم جايز دانسته‌اند .\r\nمسئله 811 - نماز استسقاء ( طلب باران ) : مستحب است موقع خشك سالى ، ( از نباريدن يا خشك شدن چشمه‌ها ) نماز باران خواند شود . دو ركعت است و به جماعت خوانده مىشود . فرادا هم رجاءً اشكال ندارد . در هر ركعت پس از حمد يك سوره بخوانند . و پس از سوره در ركعت اول پنج تكبير بگويند . و پس از هر تكبير يك قنوت بخوانند و در ركعت دوم چهار تكبير بگويند و پس از هر تكبير يك قنوت بخوانند و در قنوت هم هرگونه دعا كافى است . ليكن بهتر است دعا براى طلب باران باشد . و قبل از دعا صلوات بر پيامبر ( ص ) و اهل بيت ( عليهم السلام ) باشد .\r\nمسئله 812 - مستحب است قرائت نماز باران جهراً باشد و مستحب است مردم سه روز روزه بگيرند و روز سوم براى نماز بيرون بروند ، و روز سوم روز دوشنبه باشد و اگر نشد روز جمعه باشد . مستحب است امام جماعت و مردم با وقار و خشوع كامل به بيرون شهر به صحرا بروند ، و مكان تميزى را براى نماز انتخاب كنند ، و بهتر است با پاى برهنه بروند . بهتر است رجاءً پيران و اطفال و حيوانات اهلى خود را ببرند و ميان بچه‌ها و مادران آنها جدايى بيندازند تا همه ناله كنند و بهتر است كافران را در خود جاى ندهند .\r\nمسئله 813 - اين نماز وقت معينى ندارد ليكن بهتر است همان ساعت وقت نماز عيد باشد . ( از اول آفتاب تا ظهر ، و بهتر آنكه پس از بالا آمدن آفتاب باشد ) ، در همه ايام سال .\r\nمسئله 814 - اين نماز اذان و اقامه ندارد مؤذن فقط سه مرتبه مى گويد : الصّلاة\r\nمسئله 815 - مستحب است پس از نماز امام جماعت عباى خود را برعكس يعنى چپ و راست كند و منبر برود و رو به قبله كند و با صداى بلند صد مرتبه تكبير بگويد سپس رو به طرف مردم دست راست خود كند و با صداى بلند صد مرتبه سبحان ا . . . بگويد ، و سپس به مردم دست چپ خود توجه كرده و صد مرتبه لا إله ا . . بگويد ، سپس به مردم مقابل توجه كرده و صد مرتبه الحمد ا . . . بگويد ، آنگاه امام جماعت زياد تضرع و طلب مرحمت خدا كند .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nمسئله 816 - اگر باران نيامد مأيوس نشوند و اين نماز را تكرار كنند .\r\n\r\nنماز غفيله\r\nمسئله 817 - يكى از نمازهاى مستحب نماز غفليه است و وقت آن بين نماز مغرب و عشا است و در ركعت اوّل آن ، بعد از حمد بايد بجاى سوره ، اين آيه را بخوانند :\r\n« وَذَا النُّونِ اذْ ذَهَبَ مُغاضِباً فَظَنَّ انْ لَنْ نَقْدِرَ عَلَيْهِ فَنادي فِي الظُّلُماتِ انْ لا الهَ الّا انْتَ سُبْحانَكَ انّي كُنْتُ مِنَ الظّالِمينَ فَاسْتَجَبْنالَهُ وَ نَجَّيْناهُ مِنَ الغَمِّ وَ كَذلِكَ نُنْجِي الْمُؤْمِنينَ » و در ركعت دوّم بعد از حمد بجاى سوره ، اين آيه را بخوانند : « وَ عِنْدَهُ مَفاتِحُ الْغَيْبِ لا يَعْلَهُما الّا هُوَ وَ يَعْلَمُ ما فِي الْبَرِّ وَ الْبَحْرِ وَ ما تَسْقُطُ مِنْ وَرَقَةٍ الّا يَعْلَمُها وَلا حَبْةٍ في ظُلُماتِ الارضِ وَلا رَطْبٍ وَلا يابِسِ الّا في كِتابٍ مُبينٍ » و در قنوت آن بگويند : « اللّهُمَّ انّي اسْئَلُكَ بِمَفاتِحِ الْغَيْبِ الَّتي لا يَعْلَمُها الّا انْتَ انْ تُصَلِّيَ عَلي مُحَمَّدٍ وَ آلِ مُحَمَّدٍ وَ انْ تَفْعَلَ بِي كَذا وَ كَذا » و بجاى كلمه كذا و كذا حاجتهاى خود را بگويند ، و بعد بگويند : « اللّهُمَّ انْتَ وَلِيُّ نِعْمَتي وَ الْقادِرُ عَلي طَلِبَتي تَعْلَمُ حاجَتي فَاسْئَلُكَ بِحَقِّ مُحَمَّدٍ وَ آلِ مُحَمَّدٍ عَلَيْهِ وَ عَلَيْهِمُ السَّلامُ لَمّا قَضَيْتَهالي » .\r\n\r\nاحكام قبله\r\nمسئله 818 - خانهء كعبه كه در مكّهء معظّمه مىباشد و جاى خانه تا منتهاى زمين و بالاى آن تا منتهاى جوّ آسمان قبله است ، و بايد روبه‌روى آن نماز خواند ، ولى كسى كه دور است ، اگر طورى بايستد كه بگويند : رو به قبله نماز مىخواند كافى است . و همچنين است كارهاى ديگرى كه - مانند سر بريدن حيوانات - بايد رو به قبله انجام گيرد .\r\nمسئله 819 - كسى كه نماز واجب را ايستاده مىخواند ، بايد طورى بايستد كه گفته شود رو به قبله ايستاده است و بنابراين اگر صورت و سينه و شكم و تا حدودى جلوى پاهاى او رو به قبله باشد ، كافى است . و احتياط مستحب آن است كه انگشتان پاى او هم رو به قبله باشد ، بطورى كه بگويند : پاى او رو به قبله است .\r\nمسئله 820 - كسى كه بايد نشسته نماز بخواند ، اگر نمىتواند بطور معمول بنشيند و در موقع نشستن كف پاها را به زمين مىگذارد ، بايد در موقع نماز صورت و سينه و شكم و مقدارى از جلوى پاى او رو به قبله باشد .\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nمسئله 821 - كسى كه نمىتواند نشسته نماز بخواند ، بايد در حال نماز به پهلوى راست طورى بخوابد كه جلوى بدن او رو به قبله باشد ، و اگر ممكن نيست ، بايد به پهلوى چپ طورى بخوابد كه جلوى بدن او رو به قبله باشد ، و اگر اين را هم نتواند ، بايد به پشت بخوابد بطورى كه كف پاهاى او رو به قبله باشد .\r\nمسئله 822 - نماز احتياط و سجده و تشهّد فراموش شده را بايد رو به قبله انجام داد ، و سجدهء سهو را نيز بنابر احتياط مستحب رو به قبله بجا آورد .\r\nمسئله 823 - نمازهاى مستحبى را مىشود در حال راه رفتن و سوارى خواند و براى ركوع و سجود هم با سر اشاره نمود و براى سجده سر را بيشتر فرود آورد ، و لازم نيست پيشانى بر مُهر و مانند آن بنهد ، گرچه احوط است بخصوص هنگام سوارى . و اگر انسان در اين دو حال ، نماز مستحب بخواند ، لازم نيست رو به قبله باشد ولى بهتر اينست كه تكبيرةالاحرام را رو به قبله بگويد .\r\nمسئله 824 - كسى كه مىخواهد نماز بخواند ، بايد براى پيدا كردن قبله كوشش نمايد ، تا يقين كند قبله كدام طرف است و يا به گفته دو شاهد عادل عمل كند ، به شرط اين‌كه از روى نشانه‌هاى حسّى شهادت دهند . و اگر نتواند يقين پيدا كند ، بايد به گمانى كه از محراب مسجد مسلمانان يا قبرهاى آنان يا از راه‌هاى ديگر پيدا مىشود عمل نمايد ، حتّى اگر از گفته فاسق يا كافرى كه بواسطهء قواعد علمى قبله را مىشناسد گمان به قبله پيدا كند كافى است . قبله‌نماهاى معمولى اگر بوسيله شخص متخصّص و مورد اعتماد ساخته شده باشد ، از بهترين وسايل تشخيص قبله در اين زمان مىباشد .\r\nمسئله 825 - كسى كه گمان به قبله دارد ، اگر بتواند گمان قويترى پيدا كند نمىتواند به گمان خود عمل نمايد ، مثلًا اگر ميهمان از گفتهء صاحب خانه گمان به قبله پيدا كند ولى بتواند از راه ديگرى گمان قويترى پيدا كند ، نبايد به حرف او عمل نمايد ، ولى اگر صاحب خانه مورد اعتماد و اهل تشخيص مىباشد كفايت مىكند .\r\nمسئله 826 - اگر براى پيدا كردن قبله وسيله‌اى ندارد ، يا با اين‌كه كوشش كرده ، گمانش به طرفى نمىرود ، چنانچه وقت نماز وسعت دارد ، بايد بنابراحتياط واجب چهار نماز به چهار طرف بخواند ، و اگر به اندازهء چهار نماز وقت ندارد ، بايد به اندازه‌اى كه وقت دارد ، نماز بخواند ، و اگر فقط به اندازهء يك نماز وقت دارد ، بايد يك نماز به هر طرفى كه\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nمىخواهد بخواند . و در صورتى كه به چهار طرف نماز نخواند بنابر احتياط لازم نماز را قضا كند . و بايد نمازها را طورى بخواند كه يقين كند يكى از آنها رو به قبله واقع شده ، يا اگر رو به قبله نبوده ، به سمت راست و يا سمت چپ قبله نرسيده است .\r\nمسئله 827 - اگر يقين يا گمان كند كه قبله در يكى از دو طرف است ، بايد به هر دو طرف نماز بخواند ، ولى احتياط مستحب آن است كه در صورت گمان ، به چهار طرف نماز بخواند .\r\nمسئله 828 - كسى كه بايد به چند طرف نماز بخواند ، اگر بخواهد دو نماز بخواند كه مثل نماز ظهر و عصر بايد يكى بعد از ديگرى خوانده شود ، مىتواند نماز اوّل را به آن چند طرف كه واجب است بخواند ، بعد نماز دوّم را شروع كند و مىتواند هر دو را پشت سر هم به يك طرف بجا آورد ، و بعد به طرف ديگر شروع كند .\r\nمسئله 829 - كسى كه يقين به قبله ندارد ، اگر بخواهد غير از نماز ، كارى كند كه بايد آن را رو به قبله انجام داد - مثلًا بخواهد سر حيوانى را ببرد - بايد به گمان عمل نمايد ، و اگر گمان ممكن نيست به هر طرف كه انجام دهد صحيح است . ولى بهتر است تا ضرورتى نباشد به اين صورت ذبح نكند .\r\n\r\nپوشانيدن بدن در نماز\r\nمسئله 830 - مرد بايد در حال نماز - اگر چه كسى او را نمىبيند - عورتين خود را بپوشاند . و بهتر است از ناف تا زانو را هم بپوشاند .\r\nمسئله 831 - زن بايد در موقع نماز تمام بدن ، حتّى سر و موى خود را بپوشاند . ولى پوشاندن صورت به مقدارى كه در وضو شسته مىشود و دستها تا مچ و پاها تا مچ پا لازم نيست . امّا براى آنكه يقين كند كه مقدار واجب را پوشانده است ، بايد مقدارى از اطراف صورت و قدرى پايين‌تر از مچ را هم بپوشاند .\r\nمسئله 832 - موقعى كه انسان قضاى سجدهء فراموش شده يا تشهّد فراموش شده را بجا مىآورد ، و بنابر احتياط مستحب در موقع سجدهء سهو هم ، بايد خود را مثل موقع نماز بپوشاند .\r\nمسئله 833 - اگر انسان عمداً در نماز عورتش را نپوشاند ، نمازش باطل است . بلكه اگر در اثر ندانستن مسئله همچنين كند ، بنا براحتياط واجب بايد نماز را دوباره بخواند . البتّه اگر در جهل مسئله ، مقصّر باشد .\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nمسئله 834 - اگر در بين نماز بفهمد كه عورتش پيدا است ، بايد آن را بپوشاند و احتياط واجب آن است كه نماز را تمام كند و دوباره بخواند ، ولى اگر بعد از نماز بفهمد كه در نماز عورت او پيدا بوده ، نمازش صحيح است . و همين‌طور اگر در بين نماز بفهمد كه در اثناء نماز عورتش پيدا بوده ولى بعداً پوشيده شده است .\r\nمسئله 835 - اگر در حال ايستاده ، لباسش ، عورت او را مىپوشاند ، ولى ممكن است در حال ديگر ، مثلًا در حال ركوع و سجود نپوشاند ، چنانچه موقعى كه عورت او پيدا مىشود ، به وسيله‌اى كه پوشاندن به آن در حال اختيار جايز است ، آن را بپوشاند ، نماز او صحيح است . ولى احتياط مستحب آن است كه با آن لباس نماز نخواند .\r\nمسئله 836 - انسان مىتواند در نماز ، خود را با علف و برگ درخت بپوشاند ، ولى احتياط مستحب آن است موقعى خود را با اينها بپوشاند كه چيز ديگرى نداشته باشد .\r\nمسئله 837 - گِل و مانند آن ساتر حساب نمىشود ، حتّى اگر چيز ديگرى هم نداشته باشد . و اگر به خود گِل ماليده نماز كامل بخواند ، بايد يك مرتبه ديگر مثل برهنه نماز بخواند ، يعنى با ايماء و اشاره به ركوع و سجود .\r\nمسئله 838 - اگر چيزى ندارد كه در نماز خود را با آن بپوشاند ، چنانچه احتمال دهد كه پيدا مىكند ، بنابر احتياط واجب بايد نماز را تأخير بيندازد . و اگر چيزى پيدا نكرد ، در آخر وقت مطابق وظيفه‌اش نماز بخواند ، كه در مسئله بعد گفته مىشود .\r\nمسئله 839 - كسى كه مىخواهد نماز بخواند ، اگر براى پوشاندن خود حتّى برگ درخت و علف نداشته باشد و حتّى گودالى هم كه در آن بايستد پيدا نكند ، و احتمال ندهد كه تا آخر وقت چيزى پيدا كند كه خود را با آن بپوشاند ، در صورتى كه احتمال بدهد كه ناظر محترم او را مىبيند ، نشسته نماز بخواند ، و براى ركوع و سجود به قدرى خم شود كه عورتش پيدا نباشد ، و براى سجود كمى بيشتر از ركوع خم شود ، و مُهر را بالا بياورد و پيشانى را بر آن بگذارد . و اگر اطمينان دارد كه ناظر محترم او را نمىبيند ، احتياط واجب آن است كه دو نماز ايستاده بخواند . و موقعى كه ايستاده است ، جلوى خود را با دست بپوشاند ، و در يكى از آن دو نماز ، ركوع و سجود را بطور كامل بجا آورد ، و در ديگرى بجاى ركوع و سجود با سر اشاره نمايد ، . و بهتر است كه در صورت امكان براى سجود مُهر را بلند كرده پيشانى بر آن نهد . و اگر گودالى هست كه بتواند در آن بايستد ، بايد نماز با ركوع و سجود كامل بخواند .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\n\r\nلباس نمازگزار\r\nمسئله 840 - لباس نمازگزار شش شرط دارد : اوّل - آنكه پاك باشد . دوّم - آنكه بنابراحتياط واجب بايد مباح باشد . سوّم - آنكه از اجزاء مردار نباشد . چهارم - آنكه از حيوان حرام گوشت نباشد . پنجم و ششم - آنكه اگر نمازگزار مرد است ، لباس او ابريشم خالص و زربافت نباشد ، و تفصيل اينها در مسائل آينده گفته مىشود .\r\nشرط اوّل :\r\nمسئله 841 - لباس نمازگزار بايد پاك باشد ، و اگر كسى عمداً با بدن يا لباس نجس نماز بخواند ، نمازش باطل است .\r\nمسئله 842 - كسى كه نمىداند با بدن و لباس نجس نماز باطل است ، اگر با بدن يا لباس نجس نماز بخواند ، اگر ندانستن مسئله از روى تقصير باشد ، نمازش باطل است . بلكه در مورد قصور هم ، بنابر احتياط لازم نمازش باطل مىباشد .\r\nمسئله 843 - اگر بواسطهء ندانستن مسئله ، چيز نجسى را نداند نجس است ، مثلًا نداند عرق كافر نجس است ، و با آن نماز بخواند ، اگر ندانستن مسئله از روى تقصير باشد ، نمازش باطل است . بلكه در مورد قصور هم نمازش باطل است ، بنابر احتياط لازم .\r\nمسئله 844 - اگر نداند كه بدن يا لباسش نجس است و بعد از نماز بفهمد ، نماز او صحيح است . ولى احتياط مستحب آن است كه اگر وقت دارد ، دوباره آن نماز را بخواند .\r\nمسئله 845 - اگر فراموش كند كه بدن يا لباسش نجس است و در بين نماز يا بعد از آن يادش بيايد ، بايد نماز را دوباره بخواند ، و اگر وقت گذشته قضا نمايد .\r\nمسئله 846 - كسى كه در وسعت وقت مشغول نماز است ، اگر در بين نماز بدن يا لباس او نجس شود و پيش از آنكه چيزى از نماز را با نجاست بخواند ، ملتفت شود كه نجس شده ، يا بفهمد بدن يا لباس او نجس است ، و شكّ كند كه همان وقت نجس شده يا از پيش نجس بوده ، در صورتى كه آب كشيدن بدن يا لباس ، يا عوض كردن لباس ، يا بيرون آوردن آن ، نماز را به هم نمىزند ، بايد در بين نماز بدن يا لباس را آب بكشد ، يا لباس را عوض نمايد ، يا اگر چيز ديگرى عورت او را پوشانده ، لباس را بيرون آورد ، ولى چنانچه طورى باشد كه اگر بدن يا لباس را آب بكشد ، يا لباس را عوض كند ، يا بيرون آورد ، نماز به هم مىخورد و يا اگر لباس را بيرون آورد ، برهنه مىماند ، بايد نماز را رها كند ، و با بدن و لباس پاك نماز بخواند .\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nمسئله 847 - كسى كه در تنگى وقت مشغول نماز است ، اگر در بين نماز لباس او نجس شود و پيش از آنكه چيزى از نماز را با نجاست بخواند ، بفهمد كه نجس شده ، يا بفهمد كه لباس او نجس است و شكّ كند كه همان وقت نجس شده يا از پيش نجس بوده ، در صورتى كه آب كشيدن يا عوض كردن يا بيرون آوردن لباس ، نماز را بهم نمىزند و مىتواند لباس را بيرون آورد ، بايد لباس را آب بكشد يا عوض كند ، يا اگر چيز ديگرى عورت او را پوشانده ، لباس را بيرون آورد و نماز را تمام كند . امّا اگر چيز ديگرى عورت او را نپوشانده و لباس را هم نمىتواند آب بكشد يا عوض كند ، و به‌قدر تبديل يا تطهير و درك يك ركعت وقت ندارد ، مختار است در همان لباس نماز بخواند يا لباس را بيرون آورد و به‌دستورى كه براى برهنگان گفته شد ، نماز را تمام كند . ولى چنانچه طورى است كه اگر لباس را آب بكشد يا عوض كند ، نماز بهم مىخورد ، و بواسطهء سرما و مانند آن نمىتواند لباس را بيرون آورد ، بايد با همان حال نماز را تمام كند و نمازش صحيح است .\r\nمسئله 848 - كسى كه در تنگى وقت مشغول نماز است ، اگر در بين نماز بدن او نجس شود و پيش از آنكه چيزى از نماز را با نجاست بخواند ملتفت شود كه نجس شده ، يا بفهمد بدن او نجس است و شكّ كند كه همان وقت نجس شده يا از پيش نجس بوده ، در صورتى كه آب كشيدن بدن نماز را بهم نمىزند ، بايد آب بكشد ، و اگر نماز را بهم مىزند و به‌قدر تطهير و درك يك ركعت وقت ندارد ، بايد با همان حال نماز را تمام كند و نماز او صحيح است .\r\nمسئله 849 - كسى كه در پاك بودن بدن يا لباس خود شكّ دارد ، چنانچه نماز بخواند و بعد از نماز بفهمد كه بدن يا لباسش نجس بوده ، نماز او صحيح است مگر اين‌كه هنگام نماز بداند كه قبلًا نجس بوده است .\r\nمسئله 850 - اگر لباس را آب بكشد و يقين كند كه پاك شده است و با آن نماز بخواند و بعد از نماز بفهمد پاك نشده ، نمازى را كه خوانده صحيح است ولى براى نمازهاى بعد بايد آن را تطهير نمايد .\r\nمسئله 851 - اگر خونى در بدن يا لباس خود ببيند و يقين كند كه از خونهاى نجس نيست ، مثلًا يقين كند كه خون پشه است ، چنانچه بعد از نماز بفهمد از خونهائى بوده كه نمىشود با آن نماز خواند ، نماز او صحيح است .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nمسئله 852 - اگر يقين كند خونى كه در بدن يا لباس اوست ، خون نجسى است كه نماز با آن صحيح است ، مثلًا يقين كند خون زخم و دمل است ، چنانچه بعد از نماز بفهمد خونى بوده كه نماز با آن باطل است ، احتياط آن است كه نماز را دوباره بخواند ، و اگر وقت گذشته قضا نمايد ، گرچه اقوى صحّت نماز است .\r\nمسئله 853 - اگر نجس بودن چيزى را فراموش كند و بدن يا لباسش با رطوبت به آن برسد و در حال فراموشى نماز بخواند و بعد از نماز يادش بيايد ، نماز او صحيح است . ولى اگر بدون اين‌كه خود را آب بكشد ، غسل كند و نماز بخواند ، غسل و نمازش باطل است مگر اين‌كه هنگام غسل بدن هم پاك شود و همين‌طور اگر جايى از اعضاء وضو با رطوبت به چيزى كه نجس بودن آن را فراموش كرده برسد ، و پيش از آنكه آنجا را آب بكشد ، وضو بگيرد و نماز بخواند .\r\nمسئله 854 - كسى كه يك لباس دارد ، اگر بدن و لباسش نجس شود و به اندازه آب كشيدن يكى از آنها آب داشته باشد ، مىتواند لباسش را بيرون آورد ، و بدن را آب بكشد ، و نماز را به دستورى كه براى برهنگان گفته شد ، بجا آورد ، و مىتواند كه با همان لباس نماز بخواند . و اگر بواسطهء سرما يا عذر ديگر ، نتواند لباس را بيرون آورد ، هر كدام از بدن يا لباس را كه بخواهد ، مىتواند آب بكشد . ولى اگر نجاست بدن بيشتر يا حكمش شديدتر است ، مثلًا بول است ، كه اگر بخواهد با آب قليل آب بكشد ، بايد دو مرتبه آب روى آن بريزد و نجاست لباس خون است كه يك مرتبه ريختن آب روى آن كافى است ، بنابراحتياط واجب بايد بدن را آب بكشد . و همين‌طور اگر نجاست بدن و لباس يكسان است .\r\nمسئله 855 - كسى كه غير از لباس نجس ، لباس ديگرى ندارد ، مختار است با همان لباس نماز بخواند ، يا نماز را به دستورى كه براى برهنگان گفته شد بجا آورد . ولى اگر به واسطه سرما و مانند آن نمىتواند لباسش را بيرون آورد ، بايد با لباس نجس نماز بخواند و نماز او صحيح است . ولى اگر وقت وسعت دارد و احتمال مىدهد بعداً لباس پاك ممكن شود ، بايد صبر كند .\r\nمسئله 856 - كسى كه دو لباس دارد ، اگر بداند يكى از آنها نجس است و نداند كدام يك آنهاست ، چنانچه وقت دارد ، بايد با هر دو لباس نماز بخواند . مثلًا اگر مىخواهد نماز ظهر و عصر بخواند ، بايد با هر كدام يك نماز ظهر و يك نماز عصر بخواند ، ولى اگر وقت\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nتنگ است ، بايد با يكى از آن دو لباس نماز بخواند ، و بنابراحتياط واجب بعداً نيز آن نماز را با لباس پاك قضا نمايد . و مىتواند مانند برهنگان نماز بخواند و بعداً هم قضا ندارد\r\nشرط دوّم :\r\nمسئله 857 - لباس نمازگزار بنابراحتياط واجب بايد مباح باشد و كسى كه مىداند پوشيدن لباس غصبى حرام است ، اگر عمداً در لباس غصبى يا در لباسى كه نخ يا دكمه يا چيز ديگر آن غصبى است نماز بخواند ، بنابراحتياط واجب باطل است .\r\nمسئله 858 - كسى كه مىداند پوشيدن لباس غصبى حرام است ، ولى نمىداند نماز را باطل مىكند ، اگر عمداً با لباس غصبى نماز بخواند ، بنابراحتياط واجب نمازش باطل است .\r\nمسئله 859 - اگر نداند يا فراموش كند كه لباس او غصبى است و با آن نماز بخواند ، نمازش صحيح است . ولى اگر كسى خودش لباسى را غصب نمايد و فراموش كند كه غصب كرده است و با آن نماز بخواند ، بنابر احتياط لازم ، نمازش باطل است .\r\nمسئله 860 - اگر نداند يا فراموش كند كه لباس او غصبى است و در بين نماز بفهمد ، چنانچه چيز ديگرى عورت او را پوشانده است و مىتواند فوراً يا بدون اين‌كه موالات - يعنى پى در پى بودن - نماز به هم بخورد ، لباس غصبى را بيرون آورد ، بايد آن را بيرون آورد و نمازش صحيح است . ولى در صورت نسيان ، اگر خودش لباس را غصب كرده باشد ، گفته شد كه بنابر احتياط لازم نماز را اعاده كند . و اگر چيز ديگرى عورت او را نپوشانده ، يا نمىتواند لباس غصبى را فوراً بيرون آورد ، يا اگر بيرون آورد ، پى در پى بودن نماز بهم مىخورد ، در صورتى كه به مقدار يك ركعت نماز صحيح هم وقت داشته باشد ، بايد نماز را رها كند و با لباس غير غصبى نماز بخواند ، و اگر به اين مقدار وقت ندارد ، بايد در حال نماز ، لباس را بيرون آورد و مانند برهنگان نماز را تمام نمايد .\r\nمسئله 861 - اگر كسى براى حفظ جانش با لباس غصبى نماز بخواند ، يا مثلًا براى اين‌كه دزد لباس غصبى را نبرد با آن نماز بخواند ، نمازش صحيح است .\r\nمسئله 862 - اگر با عين پولى كه خمس يا زكات آن را نداده ، لباس بخرد ، چنانچه در حال نماز به غصب بودن آن ملتفت باشد ، نماز خواندن در آن لباس بنابراحتياط واجب باطل است ، و در صورت عدم التفات ، نماز صحيح است . و اگر جاهل مقصّر به حكم مسئله است ، بنابر احتياط واجب بايد نماز را اعاده كند .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nشرط سوّم :\r\nمسئله 863 - لباس نمازگزار بايد از اجزاء جاندارحيوان مرده‌اى كه خون جهنده دارد ، يعنى حيوانى كه اگر رگش را ببرند خون از آن جستن مىكند ، نباشد ، بلكه اگر از اجزاء جاندار حيوان مرده‌اى كه مانند ماهى و مار ، خون جهنده ندارد لباس تهيّه كنند ، نيز احتياط واجب آن است كه با آن نماز نخواند .\r\nمسئله 864 - هرگاه چيزى از مردار مانند گوشت و پوست آن كه روح داشته ، همراه نمازگزار باشد ، اگر چه لباس او نباشد ، نمازش باطل است .\r\nمسئله 865 - اگر چيزى از اجزاء بى جان مردار حلال گوشت ، مانند مو و پشم كه روح ندارد ، همراه نمازگزار باشد ، يا با لباسى كه از آنها تهيّه كرده‌اند ، نماز بخواند نمازش صحيح است .\r\nشرط چهارم :\r\nمسئله 866 - لباس نمازگزار بايد از حيوان حرام گوشت نباشد ، و اگر مويى از آن هم همراه او باشد ، نمازش باطل است .\r\nمسئله 867 - اگر آب دهان يا بينى يا رطوبت ديگرى از حيوان حرام گوشت ، مانند گربه بر بدن يا لباس نمازگزار باشد ، چنانچه تر باشد ، نماز باطل ، و اگر خشك شده و عين آن بر طرف شده باشد ، نماز صحيح است .\r\nمسئله 868 - انسان حكم ساير حيوانات غير مأكول را ندارد پس موى و عرق و آب دهان انسان بر بدن يا لباس نمازگزار باشد ، اشكال ندارد . و همچنين است اگر مرواريد و موم و عسل همراه او باشد . با اين‌كه خوردن خود اين قبيل حيوانات حرام است .\r\nمسئله 869 - اگر شكّ داشته باشد كه لباسى از حيوان حلال گوشت است يا حرام گوشت ، چه در كشورهاى اسلامى تهيّه شده باشد و چه در غير اين كشورها ، براى نماز اشكال ندارد ، ولى احتياط مستحب آن است كه با آن نماز نخواند .\r\nمسئله 870 - نماز در چرم مصنوعى كه از مواد نفتى و يا هر چيز ديگر تهيّه مىشود اشكالى ندارد و نيز اگر شكّ دارد كه چرم مصنوعى است يا طبيعى و اگر طبيعى است ذبح شرعى شده يا نه صحيح است ، ليكن در صورت اخير احوط اعاده است .\r\nمسئله 871 - دكمه صدفى و مانند آن اگر معلوم نباشد كه صدف اصل است يا نه و يا معلوم نباشد كه صدفِ اصل گوشت دارد يا نه ، نماز خواندن با آن مانعى ندارد .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nمسئله 872 - پوشيدن پوست و كرك خز در نماز اشكال ندارد ، و احتياط واجب آن است كه با پوست سنجاب نماز نخوانند .\r\nمسئله 873 - اگر با لباسى كه نمىداند كه از حيوان حرام گوشت است نماز بخواند ، نماز او صحيح است . اگر مىدانسته كه از حرام گوشت است و فراموش كرده نيز صحيح است ليكن در هر دو صورت بنابراحتياط مستحب اعاده كند .\r\nشرط پنجم :\r\nمسئله 874 - پوشيدن لباس طلا بافت در هر حال براى مرد حرام و نماز با آن باطل است ، اگر اينها پوشش حساب نشود اشكال ندارد ولى براى زن در نماز و غير نماز اشكال ندارد .\r\nمسئله 875 - زينت كردن به طلا - مثل آويختن زنجير طلا به سينه و انگشتر طلا بدست كردن و بستن ساعت مچى طلا - براى مرد حرام و نماز خواندن با آنها باطل است و احتياط واجب آن است كه از استعمال عينك طلا هم خوددارى كند و همين‌طور دندان طلاى جلو اگر جنبهء زينت داشته باشد مگر اين‌كه ناچار باشد ، ولى زينت كردن به طلا ، براى زن در نماز و غير نماز اشكال ندارد .\r\nمسئله 876 - اگر مردى نداند يا فراموش كند كه انگشتر يا لباس او از طلا است ، يا شكّ داشته باشد و با آن نماز بخواند نمازش صحيح است .\r\nشرط ششم :\r\nمسئله 877 - لباس مرد نمازگزار حتّى چيزهايى كه امكان ساتر عورت شدن ندارند مثل عرقچين و بند شلوار او نيز بنابر احتياط ، بايد ابريشم خالص نباشد ، و در غير نماز هم پوشيدن آن براى مرد حرام است و فرقى بين ظاهر لباس و آستر آن نمىباشد .\r\nمسئله 878 - اگر وصلهء لباس مقدارى كه زيادتر از چهار انگشت بسته است ، ابريشم خالص باشد ، پوشيدن آن بنابراحتياط واجب براى مرد ، حرام و نماز در آن باطل است .\r\nمسئله 879 - لباسى را كه نمىداند از ابريشم خالص است يا چيز ديگر ، اگر در غير نماز بپوشد اشكال ندارد ، ولى احتياط مستحب آن است كه با آن نماز نخواند .\r\nمسئله 880 - دستمال ابريشمى و مانند آن اگر در جيب مرد باشد ، اشكال ندارد ، و نماز را باطل نمىكند .\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nمسئله 881 - پوشيدن لباس ابريشمى براى زن ، در نماز و غير نماز اشكال ندارد .\r\nمسئله 882 - پوشيدن لباس غصبى و ابريشمى خالص و طلا بافت و لباسى كه از مردار تهيّه شده ، در حال ناچارى يعنى ضرورت پوشيدن اين چيزها مانعى ندارد . و نيز كسى كه ناچار است لباس بپوشد ، و لباس ديگرى غير از اينها ندارد ، و تا آخر وقت نماز هم پيدا نمىكند ، مىتواند با اين لباسها نماز را بخواند .\r\nمسئله 883 - اگر غير از لباس غصبى و لباسى كه از مردار تهيّه شده ، لباس ديگرى ندارد ، و ناچار نيست لباس بپوشد ، بايد به دستورى كه براى برهنگان گفته شد ، نماز بخواند .\r\nمسئله 884 - اگر غير از لباسى كه از حيوان حرام گوشت تهيّه شده ، لباس ديگرى ندارد ، چنانچه در پوشيدن لباس ناچار باشد ، مىتواند با همان لباس نماز بخواند ، و اگر ناچار نباشد ، بايد به دستورى كه براى برهنگان گفته شد ، نماز را بجا آورد .\r\nمسئله 885 - اگر مرد غير از لباس ابريشمى خالص يا طلا بافت ، لباس ديگرى نداشته باشد ، چنانچه در پوشيدن لباس ناچار نباشد ، بايد به دستورى كه براى برهنگان گفته شد ، نماز را بجا آورد .\r\nمسئله 886 - اگر چيزى ندارد كه در نماز عورت خود را با آن بپوشاند ، واجب است اگر چه به كرايه يا خريدارى باشد ، تهيّه نمايد . ولى اگر تهيّه آن به‌قدرى پول لازم دارد ، كه در حرج و مشقّت زياد واقع مىشود ، مختار است به دستورى كه براى برهنگان گفته شد نماز بخواند ، يا تحمّل مخارج كند و با لباس نماز بخواند .\r\nمسئله 887 - كسى كه لباس ندارد ، اگر ديگرى لباس به او ببخشد يا عاريه دهد ، چنانچه قبول كردن آن براى او مشقّت نداشته باشد ، بايد قبول كند ، بلكه اگر عاريه كردن يا طلب بخشش براى او سخت نيست ، بايد از كسى كه لباس دارد ، طلب بخشش يا عاريه نمايد .\r\nمسئله 888 - پوشيدن لباسى كه پارچه يا رنگ يا دوخت آن براى كسى كه مىخواهد آن را بپوشد معمول نيست ، و موجب توهين و ذلّت اجتماعى او در ميان مردم مىشود ، حرام است ، بلكه اگر توهين حساب نشود و صرفاً چون خلاف متعارف است ، موجب شهرت بشود ، بنا براحتياط واجب حرام است و در اين حكم فرق نمىكند كه هدف اظهار زهد ريائى باشد يا جلب نظر شهوانى و يا اغراض ديگرى دركار باشد . ولى به‌هر حال اگر با آن لباس نماز بخواند اشكال ندارد .\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nمسئله 889 - احتياط واجب آن است كه مرد لباس زنانه ، و زن لباس مردانه نپوشد ، بطورى كه باعث اشتباه شود . ولى در تعزيه‌ها و مانند آن كه واقع و غرض معلوم است ، اشكالى ندارد . چنان كه به‌هر حال اگر با آن لباس نماز بخواند اشكال ندارد .\r\nمسئله 890 - كسى كه بايد خوابيده نماز بخواند ، اگر برهنه باشد و لحاف يا تشك او نجس يا ابريشم خالص يا از اجزاء حيوان حرام گوشت باشد ، احتياط واجب آن است كه در نماز ، خود را با آنها نپوشاند . بلكه اگر ساتر ديگرى هم دربر داشته باشد ، بنابراحتياط واجب لحاف را به خود نپيچد ، مگر اين‌كه اضطرار داشته باشد .\r\n\r\nمواردى كه لازم نيست بدن و لباس نمازگزار پاك باشد\r\nمسئله 891 - در سه مورد اگر بدن يا لباس نمازگزار نجس باشد ، نماز او صحيح است :\r\nاوّل - آنكه بواسطهء زخم يا جراحت يا دملى كه در بدن او است ، لباس يا بدنش به خون آلوده شده باشد .\r\nدوّم - آنكه بدن يا لباس او به مقدار كمتر از بند سرانگشت اشاره ( سبّابه ) به خون آلوده باشد .\r\nسوّم - آنكه ناچار باشد با بدن يا لباس نجس نماز بخواند .\r\nو در دو مورد اگر فقط لباس نمازگزار نجس باشد ، نماز او صحيح است .\r\nاوّل - آنكه لباسهاى كوچك او مانند جوراب و عرقچين ، كه ساتر عورتين نيست ، نجس باشد .\r\nدوّم - آنكه لباس زنى كه پرستار بچّه است ، نجس شده باشد . و احكام اين پنج مورد مفصّلًا در مسائل بعد گفته مىشود .\r\nمسئله 892 - اگر در بدن يا لباس نمازگزار ، خون زخم يا جراحت يا دمل باشد ، چنانچه طورى است كه آب كشيدن بدن يا لباس يا عوض كردن لباس ، براى نوع مردم دشوار است ، تا وقتى كه زخم يا جراحت يا دمل خوب نشده ، مىتواند با آن خون نماز بخواند ، و همچنين است اگر چركى كه با خون بيرون آمده يا دوائى كه روى زخم گذاشته‌اند و نجس شده ، در بدن يا لباس او باشد .\r\nمسئله 893 - اگر خون بريدگى يا زخمى كه به زودى خوب مىشود و شستن آن آسان است ، و از يك بند انگشت اشاره زيادتر است ، در بدن يا لباس نمازگزار باشد ، نماز او باطل است .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nمسئله 894 - اگر جايى از بدن يا لباس كه با زخم فاصله دارد ، به رطوبت زخم نجس شود ، جايز نيست با آن نماز بخواند . ولى اگر مقدارى از بدن يا لباس كه معمولًا به رطوبت زخم آلوده مىشود ، به رطوبت آن نجس شود ، نماز خواندن با آن مانعى ندارد .\r\nمسئله 895 - خون زخم اطراف لب و بينى و مانند اينها ، حكم ساير زخمها را دارد و به مقدار متعارف تا اطراف آن بخشيده شده است ، ولى خون زخم داخل دهان و بينى و مانند آن كه به بيرون رسيده ، اگر بيش از مقدار بند انگشت سبّابه ( اشاره ) است ، به احتياط واجب بايد تطهير كند ، مگر اين‌كه حرج باشد . و امّا خون بواسير هر چند از دانه‌هاى داخل باشد ، اشكال ندارد .\r\nمسئله 896 - كسى كه بدنش زخم است ، اگر در بدن يا لباس خود خونى ببيند و نداند از زخم است يا خون ديگر ، جايز است با آن نماز بخواند ، اگر چه احتياط مستحب آن است كه با آن نماز نخواند .\r\nمسئله 897 - اگر چند زخم در بدن باشد ، و بطورى نزديك هم باشند كه يك زخم حساب شود ، تا وقتى همه خوب نشده‌اند ، نماز خواندن با خون آنها اشكال ندارد ، ولى اگر به‌قدرى از هم دور باشند كه هر كدام يك زخم حساب شود ، هر كدام كه خوب شد ، در صورت امكان بايد براى نماز ، بدن و لباس را از خون آن ، آب بكشد ، اگر زيادتر از بند انگشت سبّابه ( اشاره ) باشد .\r\nمسئله 898 - اگر سر سوزنى خون حيض ، يا نفاس ، يا استحاضه ، يا خون سگ يا خوك يا كافر ، يا مردار ، يا حيوان حرام گوشت در بدن ، يا لباس نمازگزار باشد ، نماز او باطل است . ولى خونهاى ديگر مثل خون بدن انسان يا خون حيوان حلال گوشت ، اگر چه در چند جاى بدن و لباس باشد ، در صورتى كه روى هم كمتر از بند انگشت اشاره باشد ، نماز خواندن با آن اشكال ندارد .\r\nمسئله 899 - خونى كه به لباس بىآستر بريزد و به پشت آن برسد ، يك خون حساب مىشود ولى اگر پشت آن ، جدا خونى شود و بواسطهء اتّصال يك خون حساب نشود ، بايد هر كدام را جدا حساب نمود . كه اگر خونى كه در پشت و روى لباس است روى هم كمتر از بند انگشت اشاره باشد ، نماز با آن صحيح و اگر بيشتر باشد ، نماز با آن باطل است .\r\nمسئله 900 - اگر خون ، روى لباسى كه آستر دارد بريزد و به آستر آن برسد و يا به آستر بريزد و روى لباس خونى شود ، بايد هر كدام را جدا حساب نمود ، اگر خون روى لباس\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nو آستر ، روى هم كمتر از بند انگشت سبّابه باشد ، نماز با آن صحيح و اگر بيشتر باشد نماز با آن باطل است .\r\nمسئله 901 - اگر خون بدن يا لباس كمتر از بند انگشت سبّابه باشد و رطوبتى به آن برسد ، در صورتى كه خون و رطوبتى كه به آن رسيده به اندازهء بند انگشت يا بيشتر شود و اطراف را آلوده كند ، نماز با آن باطل است . بلكه اگر رطوبت و خون ، به اندازهء بند انگشت هم نشود و اطراف را هم آلوده نكند ، نماز خواندن با آن اشكال دارد ، مگر آنكه رطوبت بحدّى كم باشد كه در خون مستهلك شود .\r\nمسئله 902 - اگر بدن يا لباس خونى نشود ، ولى بواسطهء رسيدن به خون ، نجس شود - اگر چه مقدارى كه نجس شده كمتر از بند انگشت باشد - بنابراحتياط واجب نمىشود با آن نماز خواند .\r\nمسئله 903 - اگر خونى كه در بدن يا لباس است ، كمتر از بند انگشت اشاره باشد ، و نجاست ديگرى به آن برسد - مثلًا يك قطره بول روى آن بريزد - نماز خواندن با آن جايز نيست .\r\nمسئله 904 - اگر لباس‌هاى كوچك نمازگزار ، مثل عرقچين و جوراب كه نمىشود با آنها عورت را پوشانيد ، نجس باشد - چنانچه از مردار ، يا حيوان حرام گوشت درست نشده باشد - نماز با آنها صحيح است . و نيز اگر با عينك يا انگشترى نجس و مانند آن نماز بخواند اشكال ندارد ، ولى احتياط مستحب آن است كه در اين چيزهاى كوچك نجس هم نماز خوانده نشود چنان كه جايز است لباس متنجّس همراه شخص باشد مثلًا در جيب او باشد هر چند لباسى كه ساتر عورت هم بتواند باشد - ولى بهتر است كه لباس متنجّس چه كوچك و چه بزرگ هم همراه شخص نباشد .\r\nمسئله 905 - زنى كه پرستار بچّه است و بيشتر از يك لباس ندارد ، چنانچه نتواند لباس ديگرى بخرد ، يا كرايه كند و يا عاريه نمايد ، هرگاه شبانه روزى يك مرتبه لباس خود را آب بكشد ، اگر چه تا روز ديگر لباسش به بول بچّه نجس شود ، مىتواند با آن لباس نماز بخواند ، ولى احتياط مستحب آن است كه لباس خود را اطراف عصر براى نماز ظهر و عصر آب بكشد ، بلكه احتياط واجب آن است كه ترتيبى بدهد كه لااقلّ يك نماز را با لباس پاك بخواند . و همين‌طور است اگر بيشتر از يك لباس دارد ولى ناچار است كه همهء آنها را بپوشد\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nولى اينها همه در صورتى است كه نتواند بوسيلهء پوشاك و مانند آن از سرايت نجاست بچّه به خود جلوگيرى نمايد .\r\nمسئله 906 - مردى كه پرستار بچّه است اگر لباسش به بول بچّه نجس شود نمىتواند با آن لباس نماز بخواند .\r\n\r\nمستحبات لباس نمازگزار\r\nمسئله 907 - چند چيز در لباس نمازگزار مستحب است كه از آن جمله است : عمّامه با تحت الحنك ، پوشيدن عبا ، بخصوص براى امام جماعت ، و لباس سفيد و پاكيزه‌ترين لباسها و استعمال بوى خوش ، كه نقل شده : نماز با عطر ، برابر هفتاد نماز است ، و دست كردن انگشتر عقيق ، و همراه كردن زن گردن‌بند زينتى خود را .\r\n\r\nمكروهات لباس نمازگزار\r\nمسئله 908 - چند چيز در لباس نمازگزار مكروه است كه از آن جمله است : پوشيدن لباس سياه غير از عمّامه و عبا و نيز لباس چرك و يا تنگ و يا لباس نازك تنها ، هر چند بتواند ساتر عورت باشد ، و نيز لباسى كه مربوط به شخص شرابخوار است ، و لباس كسى كه از نجاست و يا غصب پرهيز نمىكند ، و لباسى كه عكس و تصوير دارد ، و نيز بازبودن دكمه‌هاى لباس ، و دست كردن انگشترى كه عكس دارد ، اينها همه مكروه مىباشد . و همين‌طور لباسى كه مال كفّار و دشمنان دين بوده و يا مستعمل خارجيهاى كافر بوده است « 1 » . و نيز لباسى كه موجب تكبّر شود ، كه اين در غير نماز هم مكروه است .\r\n\r\nمكان نمازگزار\r\nمكان نمازگزار چند شرط دارد :\r\nشرط اوّل\r\nآنكه مباح باشد .\r\nمسئله 909 - نماز خواندن در ملك غصبى اگر چه روى فرش و تخت و مانند اينها\r\n\r\n\r\n","description":"","footnote":"\r\n( 1 ) . خارجى هاى كافر از آن استفاده كرده‌اند .\r\n","page_name":" 166 ","page_number":166},
  {"content":"\r\n\r\nباشد ، بنابراحتياط واجب باطل است . ولى نماز خواندن در زير سقف غصبى و خيمهء غصبى مانعى ندارد . مگر اين‌كه در شرايطى باشد كه تصرّف در سقف و خيمه حساب شود .\r\nمسئله 910 - نماز خواندن در ملكى كه منفعت آن مال ديگرى است ، بدون اجازه صاحب منفعت ، غصب است ، مثلًا در خانه اجاره‌اى اگر صاحبخانه يا ديگرى بدون اجازه مستأجر نماز بخواند ، به احتياط واجب باطل است . و همچنين است اگر در ملكى كه ديگرى در آن حقّى دارد نماز بخواند ، مثلًا اگر ميّت وصيّت كرده باشد كه ثلث مال او را به مصرفى برسانند ، تا وقتى ثلث را جدا نكنند ، نمىشود در ملك او نماز خواند .\r\nمسئله 911 - كسى كه در مسجد نشسته و يا رحل گذاشته كه نماز بخواند ، اگر ديگرى مزاحمت كرده جاى او را غصب كند و در آن جا نماز بخواند ، بنابراحتياط واجب باطل است .\r\nمسئله 912 - اگر در جايى كه نمىداند غصبى است نماز بخواند ، و بعد از نماز بفهمد ، يا در جايى كه غصبى بودن آن را فراموش كرده نماز بخواند ، و بعد از نماز يادش بيايد ، نماز او صحيح است . ولى كسى كه خودش جايى را غصب كرده ، اگر فراموش كند و در آنجا نماز بخواند ، بنابر احتياط واجب نمازش باطل است .\r\nمسئله 913 - اگر بداند جايى غصبى است ، ولى نداند كه در جاى غصبى نماز باطل است و در آنجا نماز بخواند ، نماز او بنابراحتياط واجب باطل مىباشد ، البتّه در جاهل مقصّر .\r\nمسئله 914 - كسى كه ناچار است نماز واجب را سواره بخواند ، چنانچه حيوان سوارى يا زين آن غصبى باشد بنابر احتياط واجب نماز او باطل است و همچنين است اگر بخواهد بر آن حيوان نماز مستحبى بخواند .\r\nمسئله 915 - كسى كه در ملكى با ديگرى شريك است اگر سهم او جدا نباشد بدون اجازهء شريكش نمىتواند در آن ملك تصرّف كند و نماز بخواند .\r\nمسئله 916 - اگر با عين پولى كه خمس و زكات آن را نداده ملكى بخرد ، تصرّف او در آن ملك حرام و نمازش هم در آن بنابراحتياط واجب باطل است .\r\nمسئله 917 - اگر صاحب ملك به زبان ، اجازهء نماز خواندن بدهد و انسان بداند كه قلباً راضى نيست ، نماز خواندن در ملك او اشكال دارد و اگر اجازه ندهد و انسان يقين كند كه قلباً راضى است نماز صحيح است .\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nمسئله 918 - تصرّف در ملك ميّتى كه خمس يا زكات بدهكار است ، حرام و نماز در آن اشكال دارد ولى اگر بدهى او را بدهند يا ضامن شوند كه اداء نمايند ، به نحوى كه دِيْن از عهدهء ميّت ساقط شود ، جايز است و اگر عين زكات يا خمس در مال ميّت موجود باشد فقط تصرّف و نماز در آن عين معيّن قبل از اداء جايز نيست ولى تصرّف و نماز در غير آن اشكال ندارد .\r\nمسئله 919 - تصرّف در ملك ميّتى كه به مردم بدهكار است ، حرام و نماز در آن اشكال دارد ولى اگر ضامن شوند كه قرضهاى او را بپردازند ، يا اين‌كه طلبكار و نيز وصى ميّت ، يا حاكم شرع - اگر وصى ندارد اجازه بدهند ، تصرّف و نماز در ملك او مانعى ندارد .\r\nمسئله 920 - اگر ميّت قرض نداشته باشد ولى بعضى از ورثهء او صغير يا ديوانه يا غايب باشند ، تصرّف در ملك او بدون اذن ولى شرعى حرام و نماز در آن اشكال دارد مگر تصرّفات متعارفى كه براى تجهيز ميّت مىشود .\r\nمسئله 921 - نماز خواندن در مسافرخانه و حمّام و مانند اينها براى واردين و مشتريان اشكال ندارد ، ولى در اماكن خصوصى در صورتى مىشود نماز خواند ، كه مالك آن اجازه بدهد ، يا حرفى بزند كه اطمينان حاصل شود كه براى نماز خواندن اذن داده است ، مثل اين‌كه به كسى اجازه دهد در ملك او بنشيند و بخوابد ، كه از اينها فهميده مىشود براى نماز خواندن هم اذن داده است يا او را به نهار و استراحت دعوت كند كه مسلّماً نماز را هم اجازه دارد .\r\nمسئله 922 - در زمين بسيار وسيعى كه براى بيشتر مردم مشكل است موقع نماز از آنجا بجاى ديگر بروند ، بى اجازهء مالك مىشود نماز خواند ، ولى اگر بداند كه مالك زمين راضى نيست احتياط واجب آن است كه در آنجا نماز نخواند .\r\nشرط دوّم\r\nآنكه جاى نمازگزار بىحركت باشد .\r\nمسئله 923 - مكان نمازگزار بايد بىحركت باشد و اگر بواسطهء تنگى وقت يا جهت ديگر ناچار باشد در جايى كه حركت دارد ، مانند اتومبيل و كشتى و قطار نماز بخواند ، به‌قدرى كه ممكن است بايد ، در حال حركت چيزى نخواند و اگر آنها از قبله به طرف ديگر حركت كنند ، به طرف قبله برگردد .\r\nمسئله 924 - نماز خواندن در اتومبيل و كشتى و قطار و مانند اينها ، وقتى ايستاده‌اند مانعى ندارد .\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nمسئله 925 - روى خرمن گندم و جو و مانند اينها كه نمىشود بىحركت ماند نماز باطل است . ولى روى پتو و تشك پَر و مانند آن كه پس از فرو رفتن استقرار مىيابد مانعى ندارد و به هر حال احتياط خوب است اگر روى مثل خرمن هم فرضاً بتوان استقرار پيدا نمود اشكال ندارد .\r\nشرط سوّم\r\nآنكه در جايى نماز بخواند كه اميد به تمام كردن نماز داشته باشد .\r\nمسئله 926 - احتياط آنست كه در جايى نماز بخواند كه اطمينان داشته باشد نماز را تمام مىكند و در جايى كه بواسطهء احتمال باد و باران و زيادى جمعيّت و مانند اينها اطمينان ندارد كه بتواند نماز را تمام كند ، نماز نخواند . ليكن اقوى اين است كه اطمينان لازم نيست و اگرفقط اميد دارد كه بتواند نماز را تمام كند مىتواند شروع كند و اگر به مانعى برنخورَد صحيح است .\r\nشرط چهارم\r\nاحتياط آنست كه در جايى كه ماندن در آن حرام است ، مثلًا زير سقفى كه نزديك است خراب شود نماز نخواند . و اگر خواند اعاده كند ليكن اقوى صحّت نماز است گرچه توقّف در آن مكان حرام است .\r\nمسئله 927 - در جايى كه آهنگهاى حرام مىنوازند چون توقّف در آنجا حرام است ، نماز خواندن هم حرام است و خوب است اگر خواند اعاده كند ليكن اقوى صحّت نماز است .\r\nمسئله 928 - احتياط آن است كه مرد و زن نامحرم در جاى خلوت كه كسى در آنجا نيست و كسى هم نمىتواند وارد شود نمانند ولى اقوى عدم حرمت است - گرچه بايد خيلى مراقب باشند و نمازشان هم صحيح است و به هر حال اگر يكى از آنان مشغول نماز باشد و ديگرى وارد شود در نماز او هيچ اشكالى نيست .\r\nمسئله 929 - مكروه است زن در نماز جلوتر از مرد يا محاذى او بايستد و بهتر است طورى بايستد كه جاى سجدهء او كمى از جاى ايستادن مرد عقبتر باشد .\r\nمسئله 930 - اگر زن برابر مرد يا جلوتر بايستد نماز هر دو صحيح است چه با هم وارد نماز شوند يا به ترتيب ، ولى ثواب نماز هر كدام كه بعد مشغول نماز شده‌اند كمتر است .\r\nمسئله 931 - اگر بين مرد و زن ، ديوار ، يا پرده ، يا چيز ديگرى باشد كه يكديگر را نبينند ، يا بين آنان اقلّاً ده ذراع كه تقريباً پنج متر مىشود ، فاصله باشد ، چنانچه زن محاذى\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nمرد يا جلوتر از او باشد نماز هر دو صحيح است و كراهت هم ندارد و همچنين است اگر مكان يكى از آنان به‌قدرى بلند باشد كه نگويند ، زن جلوتر از مرد يا محاذى و كنار او ايستاده است .\r\nشرط پنجم\r\nاحتياط آنست كه روى چيزى كه ايستادن و نشستن روى آن حرام است ، مثل اسم خدا و پيامبر ( ص ) و اهلبيت ( ع ) نماز نخواند ليكن اقوى صحّت نماز است گرچه كار حرامى كرده است .\r\nشرط ششم\r\nآنكه در جايى كه سقف آن كوتاه است و نمىتواند در آنجا راست بايستد ، يا به اندازه‌اى كوچك است كه جاى ركوع و سجود ندارد ، نماز نخواند و اگر ناچار شود كه در چنين جايى نماز بخواند ، بايد به‌قدرى كه ممكن است قيام و ركوع و سجود را بجاى آورد .\r\nشرط هفتم\r\nبنابر احتياط واجب بايد جلوتر يا مساوى با قبر پيغمبر ( ص ) و امام ( ع ) نماز نخواند ، هر چند هتك احترام هم نباشد .\r\nمسئله 932 - اگر در موقع نماز چيزى مانند ديوار بين نماز گزار و قبر مطهر باشد اشكال ندارد ولى فاصله شدن صندوق شريف و ضريح و پارچه‌اى كه روى آن افتاده كافى نيست .\r\nمسئله 933 - احتياط آن است كه در خانه كعبه و بر بام آن نماز واجب نخوانند ولى اقوى كراهت است و در حال ناچارى مانعى ندارد .\r\nمسئله 934 - خواندن نماز مستحب در خانهء كعبه و بر بام آن اشكال ندارد بلكه مستحب است در داخل خانه مقابل هر ركنى دو ركعت نماز بخوانند .\r\nشرط هشتم\r\nآنكه مكان نمازگزار اگر نجس است بطورى تر نباشد كه رطوبت آن به بدن يا لباس او برسد ، ولى جايى كه پيشانى را بر آن مىگذارد اگر نجس باشد ، اگر چه خشك هم باشد نماز باطل است . و احتياط مستحب آن است كه مكان نمازگزار اصلًا نجس نباشد .\r\nشرط نهم\r\nآنكه جاى پيشانى نمازگزار از جاى زانوها و سرانگشتان پاى او بيش از چهار انگشت بسته ، پست‌تر يا بلندتر نباشد ، و تفصيل اين مسئله در احكام سجده گفته مىشود .\r\n\r\n","description":"","footnote":"","page_name":" 170 ","page_number":170},
  {"content":"\r\n\r\n\r\nمكان‌هايى كه نماز خواندن در آن مستحب است\r\nمسئله 935 - در شرع مقدّس اسلام بسيار سفارش شده است ، كه نماز را در مسجد بخوانند ، و بهتر از همه مسجد الحرام است و بعد از آن مسجد پيغمبر ( ص ) و بعد از آن مسجد كوفه و بعد از آن مسجد بيت المقدّس و بعد از آن مسجد جامع هر شهر و بعد از آن مسجد محلّه و بعد از آن مسجد بازار است .\r\nمسئله 936 - براى زن نماز خواندن در خانه ، بلكه هر چه كنارتر ، مثل صندوقخانه و اطاق عقب بهتر است . ولى اگر كسى است كه معمولًا بيرون مىآيد نمازش را هم در مسجد بخواند مانعى ندارد چنان كه اگر براى يادگرفتن احكام شرعى چاره‌اى جز رفتن به مسجد ندارد بايد به مسجد برود و مىتواند آنجا نماز بخواند .\r\nمسئله 937 - نماز در حرم ائمّه ( عليهم السلام ) مستحب بلكه بهتر از مسجد است ، و نماز در حرم مطهّر حضرت اميرالمؤمنين ( ع ) برابر با دويست هزار نماز است .\r\nمسئله 938 - زياد رفتن به مسجد و رفتن در مسجدى كه نمازگزار ندارد ، مستحب است و همسايهء مسجد اگر عذرى نداشته باشد ، مكروه است در غير مسجد نماز بخواند .\r\nمسئله 939 - مستحب است انسان با كسى كه از روى بىاعتنائى در مسجد حاضر نمىشود غذا نخورد و در كارها با او مشورت نكند و همسايهء او نشود و از او زن نگيرد و به او زن ندهد . مگر اين‌كه عذرى داشته باشد يا مصلحت اهمّ منظور باشد .\r\n\r\nمكان‌هايى كه نماز خواندن در آنها مكروه است\r\nمسئله 940 - نماز خواندن در چند جا مكروه است و از آن جمله است : حمّام ، زمين نمكزار ، مقابل انسان ديگر ، در جادّه و خيابان و كوچه ، اگر براى كسانى كه عبور مىكنند مزاحمت نباشد ، و چنانچه مزاحمت باشد ، حرام و بنابراحتياط واجب نماز باطل است ، مقابل آتش و چراغ و در آشپزخانه و هرجا كه كوره آتش باشد ، مقابل چاه و گودالى كه محلّ بول باشد ، روبه‌روى عكس و مجسّمهء چيزى كه روح دارد ، مگر آنكه روى آن پرده بكشند ، در اطاقى كه شخص جنب در آن باشد ، در جايى كه عكس باشد ، اگر چه روبه‌روى نمازگزار نباشد ، مقابل قبر ، روى قبر ، بين دو قبر و در قبرستان .\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nمسئله 941 - كسى كه در محلّ عبور مردم نماز مىخواند ، يا كسى روبه‌روى او است ، مستحب است جلوى خود چيزى به‌عنوان حائل بگذارد ، و اگر چوب يا ريسمانى هم باشد كه حريم نماز را نشان دهد كافى است . سجّاده و يا مُهر و تسبيح و مانند اينها نيز كفايت مىكند .\r\n\r\nاحكام مسجد\r\nمسئله 942 - نجس كردن زمين و سقف و بام و طرف داخل ديوار مسجد حرام است ، هر كس بفهمد كه نجس شده است ، بايد فوراً نجاست آن را بر طرف كند . و احتياط واجب آن است كه طرف بيرون ديوار مسجد را هم نجس نكنند و اگر نجس شود ، نجاستش را بر طرف نمايند . مگر آنكه بدانند كه طرف بيرون جزء وقف مسجد نبوده است .\r\nمسئله 943 - اگر نتواند مسجد را تطهير نمايد ، يا كمك لازم داشته باشد و پيدا نكند ، تطهير مسجد بر او واجب نيست ، ولى بنابر احتياط واجب ، بايد به كسى كه مىتواند تطهير كند اطّلاع دهد .\r\nمسئله 944 - اگر جايى از مسجد نجس شود و تطهير آن بدون كندن يا خراب كردن مقدار كمى از آن ممكن نباشد ، بايد آنجا را بكنند يا خراب نمايند ، و پر كردن و ساختن آن قسمت بر شخص نجس كننده واجب است ، و اگر مسجد به نحوى نجس شده باشد كه براى تطهير آن ناچار باشند تمام مسجد را خراب كنند ، چنانچه متبرّعى باشد كه بعد از تخريب آن را بسازد ، خراب كردن آن جايز است والّا جايز نيست ، ولى اگر ممكن است بايد ظاهر آن را تطهير نمايند ، و اگر چيزى مانند آجر مسجد كه ممكن است آن را پس از تطهير برگرداند ، نجس شود ، بايد بعد از تطهير آن را به مسجد برگرداند .\r\nمسئله 945 - اگر مسجدى را غصب كنند و به جاى آن خانه يا خيابان و مانند آن احداث كنند ، يا به طورى خراب شود كه نماز خواندن در آن ممكن نباشد ، باز هم نجس كردن آن بنابراحتياط واجب حرام و تطهير آن حتّىالامكان واجب است .\r\nمسئله 946 - نجس كردن حرم ائمّه ( عليهم السلام ) حرام است ، و اگر نجس شود ، چنانچه نجس ماندن آن بىاحترامى باشد ، تطهير آن واجب است ، بلكه احتياط واجب آن است كه اگر بىاحترامى هم نباشد آن را تطهير كنند .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nمسئله 947 - اگر حصير مسجد نجس شود ، بايد آن را آب بكشند ، ولى چنانچه بواسطهء آب كشيدن ، خراب مىشود و بريدن جاى نجس بهتر است ، بايد آن را ببرند .\r\nمسئله 948 - بردن عين نجس - مانند خون و غيره - در مسجد ، اگر بىاحترامى به مسجد باشد حرام است ، بلكه احتياط مستحب آن است كه اگر بىاحترامى هم نباشد ، عين نجس را در مسجد نبرند . و نيز بردن چيزى كه نجس شده ، در صورتى كه بىاحترامى به مسجد باشد ، حرام است .\r\nمسئله 949 - درس و مباحثه و مطالعات دينى در مسجد ، در وقتى كه مزاحم نماز مردم نباشد اشكالى ندارد بلكه مزاحمت براى اين كارها جايز نيست و متصدّيان مساجد حقّ ندارند مانع اين امور بشوند چنان كه اگر مسجد را براى روضه‌خوانى چادر بزنند و فرش كنند و پارچه بكوبند و اسباب چاى در آن ببرند ، در صورتى كه اين كارها به مسجد ضرر نرساند و مانع نماز خواندن نشود ، اشكال ندارد .\r\nمسئله 950 - زينت كردن مسجد به طلا حرام است بنابر احتياط واجب ، و همچنين است نقش كردن مسجد به صورت چيزهايى كه مثل انسان و حيوان روح دارد ، و نقّاشى چيزهايى كه روح ندارد ، مثل گل و بوته مكروه است .\r\nمسئله 951 - اگر مسجد خراب هم بشود ، نمىتوانند آن را بفروشند ، يا داخل ملك شخصى و يا جادّهء عمومى نمايند .\r\nمسئله 952 - فروختن در و پنجره و چيزهاى ديگر مسجد حرام است ، و اگر مسجد خراب شود ، بايد اينها را صرف تعمير همان مسجد كنند . و چنانچه به درد آن مسجد نخورد ، بايد در مسجد ديگر مصرف شود ، ولى اگر به درد مسجدهاى ديگر هم نخورد ، مىتوانند آن را بفروشند و پول آن را اگر ممكن است صرف تعمير همان مسجد و گرنه صرف تعمير مسجد ديگر نمايند .\r\nمسئله 953 - ساختن مسجد و تعمير مسجدى كه نزديك به خرابى مىباشد مستحب است ، و اگر مسجد به صورتى درآيد كه تعمير آن ممكن نباشد ، مىتوانند آن را خراب كنند و دوباره بسازند ، بلكه مىتوانند مسجدى را كه خراب نشده براى احتياج مردم خراب كنند و بزرگتر بسازند و اجزاء و لوازم آن را حتّىالامكان در ساختمان جديد به كار ببرند .\r\nمسئله 954 - تميز كردن مسجد و آماده كردن آن براى استفاده به هر صورت حتّى با روشن كردن چراغ آن مستحب است ، و كسى كه مىخواهد مسجد برود ، مستحب است خود را\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nخوشبو كند و لباس پاكيزه و قيمتى بپوشد و ته كفش خود را وارسى كند كه آلوده نباشد ، و موقع داخل شدن به مسجد اوّل پاى راست و موقع بيرون آمدن ، اوّل پاى چپ را بگذارد ، و همچنين مستحب است از همه زودتر به مسجد آيد و از همه ديرتر از مسجد بيرون برود .\r\nمسئله 955 - رفتن به مساجد مستحب است ، و در حديث آمده است كه بهر قدمى - در رفت و برگشت - ده حسنه داده مىشود ، و وقتى انسان وارد مسجد مىشود ، مستحب است دو ركعت نماز به قصد تحيّت و احترام مسجد بخواند ، و اگر نماز واجب يا مستحب ديگرى هم بخواند كافى است .\r\nمسئله 956 - خوابيدن در مسجد ، مگر در ضرورت و نيز صحبت كردن دربارهء كارهاى دنيا و اشتغال به صنعت و كار و خواندن اشعارغير حكيمانه مكروه است ، و همين‌طور انداختن آب دهان و بينى و اخلاط سينه در مسجد ، و فرياد براى پيدا كردن ديگرى يا چيزى و يا براى كارهاى ديگر ، ولى بلند كردن صدا براى اذان مانعى ندارد . و نيز كشيدن اسلحه از غلاف در مسجد مكروه است مگر آنكه ضرورتى باشد و خلاصه هر كارى كه با احترام مسجد منافات داشته باشد كراهت دارد .\r\nمسئله 957 - راه دادن بچّه و ديوانه به مسجد مكروه است ، و كسى كه پياز و سير و مانند اينها خورده كه بوى دهانش مردم را اذيّت مىكند مكروه است به مسجد برود ، و هرگونه ايجاد بوى بد در مسجد مكروه است .\r\n\r\nاذان و اقامه\r\nمسئله 958 - براى مرد و زن مستحب است پيش از نمازهاى واجب يوميّه اذان و اقامه بگويند ، ولى پيش از نمازهاى واجب غير يوميّه مثل نماز آيات ، مستحب است سه مرتبه بگويند : « الصّلوة » .\r\nمسئله 959 - مستحب است در روز اوّلى كه بچّه به دنيا مىآيد يا پيش از آنكه بند نافش بيفتد ، در گوش راست او اذان و در گوش چپش اقامه بگويند .\r\nمسئله 960 - اذان هيجده جمله است : « اللّهُ اكْبَرُ » چهار مرتبه « اشْهَدُ انْ لا الهَ الَّا اللّهُ » ، « اشْهَدُ انَّ مُحَمّداً رَسُوُلُ اللّهُ » ، « حَيَّ عَلَي الصّلوةِ ، حَيَّ عَلَي الفَلاحِ ، حَيَّ عَلي خَيْرِ الْعَمَلِ ، اللّهُ اكْبَرُ ، لا الهَ الَّا اللّهُ » هر يك دو مرتبه .\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nو اقامه هفده جمله است يعنى : دو مرتبه « اللّهُ اكْبَرُ » از اوّل اذان و يك مرتبه « لا الهَ الَّا اللّهُ » از آخر آن كم مىشود و بعد از گفتن « حَيَّ عَلي خَيْرِ الْعَمَلِ » بايد دو مرتبه « قَدْ قامَتِ الصَّلوةُ » اضافه نمود .\r\nمسئله 961 - « اشْهَدُ انَّ عَلِيّاً وَلِيُّ اللّهِ » جزو اذان و اقامه نيست ، ولى خوب است بعد از « اشْهَدُ انَّ مُحَمَّداً رَسُوُلُ اللّهِ » به قصد قربت گفته شود اگر بطورى بگويد كه معلوم شود قصد جزئيت ندارد و با ساير فصول فرق دارد بهتر است ، بلكه چون بطور كلّى نقل شده است كه هرگاه شهادت به رسالت پيامبر ( ص ) داديد شهادت به امارت على ( ع ) بر مؤمنين و ولايت او هم بدهيد ، و از طرفى چون شعار شيعه است و حقيقت اسلام در ولايت اهلبيت ( عليهم السلام ) نهفته است ، و بنابراين شهادت مزبور از شعائر اللّه مىباشد . احتياط واجب آن است كه اگر در تقيّه نباشد در اذان و اقامه هم گفته شود ، ليكن قصد جزئيّت نكند ، بلكه احتياط واجب آن است كه هر وقت و هرجا شهادت رسالت و نبوّت حضرت محمّد ( ص ) داده مىشود ، شهادت به ولايت و امارت حضرت على ( ع ) نيز داده شود - مگر در ضرورت تقيّه و مانند آن - ولى در نماز اين احتياط لازم نيست و اگر بخواهد از هر جهت بنابراحتياط عمل نمايد در نماز به صورت دعا بگويد : مثل « اللّهُمَّ صَلِّ عَلي مُحَمَّدٍ رَسُوُلِكَ وَ عَليِّ اميرَالْمُؤْمِنينَ وَلِيُّ اللّهِ » و بهتر آن است كه همه جا بدنبال نام مبارك على ( ع ) اشاره‌اى به امامان ديگر نيز بنمايد ، مثلًا در اذان و اقامه بگويد : « اشْهَدُ انَّ عَلِيّاً اميرَالْمُؤْمِنينَ وَ اوْلادَهُ الْمَعْصُومينَ اوْلياءَ اللّهِ » .\r\n\r\nترجمهء اذان و اقامه\r\n« اللّهُ اكْبَرُ » يعنى : خداى تعالى بزرگتر از آن است كه او را وصف كنند .\r\n« اشْهَدُ ان لا الهَ الَّا اللّهُ » شهادت مىدهم كه غير از خدايى كه يكتا و بىهمتا است معبود ديگرى نيست .\r\n« اشْهَدُ انَّ مُحَمَّداً رَسُوُلُ اللّهِ » يعنى شهادت مىدهم كه حضرت محمّد بن عبداللّه ( ص ) پيغمبر و فرستاده خداست .\r\n« اشْهَدُ انَّ عَلِيّاً اميرَالْمُؤْمِنينَ وَلِيُّ اللّهِ » يعنى : شهادت مىدهم كه حضرت على عليه الصّلوة والسّلام اميرالمؤمنين و ولى خدا بر همه خلق است و نيز فرزندان معصومش .\r\n« حَيَّ عَلَي الصَّلوةِ » يعنى : بشتاب براى نماز .\r\n« حَيَّ عَلَي الفَلاحِ » يعنى : بشتاب براى رستگارى - نماز - .\r\n\r\n","description":"","footnote":"","page_name":" 175 ","page_number":175},
  {"content":"\r\n\r\n« حَيَّ عَلي خَيْرِ الْعَمَلِ » يعنى : بشتاب براى بهترين كارها ( نماز ) .\r\n« قَدْ قامَتِ الصَّلوةُ » يعنى : به تحقيق نماز برپا شد .\r\n« لا الهَ الَّا اللّهُ » يعنى : معبودى نيست مگر خدايى كه يكتا و بىهمتا است .\r\nمسئله 962 - بين جمله‌هاى اذان و اقامه بايد خيلى فاصله نشود و اگر بين آنها بيشتر از معمول فاصله بيندازد ، بايد دوباره آنها را از سر بگيرد .\r\nمسئله 963 - در پنج مورد اذان ساقط مىشود : اوّل - نماز عصر روز جمعه . دوّم - نماز عصر روز عرفه كه روز نهم ذىحجّه است . سوّم - نماز عشا شب عيد قربان براى كسى كه در مشعر الحرام باشد . چهارم - نماز عصر و عشاى زن مستحاضه . پنجم - نماز عصر و عشا كسى كه نمىتواند از بيرون آمدن بول و غائط خوددارى كند . و در اين پنج نماز در صورتى اذان ساقط مىشود ، كه با نماز قبلى هيچ فاصله نشود ، يا فاصله كمى بين آنها باشد ، و فاصله شدن نافله براى عدم سقوط اذان كافى است در غير از اين پنج مورد هم هر جا كه دو نماز ظهر و عصر يا مغرب و عشا را جمع كرده با هم مىخواند ، براى نماز دوّم اذان نگويد بهتر است ، بلكه به احتياط واجب در همهء آن پنج مورد و هر موردى كه جمع كند براى نماز دوّم بايد اذان گفته نشود .\r\nمسئله 964 - اگر براى نماز جماعتى اذان و اقامه گفته باشند ، كسى كه با آن جماعت نماز مىخواند نبايد براى نماز خود اذان و اقامه بگويد .\r\nمسئله 965 - اگر براى خواندن نماز به مسجد برود و ببيند جماعت تمام شده ، تا وقتى كه صفها بهم نخورده و جمعيّت متفرّق نشده ، مىتواند براى نماز خود ، اذان و اقامه نگويد يعنى به اذان و اقامه آنان اكتفا نمايد .\r\nمسئله 966 - در جايى كه عدّه‌اى مشغول نماز جماعت هستند ، يا نماز آنان تازه تمام شده و صفها بهم نخورده است ، اگر انسان بخواهد فُرادى يا با جماعت ديگر كه در آن محلّ برپا مىشود نماز بخواند ، با سه شرط اذان و اقامه از او ساقط مىشود : اوّل - آنكه براى آن نماز اذان و اقامه گفته باشند . دوّم - آنكه آن نماز جماعت باطل نباشد . سوّم - آنكه نماز او و نماز جماعت در يك مكان باشد . پس اگر نماز جماعت ، داخل مسجد بزرگى باشد و او بخواهد در طرف ديگر مسجد نماز بخواند ، مستحب است اذان و اقامه بگويد .\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nسقوط اذان و اقامه با اين شرايط بطور لزوم است ، و بنابراين گفتن اذان و اقامه به‌قصد ورود شرعى حرام است ، ليكن به‌قصد رجاء ثواب مانعى ندارد .\r\nمسئله 967 - اگر در يكى از شرطهايى كه در مسئله قبل گفته شد شكّ كند ، چنانچه رجاءً اذان و اقامه بگويد ، مطابق با احتياط عمل كرده است .\r\nمسئله 968 - كسى كه اذان و اقامهء ديگرى را مىشنود ، مستحب است هر قسمتى را كه مىشنود بگويد ، ليكن از « حَيَّ عَلَي الصَّلوةِ » تا آخر « حَيَّ عَلي خَيْرِ الْعَمَلِ » را به‌قصد رجاء بگويد و مىتواند آنها را به « لا حَوْلَ وَلا قُوَّةَ الّا بِاللّهِ » تبديل كند .\r\nمسئله 969 - كسى كه اذان و اقامهء ديگرى را شنيده ، چه با او گفته باشد يا نه ، در صورتى كه بين آن اذان و اقامه و نمازى كه مىخواهد بخواند ، زياد فاصله نشده باشد ، مىتواند براى نماز خود اذان و اقامه نگويد .\r\nمسئله 970 - اگر مرد اذان زن را با قصد لذّت بشنود ، اذان از او ساقط نمىشود ، بلكه اگر قصد لذّت هم نداشته باشد ، ساقط شدن اذان اشكال دارد ، اگر چه بىوجه نيست .\r\nمسئله 971 - هرگاه اذان و اقامه را فراموش كند و مشغول نماز شود ، اگر تا وارد ركوع ركعت اوّل نشده ، يادش آمد ، مىتواند نماز را رها كرده و پس از گفتن اذان و اقامه نماز را دوباره شروع كند .\r\nمسئله 972 - اقامه بايد بعد از اذان گفته شود و اگر قبل از اذان بگويند صحيح نيست .\r\nمسئله 973 - اگر كلمات اذان و اقامه را بدون ترتيب بگويد ، مثلًا « حَيَّ عَلَي الفَلاحِ » را پيش از « حَيَّ عَلَي الصَّلوةِ » بگويد ، بايد از جايى كه ترتيب به هم خورده دوباره بگويد .\r\nمسئله 974 - بايد بين اذان و اقامه فاصله ندهد ، و اگر بين آنها به‌قدرى فاصله دهد كه اذانى را كه گفته ، اذان اين اقامه حساب نشود ، مستحب است دوباره اذان و اقامه را بگويد و نيز اگر بين اذان و اقامه و نماز به‌قدرى فاصله دهد كه اذان و اقامه آن نماز حساب نشود ، مستحب است دوباره براى آن نماز اذان و اقامه بگويد .\r\nمسئله 975 - اذان و اقامه بايد به عربى صحيح گفته شود ، پس اگر به عربى غلط بگويد ، يا بجاى حرفى حرف ديگر بگويد ، يا مثلًا ترجمهء آنها را به فارسى بگويد صحيح نيست .\r\nمسئله 976 - اذان و اقامه بايد بعد از داخل شدن وقت نماز گفته شود و اگر عمداً يا از روى فراموشى پيش از وقت بگويد باطل است .\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nمسئله 977 - اگر پيش از گفتن اقامه شكّ كند كه اذان گفته يا نه ، بايد اذان را بگويد ، ولى اگر مشغول اقامه شود و شكّ كند كه اذان گفته يا نه ، گفتن اذان لازم نيست .\r\nمسئله 978 - اگر در بين اذان يا اقامه پيش از آنكه قسمتى را بگويد شكّ كند كه قسمت پيش از آن را گفته يا نه ، بايد قسمتى را كه در گفتن آن شكّ كرده بگويد ، ولى اگر در حال گفتن قسمتى از اذان يا اقامه شكّ كند كه آنچه پيش از آن است گفته يا نه ، گفتن آن لازم نيست .\r\nمسئله 979 - مستحب است انسان در موقع گفتن اذان ، رو به قبله بايستد و با وضو يا غسل باشد و دستها را به گوش بگذارد و صدا را بلند نمايد و بكشد و بين جمله‌هاى اذان كمى فاصله دهد و بين آنها حرف نزند و امّا در اقامه بايد با طهارت باشد و بنابر احتياط لازم رو به قبله و ايستاده باشد .\r\nمسئله 980 - مستحب است بدن انسان در موقع گفتن اقامه آرام باشد و اقامه را آهسته‌تر از اذان بگويند و جمله‌هاى آن را بهم نچسباند و در عين حال به اندازه‌اى كه بين جمله‌هاى اذان فاصله مىدهد بين جمله‌هاى اقامه فاصله ندهند .\r\nمسئله 981 - مستحب است بين اذان و اقامه يك قدم بردارد ، يا قدرى بنشيند ، يا سجده كند ، يا ذكر بگويد ، يا دعا بخواند ، يا قدرى ساكت باشد ، يا حرفى بزند يا دو ركعت نماز بخواند ولى حرف زدن بين اذان و اقامه نماز صبح ، و نماز خواندن بين اذان و اقامه نماز مغرب ، مستحب نيست . و اگر سجده را انتخاب كند در سجده بگويد : « لا الهَ الّا انْتَ سَجَدْتُ لَكَ خاضِعاً خاشِعاً » .\r\nمسئله 982 - مستحب است كسى را كه براى گفتن اذان معيّن مىكنند ، عادل و وقت‌شناس و صدايش بلند باشد و اذان را در جاى بلند بگويد .\r\nمسئله 983 - شنيدن اذان از راديو و ضبط صوت براى نماز كافى نيست مگر اين‌كه شخص آن را حكايت كند يعنى همراه آن بگويد .\r\n\r\nواجبات نماز\r\nواجبات نماز يازده چيز است : اوّل - نيت . دوّم - قيام ، يعنى : ايستادن . سوّم - تكبيرةالاحرام ، يعنى : گفتن الله اكبر در اوّل نماز . چهارم - ركوع . پنجم - سجود . ششم - قرائت .\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nهفتم - ذكر . هشتم - تشهد . نهم - سلام . دهم - ترتيب . يازدهم - موالات ، يعنى : پى در پى بودن اجزاء نماز .\r\nمسئله 984 - بعضى از واجبات نماز ركن است ، يعنى : اگر انسان آنها را بجا نياورد ، يا در نماز اضافه كند ، عمداً باشد يا اشتباها ، نماز باطل مىشود و بعضى ديگر ركن نيست ، يعنى : اگر عمداً كم يا زياد شود ، نماز باطل مىشود و چنانچه اشتباهاً كم يا زياد گردد ، نماز باطل نمىشود .\r\nو ركن نماز پنج چيز است : اوّل - نيت . دوّم - تكبيرة الاحرام . سوّم - قيام در موقع گفتن تكبيرة الاحرام و قيام متّصل به ركوع ، يعنى : ايستادن پيش از ركوع . چهارم - ركوع . پنجم - دو سجده از يك ركعت .\r\n\r\nنيّت\r\nمسئله 985 - انسان بايد نماز را به نيّت قربت ، يعنى : براى انجام فرمان خداوند بجا آورد و لازم نيست نيّت را از قلب خود بگذراند يا مثلًا به زبان بگويد كه چهار ركعت نماز ظهر مىخوانم قربةً الى اللّه بلكه همانطور كه قصد ساير كارهايش را دارد قصد قربت نيز همانطور است . و در نماز احتياط در شكيّات به احتياط لازم به زبان نياورد .\r\nمسئله 986 - علاوه بر قصد قربت قصد عنوان معيّن نماز نيز لازم است و بنابراين اگر در نماز ظهر يا نماز عصر نيّت كند كه چهار ركعت نماز مىخوانم و معيّن نكند ظهر است يا عصر ، نماز او باطل است و نيز كسى كه مثلًا قضاى نماز ظهر بر او واجب است ، اگر در وقت نماز ظهر بخواهد آن نماز قضا يا نماز ظهر آن روز را بخواند ، بايد در نيّت معيّن كند كه اداء است يا قضاء .\r\nمسئله 987 - انسان بايد از اوّل تا آخر نماز به نيّت خود باقى باشد ، پس اگر در بين نماز بطورى غافل شود كه اگر بپرسند چه مىكنى ؟ نداند ، نمازش باطل است .\r\nمسئله 988 - انسان بايد فقط براى انجام امر خداوند نماز بخواند ، پس كسى كه ريا كند يعنى ، براى نشان دادن به مردم نماز بخواند ، نمازش باطل است خواه فقط براى مردم باشد ، يا خدا و مردم هر دو را در نظر بگيرد .\r\nمسئله 989 - اگر قسمتى از نماز را هم براى غير خدا بجا آورد ، نماز باطل است ، چه آن قسمت ، واجب باشد مثل حمد و سوره ، چه مستحب باشد مانند قنوت ، و لكن در\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nمستحب ، احتياط لازم آن است كه نماز را تمام و دوباره اعاده نمايد بلكه اگر اصل اعمال نماز را براى خدا بجا آورد ولى در انتخاب زمان و مكان خاص و يا جماعت ريا كند نيز بنابراحتياط واجب نمازش باطل است . ليكن اگر منظورش اين باشد كه ديگران بدانند كه او اهل نماز است تا آنها هم پيروى كرده نماز بخوانند و اين قصد هم براى خدا باشد اشكالى ندارد يعنى نماز را براى خدا يا اطاعت امر خدا مىخواند و در حضور ديگران خواندن را هم به اين قصد مىخواند كه ديگران را هم نمازخوان كند .\r\n\r\nتكبيرة الاحرام\r\nمسئله 990 - گفتن الله اكبر در اوّل هر نماز واجب و ركن است ، يعنى ترك آن عمداً يا سهواً نماز را باطل مىكند و از اضافه‌كردن يعنى مثلًا دوبار گفتن آن هم بنابراحتياط واجب بايد پرهيز نمايد . و بايد حروف « الله » و حروف « اكْبَر » و دو كلمه « الله » و « اكْبَر » را پشت سر هم بگويد تا موالات رعايت شود و اين مطلب در همه افعال و ذكرهاى نماز لازم‌المراعاة مىباشد ؛ يعنى بين كلمات فاصله زياد نياندازد . و نيز بايد اين دو كلمه به عربى صحيح گفته شود و اگر به عربى غلط بگويد ، يا مثلًا ترجمه آن را به فارسى بگويد صحيح نيست .\r\nمسئله 991 - احتياط واجب آن است كه تكبيرةالاحرام نماز را به چيزى كه پيش از آن مىخواند ، مثلًا به اقامه يا به دعائى كه پيش از تكبير مىخواند نچسباند .\r\nمسئله 992 - اگر انسان بخواهد اللهُ اكبَر را به چيزى كه بعد از آن مىخواند مثلًا به بِسْمِ اللهِ الرَّحْمنِ الرَّحيمِ بچسباند ، بايد ( ر ) اكبر را با پيش ( ضمّه ) بخواند .\r\nمسئله 993 - موقع گفتن تكبيرة الاحرام بايد بدن آرام باشد و اگر عمداً در حالى كه بدنش حركت دارد ، تكبيرة الاحرام را بگويد باطل است . و حكم سهو آن در مسئله 995 خواهد آمد .\r\nمسئله 994 - تكبير و حمد و سوره و ذكر و دعا را بايد طورى بخواند كه خودش بشنود و اگر به واسطه سنگينى يا كرى گوش يا سر و صداى زياد نمىشنود ، بايد طورى بگويد ، كه اگر مانعى نباشد بشنود .\r\nمسئله 995 - كسى كه لال است يا زبان او بيمارى دارد كه نمىتواند الله اكبر را درست بگويد ، بايد بهر طور كه مىتواند بگويد و اگر هيچ نمىتواند بگويد ، بايد در قلب خود بگذراند و براى تكبير اشاره كند و زبانش را هم اگر مىتواند حركت دهد .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nمسئله 996 - مستحب است پيش از تكبيرة الاحرام بگويد :\r\n« يا مُحْسِنُ قَدْ اتاكَ الْمُسيء وَ قَدْ امَرْتَ الْمُحْسِنَ انْ يَتَجاوَزَ عَنِ الْمُسيء انْتَ الْمُحْسِنُ وَ انَا الْمُسيءُ . بِحَقِّ مُحَمَّدٍ وَ آلِ مُحَمَّدٍ صَلِّ عَلي مُحَمَّدٍ وَ آلِ مُحَمَّدٍ وَ تَجاوَزْ عَنْ قَبيحِ ما تَعْلَمُ مِنّي » .\r\nيعنى : اى خدايى كه به بندگان احسان مىكنى بنده گنهكار به در خانهء تو آمده و تو امر كرده‌اى كه نيكوكار از گناهكار بگذرد ، تو نيكوكارى و من گناهكار بحقّ محمَّد و آل‌محمّد ( عليهم السلام ) رحمت خود را بر محمَّد و آل‌محمَّد ( عليهم السلام ) بفرست و از بديهايى كه ميدانى از من سر زده بگذر .\r\nپس از تكبير هم به‌قصد رجاء ثواب اشكال ندارد .\r\nمسئله 997 - مستحب است موقع گفتن تكبير اوّل نماز و تكبيرهاى بين نماز دستها را تا مقابل گوشها بالا ببرد .\r\nمسئله 998 - اگر شكّ كند كه تكبيرة الاحرام را گفته يا نه ، چنانچه مشغول خواندن چيزى پس از تكبير شده ، به شكّ خود اعتنا نكند و اگر چيزى نخوانده ، بايد تكبير را بگويد .\r\nمسئله 999 - اگر بعد از گفتن تكبيرة الاحرام شكّ كند كه آن را صحيح گفته يا نه ، چنانچه مشغول خواندن چيزى پس از تكبير شده به شكّ خود اعتنا نكند و همچنين است اگر چيزى نخوانده و لكن احتياط مستحب آن است كه در اين صورت نماز را تمام كند و دوباره بخواند .\r\n\r\nقيام ( ايستادن )\r\nمسئله 1000 - قيام در موقع گفتن تكبيرة الاحرام و قيام پيش از ركوع كه آن را قيام متّصل به ركوع مىگويند ركن است ، ولى قيام در موقع خواندن حمد و سوره و قيام بعد از ركوع ركن نيست و اگر كسى آن را از روى فراموشى ترك كند نمازش صحيح است .\r\nمسئله 1001 - واجب است پيش از گفتن تكبير و بعد از آن لحظه اى بايستد ، تا يقين كند كه همه تكبير در حال ايستادن بوده است .\r\nمسئله 1002 - اگر ركوع را فراموش كند و بعد از حمد و سوره بنشيند و يادش بيايد كه ركوع نكرده ، بايد بايستد و به ركوع رود و اگر بدون اين‌كه بايستد به حال خميدگى به ركوع برگردد ، چون قيام متّصل به ركوع را بجا نياورده ، نماز او باطل است .\r\nمسئله 1003 - موقعى كه ايستاده است ، بايد بدن را حركت ندهد و به طرفى خم نشود و بجايى تكيه نكند ولى اگر از روى ناچارى باشد ، يا در حال خم شدن براى ركوع پاها را حركت دهد ، اشكال ندارد .\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nمسئله 1004 - اگر موقعى كه ايستاده ، از روى فراموشى بدن را حركت دهد ، يا به طرفى خم شود ، يا به جايى تكيه كند ، اشكال ندارد ولى در قيام متّصل به ركوع ، اگر از روى فراموشى هم باشد ، بنابر احتياط مستحب ، نماز را تمام كند و دوباره بخواند ولى اقوى صحّت نماز است . و اگر در موقع تكبيرة الاحرام باشد ، مىتواند كارى كه مبطل باشد ، مثل رو برگرداندن از قبله انجام دهد و دوباره تكبير بگويد و اگر نماز را تمام كرده دوباره از اوّل بخواند بهتر است ليكن لازم نيست .\r\nمسئله 1005 - احتياط واجب آن است كه در موقع ايستادن ، هر دو پا روى زمين باشد ، ولى لازم نيست سنگينى بدن روى هر دو پا باشد و اگر روى يك پا هم باشد ، اشكال ندارد .\r\nمسئله 1006 - كسى كه مىتواند درست بايستد ، اگر پاها را آنقدر باز بگذارد كه او را ايستاده نگويند ، نمازش باطل است .\r\nمسئله 1007 - موقعى كه انسان در نماز مشغول خواندن چيزى است ، حتّى بنابراحتياط واجب موقع گفتن ذكرهاى مستحبى نماز بايد بدنش آرام باشد . و در موقعى كه مىخواهد كمى جلو يا عقب رود ، يا كمى بدن را به طرف راست يا چپ حركت دهد ، بايد چيزى نگويد ، ولى « بِحَوْلِ اللّهِ وَ قُوَّتِهِ أقوُمُ وَ أقْعُدُ » ( قيام و قعودم با حول و قوّهء الهى است ) را بايد در حال برخاستن بگويد .\r\nمسئله 1008 - اگر در حال حركت بدن ذكر بگويد ، مثلًا موقع رفتن به ركوع يا رفتن به سجده تكبير بگويد ، چنانچه آن را به قصد خاصّ ذكرى كه در نماز دستور داده‌اند بگويد ، احتياطاً نماز را دوباره بخواند گرچه اقوى صحّت نماز است و فقط خلاف وظيفهء خاصّ عمل كرده است و اگر به اين قصد نگويد ، بلكه بخواهد ذكرى گفته باشد ( به‌قصد ذكر مطلق ) ، نماز بىاشكال است .\r\nمسئله 1009 - حركت دادن دست و انگشتان در موقع خواندن حمد و سوره اشكال ندارد . اگر چه احتياط مستحب آن است كه آنها را هم حركت ندهد .\r\nمسئله 1010 - اگر موقع خواندن حمد و سوره ، يا خواندن تسبيحات بىاختيار به‌قدرى حركت كند كه از حال آرام بودن بدن خارج شود ، احتياط واجب آن است كه بعد از آرام گرفتن بدن ، آنچه را در حال حركت خوانده دوباره بخواند .\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nمسئله 1011 - اگر در بين نماز از ايستادن عاجز شود ، بايد بنشيند و اگر از نشستن هم عاجز شود ، بايد بخوابد ، ولى تا بدنش آرام نگرفته بايد چيزى نخواند .\r\nمسئله 1012 - تا انسان مىتواند ايستاده نماز بخواند ، نبايد بنشيند مثلًا كسى كه در موقع ايستادن ، بدنش حركت مىكند ، يا مجبور است به چيزى تكيه دهد ، يا بدنش را كج كند ، يا خم شود يا پاها را بيشتر از معمول باز بگذارد ، بايد بهرطور كه مىتواند بايستد و نماز بخواند ، ولى اگر به هيچ قسم حتّى بطور خميده مثل حال ركوع هم نتواند بايستد ، بايد راست بنشيند و نشسته نماز بخواند .\r\nمسئله 1013 - تا انسان مىتواند بنشيند نبايد خوابيده نماز بخواند و اگر نتواند راست بنشيند ، بايد هرطور كه مىتواند بنشيند و اگر به هيچ قسم نمىتواند بنشيند بايد بطورى كه در احكام قبله گفته شد ، به پهلوى راست بخوابد و اگر نمىتواند به پهلوى چپ و اگر آن هم ممكن نيست ، به پشت بخوابد ، بطورى كه كف پاهاى او رو به قبله باشد .\r\nمسئله 1014 - كسى كه نشسته نماز مىخواند ، اگر بعد از خواندن حمد و سوره بتواند بايستد ، و ركوع را ايستاده بجا آورد ، بايد بايستد و از حال ايستاده به ركوع برود و اگر نتواند ، بايد ركوع را هم نشسته بجا آورد .\r\nمسئله 1015 - كسى كه خوابيده نماز مىخواند ، اگر در بين نماز بتواند بنشيند ، بايد مقدارى را كه مىتواند ، نشسته بخواند . و نيز اگر مىتواند بايستد ، بايد مقدارى را كه مىتواند ، ايستاده بخواند . ولى تا بدنش آرام نگرفته ، بايد چيزى نخواند .\r\nمسئله 1016 - كسى كه نشسته نماز مىخواند ، اگر در بين نماز بتواند بايستد ، بايد مقدارى را كه مىتواند ، ايستاده بخواند . ولى تا بدنش آرام نگرفته ، بايد چيزى نخواند .\r\nمسئله 1017 - كسى كه مىتواند بايستد ، اگر بترسد كه بواسطهء ايستادن ، مريض شود يا ضررى به او برسد ، مىتواند نشسته نماز بخواند و اگر از نشستن هم بترسد ، مىتواند خوابيده نماز بخواند .\r\nمسئله 1018 - اگر انسان احتمال بدهد كه تا آخر وقت بتواند ايستاده نماز بخواند ، بنابر احتياط لازم بايد نماز را تأخير بيندازد . آنگاه اگر نتوانست بايستد ، در آخر وقت مطابق وظيفه‌اش نماز بجا آورد .\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nمسئله 1019 - مستحب است در حال ايستادن ، بدن را راست نگهدارد ، شانه‌ها را پائين بيندازد ، دستها را روى رانها بگذارد ، انگشتها را بهم بچسباند ، جاى سجده را نگاه كند ، سنگينى بدن را بطور مساوى روى دو پا بيندازد ، باخضوع و خشوع باشد ، پاها را پس و پيش نگذارد ، اگر مرد است پاها را از سه انگشت باز تا يك وجب فاصله دهد و اگر زن است پاها را بهم بچسباند .\r\n\r\nقرائت\r\nمسئله 1020 - در ركعت اوّل و دوّم نمازهاى واجب يوميّه ، انسان بايد اوّل حمد و بعد از آن بنا براحتياط واجب يك سورهء تمام بخواند .\r\nمسئله 1021 - اگر وقت نماز تنگ باشد ، يا انسان ناچار شود كه سوره را نخواند ، مثلًا بترسد كه اگر معطّل شده سوره را بخواند ، دزد يا درنده ، يا هرچيز ديگرى به او صدمه بزند ، نبايد سوره را بخواند و اگر براى كارى عجله هم داشته باشد مىتواند سوره را نخواند .\r\nمسئله 1022 - اگر عمداً سوره را به‌قصد همان سورهء وظيفهء نماز ، پيش از حمد بخواند و بعد حمد را بخواند و به ركوع رود نمازش باطل است . ولى اگر بعد از حمد ، سوره را دوباره بخواند ، احتياط واجب آن است كه نماز را تمام كند و دوباره اعاده نمايد . و اگر اشتباهاً سوره را پيش از حمد بخواند و در بين آن يادش بيايد ، بايد سوره را رها كند و بعد از خواندن حمد ، سوره را از اوّل بخواند .\r\nمسئله 1023 - اگر حمد و سوره يا يكى از آنها را فراموش كند و بعد از رسيدن به ركوع بفهمد ، نمازش صحيح است .\r\nمسئله 1024 - اگر پيش از آنكه براى ركوع خم شود ، بفهمد كه حمد و سوره را نخوانده ، بايد بخواند ، و اگر بفهمد سوره را نخوانده ، بايد فقط سوره را بخواند ولى اگر بفهمد حمد تنها را نخوانده بايد اوّل حمد و بعد از آن دوباره سوره را بخواند و نيز اگر خم شود و پيش از آنكه به حدّ ركوع برسد ، بفهمد حمد و سوره ، يا سورهء تنها ، يا حمد تنها را نخوانده ، بايد بايستد و به همين دستور عمل نمايد .\r\nمسئله 1025 - اگر در نماز فريضه يكى از چهار سوره‌اى را كه آيهء سجده دارد « 1 » ، عمداً بخواند نمازش باطل است .\r\n\r\n\r\n","description":"","footnote":"\r\n( 1 ) - الم تنزل ( سجده ) ، حم سجده ( فصّلت ) ، والنجم ، اقرء ( علق . )\r\n","page_name":" 184 ","page_number":184},
  {"content":"\r\n\r\nمسئله 1026 - اگر اشتباهاً مشغول خواندن سوره‌اى شود كه سجدهء واجب دارد چنانچه پيش از رسيدن به آيهء سجده بفهمد بايد آن سوره را رها كند و سورهء ديگر بخواند و اگر بعد از خواندن آيهء سجده بفهمد بنابر احتياط براى سجدهء واجب ، اشاره كند و سوره را تمام كند و بعد يك سوره ديگر احتياطاً به‌قصد قربت مطلقه بخواند و به ركوع رود و نماز را تمام كند و بعد از نماز بنابر احتياط مستحب سجدهء آن را بجا آورد .\r\nمسئله 1027 - اگر در نماز آيه سجده را بشنود ، نمازش صحيح است و بنابر احتياط براى سجده واجب اشاره كند و بعد از نماز هم سجده را بجا آورد .\r\nمسئله 1028 - در نماز مستحب خواندن سوره لازم نيست ، اگر چه آن نماز به واسطهء نذر كردن واجب شده باشد ، ولى در بعضى از نمازهاى مستحبى مثل نماز وحشت و نماز جعفر و . . . كه سورهء مخصوصى دارد ، اگر بخواهد به دستور آن نماز رفتار كرده باشد ، بايد همان سوره را بخواند .\r\nمسئله 1029 - در نماز جمعه و در نماز ظهر روز جمعه مستحب است در ركعت اوّل بعد از حمد ، سورهء جمعه و در ركعت دوّم بعد از حمد ، سورهء منافقين بخواند و اگر مشغول يكى از اينها شود ، بنابر احتياط واجب نمىتواند آن را رها كند و سورهء ديگر بخواند .\r\nمسئله 1030 - اگر بعد از حمد مشغول خواندن سورهء توحيد يا سوره كافرون شود ، نمىتواند آن را رها كند و سورهء ديگر بخواند . ولى در نماز جمعه و نماز ظهر روز جمعه اگر از روى فراموشى بجاى سورهء جمعه و منافقين ، يكى از اين دو سوره را بخواند ، تا به نصف نرسيده ، مىتواند آن را رها كند و سورهء جمعه و منافقين را بخواند .\r\nمسئله 1031 - اگر در نماز جمعه يا نماز ظهر روز جمعه عمداً سورهء توحيد يا سورهء كافرون بخواند ، اگر چه به نصف نرسيده باشد ، بنابر احتياط واجب نمىتواند رها كند و سورهء جمعه و منافقين را بخواند .\r\nمسئله 1032 - برخى سوره‌ها چون « عَمَّ يَتَساءَلوُنَ » و « هَلْ أتي » در نماز صبح و « سَبِّح اسْم » و « وَالشَّمْس » در ظهر و عشا و « اذا جاءَ » و « الْهيكُمُ التَّكاثُرُ » در عصر و مغرب سفارش شده است .\r\nمسئله 1033 - اگر در نماز ، غير از سورهء توحيد و كافرون ، سورهء ديگرى بخواند ، تا به نصف نرسيده مىتواند رها كند و سورهء ديگرى بخواند .\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nمسئله 1034 - اگر مقدارى از سوره را فراموش كند ، يا از روى ناچارى مثلًا به واسطهء تنگى وقت يا جهت ديگر نشود آن را تمام نمايد ، مىتواند آن سوره را رها كند و سورهء ديگر بخواند ، اگر چه از نصف گذشته باشد ، يا سوره‌اى را كه مىخوانده توحيد ، يا كافرون باشد .\r\nمسئله 1035 - بر مرد واجب است حمد و سورهء نماز صبح و مغرب و عشا را بلند بخواند و بر مرد و زن واجب است حمد و سورهء نماز ظهر و عصر را آهسته بخوانند .\r\nمسئله 1036 - مرد بايد در نماز صبح و مغرب و عشا مواظب باشد كه تمام كلمات حمد و سوره حتّى حرف آخر آنها را بلند بخواند . حتّى اگر بخواهد بر آن حرف آخر وقف كند .\r\nمسئله 1037 - زن مىتواند حمد و سوره نماز صبح و مغرب و عشا را بلند يا آهسته بخواند ، ولى اگر نامحرم صدايش را بشنود ، بنابر احتياط مستحب آهسته بخواند . ولى اگر صدايش و يا شرايط و حال شنونده طورى است كه خوف گناه يا لذّت است حتماً بايد آهسته بخواند .\r\nمسئله 1038 - اگر در جايى كه بايد نماز را طبق وظيفه بلند بخواند ، عمداً آهسته بخواند . يا در جايى كه بايد آهسته بخواند ، عمداً بلند بخواند ، نمازش باطل است . ولى اگر از روى فراموشى يا ندانستن مسئله باشد صحيح است و اگر در بين خواندن حمد و سوره هم بفهمد اشتباه كرده ، لازم نيست مقدارى را كه خوانده دوباره بخواند . و اين حكم در مورد مسئلهء قبلى - قرائت زن نيز بنابراحتياط واجب جريان دارد .\r\nمسئله 1039 - اگر كسى در خواندن حمد و سوره بيشتر از معمول صدايش را بلند كند ، بطورى كه خلاف صورت نماز باشد مثل آنكه آنها را با فرياد بخواند ، نمازش باطل است .\r\nمسئله 1040 - انسان بايد نماز را ياد بگيرد كه غلط نخواند و كسى كه به هيچ قسم نمىتواند صحيح آن را ياد بگيرد ، بايد نماز را به جماعت بجا آورد مگر آنكه بر او حرج باشد و در اين صورت به هرطور كه مىتواند بخواند و به هر حال نمىتواند نماز را ترك كند .\r\nمسئله 1041 - كسى كه حمد و سوره و چيزهاى ديگر نماز را به خوبى نمىداند و مىتواند ياد بگيرد ، چنانچه وقت نماز وسعت دارد ، بايد ياد بگيرد و اگر وقت تنگ است ، بنابر احتياط واجب در صورتى كه ممكن باشد ، بايد نمازش را به جماعت بخواند .\r\nمسئله 1042 - مزد گرفتن براى ياد دادن واجبات نماز بنابراحتياط واجب حرام است . ولى براى مستحبات آن اشكال ندارد و در واجبات هم براى مقدّمات تعليم مثل رفتن به مكان خاصّى براى ياد دادن اجرت بگيرد .\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nمسئله 1043 - اگر يكى از كلمات حمد يا سوره را عمداً نگويد يا بجاى حرفى حرف ديگر بگويد مثلًا بجاى ( ض ) ، ( ظ ) بگويد ، يا جايى كه بايد بدون زير و زبر خوانده شود ، زير و زبر بدهد ، يا تشديد را نگويد نماز او باطل است .\r\nمسئله 1044 - اگر انسان كلمه‌اى را صحيح بداند و در نماز همانطور بخواند و بعد بفهمد غلط خوانده ، لازم نيست دوباره نماز را بخواند و يا قضا نمايد ، مگر اين‌كه در جهل خود مقصّر بوده باشد مثل اين‌كه با توجّه به اين‌كه شايد طور ديگرى باشد عمداً تحقيق نكند - كه بايد بنابراحتياط واجب دوباره بخواند .\r\nمسئله 1045 - اگر زير و زبر كلمه‌اى را نداند يا نداند مثلًا كلمه‌اى به ( س ) است يا به ( ص ) بايد ياد بگيرد و چنانچه دو جور يا بيشتر بخواند ، مثل آنكه در « اهْدِنَا الصِّراطَ الْمُسْتَقيمَ » ، مستقيم را يك مرتبه با ( سين ) و يك مرتبه با ( صاد ) بخواند ، نمازش باطل است مگر اين‌كه ذكر باشد و يك جور آن وظيفه و طور ديگر آن ذكر حساب شود .\r\nمسئله 1046 - اگر در كلمه‌اى واو باشد و حرف قبل از واو درآن كلمه پيش داشته باشد و حرف بعد از واو در آن كلمه همزه ( ء ) باشد مثل كلمهء سوء ، بهتر است كه آن واو را مدّ بدهد يعنى آن را بكشد و همچنين اگر در كلمه‌اى الف باشد و حرف بعد از الف در آن كلمه همزه باشد مثل جآء ، الف آن را بكشد و نيز اگر در كلمه‌اى ( ى ) باشد و حرف پيش از ( ى ) در آن كلمه زير داشته باشد و حرف بعد از ( ى ) در آن كلمه همزه باشد مثل ( جىء ) ، ( ى ) را با مدّ بخواند و اگر بعد از اين واو ، الف ، ى . بجاى همزه حرفى باشد كه ساكن است يعنى زير و زبر و پيش ندارد باز هم بهتر است اين سه حرف را با مدّ بخواند ، مثلًا در « وَلَا الضّالّين » كه بعد از الف ، حرف لام ساكن است ، الف آن را با مدّ بخواند و چنانچه به‌دستورى كه گفته شد رفتار نكند ، احتياط مستحب آن است كه نماز را تمام كند و دوباره بخواند ولى اقوى صحّت نماز است و احتياج به تكرار نماز نيست .\r\nمسئله 1047 - احتياط مستحب آن است كه در نماز وقف به حركت و وصل به سكون ننمايد و معنى وقف به حركت آن است كه زير يا زبر يا پيش آخر كلمه‌اى را بگويد و بين آن كلمه و كلمهء بعد فاصله دهد و بگويد « الرَّحْمنِ الرَّحيمِ » و ميم الرحيم را زير بدهد و بعد فاصله دهد و بگويد « مالِكِ يَوْمِ الدّينِ » . و معنى وصل به سكون آن است كه زير يا زير يا پيش كلمه‌اى را نگويد و آن كلمه را به كلمه بعد بجسباند مثل آنكه بگويد « الرَّحْمنِ الرَّحيمِ » و ميم الرحيم را زير ندهد و فوراً « مالِكِ يَوْمِ الدّينِ » را بگويد ولى اگر رعايت نكند نماز صحيح مىباشد .\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nمسئله 1048 - در ركعت سوّم و چهارم نماز مىتواند فقط يك حمد بخواند ، يا سه مرتبه تسبيحات اربعه بگويد يعنى بگويد : « سُبْحانَ اللّهِ وَ الْحَمْدُلِلّهِ وَلا الهَ الّا اللّهُ وَاللّهُ اكْبَرُ » و مىتواند در يك ركعت حمد و در ركعت ديگر تسبيحات بگويد و بهتر است در هر دو ركعت تسبيحات بخواند .\r\nمسئله 1049 - بنابراحتياط واجب بايد تسبيحات اربعه را سه مرتبه بگويد و يك مرتبه كافى نيست .\r\nمسئله 1050 - بر مرد و زن واجب است كه در ركعت سوّم و چهارم نماز ، حمد يا تسبيحات را آهسته بخوانند .\r\nمسئله 1051 - اگر در ركعت سوّم و چهارم حمد بخواند ، بنابر احتياط واجب بايد « بسم الله » آن را هم آهسته بگويد .\r\nمسئله 1052 - كسى كه نمىتواند تسبيحات را ياد بگيرد يا درست بخواند ، بايد در ركعت سوّم و چهارم حمد بخواند .\r\nمسئله 1053 - اگر در دو ركعت اوّل نماز به خيال اين‌كه در دو ركعت آخر است تسبيحات بگويد ، چنانچه پيش از ركوع بفهمد ، بايد حمد و سوره را بخواند و اگر در ركوع يا بعد از ركوع بفهمد ، نمازش صحيح است .\r\nمسئله 1054 - اگر در دو ركعت آخر نماز به خيال اين‌كه در دو ركعت اوّل است حمد بخواند ، يا در دو ركعت اوّل نماز با گمان اين‌كه در دو ركعت آخر است حمد بخواند ، چه پيش از ركوع بفهمد چه بعد از آن نمازش صحيح است .\r\nمسئله 1055 - اگر در ركعت سوّم يا چهارم مىخواست حمد بخواند تسبيحات به زبانش آمد ، يا مىخواست تسبيحات بخواند حمد به زبانش آمد يعنى بدون توجّه به زبانش جارى شد بايد آن را رها كند و دوباره حمد يا تسبيحات را بخواند . ولى اگر قصدش خواندن چيزى بوده كه به زبانش آمده اگر چه بواسطهء عادت باشد ، مىتواند همان را تمام كند و نمازش صحيح است .\r\nمسئله 1056 - كسى كه عادت دارد ، در ركعت سوّم و چهارم تسبيحات بخواند اگر بدون قصد مشغول خواندن حمد شود يعنى بدون توجّه بر زبانش جارى شود بايد آن را رها كند و دوباره حمد يا تسبيحات را بخواند .\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nمسئله 1057 - در ركعت سوّم و چهارم مستحب است بعد از تسبيحات استغفار كند ، مثلًا بگويد : « اسْتَغْفِرُاللّهَ رَبّي وَ أتوُبُ الَيْهِ » يا بگويد : « اللّهُمَّ اغْفِرْ لي » و بنابر احتياط مستحب استغفار را هم آهسته بخواند . و كسى كه مشغول استغفار است ، اگر شكّ كند كه حمد يا تسبيحات را خوانده يا نه بايد به شكّ خود اعتنا ننمايد و اگر نمازگزار پيش از خم شدن براى ركوع در حالى كه مشغول استغفار نيست شكّ كند كه حمد يا تسبيحات را خوانده يا نه ، بايد حمد يا تسبيحات را بخواند .\r\nمسئله 1058 - اگر در ركوع ركعت سوّم يا چهارم يا در حال رفتن به ركوع شكّ كند كه حمد يا تسبيحات خوانده يا نه ، بايد به شكّ خود اعتنا نكند .\r\nمسئله 1059 - هرگاه بعد از تمام شدن آيه يا كلمه‌اى شكّ كند كه آن را درست گفته يا نه تا داخل در ركن بعد نشده مىتواند برگردد و احتياطاً آن آيه يا كلمه را بطور صحيح بگويد البتّه همين كه وارد در جزء بعدى شد هر چند غير ركن باشد و شكّ كرد لزوم ندارد كه به شكّ خود اعتنا بكند ولى از باب احتياط مىتواند تكرار كند ليكن اگر بحدّ وسواس برسد نبايد اعتنا كند گرچه باز هم تا هيئت نماز بهم نخورد ، نماز صحيح است . ولى اگر جزء بعدى ركن باشد مثلًا در ركوع شكّ كند كه سوره را درست خوانده يا نه ، نمىتواند برگردد و بايد به شكّ خود اعتنا نكند .\r\nمسئله 1060 - مستحب است در ركعت اوّل ، پيش از خواندن حمد بگويد : « أعُوذُ بِاللّهِ مِنَ الشَّيْطانِ الرَّجيمِ » و در ركعت اوّل و دوّم نماز ظهر و عصر بسم الله الرحمن الرحيم را بلند بگويد و نيز مستحب است در تمام نمازها حمد و سوره را شمرده بخواند و در آخر هر آيه وقف كند ، يعنى : آن را به آيهء بعد نچسباند و در حال خواندن حمد و سوره به معناى آيه توجّه داشته باشد و توجّه كند كه با چه مقامى سخن ميگويد . و اگر نماز را به جماعت مىخواند بعد از تمام شدن حمد امام و اگر فُرادى مىخواند ، بعد از آنكه حمد خودش تمام شد ، بگويد « الْحَمْدُلِلّهِ رَبِّ الْعالَمينَ » ، و بعد از خواندن سورهء توحيد ، يك ، يا دو ، يا سه مرتبه « كَذلِكَ اللّهُ رَبّي » يا سه مرتبه « كَذلِكَ اللّهُ رَبُّنا » بگويد ، و بعد از خواندن سوره كمى صبر كند ، بعد تكبير پيش از ركوع را بگويد ، يا قنوت را بخواند .\r\nمسئله 1061 - مستحب است در تمام نمازها در ركعت اوّل سوره قدر و در ركعت دوّم ، سوره توحيد را بخواند . عكس اين هم روايت شده است و هر كدام به جهت و اعتبارى است\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nكه شايد مربوط به حالات شخص و خصوصيات توجّه معنوى اوست . از كثرت به وحدت يا برعكس اين از جهت كلّى مطلب ، ولى از نظر روحيات مختلف اشخاص از جهتى بهتر است هر كس سوره‌اى را انتخاب كند كه با مشكلات روحى او ارتباط بيشترى دارد .\r\nمسئله 1062 - مكروه است انسان در تمام نمازهاى يك شبانه روز سورهء توحيد را نخواند .\r\nمسئله 1063 - تكرار يك كلمه يا آيه بخاطر توجّه عميق به معناى آن و گريه كردن در حال قرائت از خوف يا عشق خدا اشكال ندارد بلكه بسيار مطلوب مىباشد .\r\nمسئله 1064 - خواندن سورهء حمد و همين‌طور توحيد به يك نَفَس مكروه است .\r\nمسئله 1065 - سوره‌اى را كه در ركعت اوّل خوانده مكروه است در ركعت دوّم بخواند . ولى اگر سورهء توحيد را در هر دو ركعت بخواند مكروه نيست .\r\n\r\nركوع\r\nمسئله 1066 - در هر ركعت بعد از قرائت بايد به اندازه‌اى خم شود كه بتواند دست را به زانو بگذارد و اين عمل را ركوع مىگويند .\r\nمسئله 1067 - اگر به اندازهء ركوع خم شود ، ولى دستها را به زانو نگذارد اشكال ندارد .\r\nمسئله 1068 - هرگاه ركوع را بطور غير معمول بجا آورد ، مثلًا به چپ يا راست خم شود ، اگر چه دستهاى او به زانو برسد ، صحيح نيست .\r\nمسئله 1069 - خم شدن بايد به قصد ركوع باشد ، پس اگر به قصد كار ديگر مثلًا براى كشتن جانور خم شود نمىتواند آن را ركوع حساب كند بلكه بايد بايستد و دوباره براى ركوع خم شود و بواسطهء اين عمل ، ركن زياد نشده و نماز باطل نمىشود .\r\nمسئله 1070 - كسى كه دست يا زانوى او با دست و زانوى ديگران فرق دارد مثلًا دستش خيلى بلند است كه اگر كمى خم شود به زانو مىرسد ، يا زانوى او پائين‌تر از مردم ديگر است كه بايد خيلى خم شود تا دستش به زانو برسد ، بايد به اندازهء معمول خم شود .\r\nمسئله 1071 - كسى كه نشسته ركوع مىكند ، اگر به‌قدرى خم شود كه به همان نسبت خم شدن ركوع شخص ايستاده خميدگى پيدا كند كافى است و ظاهراً مقدارى پيش از اين‌كه صورت مقابل زانوها برسد براى تحقّق عنوان ركوع نشسته كافى است گرچه اگر به مقابل زانوها برسد بهتر است .\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nمسئله 1072 - احتياط آن است كه در ركوع ، سه مرتبه « سُبْحانَ اللهِ » يا يك مرتبه « سُبْحانَ رَبِّيَ الْعَظيمِ وَ بِحَمْدِهِ » بگويد و سزاوار است به‌قدر امكان مراعات اين احتياط بشود اگر چه مطلق ذكر از تحميد و تسبيح و تهليل كافى است به شرط آنكه به‌قدر سه « سُبْحانَ اللهِ » مثلًا باشد ولى در تنگى وقت و در حال ناچارى گفتن يك « سُبْحانَ اللهِ » كافى است .\r\nمسئله 1073 - ذكر ركوع بايد به عربى صحيح گفته شود و مستحب است آن را سه يا پنج يا هفت مرتبه بلكه بيشتر بگويند و بهتر است به عدد فرد ختم شود .\r\nمسئله 1074 - در ركوع بايد در حال ذكر واجب ، بدن آرام باشد و در ذكر مستحب هم اگر آن را به قصد ذكرى كه براى ركوع دستور داده‌اند بگويد بنابر احتياط واجب ، آرام بودن بدن لازم است .\r\nمسئله 1075 - اگر موقعى كه ذكر واجب ركوع را مىگويد ، بىاختيار به قدرى حركت كند كه از حال آرام بودن بدن خارج شود ، بايد بعد از آرام گرفتن بدن دوباره ذكر را بگويد ولى اگر كمى حركت كند كه از حال آرام بودن بدن خارج نشود ، يا انگشتان را حركت دهد اشكال ندارد .\r\nمسئله 1076 - اگر پيش از آنكه به مقدار ركوع خم شود و بدن آرام گيرد عمداً ذكر ركوع را بگويد ، بايد بعد از رسيدن به ركوع و آرام گرفتن بدن دوباره ذكر را بگويد و بنابر احتياط نماز را پس از اتمام ، اعاده نمايد گرچه اقوى صحّت نماز است ولى اگر به همان ذكر اوّل اكتفا نمايد نماز باطل است .\r\nمسئله 1077 - اگر پيش از تمام شدن ذكر واجب ، عمداً سر از ركوع بردارد نمازش باطل است و اگر سهواً سر بردارد ، چنانچه پيش از آنكه از حال ركوع خارج شود ، يادش بيايد كه ذكر ركوع را تمام نكرده ، بايد در حال آرامى بدن دوباره ذكر را بگويد و اگر بعد از آنكه از حال ركوع خارج شد يادش بيايد نماز او صحيح است .\r\nمسئله 1078 - اگر نتواند به مقدار ذكر در ركوع بماند در صورتى كه بتواند پيش از آنكه از حدّ ركوع بيرون رود ذكر را بگويد بايد در آن حال تمام كند و اگر نتواند در حال برخاستن به قصد رجاء تمام كند .\r\nمسئله 1079 - اگر بواسطهء مرض و مانند آن نتواند در ركوع آرام بگيرد ، نماز صحيح است ولى بايد پيش از آنكه از حال ركوع خارج شود ، ذكر واجب را بگويد .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nمسئله 1080 - هرگاه نتواند به اندازهء ركوع خم شود ، بايد به چيزى تكيه دهد و ركوع كند و اگر موقعى هم كه تكيه داده نتواند بطور معمول ركوع كند ، بايد بهر اندازه مىتواند ، خم شود و در اين صورت احتياط مستحب آن است كه نماز را دوباره بخواند و ركوع آن را نشسته بجا آورد و اگر هيچ نتواند خم شود بايد موقع ركوع بنشيند و نشسته ركوع كند و احتياط مستحب آن است كه نماز ديگرى هم بخواند و براى ركوع آن با سر اشاره نمايد .\r\nمسئله 1081 - كسى كه مىتواند ايستاده نماز بخواند ، اگر در حال ايستاده يا نشسته نتواند ركوع كند ، بايد ايستاده نماز بخواند و براى ركوع با سر اشاره كند و اگر نتواند اشاره كند ، بايد به نيّت ركوع ، چشم‌ها را بر هم بگذارد و ذكر آن را بگويد و به نيّت برخاستن از ركوع چشمها را باز كند و اگر از اين هم عاجز است بايد در قلب ، نيّت ركوع كند و ذكر آن را بگويد .\r\nمسئله 1082 - كسى كه نمىتواند ايستاده يا نشسته ركوع كند و براى ركوع فقط مىتواند در حالى كه نشسته است كمى خم شود ، يا در حالى كه ايستاده است با سر اشاره كند ، بايد ايستاده نماز بخواند و براى ركوع با سر اشاره نمايد و احتياط مستحب آن است كه نماز ديگرى هم بخواند و موقع ركوع آن بنشيند و هر قدر مىتواند براى ركوع خم شود .\r\nمسئله 1083 - اگر بعد از رسيدن به حدّ ركوع سر بردارد و دو مرتبه به اندازهء ركوع به قصد ركوع خم شود ، نمازش باطل است و اگر بعد از آنكه به اندازهء ركوع خم شد و بدن آرام گرفت ، به‌قدرى خم شود كه از اندازهء ركوع بگذرد و دوباره به قصد ركوع ديگر به ركوع برگردد ، بنابراحتياط واجب نمازش باطل است . در اين صورت بهتر اين است كه نماز را تمام و سپس اعاده كند .\r\nمسئله 1084 - بعد از تمام شدن ذكر ركوع ، بايد راست بايستد و بعد از آنكه بدن آرام گرفت ، به سجده رود و اگر عمداً پيش از ايستادن ، يا پيش از آرام گرفتن بدن به سجده رود ، نمازش باطل است .\r\nمسئله 1085 - اگر ركوع را فراموش كند و پيش از آنكه به سجده برسد ، يادش بيايد ، بايد بايستد بعد به ركوع رود و چنانچه به حالت خميدگى به ركوع برگردد ، نمازش باطل است .\r\nمسئله 1086 - اگر بعد از آنكه براى سجدهء دوّم پيشانى به زمين رسيد ، يادش بيايد كه ركوع نكرده ، نمازش باطل است . ولى تا داخل سجدهء دوّم نشده ، اگر يادش بيايد كه ركوع\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nنكرده ، بايد بايستد و ركوع را بجا آورد و بعد از تمام شدن نماز براى زيادى سجده ، احتياطاً دو سجدهء سهو بجا آورد و اگر احتياطاً نماز را دوباره بخواند بهتر است .\r\nمسئله 1087 - مستحب است پيش از رفتن به ركوع در حالى كه راست ايستاده تكبير بگويد و در ركوع زانوها را به عقب دهد و پشت را صاف نگهدارد و گردن را بكشد و مساوى پشت نگهدارد و بين دو قدم را نگاه كند و پيش از ذكر يا بعد از آن صلوات بفرستد و بعد از آنكه از ركوع برخاست و راست ايستاد در حال آرامى بدن بگويد : « سَمِعَ اللهُ لِمَنْ حَمِدَهُ » يعنى خداوند ستايش ستايشگر را مىشنود .\r\nمسئله 1088 - مستحب است در ركوع ، زن دست را از زانو بالاتر بگذارد و زانوها را به عقب ندهد .\r\n\r\nسجود\r\nمسئله 1089 - نمازگزار بايد در هر ركعت از نمازهاى واجب و مستحب ، بعد از ركوع دو سجده كند و سجده آن است كه پيشانى و كف دو دست و سر دو زانو و سر دو انگشت بزرگ پاها را بر زمين بگذارد .\r\nمسئله 1090 - دو سجده از يك ركعت با هم ركن است كه اگر كسى در نماز واجب عمداً يا از روى فراموشى هر دو را ترك كند ، يا دو سجده اضافه نمايد ، نمازش باطل است .\r\nمسئله 1091 - اگر عمداً يك سجده كم يا زياد كند ، نماز باطل مىشود و اگر سهواً يك سجده كم كند حكم آن در مسائل بعدى گفته خواهد شد .\r\nمسئله 1092 - اگر پيشانى را عمداً يا سهواً به زمين نگذارد ، سجده نكرده است ، اگر چه جاهاى ديگر به زمين برسد . ولى اگر پيشانى را به زمين بگذارد و سهواً جاهاى ديگر را به زمين نرساند ، يا سهواً ذكر نگويد سجده صحيح است .\r\nمسئله 1093 - احتياط واجب آن است كه در سجده سه مرتبه « سُبْحانَ اللهِ » يا يك مرتبه « سُبْحانَ رَبِّيَ الأعْلي وَ بِحَمْدِهِ » بگويد ، يا ذكر ديگرى كه به قدر سه « سُبْحانَ اللهِ » باشد . چنانچه در ركوع گفته شد . و بايد اين كلمات به عربى صحيح گفته شود . و مستحب است « سُبْحانَ رَبِّيَ الأعْلي وَ بِحَمْدِهِ » سه يا پنج يا هفت مرتبه يا بيشتر بگويد ، و به فرد ختم كند .\r\nمسئله 1094 - در سجود بايد در حال ذكر واجب ، بدن آرام باشد و موقع گفتن ذكر مستحب هم ، اگر آن را به قصد ذكرى كه براى سجده دستور داده‌اند بگويد ، بنابراحتياط\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nواجب آرام بودن بدن لازم است . ولى اگر ذكر مستحب را در حال حركت بدن بگويد نماز باطل نمىشود .\r\nمسئله 1095 - اگر پيش از آنكه پيشانى به زمين برسد يا پيش از آنكه بدن آرام بگيرد عمداً ذكر سجده را بگويد ، بايد بعد از رسيدن پيشانى به زمين و آرام گرفتن بدن دوباره ذكر را بگويد و بنابر احتياط نماز را پس از اتمام ، اعاده نمايد ، گرچه اقوى عدم لزوم اعاده است و اگر به همان ذكر اوّل اكتفا نمايد نماز باطل است . و همچنين اگر پيش از تمام شدن ذكر عمداً سر از سجده بردارد ، نماز باطل است .\r\nمسئله 1096 - اگر پيش از آنكه پيشانى به زمين برسد و بدن آرام گيرد ، سهواً ذكر سجده را بگويد و پيش از آنكه سر از سجده بردارد ، بفهمد بايد دوباره در حال آرام بودن ، ذكر را بگويد .\r\nمسئله 1097 - اگر بعد از آنكه سر از سجده برداشت ، بفهمد كه پيش از آرام گرفتن بدن ذكر را گفته ، يا پيش از آنكه ذكر سجده تمام شود سر برداشته ، نمازش صحيح است .\r\nمسئله 1098 - اگر موقعى كه ذكر سجده را مىگويد ، يكى از هفت عضو ( غير از پيشانى ) را عمداً از زمين بردارد ، بعد از آرام گرفتن همه اعضاء بايد دوباره ذكر واجب را بگويد و بنا براحتياط نماز را تمام كند و اعاده نمايد ، گرچه اقوى عدم لزوم اعاده است ، ولى موقعى كه مشغول گفتن ذكر نيست ، اگر غير پيشانى جاهاى ديگر را از زمين بردارد و دوباره بگذارد اشكال ندارد .\r\nمسئله 1099 - اگر پيش از تمام شدن ذكر سجده ، سهواً پيشانى را از زمين بردارد نمىتواند دوباره به زمين بگذارد و بايد آن را يك سجده حساب كند . ولى اگر جاهاى ديگر را سهواً از زمين بردارد ، بايد دو مرتبه به زمين بگذارد و ذكر را بگويد .\r\nمسئله 1100 - بعد از تمام شدن سجدهء اوّل ، بايد بنشيند تا بدن آرام گيرد و دوباره به سجده رود .\r\nمسئله 1101 - جاى پيشانى نمازگزار بايد از جاى زانوها و سرانگشتان پاى او بلندتر از چهار انگشت بسته نباشد . بلكه احتياط واجب آن است كه جاى پيشانى او از جاى انگشتان و سر زانوهايش از چهار انگشت بسته پايين‌تر نيز نباشد .\r\nمسئله 1102 - در زمين سراشيب كه شيب آن روشن نيست ، اگر جاى پيشانى نمازگزار\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nاز جاى انگشتان پا و سرزانوهاى او مختصرى بيش از چهار انگشت بسته پايين يا بلندتر باشد ، اشكال ندارد .\r\nمسئله 1103 - اگر پيشانى را به چيزى بگذارد كه از جاى انگشتان پا و سر زانوهاى او بلندتر از چهار انگشت بسته است ، چنانچه بلندى آن به‌قدرى زياد است كه نمىگويند : در حال سجده است ، بايد سر را بردارد و به چيزى كه بلندى آن به اندازهء چهار انگشت بسته يا كمتر است ، بگذارد و اگر بلندى آن به‌قدرى كم است كه عرفاً صدق سجده مىنمايد احتياط واجب آن است كه پيشانى را از روى آن به روى چيزى كه بلندى آن به اندازه چهار انگشت بسته يا كمتر است بكشد ، و اگر كشيدن پيشانى ممكن نيست ، بنابر احتياط واجب بايد نماز را تمام كند و دوباره بخواند .\r\nمسئله 1104 - بايد بين پيشانى و آنچه بر آن سجده مىكند ، چيزى نباشد . پس اگر مُهر به‌قدرى چرك باشد كه بخاطر جرم چرك پيشانى به خود مُهر نرسد ، سجده باطل است ولى اگر فقط رنگ مُهر مقدارى تغيير كرده و جرم حائل نباشد ، اشكال ندارد .\r\nمسئله 1105 - در سجده بايد كف دست را بر زمين بگذارد ، ولى در حال ناچارى پشت دست هم مانعى ندارد . و اگر پشت دست ممكن نباشد ، بايد مچ دست را بگذارد و چنانچه آن را هم نتواند ، بايد تا آرنج هر جا را كه مىتواند بر زمين بگذارد و اگر آن هم ممكن نيست ، گذاشتن بازو كافى است .\r\nمسئله 1106 - در سجده بايد سر دو انگشت بزرگ پا را به زمين بگذارد و اگر انگشتان ديگر پا ، يا روى پا را بر زمين بگذارد ، و سر دو انگشت بزرگ را به زمين نگذارد يا به واسطه بلند بودن ناخن ، سرشست به زمين نرسد ، نماز باطل است . و اگر كسى به واسطهء ندانستن مسئله ، نمازهاى خود را اينطور خوانده ، اگر جاهل مقصّر است بايد بنابر احتياط لازم دوباره بخواند در جاهل قاصر لازم نيست اعاده كند .\r\nمسئله 1107 - كسى كه مقدارى از شست پايش بريده ، بايد بقيّه آن را به زمين بگذارد ، و اگر چيزى از آن نمانده ، يا اگر مانده خيلى كوتاه است ، احتياط لازم آن است كه همان را با بقيّه انگشتان به زمين بگذارد و ذكر را بگويد ، و اگر هيچ انگشت ندارد ، بايد هر مقدارى كه از پا باقى مانده به زمين بگذارد .\r\nمسئله 1108 - اگر بطور غير معمول سجده كند ، مثلًا سينه و شكم را به زمين بچسباند\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nو پاها را دراز كند ، گرچه هفت عضوى كه گفته شد به زمين برسد ، بنا براحتياط واجب كافى نبوده ، بايد نماز را اعاده كند .\r\nمسئله 1109 - مُهر يا چيز ديگرى كه بر آن سجده مىكند ، بايد پاك باشد . ولى اگر مثلًا مُهر را روى فرش نجس بگذارد ، يا يك طرف مُهر نجس باشد و پيشانى را به طرف پاك آن بگذارد ، اشكال ندارد .\r\nمسئله 1110 - اگر در پيشانى دُمل و مانند آن باشد ، چنانچه ممكن است بايد با جاى سالم پيشانى سجده كند ، و اگر ممكن نيست بايد زمين را گود كند و دُمل را در گودال و جاى سالم را به مقدارى كه براى سجده كافى باشد بر زمين بگذارد .\r\nمسئله 1111 - اگر دُمل يا زخم تمام پيشانى را گرفته باشد ، بايد به يكى از دو طرف پيشانى سجده كند بحدّى كه صورت از قبله منحرف نشود و اگر ممكن نيست ، به چانه و بينى و اگر به چانه هم ممكن نيست ، بايد بهر جايى از صورت كه ممكن است رجاء سجده كند ، و اگر به هيچ جاى از صورت ممكن نيست ، با جلوى سر سجده نمايد رجاء .\r\nمسئله 1112 - كسى كه نمىتواند پيشانى را به زمين برساند ، بايد به‌قدرى كه مىتواند خم شود ، و مُهر يا چيز ديگرى را كه سجده بر آن صحيح است ، روى چيز بلندى گذاشته و طورى پيشانى را بر آن بگذارد كه بگويند : سجده كرده است ، و بنابراين لازم است پيشانى را به مُهر بگذارد نه مُهر را به پيشانى ، و به‌هر حال اگر مىتواند بايد كف دستها و زانوها و انگشتان پا را بطور معمول به زمين بگذارد .\r\nمسئله 1113 - كسى كه هيچ نمىتواند خم شود ، بايد براى سجده بنشيند و با سر اشاره كند و اگر نتواند ، بايد با چشمها اشاره نمايد ، و در هر دو صورت احتياط واجب آن است كه اگر مىتواند مُهر را بلند كند و پيشانى را بر آن بگذارد ، و اگر ممكن نيست ، مُهر را به پيشانى بگذارد ، و اگر با سر يا چشمها هم نمىتواند اشاره كند ، بايد در قلب نيّت سجده كند ، و بنابر احتياط واجب با دست و مانند آن هم براى سجده اشاره نمايد .\r\nمسئله 1114 - كسى كه نمىتواند بنشيند ، بايد ايستاده نيّت سجده كند ، و چنانچه مىتواند پيشانى را به مُهر ، و اگر نمىتواند مُهر را به پيشانى بگذارد ، و اگر نمىتواند با سر اشاره كند ، و اگر نمىتواند با چشمها اشاره نمايد ، و اگر اين را هم نمىتواند ، در قلب نيّت سجده كند ، و بنابر احتياط واجب با دست و مانند آن هم براى سجده اشاره نمايد .\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nمسئله 1115 - اگر پيشانى بىاختيار بجاى سجده بخورد و بلند شود ، سجده به عمل نيامده است و بايد سجده را بطور صحيح بجا آورد ، و بعد از تمام شدن ، احتياط مستحب آن است كه دو مرتبه نماز را بخواند . ولى اگر شروع سجده با اختيار باشد و پيشانى بىاختيار از روى مُهر بلند شود ، بايد سر را نگهدارد كه دوباره برنگردد ، و اگر بىاختيار برگشت ، اشكال ندارد و با قبلى يك سجده حساب مىشود .\r\nمسئله 1116 - جايى كه انسان بايد تقيّه كند ، اگر بتواند بر حصير يا چيزى كه سجده بر آن صحيح مىباشد ، طورى سجده كند كه به زحمت نيفتد ، نبايد بر فرش و مانند آن سجده نمايد ، و اگر نمىتواند ، احتياط لازم آن است كه در صورت امكان براى نماز بجاى ديگر برود ، والّا در همانجا نماز بخواند و بر فرش و مانند آن سجده نمايد و صحيح مىباشد .\r\nمسئله 1117 - اگر روى تُشك پَر يا چيز ديگرى كه بدن روى آن آرام نمىگيرد سجده كند ، باطل است ، ولى چنانچه بعد از سرگذاشتن و مقدارى پايين رفتن ، بدن آرام بگيرد ، اشكال ندارد .\r\nمسئله 1118 - اگر انسان ناچار شود كه در زمين گِل نماز بخواند ، چنانچه آلوده شدن بدن و لباس براى او دشوارى و مشقّت نمىآورد بنابر احتياط لازم سجده و تشهّد را بطور معمول بجا آورد ، و اگر مشقّت دارد ، مىتواند در حالى كه ايستاده ، براى سجده با سر اشاره كند و تشهّد را ايستاده بخواند . و اگر در عين مشقّت سجده و تشهّد را بطور معمول بجا آورد ، نمازش صحيح است .\r\nمسئله 1119 - در ركعت اوّل و ركعت سومّى كه تشهّد ندارد ، مثل ركعت سوّم نماز ظهر و عصر و عشا ، احتياط مستحب است كه بعد از سجده دوّم قدرى بىحركت بنشيند و بعد برخيزد ، و اين عمل را جلسه استراحت مىگويند .\r\n\r\nچيزهايى كه سجده بر آن‌ها صحيح است\r\nمسئله 1120 - بايد بر زمين و چيزهاى غير خوراكى كه از زمين مىرويد ، مانند چوب و برگ درخت سجده كرد . و سجده بر چيزهاى خوراكى و پوشاكى و جواهرات و فلزات معدنى مانند طلا و فيروزه و عقيق صحيح نيست . ولى سجده بر سنگ‌هاى معدنى چون مرمر و سنگ سياه مانعى ندارد .\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nمسئله 1121 - احتياط واجب آن است كه بر برگ درخت موكه گاهى مورد استفاده غذائى مىباشد حتّى پس از خشك شدن ، سجده نكنند .\r\nمسئله 1122 - سجده بر چيزهايى كه از زمين مىرويد و خوراك حيوان است ، مثل علف و كاه صحيح است .\r\nمسئله 1123 - سجده بر گُل‌هايى كه خوراكى نيستند ، صحيح است . ولى سجده بر دواهاى خوراكى كه از زمين مىرويد ، مانند گل بنفشه و گل گاو زبان صحيح نيست . و همين‌طور بر گل محمّدى و امثال آن كه احيانا خورده مىشود ، بنابراحتياط واجب .\r\nمسئله 1124 - سجده بر گياهى كه خوردن آن در بعضى از شهرها معمول است و در شهرهاى ديگر معمول نيست ، و نيز سجده بر ميوهء نارس اگر چه قابل خوردن نباشد ، صحيح نيست .\r\nمسئله 1125 - سجده بر سنگ آهك و سنگ گچ صحيح است ، و احتياط آن است كه در حال اختيار به گچ و آهك پخته و آجر و كوزه گلى و مانند آن سجده نكنند ، گرچه اقوى جواز است .\r\nمسئله 1126 - اگر كاغذ را از چيزى كه سجده بر آن صحيح است ، مثلًا از كاه ساخته باشند ، مىشود بر آن سجده كرد ولى سجده بر كاغذى كه از پنبه و مانند آن ساخته شده و نيز سجده كردن بر كاغذى كه انسان نمىداند از چيزى كه سجده بر آن صحيح است ساخته شده يا از چيزى كه سجده بر آن صحيح نيست ، اشكال دارد . البتّه بيشتر كاغذهاى فعلى على المسموع ازچوب ساخته مىشود و ، سجده بر چوب و يا كاغذ ساختهء از چوب اشكال ندارد .\r\nمسئله 1127 - براى سجده بهتر از هر چيز تربت حضرت سيّدالشهداء ( ع ) مىباشد ، بعد از آن هر گونه خاك ، بعد از خاك ، سنگ و شن و مانند آن و بعد از سنگ ، گياه است .\r\nمسئله 1128 - اگر چيزى كه سجده بر آن صحيح است ندارد ، يا اگر دارد بواسطه سرما يا گرماى زياد و مانند اينها نمىتواند بر آن سجده كند ، چنانچه لباس او از كتان يا پنبه است ، بايد به لباسش سجده كند ، و بعد از آن بر لباسش كه از چيز ديگر ( از پشم يا مواد ديگر ) باشد ، و اگر آن هم نشود ، بايد بر پشت دست يا اشياء معدنى مانند انگشتر عقيق سجده نمايد . ولى تا سجده بر پشت دست ممكن است ، بر چيز معدنى سجده نكند . و بعد از معدن بر هر چيز ديگر .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nمسئله 1129 - سجده بر گِل و خاك سستى كه پيشانى روى آن آرام نمىگيرد باطل است . ولى اگر بعد از آنكه مقدارى فرو رفت آرام بگيرد ، اشكال ندارد .\r\nمسئله 1130 - اگر در سجده اوّل مُهر به پيشانى بچسبد و بدون اين كه مُهر را بردارد ، به سجده رود اشكال دارد ، بلكه بايد مُهر را از پيشانى بردارد ، و بعد به سجده رود .\r\nمسئله 1131 - اگر در بين نماز چيزى كه بر آن سجده مىكند گم شود و چيز ديگرى كه سجده بر آن صحيح است نداشته باشد ، چنانچه وقت وسعت دارد ، بايد نماز را رها كند و اگر وقت تنگ است ، بايد به لباسش اگر از پنبه يا كتان است ، سجده كند و بعد از آن بر لباسش كه از چيز ديگر باشد ، و اگر آن هم نشود بر پشت دست ، يا اشياء معدنى ، مانند انگشتر عقيق سجده نمايد ، و تا سجده بر پشت دست ممكن است ، به چيزهاى معدنى سجده نكند ، و بعد از معدن بر هر چيز ديگر .\r\nمسئله 1132 - هرگاه در حال سجده بفهمد پيشانى را بر چيزى گذاشته كه سجده بر آن باطل است ، اگر ممكن باشد ، بايد پيشانى را از روى آن به روى چيزى كه سجده بر آن صحيح است بكشد ، و اگر ممكن نباشد ، چنانچه وقت نماز وسعت دارد . بايد نماز را رها كند و از سر بگيرد . ولى احتياط آن است كه ذكر سجده را بگويد و دوباره سجده بر لباس و يا چيز ديگرى كه ذيلًا مىگوييم بجا آورد و نماز را تمام كرده دوباره بخواند . و اگر وقت تنگ است ، در صورتى كه لباسش از پنبه يا كتان است ، بايد پيشانى را از روى آن به روى لباسش بكشد و بعد از آن بر لباسش كه از چيز ديگر است و بعد از آن به پشت دست و اگر آن هم نشد به چيز معدنى ، بدون اين‌كه پيشانى را بلند كند ، به روى اينها بكشد ، و اگر هيچ يك از اينها ممكن نشد ، همانطور كه هست سجده را تمام كند و صحيح است .\r\nمسئله 1133 - اگر بعد از سجده بفهمد پيشانى را روى چيزى گذاشته كه سجده بر آن باطل است ، اشكال ندارد .\r\nمسئله 1134 - سجده كردن براى غير خداوند متعال حرام مىباشد ، و بعضى از مردم كه مقابل قبر ائمّه ( عليهم السلام ) پيشانى را به زمين مىگذارند ، اگر براى شكر خداوند متعال باشد ، اشكال ندارد و گرنه حرام است . هرچند به‌عنوان پرستش ، نمىباشد .\r\n\r\n","description":"","footnote":"","page_name":" 199 ","page_number":199},
  {"content":"\r\n\r\n\r\nمستحبات و مكروهات سجده\r\nمسئله 1135 - در سجده چند چيز مستحب است :\r\n1 - كسى كه ايستاده نماز مىخواند ، بعد از آنكه سر از ركوع برداشت و كاملًا ايستاد و كسى كه نشسته نماز مىخواند ، بعد از آنكه كاملًا نشست ، براى رفتن به سجده ، تكبير بگويد .\r\n2 - موقعى كه مىخواهد به سجده برود ، مرد اوّل دستها را و زن اوّل زانوها را به زمين بگذارد .\r\n3 - بينى را هم به چيزى كه سجده بر آن صحيح است بگذارد .\r\n4 - در حال سجده انگشتان دست را بهم بچسباند و برابر گوش بگذارد ، به طورى كه سر آنها رو به قبله باشد .\r\n5 - در سجده بخصوص سجده دوّم هر ركعت دعا كند و از خداوند در مورد حوائج مادّى و معنوى دنيا و آخرتِ خود استمداد كند . و دعاهاى متنوّعى هم در اين مورد نقل شده است . از جمله اين دعا كه مربوط به رزق و روزى اعمّ از مادّى و معنوى است : « يا خَيْرَ الْمَسْئوُلينَ وَ يا خَيْرَ الْمُعْطينَ ارْزُقْني وَ ارْزُقْ عيالي مِنْ فَضْلِكَ فَانَّكَ ذُوالْفَضْلِ الْعَظِيمِ » . يعنى : اى بهترين كسى كه از او سؤال مىكنند و اى بهترين عطا كنندگان ! به من و عيال من از فضل خودت رزق و روزى برسان ، پس به درستى كه تو داراى فضل بزرگى هستى . در روايت آمده است كه نزديكترين وقتِ بنده به خداوند ، هنگام سجده است . پس هر مشكلى ( حتّى مشكلات كوچك ) را همانگاه از خداوند بخواهد . و مستحب است كه اگر امر مهمّ معنوى يا مادّى دارد ، خداوند را به حقّ حبيبش محمّد ( ص ) بخواند .\r\n6 - بعد از سجده بر ران بنشيند و روى پاى راست را بر كف پاى چپ بگذارد .\r\n7 - بعد از هر سجده وقتى نشست و بدنش آرام گرفت ، تكبير بگويد .\r\n8 - بعد از سجده اوّل بدنش كه آرام گرفت ، « استغفراللّه ربّي و اتوبُ اليه » بگويد .\r\n9 - سجده را طول بدهد ، و در موقع نشستن ، دستها را روى رانها بگذارد .\r\n10 - براى رفتن به سجده دوّم ، در حال آرامى بدن « اللّه اكبر » بگويد .\r\n11 - در سجده‌ها صلوات بفرستد ، بخصوص اگر بخواهد دعا بكند .\r\n12 - در موقع بلند شدن ، مرد اوّل زانوها و زن اوّل دستها را از زمين بردارد .\r\n13 - پيش از شروع در ذكر ، اين دعا را بخواند : « اللّهُمَّ لَكَ سَجَدْتُ وَ بِكَ آمَنْتُ وَ لَكَ اسْلَمْتُ وَ عَلَيْكَ تَوَكّلْتُ وَ انْتَ رَبّي سَجَدَ وَجْهي لِلَّذي خَلَقَهُ وَ شَقَّ سَمْعَهُ وَ بَصَرَهُ وَ\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nالْحَمْدُلِلّهِ رَبِّ الْعالَمينِ وَ تَبارَكَ اللهُ احْسَنُ الْخالِقينِ » : و بين دو سجده بگويد : « اللّهُمَّ اغْفِرْ لي وَ ارْحَمْني وَ اجِرْني وَ ادْفَعْ عَنِّي فَانّي لِما انْزَلْتَ الَيَّ مِنْ خَيْرٍ فَقيرٌ تَبارَكَ اللهُ رَبُّ الْعالَمينِ » و پس از دو سجده ، وقتى براى ركعت بعدى برمىخيزد بگويد : « بِحَوْلِ اللهِ وَ قُوَّتِه اقوُمُ وَ اقْعُدُ » .\r\n14 - مرد آرنجها و شكم را به زمين نچسباند و بازوها را از پهلو جدا نگاه دارد ، و زن آرنجها و شكم را به زمين بگذارد و اعضاى بدن را به يكديگر بچسباند . و مستحبات ديگر سجده ، كه در كتابهاى آداب گفته شده است ، به قصد رجاء مىتوان انجام داد .\r\nمسئله 1136 - قرآن خواندن در سجده مكروه است . و نيز مكروه است براى بر طرف كردن گرد و غبار ، جاى سجده را فوت كند . و اگر در اثر فوت كردن عمداً يك كلمه دو حرفى يا بيشتر از دهان بيرون آيد ، بنا براحتياط واجب نماز باطل است ، و غير از اينها مكروهات ديگرى هم هست كه در كتابهاى مفصّل فقهى گفته شده است .\r\n\r\nسجده واجب قرآن\r\nمسئله 1137 - در هر يك از چهار سوره الم تنزيل ( 32 ) وحم سجده ( 41 ) والنّجم ( 53 ) واقرأ ( 96 ) يك آيه سجده است ، كه اگر انسان بخواند يا استماع كند ( گوش بدهد ) ، بعد از تمام شدن آيه بايد فوراً سجده كند ، و اگر فراموش كرد ، هر وقت يادش آمد بايد سجده نمايد . و فرق نيست در استماع بين اين‌كه از خود گوينده بشنود يا به وسيله بلندگو و راديو بشنود و بنابراحتياط واجب اگر بگوشش بخورد ( بدون اين‌كه گوش بدهد ) نيز سجده واجب است .\r\nمسئله 1138 - اگر انسان موقعى كه آيهء سجده را مىخواند ، همزمان از ديگرى هم بشنود ، بنابر احتياط مستحب ، دو سجده نمايد ولى ظاهراً يك سجده كافى است .\r\nمسئله 1139 - در غير نماز اگر در حال سجده ، آيهء سجده را بخواند يا بشنود ، بايد سر از سجده بردارد و دوباره سجده كند .\r\nمسئله 1140 - اگر انسان از بچّه غير مميّز كه خوب و بد را نمىفهمد ، يا از كسى كه قصد خواندن قرآن ندارد ، آيهء سجده را بشنود ، احتياط واجب آن است كه سجده كند ، و همچنين است اگر از مثل نوار ضبط صوت ، آيهء سجده را بشنود .\r\nمسئله 1141 - در سجدهء واجب قرآن به احتياط واجب بايد جاى انسان غصبى نباشد ،\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nولى لازم نيست با وضو يا غسل ، و رو به قبله باشد و عورت خود را بپوشاند و بدن و جاى پيشانى او پاك باشد ، و نيز چيزهايى كه در لباس نمازگزار شرط مىباشد ، در لباس او شرط نيست . امّا اگر لباس او غصبى است چنانچه سجده كردن ، تصرّف در آن لباس باشد ، بنابراحتياط واجب سجده باطل است .\r\nمسئله 1142 - احتياط واجب آن است كه در سجدهء واجب قرآن ، پيشانى را بر مُهر يا چيز ديگرى كه سجده بر آن صحيح است بگذارد ، و بنابر احتياط مستحب ، جاهاى ديگر بدن را به دستورى كه در سجده نماز گفته شد ، بر زمين بگذارد .\r\nمسئله 1143 - بنابراحتياط واجب در سجدهء قرآن بايد ذكر بگويد ، هر ذكرى هر چند مختصر باشد كافى است و بهتر است بگويد : « لا الهَ الَّا اللهُ حَقّاً حَقّاً لا الهَ الَّا اللهُ ايماناً وَ تَصْدِيقاً لا الهَ الَّا اللهُ عُبوُدِيَّةً وَ رِقّاً سَجَدْتُ لَكَ يا رَبِّ تَعَبُّداً وَ رِقّاً لا مُسْتَنْكِفاً وَلا مُسْتَكْبِراً بَلْ انَا عَبْدٌ ذَليلٌ ضَعيفٌ خائِفٌ مُسْتَجيرٌ » .\r\n\r\nتشهّد\r\nمسئله 1144 - در ركعت دوّم تمام نمازهاى واجب و ركعت سوّم نماز مغرب و ركعت چهارم نماز ظهر و عصر و عشا ، بايد انسان بعد از سجده دوّم بنشيند و در حال آرام بودن بدن ، تشهّد بخواند ، يعنى بگويد : « اشْهَدُ انْ لا الهَ الَّا اللهُ وَحْدَهُ لا شَريكَ لَهُ وَ اشْهَدُ انَّ مُحَمَّداً عَبْدُهُ وَ رَسُولُهُ اللّهُمَّ صَلِّ عَلي مُحَمَّدٍ وَ آلِ مُحَمَّدٍ » . و كمتر از اين كفايت نمىكند ، و احتياط واجب آن است كه به همين ترتيب بگويد .\r\nمسئله 1145 - كلمات تشهّد بايد به عربى صحيح و بطورى كه معمول است ، پشت سر هم گفته شود .\r\nمسئله 1146 - در برخى گروههاى شيعه ، شهادت ثالثه مرسوم است ، يعنى در تشهّد نماز هم بدنبال شهادتين مىگويند : « وَ اشْهَدُ أنَّ عَليّاً وَلِيُّ اللهِ » گرچه احتمال دارد كه اشكالى نباشد ، ليكن احتياط لازم آن است كه اگر بخواهد بگويد ، به صورت دعا گفته شود . مثلًا « اللّهُمَّ صَلِّ عَلي وَليِّكَ عَلِيٍّ اميرِالْمُؤْمِنين » .\r\nمسئله 1147 - اگر تشهّد را فراموش كند و بايستد و پيش از ركوع يادش بيايد كه تشهّد را نخوانده ، بايد بنشيند و تشهّد را بخواند و دوباره بايستد و آنچه بايد در آن ركعت\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nخوانده شود ، بخواند و نماز را تمام كند و بنابر احتياط مستحب ، بعد از نماز براى ايستادن بى جا ، دو سجده سهو بجا آورد ، و اگر در ركوع يا بعد از آن يادش بيايد ، بايد نماز را تمام كند و بعد از سلام نماز ، تشهّد را قضا كند ، و بنابراحتياط واجب براى تشهّد فراموش شده ، دو سجدهء سهو بجا آورد .\r\nمسئله 1148 - مستحب است در حال تشهّد ، بر ران چپ بنشيند و روى پاى راست را به كف پاى چپ بگذارد و پيش از تشهّد بگويد : « الْحَمْدُلِلّه » يا بگويد : « بِسْمِ اللّهِ وَ بِاللّهِ وَ الْحَمْدُلِلّهِ وَ خَيْرُ الْأَسْماءِ لِلّه » و نيز مستحب است ، دستها را بر رانها بگذارد و انگشتها را به يكديگر بچسباند و بدامان خود نگاه كند و بعد از تمام شدن تشهّد بگويد : « وَ تَقَبّلْ شَفاعَتَهُ وَارْفَعْ دَرَجَتَهُ » .\r\nمسئله 1149 - مستحب است زن در وقت خواندن تشهّد ، رانها را به هم بچسباند .\r\n\r\nسلام نماز\r\nمسئله 1150 - بعد از تشهّد ركعت آخر نماز ، مستحب است در حالى كه نشسته و بدن آرام است بگويد : « السّلامُ عَلَيْكَ ايّهَا النّبي وَ رَحْمَةُ اللّهِ وَ بَرَكاتُهُ » و بعد از آن واجب است بگويد : « السّلامُ عَلَيْكُمْ وَ رَحْمَةُ اللّهِ وَ بَرَكاتُهُ » يا بگويد : « السّلامُ عَلَيْنا وَ عَلي عِبادِ اللّهِ الصّالِحين » . ولى اگر اين سلام را بگويد ، احتياط مستحب آن است كه بعد از آن « السَّلامُ عَلَيْكُمْ وَ رَحْمَةُ اللّهِ وَ بَرَكاتُهُ » را هم بگويد و در اين صورت اگر هنگام اين سلام آخر بدن حركت داشته باشد اشكالى ندارد . و منظور از سلام واجب نماز اين دو سلام اخير مىباشد .\r\nمسئله 1151 - اگر سلام نماز را فراموش كند و موقعى يادش بيايد كه صورت نماز بهم نخورده و كارى هم كه عمدى و سهوى آن نماز را باطل مىكند - مثل پشت به قبله كردن - انجام نداده ، بايد سلام را بگويد و نمازش صحيح است .\r\nمسئله 1152 - اگر سلام نماز را فراموش كند و موقعى يادش بيايد كه صورت نماز به هم خورده است ، چنانچه پيش از آنكه صورت نماز به هم بخورد ، كارى كه عمدى و سهوى آن نماز را باطل مىكند - مثل پشت به قبله كردن - انجام نداده باشد ، نمازش صحيح است و سلام هم لازم نيست . و اگر پيش از آنكه صورت نماز به هم بخورد ، كارى كه عمدى و سهوى آن نماز را باطل مىكند انجام داده باشد ، نمازش باطل است .\r\n\r\n","description":"","footnote":"","page_name":" 203 ","page_number":203},
  {"content":"\r\n\r\n\r\nترتيب\r\nمسئله 1153 - اگر عمداً ترتيب نماز را به هم بزند ، و جزئى را كه ركن نيست جلوتر بجا آورد ، مثلًا سوره را پيش از حمد بخواند بايد ، بعد از حمد سوره را دوباره بخواند ، و بنابراحتياط مستحب نماز را تمام كند و اعاده نمايد . ولى اگر به همان سوره كه پيش از حمد خوانده اكتفا كند نماز باطل است و همين‌طور اگر جزئى را كه ركن است به غير ترتيب بجا آورد و يا يك سجده را پيش از ركوع بجا آورد ، نماز باطل مىشود .\r\nمسئله 1154 - اگر ركنى از نماز را فراموش كند و ركن بعد از آن را بجا آورد ، مثلًا پيش از آنكه ركوع كند دو سجده نمايد ، نماز باطل است .\r\nمسئله 1155 - اگر ركنى را فراموش كند و چيزى را كه بعد از آن است و ركن نيست بجا آورد ، مثلًا پيش از آنكه دو سجده كند تشهّد بخواند ، بايد ركن را بجا آورد ، و آنچه را اشتباهاً پيش از آن خوانده ، دوباره بخواند .\r\nمسئله 1156 - اگر چيزى را كه ركن نيست فراموش كند و ركن بعد از آن را بجا آورد ، مثلًا حمد را فراموش كند و مشغول ركوع شود ، نمازش صحيح است و ديگر خواندن حمد لازم نيست .\r\nمسئله 1157 - اگر چيزى را كه ركن نيست فراموش كند ، و چيزى را كه بعد از آن است و آن هم ركن نيست بجا آورد ، مثلًا حمد را فراموش كند و سوره را بخواند چنانچه مشغول ركن بعد شده باشد ، مثلًا در ركوع يادش بيايد كه حمد را نخوانده بايد بگذرد و نماز او صحيح است و اگر مشغول ركن بعد نشده باشد ، بايد آنچه را فراموش كرده بجا آورد و بعد از آن چيزى را كه اشتباهاً جلوتر خوانده دوباره بخواند .\r\nمسئله 1158 - اگر سجدهء اوّل را به خيال اين‌كه سجده دوّم است ، يا سجده دوّم را به خيال اين‌كه سجده اوّل است بجا آورد ، نماز صحيح است و سجدهء اوّل او سجدهء اوّل و سجدهء دوّم او سجدهء دوّم حساب مىشود .\r\n\r\nموالات\r\nمسئله 1159 - انسان بايد نماز را با موالات بخواند ، يعنى ، كارهاى نماز مانند ركوع سجود و تشهّد را پشت سر هم بجا آورد و چيزهايى را كه در نماز مىخواند بطور معمول و\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nمتعارف پشت سر هم بخواند و اگر به‌قدرى بين آنها فاصله بيندازد كه نگويند نماز مىخواند و از هيئت نمازگزار بيرون رفته باشد نمازش باطل است .\r\nمسئله 1160 - اگر در نماز سهواً بين حرفها يا كلمات فاصله بيندازد و فاصله به‌قدرى نباشد كه صورت نماز از بين برود و فقط صورت پيوستگى حروف و كلمات به هم بخورد چنانچه مشغول ركن بعد نشده باشد ، بايد آن حرفها يا كلمات را بطور معمول و متعارف بخواند و اگر مشغول ركن بعد شده باشد ، نمازش صحيح است مگر در تكبيرة الاحرام كه اگر فاصله بين كلمات آن به‌قدرى باشد كه از صورت پيوستگى كلمات تكبيرة الاحرام خارج شود نماز باطل است .\r\nمسئله 1161 - طول دادن ركوع و سجود و خواندن دعاها و يا سوره‌هاى بزرگ ، موالات را بهم نمىزند .\r\n\r\nقنوت\r\nمسئله 1162 - در تمام نمازهاى واجب و مستحب ( حتّى در نماز شَفْع ) پيش از ركوع ركعت دوّم مستحب است قنوت بخواند ، و در نماز وَتْر با آنكه يك ركعت مىباشد ، خواندن قنوت پيش از ركوع مستحب است . و نماز جمعه دو قنوت دارد يكى پيش از ركوع ركعت اوّل و يكى بعد از ركوع ركعت دوّم . و نماز آيات پنج قنوت و نماز عيد فطر و قربان در ركعت اوّل پنج قنوت و در ركعت دوّم چهار قنوت دارد و احتياط واجب آن است كه در نماز عيد فطر و قربان قنوت ترك نشود .\r\nمسئله 1163 - در قنوت بايد دستها را به طرف آسمان بگيرد و مستحب است دستها را مقابل صورت و كف آنها را رو به آسمان و پهلوى هم نگهدارد و غير شست ، انگشتهاى ديگر را بهم بچسباند و به كف دستها نگاه كند .\r\nمسئله 1164 - در قنوت هر ذكرى بگويد ، اگر چه يك سبحان الله باشد كافى است و بهتر است بگويد : « لا الهَ الّا اللّهُ الْحَليمُ الْكَريم لا الهَ الّا اللّهُ الْعَلي الْعَظيم سُبْحانَ اللّه رَبِ السّمواتِ السّبْع وَ رَبِ الْأَرَضينَ السّبْعِ وَ ما فيهِنّ وَ مابَيْنَهُنّ وَ رَبِ الْعَرْشِ الْعَظيمِ وَ الْحَمْدُلِلّهِ رَبِ الْعالَمين » . - و اين را كلمات فرج مىخوانند و هر قدر قنوت را طول بدهد و دعاهاى بيشتر بخواند بهتر است .\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nمسئله 1165 - مستحب است انسان قنوت را بلند بخواند ولى براى كسى كه نماز را به جماعت مىخواند اگر امام جماعت صداى او را بشنود ، بلند خواندن قنوت مستحب نيست .\r\nمسئله 1166 - اگر عمداً قنوت نخواند قضا ندارد و اگر فراموش كند و پيش از آنكه به اندازهء ركوع خم شود يادش بيايد ، مستحب است بايستد و بخواند و اگر در ركوع يادش بيايد ، مستحب است بعد از ركوع قضا كند و اگر در سجده يادش بيايد ، مستحب است بعد از سلام نماز قضا نمايد .\r\nمسئله 1167 - در قنوت و ديگر جاهاى نماز دعا خواندن با لغتهاى ديگر غير عربى محلّ اشكال است و احتياط واجب آنست كه به عربى خوانده شود و اگر از نظر ادبى غلط باشد ، جهلًا ، سهواً ، اشكالى ندارد .\r\n\r\nترجمه نماز\r\n\r\n1 - ترجمه سوره حمد\r\n« بِسْمِ اللّهِ الرّحْمنِ الرّحيمِ » : بنام خداوندى كه در دنيا بر مؤمن و كافر رحمت مىفرستد و در آخرت فقط بر مؤمن « 1 »\r\n« الْحَمْدُ لِلّهِ رَبِ الْعالَمين » : ستايش مخصوص خداوندى است كه پروردگار همه موجودات است .\r\n« الرّحْمنِ الرّحيمِ » .\r\n« مالِكِ يَوْمِ الدّينِ » : مالك روز قيامت است .\r\n« ايّاكَ نَعْبُدُ وَ ايّاكَ نَسْتَعين » : فقط ترا عبادت مىكنيم و فقط از تو كمك مىخواهيم .\r\n« اهْدِنَا الصِّراطَ الْمُسْتَقيم » : هدايت كن ما را به راه راست .\r\n« صِراطَ الّذينَ انْعَمْتَ عَلَيْهِمْ » : راه كسانى كه به آنان نعمت دادى ( كه آنان پيغمبران و جانشينان پيغمبران هستند ) ، راه آنها راه راست است كه به خط مستقيم انسان را وصل به كمال مطلق مىكند .\r\n« غَيْرِ الْمَغْضوُبِ عَلَيْهِمْ وَلَاالضّالّين » : نه راه كسانى كه غضب كرده‌اى به ايشان و نه آن كسانى كه گمراهند .\r\n\r\n\r\n","description":"","footnote":"\r\n( 1 ) - رحمن و رحيم معادل فارسى مفردى ندارد و اگر بخواهيم بطور تقريبى معنا كنيم شايد اينطور نزديكتر باشد : بنام خداوند هستى بخش هدايتگر ، و امّا ترجمه : . . . بخشنده مهربان ، به هيچ وجه صحيح نمىباشد .\r\n","page_name":" 206 ","page_number":206},
  {"content":"\r\n\r\n\r\n2 - ترجمه سوره توحيد\r\n« بِسْمِ اللّهِ الرّحْمنِ الرّحيمِ قُلْ هُوَ الّلهُ احَدٌ » : بگو اى محمد ( ص ) كه او خدايى است يگانه .\r\n« اللّهُ الّصَمَدُ » : خدايى كه از تمام موجودات بىنياز است .\r\n« لَمْ يَلِدْ وَ لَمْ يوُلَدْ » : فرزند ندارد و فرزند كسى نيست .\r\n« وَلَمْ يَكُنْ لَهُ كُفُوا احَدٌ » : هيچ كس كفو مانند او نمىباشد .\r\n\r\n3 - ترجمهء ذكر ركوع و سجود و ذكرهايى كه بعد از آنها مستحب است :\r\n« سُبْحانَ رَبّي الْعَظيمِ وَ بِحَمْدِهِ » : پروردگار بزرگ من از هر عيب و نقصى پاك و منزه است و من مشغول ستايش او هستم . ( و يا : در حالى كه ستايش مىكنم از اين ستايش نيز او را تنزيه كرده برتر مىدانم )\r\n« سَمِعَ اللّهُ لِمَنْ حَمِدَهُ » : خداوند اجابت فرمايد ثناى كسى كه او را ستايش مىكند ( و يا : خداوند ستايش ستايشگر را مىشنود )\r\n« سُبْحانَ رَبّي الْأَعْلي وَ بِحَمْدِه » : پروردگار من كه از همه كس بالاتر مىباشد از هر عيب و نقصى پاك و منزه است و من مشغول ستايش او هستم ( و يا : درحاليكه ستايش مىكنم از اين ستايش خويش نيز او را تقديس نموده برتر مىدانم ) .\r\n« اسْتَغْفِرُ اللّهَ رَبّي وَ اتوُبُ الَيْهِ » : طلب آمرزش و مغفرت مىكنم از خداوندى كه پروردگار من است و من ( از رفتار نامناسبم ) به طرف او بازگشت مىنمايم .\r\n« بِحَوْلِ اللّهِ وَ قُوّتِه اقوُمُ وَ اقْعُدُ » : به يارى خداى متعال و قوّهء او برمىخيزيم و مىنشينيم . ( هر كارم به قدرت اوست )\r\n\r\n4 - ترجمه قنوت\r\n« لا الهَ الّا اللّهُ الْحَليمُ الْكَريمُ » : نيست خدايى مگر خداى يكتاى بىهمتايى كه صاحب حلم و كرم است .\r\n« لا الهَ الّا اللّهُ الْعَلي الْعَظيمُ » : نيست خدايى ، مگر خداى يكتاى بىهمتايى كه علوّ و عظمت دارد .\r\n« سُبْحانَ اللّهِ رَبِ السّمواتِ السّبْعِ وَ رَبِ الْأَرَضينَ السّبْعِ » : پاك و منزّه است خداوندى كه پروردگار هفت آسمان و پروردگار هفت زمين است . « 1 » « وَ ما فيهِنّ وَ مابَيْنَهُنّ وَ رَبِ\r\n\r\n\r\n","description":"","footnote":"\r\n( 1 ) - در قرآن كريم بطور روشن هرگز سخن از هفت زمين نيامده است ليكن در اين كلمات فرج و چند روايت ديگر اين جمله ذكر شده است .\r\n","page_name":" 207 ","page_number":207},
  {"content":"\r\n\r\nالْعَرْشِ الْعَظيمِ » : پروردگار هر چيزى است كه در آسمانها و زمينها و ما بين آنها است و پروردگار عرش بزرگ است . ( عرش / نزديكتر عوالم هستى به خداوند )\r\n« وَ الْحَمْدُلِلّهِ رَبِ الْعالَمين » : حمد و ثنا مخصوص خداوندى است كه پروردگار تمام موجودات است .\r\n\r\n5 - ترجمه تسبيحات اربعه\r\n« سُبْحانَ اللّهِ وَالْحَمْدُلِلّهِ وَلا الهَ الّا اللّهُ وَ اللّهُ اكْبَر » : پاك و منزه است خداوند تعالى و ثنا مخصوص اوست و نيست خدايى مگر خداى بىهمتا و او برتر از توصيف مىباشد .\r\n\r\n6 - ترجمه تشهّد و سلام\r\n« الْحَمْدُلِلّهِ اشْهَدُ انْ لا الهَ الّا اللّهُ وَحْدَهُ لا شَريكَ لَهُ » : ستايش مخصوص خداوند تعالى است و شهادت مىدهم كه خدايى نيست جز « الله » كه يگانه است و شريك ندارد .\r\n« وَ اشْهَدُ انّ مُحَمّدا عَبْدُهُ وَ رَسوُلُهُ » : شهادت مىدهم كه حضرت محمد ( ص ) بنده خدا و فرستاده اوست .\r\n« اللّهُمّ صَلِ عَلي مُحَمّدٍ وَ آلِ مُحَمّدٍ » : خدايا رحمت بفرست بر محمد و آل محمد .\r\n« وَ تَقَبّلْ شَفاعَتَهُ وَ ارْفَعْ دَرَجَتَهُ » : قبول فرما شفاعت پيغمبر را و درجه آن حضرت را نزد خود بلند كن . اين جمله مستحب است .\r\n« السّلامُ عَلَيْكَ ايّهَا النّبّي وَ رَحْمَةُ اللّهِ وَ بَرَكاتُهُ » : سلام بر تو اى پيغمبر و رحمت و بركات خداوند بر تو باد اين جمله مستحب است .\r\n« السّلامُ عَلَيْنا وَ عَلي عِبادِ اللّهِ الصّالِحين » : سلام از خداوند بر ما ( نماز گزاران ) و تمام بندگان خوب خدا .\r\n« السّلامُ عَلَيْكُمْ وَ رَحْمَةُ اللّهِ وَ بَرَكاتُهُ » : سلام و رحمت و بركات خداوند بر شما ( مؤمنين ) باد .\r\n\r\nتعقيب نماز\r\nمسئله 1168 - مستحب است انسان بعد از نماز مقدارى مشغول تعقيب ، يعنى خواندن ذكر و دعا و قرآن شود و بهتر است پيش از آنكه از جاى خود حركت كند و وضو و غسل و تيمّم او باطل شود ، رو به قبله تعقيب را بخواند و لازم نيست تعقيب به عربى باشد ولى بهتر\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nاست چيزهايى را كه در كتابهاى دعا دستور داده‌اند بخواند و به عربى هم بخواند . و از تعقيب‌هايى كه خيلى سفارش شده است تسبيح حضرت زهرا ( عليها السلام ) است كه بايد به اين ترتيب گفته شود : 34 مرتبه « اللّهُ اكْبَر » 33 مرتب « الْحَمْدُلِلّهِ » و 33 مرتبه « سُبْحانَ اللّه » و مىشود سُبْحانَ اللّه را پيش از الْحَمْدُلِلّه گفت ولى بهتر است بعد از الْحَمْدُلِلّه گفته شود .\r\nمسئله 1169 - مستحب است بعد از نماز ، سجده شكر نمايد و همين قدر كه پيشانى را به قصد شكر بر زمين بگذارد كافى است . ولى بهتر است صد مرتبه يا سه مرتبه يا يك مرتبه ، شكراً لِلّه ، يا شكراً ، يا عفواً بگويد . و نيز مستحب است هر وقت نعمتى به انسان مىرسد يا بلائى از او دور مىشود سجدهء شكر بجا آورد .\r\nمسئله 1170 - از جمله تعقيبات مستحب ذكر پيامبر ( ص ) و اهلبيت آن حضرت ( عليهم السلام ) و فضائل آنها و سلام و درود بر آنها و ذكر مصائب آنها و لعن بر ستمگران بر آنها و غاصبان حق آنها و بخصوص ذكر مصائب حضرت سيّدالشّهداء ( ع ) مىباشد .\r\n\r\nصلوات بر پيغمبر\r\nمسئله 1171 - هر وقت انسان اسم مبارك حضرت رسول اكرم ( ص ) مانند محمد و احمد ( ص ) يا لقب و كنيهء آن جناب را مثل مصطفى و ابوالقاسم بگويد يا بشنود اگر چه در نماز باشد ، مستحب است صلوات بفرستد . بلكه احتياط واجب آن است كه ترك نشود مگر اين‌كه در اثر تكرار زياد و مانند آن حرج و مشقّت باشد .\r\nمسئله 1172 - موقع نوشتن اسم مبارك حضرت رسول ( ص ) ، مستحب است صلوات را هم بنويسيد و نيز بهتر است هر وقت آن حضرت را ياد مىكند صلوات بفرستد . در روايات معتبره آمده است كه هيچ دعائى بدون صلوات بر پيامبر و آل او عروج ندارد . و نقل شده كه امام صادق ( ع ) در بيشتر موارد دعا ، خداوند را بحقّ پنج‌تن يعنى پيامبر ( ص ) و على ( ع ) و فاطمه ( عليها السلام ) و حسن و حسين ( عليهما السلام ) مىخواند .\r\n\r\nمبطلات نماز\r\nمسئله 1173 - دوازده چيز نماز را باطل مىكند و آنها را مبطلات مىگويند .\r\nاوّل - آنكه در بين نماز يكى از شرايط آن از بين برود ، مثلًا در بين نماز بفهمد مكانش غصبى است . و وقت وسعت داشته باشد و بتواند از آن مكان غصبى بيرون برود ولى اگر\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nوقت تنگ باشد بطورى كه اگر بخواهد بعد از بيرون رفتن نماز را بخواند قضا مىشود نماز باطل نمىشود ولى بايد آن را در حال بيرون رفتن تمام كند . و همچنين اگر نتواند بيرون برود مثل محبوس ( زندانى ) بايد در همانجا نماز را تمام كند و صحيح است .\r\nدوّم - آنكه در بين نماز عمداً يا سهواً يا از روى ناچارى ، چيزى كه وضو يا غسل را باطل مىكند پيش آيد ، مثلًا بول از او خارج شود ولى كسى كه نمىتواند از بيرون آمدن بول و غائط خوددارى كند ، اگر در بين نماز بول يا غائط از او خارج شود ، چنانچه به دستورى كه در مسائل 329 به بعد گفته شد ، رفتار نمايد نمازش باطل نمىشود و نيز اگر در بين نماز از زن مستحاضه خون خارج شود ، در صورتى كه به دستور استحاضه رفتار كرده باشد . نمازش صحيح است .\r\nمسئله 1174 - كسى كه بىاختيار خوابش برده ، اگر نداند كه در بين نماز خوابش برده و نماز ناقص مانده يا بعد از آن بوده است بنابر احتياط لازم ، بايد نمازش را دوباره بخواند . ولى اگر بداند كه نماز را تمام كرده ولى نمىداند در بين نماز خوابيده يا پس از آن نمازش صحيح است .\r\nمسئله 1175 - اگر بداند به اختيار خودش خوابيده و شكّ كند كه بعد از نماز بوده يا در بين نماز يادش رفته كه مشغول نماز است و خوابيده ، نمازش صحيح است .\r\nمسئله 1176 - اگر در حال سجده از خواب بيدار شود و شكّ كند كه در سجده آخر نماز است ، يا در سجده شكر ، بايد آن نماز را دوباره بخواند .\r\nسوّم - از مبطلات نماز - بنابراحتياط واجب - آن است كه مثل بعض فِرَق اسلامى به‌عنوان ادب و احترام در نماز ، دستها را روى هم بگذارد . و اين عمل تكفير ناميده مىشود و اگر به‌قصد جزئيت نماز اين كار را بكند حتماً باطل است .\r\nمسئله 1177 - هرگاه براى ادب دستها را روى هم بگذارد ، اگر چه مثل آنها نباشد ، بنابر احتياط واجب بايد نماز را دوباره بخواند . ولى اگر از روى فراموشى يا ناچارى يا براى كار ديگر - مثل خاراندن دست و مانند آن - دستها را روى هم بگذارد اشكال ندارد .\r\nچهارم - از مبطلات نماز آن است كه بعد از خواندن حمد ، آمين بگويد ولى اگر اشتباهاً يا از روى تقيّه بگويد ، نماز باطل نمىشود .\r\nپنجم - از مبطلات نماز آن است كه عمداً يا از روى فراموشى پشت به قبله كند ، يا به طرف راست يا چپ قبله برگردد ، بلكه اگر عمداً به‌قدرى برگردد كه نگويند : رو به قبله\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nاست ، اگر چه به طرف راست يا چپ نرسد ، نماز باطل است . و بنا براحتياط واجب حتّى در خارج وقت هم اگر متوجّه شد بايد قضا كند .\r\nمسئله 1178 - اگر عمداً سر را به پشت بگرداند يعنى بحدّى كه پشت سر را ببيند نمازش باطل است و اگر سهواً سر را به اين مقدار بگرداند در صورتى كه بحدّ راست يا چپ نرسد ، احتياط واجب آن است كه نماز را تمام كند و دوباره بخواند و اگر سر را به طرف راست يا چپ بگرداند عمداً باشد ، يا اشتباهاً اگر بحدّى است كه صورت را رو به قبله حساب نمىكنند نماز باطل است و بنابراحتياط واجب حتّى در خارج وقت هم قضا كند والّا نمازش باطل نمىشود ولى كراهت دارد .\r\nششم - از مبطلات نماز آن است كه عمداً كلمه‌اى بگويد كه دو حرف يا بيشتر باشد ، اگر چه معنى هم نداشته باشد ، ولى اگر سهواً بگويد نماز باطل نمىشود .\r\nمسئله 1179 - اگر كلمه‌اى بگويد كه يك حرف دارد ، چنانچه آن كلمه معنى داشته باشد مثل ( قِ ) كه در زبان عرب به معناى اين است كه نگهدارى كن ، چنانچه معناى آن را بداند و قصد آن را نمايد ، نمازش باطل مىشود ، بلكه اگر قصد معناى آن را نكند ولى ملتفت معناى آن باشد ، احتياط واجب آن است كه نماز را دوباره بخواند .\r\nمسئله 1180 - سرفه كردن و آروغ زدن و آه كشيدن در نماز اشكال ندارد ولى گفتن آخ و آه و مانند اينها كه دو حرف است ، اگر عمدى باشد ، نماز را باطل مىكند .\r\nمسئله 1181 - اگر كلمه‌اى را به قصد ذكر بگويد مثلًا به قصد ذكر بگويد : الله اكبر و در موقع گفتن آن ، صدا را بلند كند كه چيزى را به ديگرى بفهماند ، اشكال ندارد ولى چنانچه به قصد اعلام و اين‌كه چيزى را به كسى بفهماند بگويد يعنى هدف اوّلى او اعلام به غير باشد ، اگر چه قصد ذكر هم داشته باشد ، نماز باطل مىشود .\r\nمسئله 1182 - خواندن قرآن در هر كجاى نماز ، غير از چهار سوره‌اى كه سجدهء واجب دارد و در مسئله 377 گفته شد و نيز دعا كردن در هر كجاى نماز اشكال ندارد .\r\nمسئله 1183 - اگر چيزى از حمد و سوره و ذكرهاى نماز را عمداً يا احتياطاً چند مرتبه بگويد اشكال ندارد . ولى اگر از روى وسواس چند مرتبه بگويد اگر به حدّى تكرار كند كه از هيئت نمازگزار خارج شود نماز باطل مىشود والّا باطل نمىشود هرچند پيروى از حالت وسوسه مذموم و گاهى حرام مىباشد .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nمسئله 1184 - در حال نماز ، انسان نبايد به ديگرى سلام كند ، و اگر ديگرى به او سلام كند ، بايد همانطور كه او سلام كرده جواب دهد ، مثلًا اگر گفته : سلام عليكم در جواب بگويد : سلام عليكم ولى كلمهء سلام را حتماً مقدّم بدارد و حتّى در جواب عليكم السّلام بايد بگويد : سلام عليكم .\r\nمسئله 1185 - انسان بايد جواب سلام را - چه در نماز و چه در غير نماز فوراً بگويد و اگر عمداً يا از روى فراموشى جواب سلام را به‌قدرى طول دهد ، كه اگر جواب بگويد جواب آن سلام حساب نشود ، چنانچه در نماز باشد نبايد جواب دهد و اگر در نماز نباشد ، جواب دادن واجب نيست .\r\nمسئله 1186 - بايد جواب سلام را طورى بگويد كه سلام كننده بشنود ، ولى اگر سلام كننده كر باشد ، چنانچه انسان بطور معمول جواب او را بدهد كافى است و در صورت امكان با حركت لب يا اشاره جواب را بفهماند . و اگر به هيچ وجه او متوجّه نمىشود جواب واجب نيست .\r\nمسئله 1187 - جواب سلام را بايد به قصد ردّ تحيّت بگويد ، نه به قصد قرآن يا دعا .\r\nمسئله 1188 - اگر زن يا مرد نامحرم يا بچّهء مميّز - يعنى : بچّه‌اى كه خوب و بد را مىفهمد - به نمازگزار سلام كند ، نمازگزار بايد جواب او را بدهد ولى در جواب سلام زن بايد بگويد سلام عليك و كاف را حركت ندهد .\r\nمسئله 1189 - اگر نمازگزار جواب سلام را ندهد معصيت كرده ولى نمازش صحيح است .\r\nمسئله 1190 - اگر كسى به نمازگزار غلط سلام كند ، بطورى كه سلام حساب نشود ، جواب او جايز نيست .\r\nمسئله 1191 - جواب سلام كسى كه از روى مسخره يا شوخى سلام مىكند و جواب سلام مرد و زن غير مسلمان واجب نيست .\r\nمسئله 1192 - اگر كسى به عدّه‌اى سلام كند جواب سلام او بر همه آنان واجب است ، ولى اگر يكى از آنان جواب دهد ، كافى است .\r\nمسئله 1193 - اگر كسى به عدّه‌اى سلام كند و كسى كه سلام كننده قصد سلام دادن به او را نداشته جواب دهد ، كفايت نمىكند و جواب سلام او بر آن عدّه واجب است .\r\nمسئله 1194 - اگر كسى به عدّه‌اى سلام كند و كسى كه بين آنها مشغول نماز است شكّ كند كه سلام كننده قصد سلام كردن به او را هم داشته يا نه ، نبايد جواب دهد و\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nهمچنين است اگر بداند قصد او را هم داشته ولى ديگرى جواب سلام را بدهد امّا اگر بداند كه قصد او را هم داشته و ديگرى جواب ندهد ، بايد جواب او را بگويد .\r\nمسئله 1195 - سلام كردن مستحب است و خيلى سفارش شده است كه سواره به پياده و ايستاده به نشسته و كوچكتر به بزرگتر سلام كند .\r\nمسئله 1196 - اگر دو نفر با هم به يكديگر سلام كنند ، بنابراحتياط واجب بر هر يك واجب است ، جواب سلام ديگرى را بدهد .\r\nمسئله 1197 - اگر بگويد : « سلام عرض مىكنم » اين سلام حساب مىشود و جوابش واجب است و اگر كسى در جواب سلام ديگرى بگويد : « سلام از من » جواب حساب نمىشود و بنابراحتياط واجب بايد هر دو جواب يكديگر را بدهند .\r\nمسئله 1198 - در غير نماز ، مستحب است جواب سلام را بهتر از سلام بگويد مثلًا اگر كسى گفت : سلام عليكم در جواب بگويد : سلام عليكم و رحمهء الله .\r\nهفتم - از مبطلات نماز خنده با صدا و عمدى است و چنانچه سهواً هم با صدا بخندد بطورى كه صورت نماز از بين برود . نماز باطل است . ولى لبخند هر چند عمدى باشد نماز را باطل نمىكند .\r\nمسئله 1199 - اگر براى جلوگيرى از صداى خنده بحدّى قيافه و حالتش تغيير كند كه در نظر عرف مردم ، از صورت نمازگزار خارج شود نمازش باطل است و گرنه نماز باطل نمىشود .\r\nهشتم - از مبطلات نماز آن است كه براى كار دنيا عمداً با صدا گريه كند . ولى گريهء بىصدا براى دنيا اشكال ندارد گرچه احتياط در ترك آن است . ولى اگر از ترس خدا يا براى آخرت گريه كند ، آهسته باشد يا بلند ، اشكال ندارد ، بلكه از بهترين اعمال است . گريه براى حضرت سيّدالشّهداء ( ع ) هم اگر به‌عنوان تقرب الى الله باشد نه به صرف ترحّم انسانى - اشكال نداشته فضيلت هم دارد چنان كه گريه براى دنيا هم اگر به‌عنوان تضرّع در برابر خداوند باشد اشكال ندارد .\r\nنهم - از مبطلات نماز هر گونه كارى است كه با وضع نماز سازش نداشته صورت نماز را به هم بزند مثل دست زدن و به هوا پريدن و مانند اينها ، كم باشد يا زياد ، عمداً باشد يا از روى فراموشى . ولى كارى كه صورت نماز را بهم نزند مثل اشاره كردن به دست يا كندن تدريجى لباس ، اشكال ندارد .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nمسئله 1200 - اگر در بين نماز به‌قدرى ساكت بماند كه در عرف مردم نگويند : نماز مىخواند ، نماز باطل مىشود .\r\nمسئله 1201 - اگر در بين نماز كارى انجام دهد ، يا مدّتى ساكت شود و شكّ كند كه نماز به هم خورده يا نه ، نماز صحيح است و اگر از جهت ندانستن حكم مسئله در موردى باشد نماز را رجاءاً تمام كند و بعد حكم‌مسئله را بپرسد و مطابق وظيفه‌اش عمل نمايد .\r\nدهم - از مبطلات نماز ، خوردن ، و آشاميدن است ، كه اگر در نماز به نحوى بخورد يا بياشامد كه نگويند : نماز مىخواند - عمداً باشد يا از روى فراموشى - نماز باطل مىشود . بلكه بنابراحتياط واجب هر گونه خوردن و آشاميدن مبطل نماز است ولى بلعيدن بقاياى غذا كه لاى دندانها مانده اشكالى ندارد ، چنان كه در خصوص كسى كه مىخواهد روزه بگيرد اگر پيش از اذان صبح ، نماز مستحبى مىخواند و تشنه باشد ، چنانچه بترسد كه اگر نماز را تمام كند صبح شود . در صورتى كه آب روبه‌روى او در دو سه قدمى باشد مىتواند در بين نماز آب بياشامد ، امّا بايد كارى كه نماز را باطل مىكند ، مثل پشت كردن به قبله انجام ندهد .\r\nمسئله 1202 - اگر به واسطهء خوردن يا آشاميدن عمدى ، موالات نماز به هم بخورد - يعنى : طورى شود كه نگويند : نماز را پشت سر هم مىخواند - بايد نماز را دوباره بخواند هر چند اصل صورت نماز بهم نخورده باشد و فقط پياپى بودن اجزاى آن صدمه ببيند .\r\nمسئله 1203 - اگر در بين نماز ، غذايى را كه در دهان يا لاى دندانها مانده فرو ببرد ، نماز باطل نمىشود . و نيز اگر مختصر قند يا شكر و مانند اينها در دهان مانده باشد و در حال نماز كم كم آب شود و فرو رود اشكال ندارد .\r\nيازدهم - از مبطلات نماز شكّ در ركعتهاى نماز دو ركعتى و سه ركعتى يا در دو ركعت اوّل نمازهاى چهار ركعتى است البتّه شكّ ثابت ، ولى اگر پس از مقدارى تأمّل واقعيّت امر را بفهمد اشكال ندارد و به صرف شكّ باطل نمىشود .\r\nدوازدهم - از مبطلات نماز آن است كه ركن نماز را عمداً يا سهواً كم يا زياد كند ، يا چيزى را كه ركن نيست ، عمداً كم يا زياد نمايد .\r\nمسئله 1204 - اگر بعد از نماز شكّ كند كه در بين نماز كارى كه نماز را باطل مىكند انجام داده يانه ، نماز صحيح است .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\n\r\nچيزهايى كه در نماز مكروه است\r\nمسئله 1205 - مكروه است در نماز صورت را كمى به طرف راست يا چپ بگرداند - و اگر زياد باشد كه قبلًا گذشت مبطل مىباشد - و يا چشمها را بهم بگذارد ، يا به طرف راست و چپ بگرداند و يا با ريش و دست خود بازى كند و يا انگشتهاى دو دست خويش را داخل هم نمايد و يا هر گونه توجّه به خود و اعضاى خود نمايد و يا آب دهان بيندازد ، و يا به خط قرآن يا كتاب يا خط انگشتر نگاه كند ، و نيز مكروه است موقع خواندن حمد و سوره و گفتن ذكر ، براى شنيدن حرف كسى ساكت شود ، و هر كار ديگرى كه خضوع و خشوع را از بين ببرد مكروه مىباشد .\r\nمسئله 1206 - موقعى كه انسان خوابش مىآيد و يا خسته است و نيز موقع فشار بول و غائط ، مكروه است نماز بخواند . و همچنين پوشيدن جوراب يا هر لباس تنگ كه اعضاى بدن را فشار دهد و حال نماز را بگيرد و چسباندن مچ پاها بهم و شكستن انگشتان ، و گذاردن دست روى لگن خاصره در نماز مكروه مىباشد و غير از اينها مكروهات ديگرى هم در كتابهاى مفصّل گفته شده است .\r\n\r\nمواردى كه قطع نماز جايز است\r\nمسئله 1207 - شكستن نماز واجب از روى اختيار حرام است ، ولى براى حفظ مال و جلوگيرى از ضرر مالى يا بدنى بلكه هر گونه مشكل و نياز فورى جايز است ولى حتّىالامكان رعايت احتياط بشود . در برخى موارد شكّ كه حكم احتياط دقيقاً معلوم نبوده و احتياط لازم در تكرار نماز موجب مشقّت مىشود - چنان كه مواردى از آن قبلًا ذكر شد - نيز شكستن نماز و دوباره از سر گرفتن آن اشكال ندارد .\r\nمسئله 1208 - اگر حفظ جان خود انسان يا كسى كه حفظ جان او واجب است يا حفظ مالى كه نگهدارى آن واجب مىباشد ، بدون شكستن نماز ممكن نباشد ، بايد نماز را بشكند ولى شكستن نماز ، براى مالى كه اهمّيت ندارد مكروه است .\r\nمسئله 1209 - اگر در وسعت وقت مشغول نماز باشد و طلبكار طلب خود را از او مطالبه كند ، چنانچه بتواند در بين نماز طلب او را بدهد ، بايد در همان حال بپردازد و اگر بدون شكستن نماز دادن طلب او ممكن نيست ، بايد نماز را بشكند و طلب او را بدهد ، بعد نماز را بخواند .\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nمسئله 1210 - اگر در بين نماز بفهمد كه مسجد نجس است ، چنانچه وقت تنگ باشد ، بايد نماز را تمام كند و اگر وقت وسعت دارد و تطهير مسجد نماز را بهم نمىزند - مثل اين‌كه شلنگ و شير آب پهلوى او باشدو با باز كردن شير كار انجام شود - بايد در بين نماز تطهير كند ، بعد بقيّه نماز را بخواند ، و اگر نماز را بهم مىزند ، در صورتى كه تمام كردن نماز با فوريّت تطهير منافات نداشته و بعد از نماز هم تطهير مسجد ممكن باشد ، شكستن نماز جايز نيست و اگر بعد از نماز تطهير مسجد ممكن نباشد يا تأخير تا بعد از نماز هتك مسجد يا خلاف فوريّت باشد ، بايد نماز را بشكند و مسجد را تطهير نمايد ، بعد نماز را بخواند .\r\nمسئله 1211 - كسى كه بايد نماز را بشكند ، اگر نماز را تمام كند معصيت كرده ولى نماز او صحيح است . اگر چه احتياط مستحب آن است كه دوباره بخواند .\r\nمسئله 1212 - اگر پيش از آنكه به اندازهء ركوع خم شود ، يادش بيايد كه اذان و اقامه را فراموش كرده چنانچه وقت نماز وسعت دارد مستحب است براى گفتن آنها نماز را بشكند ، و امّا اگر فقط اذان را فراموش كرده جايز نيست نماز را بشكند . و در فراموشى اقامهء فقط هم بنابراحتياط واجب نبايد بشكند .\r\n\r\nشكّيّات\r\nشكّيّات نماز 23 قسم است ، هشت قسم آن شكّهايى است كه نماز را باطل مىكند و به شش قسم آن نبايد اعتنا كرد و نه قسم ديگر آن صحيح است .\r\n\r\nشك‌ّهاى مبطل\r\nمسئله 1213 - شك‌ّهايى كه نماز را باطل مىكند از اين قرار است :\r\nاوّل - شكّ در شماره ركعتهاى نماز دو ركعتى مثل نماز صبح و نماز مسافر و نماز جمعه و نماز آيات ، ولى شكّ در شماره ركعتهاى نماز مستحب دو ركعتى و نماز احتياط نماز را باطل نمىكند كه بعداً توضيح مىدهيم .\r\nدوّم - شكّ در شماره ركعتهاى نماز سه ركعتى .\r\nسوّم - آنكه در نماز چهار ركعتى شكّ كند كه يك ركعت خوانده يا بيشتر .\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nچهارم - آنكه در نماز چهار ركعتى پيش از تمام شدن سجدهء دوّم شكّ كند كه دو ركعت خوانده يا بيشتر .\r\nپنجم - شكّ بين دو و پنج يا دو و بيشتر از پنج .\r\nششم - شكّ بين سه و شش يا سه و بيشتر از شش .\r\nهفتم - شكّ در ركعتهاى نماز كه نداند چند ركعت خوانده است .\r\nهشتم - شكّ بين چهار و شش يا چهار و بيشتر از شش ، چه پيش از تمام شدن سجدهء دوّم و چه بعد از آن .\r\nمسئله 1214 - اگر يكى از شكّهاى باطل براى انسان پيش آيد و به‌قدرى فكر كند كه از پيدا شدن يقين يا گمان به واقع نا اميد شود مىتواند نماز را به هم بزند و از سر بگيرد .\r\n\r\nشك‌ّهايى كه نبايد به آن‌ها اعتنا كرد\r\nمسئله 1215 - شك‌ّهايى كه نبايد به آنها اعتنا كرد از اين قرار است :\r\nاوّل - شكّ بعد از محلّ .\r\nدوّم - شكّ بعد از سلام نماز .\r\nسوّم - شكّ بعد از گذشتن وقت نماز .\r\nچهارم - شكّ كثيرالشّك .\r\nپنجم - شكّ امام و مأموم .\r\nششم - شكّ در نماز مستحبى\r\n\r\n1 - شكّ بعد از محل\r\nمسئله 1216 - اگر در بين نماز شكّ كند كه يكى از كارهاى واجب آن را انجام داده يا نه ، مثلًا شكّ كند كه حمد خوانده يا نه ، چنانچه مشغول كارى كه بعد از آن است نشده ، بايد آنچه را كه در انجام آن شكّ كرده بجا آورد و اگر مشغول كارى كه بعد از آن است شده ، به شكّ خود اعتنا نكند .\r\nمسئله 1217 - اگر در بين خواندن آيه‌اى شكّ كند كه آيه پيش را خوانده يا نه ، يا وقتى آخر آيه را مىخواند شكّ كند كه اوّل آن را خوانده يا نه ، به شكّ خود اعتنا نكند .\r\nمسئله 1218 - اگر بعد از ركوع يا سجود شكّ كند كه كارهاى واجب آن ، مانند ذكر و آرام بودن بدن را انجام داده يا نه ، بايد به شكّ خود اعتنا نكند .\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nمسئله 1219 - اگر در حالى كه به سجده مىرود شكّ كند كه ركوع كرده يا نه ، يا شكّ كند كه بعد از ركوع ايستاده يا نه ، به شكّ خود اعتنا نكند . گرچه احتياط مستحب انجام مشكوك وسپس اعاده نماز است .\r\nمسئله 1220 - اگر در حال برخاستن شكّ كند كه سجده را بجا آورده يا نه بايد برگردد و بجا آورد ، ولى اگر شكّ كند تشهّد را بجا آورده يا نه لازم نيست برگردد گرچه خوبست احتياطاً به قصد رجاء بجا آورد .\r\nمسئله 1221 - كسى كه نشسته يا خوابيده نماز مىخواند ، اگر موقعى كه حمد يا تسبيحات مىخواند ، شكّ كند كه سجده يا تشهّد را بجا آورده يا نه ، بايد به شكّ خود اعتنا نكند ، و اگر پيش از آنكه مشغول حمد يا تسبيحات شود ، شكّ كند كه سجده يا تشهّد را بجا آورده يا نه ، بايد بجا آورد .\r\nمسئله 1222 - اگر شكّ كند كه يكى از ركنهاى نماز را بجاى آورده يا نه ، چنانچه مشغول كارى كه بعد از آن است نشده ، بايد آن را بجا آورد ، مثلًا اگر پيش از خواندن تشهّد شكّ كند كه دو سجده را بجا آورده يا نه ، بايد بجا آورد و چنانچه بعد يادش بيايد كه آن ركن را بجا آورده بوده ، چون ركن زياد شده نماز باطل است .\r\nمسئله 1223 - اگر شكّ كند عملى را كه ركن نيست بجا آورده يا نه ، چنانچه مشغول كارى كه بعد از آن است نشده ، بايد آن را بجا آورد ، مثلًا اگر پيش از خواندن سوره شكّ كند كه حمد را خوانده يا نه ، بايد حمد را بخواند و اگر بعد از انجام آن يادش بيايد كه آن را بجا آورده بوده ، چون ركن زياد نشده نماز صحيح است .\r\nمسئله 1224 - اگر شكّ كند كه ركنى را بجا آورده يا نه ، مثلًا مشغول تشهّد است اگر شكّ كند كه دو سجده را بجا آورده يا نه ، بايد به شكّ خود اعتنا نكند و اگر يادش بيايد كه آن ركن را بجا نياورده ، در صورتى كه مشغول ركن بعد نشده بايد آن را بجا آورد و اگر مشغول ركن بعد شده نماز باطل است ، مثلًا اگر پيش از ركوع ركعت بعد يادش بيايد كه دو سجده را بجا نياورده بايد بجا آورد و اگر در ركوع يا بعد از آن يادش بيايد نماز باطل است .\r\nمسئله 1225 - اگر شكّ كند عملى را كه ركن نيست بجا آورده يا نه ، چنانچه مشغول كارى كه بعد از آن است شده ، بايد به شكّ خود اعتنا نكند ، مثلًا موقعى كه مشغول خواندن سوره است ، اگر شكّ كند كه حمد را خوانده يا نه بايد به شكّ خود اعتنا نكند و\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nاگر بعد يادش بيايد كه آن را بجا نياورده ، در صورتى كه مشغول ركن بعد نشده ، بايد بجا آورد و اگر مشغول ركن بعد شده ، نماز صحيح است ، بنابراين اگر مثلًا در قنوت يادش بيايد كه حمد را نخوانده ، بايد بخواند و اگر در ركوع يادش بيايد نماز صحيح است .\r\nمسئله 1226 - اگر شكّ كند كه سلام نماز را گفته يا نه ، چنانچه مشغول تعقيب نماز يا مشغول نماز ديگر شده ، يا به واسطهء انجام كارى كه نماز را بهم مىزند ، از حال نمازگزار بيرون رفته ، بايد به شكّ خود اعتنا نكند و اگر پيش از اينها شكّ كند بايد سلام را بگويد و اگر شكّ كند سلام نماز را درست گفته يا نه اعتنا نكند هر چند وارد عمل ديگر نشده باشد .\r\n\r\n2 - شكّ بعد از سلام\r\nمسئله 1227 - اگر بعد از سلام نماز شكّ كند كه نماز صحيح بوده يا نه ، مثلًا شكّ كند ركوع كرده يا نه ، يا بعد از سلام نماز چهار ركعتى شكّ كند كه چهار ركعت خوانده يا پنج ركعت ، به شكّ خود اعتنا نكند ولى اگر هر دو طرف شكّ او باطل باشد ، مثلًا بعد از سلام نماز چهار ركعتى شكّ كند كه سه ركعت خوانده يا پنج ركعت ( كه احتمال ديگرى نباشد ) ، نماز باطل است .\r\n\r\n3 - شكّ بعد از وقت\r\nمسئله 1228 - اگر بعد از گذشتن وقت نماز ، شكّ كند كه نماز خوانده يا نه ، يا گمان كند كه نخوانده ، خواندن آن لازم نيست ، ولى اگر پيش از گذشتن وقت ، شكّ كند كه نماز خوانده يا نه ، يا گمان كند كه نخوانده ، بايد آن نماز را بخواند حتّى اگر گمان كند كه خوانده ، باز هم كافى نيست و بايد آن را بجا آورد .\r\nمسئله 1229 - اگر بعد از گذشتن وقت شكّ كند كه نماز را درست خوانده يا نه به شكّ خود اعتنا نكند .\r\nمسئله 1230 - اگر بعد از گذشتن وقت نماز ظهر و عصر بداند چهار ركعت نماز خوانده ولى نداند به نيّت ظهر خوانده يا به نيّت عصر ، بايد چهار ركعت نماز قضا به نيّت نمازى كه بر او واجب است - ما فى الذّمّه - بخواند .\r\nمسئله 1231 - اگر بعد از گذشتن وقت نماز مغرب و عشا ، بداند يك نماز خوانده ولى نداند سه ركعتى خوانده يا چهار ركعتى بايد قضاى نماز مغرب و عشا را بخواند .\r\n\r\n","description":"","footnote":"","page_name":" 219 ","page_number":219},
  {"content":"\r\n\r\n\r\n4 - كثيرالشّك ( كسى كه زياد شكّ مىكند )\r\nمسئله 1232 - اگر براى انسان حالتى پيدا شده باشد كه نتواند سه نماز پشت سرِ هم بدون شكّ بخواند كثيرالشّك است و بايد به شكّ خود اعتنا نكند . و اتّحاد مورد شكّ هم لازم نيست . ليكن اگر شكّ او هميشه در يك چيز است در چيزهاى ديگر كثيرالشّك نمىباشد .\r\nمسئله 1233 - كثيرالشّك به آنطور كه به نفع اوست عمل مىكند بنابراين هرگاه كثيرالشّك در بجا آوردن چيزى شكّ كند ، بايد بنا بگذارد كه آن را بجا آورده مگر اين‌كه اگر آن را بجا آورده باشد نماز باطل باشد كه در اين صورت ، بايد بنا بگذارد كه آن را انجام نداده ، مثلًا اگر شكّ كند كه يك ركوع كرده يا بيشتر ، چون با زياد شدن ركوع نماز باطل است بايد بنا بگذارد كه بيشتر از يك ركوع نكرده است .\r\nمسئله 1234 - كسى كه در يك چيز نماز زياد شكّ مىكند ، چنانچه در چيزهاى ديگر نماز شكّ كند ، بايد به آن اعتنا كرده به دستور آن رفتار نمايد مثلًا كسى كه زياد شكّ مىكند سجده كرده يا نه اگر در بجا آوردن ركوع شكّ كند ، بايد به دستور آن عمل نمايد يعنى : اگر ايستاده ركوع را بجا آورد ، و اگر به سجده رفته اعتنا نكند .\r\nمسئله 1235 - كسى كه در نماز مخصوصى مثلًا در نماز ظهر زياد شكّ مىكند اگر در نماز ديگر مثلًا در نماز عصر شكّ كند ، بايد به دستور شكّ رفتار نمايد .\r\nمسئله 1236 - كسى كه وقتى در جاى مخصوصى نماز مىخواند ، زياد شكّ مىكند ، اگر در غير آنجا نماز بخواند و شكّى براى او پيش آيد ، بايد به دستور شكّ عمل نمايد .\r\nمسئله 1237 - اگر انسان شكّ كند كه كثيرالشّك شده يا نه ، بايد به دستور شكّ عمل نمايد . و كثيرالشّك تا وقتى يقين نكند كه به حال معمول مردم برگشته ، بايد به شكّ خود اعتنا نكند .\r\nمسئله 1238 - كسى كه زياد شكّ مىكند ، اگر شكّ كند ركنى را بجا آورده يا نه و اعتنا نكند ، بعد يادش بيايد كه آن را بجا نياورده ، چنانچه مشغول ركن بعد نشده ، بايد آن را بجا آورد و اگر مشغول ركن بعد شده ، نماز باطل است ، مثلًا اگر شكّ كند ركوع كرده يا نه و اعتنا نكند ، چنانچه پيش از سجده دوّم يادش بيايد كه ركوع نكرده ، بايد ركوع كند و نماز را تمام نمايد ، و احتياط مستحب آن است كه نماز را دوباره بخواند ، و اگر در سجده دوّم يادش بيايد ، نمازش باطل است .\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nمسئله 1239 - كسى كه زياد شكّ مىكند ، اگر شكّ كند چيزى را كه ركن نيست ، بجا آورده يا نه و اعتنا نكند و بعد يادش بيايد كه آن را بجا نياورده ، چنانچه از محلّ بجا آوردن آن نگذشته ، بايد آن را بجا آورد ، و اگر از محلّ آن گذشته نمازش صحيح است . مثلًا اگر شكّ كند كه حمد خوانده يا نه و اعتنا نكند ، چنانچه در قنوت يادش بيايد كه حمد نخوانده ، بايد بخواند ، و اگر در ركوع يادش بيايد ، نماز او صحيح است .\r\n\r\n5 - شكّ امام و مأموم\r\nمسئله 1240 - در نماز جماعت اگر امام يا مأموم حساب ركعات را داشته باشد ديگرى نبايد به شكّ خود اعتنا كند اگر امام جماعت در شمارهء ركعتهاى نماز شكّ كند ، مثلًا شكّ كند كه سه ركعت خوانده يا چهار ركعت ، چنانچه مأموم يقين يا گمان داشته باشد كه چهار ركعت خوانده و به امام بفهماند كه چهار ركعت خوانده است ، امام بايد نماز را تمام كند ، و خواندن نماز احتياط لازم نيست . و نيز اگر امام يقين يا گمان داشته باشد كه چند ركعت خوانده و مأموم در شماره ركعتهاى نماز شكّ كند ، بايد به شكّ خود اعتنا ننمايد .\r\n\r\n6 - شكّ در نماز مستحبى\r\nمسئله 1241 - اگر در شماره ركعتهاى نماز مستحبى شكّ كند ، چنانچه طرف بيشتر شكّ ، نماز را باطل مىكند ، بايد بنا را بر كمتر بگذارد ، مثلًا اگر در نافله صبح شكّ كند كه دو ركعت خوانده يا سه ركعت ، بايد بنا بگذارد كه دو ركعت خوانده است ، و اگر طرف بيشتر شكّ ، نماز را باطل نمىكند ، مثلًا شكّ كند كه دو ركعت خوانده يا يك ركعت ، بهر طرف شكّ عمل كند ، نمازش صحيح است ولى بهتر است بنا را بر كمتر بگذارد .\r\nمسئله 1242 - كم شدن ركن ، نافله را باطل مىكند ، ولى زياد شدن ركن ، آن را باطل نمىكند ، پس اگر يكى از كارهاى نافله را فراموش كند و موقعى يادش بيايد كه مشغول ركن بعد از آن شده ، مىتواند آن كار را انجام دهد و دوباره آن ركن را بجا آورد . مثلًا اگر در بين ركوع يادش بيايد كه سوره را نخوانده ، مىتواند برگردد و سوره را بخواند و دوباره به ركوع رود .\r\nمسئله 1243 - اگر در يكى از كارهاى نافله شكّ كند - خواه ركن باشد يا غير ركن - چنانچه محلّ آن نگذشته ، بايد بجا آورد ، و اگر محلّ آن گذشته ، به شكّ خود اعتنا نكند .\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nمسئله 1244 - اگر در نماز مستحبى دو ركعتى ، گمانش به سه ركعت يا بيشتر ، و يا به دو ركعت يا كمتر برود ، بايد به همان گمان عمل كند ، مثلًا اگر گمانش به يك ركعت مىرود ، احتياطاً بايد يك ركعت ديگر بخواند . و اگر گمانش به سه ركعت و يا بيشتر است ، بايد دوباره بخواند ، البتّه اگر نماز دو ركعتى مىباشد چون نماز مستحبى چهار ركعتى هم داريم مثل نماز معروف ( اعرابى ) كه در كتابهاى فقهى و دعا آمده است .\r\nمسئله 1245 - اگر در نماز نافله كارى كند كه براى آن سجدهء سهو واجب مىشود ، يا يك سجده يا تشهّد را فراموش نمايد ، لازم نيست بعد از نماز سجده سهو يا قضاى سجده و تشهّد را بجا آورد .\r\nمسئله 1246 - اگر شكّ كند كه نماز مستحبى را خوانده يا نه ، چنانچه آن نماز مثل نماز جعفر طيّار وقت معيّن نداشته باشد ، بنا بگذارد كه نخوانده است و همچنين است اگر مثل نافله يوميّه وقت معيّن داشته باشد و لكن پيش از گذشتن وقت شكّ كند كه آن را بجا آورده يا نه ، ولى اگر بعد از گذشتن وقت شكّ كند كه خوانده است يا نه ، به شكّ خود اعتنا نكند .\r\n\r\nشك‌هاى صحيح\r\nمسئله 1247 - در نُه صورت اگر در شماره ركعت‌هاى نماز چهار ركعتى شكّ كند ، بايد قدرى فكر كند و بنابراحتياط واجب فوراً هم فكر نمايد ، اگر يقين يا گمان به يك طرف شكّ پيدا كرد ، همان طرف را بگيرد و نماز را تمام كند ، والّا به دستورهايى كه گفته مىشود عمل نمايد . و آن نُه صورت از اين قرار است :\r\nاوّل - آنكه بعد از تمام شدن ذكر واجب سجدهء دوّم شكّ كند ، دو ركعت خوانده يا سه ركعت ، كه بايد بنا بگذارد سه ركعت خوانده و يك ركعت ديگر بخواند و نماز را تمام كند ، و بعد از نماز بنابراحتياط واجب يك ركعت نماز احتياط ايستاده به دستورى كه بعداً گفته مىشود ، بجا آورد .\r\nدوّم - بين دو و چهار بعد از تمام شدن ذكر واجب سجدهء دوّم ، كه بايد بنا بگذارد چهار ركعت خوانده و نماز را تمام كند و بعد از نماز دو ركعت نماز احتياط ايستاده بخواند .\r\nسوّم - شكّ بين دو و سه و چهار بعد از تمام شدن ذكر واجب سجدهء دوّم ، كه بايد بنابر چهار بگذارد و بعد از نماز دو ركعت نماز احتياط ايستاده و بعد دو ركعت نشسته بجا آورد .\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nچهارم - شكّ بين چهار و پنج بعد از تمام شدن ذكر واجب سجدهء دوّم ، كه بايد بنا بر چهار بگذارد و نماز را تمام كند و بعد از نماز دو سجدهء سهو بجا آورد . ولى اگر يكى از اين چهار شكّ پيش از تمام شدن ذكر واجب سجدهء دوّم براى او پيش آيد ، نماز باطل است ، ولى بنابراحتياط مستحب به دستور شكّ مزبور عمل كند ، و سپس نماز را دوباره بخواند .\r\nپنجم - شكّ بين سه و چهار ، كه در هر جاى نماز باشد ، بايد بنابر چهار بگذارد و نماز را تمام كند و بعد از نماز يك ركعت نماز احتياط ايستاده يا دو ركعت نشسته بجا آورد .\r\nششم - شكّ بين چهار و پنج در حال ايستاده ، كه بايد بنشيند و تشهّد بخواند ، و بعد از سلام ، يك ركعت نماز احتياط ايستاده يا دو ركعت نشسته بجا آورد . و احتياط مستحب آن است كه در اين صورت و همچنين در صورت هفتم و هشتم و نهم بعد از نماز احتياط ، دو سجده سهو نيز بجا آورد .\r\nهفتم - شكّ بين سه و پنج در حال ايستاده ، كه بايد بنشيند و تشهّد بخواند ، و بعد از سلام ، دو ركعت نماز احتياط ايستاده بجا آورد .\r\nهشتم - شكّ بين سه و چهار و پنج در حال ايستاده ، كه بايد بنشيند و تشهّد بخواند ، و بعد از سلام ، دو ركعت نماز احتياط ايستاده و بعد دو ركعت نشسته بجا آورد .\r\nنهم - شكّ بين پنج و شش در حال ايستاده ، كه بايد بنشيند و تشهّد بخواند ، و بعد از سلام ، دو سجده سهو بجا آورد ، و بنابر احتياط مستحب دو سجده سهو ديگر هم براى ايستادن بى جا بجا آورد .\r\nمسئله 1248 - اگر يكى از شكّهاى صحيح براى انسان پيش آيد ، نبايد نماز را بشكند ، و چنانچه نماز را بشكند ، معصيت كرده است ، و اگر پيش از انجام كارى كه نماز را باطل مىكند - مثل پشت كردن به قبله - نماز را از سرگيرد ، بنابراحتياط واجب نماز دوّم هم باطل است و اگر بعد از انجام كارى كه نماز را باطل مىكند ، مشغول نماز شود ، نماز دوّم صحيح است ، گرچه معصيت كرده است .\r\nمسئله 1249 - اگر يكى از شكّهائى كه نماز احتياط براى آنها واجب است در نماز پيش آيد ، چنانچه انسان نماز را تمام كند و بدون خواندن نماز احتياط ، نماز را از سر بگيرد ، معصيت كرده است . و اگر پيش از انجام كارى كه نماز را باطل مىكند نماز را از سر گرفته باشد بنابراحتياط واجب نماز دوّم هم باطل است ، و اگر بعد از انجام كارى كه نماز را باطل مىكند ، مشغول نماز شده نماز دوّم صحيح است ، گرچه معصيت كرده است .\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nمسئله 1250 - وقتى يكى از شكّهاى صحيح براى انسان پيش آيد ، چنان كه گفته شد ، بايد فوراً فكر كند . ولى اگر امور مؤثّر در تحقيق از ذهن نمىرود ، چنانچه كمى بعد فكر كند ، اشكال ندارد ، مثلًا اگر در سجده شكّ كند ، مىتواند تا بعد از سجده ، فكر كردن را تأخير بيندازد .\r\nمسئله 1251 - اگر اوّل گمانش به يك طرف بيشتر باشد ، بعد دو طرف در نظر او مساوى شود ، بايد به دستور شكّ عمل نمايد . و اگر اوّل دو طرف در نظر او مساوى باشد و به طرفى كه وظيفه اوست بنا بگذارد ، بعد گمانش به طرف ديگر برود ، بايد طرف گمان را بگيرد و نماز را تمام كند .\r\nمسئله 1252 - كسى كه نمىداند گمانش به يك طرف بيشتر است يا هر دو طرف در نظر او مساوى است ، يعنى نمىداند كه گمان دارد يا شكّ ، اگر احتمال مىدهد به يك طرف گمانش زيادتر باشد ، يعنى توجّهش به يك طرف بيشتر است ، بايد آن طرف را بگيرد ، والّا به دستور شكّ عمل كند ، و اگر اين توجّه را هم در خود نمىبيند ، به حالت قبلى ، اگر شكّ يا ظنّ بوده عمل كند ، و اگر حالت قبلى ظنّى يا شكّى در آن مورد ندارد ، حكم شكّ را دارد . البتّه اين مسئله در افراد عادّى كمتر اتّفاق مىافتد .\r\nمسئله 1253 - اگر بعد از نماز بداند كه در بين نماز حال ترديدى داشته ، كه مثلًا دو ركعت خوانده يا سه ركعت و بنا را بر سه گذاشته ، ولى نداند كه گمانش به خواندن سه ركعت بوده ، يا هر دو طرف در نظر او مساوى بوده ، بايد نماز احتياط را بخواند .\r\nمسئله 1254 - اگر موقعى كه تشهّد مىخواند ، يا بعد از ايستادن شكّ كند كه دو سجده را بجا آورده يا نه ، و در همان موقع يكى از شكّهائى كه اگر بعد از تمام شدن دو سجده اتّفاق بيفتد صحيح مىباشد ، براى او پيش آيد ، مثلًا شكّ كند كه دو ركعت خوانده يا سه ركعت ، چنانچه به دستور آن شكّ عمل كند ، نمازش صحيح است . ولى احتياط مستحب اعاده نماز است .\r\nمسئله 1255 - اگر پيش از آنكه مشغول تشهّد شود ، يا پيش از ايستادن ، شكّ كند كه دو سجده را بجا آورده يا نه ، و در همان موقع يكى از شكّهائى كه بعد از تمام شدن دو سجده صحيح است ، برايش پيش آيد ، نماز باطل است .\r\nمسئله 1256 - اگر موقعى كه ايستاده ، بين سه و چهار يا بين سه و چهار و پنج شكّ كند و يادش بيايد كه يك سجده يا دو سجده را از ركعت پيش بجا نياورده ، نمازش باطل است .\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nمسئله 1257 - اگر شكّ او از بين برود و شكّ ديگرى برايش پيش آيد ، مثلًا اوّل شكّ كند كه دو ركعت خوانده يا سه ركعت ، بعد شكّ كند كه سه ركعت خوانده يا چهار ركعت ، بايد به دستور شكّ دوّم عمل نمايد .\r\nمسئله 1258 - اگر بعد از نماز شكّ كند كه در نماز ، مثلًا بين دو و چهار شكّ كرده ، يا بين سه و چهار ، احتياط واجب آن است كه به دستور هر دو عمل كند و نماز را هم دوباره بخواند .\r\nمسئله 1259 - اگر بعد از نماز بفهمد كه در نماز شكّى براى او پيش آمده ، ولى نداند از شكّهاى باطل بوده يا از شكهاى صحيح ، و اگر از شكّهاى صحيح بوده ، كدام قسم آن بوده است ، بنابراحتياط مستحب بايد دو ركعت نماز احتياط ايستاده و يك ركعت ايستاده و دو ركعت نشسته و دو سجدهء سهو بجا آورد و نماز را هم دوباره بخواند . ولى اقوى جواز اكتفاء به اعادهء نماز است .\r\nمسئله 1260 - كسى كه نشسته نماز مىخواند ، اگر شكّى كند كه مختار است براى آن يك ركعت نماز احتياط ايستاده يا دو ركعت نشسته بخواند ، بايد دو ركعت نشسته را بجا آورد . و اگر شكّى كند كه معيّن شده براى آن نماز احتياط ايستاده بخواند ، ظاهراً يك ركعت نشسته بجاى يك ركعت ايستاده كفايت مىكند ، و همچنين دو ركعت نشسته بجاى دو ركعت ايستاده .\r\nمسئله 1261 - كسى كه ايستاده نماز مىخواند ، اگر موقع خواندن نماز احتياط از ايستادن عاجز شود ، بايد مثل كسى كه نماز را نشسته مىخواند ، و حكم آن در مسئلهء پيش گفته شد ، نماز احتياط را بجا آورد .\r\nمسئله 1262 - كسى كه نشسته نماز مىخواند ، اگر اتّفاقاً موقع خواندن نماز احتياط بتواند بايستد ، بايد به وظيفه كسى كه نماز را ايستاده مىخواند عمل كند .\r\n\r\nنماز احتياط\r\nمسئله 1263 - كسى كه نماز احتياط بر او واجب است ، بعد از سلام نماز بايد فوراً نيّت نماز احتياط كند و تكبير بگويد و حمد - بدون سوره - را بخواند و به ركوع رود و دو سجده نمايد ، سپس اگر يك ركعت نماز احتياط بر او واجب است ، بعد از دو سجده ، تشهّد بخواند و سلام دهد ، و اگر دو ركعت نماز احتياط بر او واجب است بعد از دو سجده ، يك ركعت ديگر مثل ركعت اوّل بجا آورد و بعد از تشهّد سلام دهد .\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nمسئله 1264 - نماز احتياط سوره و قنوت ندارد و بايد آن را آهسته بخوانند و نيّت آن را به زبان نياورند ، و احتياط واجب آن است كه بِسْمِ اللّهِ الرّحمنِ الرّحيمِ آن را هم آهسته بگويند .\r\nمسئله 1265 - اگر پيش از خواندن نماز احتياط بفهمد نمازى كه خوانده درست بوده ، لازم نيست نماز احتياط را بخواند ، و اگر در بين نماز احتياط بفهمد ، لازم نيست آن را تمام نمايد .\r\nمسئله 1266 - اگر پيش از خواندن نماز احتياط بفهمد كه ركعتهاى نمازش كم بوده ، چنانچه كارى كه نماز را باطل مىكند انجام نداده ، بايد آنچه از نماز نخوانده ، بخواند و براى سلام بى جا دو سجدهء سهو بنمايد . و اگر كارى كه نماز را باطل مىكند ، انجام داده ، مثلًا پشت به قبله كرده ، بايد نماز را دوباره بجا آورد .\r\nمسئله 1267 - اگر بعد از نماز احتياط بفهمد كسرِى نماز به مقدار نماز احتياط بوده ، مثلًا در شكّ بين سه و چهار ، يك ركعت نماز احتياط ايستاده بخواند ، بعد بفهمد نماز را سه ركعت خوانده ، نمازش صحيح است .\r\nمسئله 1268 - اگر بعد از خواندن نماز احتياط بفهمد كسرى نماز كمتر از نماز احتياط بوده ؛ مثلًا در شكّ بين دو و چهار ، دو ركعت نماز احتياط ايستاده بخواند ، بعد بفهمد نماز را سه ركعت خوانده چنانچه منافى بجا نياورده باشد ، بنابر احتياط مستحب كسرى ( يك ركعت ) را اضافه كند و نماز را هم دوباره بخواند و مىتواند فقط نماز را از اصل اعاده كم كند ، و بهتر است كه كارى مانند انحراف از قبله را انجام داده سپس نماز را شروع نمايد ولى اگر منافى بجا آورده فقط نمازش را دوباره بخواند .\r\nمسئله 1269 - اگر بعد از خواندن نماز احتياط بفهمد كسرى نماز بيشتر از نماز احتياط بوده ، مثلًا در شكّ بين سه و چهار يك ركعت نماز احتياط ايستاده بخواند ؛ بعد بفهمد نماز را دو ركعت خوانده ، چنانچه بعد از نماز احتياط كارى كه نماز را باطل مىكند انجام داده ، مثلًا پشت به قبله كرده ، نماز را دوباره بخواند و اگر كارى كه نماز را باطل مىكند انجام نداده بنابر احتياط مستحب دو ركعت كسرى نماز را بجا آورد و يا يك ركعت ديگر بدون تكبيرهء الاحرام اضافه كند و دو سجدهء سهو براى سلام بى جا انجام دهد و به هر حال نماز را هم دوباره بخواند و مىتواند فقط نماز را اعاده كند و بهتر است كه كارى مانند انحراف از قبله انجام بدهد و سپس نماز را شروع كند .\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nمسئله 1270 - اگر بين دو و سه و چهار شكّ كند و بعد از خواندن دو ركعت نماز احتياط ايستاده ، يادش بيايد كه نماز را دو ركعت خوانده ، لازم نيست دو ركعت نماز احتياط نشسته را بخواند .\r\nمسئله 1271 - اگر بين سه و چهار شكّ كند و موقعى كه دو ركعت نماز احتياط نشسته يا يك ركعت ايستاده را مىخواند ، يادش بيايد كه نماز را سه ركعت خوانده اگر احتياط ايستاده انجام داده بايد نماز احتياط را تمام كند و نمازش صحيح است و اگر نشسته خوانده در صورتى كه پيش از ركوع ركعت اوّل يادش بيايد بايد بايستد و نماز را بطور ايستاده انجام دهد و اگر پس از ركوع اوّل يادش بيايد بنابر احتياط واجب تمام كند و دوباره نماز را بخواند .\r\nمسئله 1272 - اگر بين دو و سه و چهار شكّ كند و موقعى كه دو ركعت نماز احتياط ايستاده را مىخواند ، پيش از ركوع ركعت دوّم يادش بيايد كه نماز را سه ركعت خوانده بايد بنشيند و نماز احتياط را يك ركعتى تمام كند و به احتياط مستحب اصل نماز را هم اعاده كند .\r\nمسئله 1273 - اگر در بين نماز احتياط بفهمد كسرى نمازش بيشتر يا كمتر از نماز احتياط بوده ، اگر مىتواند بايد آن را تصحيح كند مثلًا اگر يك ركعت كسر داشته و اينك در ركعت دوّم پيش از ركوع است بنشيند و اگر دو ركعت كسر داشته و نماز احتياط ايستاده يك ركعتى شروع كرده يك ركعت ديگر اضافه كند و بعد از نماز براى سلام بى جا سجدهء سهو كند و اگر امكان تصحيح ندارد بايد آن را رها كند و بنابر احتياط مستحب كسرى نماز را بجا آورد و نماز را دوباره بخواند مثلًا در شكّ بين سه و چهار اگر موقعى كه دو ركعت نماز احتياط نشسته را مىخواند ، يادش بيايد كه نماز را دو ركعت خوانده ، نماز احتياط نشسته را رها كند و دو ركعت كسرى نماز را بخواند و نماز را هم دوباره بجا آورد ولى مىتواند فقط اصل نماز را اعاده كند و بهتر است كه كارى مانند انحراف از قبله انجام داده سپس شروع نمايد .\r\nمسئله 1274 - اگر شكّ كند نماز احتياطى را كه بر او واجب بوده بجا آورده يا نه ، چنانچه وقت نماز گذشته به شكّ خود اعتنا نكند و اگر وقت دارد در صورتى كه مشغول كار ديگرى نشده و از جاى نماز برنخاسته و كارى هم - مثل پشت كردن به قبله كه نماز را باطل مىكند انجام نداده ، بايد نماز احتياط را بخواند و اگر مشغول كار ديگرى شده يا\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nكارى كه نماز را باطل مىكند بجا آورده ، يا بين نماز و شكّ او زياد طول كشيده ، احتياط مستحب آن است كه نماز احتياط را بجا آورد و نماز را هم دوباره بخواند . ولى اقوى اين است كه مىتواند به شكّ خود اعتنا نكند .\r\nمسئله 1275 - اگر در نماز احتياط ، ركنى را زياد كند ، يا مثلًا بجاى يك ركعت دو ركعت بخواند ، نماز احتياط باطل مىشود ، و بايد دوباره نماز احتياط را بخواند و اصل نماز را هم اعاده نمايد و مىتواند نماز احتياط باطله را رها كرده اصل نماز را دوباره بخواند .\r\nمسئله 1276 - موقعى كه مشغول نماز احتياط است اگر در يكى از افعال آن شكّ كند ، چنانچه محلّ آن نگذشته ، بايد بجا آورد و اگر محلّش گذشته ، بايد به شكّ خود اعتنا نكند ، مثلًا اگر شكّ كند كه حمد خوانده يا نه ، چنانچه به ركوع نرفته بايد بخواند و اگر به ركوع رفته ، بايد به شكّ خود اعتنا نكند .\r\nمسئله 1277 - اگر در شماره ركعتهاى نماز احتياط شكّ كند ، چنانچه طرف بيشتر شكّ نماز را باطل مىكند ، بايد بنا را بر كمتر بگذارد و اگر طرف بيشتر شكّ نماز را باطل نمىكند ، بايد بنا را بر بيشتر بگذارد و در صورت اوّل بعد از اتمام نماز احتياط ، اصل نماز را نيز بنابر احتياط مستحب دوباره بخواند . مثلًا موقعى كه مشغول خواندن دو ركعت نماز احتياط است ، اگر شكّ كند كه دو ركعت خوانده يا سه ركعت ، چون طرف بيشتر شكّ نماز را باطل مىكند ، بايد بنا بگذارد كه دو ركعت خوانده و اگر شكّ كند كه يك ركعت خوانده يا دو ركعت ، چون طرف بيشتر شكّ نماز را باطل نمىكند بايد بنا بگذارد كه دو ركعت خوانده است . و به احتياط مستحب اصل نماز را نيز در صورت اوّل اعاده نمايد .\r\nمسئله 1278 - اگر در نماز احتياط چيزى كه ركن نيست سهواً كم يا زياد شود و از چيزهايى باشد كه در خودِ نماز سجدهء سهو دارد احتياط مستحب آن است كه سجدهء سهو را بجا آورد .\r\nمسئله 1279 - اگر بعد از سلام نماز احتياط شكّ كند كه يكى از اجزاء يا شرايط آن را بجا آورده يا نه ، به شكّ خود اعتنا نكند .\r\nمسئله 1280 - اگر در نماز احتياط ، تشهّد يا يك سجده را فراموش كند ، احتياط واجب آن است كه بعد از سلام نماز ، آن را قضا نمايد .\r\nمسئله 1281 - اگر نماز احتياط و قضاى يك سجده يا قضاى يك تشهّد يا دو سجدهء سهو بر او واجب شود ، بايد اوّل نماز احتياط را بجا آورد .\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nمسئله 1282 - حكم گمان مربوط به شماره ركعت در نماز مثل حكم يقين است ، مثلًا اگر انسان گمان دارد كه نماز را چهار ركعت خوانده ، نبايد نماز احتياط بخواند . حكم گمان مربوط به افعال نيز همين‌طور است و مثلًا اگر گمان دارد ركوع كرده . نبايد آن را بجا آورد ولى احتياط مستحب آن است كه حكم شكّ را عمل كند و سپس نماز را اعاده كند و حكم گمان در ذكرهاى نماز حكم شكّ است و بايد رعايت گذشتن از محلّ را بنمايد . مثلًا اگر گمان دارد حمد را نخوانده ، چنانچه به ركوع نرفته ، بايد بخواند ، و اگر به ركوع رفته نمازش صحيح است .\r\nمسئله 1283 - حكم شكّ و سهو و گمان در نمازهاى واجب يوميّه و نمازهاى واجب ديگر فرق ندارد ، مثلًا اگر در نماز آيات شكّ كند كه يك ركعت خوانده يا دو ركعت ، چون شكّ در نماز دو ركعتى است ، نماز باطل مىشود .\r\n\r\nسجدهء سهو\r\nمسئله 1284 - براى شش چيز بعد از سلام نماز ، انسان بايد دو سجدهء سهو به دستورى كه بعداً گفته مىشود . بجا آورد :\r\nاوّل - آنكه در بين نماز ، سهواً حرف بزند .\r\nدوّم - جايى كه نبايد سلام نماز را بدهد ، مثلًا در ركعت اوّل سهواً سلام بدهد .\r\nسوّم - آنكه يك سجده را فراموش كند ( بنا براحتياط واجب ) .\r\nچهارم - آنكه تشهّد را فراموش كند .\r\nپنجم - آنكه در نماز چهار ركعتى بعد از سجدهء دوّم شكّ كند كه چهار ركعت خوانده يا پنج ركعت .\r\nششم - در جايى كه بايد بايستد مثلًا موقع خواندن حمد و سوره اشتباهاً بنشيند ، يا در جايى كه بايد بنشيند مثلًا موقع خواندن تشهّد اشتباهاً بايستد ، بنابر احتياط واجب ، بايد دو سجدهء سهو بجا آورد . و براى هر چيزى كه در نماز اشتباهاً كم يا زياد كند ، احتياط مستحب آن است كه دو سجدهء سهو بنمايد .\r\nمسئله 1285 - اگر انسان اشتباهاً يا به خيال اين‌كه نمازش تمام شده حرف بزند بايد دو سجدهء سهو بجا آورد .\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nمسئله 1286 - براى حرفى كه از آه كشيدن و سرفه پيدا مىشود ، سجدهء سهو واجب نيست ، ولى اگر مثلًا سهواً آخ يا آه بگويد ، بايد سجدهء سهو نمايد .\r\nمسئله 1287 - اگر چيزى را كه غلط خوانده دوباره بطور صحيح بخواند ، براى دوباره خواندن آن سجدهء سهو واجب نيست .\r\nمسئله 1288 - اگر در نماز سهواً چند كلمه حرف بزند و تمام آنها يك مرتبه حساب شود ، براى همه آنها دو سجدهء سهو كافى است .\r\nمسئله 1289 - اگر سهواً تسبيحات اربعه را نگويد يا بيشتر از سه مرتبه بگويد احتياط مستحب آن است كه بعد از نماز دو سجدهء سهو بجا آورد .\r\nمسئله 1290 - اگر درجايى كه نبايد سلام نماز را بگويد سهواً بگويد : « السلام علينا و علي عبادالله الصالحين » يا بگويد : « السلام عليكم و رحمة الله و بركاته » بايد دو سجدهء سهو بنمايد ، و همچنين اگر سهواً مقدارى از اين دو سلام را بگويد بايد دو سجدهء سهو بنمايد ولى اگر سهواً بگويد « السلام عليك ايها النبي و رحمة الله و بركاته » يا جزئى از اين سلام را بگويد فقط احتياط مستحب آن است كه دو سجدهء سهو بجا آورد ولى لازم نيست .\r\nمسئله 1291 - اگر در جايى كه نبايد سلام دهد ، اشتباهاً هر سه سلام را بگويد دو سجدهء سهو كافى است .\r\nمسئله 1292 - اگر يك سجده يا تشهّد را فراموش كند و پيش از ركوع ركعت بعد يادش بيايد ، بايد برگردد و بجا آورد و بعد از نماز بنابر احتياط واجب براى ايستادن بى جا دو سجدهء سهو بنمايد .\r\nمسئله 1293 - اگر در ركوع يا بعد از آن يادش بيايد كه يك سجده يا تشهّد را از ركعت پيش فراموش كرده ، بايد بعد از سلام نماز سجده يا تشهّد را قضا نمايد و بعد از آن دو سجدهء سهو بجا آورد .\r\nمسئله 1294 - اگر سجدهء سهو را بعد از سلام نماز عمداً بجا نياورد ، معصيت كرده ولى نماز باطل نمىشود و واجب است هر چه زودتر آن را انجام دهد و چنانچه سهواً بجا نياورد هر وقت يادش آمد بايد فوراً انجام دهد .\r\nمسئله 1295 - اگر شكّ دارد كه سجدهء سهو بر او واجب شده يا نه ، لازم نيست بجا آورد .\r\nمسئله 1296 - كسى كه شكّ دارد مثلًا دو سجدهء سهو بر او واجب شده يا چهار تا ، اگر دو سجده بنمايد كافى است .\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nمسئله 1297 - اگر بداند يكى از دو سجدهء سهو را بجا نياورده ، و امكان تدارك هم نباشد بايد دوباره انجام دهد و اگر بداند سهواً سه سجدهء سهو كرده ، بهتر است دوباره دو سجدهء سهو بنمايد ، ولى لازم نيست .\r\n\r\nدستور سجدهء سهو\r\nمسئله 1298 - دستور سجدهء سهو اين است كه بعد از سلام نماز فوراً نيّت سجدهء سهو كند و پيشانى را به چيزى كه سجده بر آن صحيح است بگذارد و بنابر احتياط واجب رو به قبله و با وضو باشد - و ذكر بگويد : و ذكر سجدهء سهو را به سه نحو مىشود انجام داد اول : « بسم الله و بالله و صلي الله علي محمد و آله » . دوم : « بسم الله و بالله اللهم صل علي محمد و آل محمد » . سوم : « بسم الله و بالله السلام عليك ايها النبي و رحمة الله و بركاته » و احتياط در اختيار قسم سوّم است ، بعد بايد بنشيند و دوباره به سجده رود و همين ذكر را بگويد و بنشيند و بعد از خواندن تشهّد سلام دهد .\r\n\r\nقضاى سجده و تشهّد فراموش شده\r\nمسئله 1299 - اگر تشهّد نماز فراموش شود بايد پس از نماز قضا كند البتّه اگر از ركعت آخر بوده نيّت اداء يا قضا نكند و به قصد ما فى الذّمّه بياورد ( به احتياط واجب ) و همين‌طور در سجدهء مربوط به ركعت آخر .\r\nضمناً بايد بدانيم كه اگر دو سجده از يك ركعت فراموش شود نماز باطل است ولى اگر از هر ركعت يك سجده فراموش شود نماز باطل نيست و پس از نماز قضاء مىكند .\r\nمسئله 1300 - سجده و تشهّدى را كه انسان فراموش كرده و بعد از نماز قضاى آن را بجا مىآورد ، بايد تمام شرايط نماز : مانند پاك بودن بدن و لباس و رو به قبله بودن و شرطهاى ديگر را داشته باشد .\r\nمسئله 1301 - اگر سجده يا تشهّد را چند دفعه فراموش كند مثلًا يك سجده از ركعت اوّل و يك سجده از ركعت دوّم فراموش نمايد ، بايد بعد از نماز قضاى هر دو را با سجده‌هاى سهوى كه براى آنها لازم است بجا آورد و لازم نيست معيّن كند كه قضاى كدام يك آنها است مگر در تشهّد و سجده ركعت آخر بايد ابتدا آنچه مربوط به ركعت آخر مىباشد انجام دهد و سپس قضاى آنچه مربوط به ركعت‌هاى پيشين است ( به احتياط واجب ) .\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nمسئله 1302 - اگر يك سجده و تشهّد را فراموش كند ، احتياط واجب آن است كه هر كدام را كه مربوط به ركعت آخر است اوّل انجام دهد ، و اگر نداند كدام است بايد احتياطاً يك سجده و تشهّد و بعد يك سجده ديگر بجا آورد ، يا يك تشهّد و يك سجده و بعد يك تشهّد ديگر بجا آورد ، تا يقين كند سجده و تشهّد را به ترتيبى كه فراموش كرده قضا نموده است و احتياط مستحب آن است كه همه جا رعايت ترتيب بشود هر چند مربوط به ركعت آخر نباشد .\r\nمسئله 1303 - اگر به خيال اين‌كه اوّل ، سجده را فراموش كرده ، اوّل قضاى آن را بجا آورد و بعد از خواندن تشهّد يادش بيايد كه اوّل تشهّد را فراموش كرده ، احتياط مستحب آن است كه دوباره سجده را قضا نمايد . و نيز اگر به خيال اين‌كه اوّل تشهّد را فراموش كرده اوّل قضاى آن را بجا آورد ، و بعد از سجده يادش بيايد كه اوّل سجده را فراموش كرده ، بنابر احتياط مستحب بايد دوباره تشهّد را بخواند .\r\nمسئله 1304 - اگر بين سلام نماز و قضاى سجده يا تشهّد كارى كند كه اگر عمداً يا سهواً در نماز اتّفاق بيفتد نماز باطل مىشود ، مثلًا پشت به قبله نمايد ، احتياط مستحب آن است كه بعد از قضاى سجده و تشهّد دوباره نماز را بخواند .\r\nمسئله 1305 - اگر بعد از سلام نماز يادش بيايد كه يك سجده از ركعت آخر را فراموش كرده ، چنانچه كارى كه عمدى و سهوى آن نماز را باطل مىكند مثل پشت كردن به قبله انجام نداده ، بنابر احتياط واجب بايد به قصد ما فى الذّمّه سجده فراموش شده و بعد از آن تشهّد و سلام و دو سجدهء سهو بجا آورد و نيز اگر يادش بيايد كه تشهّد ركعت آخر را فراموش كرده ، بايد احتياطاً به قصد ما فى الذّمّه و اين‌كه وظيفه خود را انجام داده باشد تشهّد را بخواند و بعد از آن ، سلام دهد و دو سجدهء سهو بنمايد .\r\nمسئله 1306 - اگر بين سلام نماز و قضاى سجده يا تشهّد كارى كند كه براى آن سجده سهو واجب مىشود ، مثل آنكه سهواً حرف بزند ، بنابر احتياط واجب بايد سجده يا تشهّد را قضا كند و غير از سجده سهوى كه براى قضاى سجده يا تشهّد لازم است دو سجدهء سهو ديگر بنمايد .\r\nمسئله 1307 - اگر نداند كه سجده را فراموش كرده يا تشهّد را ، بايد هر دو را قضا نمايد و هر كدام را اوّل بجا آورد اشكال ندارد .\r\nمسئله 1308 - اگر شكّ دارد كه سجده يا تشهّد را فراموش كرده يا نه ، واجب نيست قضا نمايد .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nمسئله 1309 - اگر بداند سجده يا تشهّد را فراموش كرده و شكّ كند كه پيش از ركوع ركعت بعد بجا آورده يا نه ، احتياط واجب آن است كه آن را قضا نمايد .\r\nمسئله 1310 - كسى كه بايد سجده يا تشهّد را قضا نمايد ، اگر براى كار ديگرى هم سجدهء سهو بر او واجب شود بنابر احتياط لازم بايد بعد از نماز سجده يا تشهّد را قضا نمايد بعد سجدهء سهو را بجا آورد .\r\nمسئله 1311 - اگر شكّ دارد كه بعد از نماز قضاى سجده يا تشهّد فراموش شده را بجا آورده يا نه ، چنانچه وقت نماز نگذشته بايد سجده يا تشهّد را قضا نمايد . و اگر وقت نماز گذشته قضاى آن مستحب است .\r\nمسئله 1312 - اگر سجده يا تشهّد فراموش شده مربوط به ركعت آخر باشد به احتياط واجب بايد پس از سجده تشهّد و سلام هم بخواند و نيز پس از تشهّد سلام هم بگويد ولى اگر مربوط به ركعتهاى قبل باشد چيزى بيش از قضاى سجده يا تشهّد لازم نيست .\r\n\r\nاخلال به اجزاء و شرايط نماز\r\nمسئله 1313 - هرگاه چيزى از واجبات نماز را عمداً كم يا زياد كند ، اگر چه يك حرف آن باشد ، نماز باطل است .\r\nمسئله 1314 - اگر به واسطهء ندانستن مسئله ، چيزى از واجبات نماز را كم يا زياد كند اگر آن چيز ركن نماز باشد نماز باطل است و همين‌طور است اگر شخص جاهل مقصّر باشد هر چند آن چيز ركن نباشد ( بنا براحتياط واجب ) امّا اگر جاهل قاصر باشد و آن چيز ركن نباشد نمازش صحيح است ولى چنانچه به واسطه ندانستن مسئله حمد و سوره نماز صبح و مغرب و عشا را آهسته بخواند ، يا حمد و سوره نماز ظهر و عصر را بلند بخواند ، يا در مسافرت نماز ظهر و عصر و عشا را چهار ركعت بخواند هر چند جاهل مقصّر باشد نمازش صحيح است .\r\nمسئله 1315 - اگر در بين نماز بفهمد وضو يا غسلش باطل بوده ، يا بدون وضو يا غسل مشغول نماز شده ، بايد نماز را به هم بزند و دوباره با وضو يا غسل بخواند و اگر بعد از نماز بفهمد ، بايد دوباره نماز را با وضو يا غسل بجا آورد و اگر وقت گذشته قضا نمايد .\r\nمسئله 1316 - اگر بعد از رسيدن به ركوع يادش بيايد كه دو سجده از ركعت پيش فراموش كرده ، نمازش باطل است و اگر پيش از رسيدن به ركوع يادش بيايد ، بايد برگردد و\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nدو سجده را بجا آورد و برخيزد و حمد و سوره يا تسبيحات را بخواند و نماز را تمام كند و بعد از نماز بنابر احتياط واجب ، براى ايستادن بى جا دو سجدهء سهو بنمايد .\r\nمسئله 1317 - اگر پيش از گفتن سلام نماز يعنى « السلام علينا . . . » و « السلام عليكم . . . » يادش بيايد كه دو سجدهء ركعت آخر را بجا نياورده ، بايد دو سجده را بجا آورد و دوباره تشهّد بخواند و نماز را سلام دهد .\r\nمسئله 1318 - اگر پيش از سلام نماز يادش بيايد كه يك ركعت يا بيشتر از آخر نماز نخوانده ، بايد مقدارى را كه فراموش كرده بجا آورد .\r\nمسئله 1319 - اگر بعد از سلام نماز يادش بيايد كه يك ركعت يا بيشتر از آخر نماز را نخوانده چنانچه كارى انجام داده كه اگر در نماز عمداً يا سهواً اتّفاق بيفتد نماز را باطل مىكند ، مثلًا پشت به قبله كرده ، نمازش باطل است . و اگر كارى كه عمدى و سهوى آن ، نماز را باطل مىكند انجام نداده بايد فوراً مقدارى را كه فراموش كرده بجا آورد و براى سلام بى جا نيز دو سجدهء سهو بنمايد .\r\nمسئله 1320 - هرگاه بعد از سلام نماز عملى انجام دهد كه اگر در نماز عمداً يا سهواً اتّفاق بيفتد نماز را باطل مىكند ، مثلًا پشت به قبله نمايد و بعد يادش بيايد كه دو سجدهء آخر را بجا نياورده ، نمازش باطل است و اگر پيش از انجام كارى كه نماز را باطل مىكند ، يادش بيايد ، بايد دو سجده‌اى را كه فراموش كرده بجا آورد و دوباره تشهّد بخواند و نماز را سلام دهد و دو سجدهء سهو براى سلامى كه اوّل گفته است بنمايد .\r\nمسئله 1321 - اگر بفهمد نماز را پيش از وقت خوانده ، يا از روى جهل به مسئله و يا غفلت يا فراموشى پشت به قبله يا به طرف راست يا به طرف چپ قبله بجا آورده ، بايد دوباره بخواند و اگر وقت گذشته قضا نمايد ولى اگر تفحّص از قبله كرده و در تشخيص قبله اشتباه نموده اگر پشت به قبله بوده بايد دوباره بخواندوگرنه اگر در وقت ملتفت شود بايد دوباره نماز را بخواند و اگر در خارج وقت باشد قضاى آن لازم نيست هر چند احتياط خوب است .\r\n\r\nنماز مسافر\r\nمسافر بايد نماز ظهر و عصر و عشا را با هشت شرط شكسته - يعنى دو ركعت - بخواند :\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nشرط اوّل - آنكه سفر او كمتر از هشت فرسخ ( رفت فقط يا مجموع رفت و برگشت ) نباشد و فرسخ شرعى دوازده هزار ذراع است به ذراع متعارف ، و اگر ذراع متوسّط را حدود 47 سانتيمتر حساب كنيم كه برخى چنين گفته‌اند ، چهار فرسخ مىشود بيست و دو كيلومتر و پانصد و شصت متر ، و اگر شكّ در مقدار ذراع باشد تا يقين به تحقّق چهار فرسخ ندارد طبق وظيفهء قبلى خود عمل كند .\r\nمسئله 1322 - كسى كه مجموع رفتن و برگشتن او هشت فرسخ است ، چنانچه رفتن او كمتر از چهار فرسخ نباشد ، بايد نماز را شكسته بخواند . بنابراين اگر رفتن سه فرسخ و برگشتن پنج فرسخ باشد ، بايد نماز را تمام - يعنى چهار ركعت - بخواند .\r\nمسئله 1323 - اگر رفتن او از چهار فرسخ كمتر نباشد نمازش شكسته است و روزه را نيز بايد افطار نمايد ، خواه همان روز يا شب آن برگردد يا نه ولى بايد قصد ده روز ماندن آنجا را نداشته باشد .\r\nمسئله 1324 - اگر سفر مختصرى از هشت فرسخ كمتر باشد ، يا انسان نداند كه سفر او هشت فرسخ است يا نه ، نبايد نماز را شكسته بخواند . و چنانچه شكّ كند كه سفر او هشت فرسخ است يا نه ، در صورتى كه تحقيق كردن برايش مشقّت دارد ، بايد نمازش را تمام بخواند و اگر مشقّت ندارد ، بنابر احتياط واجب بايد تحقيق كند كه اگر دو عادل بگويند ، يا بين مردم معروف باشد كه سفر او هشت فرسخ است ، نماز را شكسته بخواند .\r\nمسئله 1325 - اگر يك عادل خبر دهد كه سفر انسان هشت فرسخ است ، آن هم مثل خبر دو عادل مىباشد و نماز شكسته است گرچه بنابر احتياط مستحب خوب است نماز را هم شكسته و هم تمام بخواند و روزه بگيرد و قضاى آن را هم بجا آورد .\r\nمسئله 1326 - كسى كه يقين دارد سفر او هشت فرسخ است ، اگر نماز را شكسته بخواند و بعد بفهمد كه هشت فرسخ نبوده ، بايد آن را چهار ركعتى بجا آورد و اگر وقت گذشته قضا نمايد .\r\nمسئله 1327 - كسى كه قصد مسافرت به محلّ معيّنى نموده و يقين دارد سفرش هشت فرسخ نيست ، يا شكّ دارد كه هشت فرسخ هست يا نه ، چنانچه در بين راه يا بعد از رسيدن به مقصد بفهمد كه سفر او هشت فرسخ بوده ، بايد نماز را شكسته بخواند و اگر تمام خوانده دوباره شكسته بجا آورد .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nمسئله 1328 - اگر بين دو محلّى كه فاصله آنها كمتر از چهار فرسخ است چند مرتبه رفت و آمد كند ، اگر چه روى هم رفته هشت فرسخ شود ، بايد نماز را تمام بخواند .\r\nمسئله 1329 - اگر محلّى دو راه داشته باشد ، يك راه آن كمتر از هشت فرسخ - رفت و برگشت - و راه ديگر آن هشت فرسخ يا بيشتر باشد ، چنانچه انسان از راهى كه هشت فرسخ است به آنجا برود ، بايد نماز را شكسته بخواند و اگر از راهى كه هشت فرسخ نيست برود ، بايد تمام بخواند .\r\nمسئله 1330 - اگر شهر ديوار دارد ، بايد ابتداى هشت فرسخ - رفت و برگشت - را از ديوار شهر حساب كند ، و اگر ديوار ندارد بايد از خانه‌هاى آخر شهر حساب نمايد .\r\nشرط دوّم - آنكه از اوّل مسافرت قصد هشت فرسخ را داشته باشد ، پس اگر به جايى كه كمتر از هشت فرسخ - رفت و برگشت - است مسافرت كند و بعد از رسيدن به آن جا قصد كند جايى برود كه با مقدارى كه آمده هشت فرسخ شود ، چون از اوّل قصد هشت فرسخ را نداشته ، بايد نماز را تمام بخواند ولى اگر بخواهد از آنجا هشت فرسخ برود ، يا چهار فرسخ برود و كمتر از ده روز بماند و برگردد ، بايد نماز را شكسته بخواند .\r\nمسئله 1331 - كسى كه نمىداند سفرش چند فرسخ است ، مثلًا براى پيدا كردن گمشده‌اى مسافرت مىكند و نمىداند كه چه مقدار بايد برود تا آن را پيدا كند ، بايد نماز را تمام بخواند . ولى در برگشتن ، چنانچه تا وطنش و يا جايى كه مىخواهد ده روز در آنجا بماند ، هشت فرسخ يا بيشتر باشد ، بايد نماز را شكسته بخواند . و نيز اگر در بين رفتن قصد كند كه چهار فرسخ برود ، چنانچه رفتن و برگشتن هشت فرسخ شود ، بايد نماز را شكسته بخواند .\r\nمسئله 1332 - مسافرت در صورتى بايد نماز را شكسته بخواند كه تصميم داشته باشد هشت فرسخ برود ، پس كسى كه از شهر بيرون مىرود و مثلًا قصدش اين است كه اگر رفيق پيدا كند ، سفر هشت فرسخى برود ، چنانچه اطمينان دارد كه رفيق پيدا مىكند ، بايد نماز را شكسته بخواند و اگر اطمينان ندارد ، بايد تمام بخواند .\r\nمسئله 1333 - كسى كه قصد هشت فرسخ دارد ، اگر چه خيلى آهسته و در هر روز مقدار خيلى كمى راه برود ، وقتى به جايى برسد كه ديوار شهر را نبيند و اذان آن را نشنود ، بايد نماز را شكسته بخواند .\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nمسئله 1334 - كسى كه در سفر در اختيار ديگرى است ، مانند نوكرى كه با آقاى خود مسافرت مىكند ، چنانچه بداند سفر او هشت فرسخ است ، بايد نماز را شكسته بخواند و اگر نداند بنابر احتياط واجب بايد از او بپرسد ، كه اگر سفر او هشت فرسخ باشد ، نماز را شكسته بجا آورد . و اگر نتواند سؤال كند نماز را تمام بخواند .\r\nمسئله 1335 - كسى كه در سفر در اختيار ديگرى است ، اگر بداند يا گمان داشته باشد كه پيش از رسيدن به چهار فرسخ از او جدا مىشود و سفر نمىكند ، بايد نماز را تمام بخواند .\r\nمسئله 1336 - كسى كه در سفر در اختيار ديگرى است ، اگر شكّ دارد كه پيش از رسيدن به چهار فرسخ از او جدا مىشود يا نه بايد نماز را تمام بخواند ، ولى اگر شكّ او از اين جهت است كه احتمال مىدهد مانعى براى سفر او پيش آيد ، چنانچه احتمال او در نظر مردم بجا نباشد ، بايد نماز را شكسته بخواند . و اگر احتمال عقلائى است كه معمولًا با قصد سفر منافات دارد بايد تمام بخواند .\r\nشرط سوّم - آنكه در بين راه از قصد خود برنگردد ، پس اگر پيش از رسيدن به چهار فرسخ از قصد خود برگردد ، يا مردّد شود ، بايد نماز را تمام بخواند .\r\nمسئله 1337 - اگر بعد از رسيدن به چهار فرسخ از مسافرت منصرف شود ، چنانچه تصميم داشته باشد ، كه همانجا بماند يا بعد از ده روز برگردد ، يا در برگشتن و ماندن مردّد باشد ، بايد نماز را تمام بخواند .\r\nمسئله 1338 - اگر بعد از رسيدن به چهار فرسخ از مسافرت منصرف شود و تصميم نداشته باشد كه ده روز در آنجا بماند ، بايد نماز را شكسته بخواند .\r\nمسئله 1339 - اگر براى رفتن به محلّى كه هشت فرسخ باشد حركت كند و بعد از رفتن مقدارى از راه بخواهد جاى ديگرى برود ، چنانچه از محلّ اوّلى كه حركت كرده تا جايى كه مىخواهد برود ، هشت فرسخ باشد ، بايد نماز را شكسته بخواند .\r\nمسئله 1340 - اگر پيش از آنكه به هشت فرسخ برسد ، مردّد شود كه بقيّه راه را برود يا نه ، و در موقعى كه مردّد است راه نرود و بعد تصميم بگيرد كه بقيّه راه را برود بايد تا آخر مسافرت نماز را شكسته بخواند .\r\nمسئله 1341 - اگر پيش از آنكه به هشت فرسخ برسد ، مردّد شود كه بقيّه راه را برود يا نه و در موقعى كه مردّد است مقدارى راه برود و بعد تصميم بگيرد كه هشت فرسخ ديگر برود ، يا چهار فرسخ برود و چهار فرسخ برگردد ، تا آخر مسافرت بايد نماز را شكسته بخواند .\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nمسئله 1342 - اگر پيش از آنكه به هشت فرسخ برسد ، مردّد شود كه بقيّه راه را برود يا نه ، و در موقعى كه مردّد است مقدارى راه برود و بعد تصميم بگيرد كه بقيّه راه را برود ، چنانچه باقيمانده سفر او چهار فرسخ باشد كه با برگشتن هشت فرسخ يا بيشتر شود بايد نماز را شكسته بخواند . ولى اگر مجموع راهى كه پيش از مردّد شدن و راهى كه بعد از آن مىرود روى هم هشت فرسخ يا بيشتر باشد يعنى خود باقيمانده راه هشت فرسخ يا چهار فرسخ ( اگر بخواهد برگردد ) نباشد بنابر احتياط نماز را هم شكسته و هم تمام بخواند . گرچه اقوى كفايت نماز تمام است .\r\nمسئله 1343 - همانطور كه قبلًا ذكر شد چهار فرسخ هم در حكم هشت فرسخ است به شرط اين‌كه بخواهد بدون قصد ماندن ده روز در آن محلّ دوباره برگردد ، پس در تمام مسائل قبلى و بعدى هرجا كلمهء هشت فرسخ ذكر شده است چهار فرسخ هم همان حكم هشت فرسخ را دارد به شرط اين‌كه بخواهد برگردد هر چند در روزهاى ديگر ، ليكن نبايد قصد ده روز ماندن در مقصد يا بين راه را داشته باشند .\r\nشرط چهارم - آنكه نخواهد پيش از رسيدن به هشت فرسخ از وطن خود بگذرد يا ده روز يا بيشتر در جايى بماند ، پس كسى كه مىخواهد پيش از رسيدن به هشت فرسخ از وطن خود بگذرد يا ده روز در محلّى بماند بايد نماز را تمام بخواند .\r\nمسئله 1344 - كسى كه نمىداند پيش از رسيدن به هشت فرسخ از وطنش مىگذرد يا نه ، يا ده روز در محلّى مىماند يا نه ، بايد نماز را تمام بخواند .\r\nمسئله 1345 - كسى كه مىخواهد پيش از رسيدن به هشت فرسخ از وطنش بگذرد ، يا ده روز در محلّى بماند ، و نيز كسى كه مردّد است كه از وطنش بگذرد يا ده روز در محلّى بماند ، اگر از ماندن ده روز يا گذشتن از وطن متصرف شود ، باز هم بايد نماز را تمام بخواند . ولى اگر باقيماندهء راه هشت فرسخ باشد ، يا چهار فرسخ باشد و بخواهد برود و برگردد بايد نماز را شكسته بخواند .\r\nشرط پنجم - آن كه براى كار حرام سفر نكند و اگر براى كار حرامى مانند دزدى يا آزار مؤمنين يا تهيّه گزارشات ناحقّ عليه افراد و يا معاصى ديگر سفر كند ، بايد نماز را تمام بخواند و همچنين است اگر خود سفر و راه حرام باشد مثل آن كه براى او ضرر داشته باشد ، يا زن بدون اجازه شوهر و فرزند با نهى پدر و مادر در صورتى كه باعث اذيّت آنها شود سفرى بروند كه بر\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nآنان واجب نباشد . ولى اگر مثل سفر حجّ واجب باشد ، بايد نماز را شكسته بخوانند . چنان كه اگر پدر و مادر متوجّه سفر او نشوند يا از نافرمانى فرزند و رفتن او به سفر اذيّت نشوند سفر اشكالى ندارد و نمازش شكسته است .\r\nمسئله 1346 - سفرى كه اسباب اذيّت پدر و مادر باشد حرام است و انسان بايد در آن سفر نماز را تمام بخواند و روزه هم بگيرد . هر چند به حدّ عُقوق نرسد ؛ منظور از عُقوق مخالفتهائى است كه به جدائى برسد .\r\nمسئله 1347 - كسى كه سفر او حرام نيست و براى كار حرام هم سفر نمىكند ، اگر چه در سفر ، معصيتى انجام دهد - مثلًا غيبت كند يا شراب بخورد - بايد نماز را شكسته بخواند .\r\nمسئله 1348 - اگر مخصوصاً براى آنكه كار واجبى را ترك كند ، مسافرت نمايد نمازش تمام است ، پس كسى كه بدهكار است ، اگر بتواند بدهى خود را بدهد و طلبكار هم مطالبه كند ، چنانچه در سفر نتواند بدهى خود را بدهد و مخصوصاً براى فرار از پرداخت بدهى مسافرت نمايد ، بايد نماز را تمام بخواند ولى اگر مخصوصاً براى ترك واجب مسافرت نكند ، بايد نماز را شكسته بخواند اگر چه سفر باعث ترك واجب شود و احتياط مستحب آن است كه در اين صورت هم شكسته و هم تمام بخواند .\r\nمسئله 1349 - اگر سفر او حرام نباشد ولى حيوان سوارى يا مركب ديگرى كه سوار است هر چند يك چرخ ماشين او مثلًا غصبى باشد ، يا در زمين غصبى مسافرت كند ، بنابر احتياط نماز را هم شكسته و هم تمام بخواند . گرچه اقوى كفايت نماز شكسته است .\r\nمسئله 1350 - كسى كه با ظالم يا غاصب مقام يا اموال مردم - هرچند در اين سفر معصيت خاصّى نكند - مسافرت مىكند اگر ناچار نباشد و مسافرت او كمك به ظالم باشد ، و يا تأييد روش او حساب شود بايد نماز را تمام بخواند و اگر ناچار باشد يا مثلًا براى نجات دادن مظلومى با او مسافرت كند ، نمازش شكسته است .\r\nمسئله 1351 - اگر به قصد تفريج و گردش مسافرت كند ، حرام نيست و بايد نماز را شكسته بخواند .\r\nمسئله 1352 - سفر براى شكار اگر براى تحصيل معاش ضرورى و يا براى تحصيل ثروت بيشتر باشد حلال است و اگر به قصد خوش گذرانى حرام است سفر نيز حرام است و همچنين اگر براى شكار به قصد تيراندازى و نشانه گرفتن حيوان باشد بدون اين‌كه نيازى به گوشت حيوان باشد و نخواهد از گوشت آن استفاده كند ، اين هم شكار حرام و سفر حرام مىباشد .\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nمسئله 1353 - اگر براى لهو و خوش گذرانى حرام به شكار رود ، نمازش تمام است و چنانچه براى تهيّه معاش به شكار رود ، نمازش شكسته است و اگر براى زياد كردن مال و ثروت بدون نياز لازم برود ، احتياط آن است كه نماز را هم شكسته و هم تمام بخواند ، ولى بايد روزه نگيرد . گرچه اقوى كفايت نماز شكسته است چنان كه روزه‌اش نيز باطل است و اگر براى تفريح به سفر برود و به شكار هم برود كه در سفر از گوشت آن استفاده كند سفر حلال است و نماز هم شكسته مىباشد .\r\nمسئله 1354 - كسى كه براى معصيت سفر كرده ، موقعى كه از سفر برمىگردد اگر برگشتن به اندازهء مسافت شرعى باشد چنانچه توبه كرده يا برگشت سفر مستقلى باشد بايد نماز را شكسته بخواند و اگر برگشت به اندازهء مسافت شرعى نيست ولى مجموع رفت و برگشت به اندازه مسافت است احتياط آن است كه نماز را هم شكسته و هم تمام بخواند . ولى اقوى كفايت نماز تمام است .\r\nمسئله 1355 - كسى كه سفر او سفر معصيت است ، اگر در بين راه از قصد معصيت برگردد ، چنانچه بقيّهء راه هشت فرسخ باشد ، يا چهار فرسخ باشد كه با برگشت هشت فرسخ شود به شرط اين‌كه قصد اقامه ده روز نداشته باشد بايد نماز را شكسته بخواند و اگر بقيّه راه به اندازه مسافت شرعى نباشد ولى مجموع راهى كه قبل از توبه رفته و بعد از توبه مىرود ، به اندازه مسافت شرعى باشد احتياط آن است كه نماز را هم شكسته و هم تمام بخواند . ولى اقوى كفايت نماز تمام است .\r\nمسئله 1356 - كسى كه براى معصيت سفر نكرده ، اگر در بين راه قصد كند كه بقيّه راه را براى معصيت برود ، بايد نماز را تمام بخواند ولى نمازهايى را كه شكسته خوانده صحيح است .\r\nشرط ششم - آن كه از كسانى نباشد كه هيچ جا و مقرّ ثابتى براى خود ندارند مثل عشاير بيابان‌گرد و سيّاحان كه خانه ندارند و كسانى كه اهل و عيال خود را در كشتى يا ماشين‌هاى بزرگ جاى داده و همه جا مىروند و نظاير اينها كه هيچ جا و منزلى ندارند اينها همه در مسافرتها بايد نماز را تمام بخوانند كه در حقيقت سفر و حضرشان فرقى ندارد .\r\nمسئله 1357 - اگر يكى از صحرانشينها براى پيدا كردن منزل و چراگاه حيواناتشان سفر كند بدون چادر و اثاثيّه بلكه فقط به منظور تعيين محلّ و مرتع مناسب براى احشام\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nخودشان باشد چنانچه سفر او هشت فرسخ باشد ، احتياط آن است كه هم شكسته و هم تمام بخواند . ولى اقوى كفايت تمام است .\r\nمسئله 1358 - اگر صحرانشين براى زيارت يا حجّ يا تجارت و مانند اينها مسافرت كند ، بايد نماز را شكسته بخواند .\r\nشرط هفتم - آنكه شغل او مسافرت نباشد و نيز سفر مقدّمه شغلش نباشد بنابراين كسانى چون سيمبان‌هاى بين راه و مأمورين گشت بين راه و مانند اينها و همين‌طور شتردار و راننده و خلبان و كشتيبان و مانند اينها و همين‌طور كارگران و مهماندارهاى قطار و هواپيما و مانند آنها اگر چه براى بردن اثاثيّه منزل خود مسافرت كنند ، در غير سفر اوّل بايد نماز را تمام بخوانند ، و همچنين در سفر اوّل اگر صدق شغل كرده و عرفاً بگويند : كارش سفر است به شرط اين‌كه از منزلش يا جايى كه ده روز اقامت كرده نرفته باشد بايد نماز را تمام بخواند ولى اگر در سفر اوّل هنوز صدق شغل نكرده عرفاً نگويند ، سفر عمل اوست نمازشان شكسته است . و ظاهراً قصد هم در صدق شغل دخالت دارد يعنى كسى كه از اوّل به قصد شغل رانندگى مىكند عرفاً هم شغل او حساب مىشود ولى كسى كه فعلًا تصميمى نگرفته پس از چند مرتبه رفت و آمد صدق شغل مىكند .\r\nمسئله 1359 - كسى كه شغلش مسافرت است اگر براى كار ديگرى مثلًا براى زيارت يا حجّ مسافرت كند ، بايد نماز را شكسته بخواند ، ولى اگر سفر زيارت را هم براى كار و شغل مىرود و در ضمن خودش هم زيارت كند ، بايد نماز را تمام بخواند .\r\nمسئله 1360 - حمله دار يعنى : كسى كه براى رساندن حاجيها به مكّه مسافرت مىكند - چنانچه ، شغلش حساب شود بايد نماز را تمام بخواند . و اگر شغلش مسافرت نباشد ، بايد شكسته بخواند .\r\nمسئله 1361 - كسى كه شغل او حمله‌دارى است و حاجيها را از راه دور به مكّه مىبرد ، چنانچه تمام سال يا بيشتر سال را در راه باشد ، بايد نماز را تمام بخواند .\r\nمسئله 1362 - كسى كه در مقدارى از سال شغلش مسافرت است ، مثل راننده اى كه فقط در تابستان يا زمستان كار مىكند ، بايد در سفرى كه براى شغلش مىرود نماز را تمام بخواند ولى احتياط مستحب آن است كه هم شكسته و هم تمام بخواند .\r\nمسئله 1363 - راننده و دوره‌گردى كه در دو سه فرسخى شهر رفت و آمد مىكند چنانچه اتفّاقاً سفر هشت فرسخى برود ، بايد نماز را شكسته بخواند .\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nمسئله 1364 - راننده و خلبان و يا شتردار و مانند آن هر چند سريع هم بروند حكمشان همان است كه گفته شد . تندى و كندى رفتن اثرى در حكم مزبور ندارد .\r\nمسئله 1365 - كسى كه شغلش مسافرت است اگر ده روز يا بيشتر در وطن خود بماند - چه از اوّل قصد ماندن ده روز را داشته باشد ، چه بدون قصد بماند - بايد در سفر اوّلى كه بعد از ده روز مىرود ، نماز را شكسته بخواند . كمتر از ده روز اين حكم را ندارد و همين‌طور در مسئلهء بعد .\r\nمسئله 1366 - كسى كه شغلش مسافرت است اگر در غير وطن خود ده روز بماند چنانچه از اوّل قصد ماندن ده روز را داشته ، در سفر اوّل كه بعد از ده روز مىرود بايد نماز را شكسته بخواند و اگر از اوّل قصد ماندن ده روز را نداشته ، احتياط آن است كه هم شكسته و هم تمام بخواند . ولى اقوى تمام است .\r\nمسئله 1367 - كسى كه شغلش مسافرت است ، اگر شكّ كند كه در وطن خود يا جاى ديگر ده روز مانده يا نه ، بايد نماز را تمام بخواند .\r\nمسئله 1368 - كسى كه شغلش مسافرت نيست ، اگر مثلًا در شهرى يا در دهى جنسى دارد كه براى حمل آن مسافرتهاى پى در پى مىكند ، بايد نماز را شكسته بخواند ولى كسى كه كارش اين است كه هفته‌اى يك بار يا بيشتر براى انجام شغلى در محلى سفر مىكند مثلًا از تهران به كرج براى تدريس يا درس خواندن مىرود يا آن كه براى كارى مثل خريد و فروش از تهران به قم يا بالعكس سفر مىنمايد همين كه به مقدارى سفر كند كه عرفاً اين كار را شغل او بگويند بايد نماز را تمام بخواند . اگر هفته‌اى دو يا سه مرتبه رفت و آمد كند و يا اگر شغل ديگرى نداشته باشد هر چند هفته‌اى يك بار برود شغل او حساب مىشود ولى اگر در روزهاى ديگر كار ديگرى دارد و آخر هفته هم يك روز مثلًا از قم به تهران مىرود و برمىگردد براى تدريس يا تبليغ و يا هر كار ديگر ، اين شغلش حساب نمىشود و نمازش شكسته است البتّه احتياط خوب است .\r\nمسئله 1369 - كسى كه از وطنش صرف‌نظر كرده و مىخواهد وطن ديگرى براى خود اختيار كند ولى هنوز موفّق به انتخاب وطن ديگر نشده است اگر شغلش مسافرت نباشد ، بايد در مسافرت نماز را شكسته بخواند مگر اين‌كه خيلى طول بكشد و فردى خانه بدوش چون مانند سيّاحان حساب شود .\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nشرط هشتم - آنكه به حدّ ترخّص برسد يعنى از وطنش يا جايى كه قصد كرده ده روز در آنجا بماند ، به قدرى دور شود كه ديوار شهر را نبيند و صداى اذان آن را نشنود ولى بايد در هوا غبار يا چيز ديگرى نباشد كه از ديدن ديوار و شنيدن اذان جلوگيرى كند و لازم نيست به قدرى دور شود كه مناره‌ها و گنبدها را نبيند ، ولى اگر به قدرى دور شده كه ديوار خانه‌هاى شهر كاملًا معلوم نيست ولى شبح آنها نمايان است ، احتياط مستحب آن است كه نماز نخواند تا وقتى كه شبح پنهان شود يا هم شكسته بخواند و هم تمام ، ولى اقوى كفايت تمام است اگر معلوم است كه شبح ديوارها مىباشد و ظاهراً در فاصلهء يك فرسخى تقريباً دو علامت مزبور - يعنى نهان شدن ديوار از چشم و اذان از گوش - تحقّق مىيابد و اگر شكّ در تحقّق آنها دارد بايد تمام بخواند .\r\nمسئله 1370 - كسى كه به سفر مىرود اگر به جايى برسد كه اذان را نشنود ولى ديوار شهر را ببيند ، يا ديوارها را نبيند و صداى اذان را بشنود ، چنانچه بخواهد د رآنجا نماز بخواند ، بنابر احتياط مستحب هم شكسته و هم تمام بخواند . ولى اقوى كفايت تمام است .\r\nمسئله 1371 - مسافرى كه به وطنش برمىگردد ، وقتى ديوار وطن خود را ببيند و يا صداى اذان آن را بشنود ، بايد نماز را تمام بخواند و نيز مسافرى كه مىخواهد ده روز در محلّى بماند ، وقتى ديوار آنجا را ببيند و صداى اذانش را بشنود ، بايد نماز را تمام بخواند و احتياط مستحب آن است كه نماز را تأخير بيندازند تا به منزل برسند يا هم شكسته و هم تمام بخوانند .\r\nمسئله 1372 - هرگاه شهر در بلندى باشد كه از دور ديده شود ، يا به قدرى گود باشد كه اگر انسان كمى دور شود ديوار آن را نبيند ، كسى كه از آن شهر مسافرت مىكند ، وقتى به اندازه‌اى دور شود كه اگر آن شهر در زمين هموار بود ، ديوارش از آنجا ديده نمىشد ، بايد نماز خود را شكسته بخواند . و نيز اگر پستى و بلندى خانه‌ها بيشتر از معمول باشد ، بايد ملاحظهء معمول را بنمايد .\r\nمسئله 1373 - اگر از محلّى مسافرت كند كه خانه و ديوار ندارد ، وقتى به جايى برسد كه اگر آن محلّ ديوار داشت از آنجا ديده نمىشد ، بايد نماز را شكسته بخواند .\r\nمسئله 1374 - اگر به قدرى دور شود كه نداند صدايى را كه مىشنود صداى اذان است يا صداى ديگر ، بايد نماز را شكسته بخواند . ولى اگر بفهمد اذان مىگويند و كلمات آن را تشخيص ندهد ، بايد تمام بخواند .\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nمسئله 1375 - اگر به قدرى دور شود كه اذان خانه‌ها را نشنود ولى اذان شهر را كه معمولًا در جاى بلند مىگويند بشنود ، نبايد نماز را شكسته بخواند .\r\nمسئله 1376 - اگر به جايى برسد كه اذان شهر را كه معمولًا در جاى بلند مىگويند نشنود ولى اذانى را كه در جايى استثنائى و خيلى بلند و خارج از متعارف و يا به وسيله بلندگو مىگويند بشنود ، بايد نماز را شكسته بخواند .\r\nمسئله 1377 - اگر چشم يا گوش او يا صداى اذان مؤذّن غير معمولى باشد ، در محلّى بايد نماز را شكسته بخواند كه چشم متوسط ديوار خانه‌ها را نبيند و گوش متوسّط صداى اذان معمولى را نشنود .\r\nمسئله 1378 - منظور از صداى معمولى ، معمول بدون استفاده از بلندگو و مانند آن است كه سابقاً بدون اين وسايل بوده است ولى منظور از ديوارها ، ديوارها و ساختمانهاى معمول در هر زمان است .\r\nمسئله 1379 - اگر موقعى كه سفر مىرود شكّ كند كه به حدّ ترخّص - يعنى : جايى كه اذان را نشنود و ديوار را نبيند - رسيده يا نه ، بايد نماز را تمام بخواند . و در موقع برگشتن ، اگر شكّ كند كه به حدّ ترخّص رسيده يا نه بايد شكسته بخواند . و بهتر است كه در همان محلّ كه هنگام رفتن تمام خوانده بود نماز نخواند بلكه يا قبلًا بخواند و يا صبر كند تا يقين به گذشت از مرز ترخّص كند و اگر در برگشتن در همان جا كه در رفتن تمام خوانده شكسته بخواند بنابر احتياط لازم بايد نمازى را كه در اين مكان تمام خوانده بطور شكسته قضا نمايد و نمازى را كه شكسته خوانده ، تمام اعاده نمايد و اگر اعاده نكرد تا از آنجا گذشت و وقت هنوز بود و انجام نداد بعداً قضاى آن را تمام بجا آورد .\r\n\r\nچيزهايى كه سفر را قطع مىكنند\r\n\r\nاوّل - رسيدن به وطن\r\nمسئله 1380 - مسافرى كه در سفر از وطن خود عبور مىكند ، وقتى به جايى برسد كه ديوار وطن خود را ببيند و يا صداى اذان آن را بشنود ، بايد نماز را تمام بخواند .\r\nمسئله 1381 - مسافرى كه در بين مسافرت به وطنش رسيده ، تا وقتى در آنجا هست بايد نماز را تمام بخواند ولى اگر بخواهد از آنجا هشت فرسخ برود ، يا چهار فرسخ برود و\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nبرگردد ، وقتى به جايى برسد كه ديوار وطن را نبيند و صداى اذان آن را نشنود ، بايد نماز را شكسته بخواند .\r\nمسئله 1382 - محلّى را كه انسان براى اقامت زندگى خود اختيار كرده وطن اوست ، چه در آنجا به دنيا آمده و وطن پدر و مادرش باشد ، يا خودش آنجا را براى زندگى اختيار كرده باشد .\r\nمسئله 1383 - اگر قصد دارد در محلّى كه وطن اصليش نيست مدّتى بماند و بعد به جاى ديگر رود ، آنجا وطن او حساب نمىشود .\r\nمسئله 1384 - جايى را كه انسان محلّ زندگى خود را قرار داده و ماندن خود را در آنجا محدود به مقدار معيّن نكرده و مثل كسى كه آنجا وطن اوست در آنجا زندگى مىكند كه اگر مسافرتى براى او پيش آيد ، دوباره به همان جا برمىگردد ، اگر چه قصد نداشته باشد كه هميشه در آنجا بماند ، وطن او حساب مىشود .\r\nمسئله 1385 - كسى كه در دو محلّ زندگى مىكند ، مثلًا شش ماه در شهرى و شش ماه در شهر ديگر مىماند . هر دو وطن اوست و نيز اگر بيشتر از دو محلّ را براى زندگى خود اختيار كرده باشد ، همهء آنها وطن او حساب مىشود .\r\nمسئله 1386 - داشتن ملك و يا ماندن شش ماه در جايى موجب نمىشود كه آنجا وطن حساب شود . در صورتى وطن مىشود كه آنجا را براى زندگى خود انتخاب كرده باشد و در نتيجه بايد به نظر عرف وطن او محسوب شود و تا به نظر عرف وطن حساب نشود بايد شكسته بخواند .\r\nمسئله 1387 - اگر به جايى برسد كه وطن او بوده و از آنجا صرف نظر كرده ، نبايد نماز را تمام بخواند ، اگر چه وطن ديگرى هم براى خود اختيار نكرده باشد .\r\n\r\nدوّم - قصد اقامت ده روز\r\nمسئله 1388 - مسافرى كه قصد دارد ، ده روز پشت سر هم در محلّى بماند ، يا مىداند كه بدون اختيار ده روز در محلّى مىماند ، در آن محلّ بايد نماز را تمام بخواند و منظور از محلّ ، جاى واحد عرفى است ، مثلًا يك شهر يك محلّ حساب مىشود هر چند در محلّه‌هاى مختلف شهر بماند و فرقى هم بين بلاد كبيره و صغيره نمىباشد .\r\nمسئله 1389 - مسافرى كه مىخواهد ده روز در محلّى بماند لازم نيست قصد ماندن\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nشب اوّل يا شب يازدهم را داشته باشد ، و همين كه قصد كند از اذان صبح روز اوّل تا غروب روز دهم بماند ، بايد نماز را تمام بخواند و همچنين اگر مثلًا قصدش اين باشد كه از ظهر روز اوّل تا ظهر روز يازدهم بماند بايد تمام بخواند و احتياط مستحب آن است كه در اين صورت نماز را هم شكسته و هم تمام بخواند .\r\nمسئله 1390 - مسافرى كه مىخواهد ده روز در محلّى بماند ، در صورتى بايد نماز را تمام بخواند كه بخواهد تمام ده روز را در يك جا بماند پس اگر بخواهد مثلًا ده روز در نجف و كوفه يا در تهران و كرج بماند ، بايد نماز را شكسته بخواند .\r\nمسئله 1391 - مسافرى كه مىخواهد ده روز در محلّى بماند ، بايد از اوّل قصد ماندن ده روز در آن محلّ يا توابع آن مانند باغها وبستانهاى متّصل را داشته باشد و اگر از اوّل قصد بيرون رفتن از آن محلّ و توابع آن را داشته باشد هر چند به حدّ ترخّص نرسد بايد شكسته بخواند .\r\nمسئله 1392 - مسافرى كه تصميم قطعى ندارد ده روز در محلّى بماند مثلًا قصدش اين است كه اگر رفيقش بيايد ، يا منزل خوبى پيدا كند ده روز بماند ، بايد نماز را شكسته بخواند .\r\nمسئله 1393 - كسى كه تصميم دارد ، ده روز در محلّى بماند ، اگر چه احتمال بدهد كه براى ماندن او مانعى برسد در صورتى كه آن احتمال ضعيف بوده پيش نوع مردم مورد اعتنا نباشد بايد نماز را تمام بخواند .\r\nمسئله 1394 - اگر مسافر بداند كه مثلًا ده روز يا بيشتر به آخر ماه مانده و قصد كند كه تا آخر ماه در جايى بماند ، بايد نماز را تمام بخواند . ولى اگر نداند تا آخر ماه چقدر مانده و قصد كند كه تا آخر ماه بماند و بعد از قصد نيز علم پيدا نكند كه تا آخر ماه ده روز است بايد نماز را شكسته بخواند ، اگر چه از موقعى كه قصد كرده تا آخر ماه ده روز يا بيشتر باشد .\r\nمسئله 1395 - اگر مسافر قصد كند ده روز در محلّى بماند ، چنانچه پيش از خواندن يك نماز چهار ركعتى از ماندن منصرف شود ، يا مردّد شود كه در آنجا بماند يا به جاى ديگر برود ، بايد نماز را شكسته بخواند و اگر بعد از خواندن يك نماز چهار ركعتى از ماندن منصرف شود ، يا مردّد شود ، تا وقتى در آنجا هست بايد نماز را تمام بخواند .\r\nمسئله 1396 - مسافرى كه قصد كرده ده روز در محلّى بماند ، اگر روزه بگيرد و بعد از ظهر از ماندن در آنجا منصرف شود ، چنانچه يك نماز چهار ركعتى خوانده باشد ، روزه‌اش\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nصحيح است و تا وقتى در آنجا هست بايد نمازهاى خود را تمام بخواند و روزه‌اش را بگيرد و اگر يك نماز چهار ركعتى نخوانده باشد ، نمازهاى خود را بايد شكسته بخواند و روزهء آن روز را تمام كند و صحيح است و لازم نيست قضاى آن را بگيرد گرچه احتياطاً خوب است ولى روزهاى بعد نمىتواند روزه بگيرد .\r\nمسئله 1397 - مسافرى كه قصد كرده ده روز در محلّى بماند ، اگر از ماندن منصرف شود و شكّ كند پيش از آنكه از قصد ماندن برگردد ، يك نماز چهار ركعتى خوانده يا نه ، نمازهاى خود را بايد در آنجا شكسته بخواند اگر چه احتياط مستحب آن است كه تمام هم بخواند . مگر اين‌كه مثلًا مغرب شود و شكّ كند كه نماز ظهر و عصر را كه بايد تمام مىخوانده خوانده است يا نه كه بايد بنا بگذارد مطابق وظيفه‌اش يعنى تمام خوانده است و نمازهاى بعد را هم بايد تمام بخواند .\r\nمسئله 1398 - اگر مسافر به نيّت اين‌كه نماز را شكسته بخواند ، مشغول نماز شود و در بين نماز تصميم بگيرد كه ده روز يا بيشتر بماند ، بايد نماز را چهار ركعتى تمام نمايد .\r\nمسئله 1399 - مسافرى كه قصد كرده ده روز در محلّى بماند ، اگر در بين نماز چهار ركعتى از قصد خود برگردد ، چنانچه داخل ركوع ركعت سوّم نشده ، بايد بنشيند و نماز را دو ركعتى تمام نمايد و احتياطاً براى قيام بى جا دو سجدهء سهو بجا آورد و بقيّه نمازهاى خود را شكسته بخواند و اگر داخل ركوع ركعت سوّم شده نمازش باطل است ، و تا وقتى در آنجا هست ، بايد نماز را شكسته بخواند .\r\nمسئله 1400 - مسافرى كه قصد كرده ده روز در محلّى بماند ، اگر بيشتر از ده روز در آنجا بماند ، تا وقتى مسافرت نكرده ، بايد نمازش را تمام بخواند و لازم نيست دوباره قصد ماندن ده روز كند .\r\nمسئله 1401 - مسافرى كه قصد كرده ده روز در محلّى بماند ، بايد روزه واجب را بگيرد و مىتواند روزه مستحبى هم بگيرد و نافلهء ظهر و عصر و عشا و همين‌طور نماز جمعه را هم بخواند .\r\nمسئله 1402 - مسافرى كه قصد كرده ده روز در محلّى بماند ، اگر بعد از خواندن يك نماز چهار ركعتى بخواهد به جايى كه كمتر از چهار فرسخ است برود و برگردد و دوباره در جاى اوّل ده روز بماند ، از وقتى كه مىرود تا برمىگردد و بعد از برگشتن بايد نماز را تمام\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nبخواند ولى اگر نخواهد بعد از برگشتن ده روز بماند ، در موقع رفتن به جايى كه كمتر از چهار فرسخ است و در مدّتى كه آنجا مىماند نماز او تمام است و از آنجا كه برمىگردد اگر قصد هشت فرسخ داشته باشد شكسته است و اگر قصد هشت فرسخ نداشته باشد تمام است پس مثل اهل علم كه براى تبليغ به محلّى مىروند اگر بعد از قصد ده روز و خواندن يك نماز چهار ركعتى به محلّ ديگر كه چهار فرسخ نباشد دعوت شوند و بخواهند يك دهه يا يك ماه در آن دو محلّ رفت و آمد كنند نمازشان در هر دو محلّ تمام است مگر وقتى كه انشاء سفر جديد نمايند مثل اين‌كه روز آخر رفت و آمد از محلّ دوّم به قصد وطن حركت كند كه در اين صورت بعد از خروج از حدّ ترخّص نماز شكسته است اگر چه از محلّ اوّل كه محلّ اقامه بوده عبور نمايند .\r\nمسئله 1403 - مسافرى كه قصد كرده ده روز در محلّى بماند ، اگر بعد از خواندن يك نماز چهار ركعتى بخواهد به جاى ديگرى كه كمتر از هشت فرسخ است برود و ده روز در آنجا بماند ، بايد در رفتن و در محلّى كه قصد ماندن ده روز دارد ، نمازهاى خود را تمام بخواند . ولى اگر تا محلّى كه مىخواهد برود هشت فرسخ يا بيشتر باشد بايد موقع رفتن شكسته بخواند و همچنين مدّتى كه در آنجا مىماند در صورتى كه نخواهد ده روز بماند .\r\nمسئله 1404 - مسافرى كه قصد كرده ده روز در محلّى بماند اگر بعد از خواندن يك نماز چهار ركعتى بخواهد به جايى كه كمتر از چهار فرسخ است برود ، چنانچه مردّد باشد كه به محلّ اوّل برگردد يا نه ، يا به كلّى از برگشتن به آنجا غافل باشد يا بخواهد برگردد ولى مردّد باشد كه ده روز در آنجا بماند يا نه ، يا آنكه از ده روز ماندن در آنجا و مسافرت از آنجا غافل باشد ، بايد از وقتى كه مىرود تا برمىگردد و بعد از برگشتن ، نمازهاى خود را تمام بخواند .\r\nمسئله 1405 - اگر به خيال اين‌كه رفقايش مىخواهند ده روز در محلّى بمانند ، قصد كند كه ده روز در آنجا بماند و بعد از خواندن يك نماز چهار ركعتى بفهمد كه آنها قصد نكرده‌اند ، اگر چه خودش هم از ماندن منصرف شود ، تا مدّتى كه در آنجا هست ، بايد نماز را تمام بخواند .\r\n\r\nسوّم - توقّف يك ماه بدون قصد\r\nمسئله 1406 - اگر مسافر بعد از رسيدن به هشت فرسخ سى روز در محلّى بماند و در تمام سى روز در رفتن و ماندن مردّد باشد ، بعد از گذشتن سى روز اگر چه مقدار كمى در آنجا\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nبماند ، بايد نماز را تمام بخواند و همچنين اگر پيش از رسيدن به هشت فرسخ مردّد شود بين ماندن در آنجا و رفتن بقيّه راه از وقتى كه مردّد مىشود بايد نماز را تمام بخواند ( مگر اين‌كه بقيّه راه هشت فرسخ باشد ) ولى اگر مردّد شود بين رفتن بقيّه و برگشتن به محلّ خود ( قبل از اقامه ده روز ) در صورتى كه به مقدار چهار فرسخ آمده باشد بايد شكسته بخواند و اگر به قدر چهار فرسخ نباشد تمام بخواند .\r\nمسئله 1407 - مسافرى كه مىخواهد نه روز يا كمتر در محلّى بماند ، اگر بعد از آنكه نه روز يا كمتر در آنجا ماند ، بخواهد دوباره نه روز ديگر يا كمتر بماند و همين‌طور تا سى روز ، روز سى و يكم بايد نماز را تمام بخواند .\r\nمسئله 1408 - مسافرى كه سى روز مردّد بوده ، در صورتى بايد نماز را تمام بخواند كه سى روز را در يك جا بماند ، پس اگر مقدارى از آن را در جايى و مقدارى را در جاى ديگر بماند ، بعد از سى روز هم بايد نماز را شكسته بخواند .\r\nمسئله 1409 - بازهم تأكيد مىكنيم كسى كه مىخواهد برگردد اگر رفتن چهار فرسخ باشد و رفت و برگشت روى هم از هشت فرسخ كمتر نباشد نمازش شكسته است پس ذكر هشت فرسخ رفتن در مسائل گذشته براى اين مورد نيست .\r\n\r\nمسائل متفرقه\r\nمسئله 1410 - مسافر مىتواند در مسجد الحرام و مسجد پيغمبر اكرم ( ص ) بلكه در تمام شهر مكّه و مدينه و مسجد كوفه بلكه همهء شهر كوفه نماز را تمام بخواند . ولى احتياط مستحب آن است كه در خصوص مسجدالحرام و مسجد پيامبر ( ص ) و مسجد كوفه تمام بخواند ، نه همه اين شهرها بلكه اگر فرض شود كه چيزى به مسجد كوفه اضافه شده باشد و بخواهد در جايى كه اوّل جزء مسجد كوفه نبوده و بعد به اين مسجد اضافه شده نماز بخواند ، شكسته بخواند و نيز مسافر مىتواند در حائر ( يعنى كنار ضريح مقدّس يا رواقها و حتّى مسجد متّصل به حرم ) حضرت سيّدالشّهداء ( ع ) نماز را تمام بخواند . ولى احتياط واجب آن است كه اگر دور تر از اينها مثل صحن‌ها نماز بخواند ، شكسته بجا آورد ولى اگر خود حرم توسعه يابد همه جاى آن همين حكم را دارد .\r\nمسئله 1411 - كسى كه مىداند مسافر است و بايد نماز را شكسته بخواند ، اگر در غير چهار مكانى كه در مسئلهء پيش گفته شد عمداً تمام بخواند ، نمازش باطل است و همچنين\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nاست اگر فراموش كند كه نماز مسافر شكسته است و تمام بخواند و در وقت يادش بيايد و بلكه اگر بعد از وقت هم يادش بيايد بنا براحتياط واجب قضا دارد .\r\nمسئله 1412 - كسى كه مىداند مسافر است و بايد نماز را شكسته بخواند ، اگر غفلت كند و تمام بخواند چنانچه در وقت يادش بيايد نمازش باطل است و بايد دوباره شكسته بخواند و اگر در خارج وقت هم يادش بيايد بنابراحتياط واجب قضا دارد .\r\nمسئله 1413 - مسافرى كه نمىداند بايد نماز را شكسته بخواند ، اگر تمام بخواند نمازش صحيح است .\r\nمسئله 1414 - مسافرى كه مىداند بايد نماز را شكسته بخواند اگر بعضى از خصوصيات آن را نداند ، مثلًا نداند كه در سفر هشت فرسخى بايد شكسته بخواند چنانچه تمام بخواند و در وقت بفهمد نمازش باطل است و اگر بعد از گذشتن وقت هم بفهمد بنابراحتياط واجب قضا دارد .\r\nمسئله 1415 - مسافرى كه مىداند بايد نماز را شكسته بخواند ، اگر به گمان اين‌كه سفر او كمتر از هشت فرسخ است تمام بخواند ، و وقتى بفهمد سفرش هشت فرسخ بوده كه هنوز وقت نماز باقى است نمازى را كه تمام خوانده بايد دوباره شكسته بخواند بلكه اگر وقت هم گذشته باشد بنابراحتياط واجب قضا دارد .\r\nمسئله 1416 - اگر فراموش كند كه مسافر است و نماز را تمام بخواند ، چنانچه در وقت يادش بيايد ، بايد شكسته بجا آورد و اگر بعد از وقت يادش بيايد قضاى آن نماز بر او واجب نيست .\r\nمسئله 1417 - كسى كه بايد نماز را تمام بخواند ، اگر شكسته بجا آورد در هر صورت نمازش باطل است ، در وطن باشد يا در جايى كه قصد ماندن ده روز دارد به احتياط واجب .\r\nمسئله 1418 - اگر مشغول نماز چهار ركعتى شود و در بين نماز يادش بيايد كه مسافر است ، يا ملتفت شود كه سفر او تا مكانى كه منظور او بوده هشت فرسخ است چنانچه به ركوع ركعت سوّم نرفته بايد نماز را دو ركعتى تمام كند و اگر به ركوع ركعت سوّم رفته نمازش باطل است - و در صورتى كه به مقدار خواندن يك ركعت هم وقت داشته باشد بايد نماز را شكسته بخواند و امّا اگر قصد ملاقات شخصى را داشت و گمان مىكرد كه او در هفت فرسخى است بعد معلوم شود كه در هشت فرسخى است نمازش را بايد تمام بخواند مگر آن كه فعلًا قصد سفر هشت فرسخى نمايد .\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nمسئله 1419 - اگر مسافر بعضى از خصوصيّات نماز مسافر را نداند ، مثلًا نداند كه اگر چهار فرسخ برود و بخواهد برگردد بايد شكسته بخواند چنانچه به نيّت نماز چهار ركعتى مشغول نماز شود و پيش از ركوع ركعت سوّم مسئله را بفهمد بايد نماز را دو ركعتى تمام كند و اگر در ركوع ركعت سوّم ملتفت شود نمازش باطل است و در صورتى كه به مقدار يك ركعت از وقت هم مانده باشد بايد نماز را شكسته بخواند .\r\nمسئله 1420 - مسافرى كه بايد نماز را تمام بخواند اگر به واسطهء ندانستن مسئله به نيّت نماز دو ركعتى مشغول نماز شود و در بين نمازمسئله را بفهمد ، بايد نماز را چهار ركعتى تمام كند و احتياط مستحب آن است كه بعد از تمام شدن نماز ، دوباره آن نماز را چهار ركعتى بخواند .\r\nمسئله 1421 - مسافرى كه نماز نخوانده ، اگر پيش از تمام شدن وقت به وطنش برسد ، يا به جايى برسد كه مىخواهد ده روز در آنجا بماند ، بايد نماز را تمام بخواند . و كسى كه مسافر نيست ، اگر در اوّل وقت نماز نخواند و مسافرت كند ، در سفر بايد نماز را شكسته بخواند .\r\nمسئله 1422 - اگر از مسافرى كه بايد نماز را شكسته بخواند نماز ظهر يا عصر يا عشا قضا شود ، بايد آن را دو ركعتى قضا نمايد اگر چه در غير سفر بخواهد قضاى آن را بجاى آورد . و اگر از كسى كه مسافر نيست يكى از اين سه نماز قضا شود ، بايد چهار ركعتى قضا نمايد اگر چه در سفر بخواهد آن را قضا نمايد .\r\nمسئله 1423 - مستحب است مسافر بعد از هر نماز سى مرتبه بگويد : سبحان الله و الحمدلله و لا إله الا الله والله اكبر و در تعقيب نماز ظهر و عصر و عشا بيشتر سفارش شده است ، بلكه بهتر است در تعقيب اين سه نماز شصت مرتبه بگويد .\r\nمسئله 1424 - ميزان در تحقّق سفر ، مسافت 8 فرسخ - رفت و برگشت براى كسى كه بخواهد برگردد يا رفت فقط اگر فعلًا قصد برگشت ندارد - است نه زمان و اين‌كه مثلًا چند ساعت طول بكشد . چنان كه سختى و راحتى سفر هم در اين حكم دخالت ندارد و هر چند در سفر راحت تر از وطن هم باشد بايد شكسته بخواند .\r\n\r\nنماز خوف\r\nمسئله 1425 - در حال ترس و دفاع از دشمن نماز شكسته است اگر كوتاه شدن نماز اثرى در دفاع و يا فرار و نجات از دشمن داشته باشد چنان كه كيفيّت نماز هم فرق مىكند\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nيعنى اگر نتواند همان نماز شكسته را هم كامل بخواند بايد براى ركوع و سجود به اشاره اكتفا كند و گاهى به جاى هر ركعت فقط يك تسبيحات اربعه كافى است و مسافت هشت فرسخ سفر يا رفت و برگشت هم در اين حكم دخالت ندارد .\r\nمسئله 1426 - شكسته شدن نماز در هنگام ترس اختصاصى به جنگ ندارد و هنگام ترس از ساير عوامل حتّى عوامل طبيعى نيز جريان دارد مثل حال فرار از سيل يا درگيرى با درّنده يا دزد و مانند آن اگر در نجات مؤثّر باشد .\r\nمسئله 1427 - نماز خوف را مىتوان به جماعت خواند ، اگر در جبههء جنگ بخواهند نماز در حال خوف را به جماعت بخوانند به شكلهاى مختلفى مىتوان خواند از جمله مىتوانند افراد دو دسته شوند ، يك دسته در مقابل دشمن بايستند و گروه ديگر در حالى كه مسلّح هستند به ركعت اوّل امام اقتدا مىكنند و ركعت دوّم را خودشان فرادى مىخوانند و فوراً جاى گروه دفاعى يا تهاجمى را مىگيرند و آنها فوراً آمده به ركعت دوّم امام اقتدا مىكنند و ركعت دوّم را خودشان مىخوانند . امام هم مىتواند زودتر سلام نماز را بگويد و مىتواند تشهّد را طول بدهد تا آنها ركعت دوّم را بخوانند و به او برسند و با هم سلام نماز را بگويند .\r\nمسئله 1428 - نماز در هيچگاه از انسان بالغ عاقل ساقط نيست هر چند در حال جنگ يا دفاع و فرار از دزد و درّنده و عوامل طبيعى . و اگر بطور كامل نتواند انجام دهد به هرطور كه مىتواند مثلًا نشسته و گر نه در حال رفتن ، پياده ، سواره ، و گرنه در حال خوابيده . و بنا براحتياط تكبيرهء الاحرام را رو به قبله بگويد و ركوع و سجود را اگر بطور كامل نتواند به هرطور كه مىتواند حتّى به اشاره ، و اگر آن هم ممكن نشود فقط تكبيرهء الاحرام را بگويد و بجاى هر ركعت يك مرتبه تسبيحات اربعه را بگويد و بنا براحتياط واجب در آخر تشهّد و سلام را هم بگويد . و پس از رفع مشكل اعاده يا قضاء هم ندارد گرچه احتياط است استحبابا .\r\nمسئله 1429 - اگر در دريا در حال غرق شدن است بايد هر چند به يك تكبير و اشاره نماز را بخواند و اگر مىتواند كاملتر بخواند ، دو ركعت بودن يا چهار ركعت ، تابع مسافر بودن يا حاضر بودن اوست چنان كه اگر در حال خوف از دشمن و مانند آن است نيز نمازش شكسته است .\r\nمسئله 1430 - اگر به جهت ضرورت يا خوف مقدارى از نماز را در حال راه رفتن يا سواره بخواند و در وسط نماز ضرورتش بر طرف شود بايد باقيمانده نماز را طبق وظيفهء فعلى\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nبطور كامل بخواند ، و اگر وقت باقى است بنا براحتياط واجب دوباره بطور كامل بخواند در عكس مسئله - يعنى اوّل ضرورتى نبوده و وسط نماز پيدا شد - نيز طبق ضرورت عمل مىكند و بعداً دوباره بطور كامل بنا براحتياط مىخواند .\r\nمسئله 1431 - اگر انسان چيزى را از دور ببيند و با دقّت يقين كند كه دشمن و مانند آن است و نماز را طبق دستور خوف بخواند و بعد معلوم شود كه اشتباه كرده است ، اگر وقت باقى است بنا براحتياط واجب نمازش را دوباره بطور كامل بخواند ، ولى اگر پس از وقت بفهمد قضاء ندارد .\r\nمسئله 1432 - در ايستگاه بين راه قطار و ماشين و مانند آن ، اگر وقت نماز تنگ است و نمىتواند به بعد موكول كند و ضمناً اگر بخواهد تمام بخواند مىترسد وسيله حركت كند و تنها بماند و خوف از درّنده و دشمن و مانند آن دارد نمازش شكسته مىشود ، يعنى دو ركعتى بخواند ، و اگر به آن هم نمىرسد بايد در راه براى سوار شدن بخواند و براى ركوع و سجود اشاره كند و اگر مىتواند در قطار مثلًا بخواند بايد در قطار چهار ركعتى بخواند .\r\nمسئله 1433 - در خوف از دشمن فرقى بين خوف تلف خود يا عيالات خود و هر كه به نوعى ارتباط دارد نيست ، و همين‌طور فرقى بين خوف تلف يا خوف بر ناموس و يا بر مال به مقدار مورد توجّه شخص نيست .\r\nمسئله 1434 - اگر شكسته شدن نماز اثرى در رهايى از دشمن يا درّنده و يا خطرات طبيعى چون سيل و مانند آن ندارد ، ولى نمىتواند بايستد و بطور كامل بخواند بايد در حال فرار و به اشاره بخواند و اگر بتواند فقط تكبير اوّل نماز را رو به قبله انجام دهد و سپس به هر طرف كه راهش مىباشد حركت كند .\r\nمسئله 1435 - در حال جنگ و شدّت درگيرى بهر مقدار كه مىتواند بايد بخواند و گاهى بجاى هر ركعت يك تكبير مىگويد و اگر مىتواند لا إله الا الله هم بگويد و اگر مىتواند سبحان الله هم اضافه كند و اگر مىتواند تسبيحات اربعه يعنى الحمدلله هم اضافه كند و اگر مىتواند دعا هم اضافه كند . البتّه يك تكبير هم به عنوان تكبيرةالاحرام اوّل نماز لازم است چنان كه بنا براحتياط واجب تشهّد و سلام هم در آخر لازم است در صورت امكان و اگر به وظيفه عمل كند بعداً قضاء ندارد ولى اگر در وقت حالت امنيت برقرار شد احوط اعاده است .\r\n\r\n","description":"","footnote":"","page_name":" 253 ","page_number":253},
  {"content":"\r\n\r\n\r\nنماز قضا\r\nمسئله 1436 - كسى كه نماز واجب خود را در وقت آن نخوانده بايد قضاى آن را بجا آورد ، اگر چه در تمام وقت نماز خواب مانده يا به واسطهء مستى نماز نخوانده باشد ، ولى نمازهاى يوميّه‌اى را كه زن در حال حيض يا نفاس نخوانده قضا ندارد . و همچنين كسى كه در تمام وقت بيهوش يا كافر و يا مجنون بوده و بعد از وقت سالم و مسلمان شده قضا بر او واجب نيست ، مگر اين‌كه بيهوشى و جنونش عمدى باشد مثل آنكه عمداً داروئى بخورد كه مجنون يا بيهوش شود .\r\nمسئله 1437 - اگر بعد از وقت نماز بفهمد نمازى را كه خوانده باطل بوده ، بايد قضاى آن را بخواند .\r\nمسئله 1438 - كسى كه نماز قضا دارد ، بايد در خواندن آن كوتاهى نكند ولى واجب نيست فوراً آن را بجا آورد .\r\nمسئله 1439 - كسى كه نماز قضا دارد مىتواند نماز مستحبى بخواند .\r\nمسئله 1440 - اگر انسان فقط احتمال دهد كه نماز قضايى دارد يا نمازهايى را كه خوانده صحيح نبود ، مستحب است احتياطاً قضاى آنها را بجا آورد .\r\nمسئله 1441 - قضاى نمازهاى يوميّه كه اداى آنها بايد به ترتيب خوانده شود مثل ظهر و عصر از يكروز ، يا مغرب و عشا از يك شب ، بايد قضاى آنها را نيز به ترتيب بخواند ، مثلًا اگر از كسى نماز ظهر و عصر يك روز فوت شود بايد اوّل قضاى ظهر را بخواند و بعد از آن عصر را ، ولى اگر كسى مثلًا يك روز نماز ظهر و روز بعد نماز عصر را نخوانده مىتواند اوّل نماز عصر و بعد از آن نماز ظهر را قضا نمايد و ترتيب در بين آنها لازم نيست هر چند بهتر است تا ممكن است رعايت ترتيب را بنمايد .\r\nمسئله 1442 - اگر بخواهد قضاى چند نماز غير يوميّه مانند نماز آيات را بخواند ، يا مثلًا بخواهد يك نماز يوميّه و چند نماز غير يوميّه را بخواند لازم نيست آنها را به ترتيب بجا آورد .\r\nمسئله 1443 - گذشت كه در قضاى نمازها ترتيب لازم نيست بخصوص در صورتى كه ترتيب فوت را فراموش كرده باشد ، مگر در جايى كه در اداى آنها ترتيب واجب باشد ولى اگر بخواهد احتياط كند و مراعات ترتيب نمايد خوب است و اگر بخواهد طورى آنها را بخواند كه يقين كند به ترتيبى كه قضا شده بجا آورده است ، مثلًا اگر قضاى يك نماز ظهر\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nو يك نماز مغرب بر او واجب است و نمىداند كدام اوّل قضا شده ، احتياطاً بايد اوّل يك نماز مغرب و بعد از آن يك نماز ظهر و دوباره نماز مغرب را بخواند ، يا اوّل يك نماز ظهر و بعد از آن يك نماز مغرب و دوباره نماز ظهر را بخواند ، تا يقين كند هر كدام را كه اوّل قضا شده اوّل خوانده است .\r\nمسئله 1444 - اگر نماز ظهر يك روز و نماز عصر روز ديگر يا دو نماز ظهر يا دو نماز عصر از او قضا شده و نمىداند كدام اوّل قضا شده است ، چنانچه دو نماز چهار ركعتى بخواند به نيّت اينكه ، اوّلى قضاى نماز روز اوّل و دوّمى قضاى نماز روز دوّم باشد كافى است .\r\nمسئله 1445 - اگر يك نماز ظهر و يك نماز عشا يا يك نماز عصر و يك نماز عشا از او قضا شود و نداند كدام اوّل قضا شده است ، و بخواهد احتياط نمايد بايد طورى آنها را بخواند كه يقين كند به ترتيب بجا آورده است ، مثلًا اگر يك نماز ظهر و يك نماز عشا از او قضا شده و اوّلى آنها را نمىداند ، بايد اوّل يك نماز ظهر ، بعد يك نماز عشا دوباره يك نماز ظهر ، يا اوّل يك نماز عشا بعد يك نماز ظهر ، دوباره يك نماز عشا بخواند . ليكن گفتيم كه رعايت اين احتياط لازم نيست .\r\nمسئله 1446 - كسى كه مىداند يك نماز چهار ركعتى نخوانده ولى نمىداند نماز ظهر است يا نماز عصر ، اگر يك نماز چهار ركعتى به نيّت قضاى نمازى كه نخوانده بجا آورد كافى است .\r\nمسئله 1447 - كسى كه پنج نماز پشت سر هم از او قضا شده و نمىداند اوّلى آنها كدام است و بخواهد احتياطاً مراعات ترتيب را نمايد ، بايد نُه نماز به ترتيب بخواند مثلًا از نماز صبح شروع كند و بعد از آنكه ظهر و عصر و مغرب و عشا را خواند دو مرتبه نماز صبح و ظهر و عصر و مغرب را بخواند ، و اگر شش نماز پشت سر هم از او قضا شده و اوّلى آنها را نمىداند ، بايد ده نماز به ترتيب قضا كند و همين‌طور براى هر يك نمازى كه به نمازهاى قضاى او اضافه مىشود در صورتى كه پشت سر هم قضا شده باشد ، بايد يك نماز بر مقدارى كه گفته شداضافه نمايد ، مثلًا اگر هفت نماز او قضا شده و اوّلى آنها را نمىداند بايد يازده نماز به ترتيب بجا آورد . ليكن گفتيم كه رعايت اين احتياط لازم نيست .\r\nمسئله 1448 - كسى كه مىداند نمازهاى پنجگانه او هر كدام از يك روز قضا شده و ترتيب آنها را نمىداند ، نماز يك شبانه روز را بجا آورد كافى است ، ولى اگر بخواهد احتياط\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nكند بايد پنج شبانه روز نماز بخواند و اگر شش نماز از شش روز از او قضا شده بايد شش شبانه روزنماز بخواند و هميچنين براى هر نمازى كه به نمازهاى قضاى او اضافه شود ، بايد يك روز بيشتر بخواند تا يقين كند به ترتيبى كه قضا شده بجا آورده است ، مثلًا اگر هفت نماز از هفت روز نخوانده باشد ، بايد هفت شبانه روز قضا نمايد . ليكن گفتيم كه رعايت اين احتياط لازم نيست .\r\nمسئله 1449 - كسى كه مثلًا چند نماز صبح يا چند نماز ظهر از او قضا شده و شمارهء آنها را نمىداند ، مثلًا نمىداند كه سه يا چهار يا پنج نماز بوده ، چنانچه مقدار كمتر را بخواند كافى است . ولى اگر شمارهء آنها را مىدانسته و فراموش كرده ، بهتر آن است به قدرى نماز بخواند كه يقين كند تمام آنها را خوانده است ، مثلًا اگر فراموش كرده كه چند نماز صبح از او قضا شده است و يقين دارد كه بيشتر از ده تا نبوده ، ده نماز صبح بخواند . البتّه لازم نيست و همان مقدار كمتر كافى است .\r\nمسئله 1450 - كسى كه فقط يك نماز قضا از روزهاى پيش دارد ، بنابر احتياط مستحب اگر ممكن است بايد اوّل آن را بخواند بعد مشغول نماز آن روز شود و نيز اگر از روزهاى پيش نماز قضا ندارد ، ولى يك نماز يا بيشتر از همان روز از او قضا شده است ، در صورتى كه ممكن باشد بنابر احتياط مستحب بايد نماز قضاى آن روز را پيش از نماز اداء بخواند .\r\nمسئله 1451 - اگر در بين نماز يادش بيايد كه يك نماز يا بيشتر از همان روز از او قضا شده ، يا فقط يك نماز قضا از روزهاى پيش دارد ، چنانچه وقت وسعت دارد و ممكن است نيّت را به نماز قضا برگرداند ، مىتواند نيّت نماز قضا كند مثلًا اگر در نماز ظهر پيش از تمام شدن ركعت دوّم يادش بيايد كه نماز صبح آن روز قضا شده در صورتى كه وقت نماز ظهر تنگ نباشد مىتواند نيّت را به نماز صبح برگرداند و آن را دو ركعتى تمام كند بعد نماز ظهر را بخواند ، ولى اگر وقت تنگ است يا نمىتواند نيّت را به نماز قضا برگرداند ، مثلًا در ركوع ركعت سوّم نماز ظهر يادش بيايد كه نماز صبح را نخوانده ، چون اگر بخواهد نيّت نماز صبح كند يك ركوع كه ركن است زياد مىشود ، نبايد نيّت را به قضاى صبح برگرداند .\r\nمسئله 1452 - اگر از روزهاى گذشته نمازهاى قضا دارد و يك نماز يا بيشتر هم از همان روز از او قضا شده ، چنانچه براى قضاى تمام آنها وقت ندارد ، يا نمىخواهد همه را در آن روز بخواند ، مستحب است نماز قضاى آن روز را پيش از نماز اداء بخواند ، و احتياط\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nمستحب آن است كه بعد از خواندن قضاى نمازهاى سابق دوباره نماز قضايى را كه در آن روز پيش از نماز اداء خوانده بجا آورد .\r\nمسئله 1453 - تا انسان زنده است اگر چه از خواندن نماز قضاهاى خود عاجز باشد ، ديگرى نمىتواند نمازهاى او را قضا نمايد .\r\nمسئله 1454 - نماز قضا را با جماعت مىشود خواند ، چه نماز امام جماعت اداء باشد يا قضا ، و لازم نيست هر دو يك نماز را بخوانند مثلًا اگر نماز قضاى صبح را با نماز ظهر يا عصر امام بخواند اشكال ندارد .\r\nمسئله 1455 - مستحب است اطفال مميّز را به خواندن نمازهاى واجب و نوافل تمرين و عادت دهند ، بلكه مستحب است آنان را به قضاى نماز هم تشويق نمايند و همچنين مستحب است تمرين و عادت دادن آنان بر هر عبادت و عمل صالح و خُلق و روش نيك ، البتّه تمرين روش صحيح مىخواهد و نبايد طفل احساس فشار و زور كند بحدّى كه خسته شده بيزار گردد .\r\nو واجب است بر اولياء اطفال كه آنان را از هر كارى كه باعث ضرر بر خودشان و يا ديگران باشد ، جلوگيرى كنند و از هر كارى كه شارع مقدّس وجود آن را در خارج منع فرموده ، مثل زنا ، لواط ، غيبت و غنا ، واجب است اطفال را جلوگيرى كرد . و همين‌طور از هر چيزى كه روح او را فاسد مىنمايد .\r\nو حرام است آنان را تحت تعليم معلّمين فاسق و بىايمان ، كه سبب فساد اخلاق و عقيده اطفال مىشوند ، بگذارند ، .\r\n\r\nنماز قضاى پدر كه بر پسر بزرگتر واجب است\r\nمسئله 1456 - اگر پدر به جهت عذرى نماز يا روزه‌اش را بجا نياورده باشد ، بعد از فوت او بر پسر بزرگتر واجب است قضا نمايد يا براى انجام آن اجير بگيرد هر چند پدر از قضا كردن عاجز بوده و نتوانسته باشد قضاء كند ، و بنابر احتياط واجب اگر از روى نافرمانى هم ترك كرده باشد ، پسر بزرگتر بايد آن را قضا نمايد .\r\nو در مورد مادر نيز احتياط مستحب رعايت اين حكم است بلكه در صورتى هم كه پدر و مادر وصيت نكرده باشند ، و پسر هم نداشته باشند احتياط مستحب اين است كه اكبر ذكور از اولياء ميّت طبق طبقات ارث نماز و روزه او را قضا كند و با نبود ذكور اناث از آنها انجام دهند .\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nمسئله 1457 - اگر پسر بزرگتر شكّ دارد كه پدرش نماز و روزه قضا داشته يا نه ، چيزى بر او واجب نيست فحص و تحقيق هم لازم نيست .\r\nمسئله 1458 - اگر پسر بزرگتر بداند كه پدرش نماز قضا داشته و شكّ كند كه بجا آورده يا نه ، بنابر احتياط واجب بايد قضا نمايد .\r\nمسئله 1459 - اگر معلوم نباشد كه پسر بزرگتر كدام است ، قضاى نماز و روزه پدر و بر هيچ كدام از پسرها واجب نيست . ولى احتياط مستحب آن است كه نماز و روزه او را بين خودشان قسمت كنند ، يا براى انجام آن قرعه بزنند .\r\nمسئله 1460 - اگر ميّت وصيّت كرده باشد كه براى نماز و روزه او اجير بگيرند بعد از آنكه اجير ، نماز و روزه را بطور صحيح بجا آورد ، بر پسر بزرگتر چيزى واجب نيست .\r\nمسئله 1461 - قضا نماز و روزه مادر بر پسر بزرگ واجب نيست ، ولى اگر پسر بزرگتر بخواهد نماز مادر را بخواند بايد به تكليف خود عمل كند ، مثلًا قضاى نماز صبح و مغرب و عشا مادرش را بايد بلند بخواند .\r\nمسئله 1462 - كسى كه خودش نماز و روزه قضا دارد ، اگر نماز و روزه پدر هم بر او واجب شود ، هر كدام را بخواهد اوّل بجا آورد اشكالى ندارد .\r\nمسئله 1463 - اگر پسر بزرگتر موقع مرگ پدر نابالغ يا ديوانه باشد وقتى كه بالغ شد يا عاقل گرديد ، بايد نماز و روزهء پدر را قضا نمايد . و چنانچه پيش از بالغ شدن يا عاقل شدن بميرد ، بر پسر دوّم واجب است بنابر احتياط .\r\nمسئله 1464 - اگر پسر بزرگتر پيش از آنكه نماز و روزهء پدر را قضا كند بميرد ، چنانچه بين مرگ پدر و مرگ او به‌قدرى طول كشيده كه مىتوانسته قضاى نماز و روزه او را بجا آورد ، بر پسر دوّم چيزى واجب نيست و اگر اين مقدار طول نكشيده قضاى آنها بر پسر دوّم واجب است بنابر احتياط .\r\n\r\nنماز استيجارى\r\nمسئله 1465 - پس از مرگ شخص مىتوان براى نماز و ساير عباداتى كه انجام نداده كسى را اجير نمود كه به نيابت او انجام دهد ، و اين كار يا به كلى تكليف را از گردن ميّت ساقط مىكند يا تخفيف مىدهد . و همين‌طور براى انجام برخى مستحبات كه نيابت بردار\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nهستند ، مانند زيارت قبور و نماز زيارت نيز مىتوان كسى را حتى براى شخص زنده اجير كرده نايب نمود چنان كه شخص مىتواند هركار مستحبى را انجام دهد و ثوابش را هديه به اشخاص مرده يا زنده نمود .\r\nمسئله 1466 - كليّه عبادات واجب يا مستحب را مىتوان به نيابت از طرف مردگان تبرّعآً يا با مزد انجام داد ، ليكن از طرف زنده‌ها از واجبات عبادى فقط حجّ را در شرايط خاصّ و نيز برخى مستحبات را مىتوان نيابت نمود ، مثل زيارت و عيادت و تشييع و صدقه ، ولى در مثل نمازهاى نافله صحيح نمىباشد .\r\nمسئله 1467 - كسى كه براى نماز قضاى ميّت اجير مىشود بايد به اجتهاد يا تقليد مسائل نماز را بداند و طبق آن عمل كند و يا عمل به احتياط كند .\r\nمسئله 1468 - اجير بايد موقع نيّت شخص ميّت را هر چند به اشاره معيّن كند ، مثلًا در نظر بگيرد كه اين نماز از طرف كسى است كه برايش اجير شده‌ام .\r\nمسئله 1469 - اجير بايد نماز قضا را از طرف ميّت انجام دهد و مبناى اين كار اين است كه يا خود را بجاى او فرض كند ، و يا عمل را از طرف او انجام دهد ، نه اين‌كه از طرف خودش انجام دهد و ثوابش را هديهء ميّت كند .\r\nمسئله 1470 - بايد كسى را اجير كرد كه مورد اطمينان باشد كه عمل را انجام مىدهد و گرنه تكليف نماز ساقط نمىشود و اگر در انجام عمل مورد اطمينان باشد ولى ندانيم درست انجام داده يا نه اشكالى ندارد ، و حمل بر صحّت مىشود . ولى اگر بعداً معلوم شود كه اصلًا انجام نداده يا درست انجام نداده ، بايد ديگرى را اجير كرد و اجير اوّلى ضامن است .\r\nمسئله 1471 - كسى را كه نماز معذور مىخواند مثل عاجزى كه نشسته نماز مىخواند نمىتوان براى نماز ميّت اجير نمود بلكه بنا براحتياط واجب كسى را كه با تيمّم مىخواند نبايد اجير كرد گرچه از ميّت هم به همين طور قضا شده باشد . پس احكامى كه مربوط به خود نماز است با احكامى كه مربوط به شخص نمازگزار است د ر حكم مزبور فرق نمىكند بنا براحتياط واجب .\r\nمسئله 1472 - اجير شدن مرد براى زن و برعكس جايز است و در جهر و اخفات طبق وظيفه خود عمل مىكند .\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nمسئله 1473 - در قضاى نمازهاى ميّت آنچه كه مثل ظهر و عصر يك روز ترتيب دارد ، بايد به ترتيب بياورد و درغير آن لازم نيست ولى در صورتى كه بدانيم ميّت ترتيب آنها را مىدانسته ، احتياط مستحب آن است كه به ترتيب خوانده شود .\r\nمسئله 1474 - اگر انسان بخواهد براى نمازهاى ميّت چند اجير بگيرد اگر ميّت ترتيب آنها را مىدانسته و بخواهد بنابر احتياط مستحبى عمل نمايد ، بايد براى هر كدام آنها وقتى را معيّن نمايد ، مثلًا اگر با يكى از آنها قرار گذاشت كه از صبح تا ظهر نماز قضا بخواند ، با ديگرى قرار بگذارد كه از ظهر تا شب بخواند و نيز نمازى را كه در هر دفعه شروع مىكند معيّن نمايد ، مثلًا قرار بگذارد اوّل نمازى را كه مىخواند صبح باشد يا ظهر يا عصر ، و همچنين با آنها قرار بگذارد كه در هر دفعه نماز يك شبانه روز را تمام كنند و اگر ناقص بگذارند آن را حساب نكنند و دفعهء بعد نماز يك شبانه روز را از اول شروع نمايند .\r\nمسئله 1475 - اگر با اجير شرط كنند كه عمل را بطور خاصّى انجام دهد بايد طبق قرار عمل كند و اگر شرطى در كار نباشد مىتواند طبق وظيفهء خود به طورى كه نماز را صحيح مىداند انجام دهد . البتّه اگر آنچه را كه به احتياط نزديكتر است عمل كند بهتر است و اگر خودش چيزى را واجب نمىداند ولى تكليف ميّت اجتهاداً يا تقليداً وجوب آن چيز بوده است بهتر است كه انجام دهد .\r\nمسئله 1476 - به احتياط واجب اجير بايد در انجام مستحبات نماز طبق معمول مردم عمل كند مگر اين‌كه شرط بيش از آن شده باشد كه در آن صورت بايد طبق شرط عمل كند .\r\nمسئله 1477 - مىتوان براى نمازهاى ميّت چند نفر را اجير كرد ، زيرا ترتيب معتبر نيست مگر در ظهر و عصر يكروز كه نمىتوان عصر را پيش از نماز ظهر قضا كرد ، چه يك نفر اجير باشد يا چند نفر .\r\nمسئله 1478 - اگر كسى اجير شود كه مثلًا در مدّت يكسال نمازهاى ميّت را بخواند و پيش از تمام شدن سال بميرد نمازهايى كه نخوانده و يا اطمينان نداريم كه خوانده باشد از عهدهء ميّت ساقط نشده است .\r\nمسئله 1479 - اگر اجير بيش از خواندن همهء نمازها يا مقدارى از آنها بميرد يا از خواندن عاجز شود اگر مىتوانسته بخواند و نخوانده است بايد اجرت متعارف باقيماندهء نمازها را به قيمت متعارف پس بدهد ، و اگر زمان كمى بوده و نمىتوانسته بخواند و شرط\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nبوده كه خودش بخواند نسبت به باقيماندهء نمازها اجاره به خودى خود فسخ مىشود و مابقى همان اجرت قراردادى را بايد پس بدهد ، و اگر شرط مباشرت خودش نشده است بايد از ماترك او كسى را اجير كنند كه مابقى نمازها را بخواند و اگر چيزى ندارد بر ورثه چيزى واجب نيست . مسئله 1480 - در مسئلهء بالا اگر خود اجير هم نماز قضا بعهده‌اش باشد ، اوّل بايد نمازهاى استيجاريش را طبق دستور بالا انجام دهند سپس اگرمالى داشته باشد و وصيت كرده باشد از ثلث مال مانده او اجير برايش بگيرند ، و اگر وصيّت نكرده است پسر بزرگش انجام دهد . و البتّه اگر ورثه اجازه كنند زائد بر ثلث هم جايز است از مال او بدهند ، ليكن اين مسئله از نظر اجازهء ورثه و اين كه همهء آنها كبير باشند يا صغير در بينشان باشد ، و اين‌كه وصيت به قدر ثلث است يا بيشتر صور مختلفى دارد .\r\n\r\nنماز جماعت\r\nمسئله 1481 - مستحب است نمازهاى واجب بخصوص نمازهاى يوميّه و آيات و نماز ميّت را به جماعت بخوانند و در نماز صبح و مغرب و عشا ، بخصوص براى همسايهء مسجد و كسى كه صداى اذان مسجد را مىشنود بيشتر سفارش شده است . و در نماز جمعه شرط صحّت آن است و همين‌طور در نماز عيدين هنگام وجوب يعنى زمان حضور معصوم ( ع ) .\r\nمسئله 1482 - روايات در ثواب جماعت بسيار زياد است . در روايت صحيح آمده است كه : نماز در جماعت 24 درجه افضل از نماز فُرادى است يعنى مىشود 25 نماز . همين مضمون در روايات معتبر ديگر هم آمده است . در برخى روايات فضيلت و ثواب‌هاى خيلى بيشتر نقل شده است و در يك نقل آمده است كه : اگر يك نفر به امام جماعت اقتدا كند ، هر ركعت از نماز آنان ثواب صد و پنجاه نماز دارد و اگر دو نفر اقتدا كنند هر ركعت ثواب ششصد نماز دارد و هر چه بيشتر شوند ثواب نمازشان بيشتر مىشود تا به ده نفر برسند و عدّهء آنان كه از ده گذشت ، اگر تمام آسمانها كاغذ و درياها مركّب و درختها قلم و جنّ و انس و ملائكه نويسنده شوند ، نمىتوانند ثواب يك ركعت آن را بنويسند . و هر چند اين روايت اشكالاتى دارد ليكن اگر كسى به اميد اين ثواب انجام دهد اميد است كه به اين همه ثواب برسد ولى به هر حال آنچه گفتيم در صورتى است كه جماعت در اوّل وقت\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nعرفى باشد و گرنه ثواب فُرادى در اوّل وقت بيشتر از جماعت پس از وقت فضيلت بلكه بعد از اوائل وقت نيز مىباشد .\r\nمسئله 1483 - حاضر نشدن به نماز جماعت از روى بىاعتنايى و تحقير آن جايز نيست . و سزاوار نيست كه انسان بدون عذر نماز جماعت را ترك كند .\r\nمسئله 1484 - مشهور معتقدند كه مستحب است انسان صبر كند كه نماز را به جماعت بخواند و نماز جماعت از نماز اوّل وقت كه فرادى خوانده شود ، بهتر است ليكن به نظر مىرسد ثواب نماز اوّل وقت هر چند فُرادى بيشتر است از نماز جماعت پس از وقت فضيلت بلكه از جماعت پس از اوائل وقت هم افضل است .\r\nمسئله 1485 - مستحب است امام جماعت زياد طول ندهد و مراعات ضعفا را بنمايد و همين‌طور طورى شتاب نكند كه ضعفا به او نرسند و مستحب است كه در دعاهايى كه مىكند مأمومين خود را نيز منظور بدارد و مستحب است كه پس از مأمومين جايگاه خود را ترك نمايد .\r\nمسئله 1486 - وقتى كه جماعت برپا مىشود ، مستحب است كسى كه نمازش را فُرادى خوانده دوباره با جماعت بخواند . و اگر بعد بفهمد كه نماز اوّلش باطل بوده نماز دوّم او كافى است .\r\nمسئله 1487 - اگر امام يا مأموم بخواهد در نمازى كه به جماعت خوانده دوباره براى مأموم ديگرى كه جماعت نخوانده امام شود و به جماعت بخواند جايز است ولى اگر بخواهد براى دفعه سوّم باز با جماعت بخواند اشكال دارد .\r\nمسئله 1488 - كسى كه در نماز وسواس دارد و فقط در صورتى كه نماز را با جماعت بخواند ، از وسواس راحت مىشود بهتر است نماز را با جماعت بخواند و اگر وسواس او بحدّى است كه صورت و هيئت نماز را نمىتواند حفظ كند يا حروف و كلمات را بالاخره نمىتواند اداء نمايد جماعت واجب است .\r\nمسئله 1489 - اگر پدر يا مادر به فرزند خود امر كند كه نماز را به جماعت بخواند . و از نافرمانى او اذيّت شوند ؛ نماز جماعت بر او واجب مىشود .\r\nمسئله 1490 - نماز مستحب را نمىشود به جماعت خواند ، مگر نماز استسقاء كه براى آمدن باران مىخوانند و نمازى كه واجب بوده و به جهتى مستحب شده است ، مانند نماز عيد فطر و قربان كه در زمان امام واجب بوده و به واسطهء غايب شدن آن حضرت مستحب مىباشد .\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nمسئله 1491 - موقعى كه امام جماعت نماز يوميّه مىخواند ، هر كدام از نمازهاى يوميّه را مىشود به او اقتدا كرد ولى اگر نماز يوميّه‌اش را احتياطاً دوباره مىخواند ، اقتدا كردن به او اشكال دارد .\r\nمسئله 1492 - اگر امام جماعت قضاى نماز يوميّه خود را مىخواند ، مىشود به او اقتدا كرد ، ولى اگر نمازش را احتياطاً قضا مىكند ، يا قضاى نماز كس ديگر را مىخواند كه معلوم نيست اين نماز از او فوت شده يا نه ، اقتداى به او اشكال دارد ، ولى اگر معلوم باشد كه اين نماز از ميّت فوت شده جايز است به او اقتدا كرد هر چند براى آن نماز اجير شده و پول گرفته باشد .\r\nمسئله 1493 - اگر انسان نداند نمازى را كه امام ميخواند نماز واجب يوميّه است يا نماز مستحب ، نمىتواند به او اقتدا كند .\r\n\r\nشرايط نماز جماعت\r\n1 - نبودن حائل حتّى شيشه‌اى ، ولى حائل ميان مردان و زنان به مثل پرده و مانند آن كه مانع اتّحاد جماعت نيست اشكالى ندارد .\r\nمسئله 1494 - اگر امام در محراب باشد و كسى پشت سر او اقتدا نكرده باشد ، كسانى كه دو طرف محراب ايستاده‌اند و به واسطهء ديوار محراب امام را نمىبينند يعنى ديوار محراب ميانشان حائل است نمىتوانند اقتدا كنند ، ولى اگر كسى پشت سر امام اقتدا كرده باشد ، اقتدا كردن كسانى كه دو طرف او ايستاده‌اند و اتّصال دارند و به واسطه ديوار محراب امام را نمىبينند ، اشكال ندارد .\r\nمسئله 1495 - اگر بواسطهء درازى صف اوّل ، كسانى كه دو طرف صف ايستاده‌اند امام را نبينند مىتوانند اقتدا كنند . و نيز اگر به واسطه درازى يكى از صفهاى ديگر كسانى كه دو طرف آن ايستاده‌اند ، صف جلو خود را نبينند مىتوانند اقتدا نمايند .\r\nمسئله 1496 - اگر صفهاى جماعت تا درب مسجد برسد ، كسى كه مقابل درب پشت صف ايستاده نمازش صحيح است و نيز نماز كسانى كه پشت سر او اقتدا مىكنند صحيح مىباشد ، و همچنين نماز كسانى كه دو طرف او ايستاده‌اند و به او اتّصال دارند صحيح است اگر چه صف جلو را نبينند ولى احتياط مستحب اعاده مىباشد .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nمسئله 1497 - كسى كه پشت ستون ايستاده ، اگر از طرف راست يا چپ به واسطهء مأموم ديگر به امام متّصل نباشد ؛ نمىتواند اقتدا كند .\r\n2 - جاى ايستادن امام بايد از جاى مأموم بلندتر نباشد ، ولى اگر مكان امام مقدار خيلى كمى بلندتر باشد اشكال ندارد ، و نيز اگر زمين سراشيب باشد و امام در طرفى كه بلندتر است بايستد در صورتى كه سراشيبى آن زياد نباشد و طورى باشد كه به آن ، زمين مسطّح بگويند مانعى ندارد .\r\nمسئله 1498 - اگر جاى مأموم بلندتر از جاى امام باشد اشكال ندارد . ولى اگر به قدرى بلند باشد كه وحدت اجتماع را به هم بزند جماعت صحيح نيست .\r\n3 - نبودن فاصلهء زياد بين امام و مأموم و نيز مأمومين با هم ، مگر اين‌كه از طرف ديگر اتّصال برقرار باشد و بنابر احتياط واجب نبايد بيش از يك قدم فراخ فاصله باشد .\r\nمسئله 1499 - اگر بين كسانى كه در يك صف ايستاده‌اند بچهء مميّزى كه به مسائل نماز توجّه و مراقبت دارد فاصله شود ، در صورتى كه بدانند نماز او صحيح است مىتوانند اقتدا كنند و اگر شكّ در صحّت نماز او هم داشته باشند و فاصله هم زياد باشد كه اتّصال بقيّه صف به امام به وسيله آن طفل باشد باز هم اقتدا صحيح است ، ولى بچه‌اى كه به مسائل نماز توجّه و مراقبت ندارد اگر فاصله شود بطورى كه بين دو طرف او بيش از يك قدم فراخ فاصله باشد اقتدا ممكن نيست .\r\nمسئله 1500 - بعد از تكبير امام اگر صف جلو آنها كه واسطهء ارتباطند آمادهء نماز بوده ، و تكبير گفتن آنان نزديك باشد ، كسى كه در صف بعد ايستاده ، مىتواند تكبير بگويد ، ولى احتياط مستحب آن است كه صبر كند تا تكبير آنها تمام شود .\r\nمسئله 1501 - اگر بداند نماز يك صف از صفهاى جلو باطل است ، در صفهاى بعد نمىتواند اقتدا كند ، ولى اگر نداند نماز آنان صحيح است يا نه ؛ مىتواند اقتدا نمايد .\r\nمسئله 1502 - هرگاه بداند نماز امام باطل است مثلًا بداند امام وضو ندارد ، اگر چه خود امام ملتفت نباشد ، نمىتواند به او اقتدا كند .\r\nمسئله 1503 - اگر مأموم بعد از نماز بفهمد كه امام عادل نبوده ، يا به جهتى نمازش باطل بوده ، مثلًا بىوضو نماز خوانده ، نماز مأموم صحيح است .\r\nمسئله 1504 - اگر در بين نماز شكّ كند كه اقتدا كرده يا نه ، چنانچه در حالى باشد كه وظيفهء مأموم است ، مثلًا به حمد و سوره امام گوش مىدهد ، بايد نماز را به جماعت تمام\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nكند . و اگر مشغول كارى باشد كه هم وظيفهء منفرد و هم وظيفهء مأموم است ، مثلًا در ركوع يا سجده باشد ، بايد خودش نماز را به نيّت فرادى تمام نمايد .\r\n4 - دوظام نيّت ، قصد فرادى اگر همرا ه با انجام جزئى از نماز باشد امكان برقرارى مجدد جماعت را برهم مىزند .\r\nمسئله 1505 - احتياط مستحب آن است كه در بين نماز جماعت تا ناچار نشود نيّت فُرادى نكند گرچه جايز است حتّى اگر از ابتداء قصدش اين باشد كه در اثناء نماز منفرد شود ، ولى بنابراحتياط واجب در بين حمد و سوره تا مجبور نشود منفرد نشود ، و اگر ناچار شد بايد تتمّه قرائت را بخواند . ولى سلام - آخر نماز - گفتن پيش از امام جايز است و حكم فُرادى ندارد .\r\nمسئله 1506 - اگر در بين نماز جماعت نيّت فُرادى نمايد ، نمىتواند دوباره نيّت جماعت كند . ولى اگر مردّد شود كه نيّت فرادى كند يا نه و بعد تصميم بگيرد كه نماز را با جماعت تمام كند ، نمازش صحيح است . و همينطور اگر قصد فُرادى كندو بلا فاصله پيش از اين‌كه كارى انجام دهد يا امام چيزى از قرائت را بخواند دوباره نيّت جماعت نمايد .\r\nمسئله 1507 - اگر شكّ كند كه نيّت فُرادى كرده يا نه بايد بنا بگذارد كه نيّت فرادى نكرده است .\r\nمسئله 1508 - اگر موقعى كه امام در ركوع است اقتدا كند و به ركوع امام برسد ، اگر چه ذكر امام تمام شده باشد ، نمازش صحيح است و يك ركعت حساب مىشود ، امّا اگر به مقدار ركوع خم شود و به ركوع امام نرسد جماعت او باطل است و احتياط مستحب آن است كه ركوع را تمام كند و آن را يك ركعت حساب نموده و نماز را فرادى تمام كند و بعد دوباره بخواند ، اگر چه اقوى صحّت نماز بطور فُرادى است و ديگر احتياج به اعادهء نماز نيست .\r\nمسئله 1509 - اگر موقعى كه امام در ركوع است اقتدا كند و به مقدار ركوع خم شود ، و پيش از ذكر ركوع يا پس از ذكر شكّ كند كه به ركوع امام رسيده يا نه ، جماعت او باطل است و در اين صورت نمازش فُرادى مىشود و صحيح است ولى احتياط مستحب اعادهء نماز است .\r\nمسئله 1510 - اگر موقعى كه امام در ركوع است اقتدا كند و پيش از آنكه به اندازه ركوع خم شود ، امام سر از ركوع بردارد ، مىتواند بايستد تا امام براى ركعت بعد برخيزد و آن را ركعت اوّل نماز خود حساب كند . ولى اگر برخاستن امام به قدرى طول بكشد كه ارتباط اين شخص\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nبه آن جماعت به نظر عرف محفوظ نماند ، يا اصل صورت نماز به هم بخورد بايد نيّت فُرادى نمايد ، و اگر مشغول ذكر باشد صورت نماز محفوظ است اگر بيش از اندازه طول نكشد .\r\nمسئله 1511 - اگر اوّل نماز يا بين حمد و سوره اقتدا كند و پيش از آنكه به ركوع رود ، امام سر از ركوع بردارد نماز او صحيح است و بايد خود را در سجده به امام برساند ولى احتياط مستحب آن است كه نماز را تمام كند و دوباره بخواند .\r\nمسئله 1512 - اگر موقعى برسد كه امام مشغول خواندن تشهّد آخر نماز است چنانچه بخواهد به ثواب جماعت برسد ، بايد بعد از نيّت و گفتن تكبيرهء الاحرام بنشيند و تشهّد را با امام بخواند ولى سلام را نگويد و صبر كند تا امام سلام نماز را بدهد ، بعد بايستد و بدون آنكه دوباره نيّت كند و تكبير بگويد ، حمد و سوره را بخواند و آن را ركعت اوّل نماز خود حساب كند .\r\n5 - مأموم نبايد جلوتر از امام بايستد بلكه به احتياط واجب قدرى هر چند خيلى كم عقب تر باشد چنان كه اگر قدّ او بلندتر از امام است ؛ بنابر احتياط واجب بايد طورى بايستد كه در ركوع و سجود جلوتر از امام نباشد . يا در هنگام ركوع و سجود عقب‌تر برود .\r\nمسئله 1513 - در نماز جماعت بايد بين مأموم و امام پرده و مانند آن كه حائل بين آنهاست فاصله نباشد ، بلكه بنابر احتياط لازم شيشه و مانند آن نيز فاصله نباشد و همچنين است بين انسان و مأموم ديگرى كه انسان بواسطهء او به امام متّصل شده است ، ولى اگر امام مرد و مأموم زن باشد ، چنانچه بين آن زن و امام يا بين آن زن و مأموم ديگرى كه مرد است و زن بواسطهء او به امام متّصل شده است پرده و مانند آن باشد اشكال ندارد .\r\nمسئله 1514 - اگر بعد از شروع به نماز بين مأموم و امام ، يا بين مأموم و كسى كه مأموم بواسطه او متّصل به امام است ، پرده يا چيز ديگرى كه حائل است فاصله شود ، نمازش قهراً فُرادى مىشود و بايد به وظيفهء فُرادى عمل نموده و نماز را تمام كند .\r\nمسئله 1515 - احتياط واجب آن است كه بين جاى سجده مأموم و جاى ايستادن امام بيشتر از يك قدم فراخ فاصله نباشد و نيز اگر انسان بواسطهء مأمومى كه جلوى او ايستاده به امام متّصل باشد ، بنابر احتياط واجب بايد فاصله جاى سجده‌اش از جاى ايستادن او بيشتر از يك قدم فراخ نباشد . و احتياط مستحب آن است كه جاى سجده مأموم با جاى كسى كه جلوى او ايستاده ، بيشتر از يك قدم معمولى هم فاصله نداشته باشد .\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nمسئله 1516 - اگر مأموم بواسطهء كسى كه طرف راست يا چپ او اقتدا كرده به امام متّصل باشد و از جلو به امام متّصل نباشد ، بنابر احتياط واجب بايد با كسى كه در طرف راست يا چپ او اقتدا كرده ، بيشتر از يك قدم فراخ فاصله نداشته باشد .\r\nمسئله 1517 - اگر در نماز ، بين مأموم و امام ، يا بين مأموم و كسى كه مأموم به واسطه او به امام متّصل است ، بيشتر از يك قدم فاصله پيدا شود ، نمازش صحيح است و قهراً فُرادى مىشود .\r\nمسئله 1518 - اگر نماز همه كسانى كه در صف جلو هستند تمام شود ، يا همه نيّت فرادى نمايند ، نماز صف بعد فُرادى مىشود هر چند صف جلو فوراً براى نماز ديگرى به امام اقتدا كنند .\r\nمسئله 1519 - اگر در ركعت دوّم اقتدا كند ، لازم نيست حمد و سوره بخواند ، ولى قنوت و تشهّد را با امام مىخواند و احتياط آن است كه موقع خواندن تشهّد به حال تجافى بنشيند ، يعنى انگشتان يا كف دست و سينهء پا را به زمين بگذارد و زانوها را بلند كند و يا زانو و دستها را به زمين گذاشته رانها را از عقب پا بلند كند و به هرحال حالت نشستهء كاملى نداشته باشد و بايد بعد از تشهّد با امام برخيزد و حمد و سوره را بخواند و اگر براى سوره وقت ندارد ، حمد را تمام كند و در ركوع خود را به امام برساند و اگر درك ركوع هم نمىكند ، احتياط واجب آن است كه حمد را تمام كند و در سجده خود را به امام برساند و در اين صورت رسيدن در سجده بهتر است ، كه نماز را دوباره بخواند ولى لازم نيست .\r\nمسئله 1520 - اگر موقعى كه امام در ركعت دوّم نماز چهار ركعتى است اقتدا كند ، بايد در ركعت دوّم نمازش كه ركعت سوّم امام است بعد از دو سجده بنشيند و تشهّد را به مقدار واجب بخواند و برخيزد و چنانچه براى گفتن سه مرتبه تسبيحات هم وقت ندارد بنابراحتياط واجب همان سه مرتبه را بگويد ، و اگر به ركوع امام نرسيد در سجده خود را به امام برساند .\r\nمسئله 1521 - اگر امام در ركعت سوّم يا چهارم باشد و مأموم بداند كه اگر اقتدا كند و حمد را بخواند به ركوع امام نمىرسد ، بنابر احتياط واجب بايد صبر كند تا امام به ركوع رود ؛ بعد اقتدا نمايد .\r\nمسئله 1522 - اگر در ركعت سوّم يا چهارم امام اقتدا كند ، بايد حمد و سوره را بخواند و اگر براى سوره وقت ندارد ، بايد حمد را تمام كند و در ركوع خود را به امام برساند ، و اگر\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nدرك ركوع هم نمىكند احتياط واجب آن است كه حمد را تمام كند و در سجده خود را به امام برساند ، ولى اگر در سجده به امام برسد ، بهتر است كه نماز را دوباره بخواند .\r\nمسئله 1523 - كسى كه مىداند اگر سوره يا قنوت را تمام كند به ركوع امام نمىرسد ، چنانچه عمداً سوره با قنوت را بخواند و به ركوع نرسد بهتر است نماز ش را دوباره - پس از اتمام - بخواند گرچه اقوى صحّت نماز جماعت است ولى معصيت كرده است .\r\nمسئله 1524 - كسى كه اطمينان دارد كه اگر سوره را شروع كند يا تمام نمايد به ركوع امام مىرسد احتياط واجب است كه سوره را شروع كند ، و نيز تمام نمايد و اگر نرسيده اشكال ندارد و جماعتش صحيح مىباشد .\r\nمسئله 1525 - اگر امام ايستاده باشد و مأموم نداند كه در كدام ركعت است مىتواند اقتدا كند ؛ ولى بايد حمد و سوره را به قصد قربت بخواند و اگر چه بعد بفهمد كه امام در ركعت اوّل يا دوّم بوده ، نمازش صحيح است .\r\nمسئله 1526 - اگر به خيال اين‌كه امام در ركعت اوّل يا دوّم است ، حمد و سوره نخواند و بعد از ركوع بفهمد كه در ركعت سوّم يا چهارم بوده ، نمازش صحيح است ولى اگر پيش از ركوع بفهمد ، بايد حمد و سوره را بخواند و اگر وقت ندارد ، فقط حمد را بخواند و در ركوع يا سجده خود را به امام برساند .\r\nمسئله 1527 - اگر به خيال اين‌كه امام در ركعت سوّم يا چهارم است ، حمد و سوره بخواند و پيش از ركوع يا بعد از آن بفهمد كه در ركعت اوّل يا دوّم بوده ، نمازش صحيح است و اگر در بين حمد و سوره بفهمد ، لازم نيست آنها را تمام كند . و گاهى لازم است حتماً ترك قرائت كند بطورى كه تفصيل آن در احكام جماعت خواهد آمد .\r\nمسئله 1528 - اگر موقعى كه مشغول نماز مستحبى است جماعت برپا شود ، چنانچه اطمينان ندارد كه اگر نماز را تمام كند به جماعت برسد ، مستحب است نماز را رها كند و مشغول نماز جماعت شود . بلكه اگر اطمينان نداشته باشد كه به ركعت اوّل برسد مستحب است به همين دستور رفتار نمايد .\r\nمسئله 1529 - اگر موقعى كه مشغول نماز سه ركعتى يا چهار ركعتى است جماعت برپا شود ، چنانچه به ركوع ركعت سوّم نرفته و اطمينان ندارد كه اگر نماز را تمام كند به جماعت برسد ، مستحب است به نيّت نماز مستحبى نماز را دو ركعتى تمام كند و خود را به جماعت برساند .\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nمسئله 1530 - اگر نماز امام تمام شود و مأموم مشغول تشهّد يا سلام اوّل باشد لازم نيست نيّت فرادى كند و جماعت حساب مىشود .\r\nمسئله 1531 - كسى كه يك ركعت از امام عقب مانده اگر بخواهد فضيلت همراهى با امام را درك كند ، بايد وقتى امام تشهّد ركعت آخر را مىخواند به حالت تجافى بنشيند كه قبلًا توضيح داده شد و صبر كند تا امام تشهّد و سلام نماز را بگويد و بعد برخيزد ولى مىتواند قصد فُرادى كرده صبر نكند و نماز خود را ادامه دهد .\r\n\r\nشرايط امام جماعت\r\nمسئله 1532 - امام جماعت بايد بالغ ، عاقل ، شيعه دوازده امامى ، عادل و حلال زاده باشد و نماز را بطور صحيح بخواند و نيز اگر مأموم مرد است ، امام هم بايد مرد باشد بلكه در غير نماز ميّت احتياط مستحب آن است كه زن امامت نكند هر چند مأموم زن باشد ولى در نماز ميّت اقتداء زن به زن اشكال ندارد و چنان كه اقتدا كردن بچهء مميّز كه نماز و مسائل آن را مىفهمد به بچه مميز ديگر هم اشكال ندارد ، ولى اقتداء بالغ به طفل مميّز بنابر احتياط واجب صحيح نمىباشد .\r\nمسئله 1533 - عدالت مراعات كردن دستورات شرع از روى حالت معنوى خداترسى يا عشق به خداوند مىباشد و مىتوان از ظاهر شخص تشخيص داد .\r\nمسئله 1534 - امامى را كه عادل مىدانسته ؛ اگر شكّ كند به عدالت خود باقى است يا نه ، مىتواند به او اقتدا نمايد .\r\nمسئله 1535 - كسى كه ايستاده نماز مىخواند ، نمىتواند به كسى كه نشسته يا خوابيده نماز مىخواند اقتدا كند و كسى كه نشسته نماز مىخواند ، نمىتواند به كسى كه خوابيده نماز مىخواند اقتدا نمايد .\r\nمسئله 1536 - كسى كه نشسته يا خوابيده نماز مىخواند ، مىتواند به كسى كه نشسته نماز مىخواند اقتدا كند و امّا كسى كه خوابيده نماز مىخواند ، اگر بخواهد به كسى كه خوابيده نماز مىخواند اقتدا نمايد اشكال دارد .\r\nمسئله 1537 - اگر امام جماعت به واسطهء عذرى با تيمّم يا با وضوى جبيره‌اى نماز بخواند ، مىشود به او اقتدا كرد امّا اگر به واسطهء عذرى با لباس نجس نماز بخواند اقتداى به او اشكال دارد .\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nمسئله 1538 - اگر كسى نمىتواند از بيرون آمدن بول و غائط خوددارى كند ؛ نمىشود به او اقتدا كرد بنابر احتياط واجب .\r\nمسئله 1539 - بنابر احتياط مستحب كسى كه مرض خوره يا پيسى دارد ، نبايد امام جماعت شود ، بلكه اگر مرض او در محلّ نمايانى است بنابراحتياط واجب نبايد امام بشود . ولى بايد مطمئن بود كه اين مرض خوره يا پيسى است نه چيزى شبيه آن چون برخى متخصّصين مىگويند شبيه پيسى هم وجود دارد كه تشخيص آن براى غيرمتخصّص دشوار است . و اگر شكّ دارد اقتداء اشكالى ندارد .\r\n\r\nاحكام جماعت\r\nمسئله 1540 - موقعى كه مأموم نيّت مىكند ؛ بايد امام را معيّن نمايد ولى دانستن اسم او لازم نيست ، مثلًا اگر نيّت كند اقتدا مىكنم به امام حاضر نمازش صحيح است .\r\nمسئله 1541 - مأموم بايد غير از حمد و سوره همه چيز نماز را خودش بخواند ولى اگر ركعت اوّل يا دوّم او ركعت سوّم يا چهارم امام باشد ، بايد حمد و سوره را بخواند .\r\nمسئله 1542 - اگر مأموم در ركعت اوّل و دوّم نماز صبح و مغرب و عشا صداى حمد و سوره امام را بشنود اگر چه كلمات را تشخيص ندهد ، احتياط واجب آن است كه حمد و سوره نخواند و اگر صداى امام را نشنود مستحب است حمد و سوره را بخواند ولى بايد آهسته بخواند و چنانچه سهواً بلند بخواند اشكال ندارد .\r\nمسئله 1543 - اگر مأموم بعضى از كلمات حمد و سوره امام را بشنود احتياط واجب آن است كه حمد و سوره نخواند .\r\nمسئله 1544 - اگر مأموم سهواً حمد و سوره بخواند ، يا خيال كند صدائى را كه مىشنود صداى امام نيست و حمد و سوره بخواند و بعد بفهمد صداى امام بوده ، نمازش صحيح است .\r\nمسئله 1545 - اگر شكّ كند كه صداى امام را مىشنود يا نه ، يا صدايى بشنود و نداند صداى امام است يا صداى كس ديگر ؛ مىتواند به قصد قربت مطلقه حمد و سوره بخواند .\r\nمسئله 1546 - بنا براحتياط واجب جايز نيست كه مأموم در ركعت اوّل و دوّم نماز ظهر و عصر ، حمد و سوره بخواند و مستحب است به جاى آن ذكر بگويد .\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nمسئله 1547 - مأموم نبايد تكبيرةالاحرام را پيش از امام بگويد ، بلكه احتياط واجب آن است كه هر حرف تكبير او پس از آن حرف از تكبير امام باشد و بهتر آنكه صبر كند تا تكبير امام تمام شود سپس شروع كند .\r\nمسئله 1548 - اگر مأموم سلام امام را بشنود ؛ يا بداند چه وقت سلام مىگويد احتياط مستحب آن است كه پيش از امام سلام نگويد و چنانچه عمداً يا سهواً پيش از امام سلام دهد ، نمازش صحيح است و لازم نيست دوباره با امام سلام دهد .\r\nمسئله 1549 - اگر مأموم غير از تكبيرةالاحرام ، ذكرهاى ديگر نماز را پيش از امام بگويد اشكال ندارد . ولى اگر آنها را بشنود : يا بداند امام چه وقت مىگويد احتياط مستحب آن است كه پيش از امام نگويد .\r\nمسئله 1550 - افعال نماز مانند ركوع و سجود را نبايد پيش از امام انجام دهد و اگر عمداً چنين كند معصيت كرده و از جماعت بيرون مىرود و بايد از آن پس به وظيفه فُرادى عمل كند و نبايد زياد هم از امام عقب بيفتد و اگر عمداً چنين كند معصيت كرده ، و اگر عرفاً صورت جماعت نمازش به هم بخورد بايد از آن پس به وظيفه فُرادى عمل نمايد .\r\nمسئله 1551 - اگر سهواً پيش از امام سر از ركوع بر دارد ، چنانچه امام در ركوع باشد ، بايد به ركوع برگردد و با امام سر بردارد و در اين صورت زياد شدن ركوع كه ركن است نماز را باطل نمىكند . ولى اگر به ركوع برگردد و پيش از آنكه به ركوع برسد ، امام سر برداشته باشد و او به قصد متابعت ركوع كند نمازش را احتياطاً اعاده كند گرچه اقوى صحّت نماز مىباشد .\r\nمسئله 1552 - اگر اشتباهاً سربردارد و ببيند امام در سجده است ، بايد به سجده برگردد ، و چنانچه در هر دو سجده اين اتّفاق بيفتد براى زياد شدن دو سجده كه ركن است نمازش را احتياطاً اعاده كند گرچه اقوى صحّت نماز مىباشد .\r\nمسئله 1553 - كسى كه اشتباهاً پيش از امام سر از سجده برداشته هرگاه به سجده برگردد ولى به سجدهء امام نرسد بنابراحتياط مستحبّ ، نماز را تمام كند و دوباره بخواند گرچه اقوى صحّت نماز است .\r\nمسئله 1554 - اگر اشتباهاً سر از ركوع يا سجده بردارد و سهواً يا به خيال اين‌كه به امام نمىرسد ، به ركوع يا سجده نرود ، نمازش صحيح است .\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nمسئله 1555 - اگر سر از سجده بردارد و ببيند امام در سجده است ، چنانچه به خيال اين‌كه سجده اوّل امام است ، به قصد همراهى با او به سجده رود و بفهمد سجده دوّم امام بوده ، سجده دوّم او حساب مىشود و اگر به خيال اين‌كه سجده دوّم امام است به سجده رود و بفهمد سجده اوّل امام بوده ، بايد به قصد همراهى با امام سجده را تمام كند و دوباره با امام به سجده رود ، و در هر دو صورت احتياط مستحب آن است كه نماز را به جماعت تمام كند و دوباره بخواند .\r\nمسئله 1556 - اگر سهواً پيش از امام به ركوع رود و طورى باشد كه اگر سر بردارد به مقدارى از قرائت امام مىرسد چنانچه سر بردارد و با امام به ركوع رود نمازش صحيح است . و اگر عمداً برنگردد ، احتياط واجب آن است كه نماز را به جماعت تمام كند و دوباره بخواند .\r\nمسئله 1557 - اگر سهواً پيش از امام به ركوع رود و طورى باشد كه اگر برگردد به چيزى از قرائت امام نمىرسد ، در صورتى كه صبر كند تا امام به او برسد ، نمازش صحيح است ، و اگر به قصد اين‌كه با امام نماز بخواند سر بردارد و با امام به ركوع رود نيز صحيح است ، ولى احتياط مستحب آن است كه نماز را تمام كند و دوباره بجا آورد .\r\nمسئله 1558 - اگر سهواً پيش از امام به سجده رود ، در صورتى كه صبر كند تا امام به او برسد ، نمازش صحيح است و اگر به قصد اين‌كه با امام نماز بخواند سر بردارد و با امام به سجده رود نيز صحيح است ، ولى احتياط مستحب آن است كه نماز را تمام كند و دوباره بجا آورد .\r\nمسئله 1559 - اگر امام در ركعتى كه قنوت ندارد اشتباهاً قنوت بخواند يا در ركعتى كه تشهّد ندارد اشتباهاً مشغول خواندن تشهّد شود ، مأموم نبايد قنوت و تشهّد را بخواند ، ولى نمىتواند پيش از امام به ركوع رود ، يا پيش از ايستادن امام بايستد بلكه بايد صبر كند تا قنوت و تشهّد امام تمام شود و بقيّه نماز را با او بخواند .\r\n\r\nچيزهايى كه در نماز جماعت مستحب است\r\nمسئله 1560 - اگر مأموم يك مرد باشد ، مستحب است طرف راست امام بايستد بلكه احتياط است گرچه لازم نيست و اگر يك زن باشد ، مستحب است در طرف راست امام طورى بايستد كه جاى سجده‌اش مساوى زانو يا قدم امام باشد يعنى جلوتر نرود و اگر يك\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nمرد و يك زن يا يك مرد و چند زن باشند مستحب است مرد ، طرف راست امام و باقى پشت سر امام بايستند و اگر چند مرد يا چند زن باشند ، مستحب است پشت سر امام بايستند و اگر چند مرد و چند زن باشند مستحب است مردان پشت سر امام و زنان پشت سر مردان بايستند .\r\nمسئله 1561 - در نماز ميّت كه امامت زن بر زنان جايز است بهتر است كه رديف يكديگر بايستند و امام جلوتر از ديگران نايستد .\r\nمسئله 1562 - مستحب است امام جلوى مأمومين و محاذى وسط صف بايستد و اهل علم و كمال و تقوى در صف اوّل بايستند .\r\nمسئله 1563 - مستحب است صفهاى جماعت منظم باشد و بين كسانى كه در يك صف ايستاده‌اند فاصله نباشد و شانه آنان رديف يكديگر باشد .\r\nمسئله 1564 - مستحب است بعد از گفتن « قد قامت الصلاة » مأمومين برخيزند .\r\nمسئله 1565 - مستحب است امام جماعت حال مأمومى را كه از ديگران ضعيف‌تر است رعايت كند و قنوت و ركوع و سجود را طول ندهد ، مگر بداند همه كسانى كه به او اقتدا كرده‌اند مايلند ، و همين‌طور طورى سرعت نگيرد كه فرد ضعيف به آسانى به او نرسد .\r\nمسئله 1566 - مستحب است امام جماعت در حمد و سوره و ذكرهايى كه بلند مىخواند ، صداى خود را به قدرى بلند كند كه ديگران بشنوند ، ولى بايد بيش از اندازه صدا را بلند نكند .\r\nمسئله 1567 - اگر امام در ركوع بفهمد كسى تازه رسيد و مىخواهد اقتدا كند مستحب است ركوع را از آن لحظه دو برابر هميشه طول بدهد و بعد برخيزد ، اگر چه بفهمد كس ديگرى هم براى اقتدا وارد شده است .\r\n\r\nچيزهايى كه در نماز جماعت مكروه است\r\nمسئله 1568 - اگر در صفهاى جماعت جا باشد ، مكروه است انسان تنها بايستد .\r\nمسئله 1569 - مكروه است مأموم ذكرهاى نماز را طورى بگويد كه امام بشنود .\r\nمسئله 1570 - مسافرى كه نماز ظهر و عصر و عشا را دو ركعت مىخواند مكروه است در اين نمازها به كسى كه مسافر نيست اقتدا كند و كسى كه مسافر نيست مكروه است در\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nاين نمازها به مسافر اقتدا نمايد . و منظور از كراهت كمتر بودن ثواب اين نماز از نمازى است كه امام و مأموم از نظر تمام بودن يا شكسته بودن نمازشان يكسانند .\r\n\r\nنماز آيات\r\nمسئله 1571 - نماز آيات كه دستور آن بعداً گفته خواهد شد ، به واسطهء چهار چيز واجب مىشود .\r\nاوّل و دوّم - گرفتن ماه و خورشيد اگر چه مقدار كمى از آنها گرفته شود و كسى هم از آن نترسد .\r\nسوّم - زلزله اگر چه كسى هم نترسد .\r\nچهارم - رعد و برق و بادهاى سياه و سرخ و مانند اينها در صورتى كه به آنها آيت آسمانى صدق كند كه خارج از متعارف باشد و موجب ترس غالب مردم بشود .\r\nمسئله 1572 - اگر از چيزهايى كه نماز آيات براى آنها واجب است بيشتر از يكى اتّفاق بيفتد ، انسان بايد براى هر يك از آنها يك نماز آيات بخواند ، مثلًا اگر خورشيد بگيرد و زلزله هم بشود ، بايد دو نماز آيات بخواند .\r\nمسئله 1573 - كسى كه چند نماز آيات بر او واجب است ، اگر همه آنها براى يك چيز بر او واجب شده باشد ، مثلًا سه مرتبه خورشيد گرفته و نماز آنها را نخوانده است ، موقعى كه قضاى آنها را مىخواند ، لازم نيست معيّن كند كه براى كدام دفعه آنها باشد ، و همچنين است اگر چند نماز براى رعد و برق و بادهاى سياه و سرخ و مانند اينها بر او واجب شده باشد ، ولى اگر مثلًا براى آفتاب گرفتن ، ماه گرفتن و زلزله ، نمازهايى بر او واجب شده باشد ؛ بنابر احتياط واجب ، بايد موقع نيّت معيّن كند ، نماز آياتى را كه مىخواند براى كدام يك آنها است . هر چند تعيين اجمالى باشد ، مثلًا نيّت كند كه اين براى علت اوّلى و آن براى دوّمى و همچنين .\r\nمسئله 1574 - چيزهايى كه نماز آيات براى آنها واجب است ، در هر شهرى اتّفاق بيفتد ، فقط مردم همان شهر بايد نماز آيات بخوانند و بر مردم جاهاى ديگر واجب نيست ، مگر اين‌كه مكان آنها ، به‌قدرى نزديك باشد كه با آن شهر يكى حساب شود .\r\nمسئله 1575 - از وقتى كه خورشيد يا ماه شروع به گرفتن مىكند انسان ، مىتواند نماز آيات را بخواند ، و بايد به‌قدرى تأخير نيندازد كه تمام قرص باز شود .\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nمسئله 1576 - اگر خواندن نماز آيات را به‌قدرى تأخير بيندازد كه تمام قرص آفتاب يا ماه باز شود ، و بعد از باز شدن تمام آن ، نماز بخواند بايد نيّت قضا نمايد . و قبل از باز شدن تمام آن اداء است .\r\nمسئله 1577 - اگر مدّت گرفتن خورشيد يا ماه به اندازه خواندن يك ركعت نماز باشد ، نمازى كه مىخواند اداء است و همچنين است اگر مدّت گرفتن آنها بيشتر باشد ولى انسان نماز را نخواند ، تا به اندازه خواندن يك ركعت به باز شدن تمام قرص مانده باشد ولى اگر مدّت گرفتن ماه يا خورشيد به اندازهء خواندن يك ركعت نباشد بنابر احتياط نيّت اداء و قضاء نكند و به قصد ما فى الذّمّه نماز را بجا آورد .\r\nمسئله 1578 - موقعى كه زلزله و رعد و برق و مانند اينها اتّفاق مىافتد ، انسان بايد فوراً نماز آيات را بخواند و اگر نخواند معصيت كرده و تا آخر عمر بر او واجب است ولى هر وقت بخواند اداء است .\r\nمسئله 1579 - اگر هنگام كسوف و خسوف متوجّه نشود و بعد از باز شدن آفتاب يا ماه بفهمد كه تمام آن گرفته بوده بايد قضاى نماز آيات را بخواند ولى اگر بفهمد مقدارى از آن گرفته بوده قضا بر او واجب نيست .\r\nمسئله 1580 - اگر عده‌اى بگويند كه خورشيد يا ماه گرفته است چنانچه انسان از گفته آنان يقين پيدا نكند و نماز آيات نخواند ، و بعد معلوم شود راست گفته‌اند در صورتى كه تمام خورشيد يا ماه گرفته باشد بايد نماز آيات را بخواند بلكه اگر مقدارى از آن هم گرفته باشد ، بنابر احتياط واجب نماز آيات را بخواند . و همچنين است اگر دو نفر كه عادل بودن آنان معلوم نيست ، بگويند خورشيد يا ماه گرفته ، بعد معلوم شود كه عادل بوده‌اند .\r\nمسئله 1581 - اگر انسان به گفته كسانى كه از روى قاعدهء علمى وقت گرفتن خورشيد و ماه را مىدانند ، اطمينان پيدا كند كه خورشيد يا ماه گرفته بايد نماز آيات را بخواند . و نيز اگر بگويند فلان وقت خورشيد يا ماه مىگيرد و فلان مقدار طول مىكشد و انسان به گفتهء آنان اطمينان پيدا كند بايد به حرف آنان عمل نمايد .\r\nمسئله 1582 - اگر بفهمد نماز آياتى كه خوانده باطل بوده ، بايد دوباره بخواند و اگر وقت گذشته قضا نمايد .\r\nمسئله 1583 - اگر در وقت نماز يوميّه ، نماز آيات هم بر انسان واجب شود ، چنانچه براى هر دو نماز وقت دارد ، هر كدام را اوّل بخواند اشكال ندارد . و اگر وقت يكى از آن دو\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nتنگ باشد ، بايد اوّل آن را بخواند . و اگر وقت هر دو تنگ باشد ، بايد اوّل نماز يوميّه را بخواند .\r\nمسئله 1584 - اگر در بين نماز يوميّه بفهمد كه وقت نماز آيات تنگ است چنانچه وقت نماز يوميّه هم تنگ باشد ، بايد آن را تمام كند بعد نماز آيات را بخواند و اگر وقت نماز يوميّه تنگ نباشد ، بايد آن را بشكند و اوّل نماز آيات ، بعد نماز يوميّه را بجا آورد .\r\nمسئله 1585 - اگر در بين نماز آيات بفهمد كه وقت نماز يوميّه تنگ است بايد نماز آيات را رها كند و مشغول نماز يوميّه شود و بعد از آنكه نماز را تمام كرد پيش از انجام كارى كه نماز را به هم بزند ، بقيّه نماز آيات را از همانجا كه رها كرده بخواند .\r\nمسئله 1586 - نماز آيات بر حائض و نفساء در حال حيض يا نفاس واجب نيست ، ولى بعد از پاك شدن بنابر احتياط لازم بايد قضا كند و در گرفتن ماه و خورشيد بنابر احتياط نيّت اداء و قضا نكند و به قصد مافىالذّمّه بجا آورد . ولى در غير اين دو نيّت اداء كند .\r\n\r\nدستور نماز آيات\r\nمسئله 1587 - نماز آيات دو ركعت است و در هر ركعت پنج ركوع دارد و دستور آن اين است كه انسان بعد از نيّت ، تكبير بگويد و يك حمد و يك سوره تمام بخواند و به ركوع رود و سر از ركوع بردارد ، دوباره يك حمد و يك سوره بخواند ، باز به ركوع رود تا پنج مرتبه و بعد از بلند شدن از ركوع پنجم دو سجده نمايد و برخيزد و ركعت دوّم را هم مثل ركعت اوّل بجا آورد و تشهّد بخواند و سلام دهد .\r\nمسئله 1588 - در نماز آيات ممكن است انسان بعد از نيّت و تكبير و خواندن حمد ، آيه‌هاى يك سوره را پنج قسمت كند و يك آيه يا بيشتر يا كمتر از آن را بخواند و به ركوع رود و سر بردارد و بدون اين‌كه حمد بخواند ، قسمت دوّم از همان سوره را بخواند و به ركوع رود و همين‌طور تا پيش از ركوع پنجم سوره را تمام نمايد ، مثلًا به قصد سورهء توحيد « بسم الله الرحمن الرحيم » بگويد و به ركوع رود ، بعد بايستد و بگويد : « قل هو الله احد » دوباره به ركوع رود و بعد از ركوع بايستد و بگويد « الله الصمد » باز به ركوع رود و بعد بايستد و بگويد : « لم يلد و لم يولد » و به ركوع رود ، باز هم سر بردارد و بگويد : « و لم يكن له كفوا احد » و بعد از آن به ركوع پنجم رود و بعد از سر برداشتن ، دو سجده كند و ركعت دوّم را هم مثل ركعت اوّل بجا آورد و بعد از سجده دوّم تشهّد بخواند و سلام دهد . و بنا به احتياط واجب\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nدر ركوع اوّل به دنبال بسم الله قسمتى از سوره را هم اضافه كند هر چند يك كلمه آن مثل « قل » در قل هوالله احد .\r\nمسئله 1589 - اگر در يك ركعت از نماز آيات ، پنج مرتبه حمد و سوره بخواند و در ركعت ديگر يك حمد بخواند و سوره را پنج قسمت كند اشكال ندارد .\r\nمسئله 1590 - چيزهايى كه در نماز يوميّه واجب و مستحب است ، در نماز آيات واجب و مستحب مىباشد . ولى در نماز آيات مستحب است به جاى اذان و اقامه سه مرتبه بگويد : الصلاة .\r\nمسئله 1591 - مستحب است بعد از ركوع پنجم و دهم بگويد : « سمع الله لمن حمده » و نيز پيش از هر ركوع و بعد از آن تكبير گويد ولى بعد از ركوع پنجم و دهم گفتن تكبير مستحب نيست . ولى به قصد رفتن به سجده مستحب است .\r\nمسئله 1592 - مستحب است پيش از ركوع دوّم و چهارم و ششم و هشتم و دهم قنوت بخواند و اگر فقط يك قنوت پيش از ركوع دهم بخواند كافى است .\r\nمسئله 1593 - اگر در نماز آيات شكّ كند كه چند ركعت خوانده و فكرش بجايى نرسد نماز باطل است .\r\nمسئله 1594 - اگر شكّ كند كه در ركوع آخر ركعت اوّل است ، يا در ركوع اوّل ركعت دوّم و فكرش بجايى نرسد ، نماز باطل است ولى اگر مثلًا شكّ كند كه چهار ركوع كرده يا پنج ركوع ، چنانچه براى رفتن به سجده خم نشده ، بايدركوعى را كه شكّ دارد بجا آورده يا نه ، بجا آورد و اگر براى رفتن به سجده خم شده ، بايد به شكّ خود اعتنا نكند . ولى بنابراحتياط مستحب دوباره نماز را بخواند .\r\nمسئله 1595 - هر يك از ركوع‌هاى نماز آيات ركن است كه اگر عمداً يا اشتباهاً كم يا زياد شود ، نماز باطل است .\r\n\r\nنماز عيد فطر و قربان\r\nمسئله 1596 - نماز عيد فطر و قربان در زمان حضور امام ( ع ) واجب است و بايد به جماعت خوانده شود . و در زمان ما كه امام ( ع ) غايب است ، مستحب مىباشد . و مىشود آن را به جماعت يا فُرادى خواند ولى اگر حكومت شرعى با شرايط كامل آن محقق باشد بنا براحتياط واجب بايد منعقد شده و مردم شركت كنند مگر اين‌كه عذرى داشته باشند .\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nمسئله 1597 - در نماز عيد واجب علاوه بر شرايط هر نماز چهار چيز ديگر واجب است : 1 - به جماعت خوانده شود 2 - مأمومين از شش نفر مرد بالغ و بنابراحتياط واجب غير مسافر كمتر نباشند 3 - امام پس از نماز دو خطبه بخواند 4 - بنابراحتياط واجب بين دو نماز عيد ، يك فرسخ شرعى كمتر نباشد .\r\nمسئله 1598 - امام نماز عيد بايد عاقل و بالغ و مرد و شيعه و حلال زاده و عادل و قادر بر ايستادن در حال خطبه و نماز باشد و بنابراحتياط واجب مرض خوره و پيسى مشهود نداشته باشد و از طرف معصوم ( ع ) يا قاضى شرعى حدّ نخورده باشد و بايد از طرف معصوم ( ع ) يا مجتهد اعلم عادل منصوب شده باشد .\r\nمسئله 1599 - نماز عيد بر اطفال و ديوانگان و سالخوردگان و بيماران و مسافران و زنان و همچنين آنها كه از محلّ نماز عيد دو فرسخ بيشتر فاصله دارند واجب نيست . و همچنين اگر شركت در آن موجب حرج باشد . ولى اگر اين افراد در نماز حاضر شوند نمازشان صحيح است - البتّه غير از ديوانگان و اطفال غير مميز ، نماز عيد هنگام باران هم واجب نيست .\r\nمسئله 1600 - اگر نماز عيد واجب - با شرايط مخصوص - منعقد نشد يا كسانى به جهت عذر نتوانستند در آن شركت كنند مستحب است بطور فرادى بخوانند ، بلكه به جماعت هم جايز است و در اين صورت رعايت عدد شش نفر مأموم و يا فاصلهء يك فرسخ تا نماز عيد منعقد شده در جاى ديگر و همچنين خطبه هم لازم نيست ولى به قصد رجاء خواندن خطبه جايز است .\r\nمسئله 1601 - خطبه‌هاى نماز عيد مثل خطبه‌هاى نماز جمعه است ولى بعد از نماز خوانده مىشود و بهتر است در خطبه عيد فطر احكام زكات هم گفته شود و در خطبه نماز عيد قربان احكام قربانى توضيح داده شود و همچنين خوب است در اين خطبه‌ها مسائل اجتماعى و سياسى اسلام و مسلمين به آنطور كه واقعيت دارد توضيح داده شود تا بر آگاهى و رشد معنوى و سياسى مسلمين افزوده شود و بالاخره خطبه‌هاى عيد هم يكى از مواقف و موقعيتهايى است كه بايد به نفع اسلام و مسلمين از آنها استفاده شود و آگاهى و شهامت و قداست و قدرت روحى مسلمين به وسيلهء آنها تقويت شود ، البتّه مقدار واجب خطبه همان است كه در جمعه هم واجب مىباشد .\r\nمسئله 1602 - وقت نماز عيد فطر و قربان از اوّل دميدنِ آفتاب روز عيد تا ظهر مىباشد .\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nمسئله 1603 - مستحب است نماز عيد قربان را بعد از بلند شدن آفتاب بخوانند ، و در عيد فطر مستحب است ، بعد از بلند شدن آفتاب افطار كنند و به احتياط لازم زكوهء فطره را هم بدهند يا جدا نمايند و بعد نماز عيد را بخوانند .\r\nمسئله 1604 - نماز عيد فطر و قربان دو ركعت است كه در ركعت اوّل بعد از خواندن حمد و سوره ، بايد پنج تكبير بگويد و بعد از هر تكبير يك قنوت بخواند و به احتياط واجب قنوت لازم است بعد از قنوت پنجم تكبير ديگرى بگويد و به ركوع رود و دو سجده بجا آورد و برخيزد و در ركعت دوّم چهار تكبير بگويد و بعد از هر تكبير قنوت بخواند و تكبير پنجم را بگويد و به ركوع رود و بعد از ركوع دو سجده كند و تشهّد بخواند و نماز را سلام دهد .\r\nمسئله 1605 - در قنوت نماز عيد فطر و قربان هر دعا و ذكرى بخوانند كافى است . ولى بهتر است اين دعا را بخوانند : « اللّهُمَّ اهْلَ الْكِبْرياءِ وَ الْعَظمَةِ وَ اهْلَ الْجُودِ وَ الْجَبَرُوتِ وَ اهْلَ الْعَفْوِ وَ الرِّحْمَةِ وَ اهْلَ التَّقْوي وَ الْمَغْفِرَة اسْئَلُكَ بِحَقِّ هذا الْيَوْمِ الَّذي جَعَلْتَهُ لِلْمُسْلِمينَ عيداً وَ لِمُحَمَّدٍ صَلَّي اللهُ عَلَيْهِ وَ آلِهِ ذُخْراً وَ شَرَفاً وَ كَرامَةً وَ مَزيداً انْ تُصَلِّيَ عَلي مُحَمَّدٍ وَ آلِ مُحَمَّدٍ وَ انْ تُدْخِلَني في كُلِّ خَيْرٍ ادْخَلْتَ فيهِ مُحَمَّداً وَ آلَ مُحَمَّدٍ وَ انْ تُخْرِجَني مِنْ كُلِّ سُوءٍ اخْرَجْتَ مِنْهُ مُحَمَّداً وَ آلَ مُحَمَّدٍ صَلَواتُكَ عَلَيْهِ وَ عَلَيْهِمْ اللّهُمَّ انّي اسْئَلُكَ خَيْرَ ماسَئَلَكَ بِه عِبادُ كَ الصّالِحُونَ وَ اعُوذُ بِكَ مِمَّا اسْتَعاذَ مِنْهُ عِبادُ كَ المُخْلَصُون » .\r\nمسئله 1606 - نماز عيد سورهء مخصوصى ندارد ولى بهتر است كه ركعت اوّل آن سورهء شمس ( سوره 91 ) و در ركعت دوّم سورة غاشيه ( سورهء 88 ) را بخوانند يا در ركعت اوّل سورهء سبح اسم ( سورهء 87 ) و در ركعت دوّم سورهء شمس ( سورهء 91 ) بخوانند .\r\nمسئله 1607 - مستحب است نماز عيد را در صحرا بخوانند ولى در مكه مستحب است در مسجد الحرام خوانده شود .\r\nمسئله 1608 - مستحب است پياده و پابرهنه و باوقار به نماز عيد بروند ، و بهتر است كه غسل روز عيد را كه مستحب مؤكد است پيش از نماز انجام دهند كه نماز با غسل انجام شود و مستحب است عمّامه سفيد برسر بگذارند .\r\nمسئله 1609 - مستحب است در نماز عيد بر زمين سجده كنند ، نه بر چيزهاى ديگرى كه سجده بر آنها هم صحيح مىباشد و در حال گفتن تكبيرها دستها را بلند كنند و كسى كه نماز عيد مىخواند ، اگر امام جماعت است يا فرادى نماز مىخواند ، نماز را بلند بخواند .\r\nمسئله 1610 - بعد از نماز مغرب و عشا شب عيد فطر و بعد از نماز صبح آن و بعد از نماز\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nعيد فطر بلكه بعد از نماز ظهر و عصر روز عيد نيز مستحب است اين تكبيرها را بگويد : « الله اكبر الله اكبر ، لا إله الا الله و الله اكبر ، الله اكبر و لله الحمد ، الله اكبر علي ما هدانا » .\r\nمسئله 1611 - مستحب است انسان در عيد قربان بعد از ده نماز كه اوّل آنها نماز ظهر روز عيد و آخر آنها نماز صبح روز دوازدهم است تكبيرهايى را كه در مسئلهء پيش گفته شد بگويد و بعد از آن بگويد : « الله اكبر علي ما رزقنا من بهيمة الانعام و الحمد لله علي ما ابلانا » . ولى اگر عيد قربان را در منى باشد ، مستحب است بعد از پانزده نماز كه اوّل نماز ظهر روز عيد و آخر آنها نماز صبح روز سيزدهم ذى الحجه است اين تكبيرها را بگويد .\r\nمسئله 1612 - احتياط مستحب آن است دخترها و زن‌هاى جوان از رفتن به نماز عيد خوددارى كنند مگر اين‌كه فهم مسائل لازم شرعى و اجتماعى بدون اين گونه مجامع ممكن نباشد .\r\nمسئله 1613 - در نماز عيد هم مثل نمازهاى ديگر ، مأموم بايد غير از حمد و سوره ، چيزهاى ديگر نماز را خودش بخواند .\r\nمسئله 1614 - اگر مأموم موقعى برسد كه امام مقدارى از تكبيرها را گفته بعد از آنكه امام به ركوع رفت ، بايد آنچه از تكبيرها و قنوتها را كه با امام نگفته خودش بگويد و اگر در هر قنوت يك سبحان الله يا يك الحمدلله بگويد كافى است و سپس خود را به ركوع يا سجود امام برساند .\r\nمسئله 1615 - اگر در نماز عيد موقعى برسد كه امام در ركوع است چنانچه بتواند اقتدا كند و تكبيرها و قنوتها را مختصرا اگر چه به يك سبحان الله باشد بگويد و درك ركوع امام كند اشكالى ندارد ، اما در غير اين صورت احتياط آن است كه در حال ركوع اقتدا نكند .\r\nمسئله 1616 - اگر در نماز عيد يك سجده يا تشهّد را فراموش كند ، احتياط آن است كه بعد از نماز آن را بجا آورد و نيز اگر كارى كه براى آن سجدهء سهو لازم است پيش آيد ، بنابر احتياط بايد بعد از نماز دو سجدهء سهو بنمايد .\r\nمسئله 1617 - كراهت دارد نماز عيد را زير سقف بخوانند .\r\nمسئله 1618 - اگر در تكبيرهاى نماز و قنوت‌هاى آن شكّ كند اگر از محلّ آن تجاوز كرده اعتنا نكند و اگر محلّ آن تجاوز نكرده است بنابر اقلّ بگذارد و اگر بعداً معلوم شد كه گفته بوده است اشكال ندارد .\r\nمسئله 1619 - اگر قرائت يا تكبيرات يا قنوت‌ها را فراموش كرده بجا نياورد نمازش صحيح است و اعاده ندارد .\r\nمسئله 1620 - اگر ركوع يا دو سجده يا تكبيرةالاحرام را فراموش كند نمازش باطل است .\r\n\r\n","description":"","footnote":"","page_name":" 280 ","page_number":280},
  {"content":"\r\n\r\n\r\nنماز جمعه\r\nمسئله 1621 - يكى از نمازهاى واجب ، نماز جمعه است ، و آن يكى از نمازهاى يوميّه است كه در روز جمعه به جاى نماز ظهر خوانده مىشود . و در قرآن كريم و احاديث شريفه ، تأكيد زياد نسبت به آن وارد شده . و در اين زمانها اگر فراهم كردن شرايطش ممكن باشد بنابر احتياط واجب بايد منعقد شود . و پس از انعقاد ، بنابر احتياط واجب افراد واجد شرايط بايد در آن حاضر شوند و بدون عذر شرعى ترك ننمايند .\r\nمسئله 1622 - نماز جمعه دو ركعت است ، مثل نماز صبح ، و بنابر احتياط واجب ، حمد و سوره آن بلند خوانده شود . و مستحب مؤكّد است كه در ركعت اوّل ، سوره جمعه و در ركعت دوّم ، سوره منافقين خوانده شود . و در آن دو قنوت مستحب است ، يكى در ركعت اوّل پيش از ركوع ، و ديگرى در ركعت دوّم بعد از ركوع . و البتّه بايد توجّه داشته باشند كه در ركعت دوّم پس از قنوت دوباره به ركوع نروند . و گرنه نماز باطل مىشود ، و اگر در ركعات نماز جمعه شكّ رخ دهد نماز باطل مىگردد ، مثل نماز صبح مگر اين‌كه پس از تأمّل بر طرف شود .\r\nمسئله 1623 - در نماز جمعه علاوه بر شرايط عمومى نماز ، چند چيز لازم است :\r\nاوّل : اين‌كه به جماعت خوانده شود .\r\nدوّم : تعداد مأمومين از هفت نفر مرد بالغ ، و بنا براحتياط واجب غير مسافر كمتر نباشد و اگر امام و مأموم به پنج نفر برسند نماز جمعه صحيح است ولى واجب نيست .\r\nسوّم : اين‌كه پيش از نماز ، امام جمعه دو خطبه بخواند به تفصيلى كه خواهيم گفت .\r\nچهارم : اين‌كه بين دو نماز جمعه حداقل يك فرسخ شرعى فاصله باشد . و فرسخ شرعى ، سه ميل است كه تقريباً پنج هزار و ششصدو پنجاه متر مىشود و اگر شكّ در مقدار فاصله شد بايد رعايت احتياط بشود .\r\nمسئله 1624 - اگر مأمومين در اثناى خطبه ، يا پيش از ورود در نماز متفرّق شدند به نحوى كه عدّهء آنان از چهار نفر واجد شرايط كمتر شد نماز جمعه صحيح نيست و بايد نماز ظهر خوانده شود . و اگر پس از دخول در نماز ، نماز را برهم زدند و متفرّق شدند بنابر احتياط ، امام جمعه ، نماز جمعه را تمام كند و نماز ظهر را هم بخواند .\r\nمسئله 1625 - هر يك از دو خطبه بنابر احتياط واجب بايد مشتمل بر حمد و ثناى خدا ، و صلوات بر پيامبر و آل پيامبر ، و دعوت مردم به تقوى و پرهيزگارى ، و يك سوره كامل باشد . و بنابر احتياط واجب بايد خطبه دوّم مشتمل بر صلوات بر ائمه مسلمين با ذكر نام آنان و استغفار براى مؤمنين هم باشد .\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nمسئله 1626 - بنابر احتياط واجب ، حمد و ثناى خدا و صلوات بر پيامبر و آل پيامبر به عربى واقع شود ، ولى دعوت به تقوى و موعظه و تذكرات و بيان مسائل اجتماعى و سياسى مانعى ندارد به زبان مستمعين باشد . و اگر مستمعين اهل زبانهاى مختلف باشند خوب است به اندازه قدرت به همهء آن زبانها ايراد شود .\r\nمسئله 1627 - خطبه‌ها را بايد خود امام جمعه بخواند و جايز نيست ديگرى بخواند . و بايد در حال ايستادن خوانده شود . و واجب است ميان دو خطبه فاصله شود به نشستن مختصرى . و بايد خطبه‌ها بلند خوانده شود به نحوى كه حداقل چهار نفر واجد شرايط بشنوند . و بهتر است به نحوى بلند خوانده شود كه همهء حاضرين بشنوند هر چند به وسيلهء بلندگو يا وسايل صوتى ديگر .\r\nمسئله 1628 - بنابر احتياط واجب بايد امام جمعه در حال خطبه با وضو باشد .\r\nمسئله 1629 - مستحب است امام جمعه در حال خطبه عمّامه بر سر داشته باشد ، و بر عصا يا سلاحى تكيه كند ، و در حال اذان روى منبر بنشيند ، و پيش از شروع در خطبه به مستمعين سلام كند . و واجب كفائى است كه از طرف مستمعين ، جواب سلام داده شود .\r\nمسئله 1630 - بنابر احتياط واجب بايد حاضرين خطبه‌ها را گوش دهند ، و سكوت كنند و صحبت نكنند ، و حتّى نماز نافله نخوانند ، و بسوى خطيب بنشينند و مثل حال نماز باشند ، و حتّى المقدور به راست و چپ نگاه نكنند و جابجا نشوند ، ولى پس از تمام شدن خطبه‌ها پيش از نماز صحبت كردن و به راست و چپ نگاه كردن و جابجا شدن مانعى ندارد .\r\nمسئله 1631 - اگر مأمومين خطبه‌ها را گوش ندادند ، يا در حال خطبه به راست و چپ نگاه كردند ، يا جابجا شدند ، يا صحبت كردند بر خلاف احتياط عمل كرده‌اند ولى نماز جمعه آنان صحيح است .\r\nمسئله 1632 - امام جمعه بايد بالغ ، و عاقل ، و مرد ، و مؤمن ، و حلال زاده ، و عادل ، و قادر به خواندن خطبه در حال قيام باشد . و بنابر احتياط واجب ، مرض خوره و پيسى مشهود نداشته باشد ، و نيز حدّ شرعى نخورده باشد ، و همچنين بنابر احتياط واجب منصوب از طرف مجتهد اعلم واجد شرايط قتوا و نصب و اداره امور باشد يا خود آن مجتهد اقامه جمعه نمايد .\r\nمسئله 1633 - بهتر است امام جمعه مردى مخلص ، و شجاع ، و صريح ، و قاطع ، و با وقار ، و سخنگو ، و داراى فصاحت و بلاغت ، و آشنا به اوضاع جهان اسلام ، و آگاه به مصالح\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nاسلام و مسلمين باشد ، و در خطبه‌ها مسائل اجتماعى و سياسى و مصالح مسلمين و نيازهاى مادى ، و معنوى آنان را هم مطرح نمايد ، و سعى كند به وسيله خطبه‌ها برآگاهى و رشد معنوى و سياسى مسلمين بيفزايد ، و نحوهء برخورد مسلمين را با يكديگر و با ساير ملتها به آنان تذكر دهد ، و راههاى مبارزه با استعمارگران و ستمگران را به آنان بياموزد ، و همچنين مسائل و احكام نماز جمعه را اجمالًا به مردم يادآور شود . و بالاخره نماز جمعه همچون نماز عيدين و حج ، عبادتى است آميخته با سياست ، و لازم است از اين مواقف به نفع استقلال و عظمت اسلام و مسلمين استفاده شود ، زيرا اسلام همهء شئون و ابعاد زندگى مسلمين از جمله مسائل سياسى و اقتصادى آنان را در بر دارد .\r\nمسئله 1634 - نماز جمعه بر بچّه‌ها ، و مجانين ، و پيران سالخورده ، و مريض‌ها ، و نابينايان ، و مسافران ، و زنان ، و كسانى كه بيش از دو فرسخ از محلّ نماز جمعه دورند ، و كسانى كه حضور آنان در نماز جمعه سبب اختلال نظم اجتماعى و يا موجب مشقّت و هرج بر آنها است واجب نيست . هر چند اين قبيل افراد ، غير از مجانين و بچّه‌هاى غير مميّز اگر حاضر شدند نماز جمعه از آنان صحيح است و به جاى ظهر محسوب مىگردد و همچنين هنگام باران و نامساعد بودن هوا حتّى از جهت سرما يا گرماى فوق العاده واجب نمىباشد .\r\nمسئله 1635 - بنابر احتياط واجب بايد اوّل ظهر شرعى ، بلافاصله ، اذان و سپس خطبه‌هاى جمعه شروع شود . و خواندن آنها پيش از ظهر ، خلاف احتياط است مگر اين‌كه بعد از داخل شدن وقت ، مقدار واجب خطبه را تكرار شود . و بنابر احتياط واجب بايد وقتى كه سايهء شاخص ( كه بعد از ظهر شرعى پيدا مىشود ) به مقدار دو هفتم امتداد شاخص شد نماز جمعه تمام شده باشد و اگر از اين مقدار تا وقتى كه سايه شاخص به مثل ، مىرسد تأخير افتاد نماز ظهر را هم بخواند . و بعد از رسيدن به مثل ، فقط نماز ظهر را بخواند ، و البتّه چون به حسب فصول سال اين مطلب فرق مىكند تعين دقيق با ساعت ممكن نمىباشد .\r\nمسئله 1636 - اگر شكّ كند وقت جمعه هنوز باقى است يا نه ، نماز جمعه صحيح است . و اگر فرضاً در وسط نماز جمعه وقت آن بگذرد اگر يك ركعت از آن در وقت واقع شده صحيح است و الّا بنابر احتياط ، نماز جمعه را تمام كند و نماز ظهر را هم بخواند .\r\nمسئله 1637 - اگر نماز جمعه با خطبه‌ها و عدد لازم منعقد شد كسى كه خطبه‌ها را درك نكرده مىتواند در آن شركت نمايد ، بلكه اگر كسى به ركوع ركعت دوّم برسد كافى است و پس از سلام امام ، ركعت دوّم را خودش مىخواند و نماز جمعه او صحيح است .\r\n\r\n","description":"","footnote":"","page_name":" 283 ","page_number":283},
  {"content":"\r\n\r\n\r\nاحكام روزه\r\nروزه شرعى آن است كه انسان براى انجام فرمان خداوند از اذان صبح تا مغرب از چيزهايى كه روزه را باطل مىكند و شرح آنها بعداً گفته مىشود خوددارى نمايد . و در هر سال واجب است هر شخص مكلّفى يك ماه مبارك رمضان را روزه بگيرد .\r\n\r\nواجبات روزه : نيّت\r\nمسئله 1638 - لازم نيست انسان ، نيّت روزه را از قلب خود بگذراند ، يا به زبان بگويد ، بلكه همين قدر كه با توجّه ، براى انجام فرمان خداوند از اذان صبح تا مغرب كارى كه روزه را باطل مىكند انجام ندهد كافى است . و براى آنكه يقين كند تمام اين مدّت را روزه بوده ، بايد احتياطاً از لحظه‌اى پيش از اذان صبح و تا لحظه‌اى هم بعد از مغرب از انجام كارى كه روزه را باطل مىكند خوددارى نمايد .\r\nمسئله 1639 - انسان لازم نيست در شب اوّل ماه ، روزه همه ماه را نيّت كند ، بلكه مىتواند در هر شب از ماه رمضان براى روزه فرداى آن ، نيّت كند . ولى بهتر است كه شب اوّل ماه هم نيّت روزه همه ماه را بنمايد .\r\nمسئله 1640 - در روزه رمضان وقت نيّت تا پيش از اذان صبح است كه بايد معلوم كند كه فردا روزه مىگيرد ولى وقت نيّت روزه مستحبىتا قبل از غروب ادامه دارد ، يعنى از اوّل شب است تا موقعى كه به اندازه نيّت كردن و امساك مختصرى ، به مغرب وقت مانده باشد ، به اين معنى كه اگر تا اين وقت كارى كه روزه را باطل مىكند انجام نداده باشد و نيّت روزه مستحبىكند روزه او صحيح است .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nمسئله 1641 - كسى كه پيش از اذان صبح ، بدون نيّت روزه خوابيده است اگر پيش از ظهر بيدار شود و نيّت كند ، روزهء او صحيح است ، چه روزه او واجب باشد چه مستحب . ولى در روزه واجب معيّن ، مثل روزه رمضان و نذر معيّن بنابر احتياط واجب روزه را بگيرد و قضاى آن را نيز بجا آورد . و اگر بعد از ظهر بيدار شود روزه واجب از او صحيح نيست ، گر چه در ماه رمضان امساك واجب است .\r\nمسئله 1642 - اگر بخواهد غير روزهء رمضان و روزه‌هايى كه در روزهاى خاصى قرار داده شده ، مثل اوّل ماه يا ايام البيض ، روزهء ديگرى بگيرد بايد آن را معيّن نمايد . مثلًا نيّت كند كه روزه قضا يا روزهء نذر مىگيرم . ولى در ماه رمضان لازم نيست نيّت كند كه روزه ماه رمضان مىگيرم ، بلكه اگر نداند ماه رمضان است ، يا فراموش نمايد و روزهء ديگرى را نيّت كند روزه ماه رمضان حساب مىشود . و همچنين است روزه‌هايى كه در روزهاى خاصى قرار داده شده .\r\nمسئله 1643 - اگر بداند ماه رمضان است و عمداً نيّت روزه غير رمضان كند ، نه روزه رمضان حساب مىشود و نه روزه‌اى كه قصد كرده است .\r\nمسئله 1644 - اگر مثلًا به نيّت روز اوّل ماه روزه بگيرد ، بعد بفهمد دوّم يا سوّم بوده ، روزه او صحيح است .\r\nمسئله 1645 - اگر پيش از اذان صبح رمضان نيّت كند و بيهوش شود و در بين روز به هوش آيد ، بنابر احتياط واجب بايد روزهء آن روز را تمام نمايد . و اگر تمام نكرد قضاى آن را بجا آورد . و همين‌طور است اگر پيش از اذان صبح ، نيّت نكرده بيهوش شود و پيش از ظهر به هوش آيد .\r\nمسئله 1646 - اگر پيش از اذان صبح نيّت كند و مست شود و در بين روز به هوش آيد ، بنابر احتياط واجب امساك كند و بايد قضاى آن را هم بجا آورد .\r\nمسئله 1647 - اگر پيش از اذان صبح نيّت كند و بخوابد و بعد از مغرب بيدار شود ، روزه‌اش صحيح است .\r\nمسئله 1648 - اگر نداند يا فراموش كند كه ماه رمضان است و پيش از ظهر ملتفت شود ، چنانچه كارى كه روزه را باطل مىكند انجام نداده باشد ، بايد نيّت كند و روزه او صحيح است . و اگر كارى كه روزه را باطل مىكند انجام داده باشد ، يا بعد از ظهر ملتفت\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nشود كه ماه رمضان است روزه او باطل مىباشد ، ولى بايد تا مغرب كارى كه روزه را باطل مىكند انجام ندهد ، و بعد از رمضان هم آن روزه را قضا نمايد .\r\nمسئله 1649 - اگر بچّه پيش از اذان صبح ماه رمضان بالغ شود بايد روزه بگيرد . و اگر بعد از اذان بالغ شود ، روزهء آن روز بر او واجب نيست ، ولى اگر مفطرى انجام ندهد و تا پيش از ظهر بالغ شود بنابر احتياط واجب روزه را بگيرد ، بخصوص اگر از اذان صبح نيّت روزه هم كرده باشد ، بلكه در فرض اخير بعد از ظهر هم اگر بالغ شود روزه را تمام كند .\r\nمسئله 1650 - كسى كه براى بجا آوردن روزه ميّتى اجير شده ، اگر روزه مستحبىبگيرد اشكال ندارد هر چند احوط ترك است . ولى كسى كه روزه قضاى رمضان دارد نمىتواند روزه مستحبىبگيرد . و همچنين است بنابر احتياط واجب اگر روزه واجب ديگرى دارد . و چنانچه فراموش كند و روزه مستحب بگيرد ، در صورتى كه پيش از ظهر يادش بيايد ، روزه مستحبىاو به هم مىخورد و مىتواند نيّت خود را به روزه واجب برگرداند ، و اگر بعد از ظهر ملتفت شود ، روزهء او باطل است ، و اگر بعد از مغرب يادش بيايد ، روزه‌اش صحيح است و همان مستحبى حساب مىشود .\r\nمسئله 1651 - كسى كه از خود روزه قضا دارد در صورتى كه وقت آن وسعت دارد مىتواند روزه استيجارى بگيرد .\r\nمسئله 1652 - اگر غير از روزه ماه رمضان ، روزه معيّن ديگرى بر انسان واجب باشد ، مثلًا نذر كرده باشد كه روز معيّنى را روزه بگيرد ، چنانچه عمداً تا اذان صبح نيّت نكند ، روزه‌اش باطل است . و اگر نداند كه روزه آن روز بر او واجب است ، يا فراموش كند و پيش از ظهر يادش بيايد چنانچه كارى كه روزه را باطل مىكند ، انجام نداده باشد و فوراً نيّت كند روزه او صحيح ، و گرنه باطل مىباشد .\r\nمسئله 1653 - اگر براى روزه واجب غير معينى ، مثل روزهء كفّاره ، عمداً تا نزديك ظهر نيّت نكند اشكال ندارد . بلكه اگر پيش از نيّت ، تصميم داشته باشد كه روزه نگيرد ، يا ترديد داشته باشد كه بگيرد يا نه ، چنانچه كارى كه روزه را باطل مىكند انجام نداده باشد و پيش از ظهر نيّت كند روزهء او صحيح است .\r\nمسئله 1654 - اگر در ماه رمضان ، پيش از ظهر كافر مسلمان شود و از اذان صبح تا آن وقت كارى كه روزه را باطل مىكند انجام نداده باشد بنابر احتياط مستحب نيّت روزه كند و روزه را تمام كند و يا قضاى آن را بجا آورد .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nمسئله 1655 - اگر مريض ، پيش از ظهر ماه رمضان خوب شود و از اذان صبح تا آن وقت كارى كه روزه را باطل مىكند انجام نداده باشد ، بنابر احتياط مستحب نيّت روزه كند و آن روز را روزه بگيرد .\r\nمسئله 1656 - روزى را كه انسان شكّ دارد آخر شعبان است يا اوّل رمضان ، واجب نيست روزه بگيرد . و اگر بخواهد روزه بگيرد نمىتواند نيّت روزه رمضان كند . ولى اگر نيّت روزه قضا و مانند آن بنمايد چنانچه بعد معلوم شود رمضان بوده ، از رمضان حساب مىشود . ولى مىتواند نيّت كند كه اگر رمضان است روزه رمضان باشد و گرنه روزه قضا و اگر قضا ندارد روزه ديگرى باشد .\r\nمسئله 1657 - اگر روزى را كه شكّ دارد آخر شعبان است يا اوّل رمضان ، به نيّت روزه قضا ، يا روزه مستحبى و مانند آن روزه بگيرد و در بين روز بفهمد كه ماه رمضان است ، بايد نيّت روزه رمضان كند .\r\nمسئله 1658 - اگر در روزه واجب معينى ، مثل روزه رمضان و يا هر واجب معيّن ديگر ، از نيّت روزه گرفتن برگردد بنابر احتياط واجب روزه‌اش باطل است . هر چند از قصد خود توبه كند . ولى چنانچه نيّت كند كه چيزى كه روزه را باطل مىكند بجا آورد در صورتى كه آن را انجام ندهد روزه‌اش باطل نمىشود . مگر اين‌كه ملتفت به اين باشد كه انجام آن كار روزه را باطل مىكند كه در آن صورت ، برگشتن از نيّت روزه مىباشد و مبطل روزه است .\r\nمسئله 1659 - در روزه مستحب و روزه واجبى كه وقت آن معيّن نيست ، مثل روزه كفّاره ، اگر قصد كند كارى كه روزه را باطل مىكند انجام دهد ، يا مردّد شود كه بجا آورد يا نه ، چنانچه بجا نياورد و پيش از ظهر دوباره نيّت روزه كند ، روزه او صحيح است هر چند متوجّه باشد كه آن كار روزه را باطل مىكند ، بلكه در مستحب اگر بعد از ظهر هم نيّت كند روزه‌اش صحيح است .\r\n\r\nچيزهايى كه روزه را باطل مىكند\r\nمسئله 1660 - نه چيز روزه را باطل مىكند :\r\nاوّل : خوردن و آشاميدن . دوّم : جماع . سوّم : استمناء . چهارم : دروغ بستن به خدا و پيغمبر ( ص ) و ائمه معصومين ( عليهم السلام ) . پنجم : رساندن غبار غليظ به حلق . ششم : فرو بردن تمام\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nسر در آب « بنابراحتياط واجب » . هفتم : باقى ماندن عمدى بر جنابت و حيض و نفاس تا اذان صبح . هشتم : اماله كردن با چيزهاى روان . نهم : قى كردن عمدى . و احكام اينها در مسائل آينده گفته مىشود .\r\n\r\n1 - خوردن و آشاميدن\r\nمسئله 1661 - اگر روزه دار ، عمداً چيزى بخورد يا بياشامد روزه او باطل مىشود ، چه خوردن و آشاميدن آن چيز معمول باشد مثل نان و آب ، چه معمول نباشد مثل خاك و يا برگ و شيره درختان ، و چه كم باشد يا زياد ، حتّى اگر مسواك را از دهان بيرون آورد و دوباره به دهان ببرد و رطوبت آن را فرو برد روزه او باطل مىشود .\r\nمسئله 1662 - اگر موقعى كه مشغول غذا خوردن است بفهمد صبح شده ، بايد لقمه را از دهان بيرون آورد . و چنانچه عمداً فرو برد روزه‌اش باطل است و به دستورى كه بعداً گفته خواهد شد كفّاره هم بر او واجب مىشود .\r\nمسئله 1663 - اگر روزه‌دار ، سهواً چيزى بخورد يا بياشامد ، روزه‌اش باطل نمىشود .\r\nمسئله 1664 - احتياط واجب آن است كه روزه‌دار از استعمال آمپول تقويتى كه به جاى غذا به كار مىرود خوددارى كند ، ولى تزريق آمپولى كه عضو را بىحس مىكند اشكال ندارد . و همين‌طور آمپولى كه به‌عنوان دارو براى بيمار به كار مىرود . پس اگر روزه‌دار مريضى باشد كه روزه براى او ضرر ندارد ولى در روز به آمپول دوا نياز دارد و ناچار است آمپول را بزند پس از زدن آمپول بايد روزه آن روز را بگيرد و بنابر احتياط مستحب قضاى آن را هم بگيرد .\r\nمسئله 1665 - اگر روزه‌دار ، چيزى را كه لاى دندان مانده است عمداً فرو ببرد ، روزه‌اش باطل مىشود .\r\nمسئله 1666 - كسى كه مىخواهد روزه بگيرد واجب نيست پيش از اذان ، دندانهايش را خلال كند ، ولى اگر بداند غذايى كه لاى دندان مانده حتماً در روز فرو مىرود چنانچه خلال نكند و چيزى از آن فرو رود ، روزه‌اش باطل مىشود ، بلكه اگر فرو هم نرود بنابر احتياط قضاى آن روز را بگيرد ، اگر مىداند كه حتماً فرو مىرود و روزه‌اش را باطل مىكند .\r\nمسئله 1667 - فرو بردن آب دهان ، اگر چه به واسطهء تصوّر كردن ترشى و مانند آن در دهان جمع شده باشد ، روزه را باطل نمىكند .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nمسئله 1668 - فرو بردن اخلاط سر و سينه ، تا به فضاى دهان نرسيده اشكال ندارد ، ولى اگر داخل فضاى دهان شود احتياط واجب آن است كه آن را فرو نبرد .\r\nمسئله 1669 - اگر روزه‌دار به قدرى تشنه شود كه بترسد از تشنگى بميرد يا ضرر غير قابل تحمل به او برسد ، واجب است به اندازه‌اى كه از مردن نجات پيدا كند آب بياشامد ، ولى به احتياط واجب روزهء او باطل مىشود و اگر ماه رمضان باشد ، بايد در بقيّه روز از بجا آوردن كارى كه روزه را باطل مىكند خوددارى نمايد و قضاى آن را هم بگيرد .\r\nمسئله 1670 - جويدن غذا براى اين‌كه به دهان بچّه يا پرنده‌بگذارد ، و همين‌طور چشيدن غذا و مانند اينها كه معمولًا به حلق نمىرسد ، اگرچه اتّفاقاً به حلق برسد روزه را باطل نمىكند . ولى اگر انسان از اوّل بداند كه مىرسد ، چنانچه فرو رود روزه‌اش باطل مىشود و بايد قضاى آن را بگيرد و كفّاره هم بر او واجب است بلكه اگر فرو نرود نيز آن روز را روزه بگيرد و بنابر احتياط واجب قضاى آن را هم بگيرد .\r\nمسئله 1671 - انسان نمىتواند براى ضعف ، روزه را بخورد ، ولى اگر ضعف او به قدرى است كه معمولًا نمىشود آن را تحمل كرد ، خوردن روزه اشكال ندارد . ولى قضاى آن روز در صورت امكان و قدرت بعدى واجب است .\r\n\r\n2 - جماع\r\nمسئله 1672 - جماع ، روزه را باطل مىكند ، اگر چه فقط به مقدار ختنه‌گاه داخل شود و منى هم بيرون نيايد .\r\nمسئله 1673 - اگر كمتر از مقدار ختنه‌گاه داخل شود و منى هم بيرون نيايد روزه باطل نمىشود . ولى اگر كسى آلتش بريده شده و ختنه‌گاه ندارد اگر كمتر از ختنه‌گاه را هم داخل كند بنابراحتياط واجب روزه‌اش باطل مىشود .\r\nمسئله 1674 - اگر شكّ كند كه به اندازه ختنه‌گاه داخل شده يا نه ، روزه او صحيح است و كسى هم كه آلتش را بريده‌اند اگر شكّ كند كه دخول شده يا نه ، روزه او صحيح است .\r\nمسئله 1675 - اگر فراموش كند كه روزه است و جماع نمايد ، يا مجبوراً با او جماع كنند و يا فرضاً او را به جماع مجبور نمايند به طورى كه عمل بدون اراده از او واقع شود روزه او باطل نمىشود ، ولى چنانچه در بين جماع يادش بيايد ، يا ديگر مجبور نباشد ، بايد فوراً از حال جماع خارج شود و اگر خارج نشود ، روزه او باطل است .\r\n\r\n","description":"","footnote":"","page_name":" 289 ","page_number":289},
  {"content":"\r\n\r\n\r\n3 - استمناء\r\nمسئله 1676 - اگر روزه‌دار استمناء كند يعنى كارى كند كه منى از او بيرون آيد ، روزه‌اش باطل مىشود .\r\nمسئله 1677 - اگر بىاختيار منى از او بيرون آيد ، روزه‌اش باطل نيست . ولى اگر كارى كند كه بىاختيار منى از او بيرون آيد صور مختلفى دارد : ، يا قصد منى دارد ، يا فقط عادت به خروج منى دارد ، يا هم عادت دارد و هم قصد ، يا نه عادت دارد و نه قصد ، و در صورت اخير يا اطمينان دارد كه منى خارج نمىشود يا اطمينان ندارد ، و در هر صورت كار او يا از قبيل نگاه و مكالمه است ، يا از قبيل بوسه و دست گذاشتن است و بنابر احتياط واجب در همهء اقسام روزه‌اش باطل مىشود هر چند در بعضى از صور باطل نشدن خالى از وجه نيست و بهر حال بايد تا غروب امساك نمايد .\r\nمسئله 1678 - هرگاه روزه‌دار بداند كه اگر در روز بخوابد محتلم مىشود ، يعنى در خواب منى از او بيرون مىآيد اگر به زحمت نمىافتد بهتر است نخوابد و اگر بخوابد و محتلم بشود روزه‌اش صحيح است ولى بنابراحتياط مستحب روزه را تمام كند و قضاى آن را هم بگيرد . ولى اگر به اين قصد بخوابد كه محتلم شود حكم مسئله پيش را دارد .\r\nمسئله 1679 - اگر روزه‌دار در حال بيرون آمدن منى از خواب بيدار شود ، واجب نيست از بيرون آمدن آن جلوگيرى كند و روزه‌اش صحيح است ولى نبايد عمداً كارى كند كه تشديد شود و منى بيشتر بيرون آيد .\r\nمسئله 1680 - روزه‌دارى كه محتلم شده ، مىتواند بول كند و به دستورى كه در مسئلهء 81 گفته شد ، استبراء نمايد . هر چند بداند به واسطه بول يا استبراء كردن باقى مانده منى از مجرى بيرون مىآيد ولى در صورتى كه غسل كرده باشد نمىتواند استبراء كند . و اگر بداند كه در مجرى چيزى مانده و اگر پيش از غسل بول نكند بعد از غسل بيرون بيايد بنابراحتياط واجب پيش از غسل بايد بول كند .\r\nمسئله 1681 - اگر به قصد بيرون آمدن منى كارى انجام دهد در صورتى كه منى از او بيرون نيايد روزه‌اش باطل نمىشود . ولى اگر توجّه دارد كه استمناء موجب بطلان روزه است و در عين حال به قصد بيرون آمدن منى چنين كند روزه‌اش باطل است هر چند بيرون نيايد .\r\n\r\n","description":"","footnote":"","page_name":" 290 ","page_number":290},
  {"content":"\r\n\r\n\r\n4 - دروغ بستن به خدا و پيغمبر\r\nمسئله 1682 - اگر روزه‌دار به گفتن ، يا به نوشتن ، يا به اشاره و مانند اينها به خدا و پيغمبر ( ص ) و ائمه معصومين ( عليهم السلام ) عمداً نسبت دروغ بدهد اگر چه فوراً بگويد دروغ گفتم يا توبه كند روزه او باطل است و بنابر احتياط واجب ساير پيغمبران و جانشينان معصوم آنان و نيز حضرت زهرا ( عليها السلام ) هم در اين حكم فرقى ندارند .\r\nمسئله 1683 - اگر بخواهد روايتى را كه نمىداند راست است يا دروغ ، نقل كند بايد از كسى كه آن روايت را گفته ، يا از كتابى كه آن روايت در آن نوشته شده نقل نمايد ، يا فقط بطور اجمال بگويد : روايتى به اين مضمون وارد شده . و نبايد از خودش به طور جزم خبر دهد و مثلًا بگويد كه « پيامبر ( ص ) فرموده است » ولى اگر بطور جزم هم روايت را بگويد باطل شدن روزه‌اش محلّ اشكال است مگر اين‌كه بعداً معلوم شود كه آن روايت دروغ بوده است چنان كه اگر معلوم شود خبر راست بوده روزه‌اش باطل نيست .\r\nمسئله 1684 - اگر چيزى را به اعتقاد اين‌كه راست است از قول خدا يا پيغمبر نقل كند و بعد بفهمد دروغ بوده ، روزه‌اش باطل نمىشود .\r\nمسئله 1685 - اگر بداند دروغ بستن به خدا و پيغمبر ، روزه را باطل مىكند و چيزى را كه مىداند دروغ است به آنان نسبت دهد و بعداً بفهمد آنچه را كه گفته راست بوده ، روزه‌اش صحيح است .\r\nمسئله 1686 - اگر دروغى را كه ديگرى ساخته عمداً به خدا و پيغمبر و ائمه معصومين ( عليهم السلام ) نسبت دهد روزه‌اش باطل مىشود ، ولى اگر از قول كسى كه آن دروغ را ساخته نقل كند اشكال ندارد .\r\nمسئله 1687 - اگر مثلًا از روزه‌دار بپرسند كه آيا پيغمبر ( ص ) چنين مطلبى فرموده‌اند و او جايى كه در جواب بايد بگويد : نه ، عمداً بگويد : بلى ، يا جايى كه بايد بگويد : بلى عمداً بگويد : نه ، روزه‌اش باطل مىشود .\r\nمسئله 1688 - اگر از قول خدا يا پيغمبر يا ائمه معصومين ( عليهم السلام ) حرف راستى را بگويد بعد بگويد دروغ گفتم ، يا در شب دروغى را به آنان نسبت دهد و فرداى آن كه مىباشد بگويد آنچه ديشب گفتم راست است ، روزه‌اش باطل مىشود .\r\nمسئله 1689 - نسبت دروغ به خدا و پيغمبر و امامان از روى شوخى ، هر چند بى ادبى است و اگر اهانت حساب شود حرام است ، ولى روزه را باطل نمىكند .\r\n\r\n","description":"","footnote":"","page_name":" 291 ","page_number":291},
  {"content":"\r\n\r\n\r\n5 - رساندن غبار غليظ به حلق\r\nمسئله 1690 - بنابر احتياط واجب رساندن غبار غليظ به حلق ، روزه را باطل مىكند ، چه غبار چيزى باشد كه خوردن آن حلال است ، مثل آرد ، يا غبار چيزى باشد كه خوردن آن حرام است مثل خاك . و رسيدن غبار غير غليظ كه عرفاً جزء هوا محسوب است به حلق انسان ، به روزه ضرر نمىرساند .\r\nمسئله 1691 - اگر به واسطهء باد ، غبار غليظى پيدا شود و انسان با اين‌كه متوجّه است ، مواظبت نكند و به حلق برسد ، بنابر احتياط واجب روزه‌اش باطل مىشود .\r\nمسئله 1692 - احتياط واجب آن است كه روزه‌دار ، بخار غليظ و دود سيگار و تنباكو و مانند اينها را هم به حلق نرساند ولى رفتن به حمّام اشكالى ندارد هر چند بخار در فضاى آن باشد .\r\nمسئله 1693 - شخص معتاد به دخانيات و مخدّرات اگر به هيچ وجه نتواند تحمل روزه نمايد مىتواند به مقدار ضرورت استعمال كند ليكن بنا بر احتياط واجب روزه‌اش باطل مىشود و بعداً اگر ممكن شد - مثلًا در روزهاى كوتاه - قضا نمايد ، و در آن روز هم تا مغرب امساك نمايد .\r\nمسئله 1694 - اگر مواظبت نكند و غبار يا بخار يا دود و مانند اينها داخل حلق شود ، چنانچه اطمينان داشته كه به حلق نمىرسد روزه‌اش صحيح است ، و اگر فقط گمان مىكرده كه به حلق نمىرسد و اطمينان نداشته است بنابر احتياط واجب روزه را بگيرد و قضاى آن را هم بگيرد .\r\nمسئله 1695 - اگر فراموش كند كه روزه است و مواظبت نكند ، يا بىاختيار غبار و مانند آن به حلق او برسد روزه‌اش باطل نمىشود .\r\n\r\n6 - فرو بردن سر در آب ( ارتماس )\r\nمسئله 1696 - اگر روزه‌دار عمداً تمام سر را در آب فرو برد ، اگر چه باقى بدن او از آب بيرون باشد ، بنابر احتياط واجب بايد قضاى آن روزه را بگيرد . ولى اگر تمام بدن را آب بگيرد و مقدارى از سر بيرون باشد ، روزه باطل نمىشود . و بنابر احتياط مستحب زن روزه‌دار در آب ننشيند .\r\nمسئله 1697 - اگر نصف سر را يك دفعه ، و نصف ديگر آن را در دفعه ديگر در آب فرو برد به نحوى كه در يك آن ، همه سر زير آب نباشد روزه‌اش باطل نمىشود .\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nمسئله 1698 - اگر شكّ كند كه تمام سر زير آب رفته يا نه ، روزه‌اش صحيح است .\r\nمسئله 1699 - اگر تمام سر زير آب برود ولى مقدارى از موها بيرون بماند روزه باطل مىشود . و بايد آن را تمام كند و قضاى آن را هم بگيرد .\r\nمسئله 1700 - احتياط واجب آن است كه سر را در گلاب و ساير آبهاى مضاف فرو نبرد ولى در چيزهاى ديگر روان اشكال ندارد .\r\nمسئله 1701 - اگر روزه‌دار ، بىاختيار در آب بيفتد و تمام سر او را آب بگيرد ، يا فراموش كند كه روزه است و سر در آب فرو برد ، روزهء او باطل نمىشود .\r\nمسئله 1702 - اگر عادتاً با افتادن در آب ، سرش زير آب مىرود چنانچه با توجّه به اين مطلب ، خود را در آب بيندازد و سرش زير آب برود بنابر احتياط واجب روزه‌اش باطل مىشود . و بايد آن را تمام كند و قضاى آن را هم بگيرد .\r\nمسئله 1703 - اگر فراموش كند كه روزه است و سر را در آب فرو برد ، يا ديگرى به زور سر او را در آب فرو برد ، چنان كه در زير آب يادش بيايد كه روزه است ، يا آن كس دست خود را بردارد ، بايد فوراً سر را بيرون آورد . و چنانچه بيرون نياورد ، بنابر احتياط واجب روزه‌اش باطل مىشود و بايد آن را تمام كند و قضاى آن را هم بگيرد .\r\nمسئله 1704 - اگر فراموش كند كه روزه است و به نيّت غسل ، سر را در آب فرو برد روزه و غسل او صحيح است .\r\nمسئله 1705 - اگر بداند كه روزه است و عمداً براى غسل سر را در آب فرو برد ، چنانچه روزه او مثل روزه رمضان واجب معيّن باشد ، غسل او صحيح است ولى بنابر احتياط واجب روزه را قضا نمايد ، و اگر روزه مستحب ، يا روزه واجبى باشد كه مثل روزهء كفّاره وقت معينى ندارد و تمام كردن آن هم لازم نيست نيز همين حكم را دارد يعنى غسل صحيح ، و بنابر احتياط واجب روزه را قضا كند .\r\nمسئله 1706 - اگر براى آن كه كسى را از غرق شدن نجات دهد سر را در آب فرو برد ، اگر چه نجات دادن او واجب باشد روزه‌اش باطل مىشود ولى اگر با كلاهك مخصوص كه مانع از احاطه مستقيم آب به سر ميباشدبه زير آب برود روزه‌اش صحيح مىباشد .\r\n\r\n7 - باقيماندن بر جنابت و حيض و نفاس تا اذان صبح\r\nمسئله 1707 - اگر در روزه ماه رمضان و قضاى آن ، جنب عمداً تا اذان صبح غسل\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nنكند ، يا اگر وظيفه او تيمّم است عمداً تيمّم ننمايد ، روزه‌اش باطل است . و همچنين است بنابر احتياط واجب روزه‌هاى واجب ديگر .\r\nمسئله 1708 - اگر در روزه رمضان يا هر روزه واجبى كه وقت آن معيّن است تا اذان صبح غسل نكند و تيمّم هم ننمايد ولى از روى عمد نباشد ، مثل آنكه نفهمد جنب شده يا ديگرى نگذارد غسل و تيمّم كند روزه‌اش صحيح است ولى در روزه قضاى رمضان و همچنين بنابر احتياط واجب در روزه‌هاى واجب ديگرى كه وقت آنها وسعت دارد ، مثل روزهء كفّاره و نذر غير معيّن روزه‌اش صحيح نيست .\r\nمسئله 1709 - كسى كه جنب است و مىخواهد روزه واجبى بگيرد كه وقت آن معيّن است ، مثل روزه رمضان ، چنانچه عمداً غسل نكند تا وقت تنگ شودمعصيت كرده ولى اگر تيمّم كند روزه‌اش صحيح است و همين‌طور در قضاى رمضان اگر وقتش تنگ باشد ولى اگر وقتش وسيع است و فرصت باقى است روزه‌اش باطل است .\r\nمسئله 1710 - اگر جنب ، در ماه رمضان غسل را فراموش كند و بعد از يك روز يادش بيايد بايد روزه آن روز را قضا نمايد . و اگر بعد از چند روز يادش بيايد ، بايد روزه هر چند روزى را كه يقين دارد جنب بوده قضا نمايد . مثلًا اگر نمىداند سه روز جنب بوده يا چهار روز ، بايد روزهء سه روز را قضا كند .\r\nمسئله 1711 - كسى كه در شب ماه رمضان براى هيچ كدام از غسل و تيمّم وقت ندارد اگر خود را جنب كند ، روزه‌اش باطل است و قضا و كفّاره بر او واجب مىشود ، ولى اگر براى تيمّم وقت دارد ، چنانچه خود را جنب كند اقوى صحّت روزه است گرچه معصيت كرده است .\r\nمسئله 1712 - اگر مطمئن شود كه به اندازه غسل وقت دارد و خود را جنب كند و بعد بفهمد وقت تنگ بوده ، چنانچه تيمّم كند روزه‌اش صحيح است و معصيت هم نكرده است .\r\nمسئله 1713 - كسى كه در شب ماه رمضان جنب است و مىداند كه اگر بخوابد تا صبح بيدار نمىشود ، نبايد بخوابد . و چنانچه بخوابد و تا صبح بيدار نشود روزه‌اش باطل است و قضا و كفّاره بر او واجب مىشود .\r\nمسئله 1714 - هرگاه جنب در شب ماه رمضان بخوابد و بيدار شود احتياط مستحب آن است كه پيش از غسل نخوابد ، ولى اگر احتمال قوى بدهد كه اگر دوباره بخوابد پيش از اذان صبح بيدار مىشود مىتواند بخوابد .\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nمسئله 1715 - كسى كه در شب ماه رمضان ، جنب است و مىداند يا عادت دارد كه اگر بخوابد پيش از اذان صبح بيدار مىشود ، چنانچه تصميم داشته باشد كه بعد از بيدار شدن غسل كند و با اين تصميم بخوابد و تا اذان خواب بماند روزه‌اش صحيح است .\r\nمسئله 1716 - كسى كه در شب ماه رمضان توجّه دارد كه جنب است و مىداند يا احتمال مىدهد كه اگر بخوابد پيش از اذان صبح بيدار مىشود ، چنانچه غفلت داشته باشد كه بعد از بيدار شدن بايد غسل كند ، در صورتى كه بدون تصميم بر غسل بخوابد و تا اذان صبح خواب بماند بنابر احتياط واجب قضا بر او واجب مىشود .\r\nمسئله 1717 - كسى كه در شب ماه رمضان توجّه دارد كه جنب است و مىداند يا احتمال مىدهد كه اگر بخوابد پيش از اذان صبح بيدار مىشود ، چنانچه نخواهد بعد از بيدار شدن غسل كند ، يا ترديد داشته باشد كه غسل كند يا نه ، در صورتى كه بخوابد و بيدار نشود روزه‌اش باطل است و قضا و كفّاره بر او واجب مىشود .\r\nمسئله 1718 - اگر جنب ، در شب ماه رمضان بخوابد و بيدار شود و بداند يا احتمال دهد كه اگر دوباره بخوابد پيش از اذان صبح بيدار مىشود و تصميم هم داشته باشد كه بعد از بيدار شدن غسل كند ، چنانچه دوباره بخوابد و تا اذان بيدار نشود ، بايد روزه آن روز را قضا كند و بنابر احتياط مستحب كفّاره هم بدهد و همچنين است اگر از خواب دوّم بيدار شود و براى مرتبه سوّم بخوابد و تا اذان صبح بيدار نشود .\r\nمسئله 1719 - خوابى را كه در آن محتلم شده بنابر احتياط مستحب خواب اوّل حساب كند ولى اقوى اين است كه حساب نمىشود .\r\nمسئله 1720 - اگر روزه دار در روز محتلم شود واجب نيست فوراً غسل كند هر چند بهتر است .\r\nمسئله 1721 - هرگاه در ماه رمضان بعد از اذان صبح بيدار شود و ببيند محتلم شده ، اگر چه بداند پيش از اذان محتلم شده ، روزه او صحيح است .\r\nمسئله 1722 - كسى كه مىخواهد قضاى روزهء رمضان را بگيرد ، هر گاه تا اذان صبح جنب بماند ، اگر چه از روى عمد نباشد ، اگر وقت قضا وسعت دارد روزهء او باطل است ، و اگر وقت آن تنگ است بنابر احتياط مستحب روزه را بگيرد و بعد از رمضان هم دوباره بجا آورد ليكن اقوى بطلان روزه است بايد بعد از رمضان انجام دهد و اگر عمداً تأخير انداخته كفّاره بدهد .\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nمسئله 1723 - كسى كه مىخواهد قضاى روزه رمضان را بگيرد اگر بعد از اذان صبح بيدار شود و ببيند محتلم شده و بداند پيش از اذان محتلم شده است ، چنانچه وقت قضاى روزه - از اين جهت كه به رمضان آينده نزديك است - تنگ است ، بنابر احتياط مستحب آن روز را روزه بگيرد و بعد از رمضان هم عوض آن را بجا آورد . ولى اقوى بطلان روزه است بايد پس از رمضان انجام دهد و اگر عمداً تأخير كرده كفّاره بدهد و اگر وقت قضاى روزه تنگ نيست روزهء او باطل است .\r\nمسئله 1724 - اگر زن پيش از اذان صبح از حيض يا نفاس پاك شود و عمداً غسل نكند ، يا اگر وظيفهء او تيمّم است عمداً تيمّم نكند ، در ماه مبارك رمضان روزه‌اش باطل است . و همچنين است بنابر احتياط واجب در غير ماه رمضان .\r\nمسئله 1725 - اگر زن پيش از اذان صبح از حيض يا نفاس پاك شود و براى غسل وقت نداشته باشد ، چنانچه بخواهد روزهء واجبى بگيرد كه مثل روزه رمضان وقت آن معيّن است ، بنابر احتياط واجب تيمّم نمايد و تا اذان صبح بيدار بماند و با تيمّم روزه‌اش صحيح است . و اگر بخواهد روزهء مستحب يا روزهء واجبى بگيرد كه مثل روزه كفّاره وقت آن معيّن نيست ، بنابر احتياط واجب نمىتواند با تيمّم روزه بگيرد .\r\nمسئله 1726 - اگر زن ، نزديك اذان صبح از حيض يا نفاس پاك شود و براى هيچ كدام از غسل و تيمّم وقت نداشته باشد ، يا بعد از اذان بفهمد كه پيش از اذان پاك شده چنانچه روزه‌اى را كه مىگيرد مثل روزه رمضان واجب معيّن باشد صحيح است ، و اگر روزه مستحبىيا روزه‌اى باشد كه مثل روزه كفّاره وقت آن معيّن نيست اشكال دارد و بايد روز ديگرى را انتخاب نمايد .\r\nمسئله 1727 - اگر زن ، بعد از اذان صبح از خون حيض يا نفاس پاك شود ، يا در بين روز خون حيض يا نفاس ببيند اگر چه نزديك مغرب باشد ، روزهء او باطل است .\r\nمسئله 1728 - اگر زن ، غسل حيض يا نفاس را فراموش كند و بعد از يك روز يا چند روز يادش بيايد ، روزه‌هايى كه گرفته صحيح است .\r\nمسئله 1729 - اگر زن در ماه رمضان پيش از اذان صبح از حيض يا نفاس پاك شود و در غسل كردن كوتاهى كند و تا اذان غسل نكند و در تنگى وقت تيمّم هم نكند ، روزه‌اش باطل است . ولى چنانچه كوتاهى نكند ، مثلًا منتظر باشد كه حمّام آماده شود ، اگر چه سه\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nمرتبه بخوابد و تا اذان غسل نكند ، در صورتى كه تيمّم كند روزه او صحيح است . و اگر تيمّم ممكن نباشد بدون تيمّم هم روزه‌اش صحيح است .\r\nمسئله 1730 - اگر زنى كه در حال استحاضه است ، غسل‌هاى خود را به تفصيلى كه در احكام استحاضه از مسئله 416 به بعد گفته شد بجا آورد ، روزه او صحيح است .\r\nمسئله 1731 - كسى كه مسّ ميّت كرده ، يعنى جايى از بدن خود را به بدن ميّت رسانده مىتواند بدون غسل مسّ ميّت روزه بگيرد . و اگر در حال روزه هم ميّت را مسّ نمايد ، روزه او باطل نمىشود .\r\n\r\n8 - اماله كردن\r\nمسئله 1732 - اماله كردن با چيز روان اگر چه از روى ناچارى و براى معالجه باشد روزه را باطل مىكند . ولى استعمال شيافهايى كه براى معالجه است اشكال ندارد . و احتياط واجب آن است كه از استعمال شيافهايى كه براى تكيّف و التذاذ ( لذت بردن ) است ، مثل شياف ترياك براى معتادين خوددارى شود و همين‌طور اگر شياف براى تغذيه و تقويت از اين مجرى فرض شود .\r\n\r\n9 - قى كردن\r\nمسئله 1733 - هرگاه روزه دار ، عمداً قى كند - اگر چه به واسطهء مرض و مانند آن ناچار باشد - روزه‌اش باطل مىشود . ولى اگر سهواً يا بىاختيار قى كند اشكال ندارد .\r\nمسئله 1734 - اگر در شب چيزى بخورد كه مىداند به واسطهء خوردن آن ، در روز بىاختيار قى مىكند ، احتياط واجب آن است كه روزهء آن روز را قضا نمايد .\r\nمسئله 1735 - اگر روزه‌دار بتواند از قى كردن خوددارى كند چنانچه براى او ضرر و مشقّت نداشته باشد ، بايد خوددارى نمايد .\r\nمسئله 1736 - اگر در ماه رمضان يا نذر معيّن ، مگس و مانند آن بى اختيار در گلوى روزه‌دار برود چنانچه بدون حرج بيرون انداختن آن ممكن باشد بايد آن را بيرون آورد و روزه او باطل نمىشود ، و اگر بداند كه به واسطهء بيرون آوردن آن قى مىكند چون خوردن آن حرام است باز هم اگر حرجى نيست بايد بيرون بياورد و بنابراحتياط واجب روزه را تمام و بعداً هم قضا كند ولى اگر به حدّى پائين رفته كه خورده شده حساب شود از نظر روزه لازم نيست بيرون آورد و روزه او صحيح است . چنان كه اگر ديگر امكان بيرون انداختن آن نباشد روزه او صحيح است .\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nمسئله 1737 - اگر سهواً چيزى را فرو ببرد ولى بحدّى نرسيده باشد كه عرفاً آن را خورده شده حساب كنند و يادش بيايد كه روزه است و بيرون آوردن آن بوسيله سرفه و مانند آن ممكن باشد بايد آن را بيرون آورد و روزه او صحيح است .\r\nمسئله 1738 - اگر يقين داشته باشد كه به واسطهء آروغ زدن ، چيزى از گلو بيرون مىآيد كه قى كردن حساب شود بنابر احتياط واجب نبايد عمداً و بدون ضرورت آروغ بزند . ولى اگر يقين نداشته باشد اشكال ندارد .\r\nمسئله 1739 - اگر آروغ بزند و بدون اختيار چيزى در گلو يا دهانش بيايد ، بايد آن را بيرون بريزد ، و اگر بىاختيار فرو رود روزه‌اش صحيح است .\r\nمسئله 1740 - اگر انسان عمداً و از روى اختيار كارى كه روزه را باطل مىكند انجام دهد روزه او باطل مىشود و چنانچه از روى عمد نباشد اشكال ندارد . ولى جنب اگر بخوابد و به تفصيلى كه در مسئله 1709 گفته شد تا اذان صبح غسل نكند روزه او باطل است .\r\nمسئله 1741 - اگر روزه‌دار ، سهواً يكى از كارهايى كه روزه را باطل مىكند انجام دهد و به خيال اين‌كه روزه‌اش باطل شده ، عمداً دوباره يكى از آنها را بجا آورد ، روزه او باطل مىشود .\r\nمسئله 1742 - اگر چيزى به زور در گلوى روزه‌دار بريزند ، يا سر او را به زور در آب فرو برند روزهء او باطل نمىشود . ولى اگر مجبورش كنند كه روزه خود را باطل كند ، مثلًا به او بگويند اگر غذا نخورى ضرر مالى يا جانى به تو مىزنيم و خودش براى جلوگيرى از ضرر ، چيزى بخورد روزهء او باطل مىشود .\r\nمسئله 1743 - روزه‌دار نبايد جايى برود كه مىداند يا اطمينان دارد چيزى در گلويش مىريزند يا مجبورش مىكنند كه خودش روزهء خود را باطل كند . امّا اگر قصد رفتن كند و نرود ، يا بعد از رفتن ، چيزى بخوردش ندهند روزهء او صحيح است . مگر اين‌كه هنگام قصد رفتن توجّه داشته باشد كه قصد رفتن به منزلهء قصد ابطال روزه است چون مىداند كه وقتى برود روزه‌اش را باطل مىكنند و چنانچه از روى ناچارى كارى كه روزه را باطل مىكند در آنجا انجام دهد روزه او باطل مىشود ، ولى اگر چيزى در گلويش بريزند باطل شدن روزه او محلّ اشكال است . مگر اين‌كه هنگام رفتن بداند كه چيزى بخوردش مىدهند و اين موجب بطلان روزه‌اش مىشود .\r\n\r\n","description":"","footnote":"","page_name":" 298 ","page_number":298},
  {"content":"\r\n\r\n\r\nآنچه براى روزه‌دار مكروه است\r\nمسئله 1744 - چند چيز براى روزه‌دار مكروه است و از آن جمله است : ريختن دارو به چشم و سرمه كشيدن در صورتى كه مزه يا بوى آن به حلق برسد ، انجام دادن هركارى كه مانند خون گرفتن و حمّام رفتن باعث ضعف مىشود ، انفيه كشيدن اگر نداند كه به حلق مىرسد و اگر بداند به حلق مىرسد جايز نيست ، بو كردن گياههاى معطر ، بدون ضرورت مايعات را در دهان كردن ، تركردن لباسى كه در بدن است ، كشيدن دندان و هر كارى كه به واسطهء آن از دهان خون بيايد ، مسواك كردن با چوب تازه . و نيز مكروه است انسان بدون قصد بيرون آمدن منى ، زن خود را ببوسد ، يا كارى كند كه شهوت خود را به حركت آورد . و اگر به قصد بيرون آمدن منى باشد در صورتى كه منى بيرون آيد روزهء او باطل مىشود . و اگر هنگام قصد بيرون آمدن منى توجّه داشته باشد كه بيرون آمدن منى مبطل روزه است با همان قصد اولى روزه‌اش باطل مىشود هر چند بعداً هم منى بيرون نيايد .\r\n\r\nجاهايى كه قضا و كفّاره واجب است\r\nمسئله 1745 - هر يك از مفطرات را اگر كسى عمداً و با آگاهى از حرام بودن آن ، در حال روزه ، انجام دهد علاوه بر قضا ، كفّاره هم بايد بدهد ، هر چند فقط حرام بودن آن را در حال روزه ، بداند ، و نداند كه مبطل روزه است و كفّاره دارد - بنابراحتياط واجب - .\r\nمسئله 1746 - اگر به واسطهء ندانستن مسئله ، كارى انجام دهد كه روزه را باطل مىكند ، چنانچه حرام بودن آن را مىدانسته ولى نمىدانسته كه روزه را باطل مىكند و مىتوانسته مسئله را ياد بگيرد بنابر احتياط واجب قضا و كفّاره بر او واجب مىشود . و اگر نمىتوانسته مسئله را ياد بگيرد ، يا اصلًا به‌مسئله توجه نداشته است ، يا يقين داشته كه فلان چيز روزه را باطل نمىكند ، كفّاره بر او واجب نيست ولى بايد قضاى روزه را بگيرد .\r\n\r\nكفّاره روزه\r\nمسئله 1747 - كسى كه كفّاره روزه رمضان بر او واجب است بايد يك بنده آزاد كند ، يا به دستورى كه در مسئلهء بعد گفته مىشود دو ماه روزه بگيرد ، يا شصت فقير را سير كند يا به هر كدام يك « مُدّ » كه تقريباً ده سير يا 750 گرم است طعام ، يعنى غذاى معمولى از قبيل گندم يا آرد يا نان يا برنج بدهد و در زمان ما كه معمولًا آزاد كردن بنده موضوعيت\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nندارد يكى از دو كار ديگر را انجام دهد . و چنانچه اينها برايش ممكن نباشد هر چند « مُدّ » كه مىتواند به فقرا طعام بدهد . و اگر نتواند طعام بدهد ، بايد استغفار كند ، اگر چه مثلًا يك مرتبه بگويد : استغفرالله . و احتياط واجب آن است كه هر وقت بتواند ، كفّاره را بدهد .\r\nمسئله 1748 - كسى كه مىخواهد دو ماه كفّاره روزه رمضان را بگيرد بايد سى و يك روز آن را پى در پى بگيرد و اگر بقيّه آن پى در پى نباشد اشكال ندارد .\r\nمسئله 1749 - كسى كه مىخواهد دو ماه كفّاره روزه رمضان را بگيرد نبايد موقعى شروع كند كه در بين سى و يك روز ، روزى باشد كه مانند عيد قربان ، روزه آن حرام است .\r\nمسئله 1750 - كسى كه بايد پى در پى روزه بگيرد اگر در بين آن بدون عذر ، يك روز روزه نگيرد ، يا وقتى شروع كند كه در بين آن به روزى برسد كه روزه آن واجب است ، مثلًا به روزى برسد كه نذر كرده آن روز را روزه بگيرد ، بايد روزه‌ها را از سر بگيرد .\r\nمسئله 1751 - اگر در بين روزهايى كه بايد پى در پى روزه بگيرد عذرى مثل حيض يا نفاس ، يا سفرى كه در رفتن آن مجبور و از اختيار او بيرون است براى او پيش آيد بعد از بر طرف شدن عذر ، واجب نيست روزه‌ها را از سر بگيرد بلكه بقيّه را بعد از بر طرف شدن عذر بجا مىآورد .\r\nمسئله 1752 - اگر به چيز حرامى روزهء خود را باطل كند ، چه آن چيز اصلًا حرام باشد ، مثل شراب و زنا ، يا به جهتى حرام شده باشد ، مثل نزديكى كردن با عيال خود در حال حيض ، بنابر احتياط واجب كفّاره جمع بر او واجب مىشود ، يعنى بايد يك برده آزاد كند ، و دو ماه روزه بگيرد ، و شصت فقير را سير كند ، يا به هر كدام آنها يك « مُدّ » كه قبلًا توضيح داده شد ، گندم يا آرد يا نان و مانند اينها بدهد . و چنانچه هر سه برايش ممكن نباشد - چنان كه اكنون برده معمولًا پيدا نمىشود هر كدام آنها كه ممكن است بايد انجام دهد .\r\nمسئله 1753 - اگر روزه‌دار ، دروغى را به خدا و پيغمبر ( ص ) نسبت دهد ، كفّاره جمع كه تفصيل آن در مسئله پيش گفته شد بنابر احتياط واجب بر او واجب مىشود .\r\nمسئله 1754 - اگر روزه‌دار در يك روز ماه رمضان چند مرتبه جماع كند بنابر احتياط مستحب براى هر دفعه يك كفّاره بر او واجب است . و اگر جماع او حرام باشد بنابر احتياط مستحب براى هر دفعه ، يك كفّاره جمع واجب مىشود . و بنابر احتياط استمناء نيز حكم جماع را دارد ليكن اقوى كفايت يك كفّاره در هر دو مورد مذكور مىباشد .\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nمسئله 1755 - اگر روزه دار در يك روز ماه رمضان چند مرتبه غير جماع و استمناء كار ديگرى كه روزه را باطل مىكند انجام دهد براى همه آنها يك كفّاره كافى است .\r\nمسئله 1756 - اگر روزه‌دار ، جماع حرام كند و بعد با حلال خود جماع نمايد يك كفّاره جمع بر او واجب است .\r\nمسئله 1757 - اگر روزه‌دار ، غير جماع و استمناء كار ديگرى كه روزه را باطل مىكند انجام دهد و بعد با حلال خود جماع نمايد بنابر احتياط براى هر كدام يك كفّاره واجب مىشود .\r\nمسئله 1758 - اگر روزه دار ، غير جماع و استمناء كار ديگرى كه حلال است و روزه را باطل مىكند انجام دهد ، مثلًا آب بياشامد و بعد كار ديگرى كه حرام است و روزه را باطل مىكند غير از جماع و استمناء انجام دهد ، مثلًا غذاى حرامى بخورد ، يك كفّاره كافى است و بنابر احتياط مستحب كفّاره جمع بدهد .\r\nمسئله 1759 - اگر روزه‌دار ، آروغ بزند و چيزى در دهانش بيايد ، چنانچه عمداً آن را فرو ببرد ، روزه‌اش باطل است . و بايد قضاى آن را بگيرد و كفّاره هم بر او واجب مىشود . و اگر خوردن آن چيز حرام باشد ، مثلًا موقع آروغ زدن ، خون يا غذايى كه از صورت غذا بودن خارج شده و مورد تنفّر است ، به دهان او بيايد و عمداً با اين‌كه مىتواند نخورد آن را فرو برد بايد قضاى آن روزه را بگيرد و بنابر احتياط ، كفّاره جمع هم بر او واجب مىشود .\r\nمسئله 1760 - اگر نذر كند كه روز معينى را روزه بگيرد ، چنانچه در آن روز عمداً روزهء خود را باطل كند بايد همچون كفارهء رمضان يك بنده آزاد نمايد ، يا به شصت فقير طعام دهد و يا شصت روز روزه بگيرد .\r\nمسئله 1761 - كسى كه مىتواند وقت را تشخيص دهد ، اگر به گفتهء كسى كه مىگويد مغرب شده و شرعاً گفته او اعتبار ندارد افطار كند و بعد بفهمد مغرب نبوده است قضا وكفّاره بر او واجب مىشود . و اگر به شهادت دو نفر عادل عمل كرد ، يا از گفته فرد موثقى اطمينان پيدا كرد كه مغرب شده و افطار كرد و بعد فهميد مغرب نبوده فقط قضا بر او واجب است .\r\nمسئله 1762 - كسى كه عمداً روزه خود را باطل كرده ، اگر بعد از ظهر مسافرت كند كفّاره از او ساقط نمىشود . و همچنين است اگر پيش از ظهر براى فرار از كفّاره سفر نمايد ، بلكه اگر قبل از ظهر مسافرتى براى او پيش آمد كند نيز بنابر احتياط كفّاره بر او واجب است .\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nمسئله 1763 - اگر عمداً روزه خود را باطل كند و بعد عذرى مانند حيض يا نفاس يا مرض براى او پيدا شود كفّاره بر او واجب نيست .\r\nمسئله 1764 - اگر يقين كند كه روز اوّل ماه رمضان است و عمداً روزه خود را باطل كند ، بعد معلوم شود كه آخر شعبان بوده كفّاره بر او واجب نيست .\r\nمسئله 1765 - اگر انسان شكّ كند كه آخر رمضان است يا اوّل شوال و عمداً روزه‌خود را باطل كند ، بعد معلوم شود اوّل شوال بوده كفّاره بر او واجب نيست .\r\nمسئله 1766 - اگر روزه‌دار در ماه رمضان با زن خود كه روزه‌دار است جماع كند ، چنانچه زن را مجبور كرده باشد كفارهء روزهء خودش و روزهء زن را بايد بدهد و دو مرتبه تعزير مىشود . و اگر زن به جماع راضى بوده ، به هر كدام يك كفّاره واجب مىشود و هر يك تعزير مىشوند .\r\nمسئله 1767 - اگر زنى ، شوهر روزه‌دار خود را مجبور كند كه جماع نمايد ، يا كار ديگرى كه روزه را باطل مىكند انجام دهد ، واجب نيست كفارهء روزه شوهر را بدهد .\r\nمسئله 1768 - اگر روزه‌دار در ماه رمضان با زن خود كه روزه‌دار است جماع كند چنانچه زن را مجبور كرده باشد ولى در بين جماع زن راضى شود بطورى كه بتواند جداشود و در عين حال ادامه دهد بايد مرد دو كفّاره ، و زن يك كفّاره بدهد .\r\nمسئله 1769 - اگر روزه‌دار در ماه رمضان با زن روزه‌دار خود كه خواب است جماع نمايد يك كفّاره بر او واجب مىشود ، و روزه زن صحيح است و كفّاره هم بر او واجب نيست .\r\nمسئله 1770 - اگر مرد ، زن خود را مجبور كند كه غير جماع كار ديگرى كه روزه را باطل مىكند بجا آورد ، كفارهء زن را لازم نيست بدهد و بر خود زن هم كفّاره واجب نيست .\r\nمسئله 1771 - كسى كه به واسطهء مسافرت يا مرض روزه نمىگيرد ، نمىتواند زن روزه‌دار خود را مجبور به جماع كند ، ولى اگر او را مجبور نمايد و بنابر احتياط مستحب كفّاره زن را بدهد .\r\nمسئله 1772 - انسان نبايد در بجا آوردن كفّاره كوتاهى كند ، ولى لازم نيست فوراً آن را انجام دهد هر چند بهتر است .\r\nمسئله 1773 - اگر كفّاره بر انسان واجب شود و چند سال آن را بجا نياورد ، چيزى بر آن اضافه نمىشود .\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nمسئله 1774 - كسى كه بايد براى كفارهء يك روز ، شصت فقير را طعام بدهد اگر به شصت فقير دسترسى دارد كافى نيست به هر كدام از آنها بيشتر از يك « مُدّ » كه قبلًا توضيح داده شد طعام بدهد ، يا يك فقير را بيشتر از يك مرتبه سير نمايد . ولى چنانچه انسان اطمينان داشته باشد كه فقير ، طعام را به عيالات خود مىدهد يا به آنها مىخوراند تا سير شوند مىتواند براى هر يك از عيالات فقير اگر چه صغير باشند يك « مُدّ » به آن فقير بدهد .\r\nمسئله 1775 - كسى كه قضاى روزه رمضان را گرفته ، اگر بعد از ظهر عمداً كارى كه روزه را باطل مىكند انجام دهد بايد به ده فقير هر كدام يك « مُدّ » طعام بدهد و اگر نمىتواند بايد سه روز روزه بگيرد و بنابر احتياط واجب سه روز پى در پى باشد و بنابر احتياط مستحب خوب است به جاى ده فقير ، شصت فقير را طعام بدهد .\r\n\r\nجاهايى كه فقط قضاى روزه واجب است\r\nمسئله 1776 - در چند صورت فقط قضاى روزه بر انسان واجب است و كفّاره واجب نيست :\r\nاوّل : آنكه عملى كه روزه را باطل مىكند بجا نياورد ولى نيّت روزه نكند ، يا ريا كند ، يا قصد كند كه روزه را باطل كند - ولى كارى نكند - .\r\nدوّم : آنكه در ماه رمضان غسل جنابت را فراموش كند و با حال جنابت يك روز يا چند روز روزه بگيرد .\r\nسوّم : آنكه در ماه رمضان بدون اين‌كه تحقيق كند صبح شده يا نه ، كارى كه روزه را باطل مىكند انجام دهد ، بعد معلوم شود صبح بوده . و نيز اگر بعد از تحقيق با اين‌كه گمان پيدا كرده كه صبح شده ، كارى كه روزه را باطل مىكند انجام دهد بعد هم معلوم شود صبح بوده است . بلكه اگر بعد از تحقيق شكّ كند كه صبح شده يا نه و كارى كه روزه را باطل مىكند انجام دهد بعد معلوم شود صبح بوده نيز بنابر احتياط واجب قضاى آن روزه را بگيرد . ولى اگر بعد از تحقيق گمان يا يقين كند كه صبح نشده و چيزى بخورد و بعد معلوم شود صبح بوده قضا واجب نيست .\r\nچهارم : آنكه كسى بگويد صبح نشده و انسان به گفتهء او كارى كه روزه را باطل مىكند انجام دهد ، بعد معلوم شود صبح بوده است .\r\nپنجم : آنكه كسى بگويد صبح شده و انسان به گفتهء او يقين نكند ، يا خيال كند شوخى مىكند و كارى كه روزه را باطل مىكند انجام دهد بعد معلوم شود صبح بوده است .\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nششم : آنكه به گفتهء كس ديگر اطمينان پيدا كرده افطار كند ، بعد معلوم شود مغرب نبوده است . ولى اگر بدون اطمينان و با امكان تحقيق ، به گفته ديگرى افطار كند و بعد معلوم شود مغرب نبوده ، بنا به احتياط واجب در حكم افطار عمدى است و كفّاره هم دارد .\r\nهفتم : اگر در هواى صاف به واسطهء تاريكى يقين كند كه مغرب شده و افطار كند ، بعد معلوم شود مغرب نبوده است بنابر احتياط قضاى آن روز بر او واجب است ولى اگر در هواى ابر با اطمينان به اين كه مغرب شده افطار كند ، بعد معلوم شود مغرب نبوده ، قضا لازم نيست .\r\nهشتم : آنكه براى خنك شدن ، يا بىجهت ، مضمضه كند ، يعنى آب در دهان بگرداند و بىاختيار فرو رود ، ولى اگر فراموش كند كه روزه است و آب را فرو دهد ، يا براى وضوى نماز واجب مضمضه كند و بىاختيار فرو رود ، قضا بر او واجب نيست . و در وضو براى غير نماز واجب نيز اگر بىاختيار فرو رود قضا لازم نيست گرچه بهتر است قضا كند\r\nنهم - آنكه عمداً قى كند\r\nدهم - آنكه به تفصيلى كه قبلًا گذشت در شب جنب شود و بخوابد و بيدار شود و براى بار دوّم يا سوّم بخوابد و صبح شود .\r\nمسئله 1777 - اگر غير آب ، چيز ديگرى را در دهان ببرد و بىاختيار فرو رود يا آب داخل بينى كند و بىاختيار فرو رود بنابر احتياط مستحب قضاى آن را بگيرد .\r\nمسئله 1778 - مضمضهء زياد براى روزه‌دار مكروه است . و اگر بعد از مضمضه بخواهد آب دهان را فرو برد ، سه مرتبه آب دهان را بيرون بريزد تا يقين كند آب خارج ، در دهان باقى نمانده است .\r\nمسئله 1779 - اگر انسان بداند كه به واسطهء مضمضه ، بىاختيار ، يا از روى فراموشى آب وارد گلويش مىشود نبايد مضمضه كند .\r\nمسئله 1780 - اگر در ماه رمضان ، بعد از تحقيق يقين كند كه صبح نشده و كارى كه روزه را باطل مىكند انجام دهد ، بعد معلوم شود صبح بوده قضا لازم نيست .\r\nمسئله 1781 - اگر انسان شكّ كند كه مغرب شده يا نه ، نمىتواند افطار كند ، و اگر افطار كند قضا ، بلكه كفّاره بر او واجب است . و اگر شكّ كند كه صبح شده يا نه ، مىتواند كارى كه روزه را باطل مىكند انجام دهد ولى احتياط مستحب اين است كه پيش از تحقيق ، كارى كه روزه را باطل مىكند انجام ندهد اگر معلوم شد كه صبح شده بايد قضا كند .\r\n\r\n","description":"","footnote":"","page_name":" 304 ","page_number":304},
  {"content":"\r\n\r\n\r\nاحكام روزه قضا\r\nمسئله 1782 - اگر ديوانه ، عاقل شود واجب نيست روزه‌هاى وقتى را كه ديوانه بوده قضا نمايد .\r\nمسئله 1783 - اگر كافر ، مسلمان شود واجب نيست روزه‌هاى وقتى را كه كافر بوده قضا نمايد ، ولى اگر پيش از ظهر مسلمان شود و كارى كه روزه را باطل كند بجا نياورده ، احتياط مستحب آن است كه آن روز را امساك نمايد و اگر مسلمانى كافر شود و دوباره مسلمان گردد روزه‌هاى وقتى را كه كافر بوده بايد قضا نمايد .\r\nمسئله 1784 - روزه‌اى كه از انسان به واسطهء مستى فوت شده ، بايد قضا نمايد اگر چه چيزى را كه به واسطهء آن مست شده ، براى معالجه خورده باشد ، حتّى اگر نيّت روزه هم كرده و مست شده و در حال مستى روزه را تمام كرده باشد بنابر احتياط واجب بايد قضا نمايد .\r\nمسئله 1785 - اگر براى عذرى چند روز ، روزه نگيرد و بعد شكّ كند كه چه وقت عذر او بر طرف شده احتياط مستحب آن است كه مقدار بيشتر را كه احتمال مىدهد روزه نگرفته قضا نمايد ليكن مىتواند همان مقدار كمتر را قضا كند . حتّى اگر مقدار روزهايى را كه روزه نگرفته مىدانسته و بعد فراموش كرده ، بازهم مىتواند مقدار كمتر را كه احتمال مىدهد قضا نمايد . ولى اگر عمداً و از روى بىاعتنائى به اصل حكم شرعى به فراموشى سپرده شده بنابراحتياط واجب مقدار بيشتر را قضا كند .\r\nمسئله 1786 - اگر از چند ماه رمضان روزهء قضا داشته باشد ، قضاى هر كدام را كه اوّل بگيرد مانعى ندارد . ولى اگر وقت قضاى رمضان آخر تنگ باشد ، مثلًا پنج روز از رمضان آخر قضا داشته باشد و پنج روز هم به رمضان آينده مانده باشد بنابر احتياط واجب اوّل قضاى رمضان آخر را بگيرد .\r\nمسئله 1787 - اگر قضاى روزهء چند رمضان بر او واجب باشد بهتر است معيّن كند - ولو اجمالًا - كه قضاى كدام رمضان را بجا مىآورد ، ولى لازم نيست .\r\nمسئله 1788 - كسى كه قضاى روزهء رمضان را گرفته ، اگر وقت قضاى روزه او تنگ نباشد مىتواند پيش از ظهر روزه خود را باطل نمايد . ولى بعد از ظهر جايز نيست آن را باطل كند بلكه كفّاره هم دارد چنان كه گذشت .\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nمسئله 1789 - اگر قضاى روزهء ميّتى را گرفته باشد ، احتياط واجب آن است كه بعد از ظهر روزه را باطل نكند .\r\nمسئله 1790 - اگر به واسطهء مرض ، يا حيض ، يا نفاس ، روزهء رمضان را نگيرد و پيش از تمام شدن رمضان بميرد لازم نيست روزه‌هايى را كه نگرفته براى او قضا كنند . ولى اگر به جهت مسافرت ، روزه رمضان را نگيرد و پيش از تمام شدن رمضان بميرد بنابر احتياط واجب براى او قضا كنند .\r\nمسئله 1791 - اگر به واسطهء مرضى روزه رمضان را نگيرد و مرض او تا رمضان سال بعد طول بكشد قضاى روزه‌هايى را كه نگرفته بر او واجب نيست هر چند احوط است . و بايد براى هر روز يك « مُدّ » كه تقريباً ده سير است طعام ، يعنى گندم يا آرد يا برنج و مانند اينها به فقير بدهد . ولى اگر به واسطهء عذر ديگرى ، مثلًا براى مسافرت روزه نگرفته باشد و عذر او تا رمضان بعد باقى بماند ، روزه‌هايى را كه نگرفته بايد قضا كند و احتياط واجب آن است كه براى هر روز يك « مُدّ » طعام هم به فقير بدهد .\r\nمسئله 1792 - اگر به واسطهء مرضى روزهء رمضان را نگيرد و بعد از رمضان مرض او بر طرف شود ولى عذر ديگرى پيدا كند كه نتواند تا رمضان بعد قضاى روزه را بگيرد بايد روزه‌هايى را كه نگرفته قضا نمايد . و نيز اگر در ماه رمضان ، غير مرض عذر ديگرى داشته باشد و بعد از رمضان آن عذر بر طرف شود و تا رمضان سال بعد به واسطه مرض نتواند روزه بگيرد روزه‌هايى را كه نگرفته بايد قضا كند ، و احتياط واجب آن است كه براى هر روز يك « مُدّ » طعام هم به فقير بدهد .\r\nمسئله 1793 - اگر در ماه رمضان به واسطهء عذرى روزه نگيرد و بعد از رمضان عذر او بر طرف شود و تا رمضان آينده عمداً قضاى روزه را نگيرد بايد روزه را قضا كند و براى هر روز يك « مُدّ » گندم يا آرد و مانند اين‌ها هم به فقير بدهد .\r\nمسئله 1794 - اگر در قضاى روزه كوتاهى كند تا وقت تنگ شود و در تنگى وقت عذرى پيدا كند ، بايد قضا را بگيرد و براى هر روز يك « مُدّ » گندم يا آرد و مانند اينها به فقير بدهد . بلكه اگر موقعى كه عذر دارد تصميم داشته باشد كه بعد از بر طرف شدن عذر روزه‌هاى خود را قضا كند و پيش از آنكه قضا نمايد در تنگى وقت عذر پيدا كند بايد قضاى آن را بگيرد ، و احتياط واجب آن است كه براى هر روز هم يك « مُدّ » طعام به فقير بدهد .\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nمسئله 1795 - اگر مرض انسان چند سال طول بكشد ، بعد از آنكه خوب شد اگر تا رمضان آينده به مقدار قضا وقت داشته باشد بايد قضاى رمضان آخر را بگيرد ، و براى هر روز از سالهاى پيش يك « مُدّ » كه تقريباً ده سير است طعام ، يعنى گندم يا آرد و مانند اينها به فقير بدهد .\r\nمسئله 1796 - كسى كه بايد براى هر روز يك « مُدّ » طعام به فقير بدهد مىتواند كفارهء چند روز را به يك فقير بدهد چنان كه مىتواند بجاى مواد خام پختهء آن را بدهد و بنابر احتياط واجب مقدارى بدهد كه خام آن از يك مدّ كمتر نباشد و مىتواند از هر نوع غذا كه باشد فقير را سير كند و مىتواند قيمت طعام را بدهد ولى مطمئن شود كه به قدر مدّ طعام بخرد و بخورد .\r\nمسئله 1797 - اگر قضاى روزهء رمضان را چند سال تأخير بيندازد بايد قضا را بگيرد و براى هر روز يك « مُدّ » طعام به فقير بدهد و تكرار اين كفّاره لازم نيست .\r\nمسئله 1798 - اگر روزه رمضان را عمداً نگيرد ، بايد قضاى آن را بجا آورد و براى هر روز دو ماه روزه بگيرد ، يا به شصت فقير طعام بدهد ، يا يك بنده آزاد كند . و چنانچه تا رمضان آينده قضاى آن روزه را بجا نياورد بنابر احتياط واجب براى هر روز نيز يك مدّ طعام بدهد .\r\nمسئله 1799 - اگر روزه رمضان را عمداً نگيرد و در روز ، مكرر جماع يا استمناء كند بنابر احتياط مستحب كفّاره هم مكرر مىشود و بهتر است كه اين احتياط ترك نشود . ولى اگر چند مرتبه كار ديگرى كه روزه را باطل مىكند انجام دهد ، مثلًا چند مرتبه غذا بخورد يك كفّاره كافى است .\r\nمسئله 1800 - بعد از مرگ پدر ، پسر بزرگتر بايد قضاى نماز و روزه او را به تفصيلى كه در مسئله 1447 گفته شد بجا آورد .\r\nمسئله 1801 - اگر پدر غير از روزه رمضان ، روزهء واجب ديگرى را مانند روزهء نذر نگرفته باشد بنابر احتياط واجب بايد پسر بزرگتر به تفصيلى كه در مسئله 1447 گفته شد قضا نمايد .\r\n\r\nاحكام روزه مسافر\r\nمسئله 1802 - مسافرى كه بايد نمازهاى چهار ركعتى را در سفر دو ركعت بخواند نبايد روزه بگيرد . و مسافرى كه نمازش را تمام مىخواند ، مثل كسى كه كارش مسافرت ، يا سفر او سفر معصيت است ، بايد در سفر روزه بگيرد .\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nمسئله 1803 - مسافرت در ماه رمضان اشكال ندارد ولو براى فرار از روزه باشد و در اين صورت مكروه است چنان كه سفر قبل از روز بيست و چهارم مكروه است مگر اين‌كه سفر براى حج ، يا عمره ، يا كار ضرورى باشد .\r\nمسئله 1804 - اگر غير روزهء رمضان روزه معيّن ديگرى بر انسان واجب باشد نبايد در آن روز مسافرت كند . و اگر در سفر باشد بايدقصد كند كه ده روز در جايى بماند و آن روز را روزه بگيرد . ولى اگر نذر كرده باشد روز معينى را روزه بگيرد مىتواند در آن روز مسافرت نمايد و در سفر روزه نگيرد و بنابر احتياط واجب قضاى آن را بگيرد .\r\nمسئله 1805 - اگر نذر كند روزه بگيرد و روز آن را معيّن نكند ، نمىتواند آن را در سفر بجا آورد . ولى چنانچه نذر كند كه روز معينى را در سفر روزه بگيرد بايد آن را در سفر بجا آورد . و نيز اگر نذر كند روز معينى را چه مسافر باشد يا نباشد ، روزه بگيرد بايد آن روز را اگر چه مسافر باشد روزه بگيرد .\r\nمسئله 1806 - مسافر مىتواند براى خواستن حاجت ، سه روز در مدينه طيّبه روزه مستحبى بگيرد ، و احوط اين است كه آن سه روز ، چهارشنبه ، پنج‌شنبه و جمعه باشد چنانچه در روايات وارد شده است و بهتر آن است كه در اين سه روزه در صورت امكان در مسجد النّبى ( ص ) معتكف شود و نزد هر يك از ستونهاى توبه و ستون نزديك مقام پيامبر ( ص ) و نزديك قبر بالاى سر ، دو ركعت نماز بجا آورد و در صورت امكان جز ذكر و مناجات و دعا سخنى نگويد .\r\nمسئله 1807 - كسى كه نمىداند روزهء مسافر باطل است اگر در سفر روزه بگيرد و در بين روز ، مسئله را بفهمد روزه‌اش باطل مىشود . و اگر تا مغرب نفهمد روزه‌اش صحيح است .\r\nمسئله 1808 - اگر فراموش كند كه مسافر است ، يا فراموش كند كه روزهء مسافر باطل مىباشد و در سفر روزه بگيرد روزه او باطل است .\r\nمسئله 1809 - اگر روزه‌دار بعد از ظهر مسافرت نمايد بايد روزه خود را تمام كند ، و اگر پيش از ظهر مسافرت كند وقتى به حدّ ترخّص برسد ، يعنى به جايى برسد كه ديوار شهر را نبيند و صداى اذان آن را نشنود ، به تفصيلى كه در نماز مسافر گذشت ، روزهء او صحيح نيست و قضاى آن واجب است ، و اگر پيش از رسيدن به حدّ ترخّص عمداً روزه را باطل كند كفّاره بر او واجب است . و اگر پيش از ظهر مجدداً به وطن برگردد وقتى به حدّ ترخّص رسيد اگر مفطرى انجام نداده بايد نيّت روزه كند و روزه‌اش صحيح است .\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nمسئله 1810 - اگر مسافر پيش از ظهر به وطنش برسد ، يا به جايى برسد كه مىخواهد ده روز در آنجا بماند ، چنانچه كارى كه روزه را باطل كند انجام نداده ، بايد آن روز را روزه بگيرد . و اگر انجام داده ، روزه آن روز بر او واجب نيست و صحيح هم نمىباشد .\r\nمسئله 1811 - اگر مسافر بعد از ظهر به وطنش برسد ، يا به جايى برسد كه مىخواهد ده روز در آنجا بماند ، نبايد آن روز را روزه بگيرد .\r\nمسئله 1812 - مسافر و كسى كه از روزه گرفتن عذر دارد ، مكروه است در روز ماه رمضان جماع نمايد ، و يا در خوردن و آشاميدن كاملًا خود را سير كند .\r\n\r\nكسانى كه روزه بر آن‌ها واجب نيست\r\nمسئله 1813 - كسى كه به واسطهء پيرى نمىتواند روزه بگيرد ، يا براى او مشقّت بسيار دارد روزه بر او واجب نيست . ولى در صورت دوّم بايد براى هر روز يك « مُدّ » كه تقريباً ده سير است گندم يا آرد و مانند اينها به فقير بدهد . بلكه بنابر احتياط واجب در صورت اوّل نيز همينطور .\r\nمسئله 1814 - كسى كه به واسطهء پيرى روزه نگرفته ، اگر بعد از ماه رمضان بتواند در روزهاى كوتاه و هواى مناسب ، و يا با تجديد قوا و يا هر جهت ديگر بدون مشقّت روزه بگيرد ، بنابر احتياط واجب بايد قضاى روزه‌هايى را كه نگرفته بجا آورد .\r\nمسئله 1815 - اگر انسان بيمارى استسقاء دارد كه زياد تشنه مىشود و نمىتواند تشنگى را تحمل كند ، يا براى او مشقّت بسيار دارد ، روزه بر او واجب نيست . ولى در صورت دوّم بايد براى هر روز ، يك « مُدّ » گندم يا آرد و مانند اينها به فقير بدهد . و همچنين است در صورت اوّل بنابر احتياط واجب . و بهتر آن است كه بيشتر از مقدارى كه ناچار است آب نياشامد و چنانچه بعد بتواند روزه بگيرد ، بنابر احتياط واجب بايد روزه‌هايى را كه نگرفته قضا نمايد .\r\nمسئله 1816 - زنى كه زائيدن او نزديك است و روزه براى حملش ضرر دارد روزه بر او واجب نيست . و بايد براى هر روز ، يك « مُدّ » طعام ، به فقير بدهد . و نيز اگر روزه براى خودش ضرر دارد ، روزه بر او واجب نيست و اگر ضرر مهمّى براى خودش يا حملش داشته باشد حرام است و بنابر احتياط واجب بايد براى هر روز ، يك « مُدّ » طعام به فقير بدهد . و در هر دو صورت روزه‌هايى را كه نگرفته بايد قضا نمايد .\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nمسئله 1817 - زنى كه بچّه شير مىدهد و شير او كم است چه مادر بچّه باشد ، يا دايه او ، هر چند بدون اجرت ، اگر روزه براى بچّه‌اى كه شير مىدهد ضرر دارد روزه بر او واجب نيست و گاهى حرام مىباشد و بايد براى هر روز ، يك « مُدّ » طعام ، يعنى گندم يا آرد و مانند اينها به فقير بدهد . و نيز اگر براى خودش ضرر دارد ، روزه بر او واجب نيست . و بنابر احتياط واجب بايد براى هر روز ، يك « مُدّ » طعام به فقير بدهد . و در هر دو صورت روزه‌هايى را كه نگرفته بايد قضا نمايد . ولى اگر كسى پيدا شود كه بىاجرت ، بچّه را شير دهد ، يا كسى - پدر يا ديگرى - حاضر باشد كه بدون منّت اجرت را بپردازد ، بنابر احتياط واجب بچّه را به او بدهد و روزه بگيرد .\r\n\r\nراه ثابت شدن اوّل ماه\r\nمسئله 1818 - اوّل ماه از پنج طريق ثابت مىشود :\r\nاوّل : آنكه خود انسان ماه را ببيند .\r\nدوّم : عده‌اى كه از گفته آنان يقين يا اطمينان پيدا مىشود ، بگويند ماه را ديده‌ايم ، و همچنين است هر چيزى كه به واسطهء آن يقين يا اطمينان پيدا شود .\r\nسوّم : دو مرد عادل بگويند كه ماه را ديده‌ايم ، به شرط اين‌كه قولشان قابل تصديق باشد ولى اگر صفت ماه را بر خلاف يكديگر بگويند ، يا شهادتشان خلاف واقع باشد مثل توصيف ماه به امور غير واقعى ، اوّل ماه ثابت نمىشود و همين‌طور اگر اطمينان به اشتباهشان پيدا شود مثل اين‌كه هوا ابر باشد يا در هواى صاف و با وجود قدرت بينائى و دقّت ديگران هيچ كس جز اين دو نفر نبيند امّا اگر در تشخيص بعض خصوصيّات جزئى ، اختلاف داشته باشند ، مثل آنكه يكى بگويد ماه بلند بود و ديگرى بگويد نبود اشكالى ندارد و به گفتهء آنان اوّل ماه ثابت مىشود .\r\nچهارم : سى روز از اوّل ماه شعبان بگذرد كه به واسطهء آن ، اوّل ماه رمضان ثابت مىشود . و سى روز از اوّل رمضان بگذرد كه به واسطه آن ، اوّل ماه شوال ثابت مىشود .\r\nپنجم : حاكم شرع حكم كند كه اوّل ماه است .\r\nمسئله 1819 - اگر مجتهد عادل با نفوذى حكم كند كه اوّل ماه است ، كسى هم كه تقليد او را نمىكند اگر شرا يط را در او موجود بداند ، بايد به حكم او عمل نمايد . ولى كسى كه مىداند حاكم شرع اشتباه كرده ، نمىتواند به حكم او عمل نمايد .\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nمسئله 1820 - اوّل ماه با پيشگويى منجمين ثابت نمىشود . ولى اگر انسان از گفته آنان يقين يا اطمينان پيدا كند ، بايد به آن عمل نمايد .\r\nمسئله 1821 - بلند بودن ماه يا دير غروب كردن آن ، دليل نمىشود كه شب پيش ، شب اوّل ماه بوده است .\r\nمسئله 1822 - اگر اوّل ماه رمضان براى كسى ثابت نشود و روزه نگيرد چنانچه دو مرد عادل بگويند كه شب پيش ماه را ديده‌ايم ، بايد روزه آن روز را قضا نمايد . و اگر در همان روز باشد بقيّه روز را هم امساك نمايد .\r\nمسئله 1823 - اگر در شهرى اوّل ماه ثابت شود ، براى مردم شهر ديگر فايده ندارد مگر آن دو شهر با هم نزديك باشند ، يا انسان بداند كه افق آنها يكى است ، و يا بداند در آن شهرى كه ديده شده ، آفتاب زودتر از شهر خودش غروب مىكند . يعنى بلاد شرقى شهر خودش باشد .\r\nمسئله 1824 - روزى را كه انسان نمىداند آخر رمضان است يا اوّل شوال ، بايد روزه بگيرد . ولى اگر پيش از مغرب بفهمد كه اوّل شوال است بايد افطار كند .\r\nمسئله 1825 - اگر زندانى نتواند به ماه رمضان يقين كند ، بايد به گمان عمل نمايد . و اگر آن هم ممكن نباشد ، هر ماهى را كه روزه بگيرد صحيح است . و اگر زندان او ادامه پيدا كند بنابر احتياط واجب بايد در سال آينده نيز همان ماه را روزه بگيرد .\r\n\r\nروزه‌هاى حرام و مكروه\r\nمسئله 1826 - روزهء عيد فطر و قربان حرام است ، و نيز روزى را كه انسان نمىداند آخر شعبان است يا اوّل رمضان ، اگر به نيّت اوّل رمضان روزه بگيرد حرام مىباشد و باطل است .\r\nمسئله 1827 - اگر زن به واسطهء گرفتن روزه مستحبىحق شوهرش از بين برود جايز نيست روزه بگيرد . بلكه اگر حق شوهر هم از بين نرود ولى شوهر او را از گرفتن روزه مستحبىجلوگيرى كند بنابر احتياط واجب بايد خوددارى كند .\r\nمسئله 1828 - روزه مستحبىاولاد اگر اسباب اذيّت پدر و مادر يا جدّ شود جايز نيست . بلكه اگر اسباب اذيّت آنان نشود ولى او را از گرفتن روزه مستحبىنهى كنند بنابراحتياط واجب نبايد روزه بگيرد .\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nمسئله 1829 - اگر پسر يا دختر بدون اجازهء پدر روزه مستحبى بگيرد و در بين روز پدر او را نهى كند بنابر احتياط واجب بايد افطار نمايد .\r\nمسئله 1830 - كسى كه مىداند روزه براى او ضرر ندارد ، اگر چه دكتر بگويد ضرر دارد بايد روزه بگيرد . و كسى كه مىداند روزه برايش ضرر دارد يا خوف ضرر دارد اگر چه دكتر بگويد ضرر ندارد نبايد روزه بگيرد . و اگر روزه بگيرد صحيح نيست مگر آنكه به قصد قربت بگيرد و بعد معلوم شود ضرر نداشته است .\r\nمسئله 1831 - اگر انسان احتمال بدهد كه روزه برايش ضرر دارد و از آن احتمال ، ترس براى او پيدا شود چنانچه احتمال او در نظر مردم عقلائى و بجا باشد نبايد روزه بگيرد . و اگر روزه بگيرد صحيح نيست مگر آنكه به قصد قربت گرفته باشد و بعد معلوم شود ضرر نداشته است .\r\nمسئله 1832 - كسى كه عقيده‌اش اين است كه روزه براى او ضرر ندارد اگر روزه بگيرد و بعد از مغرب بفهمد روزه براى او ضرر داشته ، بايد قضاى آن را بجا آورد .\r\nمسئله 1833 - غير از روزه‌هايى كه گفته شد ، روزه‌هاى حرام ديگرى هم هست كه در كتابهاى مفصّل فقهى گفته شده است . از جمله روزهء روزهاى يازدهم و دوازدهم و سيزدهم ذىحجّه براى كسى كه مشغول اعمال حجّ در مِنى مىباشد . بلكه كسى كه اعمال حجّ انجام نمىدهد نيز در اين ايّام در مِنى به احتياط واجب نبايد روزه بگيرد . و از جمله روزهء نذر معصيت مثلًا نذر كند كه اگر فلان كار حرام را انجام داد يا فلان واجب را ترك كرد به شكرانهء آن روزه بگيريد . و از جمله روزهء سكوت كه سكوت كردن را هم جزو روزه بداند ، و همين‌طور روزهء يك شبانه روز و يا بيشتر بطورى كه شب را هم جزء روزه بداند .\r\nمسئله 1834 - روزهء روز عاشورا كراهت دارد « 1 » و همين‌طور روزهء ميهمان بدون اجازه ميزبان ، و روزهء روزى كه انسان شكّ دارد روز عرفه است يا عيد قربان ، مكروه است . ولى در روز عاشورا مستحب است كه بدون نيّت روزه تا عصر كه پس از هنگام شهادت حضرت ابىعبدالله الحسين ( ع ) است چيزى نخورد و نياشامد و پس از عصر هم فقط مختصرى آب بخورد .\r\n\r\n\r\n","description":"","footnote":"\r\n( 1 ) 1 - برخى از ناصبىها در ميان مردم ناآگاه اهل تسنّن به غلط فضائلى براى عاشورا ذكر كرده و آن را مانند يك عيد در نظر مردم جلوه داده‌اند .\r\n","page_name":" 312 ","page_number":312},
  {"content":"\r\n\r\n\r\nروزه‌هاى مستحب\r\nمسئله 1835 - روزهء تمام روزهاى سال ، غير از روزه‌هاى حرام و مكروه كه گفته شد ، مستحب است . و براى بعضى از روزها بيشتر سفارش شده است كه از آن جمله است :\r\n1 - پنجشنبهء اول ، و پنجشنبهء آخر هر ماه ، و اوّلين چهارشنبهء دهه دوّم هر ماه و اگر كسى اينها را بجا نياورد مستحب است قضا نمايد . و چنانچه اصلًا نتواند روزه بگيرد ، مستحب است براى هر روز ، يك مدّ طعام يا 6 / 12 نخود نقرهء سكّه‌دار به فقير بدهد .\r\n2 - سيزدهم ، و چهاردهم ، و پانزدهم هر ماه .\r\n3 - تمام ماه رجب ، و شعبان ، و حتّى مقدارى از اين دو ماه اگر چه يك روز باشد .\r\n4 - روز عيد نوروز ، روز بيست و پنجم ، و بيست و نهم ذى قعده ، روز اوّل تا روز نهم ذى حجّه ( روز عرفه ) . ولى اگر به واسطهء ضعفِ روزه نتواند دعاهاى روز عرفه را بخواند روزهء آن روز مكروه است ، عيد سعيد غدير ( 18 ذى حجّه ) ، روز اوّل و سوّم محرم ، ميلاد مسعود پيغمبر اكرم ( ص ) ( 17 ربيع الاوّل ) ، روز مبعث حضرت رسول اكرم « ص » ( 27 رجب ) .\r\nمسئله 1836 - و اگر كسى روزه مستحبى بگيرد واجب نيست آن را به آخر رساند ، بلكه اگر برادر مؤمنش او را به غذا دعوت كند مستحب است دعوت او را قبول كند و در بين روز افطار نمايد .\r\n\r\nمواردى كه مستحب است انسان از كارهايى كه روزه را باطل مىكند خوددارى نمايد\r\nمسئله 1837 - براى شش نفر مستحب است در ماه رمضان اگر چه روزه نيستند از كارى كه روزه را باطل مىكند خوددارى نمايند .\r\nاوّل : مسافرى كه در سفر ، كارى كه روزه را باطل مىكند انجام داده باشد و پيش از ظهر به وطنش يا به جايى كه مىخواهد ده روز بماند برسد .\r\nدوّم : مسافرى كه بعد از ظهر به وطنش يا به جايى كه مىخواهد ده روز در آنجا بماند برسد .\r\nسوّم : مريضى كه پيش از ظهر خوب شود و كارى كه روزه را باطل مىكند انجام داده باشد .\r\nچهارم : مريضى كه بعد از ظهر خوب شود .\r\nپنجم : زنى كه در بين روز از خون حيض يا نفاس پاك شود .\r\nششم : كافرى كه در روز ماه رمضان مسلمان شود . بخصوص اگر قبل از ظهر مسلمان شود كه بنابر احتياط مستحب آن روز را امساك كند .\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nمسئله 1838 - مستحب است روزه‌دار ؛ نماز مغرب و عشا را پيش از افطار كردن بخواند . ولى اگر كسى منتظر او است ، يا به جهت گرسنگى و مانند آن نمىتواند با حضور قلب نماز بخواند ، بهتر است اوّل افطار كند . ولى حتّى الا مكان نماز را در وقت فضيلت آن بجا آورد .\r\n\r\nاعتكاف\r\nمسئله 1839 - اعتكاف يعنى توقف و تحصّن در مسجد ، و بنا بر احتياط علاوه بر قصد تحصّن مذبور ، قصد انجام عبادتى ديگر چون نماز و دعا و . . . نيز داشته باشد گرچه خود تحصن در مسجد نيز عبادت است .\r\nمسئله 1840 - اعتكاف وقت معينى ندارد ، تمام اوقاتى كه مىتوان روزه گرفت ، اعتكاف صحيح است يعنى همه‌ى ايام سال به جز عيد فطر و قربان . ليكن افضل اوقات ، ماه رمضان بويژه دهه‌ى آخر آن ماه مى باشد .\r\nمسئله 1841 - اعتكاف مستحب است ليكن با نذر يا عهد يا قسم يا شرط انجام آن در ضمن عقد لازم يا با قرار اعتكاف استيجارى واجب مىشود .\r\nمسئله 1842 - مىتوان اعتكاف را از طرف خود و ديگران متوفى و حتى افراد زنده انجام داد ليكن احتياطاً براى افراد زنده به صورت اهداء ثواب باشد نه نيابت .\r\nمسئله 1843 - صحت اعتكاف شرايطى دارد : 1 - ايمان يعنى اعتقاد اسلام و ولايت ائمه ( عليهم السلام ) . اعتكاف غير مسلمان قبول نيست بلكه اعتكاف غير شيعه نيز محل اشكال است .\r\n2 - عقل ، پس اعتكاف شخص مجنون صحيح نيست ، حتى جنون ادوارى ، در زمان جنون ، و حتى شخص مست كه متوجه اعمال خود نيست .\r\n3 - قصد تقرب به خدا ، همچون ساير اعمال عبادى ، و اگر انواع متعددى از اعتكاف درباره شخص تصور مىرود مثل اينكه هم نذر كرده ، هم اجير شده ، و هم . . . بايد معين كند كه اين اعتكافش كداميك از اين‌هاست . وقت نيت هم پيش از طلوع فجر روز اول است ، از اول شب هم مىتواند نيت كند و اگر هنگام طلوع فجر خواب بود همان نيت اول شب كافى است .\r\n4 - روزه : اعتكاف بدون روزه صحيح نيست پس اعتكاف مسافرى كه روزه‌اش صحيح نيست صحت ندارد و همچنين اعتكاف زنى كه در ايام حيض يا نفاس است و همچنين اعتكاف در عيد فطر يا قربان .\r\n\r\n","description":"","footnote":"","page_name":" 314 ","page_number":314},
  {"content":"\r\n\r\n5 - عدد : يعنى حد اقل اعتكاف 3 روز است كه كمتر از آن صحيح نيست ، ليكن بيشتر ممكن است ، مثلًا چهار روز يا سه روز و چند ساعت . ليكن اگر پنج روز شد به احتياط واجب روز ششم را هم معتكف شود و همينطور اگر هشت روز معتكف شد روز نهم را هم معتكف باشد و همچنين هر دو روزى كه اضافه شد روز سومش را هم اعتكاف كند .\r\n6 - مسجد : بهتر است اعتكاف در يكى از چهار مسجد : مسجد الحرام در مكه ، مسجد پيامبر در مدينه و مسجد كوفه ، و مسجد بصره باشد ، پس از اينها بهتر است اعتكاف در مسجد جامع ، در هر شهر يا روستا يعنى مسجدى كه مخصوص يك طائفه و گروه و يك محل از شهر يا روستا مثل مسجد بازار و يا فلان محله شهر نباشد ليكن ظاهراً در هر مسجدى كه نماز جماعت صحيح در آن برپا مىشود نيز صحيح است .\r\n7 - اذن و اجازه ذى حق : اعتكاف بدون اجازه شوهر صحيح نيست مگر آنجا كه هيچ منافاتى با حق شوهر نداشته باشد مثل اينكه شوهر در سفر است و فعلًا هم نمىآيد . بلكه به احتياط واجب همه جا اجازه شوهر لازم است ، و همينطور اذن پدر و مادر در اعتكاف فرزند ، اگر اعتكافش موجب اذيت آنها شود ، اذيتى كه به شؤون پدر و مادر مربوط باشد و عدم اطاعت از آنها موجب هتك حرمت آنها شود . ولى اگر دو روز اول و دوم اجازه داده‌اند روز سوم اجازه نمىخواهد .\r\n8 - استدامهء توقف در مسجد : اگر بدون مجوّز از مسجد بيرون رود اعتكافش باطل مىشود ولى اگر از روى فراموشى يا جهل قصورى يا به اكراه و جبر و يا به جهت ضرورتى چون تخلى يا غسل لازم بيرون رفت اشكال ندارد .\r\n9 - اعتكاف بايد در يك مسجد باشد پس نمىتواند نيت اعتكاف در دو مسجد يا بيشتر كند كه گاهى اينجا و گاهى آنجا بماند . همه سه روز بايد يك جا باشد .\r\nمسئله 1844 - روزه اعتكاف لازم نيست براى اعتكاف و به قصد آن باشد بلكه مىتوا ند روزه واجب رمضان يا نذر يا استيجارى و غير اينها باشد .\r\nمسئله 1845 - در روز اول و دوم مىتواند اعتكاف را بهم زده خارج شود ليكن با اتمام اين دو روزه روز سوم واجب مىشود و نمىتواند از اعتكاف خود خارج شود و بايد تا آخر روز سوم بماند . ولى اگر اعتكاف واجب چون نذر باشد از همان روز اول واجب شده و نمىتواند به هم بزند .\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nمسئله 1846 - اگر اعتكاف يك ماه را نذر كرد بايد سى روز پياپى معتكف شود و اگر مقدار يك ماه يعنى 30 را نذر كرد مىتواند متفرقاً سه روز ، سه روز ، معتكف شود .\r\nمسئله 1847 - اگر نذر اعتكاف يك ماه يا كمتر يا بيشتر نمود و فراموش كرد بايد به احتياط واجب قضا كند .\r\nمسئله 1848 - مىتواند براى حضور در نماز جمعه يا تشييع جنازه‌اى كه به او مربوط مىشود و يا هر حاجت ضرورى ديگر از مسجد خارج شود .\r\nمسئله 1849 - محل اعتكاف بايد به احتياط واجب مباح باشد ، بنا براين اگر مكانى را كه ديگرى براى اعتكاف خود انتخاب كرده غصب كند و آنجا معتكف شود اعتكافش باطل است .\r\nمسئله 1850 - در خروج از مسجد رعايت كند زمان كمترى را بيرون باشد ، حتى رعايت كند كه راه كوتاه را انتخاب نمايد كه زودتر برگردد .\r\nمسئله 1851 - مىتواند هنگام شروع اعتكاف بين خود و خدا شرط كند كه اگر به جهتى لازم شد روز سوم را نماند و در آن صورت مىتواند روز سوم خارج شده اعتكاف را به هم بزند ، جهت لازمه ، هر چند مانند آمدن مسافرى كه انتظارش را داشته است .\r\n\r\nاحكام اعتكاف\r\nمسئله 1852 - اعتكاف كننده بايد از چيزهايى پرهيز كند :\r\n1 - نزديكى با زن : جماع از جلو يا عقب ، و احتياطاً لمس و بوسيدن از روى شهوت . و همينطور زن در رابطه با مرد .\r\n2 - استمناء و خود ارضائى هر چند با تداوم نگاه به همسر خود باشد .\r\n3 - استفاده از عطر هر چند بدون لذت از آن ، و همينطور استفاده از گياه خوش بو با لذت از آن .\r\n4 - هرگونه خريد و فروش و تجارت مگر ضرورتى باشد ، هرچند ضرورت غيرمربوط به اعتكاف .\r\n5 - مجادله در امور دنيايى بلكه دينى هم اگر به قصد غلبه بر طرف و اظهار فضل باشد . اما به قصد بيان حق و توجيه طرف مقابل براى رسيدن به واقعيت اشكال ندارد .\r\n6 - بعضى از علما همه تروك احرام حج و عمره را نيز از باب احتياط گفته‌اند در اعتكاف رعايت شود ليكن دليلى ندارد خصوصاً پوشيدن لباس دوخته .\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nمسئله 1853 - لزوم اجتناب از اينها در همه اوقات اعتكاف است و شب و روز فرق نمىكند ، البته چيزهايى كه مربوط به روزه است و روزه را باطل مىكند مربوط به روز مىباشد .\r\nمسئله 1854 - در حال اعتكاف مطالعه و تفكر در امور مادى خويش اشكال ندارد .\r\nمسئله 1855 - هر چه كه روزه را باطل مىكند اعتكاف را هم از اين جهت كه روزه شرط آن است باطل مىكند .\r\nمسئله 1856 - اگر جماع نمود اعتكافش اشكال پيدا مىكند بايد اين اعتكاف را تمام كند و سپس از سر بگيرد بلكه در غير جماع هم همينطور است .\r\nمسئله 1857 - وقتى اعتكاف فاسد مىشود اگر اعتكاف واجب معينى ( مثل نذر معين ) بوده بايد احتياطاً قضا كند و اگر معين نبوده بايد از سر بگيرد مگر اينكه از اول شرط كرده باشد كه حق بهم زدن داشته باشد .\r\nمسئله 1858 - اگر در اعتكاف مستحب اعتكافش را فاسد نمود اگر پس از دو روز اول بوده قضاى اعتكاف واجب است و اگر پيش از تماميت روز دوم بوده قضا لازم نيست .\r\nمسئله 1859 - آنجا كه قضا دارد فوريت ندارد ، مىتواند با تاخير انجام دهد .\r\nمسئله 1860 - اگر در اثناء اعتكاف واجب بميرد قضاى آن بر ولى او لازم نيست ولى اگر نذر اعتكاف نكرده بلكه نذر روزه در حال اعتكاف كرده است بايد قضا كند .\r\nمسئله 1861 - اگر در حال اعتكاف تجارت نمود تجارتش صحيح است اگر چه خلاف كرده على الاحوط اعتكافش اشكال دارد .\r\nمسئله 1862 - اگر جماع نمود ( شب و يا روز ) كفاره دارد ، كفاره افطار عمدى ماه رمضان ، اما در غير جماع كفاره ندارد .\r\nمسئله 1863 - اگر اعتكاف واجب بود در مثل نذر ، و در ماه رمضان بود و در روز جماع كرد بايد سه كفاره بدهد يكى براى اعتكاف ، يكى هم براى افطار ماه رمضان ، و سومى هم براى نذر . 26\r\nمسئله 1864 - اگر نمىتواند روزه بگيرد اعتكافش صحيح نيست ليكن خود بودن در مسجد براى عبادت ثواب دارد و مىتواند اين كار را نذر هم بكند و آنگاه واجب است طبق نذر عمل كند .\r\n\r\n","description":"","footnote":"","page_name":" 317 ","page_number":317},
  {"content":"\r\n\r\n\r\nاحكام خمس\r\nمسئله 1865 - در هفت چيز خمس واجب مىشود :\r\nاوّل : منفعت كسب و كار . دوّم : معدن . سوّم : گنج . چهارم : مال حلال مخلوط به حرام . پنجم : جواهراتى كه به واسطهء غواصى ، يعنى فرو رفتن در دريا به دست مىآيد . ششم : غنيمت جنگ . هفتم : زمينى كه كافر ذِمّى از مسلمان بخرد . و احكام اينها مفصّلًا گفته خواهد شد .\r\n\r\n1 - منفعت كسب و كار\r\nمسئله 1866 - هرگاه انسان از تجارت ، يا صنعت يا كارمندى يا كارگرى ، و هرگونه كسب و كارى حتّى مثل نماز و روزهء استيجارى مالى بدست آورد ، چنانچه از مخارج سال خود او و عيالاتش زياد بيايد بايد خمس ، يعنى پنج يكِ ( يك پنجمِ ) آن را به دستورى كه بعداً گفته مىشود بدهد .\r\nمسئله 1867 - اگر از غير كسب ، مالى به دست آورد ، مثلًا چيزى به او ببخشند خمس ندارد هر چند احتياط مستحب آن است كه خمس آن را بدهد . ولى جايزه‌هاى مهمّ و بزرگ ، بنابراحتياط واجب خمس دارد و مخارج ساليانه شخص هم از او كسر نمىشود .\r\nمسئله 1868 - اگر چيزى را به عنوان وام بگيرد خمس ندارد و نيز مَهرى را كه زن مىگيرد خمس ندارد . و همچنين است ارثى كه به انسان مىرسد . ولى ارثى كه انتظارش را نداشته است مثلًا با كسى خويشاوندى داشته باشد و نداند چنين خويشى دارد ، و يا فكر\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nنمىكرده كه فلان خويشِ او مالى دارد احتياط واجب آن است خمس ارثى را كه از او مىبرد بدهد و مخارج سالش را هم از آن بيرون نكند .\r\nمسئله 1869 - اگر مالى به ارث به او برسد و بداند كسى كه اين مال از او به ارث رسيده ، خمس آن را نداده است بايد خمس آن را بدهد . و نيز اگر در خود آن مال خمس نباشد ولى انسان بداند كسى كه آن مال از او به ارث رسيده ، خمس بدهكار است بايد خمس او را از مالش بدهند .\r\nمسئله 1870 - اگر به واسطهء قناعت كردن ، چيزى از مخارجِ سال انسان زياد بيايد بايد خمس آن را بدهد .\r\nمسئله 1871 - كسى كه ديگرى مخارج او را مىدهد بايد خمس تمامِ مالى را كه به دست مىآورد بدهد . ولى اگر مقدارى از آن را خرج زيارت و سياحت و مانند آن از امور مستحب و جايز به مقدار نيازش يا شؤونش كرده باشد فقط بايد خمس باقيمانده را بدهد .\r\nمسئله 1872 - اگر مقدارى از درآمد سال را به تدريج به مصرف تعمير مغازه ، يا احياء زمين موات و احداث باغ كرده است ، بايد در آخر سال خمس آن را بدهد . چنانچه خودِ زمينِ احياء شده هم اگر قيمت پيدا كرده ، بايد آخر سال خمس آن را بدهد .\r\nمسئله 1873 - اگر ملكى را بر افراد معيّنى ، مثلًا بر اولاد خود وقف نمايد چنانچه در آن ملك زراعت و درختكارى كنند و از آن چيزى به دست آورند و از مخارج سال آنان زياد بيايد بايد خمس آن را بدهند . و همچنين اگر طور ديگرى از ملك نفع ببرند ، مثلًا اجاره آن را بگيرند بايد خمس مقدارى را كه از مخارج سالشان زياد مىآيد بدهند .\r\nمسئله 1874 - اگر مالى را كه فقير بابت خمس يا زكات گرفته از مخارج ساليانه‌اش زياد بيايد در صورتى كه جايز بوده آن مقدار بگيرد واجب نيست خمس آن را بدهد . ولى آنچه را فقير بابت صدقهء مستحبى گرفته است اگراز مخارج سال فقير زياد بيايد بايد خمس آن را بدهد . و اگر از مالى كه به او داده‌اند منفعتى ببرد ، مثلًا از درختى كه بابت خمس به او داده‌اند ميوه‌اى به دست آورد بايد خمس مقدارى را كه از مخارج ساليانه‌اش زياد مىآيد بدهد .\r\nمسئله 1875 - اگر با عينِ پول خمس نداده جنسى را بخرد ، يعنى به فروشنده بگويد اين جنس را به اين پول مىخرم ، يا در وقت خريدن ، قصدش اين باشد كه از پول خمس نداده عوض آن را بدهد ، بطورى كه انشاء معامله در نظرش بر آن پول باشد چنانچه خمس را از مال\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nديگر بدهد يا حاكم شرع معاملهء پنج يك آن را اجازه بدهد ، معاملهء آن مقدار پنج يك هم صحيح است و در صورت دوّم انسان بايد پنج يك جنسى را كه خريده به حاكم شرع بدهد . و اگر خمس را از جاى ديگر ندهد ، و حاكم شرع هم اجازه ندهد معاملهء آن مقدار پنج يك باطل است ، پس اگر پولى را كه فروشنده گرفته از بين نرفته حاكم شرع خمس همان پول را مىگيرد ، و اگر از بين رفته عوض خمس را از فروشنده يا خريدار مطالبه مىكند .\r\nمسئله 1876 - اگر جنسى را بخرد و بعد از معامله ، قيمت آن را از پولِ خمس نداده بدهد و در وقت خريدن هم قصدش اين نباشد كه از پولِ خمس نداده عوض را بدهد ، معامله‌اى كه كرده صحيح است . ولى چون از پولى كه خمس در آن است به فروشنده داده به مقدار پنج يكِ آن پول به او مديون مىباشد . و پولى را كه به فروشنده داده اگر از بين نرفته حاكم شرع پنج يكِ آن را مىگيرد ، و اگر از بين رفته عوض آن را از خريدار يا فروشنده مطالبه مىكند .\r\nمسئله 1877 - اگر مالى را كه خمس آن داده نشده ، بخرد چنانچه حاكم شرع معامله پنج يكِ آن را اجازه ندهد معامله آن مقدار باطل است ، و حاكم شرع مىتواند پنج يكِ آن مال را بگيرد . و اگر اجازه بدهد معامله صحيح است و خريدار بايد مقدار پنج يكِ پول آن را به حاكم شرع بدهد ، و اگر به فروشنده داده مىتواند از او پس بگيرد .\r\nمسئله 1878 - اگر چيزى را كه خمس آن داده نشده ، به كسى ببخشند پنج يكِ آن چيز مال او نمىشود .\r\nمسئله 1879 - اگر از كافر يا مسلمانى كه به دادن خمس عقيده ندارد ، مالى به دست انسان آيد ، واجب نيست خمس آن را بدهد ولى اگر عقيده به خمس دارد و در عين حال پرداخت نكرده است حتماً يك پنجم آن بايد پرداخت شود .\r\nمسئله 1880 - تاجر و كاسب و صنعتگر و مانند اينها از وقتى كه شروع به كاسبى مىكنند يك سال كه بگذرد بايد خمس آنچه را كه از خرج سالشان زياد مىآيد بدهند . و كسى كه شغلش كاسبى نيست اگر اتفاقاً معامله‌اى كند و منفعتى ببرد ، بعد از آنكه يك سال از موقعى كه فايده برده ، بگذرد بايد خمس مقدارى را كه از خرج ساليانه‌اش زياد آمده بدهد .\r\nمسئله 1881 - سرمايه اوّليه نقدى و غيره ، حتّى ماشين مسافركشى كه با آن كار مىكند خمس دارد هر چند بدون آن نتواند كار كند و در صورت عدم قدرت پرداخت خمس\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nمىتواند بدهى خمس خود را باقساط دراز مدّت بپردازد . مگر اين‌كه اصل سرمايه از پولى باشد كه خمس ندارد ، مثلًا بخشش .\r\nمسئله 1882 - انسان مىتواند در بين سال هر وقت منفعتى به دستش آيد در صورتى كه مىداند از مخارج سالش زيادتر است خمس آن را بدهد و جايز است دادن خمس را تا آخر سال تأخير بيندازد . و براى تعين سال سال شمسى و يا قمرى فرقى ندارد .\r\nمسئله 1883 - اگر كسى بخواهد سال خمسى خود را تغيير دهد و فصل ديگرى را انتخاب كند مانعى ندارد به شرط اين‌كه خمس منافع موجودى را فعلًا بدهد .\r\nمسئله 1884 - كسى كه مانند تاجر و كاسب بايد براى دادن خمس ، سال قرار دهد اگر منفعتى به دست آورد و در بين سال بميرد ، بايد مخارجِ تا موقعِ مرگش را از آن منفعت كسر كنند و خمس باقيمانده را بدهند .\r\nمسئله 1885 - كسى كه از درآمدِ سال خود به مردم قرض داده و در آخر سال از آنان طلبكار است اگر طلب او با مطالبه ، وصول مىشود و مثل نقد محسوب مىشود بايد آخر سال خمس آن را بدهد . ولى اگر فعلًا وقت مطالبه آن نيست يا وصول نمىشود و احتمال سوختن هم دارد هنگام وصول خمس آن را بدهد .\r\nمسئله 1886 - كاسبى كه در وسط سال به مردم نسيه داده اگر در آخر سال وقت وصول آن رسيده و قابل وصول است و مثل نقد مىباشد بايد خمس آن را بدهد و گرنه هنگام وصول حساب كند .\r\nمسئله 1887 - افرادى كه در ادارات دولتى يا مؤسّسات ، كار مىكنند و معمول است كه مقدارى از حقوق آنان را پس‌انداز مىكنند كه هنگام بازنشستگى به تدريج به آنان بدهند پس از بازنشستگى ، هر مقدار را كه در هر سال به آنان بدهند جزء درآمد آن سال محسوب است .\r\nمسئله 1888 - كسى كه از درآمد سال ، اشياء يا املاكى را براى تجارت و سرمايه تهيّه مىكند اگر فروش آنها در آخر هر سال ممكن باشد بايد آخر سال اوّل ، خمس اصل و ترقّى آن را بدهد و در سالهاى بعد خمس ترقّى قيمت اضافى را بدهد ليكن اگر به مقدار متعارف كه براى سود بيشتر نگه ميدارند نگه بدارد لازم نيست پيش از فروش خمس آن را بدهد . و اگر چندين سال حساب نكرد كافى نيست خمس همه را بدهد بلكه بايد خمس سال به سال\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nرا حساب كند و خمس درآمد هر سال را بعلاوه همه درآمد خمس سال قبل را بدهد ، زيرا خمس سال قبل را كه نپرداخته جزء مالش بوده و با آن تجارت نموده است . مثلًا اگر آخر سال اوّل همه مال صد هزار تومان ارزش دارد ، و آخر سال دوّم دويست هزار تومان ارزش دارد ، بيست هزار تومان براى سال اوّل بدهكار است ، و از صد هزار تومان سال دوّم بيست هزار تومان آن سود خمس سال اوّل است ، و شانزده هزار تومان نيز براى هشتاد هزار تومان منافع سال دوّم بدهكار است . پس در آخر سال دوّم پنجاه و شش هزار تومان بدهكار است . و به همين حساب سالهاى بعد . و اگر نتوانست حساب كند بايد با حاكم شرع مصالحه كند و بنابراين بهتر است آخر هرسال حساب كند مگر اين‌كه نگه داشتن آن جنس متعارف باشد .\r\nمسئله 1889 - اگر قيمت جنسى كه براى تجارت خريده ، بالا رود و آن را نفروشد و در بين سال قيمتش پائين آيد خمس مقدارى كه بالا رفته بر او واجب نيست .\r\nمسئله 1890 - اگر قيمت جنسى را كه براى تجارت خريده ، بالا رود و به اميد اين‌كه قيمت آن بالاتر رود بيش از معمول نگه دارد و يا حتى تا بعد از تمام شدن سال ، آن را نگه داشته و نفروشد و در سال بعد قيمتش پائين آيد خمس مقدارى را كه بالا رفته بر او واجب نيست .\r\nمسئله 1891 - اگر مثلًا درختى كه خريده و خمسش را داده يا ارث به او رسيده ، نماء منفصل پيدا كند مثلًا ميوه بياورد آنچه از مخارج سالش زياد بيايد خمس دارد . و اگر درخت نموّ كند يا گوسفند چاق شود نمو و چاقى از درآمد سالى است كه آنها را مىفروشد و اين حكم در هر دو مورد در صورتى است كه مقصود او از نگهدارى اصل مال كسب درآمد باشد و اگر مقصودش فقط استفاده براى زندگى خود باشد ولى زياد بيايد و بفروشد نيز بنابراحتياط واجب خمس آن را بدهد .\r\nمسئله 1892 - اگر با پول مخمّس ، يا پولى كه خمس ندارد ، مثل ارث و مانند آن ، باغى احداث كند يا گوسفندى بخرد براى آنكه بعد از بالا رفتن قيمتش بفروشد ، بايد خمس نماء متّصل و منفصل يعنى ميوه ، و نموّ درختها ، شير و پشم و چاقى گوسفند و همين‌طور زيادى قيمت آن را پس از فروش بدهد . بلكه اگر قصدش اين باشد كه از ميوهء درخت و شير و پشم گوسفند استفاده كند . نيز بايد خمس نماءات آن را چون ميوه و شير و پشم اگر زائد بر مخارج سال شد و همين‌طور خمس قيمت اضافى آن را اگر پس از فروش از مخارج سال زياد بيايد بدهد .\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nمسئله 1893 - هرگاه خانه ، يا ملكى را با پول مخمّس يا پولى كه خمس ندارد ، مثل ارث ، بخرد و غرضش تجارت با آن نباشد بلكه مىخواهد بماند و از درآمدش براى زندگى استفاده كند ترقّى قيمت آن خمس ندارد . و اگر تصادفاً آن را به ملكى ديگر تبديل كند باز خمس ندارد ولى اگر تصادفاً آن را به پولى زيادتر از آنچه خريده بفروشد پول زائد ، از درآمد سال فروش محسوب است كه مىتواند آن را به مصرف مؤونه سال برساند و اگر زياد آمد خمس آن را بدهد .\r\nمسئله 1894 - باغ ، يا ملكى كه به انسان ارث رسيده اگربدون قصد تجارت نگه بدارد و در سالهاى بعد تصادفاً آن را تبديل كرده ، يا بفروشد و قيمت آن از زمانى كه به ارث رسيده بيشتر شده باشد ، ترقّى قيمت آن خمس ندارد .\r\nمسئله 1895 - اگر درخت‌هاى چوبى چون تبريزى و چنار و مانند اينها را بكارد و خمس نهال را داده باشد سالى كه موقع فروش آنها است اگر چه آنها را نفروشد بايد خمس آنها را پس از مخارج سال بدهد مگر اين‌كه نگه دارى آنها متعارف باشد و اگر از شاخه‌هاى آن كه معمولًا هر سال مىبرند ( قطع مىكنند ) ، استفاده‌اى ببرد و به تنهايى يا با منفعت‌هاى ديگر كسبش از مخارج سال او زياد بيايد در آخر هر سال بايد خمس آن را بدهد . و همين‌طور ميوه درختهاى ميوه هم هنگام فروش جزء درآمد انسان حساب مىشود .\r\nمسئله 1896 - اشجارى را كه انسان قطع مىكند اگر به موقع يا زودتر قطع كند از درآمد سال قطع محسوب است . و آنچه در آن سال به مصرف مؤونه سال برسد خمس ندارد ، و آنچه تا آخر سال اضافه بماند خمس دارد . مسئله 1897 - كسى كه چند رشته كسب دارد مثلًا اجاره ملك مىگيرد ، و تجارت و زراعت هم مىكند ، چنانچه در هر رشتهء كسبى كه دارد سرمايه و دخل و خرج و حساب صندوق جداگانه دارد ، بايد منافع همان رشته را حساب كند و خمس آن را بدهد ، و اگر در آن رشته ضرر كند از رشته ديگر بنابر احتياط مستحب جبران نمىشود هر چند بنابر اقوى جبران مانعى ندارد . و اگر رشته‌هاى مختلف ، در دخل و خرج و حساب و صندوق ، يكى باشند بايد همه را آخر سال يك جا حساب كند و اگر نفع داشت خمس آن را بدهد ، و ضرر هر رشته با نفع ديگرى جبران مىشود .\r\nمسئله 1898 - خرجهايى را كه انسان براى به دست آوردن سود مىكند ، مانند دلّالى و حمّالى جزء مخارج كسب حساب شده كسر مىشود .\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nمسئله 1899 - اگر ماشين و موتور و ابزار كسب و كار كه جزء سرمايه است و خمس آنها داده شده در اثر كار ، استهلاك پيدا كند در آخر سال مىتواند مقدار استهلاك را از درآمد بردارد و خمس بقيّه درآمد را بدهد بنابراين اگر ماشين نو مثلًا يك ميليون قيمت دارد و با پول خمس داده بخرد اگر آخر سال استهلاك پيدا كرده قيمتش به 500 هزار برسد 500 ديگر را مىتواند به‌عنوان يك ضرر حساب نمايد .\r\nمسئله 1900 - آنچه از منافع كسب در بين سال به مصرف خوراك و پوشاك و اثاثيه و خريد منزل و يا مخارج عروسى مورد نياز دختر و پسر و يا زيارت و نذر و خيرات و مانند اينها مىرساند در صورتى كه از شأن او زياد نباشد و زياده روى نكرده باشد ، خمس ندارد .\r\nمسئله 1901 - مالى را كه انسان به مصرف نذر و كفارهء مىرساند ، جزء مخارج ساليانه است . و نيز مالى را كه به كسى مىبخشد يا جايزه ميدهد در صورتى كه از شأن او زياد نباشد ، از مخارج ساليانه حساب مىشود .\r\nمسئله 1902 - اگر گوسفند معينى را نذر كرد كه در وقت معينى آن را در راه خيرى مصرف نمايد و قبل از مصرف شدن آن ، سال خمسى او فرا رسيد خمس به آن گوسفند تعلق نمىگيرد .\r\nمسئله 1903 - اگر انسان نتواند يك جا جهيزيهء دختر را تهيّه كند و مجبور باشد كه هر سال مقدارى از آن را تهيّه نمايد ، يا در شهرى باشد كه معمولًا هر سال مقدارى از جهيزيه دختر را تهيّه مىكنند ، به طورى كه تهيّه نكردن آن عيب است ، چنانچه در بين سال از منافع آن سال جهيزيه بخرد ، خمس آن را لازم نيست بدهد .\r\nمسئله 1904 - اگر كسى خانه ندارد و براى خريدن خانه ناچار است از درآمد چند سال جمع كند تا بتواند خانه بخرد خمس پولى را كه از سالهاى قبل پس‌انداز كرده بايد بدهد ، و آنچه را كه از درآمد سال خريد خانه بابت خانه مىدهد خمس ندارد . ولى اگر پول را تبديل به جنس كرده مثلًا يك سال از درآمد همان سال ، زمين خانه را بخرد ، و از درآمد سال بعد مقدارى از آن را بسازد و همين طور به تدريج خانه را بسازد تا تمام شود خمس واجب نيست . و همچنين است اگر خانه را به نسيه بخرد و هر سال قسمتى از پول آن را بدهد .\r\nمسئله 1905 - پولى را كه خرج سفر مىكند اگر مانند مركب سوارى باشد كه عين آن باقى است و از منفعت آن استفاده مىشود از مخارج سالى حساب مىشود كه در آن سال\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nشروع به مسافرت كرده ، اگر چه سفر او تا سال بعد طول بكشد . ولى اگر مثل خوراكيها باشد كه عين آنها مصرف مىشود بايد خمس مقدارى را كه تا سال بعد مانده است بدهد .\r\nمسئله 1906 - كسى كه از كسب و تجارت فايده‌اى برده ، اگر مال ديگرى هم دارد كه خمس آن واجب نيست ، مىتواند مخارج سال خود را فقط از فايده كسب بيرون كند .\r\nمسئله 1907 - اگر از منفعت كسب آذوقه‌اى كه براى مصرف سالش خريده ، در آخر سال زياد بيايد ، بايد خمس آن را بدهد . و چنانچه بخواهد قيمت آن را بدهد در صورتى كه قيمتش از وقتى كه خريده زياد شده باشد بايد قيمت آخر سال را حساب كند .\r\nمسئله 1908 - اگر در كسب و كار ، ضرر كرده ولى مقدارى از آذوقه كه براى مصرف زندگى خريده ، زياد آمده در صورتى كه آذوقهء باقيمانده به مقدار ضرر يا كمتر است خمس واجب نيست .\r\nمسئله 1909 - اگر از منفعت كسب ، پيش از دادن خمس اثاثيه‌اى براى منزل بخرد هر وقت احتياجش از آن بر طرف شود ، احتياط واجب آن است كه خمس آن را بدهد . و همچنين است زيور آلات زنانه اگر وقت زينت كردن زن به آنها بگذرد و ديگر زينت كردن به آنها متعارف نباشد .\r\nمسئله 1910 - هرگاه از درآمد سال چيزى را مانند خانه ، يا فرش ، يا ساير وسايل زندگى در وسط سال براى مؤونه سال تهيّه كند و در سالهاى بعد آن را به‌قصد تهيّه وسيله ديگر زندگى و از همان نوع يا غير آن بفروشد و يا تبديل به وسيله ديگر كند خمس اصل پول آن چيزهاى فروخته شده واجب نيست چنان كه خمس سود حاصل از تفاوت خريد و فروش هم لازم نيست اگر آن سود را هم در همان سال صرف مؤنه نمايد ، مگر اين‌كه پول آنها را تا آخر سال نگه بدارد كه در آن صورت بايد خمس آن را بدهد .\r\nمسئله 1911 - اگر در يك سال منفعتى نبرد ، نمىتواند مخارج آن سال را از منفعتى كه در سال بعد مىبرد كسر نمايد ، مگر اين‌كه براى اعاشهء ( گذران زندگى ) آن سال قرض كرده باشد و نتوانسته تا وقت درآمد سال بعد قرض را بدهد كه در اين صورت مىتواند قرض را از درآمد سال بعد در وسط سال بپردازد .\r\nمسئله 1912 - اگر در اوّل سال منفعتى نبرد و از سرمايه خرج كند و پيش از تمام شدن سال منفعتى به دستش آيد مىتواند مقدارى را كه از سرمايه برداشته از منافع كسر كند . ولى اگر از غير سرمايه از اموال ديگر خرج كند نمىتواند آن را از منافع سال كسر كند .\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nمسئله 1913 - اگر مقدارى از سرمايه از بين برود و از باقيماندهء آن منافعى ببرد كه از خرج سالش زياد بيايد مىتواند مقدارى را كه از سرمايه كم شده ، از منافع بردارد .\r\nمسئله 1914 - اگر غير از سرمايه ، چيز ديگرى از مالهاى او از بين برود ، نمىتواند از منفعتى كه به دستش مىآيد آن چيز را كسر كند . ولى اگر مؤونه آن سال حساب شود يعنى در همان سال به آن چيز احتياج داشته باشد مىتواند در بين سال از منافع كسب ، آن را كسر نمايد .\r\nمسئله 1915 - اگر در اوّل سال براى مخارج خود قرض كند و پيش از تمام شدن سال ، منفعتى ببرد مىتواند مقدار قرض خود را از آن منفعت كسر نمايد .\r\nمسئله 1916 - اگر در تمام سال ، منفعتى نبرد و براى مخارج خود قرض كند مىتواند از منافع سال‌هاى بعد در اثناء هر سال قرض خود را كسر نمايد .\r\nمسئله 1917 - اگر براى زياد كردن مال ، يا خريدن ملكى كه به آن احتياج ندارد قرض كند نمىتواند آن قرض را از منافع كسب كسر نمايد . ولى اگر مالى را كه قرض كرده و چيزى را كه از قرض خريده از بين برود مىتواند در اثناء هر سال از منافع آن سال قرض را كسر نمايد .\r\nمسئله 1918 - اگر مستأجر ، مبلغى از درآمد را به عنوان سرقفلى مغازه بدهد جزء مؤونه نيست و بايد آخر سال ، خمس آن را بدهد . و كسى هم كه سرقفلى را گرفته اگر تا آخر سال ، آن را به مصرف نرساند و چيزى باقى بماند بايد خمسش را بدهد .\r\nمسئله 1919 - اگر تاجر يا كاسب ، اتومبيل يا مركب ديگرى را به منظور استفاده براى كسب و كار از درآمد سال بخرد بايد خمس آن را بدهد . ولى اگر براى رفت و آمد خانوادگى و رفع حوائج زندگى خريده ، خمس ندارد . و اگر براى هر دو باشد هر كدام بيشتر است منظور گردد .\r\nمسئله 1920 - احتياط آن است كه خمس مال حلال مخلوط به حرام را در صورت امكان از عين همان مال بدهد البتّه اين احتياط لازم نيست و همچون خمس‌هاى ديگر مىتواند از همان چيز بدهد ، يا به قيمت در آورده پول بدهد .\r\nمسئله 1921 - تا خمس مال را ندهد نمىتواند در آن مال تصرّف كند اگر چه قصد دادن خمس را داشته باشد .\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nمسئله 1922 - كسى كه خمس بدهكار است نمىتواند از پيش خود و بدون مراجعه به مرجع تقليد خود آن را به ذمّه بگيرد ، يعنى خود را بدهكار اهل خمس بداند و در آن مال تصرّف كند . و چنانچه تصرّف كند و آن مال تلف شود بايد خمس آن را بدهد .\r\nمسئله 1923 - كسى كه خمس بدهكار است اگر با مرجع تقليد خود يا هر كسى كه او اجازه دهد دست گردان يا مصالحه كند مىتواند در تمام مال ، تصرّف نمايد . و بعد از مصالحه و يا دست گردان ، منافعى كه از آن به دست مىآيد مال خود او است .\r\nمسئله 1924 - كسى كه با ديگرى شريك است اگر خمس منافع خود را بدهد و شريك او ندهد و در سال بعد ، از مالى كه خمسش را نداده براى سرمايه شركت بگذارد هيچ كدام نمىتوانند در آن تصرّف كنند .\r\nمسئله 1925 - اگر بچّهء صغير ، سرمايه‌اى داشته باشد و از آن منافعى به دست آيد بايد ولى او خمس آن را بدهد و اگر نداد خود صغير بعد از آنكه بالغ شد بايد خمس آن را بدهد .\r\nمسئله 1926 - انسان نمىتواند در مالى كه يقين دارد خمسش را نداده‌اند تصرّف كند . ولى در مالى كه شكّ دارد خمس آن را داده‌اند يا نه اگر مالك در اختيار او بگذارد مىتواند تصرّف نمايد .\r\nمسئله 1927 - كسى كه از اوّل تكليف ، خمس نداده ، اگر ملكى بخرد و قيمت آن بالا رود چنانچه آن ملك را براى آن نخريده كه قيمتش بالا رود و بفروشد ، مثلًا زمينى را براى زراعت خريده است ، اگر پول خمس نداده را به فروشنده داده و به او گفته : اين ملك را به اين پول مىخرم ، در صورتى كه مرجع تقليد يا نماينده او معاملهء پنج يك آن را اجازه بدهد ، خريدار بايد خمس مقدارى كه فعلًا آن ملك ارزش دارد بدهد . و همچنين است اگر چيزى را كه خريده از اوّل قصد داشته كه پول خمس نداده را عوض آن بدهد بطورى كه انشاء معامله بر آن واقع شده باشد .\r\nمسئله 1928 - كسى كه از اوّل تكليف ، خمس نداده است اگر از منافع كسب ، چيزى كه به آن احتياج ندارد خريده و يك سال از خريد آن گذشته بايد خمس آن را بدهد . و اگر اثاث خانه و چيزهاى ديگرى كه به آنها احتياج دارد مطابق شأن خود خريده ، اگر بداند در بين سالى كه در آن سال فايده برده آنها را خريده لازم نيست خمس آنها را بدهد ، و اگر نداند كه در بين سال خريده يا بعد از تمام شدن سال ، بنابر احتياط واجب بايد با حاكم شرع مصالحه كند . و منظور از سال در اين مسئله ، از زمان پيدا شدن آن فايده تا يك سال بعد مىباشد .\r\n\r\n","description":"","footnote":"","page_name":" 327 ","page_number":327},
  {"content":"\r\n\r\n\r\n2 - معدن\r\nمسئله 1929 - اگر از هرگونه معدن چون طلا ، نقره ، سرب ، مس ، آهن ، نفت ، ذغال سنگ ، فيروزه ، عقيق ، زاج ، نمك ، نمك سنگ يا كف - و . . . چيزى به دست آورد در صورتى كه به مقدار نصاب باشد بايد خمس آن را بدهد .\r\nمسئله 1930 - نصاب معدن 20 مثقال شرعى برابر 15 مثقال معمولى طلاى سكه‌دار و يا بنا براحتياط واجب 105 مثقال معمولى نقره سكّه‌دار است . يعنى اگر قيمت چيزى را كه از معدن بيرون آورده به 15 مثقال طلاى سكّه‌دار و يا بنا بر احتياط واجب به 105 مثقال معمولى نقره سكّه‌دار برسد بايد بعد از كم كردن مخارجى كه براى آن كرده هر چه باقى ماند خمس آن را بدهد .\r\nمسئله 1931 - استفاده‌اى كه از معدن برده ، اگر قيمت آن به 105 مثقال نقره سكّه‌دار ، يا 15 مثقال طلاى سكّه‌دار نرسد خمس آن در صورتى لازم است كه به تنهايى ، يا با منفعتهاى ديگر كسب كار او از مخارج سالش زياد بيايد .\r\nمسئله 1932 - در گچ و آهك و گل سرشور و گل سرخ و امثال اينها نيز خمس معدن لازم است .\r\nمسئله 1933 - كسى كه از معدن چيزى به دست مىآورد بايد خمس آن را بدهد ، چه معدن روى زمين باشد ، يا زير آن ، در زمينى باشد كه ملك او است ، يا در جايى باشد كه مالك ندارد .\r\nمسئله 1934 - اگر نداند چيزى را كه از معدن بيرون آورده به 105 مثقال نقره سكّه‌دار ، يا 15 مثقال طلاى سكّه‌دار مىرسد يا نه ، بنابر احتياط واجب بايد تحقيق كرده ، قيمت آن را معلوم كند .\r\nمسئله 1935 - اگر چند نفر ، چيزى از معدن بيرون آورند اگر سهم هر كدام آنها به 105 مثقال نقره سكّه‌دار ، يا 15 مثقال طلاى سكّه‌دار برسد ، بايد پس از كسر كردن مخارجى كه براى سهم هر يك كرده‌اند خمس باقيمانده آن را بدهند ، ولى اگر مؤسّسه يا شركتى ، به‌عنوان يك واحد تجارى كار استخراج را انجام دهد مجموع استخراج اگر به‌قدر نصاب باشد بايد خمس آن داده شود .\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nمسئله 1936 - اگر معدنى را كه در ملك ديگرى است بيرون آورد اگر عرفاً از توابع ملك او حساب شود آنچه از آن به دست مىآيد ، مال صاحب ملك است ، و چون صاحب ملك براى بيرون آوردن آن خرجى نكرده ، بايد خمس تمام آنچه را كه از معدن بيرون آمده بدهد . بخلاف معادنى كه در اعماق زمين است و عرفاً از توابع ملك شخص نيست كه در اين صورت ملك شخص مستخرج مىشود و بايد خمس آن را بدهد .\r\nمسئله 1937 - بنابر احتياط واجب ، استخراج معادن بزرگ ، كه از توابع ملك شخصى افراد نيست و نيز استفاده از جنگل‌ها ، و اموال عمومى بايد با اجازه حاكم شرع اسلامى ( مجتهد اعلم ) باشد .\r\n\r\n3 - گنج\r\nمسئله 1938 - گنج ، مال پنهان شده از دوران قديم در زمين ، يا هر مخفى گاه ديگر چون درون درخت كهن ، يا كوه ، يا ديوار و امثال آن را گويند .\r\nمسئله 1939 - اگر انسان در زمينى كه ملك كسى نيست گنجى پيدا كند مال خود اوست - با اجازه حاكم شرع - و بايد خمس آن را بدهد .\r\nمسئله 1940 - نصاب گنج 105 مثقال نقره سكّه‌دار يا 15 مثقال طلاى سكّه‌دار است . يعنى اگر قيمت چيزى را كه از گنج به دست مىآورد به 105 مثقال نقره سكّه‌دار ، يا 15 مثقال طلاى سكّه‌دار برسد بايد بعد از كسر كردن مخارجى كه براى آن كرده ، خمس باقيمانده آن را بدهد .\r\nمسئله 1941 - اگر در زمينى كه از ديگرى خريده ، گنجى پيدا كند و بداند مال كسانى كه قبلًا مالك آن زمين بوده‌اند نيست مال خود او مىشود و بايد خمس آن را بدهد ، ولى اگر احتمال دهد كه مال يكى از آنان است بايد به او اطلاع دهد . و چنانچه معلوم شود مال او نيست بايد به كسى كه پيش از او مالك زمين بوده اطلاع دهد . و به همين ترتيب به تمام كسانى كه پيش از او مالك زمين بوده‌اند خبر دهد . و اگر معلوم شود مال هيچ يك از آنان نيست مال خود او مىشود و بايد خمس آن را بدهد . و اگر از اوّل يقين دارد كه مال اين مالكين نبوده است نيازى به گفتن به آنها نيست .\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nمسئله 1942 - اگر در ظرفهاى متعددى كه در يك جا دفن شده ، مالى پيدا كند كه قيمت آنها روى هم 105 مثقال نقره ، يا 15 مثقال طلا باشد بايد خمس آن را بدهد . ولى چنانچه در چند جا گنج پيدا كند هر كدام آنها كه قيمتش به اين مقدار برسد خمس آن واجب است . و گنجى كه قيمت آن به اين مقدار نرسيده ، خمس ندارد .\r\nمسئله 1943 - اگر دو نفر ، گنجى پيدا كنند كه قيمت سهم هر يك از آنان به 105 مثقال نقره ، يا 15 مثقال طلا برسد هر كدام بايد خمس سهم خود را بدهند مگر اين‌كه به‌عنوان شركت يا مؤسّسه واحدى استخراج نمايند كه در اين صورت اگر مجموع سهام روى هم به‌قدر نصاب برسد كفايت مىكند .\r\nمسئله 1944 - اگر كسى حيوانى را بخرد و در شكم آن مالى پيدا كند چنانچه احتمال دهد كه مال فروشنده است بنابر احتياط واجب بايد به او خبر دهد . و اگر معلوم شود مال او نيست بايد به ترتيب ، صاحبان قبلى آن را خبر كند ، و چنانچه معلوم شود كه مال هيچ يك از آنان نيست مال خود او مىشود و خمس هم ندارد مگر اين‌كه خريد حيوان ، جزئى از كسب و كار او باشد كه در اين صورت با سائر منافع سال پس از كسر مخارج زندگى خمس دارد .\r\n\r\n4 - مال حلال مخلوط به حرام\r\nمسئله 1945 - اگر مال حلال با مال حرام به طورى مخلوط شود كه انسان نتواند آنها را از يكديگر تشخيص دهد و صاحب مال حرام و مقدار آن ، هيچ كدام معلوم نباشند بايد خمس تمام مال را بدهد و بعد از دادن خمس ، بقيّه مال حلال مىشود ، و بهتر اين است كه اين خمس را به قصد ما فى الذّمّه ، اعم از خمس اصطلاحى و صدقه ، بپردازد ولى اقوى كفايت قصد خمس اصطلاحى مىباشد .\r\nمسئله 1946 - اگر مال حلال با مال حرام مخلوط شود و انسان مقدار حرام رابداند ولى صاحب آن را نشناسد و نتواند آن را پيدا كند بايد آن مقدار را به نيّت صاحبش صدقه بدهد و بنابراحتياط واجب از حاكم شرع هم اذن بگيرد .\r\nمسئله 1947 - اگر مال حلال با حرام مخلوط شود و انسان مقدار حرام را نداند ولى صاحبش را بشناسد بايد رضايت او را بدست آورد و چنانچه صاحب مال راضى نشود ، در صورتى كه انسان بداند چيز معينى مال او است و شكّ كند كه بيشتر از آن هم مال او هست\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nيا نه ، بايد فقط همان را كه يقين دارد مال او است به او بدهد ، ولى اگر به ظلم و روى بىاعتنائى به شرع و قانون مال كسى را غصب كرده و سپس مقدار آن را فراموش كرده و اينك بخواهد توبه كند بايد براى اين‌كه يقين به انجام وظيفه كند مقدار بيشتر را بدهد .\r\nمسئله 1948 - اگر خمس مال حلال مخلوط به حرام را بدهد و بعد بفهمد كه مقدار حرام بيشتر از خمس بوده ، بنابر احتياط واجب بايد مقدارى را كه مىداند از خمس بيشتر بوده ، از طرف صاحب آن به اذن حاكم شرع صدقه بدهد .\r\nمسئله 1949 - اگر خمس مال حلال مخلوط به حرام را بدهد ، يا مالى را كه صاحبش را نميشناسد به نيّت او صدقه بدهد ، و بعداً تصادفاً صاحبش پيدا شد بنابر احتياط واجب بايد به مقدار مالش به او بدهد . و صدقه‌اى كه داده براى خودش حساب مىشود و خمس داده شده را اگر مرجع تقليد يا نماينده او قبول كند به جاى بدهىهاى ديگر خمس او حساب مىشود .\r\nمسئله 1950 - اگر مال حلال با حرام مخلوط شود و مقدار حرام معلوم باشد و انسان بداند كه صاحب آن از چند نفر معيّن بيرون نيست ولى نتواند بفهمد كيست پس اگر غاصب بوده و به ظلم آن اموال را گرفته بايد همه را راضى نمايد ، و اگر غاصب نبوده آن مقدار را بين آنان تقسيم نمايد .\r\n\r\n5 - جواهراتى كه به واسطه فرو رفتن در دريا به دست مىآيد\r\nمسئله 1951 - اگر به واسطهء غواصى ، يعنى فرو رفتن در دريا ، لؤلؤ و مرجان يا هر جواهر ديگرى كه با فرو رفتن در دريا بيرون مىآيد بيرون آورند ، روئيدنى باشد ، يا معدنى ، چنانچه قيمت آن به 18 نخود طلاى سكّه‌دار برسد بايد بعد از كم كردن مخارجى كه براى بيرون آوردن آن كرده‌اند خمس باقيمانده را بدهند ، چه در يك دفعه آن را از دريا بيرون آورده باشند يا در چند دفعه ، آنچه بيرون آمده از يك جنس باشد يا از چند جنس . ولى اگر چند نفر ، آن را بيرون آورده باشند هر كدام آنان كه قيمت سهمش به 18 نخود طلا برسد فقط او بايد خمس بدهد مگر اين‌كه به‌عنوان شركت و مؤسسه واحدى اين كار انجام شود كه در اين صورت مجموع حساب مىشود .\r\nمسئله 1952 - اگر بدون فرو رفتن در دريا به وسيله آلات و ادوات جواهراتى از درون آب بيرون آورد و قيمت آن به 18 نخود طلا برسد بعد از كسر كردن مخارجى كه براى آن\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nكرده خمس باقيمانده آن واجب است . و همچنين است بنابر احتياط مستحب اگر از روى آب دريا يا كنار دريا جواهراتى بگيرد اقوى اين است كه در اين صورت خمس غوص ندارد ولى با سائر منافع سال روى هم به‌عنوان منافع كسب و كار خمس دارد .\r\nمسئله 1953 - خمس ماهى و حيوانات ديگرى كه انسان بدون غواصى و فرو رفتن در دريا مىگيرد در صورتى واجب است كه به تنهايى ، يا با منفعتهاى ديگر كسب او از مخارج سالش زيادتر باشد . و اگر با فرو رفتن در دريا بگيرد نيز همين حكم را دارد .\r\nمسئله 1954 - اگر انسان بدون قصد اين‌كه چيزى از دريا بيرون آورد در دريا فرو رود و اتفاقاً جواهرى به دستش آيد نيز بايد خمس آن را بدهد .\r\nمسئله 1955 - اگر انسان در دريا فرو رود و حيوانى را بيرون آورد و در شكم آن ، جواهرى پيدا كند بايد خمس آن را بدهد .\r\nمسئله 1956 - اگر در رودخانه‌هاى بزرگ ، مانند دجله و فرات ، فرو رود و جواهرى بيرون آورد چنانچه در آن رودخانه ، جواهراتى عمل مىآيد بايد خمس آن را بدهد .\r\nمسئله 1957 - اگر در آب فرو رود و مقدارى عنبر بيرون آورد كه قيمت آن 18 نخود طلاى سكّه‌دار ، يا بيشتر باشد بايد خمس آن را بدهد . و همچنين است بنابر احتياط واجب اگر روى آب يا از كنار دريا به دست آورد و قيمت آن به مقدار 18 نخود طلا برسد .\r\nمسئله 1958 - كسى كه كسبش غواصى ، يا بيرون آوردن معدن است اگر خمس آنها را بدهد و چيزى از مخارج سالش زياد بيايد لازم نيست دوباره خمس آن را بدهد .\r\nمسئله 1959 - اگر بچّه‌اى ، معدنى را بيرون آورد ، يا مال حلال مخلوط به حرام داشته باشد ، يا گنجى پيدا كند ، يا به واسطه فرو رفتن در دريا جواهرى بيرون آورد ولى او بايد خمس آنها را بدهد . و اگر او ندهد خودش پس از بلوغ بايد بپردازد .\r\n\r\n6 - غنيمت\r\nمسئله 1960 - اگر مسلمانان به امر امام ( ع ) با كفّار جنگ كنند و چيزهايى در جنگ به دست آورند به آنها غنيمت گفته مىشود و مخارجى را كه براى غنيمت كرده‌اند ، مانند مخارج نگهدارى و حمل و نقل آن ، و نيز مقدارى را كه امام ( ع ) مىخواهد به مصرفى برساند ، و چيزهايى را كه مخصوص به امام است مانند اموال خالصهء رئيس گروه مخالف ، بايد از غنيمت كنار بگذارند و خمس بقيه آن را بدهند . و در اين زمان نيز اگر جنگهايى به\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nاذن حاكم شرع انجام شود غنيمت آنها حكم غنيمت زمان امام ( ع ) را دارد البتّه آنچه گفته شد در مورد غنائم منقول مىباشد ، ولى اراضى كفّار ملك همهء مسلمانان مىشود و به وسيلهء حاكم شرع اداره شده صرف مصالح اسلام و مسلمين مىشود و اموال منقولى هم كه مصرف شخصى ندارد چون توپ و تانگ و هواپيما و . . . فقط در اختيار حاكم شرع قرار گرفته به ادارهء ارتش اسلام واگذارده مىشود چنان كه در جنگهاى داخلى اسلام ، رعايت عواطف اسلامى ضرورى است و حاكم شرع طبق مصالح خاص عمل مىكند .\r\n\r\n7 - زمينى كه كافر ذمى از مسلمان بخرد\r\nمسئله 1961 - اگر كافر ذمّى ، زمينى را از مسلمان بخرد ، بايد خمس آن را از همان زمين بدهد . و اگر پول آن را هم بدهد اشكال ندارد ، ولى اگر غير از پول چيز ديگرى بدهد بايد به اذن حاكم شرع باشد . و نيز اگر خانه و دكان و مانند اينها را از مسلمان بخرد بايد خمس زمين آن را بدهد . و در دادن اين خمس قصد قربت لازم نيست . بلكه حاكم شرع هم كه خمس را از او مىگيرد لازم نيست قصد قربت نمايد .\r\nمسئله 1962 - اگر كافر ذمّى ، زمينى را كه از مسلمان خريده به مسلمان ديگرى هم بفروشد ، باز بنابر احتياط كافر ذمّى بايد خمس آن را بدهد . و همچنين اگر بميرد و مسلمانى آن زمين را از او ارث ببرد ، خمس آن را از همان زمين ، يا از مال ديگرش بايد بدهند .\r\nمسئله 1963 - اگر كافر ذمى ، موقع خريد زمين شرط كند كه خمس ندهد ، يا شرط كند كه فروشنده خمس آن را بدهد شرط او صحيح نيست و بايد خمس را بدهد . ولى اگر شرط كند كه فروشنده مقدار خمس را از طرف او بدهد اشكال ندارد .\r\nمسئله 1964 - اگر مسلمان ، زمينى را به غير خريد و فروش ، ملك كافر كند و عوض آن را بگيرد ، مثلًا به او صلح نمايد ، بنابر احتياط واجب كافر ذمى بايد خمس آن را بدهد .\r\nمسئله 1965 - اگر كافر ذمّى ، صغير باشد و ولى او برايش زمينى بخرد ، خمس را از ولى طفل مىگيرند و اگر گرفته نشد پس از بلوغ از خودش گرفته مىشود .\r\n\r\nمصرف خمس\r\nمسئله 1966 - خمس را بايد دو قسمت كنند : يك قسمت آن ، سهم سادات است كه بايد بنابر اقوى با اذن مجتهد جامع الشرايط به سيّد فقير ، يا سيّد يتيم ، يا به سيّدى كه در\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nسفر درمانده شده بدهند ، و در عوض سادات از گرفتن زكات محرومند و يا به خود مجتهد جامع الشرايط بدهند كه به مصارف واقعى آن برساند . و اگر سهم سادات از سادات فقير زياد آمد مجتهد جامع الشرايط ، آن را به مصارف سهم امام ( ع ) مىرساند . و نصف ديگر آن سهم امام ( ع ) است كه در اين زمان بايد به مرجع تقليد خود بدهند يا به مصرفى كه او اجازه مىدهد برسانند و او در مصارفى كه صلاح اسلام و مسلمين است بخصوص در تعليم و تربيت و تبليغ به مصرف مىرساند .\r\nمسئله 1967 - سيّد يتيمى كه به او خمس مىدهند بايد فقير باشد . ولى به سيّدى كه در سفر درمانده شده ، اگر در وطنش فقير هم نباشد مىشود خمس داد .\r\nمسئله 1968 - به سيّدى كه در سفر درمانده شده ، اگر سفر او سفر معصيت باشد نبايد خمس بدهند مگر اين‌كه توبه كرده باشد .\r\nمسئله 1969 - به سيّدى كه عادل نيست مىشود خمس داد . ولى به سيّدى كه دوازده امامى نيست ، مشكل است خمس بدهند بخصوص اگر اصلًا شيعه نباشد .\r\nمسئله 1970 - به سيّدى كه معصيت كار است اگر خمس دادن ، كمك به معصيت او باشد نمىشود خمس داد ، و به سيّدى هم كه آشكارا معصيت مىكند اگر چه دادن خمس ، كمك به معصيت او نباشد ، بنابر احتياط واجب نبايد خمس بدهند .\r\nمسئله 1971 - اگر كسى بگويد سيّدم نمىشود به او خمس داد مگر آنكه دو نفر عادل ، سيد بودن او را تصديق كنند ، يا در بين مردم به طورى معروف باشد كه انسان يقين يا اطمينان پيدا كند كه سيّد است .\r\nمسئله 1972 - به كسى كه در شهر خودش مشهور باشد سيّد است ، اگر چه انسان به سيّد بودن او يقين نداشته باشد مىشود خمس داد .\r\nمسئله 1973 - كسى كه زنش سيّده است نمىتواند خمس مال خود را به او بدهد كه به مصرف مخارج خودش برساند . ولى اگر مخارج ديگران بر آن زن واجب باشد و نتواند مخارج آنان را بدهد جايز است خمس خود را به آن بدهد كه به مصرف آنان برساند ولى ديگران مىتوانند به آن زن خمس بدهند - اگر شوهرش مخارجش رانميدهد - و همين‌طور است حكم ساير افراد واجب النّفقه انسان .\r\nمسئله 1974 - به سيّد فقيرى كه مخارجش بر ديگرى واجب است و او نمىتواند مخارج آن سيّد را بدهد مىشود خمس داد .\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nمسئله 1975 - احتياط واجب آن است كه بيشتر از مخارج يك سال به يك سيّد فقير ، خمس ندهند .\r\nمسئله 1976 - اگر در شهر انسان سيّد مستحقى نباشد و احتمال هم ندهد كه پيدا شود ، يا نگهدارى خمس تا پيدا شدن مستحقّ ممكن نباشد . بايد خمس را به شهر ديگرى ببرد و به مستحقّ برساند . و احتياط آن است كه مخارج بردن آن را از خمس برندارد گرچه اقوى جواز برداشت مىباشد و اگر خمس از بين برود ، چنانچه در نگهدارى آن كوتاهى كرده ، بايد عوض آن را بدهد ، و اگر كوتاهى نكرده ، چيزى بر او واجب نيست .\r\nمسئله 1977 - هرگاه در شهر خودش مستحقى نباشد ولى احتمال دهد كه پيدا شود ، اگر چه نگهدارى خمس تا پيدا شدن مستحقّ ممكن باشد مىتواند خمس را به شهر ديگر ببرد ، و چنانچه در نگهدارى آن كوتاهى نكند و تلف شود لازم نيست چيزى بدهد ، ولى نمىتواند مخارج بردن آن را از خمس بردارد .\r\nمسئله 1978 - اگر در شهر خودش مستحقّ پيدا شود باز هم مىتواند خمس را به شهر ديگر ببرد و به مستحقّ برساند . ولى مخارج بردن آن را بايد از خودش بدهد . و در صورتى كه خمس از بين برود ، اگر چه در نگهدارى آن كوتاهى نكرده باشد ضامن است .\r\nمسئله 1979 - اگر با اذن حاكم شرع ، خمس را به شهر ديگر ببرد و در حفظ آن كوتاهى نكند و از بين برود لازم نيست دوباره خمس بدهد . و همچنين است اگر به كسى بدهد كه از طرف حاكم شرع وكيل بوده كه خمس را بگيرد و از آن شهر به شهر ديگر ببرد . و همين‌طور اگر براى رساندن بدست مرجع تقليد خود از شهرى به شهر ديگر ببرد .\r\nمسئله 1980 - اگر خمس را از خود مال ندهد و از جنس ديگر بدهد بايد با رضايت گيرنده خمس باشد و به قيمت واقعى آن جنس حساب كند . و چنانچه گرانتر از قيمت حساب كند ، اگر چه مستحقّ به آن قيمت راضى شده باشد بايد مقدارى را كه زياد حساب كرده بدهد .\r\nمسئله 1981 - كسى كه از مستحقّ طلبكار است و مىخواهد طلب خود را بابت خمس حساب كند ، بنابر احتياط مستحب خمس را به او بدهد و بعد مستحقّ بابت بدهى خود به او برگرداند . ولى اين احتياط لازم نيست .\r\nمسئله 1982 - مستحقّ نمىتواند خمس را بگيرد و به مالك ببخشد مگر به مقدارى كه طبق شئون خود بطور متعارف از مال شخصى خود نيز مىبخشد . ولى در ضرورت مثل\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nاين‌كه شخصى كه خمس بدهكار است نتواند بدهى خود را بدهد و در آينده هم اميدى به امكانات نداشته باشد مستحقّ مىتواند تا مرز مخارج سال خود را از او بگيرد و مجدداً به او ببخشد ليكن به احتياط واجب اگر بعداً تصادفاً مال دار شد بايد بدهى خود را بدهد ولى حاكم شرع اگر به‌عنوان تشويق و يا مصلحت ديگر صلاح بداند مىتواند مقدار از خمس را ببخشد و بايد رعايت وضع خمس دهنده و صاحبان خمس بشود و انتخاب اصلح بشود .\r\nمسئله 1983 - اگر خمس را با حاكم شرع يا وكيل او يا سيّد ( در سهم سادات ) دستگردان كند و با موافقت حاكم و . . . بخواهد در سال بعد بپردازد نمىتواند از منافع سال بعد كسر نمايد . پس اگر مثلًا هزار تومان بدهى دارد و در سال بعد دو هزار تومان سود خالص داشته باشد بايد خمس دو هزار تومان را بپردازد .\r\nمسئله 1984 - لازم نيست به سيّد گفته شود كه اين پول خمس است و همان قصد خمس كفايت مىكند .\r\n\r\n","description":"","footnote":"","page_name":" 336 ","page_number":336},
  {"content":"\r\n\r\n\r\nانفال\r\nمسئله 1985 - انفال ، يعنى اموال عمومى كه در اختيار حكومت عدل اسلامى است و از آنها به نفع عموم استفاده مىشود ، عبارت است از : 1 - زمين‌هاى موات و زمين‌هايى كه صاحبانش از آنها اعراض و آنها را رها كرده‌اند . 2 - كوهها ، دره‌ها ، جنگلها و نيزارهاى طبيعى . 3 - درياها ، ساحل درياها و رودخانه‌هاى بزرگ . 4 - معادن 5 - اموال ممتاز و پرارزش از غنائم جنگى كه متعلّق به شاهان و سران كفّار بوده است . 6 - غنيمتهاى جنگى ، در صورتى كه جنگ بدون اذن امام و حكومت عدل اسلامى انجام شود . 7 - زمينى كه از كفّار بدون جنگ در اختيار مسلمين قرار گيرد . 8 - مال كسى كه مىميرد و وارث ندارد . و تفصيل اينها در كتابهاى مفصّل فقهى ذكر شده است .\r\nمسئله 1986 - احياى برخى انفال مانند زمين‌هاى موات و جنگلها و غيره با اذن حاكم شرعى موجب ملكيت مىشود چنان كه حاكم شرع مىتواند فقط قرار اجاره با احياء كننده منعقد نمايد و يا فقط اجازه استفاده موقّت بدهد و در شرايطى كه حكومت اسلامى نباشد و مرجع تقليد هم در دسترس نيست نيازى به اذن نيست و هر كس احياء نمايد مالك مىشود .\r\n\r\n","description":"","footnote":"","page_name":" 337 ","page_number":337},
  {"content":"\r\n\r\n\r\nاحكام زكات\r\nمسئله 1987 - بنابر مشهور ، زكات در نُه چيز واجب است : اوّل - گندم . دوّم - جو . سوّم - خرما . چهارم - كشمش . پنجم - طلا . ششم - نقره . هفتم - شتر . هشتم - گاو . نهم - گوسفند . و اگر كسى مالك يكى از اين نه چيز باشد ، با شرايطى كه بعداً گفته مىشود بايد مقدارى را كه معيّن شده به يكى از مصرفهايى كه دستور داده‌اند - به قصد زكات ، قربة الى الله - برساند .\r\nمسئله 1988 - سلت كه دانه‌اى است به نرمى گندم و خاصيّت جو دارد و علس كه مثل گندم است و خوراك مردمان صنعا مىباشد زكات ندارد گرچه احتياط آن است كه زكاتشان داده شود .\r\nمسئله 1989 - حاكم شرع جامع الشرايط - اعلم فقهاء - مىتواند با رعايت مصالح - با مشورت صاحب نظران - زكات را در چيزهاى ديگر نيز برقرار نمايد و يا از برخى از اين نه چيز عفو و اغماض كند .\r\n\r\nشرايط واجب شدن زكات\r\nمسئله 1990 - زكات در صورتى واجب مىشود كه مال به مقدار نصاب كه بعداً گفته مىشود برسد و مالك آن ، بالغ ، عاقل و آزاد باشد و بتواند در آن مال تصرّف كند اينها شرايط عمومى زكات است . و برخى شرايط ديگر هم كه مربوط به برخى اموال مخصوص است بعداً گفته مىشود .\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nمسئله 1991 - اگر انسان ، يازده ماه مالك گاو و گوسفند و شتر و طلا و نقره باشد اوّل ماه دوازدهم بايد زكات آن را بدهد ، هر چند احوط اين است كه تأخير بيندازد تا آخر ماه دوازدهم ، يا به قصد قرض بدهد و بعد حساب كند . و در هر صورت ، اوّل سال بعد را بايد بعد از تمام شدن ماه دوازدهم حساب نمايد .\r\nمسئله 1992 - اگر مالك گاو و گوسفند و شتر و طلا و نقره در بين سال بالغ شود ابتدا سال را از اوّل بلوغ بايد حساب كند .\r\nمسئله 1993 - در غلات چهارگانه يك زمان تعلق وجوب زكات داريم و يك زمانِ وجوب پرداخت آن ، امّا زمان تعلق زكات : زكات گندم و جو وقتى واجب مىشود كه به آنها گندم و جو گفته شود . و بنابر احتياط زكات كشمش و مويز وقتى واجب مىشود كه انگور شود . نه هنگام كشمش و يا مويز شدن ، چنان كه غوره شدن هم ميزان نمىباشد . و زكات خرما وقتى واجب مىشود كه رنگ آن زرد يا سرخ شود . و اگر كسى انگور را به درخت قبل از كشمش و مويز شدن ، يا خرما را به درخت قبل از خشك شدن بخرد و به حدّ نصاب باشد بنابر احتياط زكات آن را بدهد و امّا وقت پرداخت زكات در گندم و جو موقع خرمن كوبى و جدا كردن كاه آنها ، و در خرما و كشمش موقعى است كه خشك شده باشند .\r\nمسئله 1994 - اگر موقع واجب شدن زكات گندم و جو و كشمش و خرما يعنى وقت تعلق وجوب زكات كه در مسئله پيش گفته شد ، صاحب آنها بالغ باشد بايد زكات آنها را بدهد .\r\nمسئله 1995 - اگر صاحب گاو و گوسفند و شتر و طلا و نقره در تمام سال ديوانه باشد زكات بر او واجب نيست . ولى اگر در مقدار كمى از سال ديوانه باشد و در آخر سال عاقل گردد چنانچه ديوانگى او به قدرى كم باشد كه در نظر مردم صدق مىكند كه در تمام سال عاقل بوده ، زكات بر او واجب است .\r\nمسئله 1996 - اگر صاحب گاو و گوسفند و شتر و طلا و نقره در مقدارى از سال ، مست يا بيهوش شود زكات از او ساقط نمىشود . و همچنين است اگر موقع واجب شدن زكات گندم و جو و خرما و كشمش ، مست يا بيهوش باشد ، ولى اگر در همه سال بيهوش باشد زكات واجب نمىباشد .\r\nمسئله 1997 - مالى را كه از انسان غصب كرده‌اند و نمىتواند در آن تصرّف كند زكات ندارد . و نيز اگر زراعتى را از او غصب كنند و موقعى كه زكات آن واجب مىشود در\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nدست غاصب باشد ، موقعى كه به صاحبش بر مىگردد زكات ندارد ، هر چند در اين صورت اداء زكات ، احوط است .\r\nمسئله 1998 - اگر طلا و نقره يا چيز ديگرى را كه زكات آن واجب است قرض كند و يك سال نزد او بماند بايد زكات آن را بدهد . و بر كسى كه قرض داده چيزى واجب نيست .\r\n\r\nزكات گندم و جو و خرما و كشمش\r\nمسئله 1999 - زكات گندم و جو و خرما و كشمش وقتى واجب مىشود كه به مقدار نصاب برسند . و نصاب آنها 184275 مثقال صيرفى است كه 288 من تبريز منهاى 45 مثقال مىشود . و به حساب كيلو گرم معادل 07 / 789 / 863 كيلوگرم مىباشد يعنى حدود 210 گرم كمتر از 864 كيلوگرم .\r\nمسئله 2000 - اگر پيش از دادن زكات از انگور و خرما و جو و گندمى كه زكات آنها واجب شده خود و عيالاتش بخورند ، يا حتّى اگر به فقير نه به‌عنوان زكات بدهد بايد زكات مقدارى را كه مصرف كرده است بدهد .\r\nمسئله 2001 - اگر بعد از آنكه زكات گندم و جو و خرما و انگور واجب شد مالك آن بميرد بايد مقدار زكات را از مال او بدهند . ولى اگر پيش از واجب شدن زكات بميرد هر يك از ورثه كه سهم او به اندازهء نصاب است بايد زكات سهم خود را بدهد .\r\nمسئله 2002 - كسى كه از طرف حاكم شرع ، مأمور جمع‌آورى زكات است ، موقع خرمن ، كه گندم و جو را از كاه جدا مىكنند ، و بعد از خشك شدن خرما و انگور مىتواند زكات را مطالبه كند . و اگر مالك ندهد و چيزى كه زكات آن واجب شده ، از بين برود بايد عوض آن را بدهد .\r\nمسئله 2003 - اگر بعد از مالك شدن درخت خرما و انگور ، يا زراعت گندم و جو ، زكات آنها واجب شود ، مثلًا خرما در ملك او زرد يا سرخ شود و گندم و جو در ملك او تحقّق يابند بايد زكات آن را بدهد .\r\nمسئله 2004 - اگر بعد از آنكه زكات گندم و جو و خرما و انگور واجب شد زراعت و درخت را بفروشد بنابراحتياط واجب فروشنده بايد زكات آنها را بدهد .\r\nمسئله 2005 - اگر انسان ، گندم يا جو يا خرما يا انگور را بخرد و بداند كه فروشنده زكات آن را داده ، يا شكّ كند كه داده يا نه ، چيزى بر او واجب نيست ، و اگر بداند كه زكات\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nآن را نداده ، چنانچه حاكم شرع معامله مقدارى را كه بايد از بابت زكات داده شود اجازه ندهد ، معاملهء آن مقدار باطل است و حاكم شرع مىتواند مقدار زكات را از خريدار بگيرد . و اگر معامله مقدار زكات را اجازه دهد ، معامله صحيح است و خريدار بايد قيمت آن مقدار را به حاكم شرع بدهد . و در صورتى كه قيمت آن مقدار را به فروشنده داده باشد مىتواند از او پس بگيرد . و اگر خود فروشنده پس از فروش ، زكات را بدهد معامله صحيح مىشود . هر چند احوط آن است از ناحيه حاكم شرع امضاء شود .\r\nمسئله 2006 - اگر وزن گندم و جو و خرما و كشمش موقعى كه تر است به 288 من 45 مثقال كم برسد و بعد از خشك شدن كمتر از اين مقدار شود زكات آن واجب نيست .\r\nمسئله 2007 - اگر گندم و جو و غوره و خرما را پيش از وقت تعلّق زكات مصرف كند اگر چه خشك آنها به اندازهء نصاب باشد ، زكات آنها واجب نيست .\r\nمسئله 2008 - خرمايى كه عادتاً تازهء آن را مىخورند و اگر بماند خيلى كم مىشود و يا اصلًا ديگر خرما حساب نمىشود چنانچه مقدارى باشد كه خشك آن به 288 من 45 مثقال كم برسد زكات آن واجب است .\r\nمسئله 2009 - گندم و جو و خرما و كشمشى كه زكات آنها را داده شده ، اگر چند سال هم نزد شخص بماند زكات ندارد .\r\nمسئله 2010 - اگر گندم و جو و خرما و انگور از آب باران يا نهر مشروب شود ، يا مثل زراعتهاى اطراف رودهاى بزرگ ، از رطوبت زمين استفاده كند زكات آن ، ده يك است . و اگر با دلو و موتور و پمپ و مانند آنها آبيارى شود زكات آن بيست يك است . و اگر مقدارى از باران يا نهر يا رطوبت زمين استفاده كند ، و به همان مقدار از آبيارى با دلو و مانند آن استفاده نمايد ، زكات نصف آن ، ده يك و زكات نصف ديگر آن ، بيست يك مىباشد ، يعنى از چهل قسمت ، سه قسمت آن را بابت زكات بدهند .\r\nمسئله 2011 - اگر گندم و جو و خرما و انگور ، هم از آب باران يا مانند آن مشروب شود ، و هم از آب دلو يا مانند آن استفاده كند ، چنانچه بارانش به‌قدرى كم باشد كه عرفاً بگويند با دلو مثلًا آبيارى شده نه باران ، زكات آن بيست يك است ، و اگر برعكس باشد كه بگويند با آب باران آبيارى شده نه دلو مثلًا ، زكات آن ده يك است .\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nمسئله 2012 - اگر شكّ كند كه آبيارى با آب باران شده ، يا به دلو ، بيست يك بر او واجب مىشود .\r\nمسئله 2013 - اگر گندم و جو و خرما و انگور با آب باران يا نهر مشروب شود و به آب دلو و مانند آن محتاج نباشد ولى با آب دلو هم آبيارى شود و آب دلو به زياد شدن محصول كمك نكند زكات آن ، ده يك است . و اگر با دلو و مانند آن آبيارى شود و به آب نهر يا باران محتاج نباشد ولى با آب نهر يا باران هم مشروب شود و آنها به زياد شدن محصول كمك نكنند زكات آن ، بيست يك است .\r\nمسئله 2014 - اگر زراعتى را با دلو و مانند آن آبيارى كنند و در زمينى كه پهلوى آن است زراعتى كنند كه از رطوبت آن زمين استفاده نمايد و محتاج به آبيارى نشود زكات زراعتى كه با دلو آبيارى شده ، بيست يك و زكات زراعتى كه پهلوى آن است ، ده يك مىباشد .\r\nمسئله 2015 - مخارجى كه براى محصولات در غلات چهار گانه مىشود چه مخارج پيش از تعلق وجوب زكات و چه پس از آن در پرداخت زكات معاف هستند ولى بنابراحيتاط واجب از مقدار نصاب كم نمىشوند . يعنى اگر پيش از كم كردن مخارج ، محصول به‌قدر نصاب برسد بايد زكات زائد بر مخارج را بدهند .\r\nمسئله 2016 - اگر زمين و اسباب زراعت ملك خود او باشد نبايد كرايهء آنها را جزء مخارج حساب كند . و نيز براى كارهايى كه خودش كرده يا ديگرى بىاجرت انجام داده ، چيزى از حاصل كسر نمىشود ولى براى كارهايى كه ديگرى با اجرت انجام داده همانطور كه در ساير مخارج گفته شد از زكات معاف مىباشند ، ليكن به احتياط واجب از نصاب كم نمىشوند .\r\nمسئله 2017 - اگر درخت انگور يا خرما را بخرد ، قيمت آن جزء مخارج نيست ولى اگر خرما يا انگور را پيش از چيدن بخرد ، پولى را كه براى آن داده جزء مخارج حساب مىشود .\r\nمسئله 2018 - اگر زمينى را بخرد و در آن زمين گندم يا جو بكارد ، پولى را كه براى خريد زمين داده جزء مخارج حساب نمىشود ، ولى اگر زراعت را بخرد پولى را كه براى خريد آن داده جزء مخارج حساب مىكند .\r\nمسئله 2019 - كسى كه بدون گاو و چيزهاى ديگرى كه براى زراعت لازم است مىتواند بدون دشوارى زراعت كند و در محصول هم افت نشود ، اگر اينها را بخرد نبايد\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nپولى را كه براى خريد اينها داده حساب نمايد . ولى كسى كه بدون گاو و چيزهاى ديگرى كه براى زراعت لازم است نمىتواند زراعت كند ، اگر آنها را بخرد و به واسطهء زراعت ، به كلى از بين بروند يا قيمت آنها كم شود قيمت آنها را مىتواند جزء مخارج حساب كند .\r\nمسئله 2020 - اگر انسان در چند شهر كه فصل آنها با يكديگر اختلاف دارد و زراعت و ميوه آنها در يك وقت به دست نمىآيد گندم يا جو يا خرما يا انگور داشته باشد و همه آنها محصول يك سال حساب شود ، چنانچه چيزى كه اوّل مىرسد به اندازه نصاب ، يعنى 288 من 45 مثقال كم باشد بايد زكات آن را موقعى كه مىرسد بدهد و زكات بقيه را هر وقت به دست مىآيد اداء نمايد . و اگر آنچه اوّل مىرسد به اندازه نصاب نباشد صبر مىكند تا بقيه آن برسد . پس اگر روى هم به مقدار نصاب شود زكات آن ، واجب است . و اگر به مقدار نصاب نشود زكات آن واجب نيست . و اگر از اوّل يقين دارد كه روى هم به مقدار نصاب مىباشند لازم است زكات محصول اولى را پس از وقت تعلق حكم زكات محصولات بعدى بدهد هر چند هنوز آنها نرسيده باشند .\r\nمسئله 2021 - اگر درخت خرما يا انگور در يك سال ، دو مرتبه ميوه دهد ، چنانچه روى هم به مقدار نصاب باشد ، بنابر احتياط ، زكات آن واجب است .\r\nمسئله 2022 - اگر مقدارى خرما يا انگور تازه دارد كه خشك به آن اندازهء نصاب مىشود ، چنانچه بخواهد به قصد زكات از تازه آن به قدرى به مستحقّ بدهد كه اگر خشك شود به اندازهء زكاتى باشد كه بر او واجب است اشكالى ندارد ليكن احوط تأخير زكات است تا وقت خشك شدن و يا اين‌كه به قصد قرض بدهد و بعد حساب كند .\r\nمسئله 2023 - كسى كه بدهكار است و مالى هم دارد كه زكات آن واجب شده اگر بميرد بايد اوّل ، تمام زكات را از مالى كه زكات آن واجب شده بدهند بعد ، قرض او را اداء نمايند .\r\nمسئله 2024 - كسى كه بدهكار است و گندم يا جو يا خرما يا انگور هم دارد ، اگر پيش از آنكه زكات اينها واجب شود بميرد و ورثه قرض او را از مال ديگر بدهند ، هر كدام كه سهمشان به 288 من 45 مثقال كم برسد بايد زكات بدهد . و اگر پيش از آنكه زكات اينها واجب شود قرض او را ندهند ، چنانچه مال ميّت فقط به اندازه بدهى او باشد واجب نيست زكات اينها را بدهند و اگر مال ميّت بيشتر از بدهى او باشد در صورتى كه بدهى او به قدرى است كه اگر بخواهند اداء نمايند بايد مقدارى از گندم و جو و خرما و انگور را هم به طلبكار\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nبدهند ، آنچه را به طلبكار مىدهند زكات ندارد و بقيه ، مال ورثه است و هر كدام آنان كه سهمش به اندازه نصاب شود بايد زكات آن را بدهد .\r\nمسئله 2025 - اگر گندم و جو و خرما و كشمشى كه زكات آنها واجب شده خوب و بد دارد ، بنابر احتياط واجب بايد زكات هر كدام از خوب و بد را از خود آنها بدهد . و زكات همه را از بد نمىتواند بدهد .\r\n\r\nنصاب طلا\r\nمسئله 2026 - طلا دو نصاب دارد :\r\nنصاب اوّل آن بيست مثقال شرعى است كه هر مثقال آن 18 نخود است . پس وقتى طلا به بيست مثقال شرعى كه پانزده مثقال معمولى است برسد ، اگر شرايط ديگر را هم كه گفته شد داشته باشد ، انسان بايد چهل يك آن را كه نه نخود مىشود از بابت زكات بدهد . و اگر به اين مقدار نرسد زكات آن واجب نيست .\r\nو نصاب دوّم آن چهار مثقال شرعى است كه سه مثقال معمولى مىشود . يعنى اگر سه مثقال به پانزده مثقال اضافه شود ، بايد زكات تمام 18 مثقال را از قرار چهل يك بدهد . و اگر كمتر از سه مثقال اضافه شود ، فقط بايد زكات 15 مثقال آن را بدهد و زيادى آن زكات ندارد . و همچنين است هر چه بالا رود . يعنى اگر سه مثقال اضافه شود ، بايد زكات تمام آنها را بدهد . و اگر كمتر اضافه شود مقدارى كه اضافه شده ، زكات ندارد .\r\n\r\nنصاب نقره\r\nمسئله 2027 - نقره ، دو نصاب دارد :\r\nنصاب اوّل آن 105 مثقال معمولى است كه اگر نقره به 105 مثقال برسد و شرايط ديگر را هم كه گفته شد داشته باشد انسان بايد چهل يك آن را كه 2 مثقال و 15 نخود است از بابت زكات بدهد . و اگر به اين مقدار نرسد زكات آن واجب نيست .\r\nو نصاب دوّم آن 21 مثقال معمولى است . يعنى اگر 21 مثقال به 105 مثقال اضافه شود بايد زكات تمام 126 مثقال را به طورى كه گفته شد بدهد . و اگر كمتر از 21 مثقال اضافه شود فقط بايد زكات 105 مثقال آن را بدهد و زيادى آن زكات ندارد . و همچنين\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nاست هر چه بالا رود . يعنى اگر 21 مثقال اضافه شود بايد زكات تمام آنها را بدهد . و اگر كمتر اضافه شود مقدارى كه اضافه شده و كمتر از 21 مثقال است زكات ندارد . بنابراين اگر انسان ، چهل يك هر چه طلا و نقره دارد بدهد زكاتى را كه بر او واجب بوده ، داده و گاهى هم بيشتر از مقدار واجب داده است . مثلًا كسى كه 110 مثقال نقره دارد اگر چهل يك آن را بدهد زكات 105 مثقال آن را كه واجب بوده داده ، و مقدارى هم براى 5 مثقال آن داده كه واجب نبوده است .\r\nمسئله 2028 - كسى كه طلا يا نقره او به اندازه نصاب است ، اگر چه زكات آن را داده باشد ، تا وقتى از نصاب اوّل كم نشده ، همه ساله بايد زكات آن را بدهد .\r\nمسئله 2029 - زكات طلا و نقره در صورتى واجب مىشود كه آن را سكّه زده باشند و معاملهء با آن رواج باشد و اگر سكّه حكومت را دارد ليكن معامله ندارد و براى معامله ساخته نشده است مانند سكّه بهار آزادى درزمان ما زكات ندارد اگرچه احتياط خوب است . و اگر سكّه آن سائيده شد يا از بين هم رفته باشد بايد زكات آن را بدهند . و اگر معامله با آن سكّه در گذشته رواج داشته و فعلًا متروك شده ، بنابر احتياط واجب زكات آن را هم بدهند .\r\nمسئله 2030 - طلا و نقره سكّه دارى كه زنها براى زينت به كار مىبرند اگر صورت آنها را تغيير دهند كه از رواج معامله بيفتند زكات ندارد والّا بنابر احتياط ، زكات آنها را بدهند .\r\nمسئله 2031 - كسى كه طلا و نقره دارد اگر هيچ كدام آنها به اندازهء نصاب اوّل نباشد ، مثلًا 104 مثقال نقره و 14 مثقال طلا داشته باشد ، زكات بر او واجب نيست .\r\nمسئله 2032 - چنان كه سابقاً گفته شد زكات طلا و نقره در صورتى واجب مىشود كه انسان يازده ماه مالك مقدار نصاب باشد ، و اگر در بين يازده ماه طلا و نقره او از نصاب اوّل - شرح نصاب اوّل گذشت - كمتر شود زكات بر او واجب نيست .\r\nمسئله 2033 - اگر در بين يازده ماه ، طلا و نقره‌اى را كه دارد با طلا يا نقره يا چيز ديگر عوض نمايد ، يا آنها را آب كند زكات بر او واجب نيست . ولى اگر براى فرار از دادن زكات اين كارها را بكند احتياط مستحب آن است كه زكات را بدهند .\r\nمسئله 2034 - اگر در ماه دوازدهم ، طلا و نقرهء مسكوك را آب كند بايد زكات آنها را بدهد . و چنانچه به واسطهء آب كردن ، وزن يا قيمت آنها كم شود بايد زكاتى را كه پيش از آب كردن بر او واجب بوده بدهد .\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nمسئله 2035 - اگر طلا و نقره‌اى كه دارد خوب و بد يا عيار كم و زياد داشته باشد مىتواند زكات هر كدام از خوب و بد را از خود آن بدهد . ولى بهتر است زكات همه آنها را از طلا و نقرهء خوب بدهد .\r\nمسئله 2036 - طلا و نقره‌اى كه بيشتر از اندازه معمولى ، فلزّ ديگر دارد اگر خالص آن به اندازه نصاب كه مقدار آن گفته شد برسد انسان بايد زكات آن را بدهد . و چنانچه شكّ دارد كه خالص آن به اندازهء نصاب هست يا نه ، بنابر احتياط واجب بايد به وسيله آب كردن ، يا از هر راه ديگر خالص آن را معلوم كند .\r\nمسئله 2037 - اگر طلا و نقره‌اى كه دارد به مقدار معمول ، فلزّ ديگر با آن مخلوط باشد نمىتواند زكات آن را از طلا و نقره‌اى بدهد كه بيشتر از معمول ، فلزّ ديگر دارد . ولى اگر به قدرى بدهد كه يقين كند طلا و نقرهء معمول يا خالصى كه در آن هست از نظر وزن و ارزش به اندازه زكاتى مىباشد كه بر او واجب است اشكال ندارد .\r\nمسئله 2038 - سكّه بهار آزادى و مشابه آن كه به‌عنوان پول نقد معمولًا رائج در معاملات نمىباشد زكات ندارد .\r\n\r\nزكات شتر و گاو و گوسفند\r\nمسئله 2039 - زكات شتر و گاو و گوسفند ، غير از شرطهايى كه گفته شد ، دو شرط ديگر دارد :\r\nاوّل : آنكه حيوان بنابر مشهور در تمام سال ، بيكار باشد . ولى اگر در تمام سال ، چند روزى كار كرده باشد بطور ى كه حيوان كارگر حساب نشود بنابر احتياط ، زكات آن واجب است ، مگر اين‌كه اين چند روز با تصميم كار براى بعد همراه باشد كه در اين صورت زكات ندارد .\r\nدوّم : آنكه در تمام سال از علف بيابان بچرد . پس اگر تمام سال يا مقدارى از آن را از علف چيده شده ، يا از زراعتى كه ملك مالك يا ملك كس ديگر است بچرد زكات ندارد . ولى اگر در تمام سال يك روز يا دو روز چنين باشد بنابر احتياط ، زكات آن واجب مىباشد .\r\nمسئله 2040 - اگر انسان براى شتر و گاو و گوسفند خود ، چراگاهى را كه كسى نكاشته بخرد ، يا اجاره كند ، يا براى چراندن در آن باج بدهد بايد زكات را بدهد .\r\n\r\n","description":"","footnote":"","page_name":" 346 ","page_number":346},
  {"content":"\r\n\r\n\r\nنصاب شتر\r\nمسئله 2041 - شتر ، دوازده نصاب دارد : اوّل : پنج شتر . و زكات آن يك گوسفند است . و تا شماره شتر به اين مقدار نرسد زكات ندارد . دوّم : ده شتر . و زكات آن ، دو گوسفند است . سوم : پانزده شتر . و زكات آن ، سه گوسفند است . چهارم : بيست شتر . و زكات آن چهار گوسفند است . پنجم : بيست و پنج شتر . و زكات آن پنج گوسفند است . ششم : بيست و شش شتر . و زكات آن يك شتر ماده است كه داخل سال دوّم شده باشد . هفتم : سى و شش شتر . و زكات آن ، يك شتر ماده است كه داخل سال سوّم شده باشد . هشتم : چهل و شش شتر . و زكات آن ، يك شتر ماده است كه داخل سال چهارم شده باشد . نهم : شصت و يك شتر . و زكات آن ، يك شتر ماده است كه داخل سال پنجم شده باشد . دهم : هفتاد و شش شتر . و زكات آن ، دو شتر ماده است كه داخل سال سوّم شده باشد . يازدهم : نود و يك شتر . و زكات آن ، دو شتر ماده است كه داخل سال چهارم شده باشد . دوازدهم : صد و بيست و يك شتر ، و بالاتر از آن است كه بايد يا چهل تا چهل تا حساب كند و براى هر چهل تا يك شترى بدهد كه داخل سال سوّم شده باشد ، يا پنجاه تا پنجاه تا حساب كند و براى هر پنجاه تا يك شترى بدهد كه داخل سال چهارم شده باشد ، و يا با چهل و پنجاه حساب كند . ولى در هر صورت بايد طورى حساب كند كه چيزى باقى نماند . يا اگر چيزى باقى مىماند ، از نه تا بيشتر نباشد . مثلًا اگر 140 شتر دارد بايد براى صدتا ، دو شتر كه داخل سال چهارم شده ، و براى چهل تا ، يك شتر كه داخل سال سوّم شده بدهد .\r\nمسئله 2042 - زكات ما بين دو نصاب ، واجب نيست . پس اگر شماره شترهايى كه دارد از نصاب اوّل كه پنج است بگذرد ، تا به نصاب دوّم كه ده تا است نرسيده ، فقط بايد زكات پنج تاى آن را بدهد . و همچنين است در نصابهاى بعد .\r\nمسئله 2043 - شتر زكات بايد ماده باشد و اگر ماده ندارد به احتياط واجب ماده بخرد و بدهد مگر اين‌كه حاكم شرع شتر نر و يا پول ماده را بجاى شتر ماده بپذيرد .\r\n\r\nنصاب گاو\r\nمسئله 2044 - گاو ، دو نصاب دارد :\r\nنصاب اوّل آن سى تا است كه وقتى شماره گاو به سى رسيد ، اگر شرايطى را كه گفته شد داشته باشد ، انسان بايد يك گوساله‌اى ( نر يا ماده ) كه داخل سال دوّم شده از بابت زكات بدهد .\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nو نصاب دوّم آن چهل تا است . و زكات آن ، يك گوسالهء ماده‌اى است كه داخل سال سوّم شده باشد . و زكات ما بين سى و چهل ، واجب نيست . مثلًا كسى كه سى و نه گاو دارد فقط بايد زكات سىتاى آنها را بدهد و نيز اگر از چهل گاو زيادتر داشته باشد تا به شصت نرسيده ، فقط بايد زكات چهل‌تاى آن را بدهد . و بعد از آنكه به شصت رسيد ، چون دو برابر نصاب اوّل را دارد ، بايد دو گوساله‌اى كه داخل سال دوّم شده بدهد . و همچنين هر چه بالا رود بايد يا سى تا سى تا حساب كند ، يا چهل تا چهل تا ، يا با سى و چهل حساب نمايد و زكات آن را به دستورى كه گفته شد بدهد . ولى بايد طورى حساب كند كه چيزى باقى نماند ، يا اگر چيزى باقى مىماند از نه تا بيشتر نباشد . مثلًا اگر هفتاد گاو دارد ، بايد به حساب سى و چهل حساب كند و براى سى تاى آن ، زكات سى تا و براى چهل تاى آن ، زكات چهل تا را بدهد . . مگر اين‌كه رعايت اين جهت ممكن نباشد ، مثل اين‌كه پنجاه گاو داشته باشد كه در اين صورت بايد چهل را مبنى قرار دهد گرچه باز هم ده تا زياد مىآيد .\r\n\r\nنصاب گوسفند\r\nمسئله 2045 - گوسفند ، پنج نصاب دارد : اوّل : چهل . و زكات آن ، يك گوسفند است . و تا گوسفند به چهل نرسد زكات ندارد . دوّم : صد و بيست و يك . و زكات آن ، دو گوسفند است . سوّم : دويست و يك . و زكات آن ، سه گوسفند است . چهارم : سيصد و يك . و زكات آن ، چهار گوسفند است . پنجم : چهار صد ، و بالاتر از آن است كه بايد آنها را صد تا صد تا حساب كند و براى هر صد تاى آنها يك گوسفند بدهد . و لازم نيست زكات را از خود گوسفندها بدهد بلكه اگر گوسفند ديگرى بدهد ، يا مطابق قيمت گوسفند ، پول بدهد كافى است . ولى اگر بخواهد جنس ديگر بدهد در صورتى بىاشكال است كه براى فقرا بهتر باشد يا حاكم شرع طبق مصلحت آن را بپذيرد .\r\nمسئله 2046 - زكات ما بين دو نصاب ، واجب نيست . پس اگر شماره گوسفندهاى كسى از نصاب اوّل كه چهل است بيشتر باشد تا به نصاب دوّم كه صد و بيست و يك است نرسيده ، فقط بايد زكات چهل تاى آن را بدهد و زيادى آن زكات ندارد . و همچنين است در نصابهاى بعد .\r\nمسئله 2047 - زكات شتر و گاو و گوسفندى كه به مقدار نصاب برسد واجب است ، چه همه آنها نر باشند يا ماده ، يا بعضى نر باشند و بعضى ماده .\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nمسئله 2048 - در زكات ، گاو و گاوميش در شماره ، يك جنس حساب مىشود . و شتر عربى و غير عربى يك جنس است . و همچنين بز و ميش و شيشك در زكات با هم فرق ندارند .\r\nمسئله 2049 - بنابر احتياط اگر بخواهد ميش براى زكات بدهد بايد اقلًا داخل سال دوّم شده باشد . و اگر بز بدهد داخل سال سوّم شده باشد .\r\nمسئله 2050 - گوسفندى را كه بابت زكات مىدهد لازم نيست بهتر از همه باشد ، اگر متوسّط از گوسفندهاى او باشد قيمتش هم مختصرى از بعضى گوسفندهاى ديگر او كمتر باشد اشكال ندارد . ولى بهتر است گوسفندى را كه قيمت آن از تمام گوسفندهايش بيشتر است بدهد . و همچنين است در گاو و شتر .\r\nمسئله 2051 - اگر چند نفر با هم شريك باشند هر كدام آنان كه سهمش به نصاب اوّل رسيده ، بايد زكات بدهد . و بر كسى كه سهم او كمتر از نصاب اوّل است زكات واجب نيست .\r\nمسئله 2052 - لازم نيست حيوانات يك‌جا باشند اگر يك نفر در چند جا گاو ، يا شتر ، يا گوسفند داشته باشد و روى هم به اندازهء نصاب باشند بايد زكات آنها را بدهد .\r\nمسئله 2053 - اگر گاو و گوسفند و شترى كه دارد مريض و معيوب هم باشند بايد زكات آنها را بدهد .\r\nمسئله 2054 - اگر گاو و گوسفند و شترى كه دارد همه مريض يا معيوب يا پير باشند ، مىتواند زكات را از متوسّط آنها بدهد و اگر همه سالم و بىعيب و جوان باشند نمىتواند زكات آنها را مريض ، يا معيوب ، يا پير بدهد . بلكه اگر بعضى از آنها سالم و بعضى مريض ، و دسته‌اى معيوب و دستهء ديگر بىعيب ، و مقدارى پير و مقدارى جوان باشند ، احتياط واجب آن است كه براى زكات آنها سالم ، و بىعيب و جوان بدهد .\r\nمسئله 2055 - اگر پيش از تمام شدن ماه يازدهم ، گاو و گوسفند و شترى را كه دارد با چيز ديگر عوض كند ، يا نصابى را كه دارد با مقدار نصاب از همان جنس عوض نمايد ، مثلًا چهل گوسفند بدهد و چهل گوسفند ديگر بگيرد ، زكات بر او واجب نيست .\r\nمسئله 2056 - كسى كه بايد زكات گاو و گوسفند و شتر را بدهد ، اگر زكات آنها را از مال ديگرش بدهد ، تا وقتى شماره آنها از نصاب كم نشده ، همه ساله بايد زكات را بدهد . و اگر از خود آنها بدهد و از نصاب اوّل كمتر شوند زكات ، بر او واجب نيست . مثلًا كسى كه چهل گوسفند دارد ، اگر از مال ديگرش زكات آنها را بدهد تا وقتى كه گوسفندهاى او از چهل كم\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nنشده ، همه ساله بايد يك گوسفند بدهد . و اگر از خود آنها بدهد تا وقتى به چهل نرسيده ، زكات بر او واجب نيست .\r\nمسئله 2057 - حاكم شرع اسلامى مىتواند زكات را در چيزهاى ديگرى هم طبق مصالح مملكتى كه با شوراى اهل تخصص انجام مىدهد وضع كند چنان كه مىتواند زكات برخى چيزهاى ذكر شدهء گذشته را روى مصالح موقّت عفو نمايد .\r\n\r\nمصرف زكات\r\nمسئله 2058 - انسان مىتواند زكات را در هشت مورد مصرف كند :\r\nاوّل : فقير . و آن كسى است كه مخارج سال خود و عيالاتش را ندارد . كسى كه صنعت ، يا ملك ، يا سرمايه‌اى دارد كه مىتواند مخارج سال خود را بگذراند فقير نيست ولى اگر اين‌ها تأمين مخارج ساليانه‌اش را نكند مىتواند كسرى مخارج خود را از زكات بگيرد .\r\nدوّم : مسكين . و آن كسى است كه از فقير ، سخت‌تر مىگذراند و كاملًا درمانده و بيچاره شده است .\r\nسوّم : كسى كه از طرف امام ( ع ) يا نايب امام ، مأمور است كه زكات را جمع و نگهدارى نمايد و به حساب آن رسيدگى كند و آن را به امام ( ع ) يا نايب امام يا فقرا برساند .\r\nچهارم : كافرهايى كه اگر زكات به آنان بدهند به دين اسلام ، مايل مىشوند ، يا در جنگ به مسلمانان كمك مىكنند . و همچنين مسلمانانى كه ايمان آنان ضعيف است و اگر به وسيلهء زكات از آنان استمالت شود ايمانشان قوى مىشود ( درجهء ايمانشان بحدّى زياد نيست كه در مشكلات پاى برجا باشند ) .\r\nپنجم : خريدارى بنده‌ها و آزاد كردن آنان .\r\nششم : بدهكارى كه نمىتواند قرض خود را بدهد . به شرط اين‌كه قرض در معصيت صرف نشده باشد .\r\nهفتم : سبيل الله ، يعنى هر كارى كه مانند ساختن مسجد و مدرسه و نشر كتب دينى و اعزام مبلّغين و جهاد و دفاع و . . . ، نفع عمومى دينى دارد . يا مثل ساختن جاده و پل و بيمارستان و . . . ، كه نفع دنيوى آن به عموم مسلمانان مىرسد ، و خلاصه آنچه براى اسلام و مسلمين نفع داشته باشد به هر نحو كه باشد .\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nهشتم : ابن السّبيل ، يعنى مسافرى كه در سفر درمانده شده هر چند در وطن خود ثروتمند باشد . و احكام اينها در مسائل آينده گفته خواهد شد .\r\nمسئله 2059 - با وجود فقير و مسكين و شناخت آنها ، بهتر بلكه احتياط مستحب است كه آنها را بر ساير مصارف مقدّم بدارند .\r\nمسئله 2060 - احتياط واجب آن است كه فقير و مسكين ، بيشتر از مخارج سال خود و عيالاتش را از زكات نگيرد . و اگر مقدارى پول يا جنس دارد فقط به اندازه كسرى مخارج يك سالش زكات بگيرد .\r\nمسئله 2061 - كسى كه مخارج سالش را داشته ، اگر مقدارى از آن را مصرف كند و بعد شكّ كند كه آنچه باقى مانده به اندازهء مخارج سال او هست يا نه ، نمىتواند زكات بگيرد .\r\nمسئله 2062 - همانطور كه قبلًا ذكر شد صنعتگر ، يا مالك ، يا تاجرى كه درآمد او از مخارج سالش كمتر است مىتواند براى كسرى مخارجش زكات بگيرد ، و لازم نيست ابزار كار ، يا ملك ، يا سرمايهء متعارف خود را به مصرف مخارج برساند .\r\nمسئله 2063 - فقيرى كه خرج سال خود و عيالاتش را ندارد ، اگر خانه‌اى دارد كه ملك اوست و در آن نشسته ، يا وسيلهء سوارى دارد ، چنانچه بدون اينها نتواند زندگى كند ، اگر چه براى حفظ آبرويش باشد ، مىتواند زكات بگيرد . و همچنين است اثاث خانه و ظرف و لباس تابستانى و زمستانى و چيزهايى كه به آنها احتياج دارد . و فقيرى كه اينها را ندارد ، اگر به اينها احتياج داشته باشد مىتواند از زكات ، خريدارى نمايد .\r\nمسئله 2064 - فقيرى كه ياد گرفتن صنعت براى او مشكل نيست ، بنابر احتياط واجب بايد ياد بگيرد و با گرفتن زكات زندگى نكند . ولى تا وقتى مشغول ياد گرفتن است مىتواند زكات بگيرد .\r\nمسئله 2065 - به كسى كه قبلًا فقير بوده و مىگويد فقيرم ، اگر چه انسان از گفته او اطمينان پيدا نكند مىشود زكات داد .\r\nمسئله 2066 - كسى كه مىگويد فقيرم و قبلًا فقير نبوده ، يا معلوم نيست فقير بوده يا نه ، اگر از ظاهر حالش اطمينان پيدا شود كه فقير است مىشود به او زكات داد .\r\nمسئله 2067 - كسى كه بايد زكات بدهد ، اگر از فقيرى طلبكار باشد مىتواند طلبى را كه از او دارد ، بابت زكات حساب كند به شرط اين‌كه قرضى را كه گرفته در معصيت صرف نكرده باشد .\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nمسئله 2068 - اگر فقير بميرد و مال او به اندازهء قرضش نباشد انسان مىتواند باقيماندهء طلبى را كه از او دارد بابت زكات حساب كند . و اگر مالش به اندازه قرضش باشد ولى ورثه ، قرض او را نمىدهند ، يا به جهت ديگر انسان نتواند طلب خود را بگيرد در اين صورت نيز انسان مىتواند طلبى را كه دارد بابت زكات حساب كند هر چند احتياط در ترك است .\r\nمسئله 2069 - چيزى را كه انسان بابت زكات به فقير ميدهد لازم نيست به او بگويد كه زكات است . بلكه اگر فقير خجالت بكشد بهتر است به طورى كه دروغ نشود به صورت پيشكش بدهد . ولى بايد قصد زكات نمايد .\r\nمسئله 2070 - اگر به خيال اين‌كه كسى فقير است به او زكات بدهد ، بعد بفهمد فقير نبوده ، يا از روى ندانستن مسئله به كسى كه مىداند فقير نيست زكات بدهد ، چنانچه چيزى را كه به او داده باقى باشد بايد از او بگيرد و به مستحقّ بدهد ، و اگر از بين رفته باشد ، اگر گيرنده خودش را مستحقّ نمىدانسته و مىدانسته يا احتمال مىداده كه آنچه به او مىدهند زكات است دهنده مىتواند عوض آن را از او بگيرد و به مستحقّ بدهد چنان كه مىتواند گذشت نموده از مال خودش زكات را بدهد . ولى اگر گيرنده به عنوان ديگرى غير عنوان زكات گرفته ، مثلًا فكر كرده هديه است و دهنده هم تصريح به زكوهء نكرده است نمىتواند چيزى از او بگيرد و بايد از مال خودش زكات را به مستحقّ بدهد .\r\nمسئله 2071 - كسى كه بدهكار است و نمىتواند بدهى خود را بدهد ، اگر چه مخارج سال خود را داشته باشد مىتواند براى دادن قرض خود زكات بگيرد . ولى بايد مالى را كه قرض كرده در معصيت خرج نكرده باشد ، يا اگر در معصيت خرج كرده از آن معصيت توبه كرده باشد ، كه در اين صورت از سهم فقرا مىشود به او داد و در اين صورت اگر مخارج سال خود را داشته باشد بنابر احتياط ، قرض خود را از موجودى بدهد و براى مخارج ، زكات بگيرد .\r\nمسئله 2072 - اگر به كسى كه بدهكار است و نمىتواند بدهى خود را بدهد زكات بدهد ، بعد بفهمد قرض را در معصيت مصرف كرده ، اگر به قصد اداء قرضش زكات را به او داده نمىتواند آن را بابت زكات حساب كند ، و اگر براى اين‌كه فقير بوده به او داده است لازم نيست دوباره زكات را بدهد مگر اين‌كه فقير ، متجاهر به فسق باشد كه در اين صورت از نظر فقر هم استحقاق زكات را ندارد .\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nمسئله 2073 - مسافرى كه خرجى او تمام شده يا اموالش به سرقت رفته ، يا مركبش از كار افتاده ، چنانچه سفر او سفر معصيت نباشد و نتواند با قرض كردن ، يا فروختن چيزى خود را به مقصد برساند ، اگر چه در وطن خود فقير نباشد مىتواند زكات بگيرد . ولى اگر بتواند در جاى ديگر با قرض كردن ، يا فروختن چيزى مخارج سفر خود را فراهم كند ، فقط به مقدارى كه به آنجا برسد مىتواند زكات بگيرد .\r\nمسئله 2074 - مسافرى كه در سفر ، درمانده شده وزكات گرفته ، بعد از آنكه به وطنش رسيد ، اگر چيزى از زكات زياد آمده باشد ، بنابر احتياط واجب بايد آن را به حاكم شرع بدهد و بگويد آن چيز ، زكات است .\r\n\r\nشرايط كسانى كه مستحقّ زكاتند\r\nمسئله 2075 - كسى كه زكات مىگيرد بايد شيعهء دوازده امامى باشد ولى در سهم سبيل الله و مؤلّفه ، اين شرط نيست . و اگر شيعه بودن كسى ثابت شود و به او زكات بدهد و زكات تلف شود بعد معلوم شود شيعه نبوده ، لازم نيست دوباره زكات را بدهد . و اگر موجود است بايد از او پس بگيرد و به مستحقّ واقعى برساند يا دوباره بدهد .\r\nمسئله 2076 - اگر طفل يا ديوانه‌اى ، فقير باشد انسان مىتواند به ولى او زكات بدهد ، به قصد اين‌كه آنچه را مىدهد ملك طفل يا ديوانه باشد و ولى هم به همين قصد بگيرد .\r\nمسئله 2077 - اگر به ولى طفل و ديوانه ، دسترسى ندارد مىتواند با اجازه حاكم شرع ، خودش يا به وسيلهء يك نفر امين ، زكات را به مصرف طفل يا ديوانه برساند . و بايد موقعى كه زكات به مصرف آنان مىرسد نيّت زكات كنند .\r\nمسئله 2078 - به فقيرى كه گدائى مىكند مىشود زكات داد . ولى به كسى كه زكات را در معصيت مصرف مىكند نمىشود زكات داد .\r\nمسئله 2079 - گدائى كردن براى كسى كه نياز ندارد حرام است و پولى كه از اين راه بدست مىآورد - اگر دهندگان به عنوان نيازمند به او مىهند - ملك او نمىشود و ضامن مىباشد . ولى اگر نياز ضرورى دارد و كسى يا نهاد و ارگان به او نمىرسد ، گدائى براى او در ضرورت و به‌قدر ضرورت اشكالى ندارد ، ولى براى دهنده كه وضع او را نمىداند اشكالى ندارد و ثواب صدقه را مىبرد .\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nمسئله 2080 - به كسى كه معصيت كبيره را آشكارا بجا مىآورد ، احتياط واجب آن است كه زكات ندهند . و همچنين است به شارب الخمر هر چند در نهان .\r\nمسئله 2081 - به كسى كه بدهكار است و نمىتواند بدهى خود را بدهد ، اگر چه مخارج او بر انسان واجب باشد مىشود براى پرداخت بدهى ، زكات داد . ولى اگر زن ، براى خرجى خودش قرض كرده باشد شوهر نمىتواند بدهى او را از زكات بدهد . بلكه اگر كس ديگرى هم كه مخارج او بر انسان واجب است براى خرجى خود قرض كند احتياط واجب آن است كه بدهى او را از زكات ندهد .\r\nمسئله 2082 - انسان نمىتواند مخارج كسانى را كه خرجشان بر او واجب است مانند زن دائمى ، و اولاد ، و نوه‌ها ، و پدر و مادر ، و اجداد ، از زكات بدهد . ولى اگر مخارج آنان را ندهد ديگران مىتوانند به آنان زكات بدهند . مسئله 2083 - اگر انسان به پسرش زكات بدهد كه خرج زن و نوكر و كلفت فقير خود نمايد در صورتى كه پسر خرج و يا اجرت كار آنها را نداشته باشد اشكال ندارد ، مگر اين‌كه پسر نياز مبرم به زن و نوكر داشته باشد كه در اين صورت جزء نفقهء لازم بر پدر مىباشد و پدر بايد مخارج آنان را از مال خود بدهد .\r\nمسئله 2084 - اگر پسر به كتابهاى علمى دينى احتياج داشته باشد پدر مىتواند براى خريدن آنها به او زكات بدهد .\r\nمسئله 2085 - پدر مىتواند به پسر فقيرش زكات بدهد كه براى خود ، زن بگيرد . پسر هم مىتواند براى آنكه پدر فقيرش زن بگيرد زكات خود را به او بدهد ، مگر اين‌كه نياز مبرم به زن گرفتن داشته باشند كه در اين صورت بنابر احتياط مخارج زن گرفتن او را از مال شخصى خود بدهد نه از زكات .\r\nمسئله 2086 - به زنى كه شوهرش مخارج او را هر چند با اجبار مىدهد ، نمىشود زكات داد .\r\nمسئله 2087 - زنى كه متعه شده اگر فقير باشد ، شوهرش و ديگران مىتوانند به او زكات بدهند . ولى اگر شوهرش در ضمن عقد شرط كند كه مخارج او را بدهد ، يا به جهت ديگرى دادن مخارجش بر او واجب باشد ، در صورتى كه مخارج آن زن را بدهد يا زن بتواند او را مجبور كند نمىشود به آن زن ، زكات داد .\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nمسئله 2088 - زن مىتواند به شوهر فقير خود زكات بدهد ، اگر چه شوهر ، زكات را صرف مخارج خود آن زن نمايد .\r\nمسئله 2089 - سيّد مىتواند از سيّد زكات بگيرد و نمىتواند از غير سيّد زكات بگيرد . ولى اگر خمس و ساير وجوهات كفايت مخارج او را نكند و از گرفتن زكات ناچار باشد مىتواند از غير سيّد نيز زكات بگيرد . ولى احتياط واجب آن است كه اگر ممكن باشد فقط به مقدارى كه براى مخارج روزانه‌اش ناچار است ، بگيرد .\r\nمسئله 2090 - به كسى كه معلوم نيست سيّد است يا نه ، اگر در محلّ شهرت به سيادت ندارد مىشود زكات داد .\r\n\r\nنيّت زكات\r\nمسئله 2091 - انسان بايد زكات را به قصد قربت ، يعنى براى انجام فرمان خداوند عالم بدهد و در نيّت معيّن كند كه آنچه را مىدهد زكات مال است ، يا زكات فطره . ولى لازم نيست كه مال زكوى را معيّن كند و مثلًا لازم نيست كه معيّن كند چيزى را كه مىدهد زكات گندم است يا زكات جو . و اگر دو جور يا بيشتر زكات به عهده دارد اگر هم جنس يكى از آنها را داد زكات همان حساب مىشود مگر از باب قيمت باشد و تصريح به اين شود و از طرف فقير پذيرفته شود پس كسى كه زكات گوسفند و طلا بر او واجب است اگر يك گوسفند داد زكات گوسفند حساب مىشود .\r\nمسئله 2092 - اگر كسى را وكيل كند كه زكات مال او را بدهد ، چنانچه وكيل وقتى كه زكات را به فقير مىدهد ، از طرف مالك نيّت زكات كند كافى است و اگر مالك يا وكيل او بدون قصد قربت زكات را به فقير بدهد و پيش از آنكه آن مال از بين برود خود مالك نيّت زكات كند باز هم كافيست و زكات حساب مىشود .\r\n\r\nمسائل متفرّقه زكات\r\nمسئله 2093 - موقعى كه گندم و جو را از كاه جدا مىكنند ، و موقع خشك شدن خرما و انگور ، انسان بايد زكات را به فقير بدهد ، يا از مال خود جدا كند . و زكات طلا و نقره و گاو و گوسفند و شتر را بعد از تمام شدن ماه يازدهم بايد به فقير بدهد ، يا از مال خود به عنوان\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nزكات جدا نمايد . و بهتر است كه ضمن اين‌كه در همان اوّل ماه دوازدهم فوراً زكات را ميدهد نيّت كند كه اگر هم اكنون بايد بدهد زكات باشد و گرنه قرض باشد تا پايان ماه دوازدهم و آنگاه زكات حساب شود و بهر حال زكات را بايد فوراً بدهد ولى اگر منتظر فقير معيّنى باشد ، يا بخواهد به فقيرى بدهد كه از جهتى برترى دارد ، بنابر احتياط بايد فعلًا زكات را از مال خود جدا كند و كنارى بگذارد تا به مستحقّ منظور برساند .\r\nمسئله 2094 - كسى كه مىتواند زكات را به مستحقّ برساند ، اگر ندهد و به واسطهء كوتاهى او از بين برود بايد عوض آن را بدهد .\r\nمسئله 2095 - كسى كه مىتواند زكات را به مستحقّ برساند ، اگر زكات را ندهد و بدون آنكه در نگهدارى آن كوتاهى كند از بين برود ، چنانچه دادن زكات را به قدرى تأخير انداخته كه عرفاً خلاف فوريّت است بايد عوض آن را بدهد و اگر به اين مقدار تأخير نينداخته ، در صورتى كه دسترسى به مستحقّ نداشته چيزى بر او واجب نيست و اگر دسترسى داشته ، بنابر احتياط واجب بايد عوض آن را بدهد .\r\nمسئله 2096 - اگر زكات را از خود مال زكاتى كنار بگذارد مىتواند در بقيّهء آن تصرّف كند . چنان كه اگر از مال ديگرش كنار بگذارد مىتواند در تمام مال تصرّف نمايد و به هر حال پس از كنار گذاشتن بايد همان را حفظ كند تا به مستحقّ آن برساند و نمىتواند آن را با چيز ديگرى عوض كند مگر با اجازه حاكم شرع طبق مصلحت .\r\nمسئله 2097 - اگر از زكاتى كه كنار گذاشته منفعتى ببرد ، مثلًا گوسفندى كه براى زكات گذاشته بره بياورد ، مال فقير است .\r\nمسئله 2098 - اگر با عين مالى كه براى زكات كنار گذاشته براى خودش تجارت كند صحيح نيست . و اگر با اجازهء حاكم شرع براى مصلحت زكات تجارت كند تجارت صحيح ، و نفعش مال زكات است .\r\nمسئله 2099 - اگر پيش از آنكه زكات بر او واجب شود ، چيزى بابت زكات به فقير بدهد زكات حساب نمىشود . و بعد از آنكه زكات بر او واجب شد ، اگر چيزى را كه به فقير داده از بين نرفته باشد و آن فقير هم به فقر خود باقى باشد مىتواند چيزى را كه به او داده بابت زكات حساب كند .\r\nمسئله 2100 - فقيرى كه مىداند زكات بر انسان واجب نيست ، اگر چيزى بابت زكات\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nبگيرد و پيش او تلف شود ضامن است ولى بعداً موقعى كه زكات بر انسان واجب مىشود ، اگر آن فقير به فقر خود باقى باشد و مال را در معصيت مصرف نكرده باشد ، انسان مىتواند قيمت چيزى را كه به او داده بابت زكات حساب كند ولى اگر فقير نداند هنوز زكات برانسان واجب نشده و چيزى بابت زكات بگيرد و پيش او تلف شود ، ضامن نيست و انسان نمىتواند عوض آن را بابت زكات حساب كند .\r\nمسئله 2101 - مستحب است زكات گاو و گوسفند و شتر را به فقيرهاى آبرومند بدهد ، و در دادن زكات ، خويشان خود را بر ديگران ، و اهل علم و كمال را بر غير آنان ، و كسانى را كه اهل سؤال ( درخواست ) نيستند بر اهل سؤال مقدّم بدارد . مگر اين‌كه يك فقير از جهت ديگرى رجحان بيشترى داشته باشد كه در اين صورت مستحب است زكات را به او بدهد .\r\nمسئله 2102 - بهتر است زكات را آشكارا بدهند چنان كه بهتر است صدقه مستحبى را در نهان بدهند .\r\nمسئله 2103 - اگر در شهر كسى كه مىخواهد زكات را بدهد مستحقّى نباشد و نتواند زكات را به مصرف ديگرى هم كه براى آن معيّن شده برساند ، چنانچه اميد نداشته باشد كه بعداً مستحقّ پيدا كند بايد زكات را به شهر ديگر ببرد و به مصرف زكات برساند . و مخارج بردن به آن شهر به عهده خود او است . ولى اگر زكات تلف شود ضامن نيست .\r\nمسئله 2104 - اگر در شهر خودش مستحقّ پيدا شود مىتواند زكات را به شهر ديگر ببرد . ولى مخارج بردن به آن شهر را بايد از خودش بدهد ، و اگر زكات تلف شود ضامن است ، مگر آنكه با اجازه حاكم شرع برده باشد .\r\nمسئله 2105 - اجرت وزن كردن و پيمانه نمودن گندم و جو و كشمش و خرمايى را كه براى زكات مىدهد با خود اوست .\r\nمسئله 2106 - مقدارى كه به فقير مىدهند بنابر احتياط واجب نبايد بيش از مخارج سال او باشد هر چند دفعهء و يك جا بدهند . و احتياط مستحب است كه از 5 درهم يعنى 2 مثقال و 15 نخود نقره در زكات نقره و نيم دينار زكات طلا و قيمت اينها در غير طلا و نقره كمتر ، نباشد .\r\nمسئله 2107 - مكروه است انسان از مستحقّ درخواست كند زكاتى را كه از او گرفته به او بفروشد . ولى اگر مستحقّ بخواهد چيزى را كه گرفته بفروشد از كسى كه زكات را به او داده در خريد آن بر ديگران مقدّم است البتّه به قيمت واقعى آن .\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nمسئله 2108 - اگر شكّ كند زكاتى را كه بر او واجب بوده داده يا نه ، بايد زكات را بدهد ، هر چند شكّ او براى زكات سالهاى پيش باشد .\r\nمسئله 2109 - فقير نمىتواند زكات را به كمتر از مقدار آن صلح كند ، يا چيزى را گرانتر از قيمت آن بابت زكات قبول نمايد ، يا زكات را از مالك بگيرد و به او ببخشد .\r\nمسئله 2110 - انسان مىتواند از زكات ، قرآن يا هر گونه كتاب دينى بخرد و وقف نمايد ، هر چند بر اولادخود و يا كسانى كه خرج آنان بر او واجب است . و مىتواند توليت وقف را براى خود يا اولاد خود قرار دهد ولى بهتر است آن را به حاكم شرع بدهد ، ولى نمىتواند از زكات ملك بخرد و بر اولاد خود و يا بر كسانى كه مخارج آنان بر او واجب است وقف نمايد كه عايدى آن را به مصرف مخارج خود برسانند .\r\nمسئله 2111 - فقير مىتواند زكات را براى رفتن به حجّ و زيارت و مانند اينها به مصرف برساند ولى اگر به مقدار خرج سالش زكات گرفته باشد ، براى زيارت و مانند آن از سهم فقرا نمىتواند زكات بگيرد ولى از سهم سبيل الله مانعى ندارد .\r\nمسئله 2112 - اگر مالك ، فقيرى را وكيل كند كه زكات مال او را بدهد ، چنانچه آن فقير احتمال دهد كه قصد مالك اين بوده كه خود آن فقير از زكات بر ندارد نمىتواند چيزى از آن را براى خودش بردارد . و اگر يقين داشته باشد كه قصد مالك نفى او نبوده ، براى خودش هم مىتواند بردارد .\r\nمسئله 2113 - اگر فقير ، شتر و گاو و گوسفند و طلا و نقره را به مقدار نيازش بابت زكات بگيرد ، چنانچه به مقدار نصاب برسد و سال آنها بگذرد و ساير شرايط را داشته باشد بايد زكات آنها را بدهد .\r\nمسئله 2114 - اگر دو نفر در مالى كه زكات آن واجب شده با هم شريك باشند و يكى از آنان پيش از تقسيم زكات قسمت خود را بدهد و بعد مال را تقسيم كنند ، چنانچه بداند شريكش زكات سهم خود را نداده ، تصرّف او در سهم خودش هم اشكال دارد مگر اين‌كه به اذن شريك يا حاكم شرع زكات آن را بدهد .\r\nمسئله 2115 - كسى كه خمس يا زكات بدهكار است ، و كفاره و نذر و مانند اينها هم بر او واجب است ، و قرض هم دارد ، چنانچه نتواند همه آنها را بدهد ، اگر مالى كه خمس يا زكات آن واجب شده ، از بين نرفته باشد بايد خمس و زكات را بدهد ، و اگر از بين رفته باشد\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nبنابر احتياط واجب ابتداء حق الناس را بدهد و آنگاه مىتواند خمس يا زكات را بدهد ، يا كفاره و نذر و مانند اينها را اداء نمايد و تقسيم لازم نيست و تصميم بگيرد كه بقيه بدهى هايش را بعداً بپردازد ولى اگر از طرف حاكم شرع حكم افلاس و حجر او صادر شده باشد بايد تقسيم شود .\r\nمسئله 2116 - كسى كه خمس يا زكات بدهكار است ، و نذر و مانند اينها هم بر او واجب است ، و قرض هم دارد ، اگر بميرد و مال او براى همه آنها كافى نباشد ، چنانچه مالى كه خمس و زكات آن واجب شده از بين نرفته باشد بايد خمس يا زكات را بدهند و بقيه مال او را به چيزهاى ديگرى كه بر او واجب است قسمت كنند ، و اگر مالى كه خمس و زكات آن واجب شده از بين رفته باشد بايد مال او را به خمس و زكات و قرض و نذر و مانند اينها قسمت نمايند . مثلًا اگر چهل تومان خمس بر او واجب است و بيست تومان به كسى بدهكار است و همه مال او سى تومان است بايد بيست تومان بابت خمس ، و ده تومان به دَين او بدهند .\r\nمسئله 2117 - كسى كه مشغول تحصيل علم است و اگر تحصيل نكند مىتواند براى معاش خود كسب كند ، چنانچه تحصيل آن علم ، واجب يا مستحب باشد مىشود به او زكات داد . و اگر تحصيل آن علم ، واجب يا مستحب نباشد زكات دادن به او اشكال دارد .\r\n\r\nزكات فطره\r\nمسئله 2118 - كسى كه موقع غروب شب عيد فطر ، بالغ و عاقل و به هوش و غنى است بايد براى خودش و كسانى كه نان خور او هستند ، هر نفرى يك صاع كه تقريباً سه كيلو است گندم يا جو يا خرما يا كشمش يا برنج يا ذرت و مانند اينها به مستحق بدهد . و اگر پول يكى از اينها را هم بدهد كافى است . و بنابر احتياط ، فطره را از آنچه قوت متعارف در شهر اوست بدهد و بهتر است از آنچه قوت معمولى خود او و خانواده اوست بدهد .\r\nمسئله 2119 - كسى كه مخارج سال خود و عيالاتش را ندارد و كسبى هم ندارد كه بتواند مخارج سال خود و عيالاتش را بگذراند فقير است و دادن زكات فطره بر او واجب نيست .\r\nمسئله 2120 - انسان بايد فطره كسانى را كه در غروب شب عيد فطر نان خور او حساب مىشوند بدهد ، كوچك باشند يا بزرگ ، مسلمان باشند يا كافر ، دادن خرج آنان بر او واجب باشد يا نه ، در شهر خود او باشند يا در شهر ديگر .\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nمسئله 2121 - اگر كسى را كه نان خور او است و در شهر ديگر است وكيل كند كه از مال او فطره خود را بدهد ، چنانچه اطمينان داشته باشد كه فطره را مىدهد كفايت مىكند .\r\nمسئله 2122 - فطره مهمانى كه پيش از غروب شب عيد فطر با رضايت صاحبخانه وارد شده و نان خور او حساب مىشود بر او واجب است .\r\nمسئله 2123 - فطره مهمانى كه پيش از غروب شب عيد فطر بدون رضايت صاحبخانه وارد مىشود و مدتى نزد او مىماند ، بنابر احتياط مستحب است . و همچنين است فطره كسى كه انسان را مجبور كرده است كه خرجى او را بدهد . و لازم است كه خود آن شخص اگر واجد شرايط است فطره خود را بدهد .\r\nمسئله 2124 - فطره مهمانى كه بعد از غروب شب عيد فطر وارد مىشود بر صاحبخانه واجب نيست . ولى اگر پيش از غروب ، او را دعوت كرده باشد و در خانه او افطار كند ، بنابر احتياط مستحب هر دو زكات فطره را بدهند . گرچه ظاهراً بر صاحبخانه واجب است .\r\nمسئله 2125 - اگر كسى موقع غروب شب عيد فطر ، ديوانه يا بيهوش باشد ، زكات فطره بر او واجب نيست ، ولى در شخص بيهوشى كه بعد از غروب فوراً به هوش مىآيد احتياط استحبابى دادن فطره است .\r\nمسئله 2126 - اگر پيش از غروب بچه بالغ شود ، يا ديوانه عاقل گردد ، يا فقير غنى شود ، در صورتى كه شرايط ديگر را دارا باشد بايد زكات فطره را بدهد .\r\nمسئله 2127 - كسى كه موقع غروب شب عيد فطر ، زكات فطره بر او واجب نيست ، اگر تا پيش از ظهر روز عيد شرايط ديگر در او پيدا شود بهتر است زكات فطره را بدهد .\r\nمسئله 2128 - كافرى كه بعد از غروب شب عيد فطر ، مسلمان شده فطره بر او واجب نيست .\r\nمسئله 2129 - كسى كه فقير است و فطره بر او واجب نيست اگر فقط به اندازه يك صاع كه تقريباً سه كيلو است گندم و مانند آن دارد مستحب است زكات فطره را بدهد . و چنانچه عيالاتى داشته باشد و بخواهد فطره آنها را هم بدهد مىتواند به قصد فطره ، آن يك صاع را به يكى از عيالاتش بدهد و او هم به همين قصد به ديگرى بدهد و همچنين تا به نفر آخر برسد . و بهتر است نفر آخر چيزى را كه مىگيرد به كسى بدهد كه از خودشان نباشد . و اگر يكى از آنها صغير باشد ولى او به جاى او مىگيرد . و احتياط واجب آن است چيزى را كه براى صغير گرفته به كسى ندهد .\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nمسئله 2130 - اگر بعد از غروب شب عيد فطر ، بچه‌دار شود ، يا كسى نان خور او حساب شود واجب نيست فطره او را بدهد ، اگر چه بهتر است فطره كسانى را كه بعد از غروب تا پيش از ظهر روز عيد نان خور او حساب مىشوند بدهد .\r\nمسئله 2131 - اگر انسان نان خور كسى باشد و پيش از غروب ، نان خور كس ديگر شود فطره او بر كسى كه نان خور او شده واجب است . مثلًا اگر دختر پيش از غروب به خانه شوهر رود شوهرش بايد فطره او را بدهد .\r\nمسئله 2132 - كسى كه ديگرى بايد فطره او را بدهد واجب نيست فطره خود را بدهد .\r\nمسئله 2133 - اگر فطره انسان بر كسى واجب باشد و او فطره را ندهد ، بر خود انسان واجب نمىشود . ولى اگر شخص غنى ، نان خور فقير باشد احتياط واجب آن است كه غنى فطره خود را بدهد .\r\nمسئله 2134 - اگر كسى كه فطره او بر ديگرى واجب است خودش فطره را بدهد از كسى كه فطره بر او واجب شده ساقط نمىشود ، مگر اين‌كه به اذن او يا تبرعا از طرف او باشد و د رحقيقت تكليف او را به نيابت انجام دهد .\r\nمسئله 2135 - زنى كه شوهرش مخارج او را نمىدهد ، چنانچه نان خور كس ديگر باشد فطره‌اش بر آن كس واجب است . و اگر نان خور كس ديگر نيست ، در صورتى كه فقير نباشد بايد فطره خود را بدهد .\r\nمسئله 2136 - كسى كه سيد نيست نمىتواند به سيد فطره بدهد . حتى اگر سيدى نان خور او باشد نمىتواند فطره او را به سيد ديگر بدهد .\r\nمسئله 2137 - فطره طفلى كه از مادر يا دايه شير مىخورد ، بر كسى است كه مخارج مادر يا دايه را مىدهد . ولى اگر طفل مالى دارد مادر يا دايه مخارج خود را از مال طفل بر مىدارند فطره طفل بر كسى واجب نيست .\r\nمسئله 2138 - انسان اگر چه مخارج عيالاتش را از مال حرام بدهد ، بايد فطره آنان را از مال حلال بدهد .\r\nمسئله 2139 - اگر انسان كسى را اجير نمايد و شرط كند كه مخارج او را بدهد در صورتى كه به شرط خود عمل كند و نان خور او حساب شود بايد فطره او را هم بدهد .\r\nمسئله 2140 - اگر كسى بعد از غروب شب عيد فطر بميرد بايد فطره او و عيالاتش را از مال او بدهند . ولى اگر پيش از غروب بميرد واجب نيست فطره او و عيالاتش را از مال او بدهند .\r\n\r\n","description":"","footnote":"","page_name":" 361 ","page_number":361},
  {"content":"\r\n\r\n\r\nمصرف زكات فطره\r\nمسئله 2141 - احتياط مستحب آن است كه زكات فطره را فقط به فقرا و مساكين شيعه اثنى عشرى بدهند براى خوراك و لباس و سائر احتياجاتشان يا به‌عنوان سرمايه كار براى تامين زندگيشان ، ليكن بهر حال بيش از مخارج زندگى يك سالشان را نمىتوان داد . چنان كه تأسيس كارخانجات از پول زكات فطره براى تحصيل درآمد و خرج آن در مصارف خيريه حتى در زندگى فقرا ، احتياط واجب آن است كه جايز نمىباشد .\r\nمسئله 2142 - اگر طفل شيعه‌اى فقير باشد ، انسان مىتواند فطره را با اجازه ولى شرعى به مصرف او برساند ، يا به قصد تمليك طفل به ولى طفل ، بدهد .\r\nمسئله 2143 - فقيرى كه فطره به او مىدهند لازم نيست عادل باشد . ولى احتياط واجب آن است كه به شرابخوار و كسى كه آشكارا معصيت كبيره مىكند فطره ندهند .\r\nمسئله 2144 - به كسى كه فطره را در معصيت مصرف مىكند نبايد فطره بدهند .\r\nمسئله 2145 - احتياط واجب آن است كه به يك فقير بيشتر از مخارج سالش و نيز كمتر از يك صاع كه تقريباً سه كيلو است فطره ندهند . و همچنين يك سر فطره را به يك نفر بدهند و تقسيم نكنند . مثلًا به يك فقير ، يك سر و يا يك سرو نيم ندهند . بلكه يا يك سر بدهند يا دو سر .\r\nمسئله 2146 - اگر از جنسى كه قيمتش دو برابر قيمت معمولى آن است ، مثلًا از گندمى كه قيمت آن دو برابر قيمت گندم معمولى است ، نصف صاع كه معناى آن در مسئله پيش گفته شد بدهد كافى نيست . ولى اگر آن را به قصد قيمت فطره بدهد و با فقير توافق شود اشكال ندارد .\r\nمسئله 2147 - انسان نمىتواند نصف صاع را از يك جنس مثلًا گندم ، و نصف ديگر آن را از جنس ديگر ، مثلًا جو بدهد . ولى اگر آن را به قصد قيمت فطره بدهد و با فقير توافق شود اشكال ندارد .\r\nمسئله 2148 - مستحب است در دادن زكات فطره ، خويشان فقير خود را بر ديگران مقدم دارد و بعد همسايگان فقير را ، و همچنين مستحب است اهل علم فقير را بر غير اهل علم مقدم بدارد . ولى اگر ديگران از جهتى برترى داشته باشند مستحب است آنها را مقدم بدارد .\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nمسئله 2149 - اگر انسان به خيال اين‌كه كسى فقير است به او فطره بدهد و بعد بفهمد فقير نبوده ، چنانچه مالى را كه به او داده از بين نرفته باشد ، بايد پس بگيرد و به مستحق بدهد . و اگر نتواند بگيرد بايد از مال خودش فطره را بدهد . و اگر از بين رفته باشد در صورتى كه گيرنده فطره خود را مستحق نمىدانسته و مىدانسته يا احتمال مىداده آنچه را گرفته فطره است بايد عوض آن را بدهد ، و الا دادن عوض بر او واجب نيست و انسان بايد دوباره فطره را بدهد .\r\nمسئله 2150 - اگر كسى بگويد فقيرم ، نمىشود به او فطره داد ، مگر آنكه اطمينان پيدا كند كه فقير است ، يا انسان بداند كه قبلًا فقير بوده است .\r\n\r\nمسائل متفرقه زكات فطره\r\nمسئله 2151 - انسان بايد زكات فطره را به قصد قربت ، يعنى براى انجام فرمان خداوند بدهد و موقعى كه آن را مىدهد نيّت دادن فطره نمايد .\r\nمسئله 2152 - اگر پيش از ماه رمضان فطره را بدهد صحيح نيست . و احتياط آن است كه در ماه رمضان هم فطره را ندهد . ولى اگر پيش از رمضان يا در ماه رمضان به فقير قرض بدهد و بعد از آنكه فطره بر او واجب شد ، طلب خود را بابت فطره حساب كند مانعى ندارد .\r\nمسئله 2153 - گندم يا چيز ديگرى را كه براى فطره مىدهد بايد به جنس ديگر ، يا خاك مخلوط نباشد يا اگر مخلوط است چيزى كه مخلوط شده به‌قدر معمول يا به قدرى كم باشد كه قابل اعتنا نباشد . و اگر بيش از اين مقدار باشد در صورتى صحيح است كه خالص آن به يك صاع برسد . ولى اگر مثلًا يك صاع گندم به چندين من خاك مخلوط باشد كه خالص كردن آن خرج يا كار بيشتر از متعارف دارد ، دادن آن كافى نيست .\r\nمسئله 2154 - اگر فطره را از چيز معيوب بدهد بنابر احتياط واجب كافى نيست . ولى اگر جايى باشد كه خوراك غالب آنها معيوب است اشكال ندارد .\r\nمسئله 2155 - كسى كه فطره چند نفر را مىدهد لازم نيست همه را از يك جنس بدهد ، و اگر مثلًا فطره بعضى را گندم ، و فطره بعض ديگر را جو بدهد كافى است .\r\nمسئله 2156 - كسى كه نماز عيد فطر مىخواند بنابر احتياط واجب بايد فطره را پيش از نماز عيد فطر بدهد . و اگر مستحق آن موجود نيست آن را جدا نمايد . ولى اگر نماز عيد نمىخواند مىتواند دادن فطره را تا ظهر تأخير بيندازد .\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nمسئله 2157 - اگر به نيّت فطره ، مقدارى از مال خود را كنار بگذارد و تا ظهر روز عيد به مستحق ندهد ، احتياط واجب آن است كه هر وقت آن را مىدهد فقط نيّت فطره نمايد و نيّت اداء و قضا نكند .\r\nمسئله 2158 - اگر موقعى كه دادن زكات فطره واجب است فطره را ندهد و كنار هم نگذارد ، احتياط واجب آن است كه بعداً بدون اين‌كه نيّت اداء و قضا كند فطره را بدهد .\r\nمسئله 2159 - اگر فطره را كنار بگذارد نمىتواند آن را براى خودش بردارد و مال ديگرى را براى فطره بگذارد .\r\nمسئله 2160 - اگرانسان مالى داشته باشد كه قيمتش از فطره بيشتر است ، چنانچه بخواهد مقدارى از آن مال براى فطره باشد . فقط با توافق فقير به‌عنوان قيمت فطره و در اختيار او قرار دادن ممكن است .\r\nمسئله 2161 - اگر مالى را كه براى فطره كنار گذاشته از بين برود ، چنانچه دسترسى به فقير داشته و دادن فطره را تأخير انداخته است بايد عوض آن را بدهد . و اگر دسترسى به فقير نداشته ضامن نيست . مگر آنكه در نگهدارى آن كوتاهى كرده باشد .\r\nمسئله 2162 - اگر در محل خودش مستحق پيدا شود ، احتياط واجب آن است كه فطره را به جاى ديگر نبرد ، و اگر به جاى ديگر ببرد و تلف شود بايد عوض آن را بدهد .\r\n\r\n","description":"","footnote":"","page_name":" 364 ","page_number":364},
  {"content":"\r\n\r\n\r\nاحكام حج\r\nمسئله 2163 - حج : زيارت كردن خانه خدا و انجام اعمالى كه مناسك حج ناميده مىشود و در تمام عمر بر كسى كه اين شرايط را دارا باشد يك مرتبه واجب مىشود :\r\nاول : آنكه بالغ باشد .\r\nدوم : آنكه عاقل باشد .\r\nسوم : آنكه - اگر در جايى خداى نخواسته هنوز نظام برده دارى باشد - برده شخص ديگرى نباشد - .\r\nچهارم : به واسطهء رفتن به حج مجبور نشود كه كار حرامى را كه اهميتش در شرع از حج بيشتر است انجام دهد ، يا عمل واجبى را كه از حج مهمتر است ترك نمايد .\r\nپنجم : آنكه مستطيع باشد . و استطاعت به چند چيز حاصل مىشود .\r\n1 - داشتن توشه راه و چيزهايى را كه بر حسب حالش در سفر به آن محتاج است و همين‌طور وسيله راه يا مالى كه بتواند بوسيله ان اين چيزها را تهيّه كند .\r\n2 - سلامت مزاج و توانايى آن را داشته باشد كه بتواند مكه رود و حج را بجا آورد .\r\n3 - در راه مانعى از رفتن نباشد . و اگر راه بسته باشد ، يا انسان بترسد كه در راه ، جان يا عرض او صدمه ببيند ، يا مال او را ببرند حج بر او واجب نيست . ولى اگر از راه ديگرى بتواند برود ، اگر چه دور تر باشد در صورتى كه مشقّت زياد نداشته باشد بايد از آن راه برود .\r\n4 - به قدر بجا آوردن اعمال حج وقت داشته باشد .\r\n5 - مخارج كسانى را كه خرجى آنان شرعاً يا عرفاً بر او لازم است ، مثل زن و بچه و كارگر و خدمتكار و . . . ، داشته باشد .\r\n\r\n","description":"","footnote":"","page_name":" 365 ","page_number":365},
  {"content":"\r\n\r\n6 - در اثر رفتن به حج كسب و كار و يا درآمد ملك و يا هر راه ديگرى را كه براى ادامه معاش خود دارد از دست ندهد .\r\nمسئله 2164 - كسى كه در راه حج براى خدمات مادى يا معنوى ، چون رانندگى و خبرنگارى و خدمات ديگر يا به عنوان روحانى كاروان يا ناظر يا پزشك يا پرستار و امثال اينها استخدام مىشود و مىتواند با انجام كارش بدون زحمت و دشوارى فوق‌العاده اى حج انجام دهد ، پس از پذيرفتن اين قبيل خدمات ، حج بر او واجب مىشود .\r\nمسئله 2165 - كسى كه بدون خانه ملكى رفع احتياجش نمىشود و بدون داشتن آن به مشقّت مىافتد وقتى حج بر او واجب است كه خانه يا پول آن را هم داشته باشد .\r\nمسئله 2166 - زنى كه مىتواند مكه برود ، اگر بعد از برگشتن از خودش مال نداشته باشد و شوهرش هم مثلًا فقير باشد و خرجى او را ندهد و ناچار شود كه به سختى زندگى كند ، حج بر او واجب نيست ، ولى اگر شوهرش تمكّن دارد و مخارج او را مىدهد با داشتن خرج رفتن و برگشتن مستطيع مىشود .\r\nمسئله 2167 - اگر كسى توشه راه و مركب سوارى نداشته باشد و ديگرى به او بگويد : حج برو من خرج تو و عيالات تو را در موقعى كه در سفر حج هستى مىدهم ، در صورتى كه اطمينان داشته باشد كه خرج او را مىدهد حج بر او واجب مىشود . و در اين صورت معتبر نيست كه بعد از برگتشن ، محل درآمدى داشته باشد . و همچنين اگر مقدار مخارج را در اختيارش قرار بدهند ولى ملك او نكنند اگر اطمينان داشته باشدكه از اوپس نمىگيرند واجب است حج برود .\r\nمسئله 2168 - اگر خرجى رفتن و برگشتن و خرجى عيالات كسى را در مدتى كه مكه مىرود و برمىگردد به او ببخشند و با او شرط كنند كه حج كند ، اگر چه قرض داشته باشد و در موقع برگشتن هم مالى كه بتواند با آن زندگى كند نداشته باشد بايد قبول نمايد و حج بر او واجب مىشود مگر اين‌كه قبول بخشش براى او مستلزم ذلت و خوارى باشد .\r\nمسئله 2169 - اگر مقدارى مال كه براى حج كافى است به كسى بدهند و با او شرط كنند كه در راه مكه خدمت كسى كه مال را داده بنمايد قبول بر او لازم نيست و حج بر او واجب نمىشود مگر اين‌كه خدمت كردن براى او عادى باشد و شغل معمولى او نيز مناسب خدمت باشد كه در اين صورت بنابر احتياط واجب قبول اين كار لازم است . و پس از قبول مستطيع مىشود .\r\nمسئله 2170 - اگر مقدارى مال به كسى بدهند و حج بر او واجب شود ، چنانچه حج نمايد ، هر چند بعداً مالى از خود پيدا كند ديگر حج بر او واجب نيست .\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nمسئله 2171 - اگر براى تجارت ، مثلًا تا جده برود و مالى به دست آورد كه اگر بخواهد از آنجا به مكه رود بتواند ، و ساير شرايط را هم دارا باشد بايد از آنجا حج كند . و در صورتى كه حج نمايد ، اگر چه بعداً مالى پيدا كند كه بتواند از وطن خود به مكه رود ديگر حج بر او واجب نيست .\r\nمسئله 2172 - اگر انسان ، اجير شود كه از طرف كس ديگر حج كند ، چنانچه خودش نتواند برود و بخواهد ديگرى را بفرستد بايد از كسى كه او را اجير كرده اجازه بگيرد .\r\nمسئله 2173 - اگر كسى مستطيع شود و مكه نرود و فقير شود ، بايد اگر چه به زحمت زياد باشد بعداً حج كند ، حتى به اين صورت كه كسى او را براى حج اجير كند بايد به مكه رود و حج كسى را كه براى او اجير شده بجا آورد و تا سال بعد در مكه بماند و براى خود حج نمايد . ولى اگر ممكن باشد كه اجير شود و اجرت را نقد بگيرد و كسى كه او را اجير كرده راضى شود كه حج او در سال بعد بجا آورده شود ، بايد سال اوّل براى خود ، و سال بعد براى كسى كه اجير شده حج نمايد .\r\nمسئله 2174 - اگر در سال اولى كه مستطيع شده بدون كوتاهى و تأخير به مكه رود و در وقت معينى كه دستور داده‌اند به عرفات و مشعرالحرام نرسد ، چنانچه در سالهاى بعد مستطيع نباشد حج بر او واجب نيست . ولى اگر از سالهاى پيش مستطيع بوده و نرفته ، اگر چه به زحمت زياد باشد بايد حج كند .\r\nمسئله 2175 - اگر در سال اولى كه مستطيع شده با وجود توانائى حج نكند و بعد به واسطه پيرى يا مرض و ناتوانى نتواند حج نمايد و نا اميد باشد از اين‌كه بعداً خودش حج كند ، بايد ديگرى را از طرف خودبفرستد . بلكه اگر در همان سال اولى كه به قدر رفتن حج مال پيدا كرده ، ناتوان بوده به واسطه پيرى يا مرض يا ناتوانى يا عذر ديگر نتواند حج كند و مأيوس است كه بعداً خودش بتواند به حج برود ، احتياط واجب آن است كسى را از طرف خود بفرستد كه حج نمايد و در نيابت جايز است زن و مرد از يك ديگر نيابت كنند و همچنين جايز است صَروره ؛ يعنى كسى را كه تا حال حج بجا نياورده نايب بگيرند .\r\nمسئله 2176 - كسى كه از طرف ديگرى براى حج اجير شده ، بايد طواف نساء را از طرف او بجا آورد . و اگر بجا نياورد ، زن بر خود اجير حرام مىشود .\r\nمسئله 2177 - اگر طواف نساء را درست بجا نياورد يا فراموش كند . چنانچه بعد از چند روز يادش بيايد و از بين راه برگردد و بجا آورد صحيح است ، و اگر نتواند برگردد نايب بگيرد تا بجاى او انجام دهد .\r\n\r\n","description":"","footnote":"","page_name":" 367 ","page_number":367},
  {"content":"\r\n\r\n\r\nاحكام دفاع\r\nمسئله 2178 - اگر دشمن بر بلاد مسلمانان و مرزهاى آنها هجوم آورد بر جميع مسلمانان ، دفاع از آن و دفع دشمن به هر وسيله ممكن واجب است . و در اين امر ، احتياج به اذن حاكم شرع نيست . چنان كه ايادى به ظاهر مسلمان دشمن نيز اگر هجوم آورند همين حكم را دارد و اگر هجوم نشده ليكن خوف هجوم و استيلاء آنان باشد واجب است مرزهاى دفاعى خود را تقويت نموده آماده دفع دشمن شوند .\r\nمسئله 2179 - اگر در داخل ممالك اسلامى طرحها و نقشه‌هايى از طرف اجانب كشيده شده باشد و خوف آن باشد كه اجانب بر ممالك اسلامى تسلط پيدا كنند بر مسلمانان واجب است كه به هر وسيله ممكن ، نقشه آنان را به هم بزنند و از توسعه نفوذ آنان جلوگيرى كنند .\r\nمسئله 2180 - اگر در روابط سياسى بين دولتهاى اسلامى و دول اجانب ، خوف آن باشد كه اجانب بر ممالك اسلامى ، تسلط پيدا كنند اگر چه تسلط سياسى و اقتصادى باشد بر مسلمانان لازم است كه با اين نحو روابط مخالفت كنند و دولتهاى اسلامى را به قطع اين گونه روابط ملزم نمايند .\r\nمسئله 2181 - اگر عقد رابطه سياسى يا تجارى بين يكى از دَول اسلامى با اجانب ، مخالف مصلحت اسلام و مسلمانان باشد اين گونه رابطه جايز نيست و اگر دولتى اقدام به آن نمود ، بر ساير دَول اسلامى واجب است آن را به هر نحو كه ممكن است به قطع رابطه ملزم نمايند .\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nمسئله 2182 - اگر بعضى از رؤسا يا ديگر افراد مؤثّر حكومتى در ممالك اسلامى موجب بسط نفوذ سياسى يا اقتصادى يا نظامى اجانب شوند كه مخالف مصالح اسلام و مسلمانان است ، به واسطه اين خيانت ، از مقامى كه دارند - هر مقامى باشد - خود به خود منعزل مىشوند و بر مسلمانان لازم است به هر نحو ممكن آنان را با رعايت موازين شرعيّه مجازات نمايند .\r\nمسئله 2183 - روابط تجارى و سياسى با دَول ظالم و غاصب اراضى مسلمين از قبيل دولت اسرائيل ، جايز نيست . و بر مسلمانان لازم است كه به هر نحو ممكن با اين گونه روابط مخالفت كنند . و بازرگانانى كه با اسرائيل و عُمّال اسرائيل روابط تجارى دارند ، خائن به اسلام و مسلمانان هستند و عمل آنان كمك به هدم اسلام است . و بر مسلمانان لازم است با اين جنايتكاران ، چه دولتها و چه تجار ، قطع رابطه كنند و آنان را به توبه و ترك روابط با اين نحو دولتها ملزم نمايند .\r\n\r\nدفاع از حقوق شخصى\r\nمسئله 2184 - اگر كسى به خود انسان ، يا ناموس ، يا خويشان و بستگان انسان ، يا به مسلمانى ديگر به قصد كشتن يا تجاوز ، هجوم آورد بر انسان واجب است به هر نحو كه ممكن است دفاع كند هر چند منجر به كشتن مهاجم شود . ولى بايد سعى كند تا وقتى كه راه خفيفتر ميسّر است دست به كار شديد و خشن نزند .\r\nمسئله 2185 - اگرانسان نتواند به تنهايى از جان و ناموس خود دفاع كند واجب است از ديگران كمك بگيرد هر چند از ظلمه باشند .\r\nمسئله 2186 - اگر دزدى به قصد بردن مال انسان ، يا بستگان او هجوم آورد انسان حق دارد دفاع كند هر چند منجر به كشتن مهاجم شود ، با رعايت مراتب دفاع از خفيفتر تا خشن .\r\nمسئله 2187 - اگر با رعايت مراتب دفاع ، به طرف ، خسارت مالى يا نقص عضو وارد شود ، يا كشته شود انسان ضامن نيست . ولى اگر درجات خفيفتر ميسر بود و با اين حال انسان عمداً به سراغ مراحل بالاتر و شديدتر برود ، بنابر احتياط ، ضامن است .\r\nمسئله 2188 - اگر از طرف مهاجم ، خسارت مالى ، يا جانى ، يا نقص عضو به انسان وارد شد ، شخص مهاجم ضامن است .\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nمسئله 2189 - اگر انسان بر دزد يا شخص مهاجم پيروز شد ، و او را كاملًا در اختيار خود گرفت حق ندارد بىجهت او را بزند يا مجروح كند يا بكشد ، بلكه تعزير او با حاكم شرع است .\r\nمسئله 2190 - اگر انسان مرد اجنبى را با همسر خود ، يا دختر يا خويشان خود بيابد در حالى كه قصد تجاوز دارد بايد به هر نحو شده دفاع نمايد هر چند منجر به كشتن او شود . بلكه واجب است انسان از ناموس مسلمانان ديگر هم دفاع نمايد ، ولى اگر با امكان مرتبه خفيف‌تر دست به كار شديدتر بزند بنابر احتياط ضامن است . ولى رعايت مراتب در صورتى لازم است كه فرصت از دست نرود ، اگربا رعايت مراتب خوف از دست رفتن فرصت ، و غلبه مهاجم باشد ديگر مراعات مراتب لازم نيست .\r\nمسئله 2191 - بنابر مشهور ، اگر كسى ببيند مردى با همسر او زنا مىكند و دانست كه زن با رضايت خود تسليم او شده مىتواند هر دو را بكشد و بين خود و خدا نه گناه دارد و نه ضامن است . ولى بايد بتواند نزد حاكم شرع ثابت كند و گرنه حاكم شرع حكم به قصاص مىكند . و در هر حال ، زن اگر زنا دهد بر شوهر خود حرام نمىشود .\r\nمسئله 2192 - اگر كسى به منظور اطلاع بر ناموس و اسرار مردم ، به طور عادى يا با دوربين به درون خانه آنان نگاه كند واجب است او را منع كنند ، و اگر دست برنداشت به هر نحو شده جلوگيرى نمايند ولو منجر به نقص عضو يا كشته شدن او بشود ، البتّه با رعايت مراتب . و همچنين است اگر نگاه كننده از خويشان و ارحام صاحبخانه باشد ولى منظورش نگاه كردن به چيزهايى است كه نگاه كردن به آنها بر او حرام است مثل عورت .\r\nمسئله 2193 - اگر انسان احتمال بدهد يا بداند كه دفاع او از جان خود يا بستگان منجر به كشته شدن خودش خواهد شد باز هم دفاع جايز ، بلكه گاهى واجب است ، ولى نسبت به مال اگر مىداند كه دفاع او از مال منجر به كشته شدن خودش مىشود دفاع واجب نيست ولى اگر دفاع كرد و كشته شد به درجه‌اى حكم شهيد را دارد .\r\nمسئله 2194 - اگر حيوان درنده شخصى ، به انسان حمله كند انسان حق دارد از خود دفاع كند و با رعايت مراتب اگر به حيوان خسارت وارد شود انسان ضامن نيست مگر در موردى كه انسان متجاوز باشد .\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nمسئله 2195 - اگر انسان خيال كرد طرف ، قصد هجوم به جان ، يا ناموس ، يا مال او را دارد و در مقام دفاع ، خسارت مالى يا جانى به طرف وارد كرد ولى بعد معلوم شد طرف چنين قصدى نداشته و انسان اشتباه كرده است در اين صورت انسان گناه ندارد ولى ضامن خسارت طرف است .\r\nمسئله 2196 - اگر دزد يا مهاجم مسلح به او حمله‌ور شد ، ولى او متوجّه نشد و به قصد حمله ابتدايى به او حمله برد ولى در واقع دفاع بود ، او ضامن نقص عضو يا خون مهاجم نمىباشد ، هر چند گناه تجرى دارد .\r\nمسئله 2197 - اگر دزد يا مهاجم ديگر به طرف او حمله‌ور شد ليكن مىداند كه مانعى هست كه او موفق نمىشود نبايد به مهاجم ضررى وارد كند ، و اگر كرد ضامن است و همين‌طور اگر مهاجم پيش از برخورد توبه كند . ولى اگر احتمال قوى آن است كه با اظهار توبه قصد نيرنگ دارد مىتواند به او ضرر برساند ولى اگر بعداً يقين كند كه واقعا قصد حمله نداشته يا منصرف شده بود ضامن مىباشد .\r\nمسئله 2198 - در نزاع دو دزد يا مهاجم با يكديگر هر كدام كه شروع كرده ضامن است و ديگرى كه دفاع مىكند اگر ضررى بزند ضامن نيست .\r\nمسئله 2199 - اگر دزد يا مهاجم فرار كند و مطمئن شويم كه ديگر برنمىگردد اضرار او جايز نيست ، ولى اگر احتمال عقلائى مىرود كه فرارش به قصد تجديد قوا و حمله مجدد است و ممكن است فرصت از دست برود ، جايز است با رعايت مراتب به او حمله ، شود .\r\n\r\n","description":"","footnote":"","page_name":" 371 ","page_number":371},
  {"content":"\r\n\r\n\r\nامر به معروف و نهى از منكر\r\nمسئله 2200 - از مهمترين واجبات شرعى و از ضروريات دين مىباشد و در قرآن كريم و روايات اهلبيت ( عليهم السلام ) تأكيدات زياد در باره اين دو وارد شده است . در حديثى از پيامبر اكرم ( ص ) آمده است : خداوند از مؤمن ضعيف و بىدين بدش مىآيد . سؤال شد كه آن كيست ؟ فرمود : آنكه نهى از منكر نمىكند . و از مولى الموحدين ( ع ) نقل است : پيشينيان شما هلاك شدند ، چون معصيت‌ها مىكردند و علماى الهى آنها را منع نمىكردند . . .\r\nمسئله 2201 - امر به معروف و نهى از منكر با شرايطى كه ذكر خواهد شد واجب است ، و ترك آن معصيت است . و در مستحبات و مكروهات ، امر و نهى مستحب است .\r\nمسئله 2202 - به عقيده مشهور علما ، امر به معروف و نهى از منكر ، واجب كفائى مىباشد و در صورتى كه بعضى از مكلفين به قدر كفايت قيام به آن كنند از ديگران ساقط است . و اگر اقامه معروف و جلوگيرى از منكر متوقف بر اجتماع جمعى از مكلفين باشد واجب است اجتماع كنند . و اگر عده‌اى قيام كردند و چون ديگران همكارى نكردند موفق نشدند از عهده آنها ساقط مىشود و گناه به گردن متخلفين است ليكن به احتمال قوى . امر به معروف و نهى از منكر واجب عينى با شد و تا به نتيجه منظور نرسيده بايد همه قيام كنند هر چند عده‌اى به قدر كفايت هم قيام كرده باشند .\r\nمسئله 2203 - اگر بعضى ، امر و نهى كنند و مؤثّر نشود و بعض ديگر احتمال بدهند كه امر آنان يا نهى آنان مؤثّر است واجب است امر و نهى كنند .\r\nمسئله 2204 - در امر به معروف و نهى از منكر صرف بيان مسئله شرعيّه كفايت نمىكند بلكه بايد شخص خلافكار را وادار به اصلاح عملى كنند .\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nمسئله 2205 - بنابر اقوى در امر به معروف و نهى از منكر ، قصد قربت معتبر نيست . بلكه مقصود ، اقامه واجب ، و جلوگيرى از حرام است . ولى اجر و ثواب متوقف بر قصد قربت مىباشد . مثل همه واجبات غير عبادى .\r\nمسئله 2206 - در اين وظيفه الهى فرقى بين موارد خلاف از نظر گناه صغيره يا كبيره نيست .\r\nمسئله 2207 - اگر كسى تصميم به كار خلافى بگيرد و احتمال قوى بدهيم كه موفق نمىشود ، نهى از منكر واجب نيست .\r\n\r\nشرايط امر به معروف و نهى از منكر\r\nمسئله 2208 - كسى كه مىخواهد امر و نهى كند بايد معروف را از منكر تشخيص دهد . پس جاهل به معروف و منكر حق ندارد ، بلكه نمىتواند امر به معروف و نهى از منكر كند . و اگر انسان بداند كه كسى يا كسانى فعل منكرى را انجام مىدهند و نداند كدام يك از كارهاى آنان حرام و منكر است لازم است ، به هر حال جلو كار حرامشان را با توسل به ديگران كه تشخيص مىدهند يا با يادگيرى و تحقيق خود بگيرد .\r\nمسئله 2209 - اگر مسئله اختلافى باشد و احتمال بدهد كه كار شخص به عقيده اجتهادى يا تقليدى خودش جايز است ، امر و نهى او جايز نيست .\r\nمسئله 2210 - اگر شخصى روى جهل به موضوع ، ارتكاب خلاف مىكند لازم نيست او را متوجّه كنند ، مگر اين‌كه از امور مهمه باشد ، مثل اين‌كه شخص محترمى را به خيال اين‌كه دشمن است بخواهد بكشد .\r\nمسئله 2211 - در وجوب امر به معروف و نهى از منكر چند چيز شرط است :\r\nاول : آنكه احتمال بدهد امر و نهى او تأثير مىكند . پس اگر بداند اثر نمىكند واجب نيست . ولى اگر بداند يا احتمال دهد كه امر و نهى حالا ، در آينده اثر خواهد كرد واجب است .\r\nدوم : آنكه بداند يا مطمئن شود كه شخص معصيت كار كه اينك معصيت را انجام داده است بنا دارد معصيت خود را تكرار كند . ولى اگر بداند يا احتمال عقلائى بدهد كه ديگر تكرار نمىكند واجب نيست .\r\nسوم : آنكه در امر و نهى ، مفسده مهم‌تر نباشد . پس اگر بداند يا احتمال عقلائى بدهد كه اگر امر يا نهى كند ضرر جانى يا عرضى و آبروئى يا مالى قابل توجّه به او يا خويشان و\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nنزديكان او مىرسد واجب نيست . بلكه با احتمال عقلايى وقوع ضرر جانى يا عرضى و يا مالى زياد بر مؤمنين ديگر نيز واجب نمىباشد ، بلكه در برخى موارد حرام مىباشد .\r\nمسئله 2212 - اگر معروف يا منكر از امورى باشد كه شارع مقدس به آن اهميت زياد مىدهد ، مثل امور مربوط به اصول دين يا مذهب ، و قرآن مجيد ، و عقائد مسلمانان ، يا احكام ضروريه ، و حفظ استقلال مسلمين ، بايد ملاحظه اهميت شود ، و مجرد ضرر ، عذر نمىشود . پس اگر حفظ عقايد اصولى مسلمانان ، يا حفظ احكام ضروريه اسلام بر بذل جان و مال توقّف داشته باشد بذل جان و مال هم واجب است .\r\nمسئله 2213 - اگر بدعتى در دين اسلام واقع شود ، اظهار حق و رد باطل واجب است ، بخصوص بر علماى اسلام . و اگر سكوت علماى اعلام موجب هتك مقام علم ، و موجب اسائه ظن ( بدگمانى و سوء ظن ) به علماى اسلام شود ، اظهار حق به هر نحو ممكن ، واجب است اگر چه بدانند تأثير عملى در تغيير بدعت نمىكند .\r\nمسئله 2214 - اگر احتمال صحيح بدهند كه سكوت ، موجب مىشود منكرى معروف ، يا معروفى منكر شود ، اظهار حق و اعلام آن بخصوص بر علماى اعلام واجب است و سكوت جايز نيست .\r\nمسئله 2215 - اگر سكوت علماى اعلام ، موجب تقويت ظالم شود ، يا موجب تأييد او گردد ، يا موجب جرأت او بر ساير محرمات شود ، اظهار حق و انكار باطل واجب است اگر چه تأثير فعلى نداشته باشد . مگر اين‌كه عذر مهمترى در كار باشد مثل اين‌كه اساس حوزه‌هاى اسلامى در مخاطره هدم كلى به وسيله ظالم قرار گيرد .\r\nمسئله 2216 - اگر سكوت علماى اسلام باعث شود كه مردم به آنان بد گمان شوند و آنان را به سازش با دستگاه ظلم ، متهم كنند اظهار حق و انكار باطل واجب است اگر چه بدانند جلوگيرى از محرم نمىشود و اظهار آنان براى رفع ظلم اثرى ندارد . مگر اين‌كه عذر مهمترى باشد و در اين صورت بايد به نوعى عذر را براى مردم روشن كنند .\r\nمسئله 2217 - اگر ورود بعضى از علماى اعلام در دستگاه ظلمه ، موجب شود كه از مفسده‌ها و منكراتى جلوگيرى شود تصدى آن امر واجب است مگر آنكه مفسده اهمى در آن باشد ، مثل آنكه تصدى آنان باعث سستى عقايد مردم و يا سلب اعتماد آنان به علماء اسلام گردد ، كه در اين صورت جايز نيست .\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nمسئله 2218 - براى علماى اسلام تصدى مدارس دينيه از طرف دولت‌هاى ظالم جايز نيست ، چه حقوق خود و طلاب علوم دينيه را از دولت بگيرند يا از مردم و يا از موقوفات اگر چه موقوفه خود مدرسه باشد . زيرا دخالت دولت جائر در امور دينى مقدمه‌اى مىشود براى هدم اساس اسلام . مگر اين‌كه در نظر عرف متديّنين عمل علماى دين فقط به عنوان رفع ، يا تخفيف ظلم حساب شود نه سازش با ظالم ، و آنها هم به اين قصد وارد شوند و عوارض سوء مهم‌ترى هم نداشته باشد .\r\nمسئله 2219 - جايز نيست براى طلاب علوم دينيه دخول در مؤسساتى كه دولتهاى ظالم به اسم مؤسسات دينيه تأسيس نموده يا مىنمايند .\r\nمسئله 2220 - براى طلاب علوم دينيه ، دخول در مدارسى كه بعضى از مُعمّمين و ائمه جماعت از طرف دولت‌هاى ظالم و يا با اشاره آنان تصدى مىنمايند جايز نيست ، چه برنامه تحصيلى ، از طرف دولت باشد يا از طرف اين نحو متصديان كه عمال دولت جائر هستند . زيرا چه بسا در اين امور نقشه محو آثار اسلام و احكام قرآن كريم كشيده شده است . مگر اين‌كه اين امور مقدمه خلع‌يد ظالم باشد .\r\nمسئله 2221 - كسانى كه با لباس روحانيت ، در اين مؤسسات كه به اشاره دولت‌هاى ظالم تأسيس شده است وارد شوند لازم است مسلمانان و متديّنين از آنان اعراض نمايند و با آنان معاشرت نكنند . و آنان محكوم به عدم عدالت هستند . و نماز جماعت با آنان جايز نيست ، و طلاق در محضر آنان باطل است ، و سهم مبارك امام ( ع ) و سهم سادات عظام را نبايد به آنان بدهند ، و اگر اهل منبر هستند لازم است آنان را دعوت براى منبر نكنند ، و در مجالسى كه اين قبيل اشخاص از طرف دولت جور براى ترويج باطل و تشريح برنامه‌هاى خلاف اسلام منبر مىروند شركت نكنند . مگر اين‌كه ورود آنها در آن مؤسسات به عنوان مبارزه با نظر ولى شرعى باشد .\r\n\r\nمراتب امر به معروف و نهى از منكر\r\nمسئله 2222 - براى امر به معروف و نهى از منكر پس از اصل اولى آن يعنى انكار قلبى مراتبى است . و با حاصل شدن مقصود به وسيله مرتبه پائين‌تر ، جايز نيست به مراتب ديگر عمل شود .\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nمسئله 2223 - مرتبه اول : آنكه با شخص معصيت‌كار طورى رفتار شود كه بفهمد براى ارتكاب معصيت ، اين نحو با او رفتار شده است . مثل اين‌كه از او رو برگرداند ، يا با چهره عبوس با او ملاقات كند ، يا با او ترك مراوده كند و از او اعراض نمايد ، به نحوى كه معلوم شود اين امور براى آن است كه او معصيت را ترك كند .\r\nمسئله 2224 - اگر در اين مرتبه ، درجاتى باشد لازم است با احتمال تأثير درجه خفيفتر ، به همان اكتفا كند . مثلًا اگر احتمال مىدهد كه با ترك تكلم ، مقصود حاصل مىشود به همان اكتفا كند و به درجه بالاتر ، عمل نكند ، بخصوص اگر طرف ، شخصى است كه برخورد شديد تر موجب هتك او مىشود .\r\nمسئله 2225 - اگر اعراض نمودن و ترك معاشرت با معصيت‌كار موجب تخفيف معصيت مىشود ، يا احتمال بدهد كه موجب تخفيف مىشود واجب است ، اگر چه بداند موجب ترك آن به كلى نمىشود .\r\nمسئله 2226 - اگر علماء اسلام ، احتمال بدهند كه مبارزه منفى و اعراض از ظلمه و سلاطين جور ، موجب تخفيف ظلم آنان مىشود ، واجب است از آنان اعراض كنند و به ملت مسلمان ، اعراض خود را بفهمانند .\r\nمسئله 2227 - اگر مراوده و معاشرت علماى اسلام با ظلمه و سلاطين جور ، موجب تخفيف ظلم آنان شود بايد ملاحظه كنند كه آيا تخفيف ظلم اهم است يا ترك معاشرت با آنان - زيرا ممكن است معاشرت ، موجب سستى عقايد مردم يا هتك علماء اسلام گردد پس هر كدام اهم است به آن عمل كنند .\r\nمسئله 2228 - كسانى كه مقاصد ظلمه را ترويج و به معاصى و ظلم آنان كمك مىكنند هر چند كمك مادى فقط مثل بعض تجار و كسبه ، بر مسلمان لازم است كه آنان را نهى كنند . و اگر تأثير نكرد ، از آنان اعراض نمايند و با آنان معاشرت و معامله نكنند .\r\nمسئله 2229 - مرتبه دوّم از امر به معروف و نهى از منكر ، امر و نهى به زبان است .\r\nمسئله 2230 - اگر احتمال بدهد كه با موعظه و نصيحت با زبان ملائم و خوش ، معصيت كار ، معصيت را ترك مىكند اكتفا به آن لازم است و نبايد از آن تجاوز كند .\r\nمسئله 2231 - اگر مىداند كه نصيحت تأثير ندارد ، با احتمال تأثير واجب است امر و نهى الزامى كند . و اگر تأثير نمىكند مگر با تشديد و تهديد ، تشديد و تهديد لازم است لكن بايد از دروغ و فحاشى و سائر معاصى احتراز شود .\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nمسئله 2232 - براى جلوگيرى از معصيت ، ارتكاب معصيت مثل فحش و دروغ و اهانت جايز نيست ، مگر آنكه معصيت ، از چيزهايى است كه مورد اهتمام شارع مقدس مىباشد و به هيچ وجه به آن راضى نيست ، مثل قتل نفس محترمه ، كه در اين صورت بايد به هر نحو ممكن با رعايت مراتب جلوگيرى شود .\r\nمسئله 2233 - اگر معصيت‌كار ، معصيت را ترك نمىكند مگر به جمع كردن ما بين مرتبه اوّل و دوم ، جمع بين آنها واجب است ، به اين‌كه هم از او اعراض نموده ، و ترك معاشرت نمايد ، و با چهره عبوس با او ملاقات كند ، و هم او را به زبان ، امر به معروف و نهى از منكر كند .\r\nمسئله 2234 - مرتبه سوم : توسل به زور و جبر است . اگر بداند يا اطمينان داشته باشد كه منكر را ترك نمىكند ، يا واجب را بجا نمىآورد مگر با اعمال زور و جبر ، واجب است . لكن بايد از قدر لازم تجاوز نكند .\r\nمسئله 2235 - اگر جلوگيرى از معصيت بدين نحو ممكن است كه بين شخص و معصيت ، حائل گردد و با اين نحو ، مانع از معصيت او شود واجب مىباشد .\r\nمسئله 2236 - اگر جلوگيرى از معصيت توقّف داشته باشد بر اين‌كه مثلًا دست معصيت‌كار را بگيرد ، يا او را از محل معصيت بيرون كند يا در وسيله‌اى كه با آن معصيت مىكند تصرّف كند عمل به آن در صورت امكان جايز ، بلكه واجب است .\r\nمسئله 2237 - تلف كردن امول محترمه معصيت‌كار جايز نيست . مگر آنكه لازمه جلوگيرى از معصيت باشد . و ظاهراً در اين صورت اگر تلف كند ضامن نيست . و در غير اين صورت ، ضامن و معصيت‌كار است .\r\nمسئله 2238 - اگر جلوگيرى از معصيت بر كتك زدن شخص معصيت‌كار بدون جرح ، و يا در فشار قراردادن او توقّف داشته باشد جايز است ، لكن بايد زياده روى نشود و بهتر آن است كه در اين امر و نظير آن از مجتهد جامع الشرايط اجازه گرفته شود .\r\nمسئله 2239 - اگر جلوگيرى از منكرات ، و اقامه واجبات بر جرح و قتل متوقف باشد جايز نيست ، مگر به اذن مجتهد جامع الشرايط .\r\nمسئله 2240 - اگر منكر از امورى است كه شارع مقدس به آن اهتمام مىدهد و به هيچوجه به وقوع آن راضى نيست دفع آن به هر نحو ممكن ، جايز بلكه واجب است . مثلًا\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nاگر كسى بخواهد شخصى را كه جايز القتل نيست بكشد بايد به هر طريق ممكن از او جلوگيرى كرد . و اگر ممكن نيست جلوگيرى از قتل مظلوم مگر به قتل ظالم ، جايز بلكه واجب است ، و لازم نيست از مجتهد ، اذن حاصل نمايد . لكن بايد مراعات شود كه اگر جلوگيرى به نحو ديگرى كه به قتل منجر نشود ممكن است ، به آن نحو عمل كند . و اگر عمداً از حد لازم تجاوز كند معصيت‌كار است ، و خود ظالم حساب مىشود .\r\n\r\n","description":"","footnote":"","page_name":" 378 ","page_number":378},
  {"content":"\r\n\r\n\r\nاحكام كلى معاملات\r\nمسئله 2241 - ياد گرفتن احكام معاملات به قدر احتياج ، لازم است . و بيان احكام بر علماى اسلام با قلم و زبان واجب است و كتمان مسائل شرعى هنگام سئوال مردم حرام بزرگى مىباشد\r\nمسئله 2242 - مستحب است فروشنده بين مشتريها در قيمت جنس فرق نگذارد و سخت‌گيرى نكند ، سوگند نخورد ، و اگر مشترى پشيمان شود و از او تقاضاى فسخ معامله را كند ، بپذيرد .\r\nمسئله 2243 - اگر انسان نداند معامله‌اى كه انجام مىدهد صحيح است يا باطل ، نمىتواند در مالى كه بدست مىآورد تصرّف نمايد . ولى چنانچه در موقع معامله احكام آن را بداند و بعد از معامله شكّ در صحّت آن كند ، تصرّف او اشكال ندارد و معامله صحيح است .\r\nمسئله 2244 - تلاش براى زندگى از طرق قانونى شرعى براى كسانى كه مخارج اشخاص واجب النفقه چون زن و فرزند يا پدر و مادر را بايد بدهند واجب است ، و همچنين براى حفظ نظام جامعه اسلامى ، و در غير اين صورت مستحب است بخصوص براى گشايش بيشتر در زندگى خانواده يا رسيدگى به مستمندان .\r\n\r\nمعاملات مكروه\r\nمسئله 2245 - برخى معاملات مكروه است ، از جمله فروش ملك ، مگر اين‌كه با پول آن ملك ديگرى بخرد . دوم : قصابى . سوم : كفن فروشى . چهارم : معامله با افراد پست و\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nكسانى كه از معامله حرام پرهيز ندارند . پنجم : معامله بين اذان صبح و اوّل آفتاب . ششم : شغل معامله غلّات كه غذاى اصلى مردم است . هفتم : داخل معامله ديگران شدن به جهت خريد براى خود . هشتم : معاملاتى كه در معرض ربا قرار دارد .\r\n\r\nمعاملات باطل\r\nمسئله 2246 - در چند مورد معامله باطل است :\r\nاول : خريد و فروش عين نجس ، مثل بول و غائط و مسكرات ، ، و بنابر احتياط واجب ، ولى اگر استفاده حلال دارد مانند كود زراعت جايز است گرچه احوط ترك است .\r\nمسئله 2247 - خريد و فروش سگ شكارى يا سگ پاسبان اشكال ندارد .\r\nدوم : خريد و فروش مال غصبى مگر آنكه صاحبش معامله را اجازه كند .\r\nسوم : خريد و فروش چيزهايى كه مال نيست و بىارزش است .\r\nچهارم : معامله چيزى كه منافع معمولى آن فقط كار حرام باشد . مثل آلات قمار و موسيقى . ولى اگر منافع حلالش هم متعارف شد ، به طورى كه ديگر فقط آلت حرام حساب نشود ، معامله براى استفاده حلال آن اشكالى ندارد .\r\nپنجم : معامله‌اى كه در آن ربا باشد .\r\nششم : غش در معامله گاهى باطل وكلًا حرام است . غش در معامله ، يعنى فروختن جنسى كه با چيز ديگر مخلوط است ، در صورتى كه آن چيز معلوم نباشد و فروشنده هم به خريدار نگويد . مثل فروختن روغنى كه آن را باپيه مخلوط كرده است ، و خلاصه فروش جنس تقلبى ، همه‌اش تقلبى باشد يا مخلوط . از پيغمبر اكرم ( ص ) منقول است كه فرمود : از ما نيست كسى كه در معامله با مسلمانان غش كند ، يا به آنان ضرر بزند ، يا تقلب و حيله نمايد . و فرمود : هر كه با برادر مسلمان خود غش كند خداوند بركت روزى او را مىبرد و راه معاش او را مىبندد و او را به خودش واگذار مىكند . گاهى غش در معامله علاوه بر حرمت موجب بطلان هم مىشود ، مثل اين‌كه مس را به جاى طلا بفروشد و اساساً هر جا جنس تحويل شد مصداق عنوان مورد معامله نباشد باطل است ، ولى اگر آن عنوان را دارد ليكن جنس بد را به جاى خوب مثل گندم بد را بجاى خوب فروخته خريدار حق فسخ معامله دارد و به هر حال عمل حرامى مىباشد .\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nمسئله 2248 - فروختن چيز پاكى كه نجس شده و آب كشيدن آن ممكن است اشكال ندارد . ولى اگر مشترى مىخواهد آن را در كارهاى مشروط به طهارت استعمال كند مثل نماز يا تغذيه ، بنابر احتياط واجب ، فروشنده نجس بودن آن را به مشترى بگويد .\r\nمسئله 2249 - اگر چيز پاكى ، مانند روغن و نفت كه آب كشيدن آن ممكن نيست ، نجس شود ، چنانچه مثلًا روغن نجس را براى خوردن به خريدار بدهند معامله باطل ، و عمل حرام است . و اگر براى كارى بخواهند كه شرط آن پاك بودن نيست ، مثلًا بخواهند نفت نجس را بسوزانند ، فروش آن اشكال ندارد . ولى اگر احتمال دارد كه بدن و لباس نماز او - كه شرطش طهارت است - آلوده شود بنابر احتياط واجب به مشترى بگويند .\r\nمسئله 2250 - معامله داروى نجس خوردنى اگر مورد نياز و معالجه منحصر به آن است اشكال ندارد هر چند نجس ذاتى مثل شراب ، ولى احتياط واجب آن است كه بايد به مشترى اعلام شود . ولى اگر از مرده تهيّه شده است بنا براحتياط پول را در مقابل خدمات بگيرند نه خود جنس .\r\nمسئله 2251 - خريد و فروش روغن و دواهاى روان و عطرهايى كه از ممالك غيراسلامى مىآورند اگر نجس بودن آنها معلوم نباشد اشكال ندارد . روغنى را هم كه از حيوان بعد از جان دادن آن مىگيرند ، چنانچه در شهر كفّار از دست كافر بگيرند و از حيوانى باشد كه اگر رگ آن را ببرند خون از آن جستن مىكند ، احتياط واجب آن است كه نجس است و بنابر احتياط واجب خريد و فروش آن باطل است ليكن اگر پول را در مقابل خدمات بگيرند اشكالى ندارد .\r\nمسئله 2252 - اگر روباه يا پلنگ را به غير دستورى كه در شرع معيّن شده كشته باشند ، يا خودش مرده باشد خريد و فروش پوست آن بنابر احتياط واجب حرام ، و معامله آن باطل است . ولى اگر پول را در مقابل خدمات تهيّه آن بگيرند نه خود جنس ، اشكالى ندارد .\r\nمسئله 2253 - خريد و فروش گوشت و پيه و چرمى كه از ممالك غير اسلامى مىآورند ، يا از دست كافر گرفته مىشود بنا براحتياط واجب باطل است هر چند احتمال بدهيم مسلمانى ذبج كرده باشد ، ولى اگر پول را در برابر خدمات بدهند اشكالى ندارد . ولى اگر انسان بداند آنها از حيوانى است كه به دستور شرع كشته شده خريد و فروش آنها اشكال ندارد .\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nمسئله 2254 - خريد و فروش گوشت و پيه و چرمى كه از دست مسلمان گرفته شود اشكال ندارد . ولى اگر انسان بداند كه آن مسلمان آن را از دست كافر گرفته و بدانيم كه تحقيق نكرده از حيوانى است كه به دستور شرع كشته شده يا نه ، خريدن آن بنابر احتياط واجب حرام ، و معامله آن باطل است .\r\nمسئله 2255 - خريد و فروش مسكرات ، حرام و معامله آنها باطل است .\r\nمسئله 2256 - استفاده از خون در غير خوردن ، ونيز فروختن آن براى انتفاع حلال ، جايز است . پس آنچه اكنون متعارف است كه خون را براى استفاده مريض‌ها و مجروحين ، مىفروشند مانعى ندارد و بهتر آن است كه مصالحه كنند ، يا آنكه پول را در مقابل حق اختصاص ، يا در ازاء اجازه خون گرفتن بگيرند كه خالى از اشكال است . بلكه اين احتياط حتىالامكان ترك نشود . لكن اگر گرفتن خون ، براى صاحب آن ضرر داشته باشد ، اگر ضرر آن فاحش و زياد باشد حرام است ، مگر در ضرورت اهم و همين‌طور است حكم فروش كليه و مانند آن از نظر اضرار به سلامتى .\r\nمسئله 2257 - فروختن مال غصبى ، باطل است ، و فروشنده بايد پولى را كه از خريدار گرفته به او برگرداند . ولى اگر مالك معامله را امضاء كند صحيح مىشود .\r\nمسئله 2258 - اگر خريدار قصدش اين باشد كه پول جنس را ندهد اگر طورى است كه واقعا قصد جدى معامله ندارد معامله باطل است يعنى در واقع معامله نيست ، ولى اگر قصد جديش معامله هست و فقط قصد نپرداختن ثمن را دارد معامله صحيح و ضامن ثمن است .\r\nمسئله 2259 - اگر خريدار به ذمه بخرد ولى بخواهد پول جنس را از حرام بدهد معامله صحيح است ، و بايد ثمن را از حلال بدهد .\r\nمسئله 2260 - خريد و فروش آلات لهو ، حرام و باطل است .\r\nمسئله 2261 - اگر چيزى را كه مىشود استفاده حلال از آن ببرند به قصد اين بفروشد كه آن را در حرام مصرف كنند ، مثلًا انگور را به اين قصد بفروشد كه از آن شراب تهيّه نمايند ، معامله آن حرام و باطل است .\r\nمسئله 2262 - ساختن مجسّمه انسان و حيوانات ، بنا براحتياط واجب جايز نيست ولى نگهدارى و خريد و فروش مجسّمه يا چيزهاى ديگرى كه روى آن برآمدگى مجسّمه دارد ، اشكال ندارد ليكن اگر مجسّمه‌اى باشد كه به‌عنوان تقديس و احترام ساخته مىشود\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nو احتمال بت پرستى دارد هم ساختن او حرام و هم نگهدار ى و خريدو فروش به اين عنوان ، حرام و باطل مىباشد .\r\nمسئله 2263 - خريدن چيزى كه از قمار ، يا دزدى ، يا از معامله باطل تهيّه شده ، باطل و تصرّف در آن مال حرام است . و اگر كسى آن را بخرد بايد به صاحب اصليش برگرداند .\r\nمسئله 2264 - اگر روغنى را كه با پيه مخلوط است به جاى روغن خالص بفروشد ، چنانچه آن را معيّن كند ، مثلًا بگويد : اين يك من روغن را مىفروشم ، معامله به مقدار پيى كه در آن است باطل مىشود . مشترى مىتواند معامله روغن را هم به هم بزند . ولى اگر آن را معيّن نكند بلكه يك من روغن كلى بفروشد ، بعد روغنى كه پيه دارد بدهد مشترى مىتواند آن روغن را پس بدهد و روغن خالص مطالبه نمايد .\r\n\r\nاحكام رباى معاملى\r\nمسئله 2265 - اگر مقدارى از جنسى را كه با وزن يا پيمانه مىفروشند به زيادتر از همان جنس بفروشد - بيع مثل به مثل ، مثلًا يك من گندم را به يك من و نيم گندم بفروشد ربا و حرام و معامله باطل است . حتى اگر يكى از دو جنس ، سالم و ديگرى معيوب ، يا جنس يكى خوب و جنس ديگرى بد باشد ، يا با يكديگر تفاوت قيمت داشته باشند ، چنانچه بيشتر از مقدارى كه مىدهد بگيرد ، باز هم ربا و حرام است . پس اگر مس درست را بدهد و بيشتر از آن مس شكسته بگيرد يا برنج صدرى را بدهد و بيشتر از آن برنج گرده بگيرد ، يا طلاى ساخته را بدهد و بيشتر از آن طلاى نساخته بگيرد ، ربا و حرام است .\r\nمسئله 2266 - اگر چيزى را كه اضافه مىگيرد غير از جنسى باشد كه مىفروشد ، مثلًا يك من گندم به يك من گندم و يك ريال پول بفروشد باز هم ربا و حرام است ، بلكه اگر چيزى زيادتر نگيرد ، ولى شرط كند كه خريدار عملى براى او انجام دهد باز هم ربا و حرام مىباشد .\r\nمسئله 2267 - در بيع مثل به مثل ، اگر قيمتها با هم اختلاف داشته باشد و بخواهند از بيع مثل به مثل با زياده فرار كنند حيله جايز است . مثلًا اگر يك خروار گندم خوب ، ارزش دو خروار گندم بد را دارد و مىخواهند يك خروار خوب بدهند و دو خروار بد بگيرند در اين مورد اگر چيزى غير جنس به يك خروار ضميمه كنند كه از بيع مثل به مثل با زياده فرار\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nكنند جايز است . و در اين صورت آن چيز غير جنس در برابر يك خروار اضافه واقع خواهد شد . و بهتر است يك خروار گندم خوب را به پول بفروشند و بعد با آن پول ، دو خروار گندم بد را بخرند . بلكه در جواز مسئله مزبور فرقى بين موارد رباى عرفى و رباى شرعى نيست ( رباى عرفى آنچه كه در عرف هم زياده است - مثل يك خروار به دو خروار از همان جنس و همان قيمت و رباى شرعى آن است كه قيمتها نابرابرند و شارع دو نوع از آن جنس را برابر حساب كرده است ) پس در زياده گرفتن در هر موردى مىتوان از اين راه استفاده نمود ، البتّه در صورتى كه واقعاً قصد معامله اضافه با آن چيز غير جنس باشد .\r\nمسئله 2268 - اگر چيزى را كه مثل پارچه با متر و ذرع مىفروشند ، يا چيزى را كه مثل گردو با شماره معامله مىكنند ، بفروشد و زيادتر بگيرد ، مثلًا ده تا گردو بدهد و يازده تا بگيرد ، اشكال ندارد و بنابر اين نكته حرمت ربا هر نوع سود آورى و همه جا نمىباشد .\r\nمسئله 2269 - جنسى را كه در بعضى از شهرها با وزن ، يا پيمانه مىفروشند و در بعضى از شهرها با شماره معامله مىكنند ، اگر در شهرى كه آن را با وزن يا پيمانه ميفروشند زيادتر بگيرد ربا و حرام است و در شهر ديگر ربا نيست ، البتّه اگر جنس را در بيشتر شهرها با وزن يا پيمانه بفروشند كه در اين صورت بنابر احتياط مستحب در هيچ شهرى نبايد آن را به زيادتر بفروشند .\r\nمسئله 2270 - اگر چيزى را كه مىفروشد و عوضى را كه مىگيرد از يك جنس نباشد ، زيادى گرفتن اشكال ندارد . پس اگر يك من برنج بفروشد و دو من گندم بگيرد معامله صحيح است .\r\nمسئله 2271 - اگر جنسى را كه مىفروشد و عوضى را كه مىگيرد از يك چيز عمل آمده باشد ، بايد در معامله زيادى نگيرد . اگر يك من روغن بفروشد و در عوض آن يك من و نيم پنير بگيرد ، ربا و حرام است . و احتياط واجب آن است كه اگر ميوه رسيده را با ميوه نارس معامله كند نيز زيادى نگيرد . ولى اگر پول نقد يا جنس ديگرى را واسطه قرار دهند اشكالى ندارد .\r\nمسئله 2272 - جو و گندم در ربا يك جنس حساب مىشود . اگر يك من گندم بدهد و يك كيلو و نيم مثلًا جو بگيرد ، ربا و حرام است . و نيز اگر مثلًا ده من جو بخرد كه سر خرمن ده من گندم بدهد ، چون جو را نقد گرفته و بعد از مدتى گندم را مىدهد ، مثل آن است كه زيادى گرفته و حرام مىباشد .\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nمسئله 2273 - اگر مسلمان از كافرى كه در پناه اسلام نيست ربا بگيرد اشكال ندارد . و نيز پدر و فرزند ، و زن دائم و شوهر مىتوانند از يكديگر ربا بگيرند .\r\n\r\nشرايط فروشنده و خريدار\r\nمسئله 2274 - براى فروشنده و خريدار پنج چيز شرط است :\r\nاول : آنكه بالغ باشند . ولى اگر ولى طفل معامله او را امضاء كند معامله صحيح و لازم است ، در صورتى كه طفل مميز بوده و با توجّه به معنى ، انشاء بيع كرده باشد .\r\nدوم : آنكه عاقل باشند .\r\nسوم : آنكه سفيه ( يعنى كسى كه مال خود را در كارهاى بيهوده مصرف مىكند ) نباشند مگر اين‌كه ولى آنان ، معامله آنان را اجازه كند .\r\nچهارم : آنكه معامله از روى اكراه نباشد ، يعنى كسى آنها را مجبور نكرده باشد .\r\nپنجم : آنكه جنس و عوضى را كه مىدهد مالك باشند ، و اختيار معامله داشته باشند ، يا مثل پدر وجد طفل و يا وكيل در معاملات ، اختيار مال در دست آنان باشد پس اگر مالك نباشند يا اختيار معامله نداشته باشند ، مثل اين‌كه دادگاه شرعى او را از تصرّف منع كرده باشد معامله صحيح نيست ولى با اجازه مالك يا دادگاه معامله صحيح و لازم مىشود . و احكام اينها در مسائل آينده گفته خواهد شد . بديهى است كه صحبت در شرايط فروشنده و خريدار است ، پس اگر قصد فروش يا خريد در كار نبوده و مثلًا قصد شوخى بوده مورد صحبت نيست و خود به خود معامله باطل است .\r\nمسئله 2275 - معامله با بچه نابالغ باطل است ولى اگر مميز مىباشد و با توجّه به معنى ، معامله كرده و ولى آن بچه به او اجازه داده باشد كه معامله كند ، معامله صحيح است . چنان كه اگر بچه مميز باشد و چيز كم قيمتى را كه معامله آن براى بچه‌ها متعارف است معامله كند اشكال ندارد در صورتى كه اطمينان پيدا شود پول يا جنس را ولى او در اختيارش گذاشته است . و نيز اگر طفل فقط واسطه باشد كه پول را به فروشنده و جنس را به خريدار برساند ، - چون واقعا دو نفر بالغ با يكديگر معامله كرده‌اند - معامله صحيح است ولى بايد فروشنده و خريدار يقين داشته باشند كه طفل ، جنس و پول را به صاحب آن مىرساند . و گرنه ضامن خواهند بود .\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nمسئله 2276 - در جايى كه معامله با بچه صحيح نباشد ، اگر از بچه نابالغ چيزى بخرد ، يا چيزى به او بفروشد بايد جنس يا پولى را كه از او گرفته به صاحب آن بدهد ، يا از صاحبش رضايت بخواهد . و اگر صاحب آن را نمىشناسد و براى شناختن او هم وسيله‌اى ندارد ، بايد چيزى را كه از بچه گرفته به اذن حاكم شرع از طرف صاحب آن صدقه بدهد . ولى اگر چيزى را كه گرفته مال خود صغير باشد بايد به وليّش برساند ، و اگر او را پيدا نكرد به حاكم شرع بدهد .\r\nمسئله 2277 - در جايى كه معامله با بچه صحيح نيست اگر كسى با بچه نابالغ معامله كند و جنس يا پولى كه به بچه داده از بين برود ، نمىتواند از بچه يا ولى او مطالبه كند .\r\nمسئله 2278 - اگر خريدار يا فروشنده را به معامله مجبور كنند ، چنانچه بعد از معامله راضى شود و بگويد راضى هستم ، معامله صحيح است . ولى احتياط مستحب آن است كه دوباره قرار معامله را تجديد كنند .\r\nمسئله 2279 - اگر انسان مال كسى را بدون اجازه او بفروشد ، چنانچه صاحب مال به فروش آن راضى نشود و ردّ كند معامله باطل است .\r\nمسئله 2280 - پدر و جدّ پدرى طفل و وصى پدر يا جدّ پدرى در صورتى مىتوانند مال طفل را بروشند كه مصلحت طفل در آن باشد . و در نبود پدر و جد و وصى آنها حاكم شرع با رعايت مصلحت مىتواند بفروشد . و همچنين است ديوانه‌اى كه از اوّل ديوانه بوده . ولى اگر پس از بلوغ عاقل بوده و بعد ديوانه شده بنابر احتياط واجب پدر يا جد پدرى با نظر حاكم شرع در مال او تصرّف كنند . و اگر كسى غايب باشد و دسترسى به او نيست اختيار مال او با حاكم شرع است كه بر طبق مصلحت او در آن تصرّف كند .\r\nمسئله 2281 - اگر كسى مالى را غصب كند و بفروشد و بعد از فروش ، صاحب مال معامله را براى خودش اجازه دهد ، معامله صحيح است . و منافع جنس از موقع معامله ملك مشترى و منافع ثمن از موقع معامله ، ملك صاحب مال مىباشد ليكن احتياط مستحب آن است كه مشترى و صاحب مال در منفعتى كه براى جنس و عوض آن در فاصله عقد و اجازه پيدا شده با يكديگر مصالحه كنند .\r\nمسئله 2282 - اگر كسى مالى را غصب كند و بفروشد به قصد اين‌كه پول آن ، مال خود باشد ، چنانچه صاحب مال معامله را رد كند معامله باطل است . و اگر براى غاصب اجازه\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nنمايد صحيح بودن معامله اشكال دارد گرچه صحّت معامله به نظر نزديكتر است . ولى اگر براى خودش اجازه كند معامله صحيح است .\r\n\r\nشرايط جنس و عوض آن\r\nمسئله 2283 - جنسى كه مىفروشند و چيزى كه عوض آن مىگيرند چهار شرط دارد :\r\nاول : آنكه مقدار آن با وزن يا پيمانه يا شماره و مانند اينها معلوم باشد .\r\nدوم : آنكه بتوانند آن را تحويل دهند . بنابراين فروختن اسبى كه فرار كرده و هيچ كدام دسترسى به آن ندارند صحيح نيست . ولى اگر آن را با چيزى كه مىتوان تحويل داد ضميمه كرده بفروشد معامله صحيح است و اگر اسب پيدا نشد مىتواند معامله را فسخ كند يا ضميمه را به نسبت قبول كند .\r\nسوم : خصوصياتى را كه در جنس و عوض هست و به واسطه آنها ميل مردم به معامله فرق مىكند ، معيّن نمايند كه مجهول نباشد ، ليكن رؤيتى كه گوياى مزاياى جنس باشد كفايت مىكند ، چنان كه اگر بگويد اين مال را با هر عيبى كه دارد مىفروشم اشكال ندارد .\r\nچهارم : كسى در جنس ، يا در عوض آن حقى نداشته باشد . پس مثلًا مالى را كه انسان پيش كسى گرو گذاشته ، بدون اجازه او نمىتواند بفروشد .\r\nمسئله 2284 - احتياط مستحب آن است كه در بيع ، خود جنس را بفروشد نه منفعت آن را ، مثلًا منفعت يك سالهء خانه را ، ولى خريدار به جاى پول ، مىتواند منفعت ملك خود را بدهد ، مثلًا فرشى را از كسى بخرد و عوض آن منفعت يك سالهء خانهء خود را به او واگذار كند ، ليكن اين احتياط لازم نيست و منفعت مال همانطور كه مىتواند ثمن واقع شود مىتواند مبيع و مورد معامله واقع شود . پس شناخت جنس به طورى كه مجهول نباشد به حسب محيط فرق مىكند .\r\nمسئله 2285 - جنسى را كه در شهرى با وزن يا پيمانه معامله مىكنند در آن شهر انسان بايد با وزن يا پيمانه بخرد ، ولى مىتواند همان جنس را در شهرى كه با ديدن معامله مىكنند ، با ديدن خريدارى نمايد .\r\nمسئله 2286 - چيزى را كه با وزن خريد و فروش مىكنند با پيمانه هم مىشود معامله كرد ، به اينطور كه اگر مثلًا مىخواهد ده من گندم بفروشد با پيمانه‌اى كه معامله كرد ، به\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nاينطور كه اگر مثلًا مىخواهد ده من گندم بفروشد با پيمانه‌اى كه يك من گندم مىگيرد ده پيمانه بدهد .\r\nمسئله 2287 - اگر خريدار و فروشنده با فرض بطلان معامله هم راضى باشند كه در مال يكديگر تصرّف كنند تصرّف آنان اشكال ندارد .\r\nمسئله 2288 - معامله چيزى كه وقف شده ، باطل است . و اگر به طورى خراب شود كه نتوانند استفاده‌اى را كه مال براى آن وقف شده از آن ببرند ، مثلًا حصير مسجد به طورى پاره شود كه نتوانند روى آن نماز بخوانند ، چنانچه ممكن است آن را در همان مسجد به مصرفى ديگر برسانند ، و اگر در آن مسجد مصرف ندارد به محلى كه به مقصود واقف نزديكتر است برده و در مسجد ديگر مصرف كنند ، و اگر ممكن نشد آن را بفروشند و پول آن را در همان مسجد اوّل به مصرفى برسانند كه به مقصود وقف كننده نزديكتر باشد . و متصدى فروش آن متولى مسجد است ، و اگر متولى ندارد به حاكم شرع مراجعه شود .\r\nمسئله 2289 - قرار دادن فرش و ابزار و وسايل براى مسجد و مدرسه و حسينيه به دو نحو فرض مىشود :\r\nاول : اين‌كه فرش و مانند آن را براى مسجد و امثال آن وقف كنند كه در اين صورت ، فروش آنها جايز نيست مگر به نحوى كه در مسئله پيش گذشت .\r\nدوم : اين‌كه فرش و امثال آن تمليك مسجد و مانند آن شود كه در اين صورت در اختيار متولّى مسجد يا حاكم شرع است ، و هر وقت به مصلحت مسجد باشد مىتوانند آنها را تبديل كنند و يا بفروشند .\r\nمسئله 2290 - هرگاه بين موقوف عليهم بطورى اختلاف شود كه اگر مال وقف را نفروشند ، خوف تلف مال وقف يا جان افراد باشد مىتوانند با اجازه حاكم شرع آن را بفروشند و به مصرفى كه به مقصود واقف نزديكتر است برسانند .\r\nمسئله 2291 - خريد و فروش ملكى كه آن را به ديگرى اجاره داده‌اند اشكال ندارد ، ولى استفاده آن ملك در مدت اجاره مال مستأجر است . و اگر خريدار نداند كه آن ملك را اجاره داده‌اند ، يا به گمان اين‌كه مدت كم است ملك را خريده باشد ، پس از اطلاع مىتواند معامله را به هم بزند .\r\n\r\n","description":"","footnote":"","page_name":" 388 ","page_number":388},
  {"content":"\r\n\r\n\r\nصيغه خريد و فروش\r\nمسئله 2292 - در خريد و فروش ، لازم نيست صيغه عربى بخوانند . مثلًا اگر فروشنده به فارسى بگويد : اين مال را در عوض اين پول فروختم ، و مشترى بگويد : قبول كردم ، معامله صحيح است ، البتّه با قصد انشاء ، يعنى به گفتن اين دو جمله ، مقصودشان خريد و فروش باشد نه شوخى مثلًا و يا خبر دادن از گذشته .\r\nمسئله 2293 - اگر در موقع معامله ، صيغه نخوانند ولى فروشنده در مقابل مالى كه از خريدار مىگيرد ، مال خود را ملك او كند و او بگيرد ، معامله صحيح است و هر دو مالك مىشوند . و به اين معامله مىگويند : معاطاة ( داد و ستد عملى . ) چنان كه امضاى اسناد معامله نيز حكم صيغه لفظى را دارد و صحيح است .\r\n\r\nخريد و فروش ميوه‌ها\r\nمسئله 2294 - فروش ميوه پيش از پيدا شدن بر درخت جايز نيست مگر اين‌كه ميوه دو سال يا بيشتر را به اينطور بفروشند و يا چيزى از خارج به آن منضم كرده بفروشند ، و اگر اصل ميوه بر درخت ظاهر شد ولى هنوز گل آن نريخته و دانه محكم نشده و هنوز احتمال ريزش و آفت افتادن دارد مكروه است ، مگر اين‌كه چيزى به آن ضميمه شود و يا بيش از يكسال معامله شود ، ولى فروش ميوه‌اى كه گل آن ريخته و دانه بسته است ، به طورى كه معمولًا ديگر از آفت گذشته باشد ، پيش از چيدن صحيح است . چنانچه فروختن غوره و امثال آن بر درخت اشكال ندارد . البتّه پس از تخمين كارشناسانه مقدار ان .\r\nمسئله 2295 - اگر بخواهند ميوه‌اى را كه بر درخت پيدا شده پيش از آنكه دانه ببندد و گلش بريزد بفروشند ، بنابر احتياط مستحب چيزى از حاصل زمين ، مانند سبزيها و يا ضميمه ديگرى را كه ارزش دارد با آن بفروشند و يا ميوه بيش از يك سال را بفروشند . ولى معامله بدون اينها هم صحيح است گرچه مكروه است چنان كه گفته شد .\r\nمسئله 2296 - اگر خرمايى را كه زرد يا سرخ شده ، بر درخت بفروشند اشكال ندارد . ولى نبايد عوض آن را از خرماى همان درخت قرار دهند ، بلكه بنابر احتياط واجب بايد عوض را غير خرما قرار دهند . امّا اگر كسى يك يا چند درخت خرما در باغ يا خانه كس ديگر داشته باشد ، مىتواند مقدار آن را تخمين كنند و صاحب درخت ، آن را به صاحب ملك بفروشد و عوض آن را ، خرما قرار دهد چنانچه خرمايى را كه مىگيرد كمتر يا زيادتر از\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nمقدارى كه تخمين زده‌اند نباشد يا كم و زيادى آن را مصالحه كند . و بنابر احتياط واجب در معامله قيد نكنند كه عوض ، از خرماى همان درخت باشد .\r\nمسئله 2297 - فروختن خيار و بادمجان و سبزيها و مانند اينها كه سالى چند مرتبه چيده مىشود ، در صورتى كه محصول آنها ظاهر و نمايان شده باشد و معيّن كنند كه مشترى در سال چند دفعه آن را بچيند اشكال ندارد .\r\nمسئله 2298 - اگر خوشه گندم و جو را بعد از آنكه دانه بسته است به چيز ديگرى غير گندم و جو بفروشند اشكال ندارد . ولى به گندم و جو نفروشند ( بنابراحتياط واجب . ) و امّا غير گندم و جو مثل برنج و حبوبات ديگر اگر به همان جنس - ولى از غير همان محصول - بفروشند اشكال ندارد .\r\n\r\nنقد و نسيه\r\nمسئله 2299 - اگر جنسى را نقد بفروشند ، خريدار و فروشنده بعد از معامله بلا فاصله مىتوانند جنس و پول را از يكديگر مطالبه نموده و تحويل بگيرند . و اگر يكى تحويل ندهد ديگرى هم مىتواند تحويل ندهد . و تحويل دادن هر چيزى مناسب با آن چيز است ، مثلًا در خانه و زمين و مانند اينها به اين است كه آن را در اختيار خريدار بگذارند كه بتواند در آن تصرّف كند . و تحويل دادن فرش و لباس و مانند اينها به اين است كه آن را طورى در اختيار خريدار بگذارند كه اگر بخواهد آن را به جاى ديگر ببرد فروشنده جلوگيرى نكند .\r\nمسئله 2300 - در معامله نسيه بايد مدت كاملًا معلوم باشد . پس اگر جنسى را بفروشد كه سر خرمن پول آن را بگيرد ، چون مدت كاملًا معيّن نشده معامله باطل است . مگر اين‌كه حدود سر خرمن به طورى معلوم باشد كه در عرف معيّن حساب شود .\r\nمسئله 2301 - اگر جنسى را نسيه بفروشد ، پيش از تمام شدن مدتى كه قرار گذاشته‌اند ، نمىتواند عوض آن را از خريدار مطالبه نمايد ، ولى اگر خريدار بميرد و از خودش مال داشته باشد ، فروشنده مىتواند پيش از تمام شدن مدت ، طلبى را كه دارد از ورثه او مطالبه نمايد .\r\nمسئله 2302 - اگر فروشنده بگويد اين جنس نقداً به اين مبلغ و نسيه به آن مبلغ و بالاخره معيّن نشود ، معامله باطل است . ولى اگر معيّن شود كه معامله نقد است يا نسيه ، اشكال ندارد هر چند به خاطر نسيه بودن گران‌تر قيمت‌گذارى شود .\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nمسئله 2303 - كسى كه جنسى را نسيه فروخته و براى گرفتن پول آن ، مدتى قرار داده ، اگر بعد از گذشتن مقدارى از مدت ، مقدارى از طلب خود را با موافقت بدهكار كم كند و بقيه را نقد بگيرد اشكال ندارد .\r\n\r\nمعامله سلف\r\nمسئله 2304 - معامله سلف آن است كه جنس فروخته شده كلى باشد و مشترى پول را بدهد كه بعد از مدتى جنس را تحويل بگيرد ، و فرقى نمىكند كه ايجاب معامله از طرف فروشنده باشد يا خريدار يعنى مشترى بگويد اين پول را مىدهم كه مثلًا بعد از شش ماه فلان جنس را بگيرم و فروشنده بگويد قبول كردم ، يا فروشنده پول را بگيرد و بگويد فلان جنس را فروختم كه بعد از شش ماه تحويل بدهم ، معامله صحيح است .\r\nمسئله 2305 - معامله سلف در طلا و نقره به طلا و نقره باطل است ، پس اگر پول طلا و نقره را سلف بفروشد و عوض آن را پول طلا و نقره بگيرد معامله باطل است ولى اين حكم در پول غير طلا و نقره ، مثل اسكناس و فلز ديگر مبنى بر احتياط مستحبى است .\r\n\r\nشرايط معامله سلف\r\nمسئله 2306 - معامله سلف ، هفت شرط دارد :\r\nاول : خصوصياتى را كه قيمت جنس به واسطه آنها فرق مىكند معيّن نمايند ، ولى دقّت زياد هم لازم نيست ، همين قدر كه عرفاً خصوصيات آن معلوم شده باشد كافى است . پس معامله سلف در جواهرات كه معمولًا بدون ديدن معلوم نمىشود و همين‌طور در هر چيزى كه نشود خصوصياتشان را به طورى معيّن كنند كه مجهول و غررى نباشد ، باطل است .\r\nدوم : پيش از آنكه خريدار و فروشنده از هم جدا شوند ، خريدار تمام قيمت را به فروشنده بدهد ، و چنانچه مقدارى از قيمت را بدهد اگر چه معامله در آن مقدار صحيح است ولى فروشنده مىتواند معامله را به هم بزند .\r\nسوم : مدت را كاملًا معيّن كنند ، و اگر مثلًا بگويد : تا اوّل خرمن جنس را تحويل مىدهم اگر مدت معلوم نباشد معامله باطل است .\r\nچهارم : وقتى را براى تحويل جنس معيّن كنند كه در آن وقت جنس ناياب نباشد تا فروشنده بتواند تحويل دهد .\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nپنجم : جاى تحويل جنس را معيّن نمايد يا از قرائن معلوم باشد .\r\nششم : وزن يا پيمانه يا شماره آن را معيّن كنند و اگر كوچكى و بزرگى آن هم دخالت در غرض دارد ( مثل گردو و مانند آن ) بايد تقريباً معلوم باشد .\r\nهفتم : اين‌كه جنس و عوض آن در صورتى كه فروش آنها با وزن يا پيمانه باشد از يك جنس نباشند .\r\n\r\nاحكام معامله سلف\r\nمسئله 2307 - بنابر احتياط واجب انسان نمىتواند جنسى را كه سلف خريده ، پيش از تمام شدن مدت بفروشد . - به فروشنده يا ديگران - و بعد از تمام شدن مدت ، اگر آن را تحويل نگرفته باشد فروختن آن به خود فروشنده به هر نحو باشد هر چند به هم جنس مگر با زياده اشكال ندارد . و همچنين به ديگران ، مگر اين‌كه از چيزهايى باشد كه با وزن يا پيمانه معامله مىشود كه در اين صورت فروختن آن به قيمتى كه خريده مانعى ندارد ، ولى به قيمت زيادتر محل اشكال است . اينها در صورتى است كه بخواهد همان جنس خريدارى شده اوليه را بفروشد ، ولى اگر كلى آن جنس را سلفاً بفروشد هر چند به اتكاء تحويل گرفتن از فروشنده اولى هيچ اشكالى ندارد .\r\nمسئله 2308 - اگر جنسى را كه فروشنده مىدهد بهتر يا پست‌تر از جنسى باشد كه قرار داده‌اند ، مشترى مىتواند قبول نكند . ولى اگر طبق قرارداد مىباشد مشترى نمىتواند درخواست تبديل كند .\r\nمسئله 2309 - اگر فروشنده به جاى جنسى كه قرارداد كرده‌اند ، جنس ديگرى بدهد ، در صورتى كه مشترى راضى شود اشكال ندارد .\r\nمسئله 2310 - اگر جنسى را كه سلف فروخته در موقعى كه بايد آن را تحويل دهد ناياب شود و نتواند آن را تهيّه كند ، مشترى مىتواند صبر كند يا معامله را به هم بزند و چيزى را كه داده پس بگيرد . ولى اگر مشترى در اثر اين معطلى ضرر زيادى ديده است - مثل شرايط خاص تورم اقتصادى - حق دارد طلب خسارت از فروشنده كند .\r\nمسئله 2311 - اگر ثمن و مبيع هر دو مدت دار باشند ، يعنى جنسى را بفروشد و قرار بگذارد كه بعد از مدتى تحويل دهد و پول آن را هم بعد از مدتى بگيرد ، معامله باطل است .\r\n\r\n","description":"","footnote":"","page_name":" 392 ","page_number":392},
  {"content":"\r\n\r\n\r\nفروش طلا و نقره به طلا و نقره - صرف -\r\nمسئله 2312 - اگر طلا را به طلا ، يا نقره را به نقره بفروشد ، سكه دار باشند يا بى سكه ، در صورتى كه وزن يكى از آنها زيادتر از ديگرى باشد ، معامله حرام و باطل است .\r\nمسئله 2313 - اگر طلا را به نقره ، يا نقره را به طلا بفروشد ، معامله صحيح است و لازم نيست وزن آنها مساوى باشد .\r\nمسئله 2314 - اگر طلا يا نقره را به طلا ، يا نقره بفروشند . بايد فروشنده و خريدار پيش از آنكه از يكديگر جدا شوند ، جنس و عوض آن را به يكديگر تحويل دهند . و اگر هيچ مقدار از چيزى را كه قرار گذاشته‌اند تحويل ندهند معامله باطل است .\r\nمسئله 2315 - اگر فروشنده يا خريدار تمام چيزى را كه قرار گذاشته تحويل دهد و ديگرى مقدارى از آن را تحويل دهد و از يكديگر جدا شوند ، اگر چه معامله به آن مقدار صحيح است ولى كسى كه تمام مال به دست او نرسيده مىتواند معامله را به هم بزند .\r\nمسئله 2316 - اگر مقدارى خاك نقره معدن را به همان مقدار نقره خالص ، و يا مقدارى خاك طلاى معدن را به همان مقدار طلاى خالص بفروشند ، معامله باطل است . ولى فروختن خاك نقره به طلا و خاك طلا به نقره به هر صورت اشكال ندارد .\r\n\r\nمواردى كه انسان مىتواند معامله را به هم بزند\r\nمسئله 2317 - حق به هم زدن معامله را خيار مىگويند ، و خريدار يا فروشنده در موارد ذيل مىتوانند معامله را بهم بزنند :\r\nاول : آنكه از مجلس معامله متفرق نشده باشند . و اين خيار را خيار مجلس مىگويند .\r\nدوم : آنكه يكى از دو طرف مغبون شده ( خيار غبن ) ، كه مغبون مىتواند اصل معامله را به هم بزند ، يا به همان قيمت كه معامله شده راضى شود ، و نمىتواند طرف ديگر را مجبور به دادن تفاوت قيمت كند ، ولى با رضايت طرفين مانعى ندارد .\r\nسوم : در معامله قرارداد كنند كه تا مدت معينى هر دو يا يكى از آنان بتوانند معامله را به هم بزنند ( خيار شرط . )\r\nچهارم : فروشنده ، يا خريدار ، مال خود را بهتر از آنچه هست نشان دهد و طورى كه ارزشمنتر جلوه كند ( خيار تدليس . )\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nپنجم : فروشنده يا خريدار شرط كند كه كارى انجام دهد ، يا شرط كند مالى را كه مىدهد طور مخصوصى باشد ، و به آن شرط عمل نكند ، كه در اين صورت ديگرى مىتواند معامله را به هم بزند ( خيار تخلف شرط ) .\r\nششم : در جنس يا عوض آن عيبى باشد ( خيار عيب )\r\nهفتم : معلوم شود مقدارى از جنسى را كه فروخته‌اند ، مال ديگرى است ، كه اگر صاحب آن به معامله راضى نشود ، خريدار مىتواند اصل معامله را به هم بزند ، يا پول آن مقدار را از فروشنده پس بگيرد . و نيز اگر معلوم شود مقدارى از ثمن را كه خريدار عوض قرار داده ، مال ديگرى است و صاحب آن راضى نشود ، فروشنده مىتواند اصل معامله را به هم بزند ، يا عوض آن مقدار را از خريدار بگيرد ( خيار تبعض صفقه يا تجزيه معامله ) .\r\nهشتم : فروشنده خصوصيات جنس معينى را كه مشترى نديده به او بگويد ، بعد معلوم شود طورى كه گفته ، نبوده است ، كه در اين صورت مشترى مىتواند معامله را به هم بزند . و نيز اگر مشترى خصوصيات عوض معينى را كه مىدهد بگويد ، بعد معلوم شود طورى كه گفته ، نبوده است فروشنده مىتواند معامله را به هم بزند ( خيار رؤيت . )\r\nنهم : مشترى پول جنسى را كه نقد خريده تا سه روز ندهد و فروشنده هم جنس را تحويل ندهد ، كه اگر مشترى شرط نكرده باشد كه دادن پول را تأخير بيندازد ، و شرط تأخير جنس هم نشده باشد فروشنده مىتواند معامله را به هم بزند . و اگر جنسى را كه خريده مثل بعضى از ميوه‌ها باشد كه اگر يك روز بماند ضايع مىشود ، چنانچه تا شب ، پول آن را ندهد و شرط نكرده باشد كه دادن پول را تأخير بيندازد ، و شرط تأخير جنس هم نشده باشد ، فروشنده مىتواند معامله را به هم بزند ( خيار تأخير ) .\r\nدهم : در معامله حيوان خريدار تا سه روز مىتواند معامله را به هم بزند ( خيار حيوان )\r\nيازدهم : فروشنده نتواند جنسى را كه فروخته تحويل دهد ، مثلًا اسبى را كه فروخته فرار نمايد ، كه در اين صورت مشترى مىتواند معامله را به هم بزند ( خيار تعذر تسليم ) .\r\nمسئله 2318 - اگر خريدار قيمت جنس را نداند ، يا در موقع معامله غفلت كند و جنس را گرانتر از قيمت معمول آن بخرد ، چنانچه به قدرى گران خريده كه مردم به آن اهميت مىدهند ، مىتواند معامله را به هم بزند . و نيز اگر فروشنده قيمت جنس را نداند يا موقع معامله غفلت كند و جنس را ارزانتر از قيمت آن بفروشد ، به مقدارى كه معمولًا اهميت بدهند و او را مغبون بدانند ، مىتواند معامله را به هم بزند .\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nمسئله 2319 - در معامله بيع شرط ، كه مثلًا خانه گرانقيمتى را به قيمت ارزان مىفروشند و قرار مىگذارند كه اگر فروشنده سر مدت پول را بدهد بتواند معامله را به هم بزند ، در صورتى كه خريدار و فروشنده قصد جدى خريد و فروش داشته باشند ، معامله صحيح است .\r\nمسئله 2320 - در معامله بيع شرط اگر چه فروشنده اطمينان داشته باشد كه هرگاه سر مدت پول را ندهد ، باز هم خريدار ملك را از او دريغ ندارد معامله صحيح است ، ولى اگر سر مدت پول را ندهد ، حق ندارد ملك را از خريدار مطالبه كند ، و اگر سر مدت ندهد و خريدار بميرد ، نمىتواند ملك را از ورثه او مطالبه نمايد .\r\nمسئله 2321 - اگر چاى اعلا را با چاى پست ، مخلوط كند و به اسم چاى اعلا بفروشد و مشترى نمىدانسته ، مىتواند معامله را به هم بزند .\r\nمسئله 2322 - اگر خريدار بفهمد مالى را كه خريده عيبى دارد ، مثلًا ماشينى را بخرد و بعد بفهمد اجزاى شكسته آن را به جاى سالم به او داده‌اند يا حيوانى را بخرد و بفهمد كه يك چشم آن كور است ، چنانچه آن عيب پيش از معامله در مال بوده و او نمىدانسته ، مىتواند معامله را به هم بزند ، و اگر در آن تصرّف نموده - تصرفى كه موجب تغيير مال شده مثلًا ماشين را رنگ ديگرى زده يا پارچه را بريده - مىتواند فرق قيمت سالم و معيوب آن را معيّن كند و به نسبت تفاوت قيمت سالم و معيوب از پولى كه به فروشنده داده پس بگيرد . مثلًا مالى را كه به چهار تومان خريده ، اگر بفهمد معيوب است ، در صورتى كه قيمت سالم آن هشت تومان و قيمت معيوب آن شش تومان باشد ، چون فرق قيمت سالم و معيوب يك چهارم مىباشد مىتواند يك چهارم پولى را كه داده ، يعنى يك تومان ، از فروشنده بگيرد .\r\nمسئله 2323 - اگر فروشنده بفهمد در عوضى كه گرفته عيبى هست پس اگر معامله به عوض كلى بوده ، مىتواند آن را پس دهد و عوض سالم را مطالبه نمايد ، و اگر به عوض مشخص بوده ، پس چنانچه آن عيب پيش از معامله در عوض بوده و او نمىدانسته ، مىتواند معامله را به هم بزند ، و اگر در آن تصرّف نموده - تصرفى كه در بالا گفته شد - مىتواند تفاوت قيمت سالم و معيوب را به دستورى كه در مسئله پيش گفته شد بگيرد .\r\nمسئله 2324 - اگر بعد از معامله و پيش از تحويل دادن مال عيبى در آن پيدا شود ، خريدار مىتواند معامله را به هم بزند . و نيز اگر در عوض مال بعد از معامله و پيش از تحويل دادن عيبى پيدا شود فروشنده مىتواند معامله را به هم بزند ، ولى اگر بخواهند تفاوت قيمت بگيرند اشكال دارد . مگر اين‌كه هر دو راضى شوند .\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nمسئله 2325 - خيار عيب فورى نيست هر چند احوط اين است كه پس از فهميدن عيب ، اگر مىخواهد معامله را به هم بزند تأخير نيندازد .\r\nمسئله 2326 - هرگاه بعد از خريدن جنس ، عيب آن را بفهمد ، اگر چه فروشنده حاضر نباشد ، مىتواند معامله را از پيش خود فسخ كرده به هم بزند .\r\nمسئله 2327 - در سه صورت اگر خريدار بفهمد مال عيبى دارد نمىتواند معامله را به هم بزند ، يا تفاوت قيمت بگيرد .\r\nاول : آنكه موقع خريدن ، عيب مال را بداند .\r\nدوم : در وقت معامله هر چند عيب را نداند ، ولى اسقاط حق خود كرده بگويد : اگر مال عيبى داشته باشد پس نمىدهم ، و تفاوت قيمت هم نمىگيرم .\r\nسوم : فروشنده در وقت معامله بگويد : اين مال را با هر عيبى كه دارد مىفروشم . ولى اگر عيبى را معيّن كند و بگويد مال را با اين عيب مىفروشم و معلوم شود عيب ديگرى هم دارد ، خريدار مىتواند براى عيبى كه فروشنده معيّن نكرده مال را پس دهد ، يا اگر تصرّف كرده ( تصرفى كه گفته شد ) تفاوت قيمت بگيرد .\r\nمسئله 2328 - در دو صورت اگر خريدار بفهمد مال عيبى دارد ، نمىتواند معامله را به هم بزند ، ولى مىتواند تفاوت قيمت بگيرد :\r\nاول : آنكه بعد از معامله در مال تصرّف كند تصرّف موجب تغيير مال .\r\nدوم : آنكه بعد از تحويل گرفتن مال ، عيب ديگرى در آن حادث شود . ولى اگر حيوان معيوبى را بخرد و پيش از گذشتن سه روز ، بدون تفريط مشترى عيب ديگرى پيدا كند اگر چه آن را تحويل گرفته باشد باز هم مىتواند آن را پس دهد . و نيز اگر فقط خريدار تا مدتى حق بهم زدن معامله را داشته باشد و در آن مدت در مال عيب ديگرى حادث شود ، اگر چه آن را تحويل گرفته باشد ، مىتواند معامله را به هم بزند .\r\nمسئله 2329 - اگر انسان مالى داشته باشد كه خودش آن را نديده ، و ديگرى خصوصيات آن را براى او گفته باشد ، چنانچه او همان خصوصيات را به مشترى بگويد و آن را بفروشد و بعد از فروش بفهمد كه بهتر از آن بوده ، مىتواند معامله را به هم بزند .\r\nمسئله 2330 - اگر جنس معيوبى را بفروشد و پيش از اين‌كه مشترى متوجّه شود ، عيب آن خود به خود بر طرف شود باز هم حق فسخ يا تفاوت قيمت هست گرچه احتياط در مصالحه است .\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nمسئله 2331 - در خصوص عيب‌هاى جنون و جذام و برص ، حق خيار در خريد و فروش تا يك سال ادامه دارد .\r\n\r\nمسائل متفرقه\r\nمسئله 2332 - معمولًا معاملات مستقل از قيمت خريد انجام مىشود كه در اصطلاح فقهى « مساومه » خوانده مىشود ولى اگر فروشنده قيمت خريد جنس را به مشترى بگويد ، يعنى بخواهد معامله را براساس قيمت خريد بفروشد بايد تمام چيزهايى را كه به واسطه آنها قيمت مال كم يا زياد مىشود بگويد ، اگر چه به همان قيمت يا به كمتر از آن بفروشد ، مثلًا بايد بگويد كه نقد خريده است يا نسيه . مخارج به عهده او بوده يا فروشنده قبلى و همين‌طور ساير امور .\r\nمسئله 2333 - اگر انسان جنسى را به كسى بدهد و قيمت آن را معيّن كند و بگويد : اين جنس را به اين قيمت به فروش و هر چه زيادتر فروختى مال خودت باشد ، هر چه زيادتر از آن قيمت بفروشد مال دلال است . و نيز اگر بگويد : اين جنس را به اين قيمت به تو فروختم و او بگويد قبول كردم ، يا به قصد فروختن ، جنس را به او بدهد و او هم به قصد خريدن بگيرد ، هر چه زيادتر از آن قيمت بفروشد مال خود او است .\r\nمسئله 2334 - اگر مثلًا قصاب ، گوشت نر بفروشد و به جاى آن ، گوشت ماده بدهد معصيت كرده است ، پس اگر آن گوشت را معيّن كرده و گفته اين گوشت نر را مىفروشم ، مشترى مىتواند معامله را به هم بزند ، و اگر آن را معيّن نكرده ، در صورتى كه مشترى به گوشتى كه گرفته راضى نشود ، قصاب بايد گوشت نر به او بدهد و همين‌طور در اجناس ديگر .\r\nمسئله 2335 - اگر مشترى به بزاز بگويد : پارچه‌اى مىخواهم كه رنگ آن نرود ، و بزاز پارچه خاصى را به او بفروشد كه رنگ آن برود ، مشترى مىتواند معامله را به هم بزند و همه اجناس ديگر نيز همين حكم را دارند .\r\nمسئله 2336 - قسم خوردن در معامله اگر راست باشد مكروه است ، و اگر دروغ باشد حرام است و به آن قسم و غموس گفته مىشود يعنى فرو برنده در دوزخ .\r\n\r\n","description":"","footnote":"","page_name":" 397 ","page_number":397},
  {"content":"\r\n\r\n\r\nاحكام شركت\r\nمسئله 2337 - مخلوط شدن دو مال به طورى كه از يكديگر جدا نشوند موجب شركت است .\r\nمسئله 2338 - اگر دو نفر بخواهند با هم شركت كنند ، چنانچه هر كدام مقدارى از مال خود را با مال ديگرى به طورى مخلوط كند كه از يكديگر تشخيص داده نشود ، و يا هر كدام مثلًا نصف مشاع سرمايه خود را به ديگرى صلح نمايد شركت بين آنها حاصل مىشود ، چه صيغه شركت بخوانند يا نه . چنان كه با عقد و قرارداد شركت نيز حاصل مىشود ليكن بنابر احتياط واجب بايد اكتفا به آن نشده اموال را هم بيك حساب واريز كنند يا مخلوط نمايند و به هر حال تصرّف هر كدام در مال شركت و يا تجارت با آن تابع قرارداد آنها است .\r\nمسئله 2339 - شركت در كار بنابر احتياط واجب صحيح نيست پس اگر چند نفر قرار بگيرند كه در مزدى كه از كار خودشان مىگيرند با يكديگر شريك باشند ، بنابراحتياط واجب شركت آنان صحيح نيست ، و هر كدام مزد كار خود را مالك مىباشد . البتّه صرف نظر از قرار ، بخواهند به رضايت قبلى ، آنچه را مزد گرفته‌اند ، بين خود تقسيم كنند مانعى ندارد .\r\nمسئله 2340 - اگر دو نفر با يكديگر اينطور قرار بگذارند كه هر كدام به اعتبار خود و به ذمه خود جنسى بخرند ولى هم در جنسى كه هر كدام خريده‌اند و هم در استفاده آن با يكديگر شريك باشند صحيح نيست . امّا اگر هر كدام ديگرى را وكيل كند كه جنس را براى او بطور مشترك بخرد شركت صحيح است . و همچنين است اگر جنسى را براى خود\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nبخرد و ديگرى خواهش كند كه او را هم شريك كند ، او هم قبول نموده بگويد ترا شريك كردم ، كه در اين صورت نيز شركت حاصل مىشود و او نصف پول را بدهكار مىشود .\r\nمسئله 2341 - كسانى كه مىخواهند با هم شريك شوند و به شركت تجارت كنند بايد مكلّف و عاقل باشند ، و از روى قصد و اختيار شركت كنند ، و نيز بايد بتوانند در مال خود تصرّف نمايند . پس آدم سفيهى كه مال خود را در كارهاى بيهوده مصرف مىكند چون حق ندارد در مال خود تصرّف كند ، اگر شركت كند صحيح نيست ، مگر اين‌كه ولى او آن را اجازه كند . و همچنين است ورشكسته‌اى كه از طرف حاكم شرع حكم افلاس او صادر شده باشد .\r\nمسئله 2342 - اگر در قرارداد شركت شرط كنند كسى كه كار مىكند ، يا بيشتر از شريك ديگر كار مىكند بيشتر منفعت ببرد ، بايد به شرط خود عمل كنند . ولى اگر شرط كنند كسى كه كار نمىكند ، يا كمتر كار مىكند بيشتر منفعت ببرد اين قرار خلاف احتياط است ، ولى اگر يك جهت عقلائى در كار است مثل اين‌كه اعتبار آن شخص برايشان ارزش دارد ، بدون اشكال مىباشد .\r\nمسئله 2343 - اگر قرار بگذارند كه همه استفاده را يك نفر ببرد ، يا قرار بگذارند كه تمام ضرر يا بيشتر آن را يكى از آنان بدهد ، صحّت اين قرارداد بلكه صحّت اصل شركت محل اشكال است مگر اين‌كه قرار بر تدارك ضرر باشد ، يعنى شرط كنند ضرر را يكى از آنها جبران كند و اين بدون اشكال است چنان كه اگر هنگام بر هم زدن شركت و تقسيم مال با يكديگر صلح كنند كه يك نفر از آنان اصل سرمايه اولى خود را بردارد و باقيمانده امور شركت از نقد و نسيه و نفع و ضرر مربوط به ديگرى باشد ، مانعى ندارد .\r\nمسئله 2344 - اگر شرط نكنند كه يكى از شريكها بيشتر منفعت ببرد ، چنانچه سرمايه آنان يك اندازه باشد ، منفعت و ضرر را هم به يك اندازه مىبرند ، و اگر سرمايه آنان يك اندازه نباشد ، بايد منفعت و ضرر را به نسبت سرمايه قسمت نمايند ، مثلًا اگر دو نفر شركت كنند و سرمايه يكى از آنان دو برابر سرمايه ديگرى باشد ، سهم او از منفعت و ضرر دو برابر سهم ديگرى است ، چه هر دو به يك اندازه كار كنند يا يكى كمتر كار كند ، يا هيچ كار نكند . ولى اگر كار با درخواست شريك بوده مزد كار خود را از شركت طلبكار است . و همين‌طور اگر معمول در شركت كار با حق مزد باشد .\r\nمسئله 2345 - اگر در قرارداد شركت شرط كنند كه هر دو با هم خريد و فروش نمايند ، يا هر كدام به تنهايى معامله كنند ، يا فقط يكى از آنان معامله كند ، بايد به قرارداد عمل نمايند .\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nمسئله 2346 - اگر معيّن نكنند كه كدام يك از آنان با سرمايه خريد و فروش نمايد ، هيچ يك از آنان بدون اجازه ديگرى نمىتواند با آن سرمايه معامله كند .\r\nمسئله 2347 - شريكى كه اختيار سرمايه شركت با اوست بايد به قرارداد شركت عمل كند . مثلًا اگر با او قرار گداشته‌اند كه نسيه بخرد يا نقد بفروشد ، يا جنس را از محل مخصوصى بخرد ، بايد به همان قرارداد رفتار نمايد . و اگر با او قرارى نگذاشته باشند ، بايد داد و ستدى نمايد كه براى شركت ضرر نداشته باشد و معاملات را به طورى كه متعارف است انجام دهد ، اگر مثلًا معمول است كه نقد بفروشد ، يا مال شركت را در مسافرت همراه خود نبرد ، بايد به همين طور عمل نمايد . و اگر معمول است كه نسيه بدهد ، يا مال را به سفر ببرد مىتواند همين طور عمل كند .\r\nمسئله 2348 - شريكى كه با سرمايه شركت معامله مىكند ، اگر بر خلاف قراردادى كه با او كرده‌اند خريد و فروش كند و خسارتى براى شركت پيش آيد ضامن است و معامله‌اى هم كه كرده فضولى است و موقوف به اجازه شريك ديگر است ، ولى اصل شركت بهم نميخورد و اگر بعداً به قراردادى كه شده معامله كند صحيح است ، و همين‌طور اگر با او قراردادى نكرده باشند و بر خلاف معمول معامله كند ، ضامن مىباشد امّا اگر بعداً مطابق معمول معامله كند معامله او صحيح است .\r\nمسئله 2349 - شريكى كه با سرمايه شركت معامله مىكند اگر زياده روى ننمايد و در نگهدارى سرمايه كوتاهى نكند و اتفاقا مقدارى از آن يا تمام آن بدون تفريط او تلف شود ، ضامن نيست .\r\nمسئله 2350 - شريكى كه با سرمايه شركت معامله مىكند اگر بگويد سرمايه بدون تقصير او تلف شده و پيش حاكم شرع قسم بخورد ، بايد حرف او را قبول كرد .\r\nمسئله 2351 - اگر تمام شريكها از اجازه تصرفى كه در مال يكديگر داده‌اند برگردند ، هيچ كدام نمىتوانند در مال شركت تصرّف كنند ، و اگر يكى از آنان از اجازه خود برگردد شريكهاى ديگر حق تصرّف ندارند ، ولى كسى كه از اجازه خود برگشته تا منعى از ناحيه ديگران نرسيده مىتواند در مال شركت تصرّف كند .\r\nمسئله 2352 - هر وقت يكى از شريكها تقاضا كند كه سرمايه شركت را قسمت كنند ، اگر چه شركت مدت داشته باشد ، بايد ديگران قبول نمايند مگر اين‌كه مدت در ضمن عقد\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nلازمى قيد شده باشد . بلكه اگر در ضمن خود عقد شركت نيز ، مدت به‌عنوان قيد ذكر شده باشد ، اقوى آن است كه شركت لازم مىشود چنان كه اگر طبق اساسنامه معينى خصوصيات ديگرى قيد شود همانطور كه در شركتهاى رسمى معمول است عمل به آنها لازم مىشود . پس انحلال شركت در صورتى است كه مدت منظوره در قرارداد پايان پذيرد يا كار شركت كه هدف بوده غير ممكن شود ، يا با رضايت عمومى فسخ گردد و همين‌طور با فسخ اكثريت مجمع نمايندگان شركت در صورتى كه عموم شركا را از اوّل مجمع نمايندگان و تبعيت از اكثريت آنها را بپذيرند .\r\nمسئله 2353 - اگر يكى از شريكها بميرد ، يا ديوانه ، يا بيهوش دائم يا سفيه شود شريكهاى ديگر نمىتوانند در مال شركت تصرّف كنند ، و همچنين است اگر مفلس شود و حكم افلاس او صادر شود .\r\nمسئله 2354 - اگر شريك چيزى را نسيه براى خود بخرد نفع و ضررش مال خود اوست ، ولى اگر براى شركت بخرد و معامله نسيه متعارف باشد ، يا از طرف شريك مجاز باشد ، يا شريك بگويد به آن معامله راضى هستم ، نفع و ضررش مال هر دوى آنان است .\r\nمسئله 2355 - اگر با سرمايه شركت معامله‌اى كنند ، بعد بفهمند شركت باطل بوده معامله‌اى كه انجام شده فضولى است ، پس اگر شركاء بگويند به آن معامله راضى هستيم معامله صحيح ، و گرنه باطل مىباشد . و هر كدام آنان كه براى شركت كارى كرده است ، اگر به قصد مجانى كار نكرده باشد و كارش با درخواست شركاء بوده ، يا معمول قراردادهاى شركتى كار با حق اجرت باشد مىتواند مزد زحمتهاى خود را به اندازه معمول از شريكهاى ديگر بگيرد .\r\n\r\n","description":"","footnote":"","page_name":" 401 ","page_number":401},
  {"content":"\r\n\r\n\r\nاحكام صلح\r\nمسئله 2356 - صلح آن است كه انسان با ديگرى سازش كند كه مقدارى از مال يا منفعت مال خود را ملك او كند ، يا از طلب ، يا حق خود بگذرد كه او هم در عوض ، مقدارى از مال ، يا منفعت مال خود را به او واگذار نمايد ، يا از طلب ، يا حقى كه دارد بگذرد ، بلكه اگر بدون آنكه عوض بگيرد مقدارى از مال ، يا منفعت مال خود را به كسى واگذار كند و طرف هم قبول كند باز هم صلح صحيح است . و همچنين است اگر به عنوان صلح از طلب يا حق خود بگذرد و طرف را برىءالذمه كند و طرف هم قبول كند كه سكوت نمايد و اگر حقى دارد نزاع نكند .\r\nمسئله 2357 - دو نفرى كه چيزى را به يكديگر صلح مىكنند ، بايد بالغ و عاقل باشند و سفيه نباشند و كسى آنها را مجبور نكرده باشد و قصد صلح داشته باشند ، و حاكم شرع هم آنان را از تصرّف در اموالشان جلوگيرى نكرده باشد .\r\nمسئله 2358 - لازم نيست صيغه صلح به عربى خوانده شود ، بلكه با هر لفظى كه بفهماند با هم صلح و سازش كرده‌اند صحيح است . بلكه با هر وسيله‌اى كه انشاء صلح شود هر چند غير لفظ مثل نوشته نيز صحيح مىباشد .\r\nمسئله 2359 - اگر كسى با چوپان مصالحه كند كه گوسفندهاى خود را به چوپان بدهد كه مثلًا يك سال نگهدارى كند و از شير آن استفاده نمايد و مقدارى روغن بدهد ، حتى اگر روغن مقيد به روغن اين گوسفندها باشد ، صلح صحيح است ، ولى اگر گوسفند را يك ساله به چوپان اجاره دهد كه از شير آن استفاده كند و در عوض ، مقدارى روغن بدهد\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nاگر مقيد به روغن همان گوسفندها باشد اجاره باطل است ، ولى اگر روغن كلى منظور باشد اجاره صحيح است .\r\nمسئله 2360 - صلح يك قرارداد است يعنى ايجاب و قبول دارد پس اگر كسى بخواهد طلب يا حق خود را به ديگرى صلح كند در صورتى صحيح است كه او قبول نمايد ، ولى اگر بدون عنوان صلح و بطور يك جانبه مىباشد از طلب يا حق خود بگذرد و او را برى الذمه كند نياز به قبول ندارد و صحيح مىباشد .\r\nمسئله 2361 - اگر انسان مقدار بدهى خود را بداند و طلبكار او نداند ، چنانچه طلبكار طلب خود را به كمتر از مقدارى كه هست صلح كند ، مثلًا پنجاه تومان طلبكار باشد و طلب خود را به ده تومان صلح نمايد ، زيادى براى بدهكار حلال نيست مگر آنكه مقدار بدهى خود را به او بگويد و او را راضى كند يا طورى باشد كه اگر مقدار طلب خود را مىدانست ، باز هم به آن مقدار صلح مىكرد و در اين صورت بهتر آن است كه زائد را گذشت كند تا شبهه ربا در بين نباشد . ولى اقوى آن است كه ربا در اين مورد - پول كاغذى و فلزى - جريان ندارد بلكه اساساً در صلح در صورتى ربا جريان دارد كه دو چيز در برابر هم قرار گيرند ، نه دو عمل صلح و گذشت .\r\nمسئله 2362 - اگر بخواهند دو چيزى را كه از يك جنس بوده و كشيدنى يا پيمانه‌اى مىباشند و وزن آنها معلوم است به يكديگر صلح كنند ، در صورتى صحيح است كه وزن يكى بيشتر از ديگرى نباشد ، و اگر وزن آنها معلوم نباشد و احتمال دهند كه وزن يكى بيشتر از ديگرى است نيز صحّت صلح محل اشكال است . ولى اينها همه در صورتى است كه دو چيز در برابر هم قرار گيرند ، ولى اگر دو عمل صلح و گذشت از طرفين در برابر هم قرار گيرند اشكالى ندارد .\r\nمسئله 2363 - اگر دو نفر از يك نفر طلبكار باشند ، يا دو نفر از دو نفر ديگر طلبكار باشند ، و بخواهند طلبهاى خود را به يكديگر صلح كنند ، چنانچه طلب آنان از يك جنس و وزن آنها يكى باشد ، مثلًا هر دو ده من گندم طلبكار باشند ، مصالحه آنان صحيح است . و همچنين است اگر جنس طلب آنان يكى نباشد ، مثلًا يكى ده من برنج و ديگرى دوازده من گندم طلبكار باشد . ولى اگر طلب آنان از يك جنس و چيزى باشد كه معمولًا با وزن يا پيمانه آن را معامله مىكنند ، در صورتى كه وزن يا پيمانه آنها مساوى نباشد ، مصالحه آنان\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nمحل اشكال است . مگر اين‌كه دو چيز را در برابر هم قرار ندهند ، بلكه دو صلح و گذشت در برابر هم قرار گيرند ، يعنى تصريح مىكند كه صلح مىكنيم فلان طلب را در برابر اين‌كه صلح كنى آن طلب ديگر را .\r\nمسئله 2364 - اگر از كسى طلبى دارد كه بايد بعد از مدتى بگيرد چنانچه طلب خود را به مقدار كمترى قبول كند و مقصودش اين باشد كه از مقدارى از طلب خود گذشت كند و بقيه را نقد بگيرد اشكال ندارد .\r\nمسئله 2365 - عقد صلح لازم الاجرا مىباشد مگر با رضايت يكديگر يا شرط فسخ ، پس اگر دو نفر چيزى را با هم صلح كنند ، با رضايت يكديگر مىتوانند صلح را به هم بزنند ، و نيز اگر در ضمن معامله صلح يا عقد ديگر براى هر دو يا يكى از آنان حق به هم زدن معامله را قرار داده باشند ، كسى كه آن حق را دارد مىتواند صلح را به هم بزند .\r\nمسئله 2366 - در عقد صلح ، خيار مجلس و حيوان و تأخير بلكه غبن هم جريان ندارد . در بيع تا وقتى خريدار و فروشنده از مجلس معامله متفرق نشده‌اند مىتوانند معامله را بهم بزنند . و نيز اگر مشترى حيوانى را بخرد تا سه روز حق به هم زدن معامله را دارد . و همچنين اگر پول جنسى را كه نقد خريده تا سه روز ندهد و جنس را تحويل نگيرد ، فروشنده مىتواند معامله را به هم بزند هر چند شرط نشده باشد ولى كسى كه مالى را صلح مىكند در اين سه صورت حق بهم زدن صلح را ندارد . و ثبوت خيار غبن نيز در صلح محل اشكال است ، ولى با خيارات ديگر كه در احكام خريد و فروش گفته شد مىتواند صلح را به هم بزند .\r\nمسئله 2367 - اگر چيزى را كه به صلح گرفته معيوب باشد ، مىتواند صلح را به هم بزند . ولى گرفتن تفاوت قيمت صحيح و معيوب محل اشكال است .\r\nمسئله 2368 - هرگاه مال خود را به كسى صلح نمايد و با او شرط كند كه بعد از مرگ چيزى را كه به تو صلح كردم وقف كن و او هم اين شرط را قبول كرد ، بايد به شرط عمل نمايد .\r\n\r\n","description":"","footnote":"","page_name":" 404 ","page_number":404},
  {"content":"\r\n\r\n\r\nاحكام بيمه\r\nمسئله 2369 - بيمه ، قرارداد و عقدى است بين بيمه شونده و مؤسسه ، يا شركت ، يا شخصى كه بيمه را انجام مىدهد . و مفاد آن تضمين شخص ، يا مال است به وسيله شخص ، يا شركت ، يا مؤسسه بيمه گر . و اين عقد مثل ساير عقدها محتاج به ايجاب و قبول است ، و شرايطى كه در موجب و قابل و عقد در ساير عقود ، معتبر است در اين عقد نيز معتبر است ، و مىتوان اين عقد را با هر لغتى و زبانى اجرا كرد .\r\nمسئله 2370 - در بيمه علاوه بر شرايط ساير عقود از قبيل بلوغ و عقل و اختيار و غير آنها ، چند شرط معتبر است .\r\n1 - تعيين مورد بيمه كه فلان شخص است ، يا فلان مغازه است ، يا فلان كشتى ، يا اتومبيل ، يا هواپيما .\r\n2 - تعيين دو طرف عقد كه اشخاص هستند ، يا مؤسسات ، يا شركتها ، يا دولت .\r\n3 - تعيين مبلغى كه بايد بپردازند .\r\n4 - تعيين اقساطى كه بايد آن را بپردازند ، و تعيين زمان اقساط .\r\n5 - تعيين زمان بيمه از اوّل فلان ماه ، يا سال تا چند ماه ، يا چند سال است .\r\n6 - تعيين خطرهايى كه موجب خسارت مىشود ، مثل حريق يا غرق يا سرقت يا وفات يا مرض ، و مىتوان كليه آفات را كه موجب خسارت مىشود ، قرار دهند .\r\nمسئله 2371 - لازم نيست در قرارداد بيمه ، ميزان خسارت تعيين شود ، پس اگر قرار بگذارند كه هر مقدار خسارت وارد شد ، جبران كنند صحيح است .\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nمسئله 2372 - صورت عقد بيمه چند نحو است : يكى آنكه بيمه شونده بگويد به عهده من فلان مقدار ، كه در فلان زمان ، ماهى فلان مقدار بدهم ، در مقابل آنكه خسارتى كه به مغازه من مثلًا از ناحيه حريق يا دزدى وارد شد ، جبران نمائى ، و طرف قبول كند . يا طرف بگويد بر عهده من خسارتى كه به مؤسسه شما وارد مىشود از ناحيه حريق يا دزدى مثلًا در مقابل آنكه فلان مقدار بدهى . و بايد تمام قيودى كه در مسئله سابق ذكر شد ، معلوم شود و قرارداد بر آنها واقع شود .\r\nمسئله 2373 - ظاهراً تمام اقسام بيمه صحيح باشد ، يا به كار بردن شرايطى كه ذكر شد ، چه بيمه عمر باشد ، يا بيمه كالاهاى تجارتى ، يا عمارات يا كشتىها و هواپيماها ، و همين‌طور بيمه يك فرد باشد يا گروه مثلًا بيمه كارمندان دولت يا مؤسسات ، يا بيمه اهل يك روستا يا شهر .\r\nمسئله 2374 - بيمه عقد مستقلى است و مىتوان به عنوان بعض عقود ديگر از قبيل صلح نيز آن را اجرا كرد .\r\n\r\n","description":"","footnote":"","page_name":" 406 ","page_number":406},
  {"content":"\r\n\r\n\r\nاحكام اجاره\r\nواگذار كردن منافع ملك يا شخص ، به ديگرى در برابر مال معينى اجاره مىباشد .\r\nمسئله 2375 - اجاره دهنده و كسى كه چيزى را اجاره مىكند بايد مكلّف و عاقل باشند ، و به اختيار خودشان اجاره را انجام دهند ، و نيز بايد در مال خود حق تصرّف داشته باشند . پس سفيهى كه مال خود را در كارهاى بيهوده مصرف مىكند چون حق ندارد در مال خود تصرّف نمايد اگر چيزى را اجاره كند ، يا اجاره دهد صحيح نيست مگر اين‌كه ولى او آن را اجازه كند . و همچنين است ورشكسته‌اى كه از طرف حاكم شرع حكم افلاس او صادر شده است .\r\nمسئله 2376 - انسان مىتواند از طرف ديگرى وكيل شود و مال او را اجاره دهد .\r\nمسئله 2377 - اگر ولى ، يا قيِّم طفل به مصلحت او مال او را اجاره دهد ، يا خود او را اجير ديگرى نمايد اشكال ندارد . و اگر مدتى از زمان بالغ شدن او را جزء مدت اجاره قرار دهد ، هرگاه طورى بوده كه اگر مقدارى از زمان بالغ بودن بچه را جزء مدت اجاره نمىكرد ، بر خلاف مصلحت طفل بود ، طفل بعد از بلوغ نمىتواند اجاره را به هم بزند .\r\nمسئله 2378 - بچه صغيرى را كه ولى ندارد بدون اجازه مجتهد نمىشود اجير كرد . و كسى كه به مجتهد و نماينده او دسترسى ندارد ، در صورتى كه به مصلحت بچه باشد ، مىتواند از چند يا يك نفر مؤمن كه عادل باشند ، اجازه بگيرد و او را اجير نمايد .\r\nمسئله 2379 - در عقد اجاره مثل بسيارى عقود ديگر زبان خاصى شرط نيست ، پس اجاره دهنده و مستأجر لازم نيست صيغه عربى بخوانند ، بلكه اگر مالك به هر زبان به كسى\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nبگويد : ملك خود را به تو اجاره دادم و او بگويد قبول كردم ، اجاره صحيح است . بلكه اگر حرفى نزنند و مالك به قصد اين‌كه ملك را اجاره دهد ، آن را به مستأجر واگذار كند و او هم به قصد اجاره كردن بگيرد ، اجاره صحيح مىباشد و اين را اجاره معاطاتى مىگويند ، و همين‌طور در اجاره شخص براى كار .\r\nمسئله 2380 - كسى كه نمىتواند حرف بزند ، اگر با اشاره بفهماند كه ملك را اجاره داده ، يا اجاره كرده صحيح است . چنان كه اگر بطور معاطاتى كه در بالا گفته شد انجام دهد نيز صحيح است .\r\nمسئله 2381 - اگر خانه يا دكان يا اطاقى را اجاره كند و صاحب ملك با او شرط كند كه فقط خود او از آنها استفاده نمايد يا اجاره منصرف به اين معنى باشد ، مستأجر نمىتواند آن را به ديگرى اجاره دهد . و اگر شرط نكند و منصرف به اين معنى هم نباشد مىتواند آن را به ديگرى اجاره دهد ولى در تسليم به ديگرى از مالك اجازه بگيرد ، و اگر بخواهد به زيادتر از مقدارى كه اجاره كرده آن را اجاره دهد ، بايد در آن ، كارى مثلًا تعميرات يا خدمات ديگر انجام داده باشد .\r\nمسئله 2382 - اگر اجير با انسان شرط كند كه فقط براى خود انسان كار كند يا اجاره منصرف به اين معنى باشد نمىشود او را به ديگرى اجاره داد ، و اگر شرط نكند مانعى ندارد ولى بايد زيادتر نگيرد . و همچنين اگر انسان اجير شود كه كارى را انجام دهد ، مثلًا لباسى را بدوزد ، نمىتواند ديگرى را براى آن كار به كمتر اجير نمايد مگر اين‌كه مقدارى از كار را خودش انجام دهد ، مثلًا پارچه را ببرد . و در تحويل دادن پارچه به ديگرى بايد از صاحب پارچه اجازه بگيرد .\r\nمسئله 2383 - كشتى و قايق و مانند آن هم بنابراحتياط واجب حكم اجير و خانه و مانند آن را دارد كه در بالا گفته شد ، ولى اگر غير اينها چيز ديگرى - مثلًا زمين - را اجاره كند و مالك با او شرط نكند كه فقط خودش از آن استفاده نمايد ، اگر بيشتر از مقدارى كه اجاره كرده آن را اجاره دهد اشكال ندارد ، به شرط آنكه مال الاجاره‌ها پول و يا همجنس ديگر نباشد ، گرچه احتياط مستحبى آن است كه مطلقا اين كار را نكند بخصوص در زمين و آسيا .\r\nمسئله 2384 - اگر خانه يا دكانى را مثلًا يك ساله به صد تومان اجاره كند و از نصف آن خودش استفاده نمايد مىتواند نصف ديگر آن را به صد تومان اجاره دهد ، ولى اگر\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nبخواهد نصف آن را به زيادتر از مقدارى كه اجاره كرده ، مثلًا به صد و بيست تومان ، اجاره دهد بايد در آن ، كارى مانند تعمير انجام داده باشد .\r\n\r\nشرايط مالى كه آن را اجاره مىدهند\r\nمسئله 2385 - مالى را كه اجاره مىدهند چند شرط دارد :\r\nاول : آنكه معيّن باشد . پس اگر بگويد يكى از ماشينها يا خانه‌هاى خود را اجاره دادم درست نيست .\r\nدوم : مستأجر آن را ببيند ، يا كسى كه آن را اجاره مىدهد طورى خصوصيات آن را بگويد كه كاملًا معلوم باشد .\r\nسوم : تحويل دادن آن ممكن باشد . پس اجاره دادن اسبى كه فرار كرده باطل است ، مگر اين‌كه متسأجر بتواند آن را بگيرد .\r\nچهارم : آن مال به واسطه استفاده كردن از بين نرود . پس اجاره دادن نان و ميوه و خوردنيهاى ديگر براى خوردن صحيح نيست .\r\nپنجم : استفاده‌اى كه مال را براى آن اجاره داده‌اند ممكن باشد . پس اجاره دادن زمين براى زراعت در صورتى كه آب باران كفايت آن را نكند و از آب نهر هم مشروب نشود ، و مستأجر از راه ديگر هم نتواند آب تهيّه كند ، صحيح نيست .\r\nششم : چيزى را كه اجاره مىدهد مال خود او باشد ، و اگر مال كس ديگر را اجاره دهد ، در صورتى صحيح است كه صاحبش اجازه دهد .\r\nمسئله 2386 - اجاره دادن درخت براى آنكه از ميوه‌اش استفاده كنند اشكال ندارد ، گرچه احتياط آن است به صورت مصالحه انجام شود نه اجاره .\r\nمسئله 2387 - زن مىتواند براى شيردادن بچه اجير شود و لازم نيست از شوهر خود اجازه بگيرد ، ولى اگر به واسطه شير دادن ، حق شوهر از بين برود ، بدون اجازه او نمىتواند اجير شود .\r\n\r\nشرايط منافع منظوره در اجاره\r\nمسئله 2388 - استفاده‌اى كه مال را براى آن اجاره مىدهند چهار شرط دارد :\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nاول : آنكه حلال باشد . بنابراين اجاره دادن دكان براى شراب فروشى يا نگهدارى شراب ، و كرايه دادن حيوان براى حمل و نقل شراب باطل است .\r\nدوم : پول دادن براى آن استفاده لغو و بيهوده نباشد .\r\nسوم : اگر چيزى را كه اجاره مىدهند چند استفاده دارد ، استفاده‌اى را كه مستأجر بايد از آن ببرد معيّن نمايند . مثلًا اگر حيوانى را كه سوارى مىدهد و بار مىبرد اجاره دهند ، بايد در موقع اجاره معيّن كنند كه سوارى يا باربرى آن ، مال مستأجر است يا همه استفاده‌هاى آن .\r\nچهارم : مدت استفاده را معيّن نمايند و اگر مدت معلوم نباشد ولى عمل را معيّن كنند ، مثلًا با خياط قرار بگذارند كه لباس معينى را به طور مخصوصى بدوزد ، نيز كافى است اگر نظر مردم زمان معينى متعارف باشد هر چند بطور تقريبى گر چه احوط تعين مدت است مطلقاً .\r\nمسئله 2389 - اگر ابتداى مدت اجاره را معيّن نكنند ، ابتداى آن بعد از خواندن صيغه اجاره است .\r\nمسئله 2390 - اگر خانه‌اى را مثلًا يك ساله اجاره دهند و ابتداى آن را يك ماه بعد از خواندن صيغه قرار دهند ، اجاره صحيح است ، اگر چه موقعى كه صيغه مىخوانند خانه در اجاره ديگرى باشد .\r\nمسئله 2391 - اگر شروع مدت اجاره را معلوم نكند و بگويد هر وقت در خانه نشستى اجاره آن ، ماهى ده تومان است اجاره صحيح نيست . ولى هنگام تحويل خانه اگر قصد اجاره هر چند معاطاتى باشد همان كافى است به شرط آنكه هنگام تحويل توجّه به اين معنى باشد و بنابراين صحبت قبلى صرفا يك قولنامه يا در حكم آن تلقى مىشود و البتّه پايان مدت هم بايد معيّن باشد .\r\nمسئله 2392 - اگر به مستأجر بگويد خانه را يك ماهه به ده تومان به تو اجاره دادم و بعداً هم به همان قيمت ، فقط براى ماه اوّل صحيح است ، ولى اگر بگويد هر ماهى ده تومان و اوّل و آخر آن را معيّن نكند ، اجاره حتى براى ماه اوّل هم باطل است ، مگر اين‌كه هنگام تحويل خانه قصد اجاره هر چند معاطاتى داشته باشد ، يعنى قرار اجاره از همان هنگام تحويل باشد و صحبت قبلى صرفا يك قولنامه يا در حكم آن تلقى مىشود و شايد منظور مردم نيز در اين گونه موارد همين باشد . ولى پايان مدت هم بايد معلوم باشد .\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nمسئله 2393 - هتل‌ها و مسافر خانه‌ها يا خانه‌اى را كه افراد غريب و زوار در آن منزل مىكنند و معلوم نيست چقدر در آن مىمانند ، اگر قرار بگذارند كه مثلًا شبى يك تومان بدهند و صاحب خانه راضى شود ، استفاده از آن خانه اشكال ندارد . ولى چون مدت اجاره را معلوم نكرده‌اند اجاره صحيح نيست . و صاحب خانه هر وقت بخواهد مىتواند آنان را بيرون كند .\r\n\r\nمسائل متفرقه اجاره\r\nمسئله 2394 - مالى را كه مستأجر بابت اجاره مىدهد بايد معلوم باشد . اگر از چيزهايى است كه مثل گندم با وزن معامله مىكنند ، بايد وزن آن معلوم باشد ، و اگر از چيزهايى است كه با شماره معامله مىكنند بايد شماره آن معيّن باشد ، و اگر مثل حيوان يا ماشين است كه بدون ديدن معلوم نمىشود بايد اجاره دهنده آن را ببيند ، يا مستأجر خصوصيات آن را به او بگويد .\r\nمسئله 2395 - اگر زمينى را براى زراعت جو ، يا گندم اجاره دهد و مال‌الاجاره را جو ، يا گندم همان زمين يا محصول ديگرى از آن زمين كه فعلًا موجود نيست قرار دهد اجاره صحيح نيست و حتى بنا براحتياط واجب نمىتوان به محصول كلى به شرط پرداخت از آن زمين نيز معامله نمود .\r\nمسئله 2396 - كسى كه چيزى را اجاره داده ، تا آن چيز را تحويل ندهد ، حق ندارد اجاره آن را مطالبه كند ، و نيز اگر براى انجام عملى اجير شده باشد ، پيش از انجام عمل حق مطالبه اجرت ندارد مگر اين‌كه شرط كنند جلوتر بگيرد ، يا معمول باشد جلوتر بگيرند چنان كه در اجرت نماز استيجارى يا حج معمول شده است .\r\nمسئله 2397 - هرگاه چيزى را كه اجاره داده تحويل دهد ، اگر چه مستأجر تحويل نگيرد ، يا تحويل بگيرد و تا آخر مدت اجاره از آن استفاده نكند ، بايد مال‌الاجاره آن را بدهد مگر اين‌كه به طور كلى در مدت اجاره بدون تقصير مستأجر از امكان استفاده بيفتد .\r\nمسئله 2398 - اگر انسان اجير شود كه در روز معينى كارى را انجام دهد و در آن روز براى انجام آن كار حاضر شود ، كسى كه او را اجير كرده اگر چه آن كار را به او مراجعه نكند ، بايد اجرت او را بدهد . مثلًا اگر خياطى را در روز معينى براى دوختن لباسى اجير نمايد\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nو خياط در آن روز آماده كار باشد ، اگر چه پارچه را به او ندهد كه بدوزد ، بايد اجرتش را بدهد چه خياط بيكار باشد ، چه براى خودش يا ديگرى كار كند و همينطور ساير مشاغل\r\nمسئله 2399 - اگر بعد از تمام شدن مدت اجاره معلوم شود كه اجاره باطل بوده و مستأجر عين را تحويل گرفته است بايد مال‌الاجاره را به مقدار معمول به صاحب ملك بدهد . مثلًا اگر خانه‌اى را يك ساله به صد تومان اجاره كند بعد بفهمد اجاره باطل بوده ، چنانچه اجاره آن خانه معمولًا پنجاه تومان است ، بايد پنجاه تومان را بدهد ، و اگر دويست تومان است ، بايد دويست تومان را بپردازد ، و نيز اگر بعد از گذشتن مقدارى از مدت اجاره معلوم شود كه اجاره باطل بوده ، بايد اجاره آن مدت را به مقدار معمول به صاحب ملك بدهد .\r\nمسئله 2400 - اگر چيزى را كه اجاره كرده از بين برود ، چنانچه در نگهدارى آن كوتاهى نكرده و در استفاده بردن از آن هم زياده روى ننموده باشد ضامن نيست . و همين‌طور در اجاره براى كار اگر مثلًا پارچه‌اى را كه به خياط داده از بين برود ، در صورتى كه خياط رعايت امانت نموده در تصرّف از حد مجاز بيرون نرفته و در نگهدارى آن هم كوتاهى نكرده باشد ، عوض آن را بدهكار نيست .\r\nمسئله 2401 - هرگاه صنعتگر چيزى را كه براى ساخت وپرداخت گرفته ضايع كند ضامن است .\r\nمسئله 2402 - اگر قصاب سر حيوانى را ببرد و آن را حرام كند چه مزد گرفته باشد ، چه مجانى سر بريده باشد ، بايد قيمت آن را به صاحبش بدهد .\r\nمسئله 2403 - اگر حيوانى را اجاره كند و معيّن نمايد كه چقدر بار بر آن بگذارد ، چنانچه بيشتر از آن مقدار بار كند و آن حيوان بميرد يا معيوب شود ضامن است . و نيز اگر مقدار بار را معيّن نكرده باشند و بيشتر از معمول بار كند و حيوان تلف شود ، يا معيوب گردد ضامن مىباشد و اجرت مقدار زياده را هم بدهكار است .\r\nمسئله 2404 - اگر حيوانى را براى بردن بار شكستنى اجاره دهد چنانچه آن حيوان بلغزد ، يا رم كند و بار را بشكند ، صاحب حيوان ضامن نيست . ولى اگر به واسطه زدن و مانند آن كارى كند كه حيوان زمين بخورد و بار را بشكند ، ضامن است .\r\nمسئله 2405 - اگر كودكى را با اجازه ولى او ختنه كند و ختنه كننده متخصص باشد و ضررى به آن بچه برسد ، يا بميرد چنانچه سهل انگارى كرده باشد ضامن است .\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nمسئله 2406 - اگر دكتر به دست خود به مريض دوا دهد ، يا نسخه‌اى داده درد و دواى مريض را به او بگويد و مريض به گفته او دوا را بخورد ، چنانچه در معالجه خطا كند و به مريض ضررى برسد يا بميرد ، دكتر ضامن است . ولى اگر فقط بگويد : به نظر من بيمارى تو فلان مرض است و داروى آن هم فلان چيز است ولى نمىگويم عمل كن ضامن نمىباشد .\r\nمسئله 2407 - هرگاه دكتر برائت جسته به مريض يا ولى او بگويد كه اگر بدون سهل انگارى ضررى به مريض برسد ضامن نيستم ، در صورتى كه حاذق باشد و دقّت و احتياط خود را بكند و به مريض ضررى برسد يا بميرد ، دكتر ضامن نيست .\r\nمسئله 2408 - مستأجر و كسى كه چيزى را اجاره داده ، با رضايت يكديگر مىتوانند معامله را بهم بزنند . و نيز اگر در اجاره شرط كنند كه هر دو يا يكى از آنان حق به هم زدن معامله را داشته باشند ، مىتوانند مطابق قرارداد ، اجاره را بهم بزنند .\r\nمسئله 2409 - اگر اجاره دهنده ، يا مستأجر بفهمد كه مغبون شده است ، چنانچه در موقع خواندن صيغه ملتفت نباشد كه مغبون است ، مىتواند اجاره رابهم بزند ، ولى اگر در صيغه اجاره شرط كنند كه اگر مغبون هم باشند حق بهم زدن معامله را نداشته باشند ، نمىتوانند اجاره را بهم بزنند .\r\nمسئله 2410 - اگر چيزى را اجاره دهد و پيش از آنكه تحويل دهد كسى آن را غصب نمايد ، مستأجر مىتواند اجاره را به هم بزند و اگر چيزى را كه به اجاره دهنده داده پس بگيرد ، و مىتواند اجاره را بهم نزند و اگر بتواند اجاره مدتى را كه در تصرّف غاصب بوده به ميزان معمول از او بگيرد . حتى اگر مثلًا حيوانى را يك ماهه به ده تومان اجاره نمايد و كسى آن را ده روز غصب كند و اجاره معمولى ده روز آن پانزده تومان باشد مىتواند پانزده تومان را از غصب كننده بگيرد .\r\nمسئله 2411 - اگر چيزى را كه اجاره كرده تحويل بگيرد ، و بعد ديگرى آن را غصب كند ، نمىتواند اجاره را به هم بزند و فقط حق دارد كرايه آن چيز را به مقدار معمول از غاصب بگيرد .\r\nمسئله 2412 - اگر پيش از آنكه مدت اجاره تمام شود ، ملك را به مستأجر بفروشد اجاره بهم نمىخورد و مستأجر بايد مال‌الاجاره را به فروشنده بدهد . مگر اين‌كه پيش از فروش يا هنگام آن اجاره را فسخ نمايند . و همچنين است اگر آن را به ديگرى بفروشد .\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nمسئله 2413 - اگر پيش از ابتداى مدت اجاره ، ملك به طورى خراب شود كه هيچ قابل استفاده نباشد ، يا قابل استفاده‌اى كه شرط كرده‌اند نباشد ، اجاره باطل مىشود ، و پولى كه مستأجر به صاحب ملك داده به او برمىگردد ، بلكه اگر طورى شود كه استفاده از آن به اندازه‌اى كه در اجاره معيّن شده ، ممكن نباشد مىتواند اجاره را به هم بزند .\r\nمسئله 2414 - اگر ملكى را اجاره كند و بعد از گذشتن مقدارى از مدت اجاره به طورى خراب شود كه هيچ قابل استفاده نباشد ، يا قابل استفاده‌اى كه شرط كرده‌اند نباشد ، اجاره مدتى كه باقى مانده ، باطل مىشود و مىتواند اجاره همه مدت را به هم بزند و نسبت به مقدارى كه استفاده كرده اجرت المثل بدهد .\r\nمسئله 2415 - اگر خانه‌اى را كه مثلًا دو اطاق دارد اجاره دهد و يك اطاق آن خراب شود و ساخت سابق آن در نظر مستأجر خصوصيت نداشته باشد ، چنانچه فوراً آن را بسازد بطورى كه هيچ مقدار از استفاده مورد نظر آن از بين نرود ، مثل اين‌كه شروع مدت اجاره زمان ديگرى باشد اجاره باطل نمىشود و مستأجر هم نمىتواند اجاره را به هم بزند ، ولى اگر ساختن آن به قدرى طول بكشد كه مقدارى از استفاده مستأجر از بين برود ، اجاره به آن مقدار باطل مىشود و مستأجر مىتواند همه اجاره را به هم بزند و نسبت به آنچه استفاده كرده اجرت‌المثل بدهد .\r\nمسئله 2416 - اگر اجاره دهنده يا مستأجر بميرد ، اجاره باطل نمىشود مگر اين‌كه شرط شده باشد خود مستأجر از آن استفاده كند كه در اين صورت به موت مستأجر اجاره باطل مىشود ، چنان كه اگر مثلًا خانه مال اجاره دهنده نباشد و فقط اختيار يا ملكيت منافع مال او باشد مثل اين‌كه مالك خانه وصيت كرده باشدكه تا اين شخص زنده است منفعت خانه مال او باشد ، چنانچه آن شخص خانه را اجاره دهد و پيش از تمام شدن مدت اجاره بميرد ، از وقتى كه مرده اجاره باطل است .\r\nمسئله 2417 - اگر صاحب كار ، بنّا را وكيل كند كه براى او كارگر بگيرد ، چنانچه بنّا كمتر از مقدارى كه از صاحب كار مىگيرد به كارگر بدهد زيادى آن بر او حرام است و بايد آن را به صاحب كار بدهد ، ولى اگر اجير شود كه ساختمان را تمام كند و براى خود اختيار بگذارد كه خودش بسازد ، يا به ديگرى بدهد در صورتى كه كمتر از مقدارى كه اجير شده به ديگرى بدهد چنانچه خود او هم كارى كه ارزش دارد هر چند كم باشد انجام مىدهد زيادى آن براى او حلال مىباشد .\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nمسئله 2418 - در اجاره شخص براى عمل رنگرزى و مانند آن اگر بر خلاف قرار عمل شود حق اجرت ندارد ، مثلًا اگر رنگرز قرار بگذارد كه مثلًا پارچه را با نيل رنگ كند ، چنانچه با رنگ ديگر رنگ نمايد حق ندارد چيزى بگيرد و اگر نقصى به پارچه بدين جهت رسيده باشد ضامن مىباشد .\r\n\r\nاحكام سرقفلى\r\nمسئله 2419 - كسانى كه خانه يا دكان يا غير آنها را از صاحبانش اجاره مىكنند ، مدت اجاره كه به سررسيد حرام است بدون اذن صاحب محل در آنجا اقامت كنند ، و بايد محل را فوراً تخليه كنند مگر اين‌كه صاحبش راضى باشد و اگر نكنند غاصب بوده و ضامن محل ، و اجرت معمولى آن هستند و براى آنان به هيچوجه حقى شرعاً ثابت نيست ، چه مدت اجاره آنها كوتاه باشد يا طولانى ، و چه بودن آنان در مدت اجاره موجب زياد شدن ارزش محل شده باشد يا نه ، و چه بيرون رفتن از محل ، موجب نقص در تجارتشان باشد يا نه و هرج و مشقّت مستاجر هم مجوز غصب نمىشود .\r\nمسئله 2420 - اگر كسى از مستأجر سابق كه مدت اجاره‌اش گذشته است ، آن محل را اجاره كند ، اجاره‌اش صحيح نيست ، مگر اين‌كه صاحب محل اجاره مزبور را اجاره كند ، و توقفش در آن محل حرام و غصب است و اگر به آن محل خسارت وارد شود يا تلف شود ضامن است ، و مادامى كه در محل توقّف نموده است ، بايد اجرت معمولى محل را به صاحب محل بپردازد .\r\nمسئله 2421 - اگر مستأجر سابق كه مدت اجاره‌اش گذشته است چيزى به عنوان سرقفلى از شخص دوّم كه محل را به او اجاره داده است بگيرد ، حرام است ، و اگر آنچه را كه گرفته است تلف كند يا به حادثه‌اى تلف شود ضامن است .\r\nمسئله 2422 - اگر محلى را از صاحبش تا مدتى معيّن اجاره كند و در ضمن عقد اجاره با او شرط كند كه حق داشته باشد محل را به ديگرى اجاره دهد جايز است مستأجر محل را به ديگر ى اجاره دهد و مقدارى به‌عنوان سر قفلى از او بگيرد كه محل را به او تحويل دهد ، و سرقفلى به اين نحو حلال است و فرد دومى به سومى ، نيز به همين ترتيب مىتواند به حسب قرارداد و اختيارى كه مالك اصلى بدهد تحويل دهد و از او به اين عنوان سرقفلى بگيرد .\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nمسئله 2423 - اگر مستأجر در ضمن عقد اجاره بر موجر شرط كند كه مال‌الاجاره را تا مدتى زياد نكند ، و حق اخراج او را از محل نداشته باشد بر موجر لازم است كه بعداً هم اگر مستأجر بخواهد به او اجاره دهد و مستأجر مىتواند مبلغى از موجر يا از غير او به عنوان اسقاط حق خود يا براى تخليه محل بگيرد و اين گونه سرقفلى نيز حلال است .\r\nمسئله 2424 - مالك هم مىتواند هر مقدارى بخواهد به عنوان سرقفلى از شخص بگيرد كه محل را به او اجاره دهد ، چنان كه مستأجر هم اگر حق اجاره به غير داشته باشد ، مىتواند از غير سر قفلى بگيرد كه به او اجاره دهد ، و اين نحو سرقفلى مانع ندارد ، ولى بنابر احتياط اگر مدت اجاره خودش باقى است بايد كارى در آن از قبيل تعمير و غيره انجام داده باشد .\r\nمسئله 2425 - از مسائل بالا روشن شد كه سرقفلى فقط براى مالك جايز است يا مستأجرى كه حقى در ملك از طرف مالك پيدا كرده و بخواهد در برابر رفع يد از حق ثابت خود چيزى بگيرد حالا از خود مالك يا مستأجر بعدى ، فرقى نمىكند .\r\n\r\n","description":"","footnote":"","page_name":" 416 ","page_number":416},
  {"content":"\r\n\r\n\r\nاحكام جعاله\r\nمسئله 2426 - جعاله آن است كه انسان قرار بگذارد در مقابل كارى كه هر كس براى او انجام دهد مال معينى بدهد ، مثلًا بگويد هر كس گمشده مرا پيدا كند ، ده تومان به او مىدهم ، و به كسى كه اين قرار را مىگذارد جاعل ، و به كسى كه كار را انجام مىدهد عامل مىگويند . و فرق بين جعاله و اين‌كه كسى را براى كارى اجير كنند ، اين است كه در اجاره بعد از خواندن صيغه ، اجير بايد عمل را انجام دهد و كسى هم كه او را اجير كرده اجرت را به او بدهكار مىشود ، ولى در جعاله بر كسى لازم نيست كه مشغول عمل بشود و تا عمل را انجام ندهد ، جاعل بدهكار نمىشود .\r\nمسئله 2427 - جاعل بايد بالغ و عاقل باشد ، و از روى قصد و اختيار قرارداد كند ، و شرعاً بتواند در مال خود تصرّف نمايد . بنابراين جعاله آدم سفيهى كه مال خود را در كارهاى بيهوده و بطور غير عقلائى مصرف مىكند صحيح نيست ، مگر اين‌كه ولى شرعى او اجازه كند . و همچنين است ورشكسته‌اى كه حاكم شرع ، حكم افلاس او را صادر كرده است .\r\nمسئله 2428 - كارى را كه جاعل مىگويد براى او انجام دهند ، بايد حرام نباشد ، و نيز بايد بى فايده نباشد كه غرض عقلائى به آن تعلق نگرفته باشد . پس اگر بگويد : هر كس شراب بخورد ، يا در شب به جاى تاريكى برود ده تومان به او مىدهم ، جعاله صحيح نيست . مگر اين‌كه مثلًا بخواهد شجاعت افراد را براى كار معينى تجربه كند تا مورد استفاده قرار دهد .\r\nمسئله 2429 - اگر مالى را كه قرار مىگذارد بدهد معيّن كند ، مثلًا بگويد هر كس اسب مرا پيدا كند ، اين گندم را به او مىدهم ، لازم نيست بگويد آن گندم مال كجاست و\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nقيمت آن چيست ، ولى اگر مال را معيّن نكند ، مثلًا بگويد : كسى كه اسب مرا پيدا كند ده من گندم به او مىدهم ، بنابر احتياط واجب بايد خصوصيات آن را كاملًا معيّن نمايد .\r\nمسئله 2430 - اگر جاعل ، مزد معينى براى كار قرار ندهد ، مثلًا بگويد : هر كس بچه مرا پيدا كند پولى به او مىدهم و مقدار آن را معيّن نكند ، جعاله صحيح نيست ، ولى چنانچه كسى آن عمل را انجام دهد ، بايد مزد او را به مقدارى كه كار او در نظر مردم ارزش دارد بدهد مگر اين‌كه ظاهر كلام او اين باشد كه مبلغ كمترى را در نظر گرفته است و در اين صورت اگر دقيقا مقدار آن قابل تعيين نباشد بيش از مقدار متيقن طلب ندارد ولى احتياط آن است كه مصالحه شود .\r\nمسئله 2431 - اگر عامل ، پيش از قرارداد ، كار را انجام داده باشد ، يا بعد از قرارداد ، به قصد اين‌كه پول نگيرد انجام دهد ، حقى به مزد ندارد .\r\nمسئله 2432 - پيش از آنكه عامل شروع به كار كند جاعل و عامل مىتوانند جعاله را بهم بزنند .\r\nمسئله 2433 - بعد از آنكه عامل شروع به كار كرد ، اگر جاعل بخواهد جعاله را به هم بزند اشكال دارد و اگر بهم زد بايد مزد مقدار عملى را كه انجام داده به او بدهد .\r\nمسئله 2434 - عامل مىتواند عمل را ناتمام بگذارد ، ولى اگر تمام نكردن عمل اسباب ضرر جاعل شود ، بايد آن را تمام نمايد . مثلًا اگر كسى بگويد هر كس چشم مرا عمل كند فلان مقدار به او مىدهم ، و دكتر جراحى شروع به عمل كند ، چنانچه طورى باشد كه اگر عمل را تمام نكند ، چشم معيوب مىشود ، بايد آن را تمام نمايد ، و در صورتى كه ناتمام بگذارد ، حقى به جاعل ندارد ، بلكه ضامن عيبى كه حاصل مىشود نيز هست .\r\nمسئله 2435 - اگر عامل ، كار را ناتمام بگذارد ، چنانچه آن كار مثل پيدا كردن اسب است كه تا تمام نشود براى جاعل هيچ فايده ندارد ، عامل نمىتواند چيزى مطالبه كند . و همچنين است اگر جاعل مزد را براى تمام كردن عمل قرار بگذارد ، مثلًا بگويد : هر كس لباس مرا بدوزد ده تومان به او مىدهم . ولى اگر مقصودش اين باشد كه هر مقدار از عمل كه انجام گيرد براى آن مقدار مزد بدهد ، جاعل بايد مزد مقدارى را كه انجام شده به عامل بدهد ، اگر چه احتياط اين است كه به طور مصالحه يكديگر را راضى نمايند .\r\n\r\n","description":"","footnote":"","page_name":" 418 ","page_number":418},
  {"content":"\r\n\r\n\r\nاحكام مزارعه\r\nمسئله 2436 - مزارعه ، آن است كه مالك زمين با شخصى به اين قسم معامله كند كه زمين را در اختيار او بگذارد تا زراعت كند ، و مقدارى مشاع از حاصل آن را به مالك بدهد .\r\nمسئله 2437 - مزارعه ، چند شرط دارد :\r\nاول : قرارداد مزارعه را انجام دهند حالا لفظى باشد مثل آنكه صاحب زمين به زارع بگويد : زمين را براى زراعت به تو واگذار كردم و زارع هم بگويد قبول كردم ، يا معاطاتى و عملى باشد مثل اين‌كه مالك ، زمين را واگذار كند براى مزارعه و زارع تحويل بگيرد .\r\nدوم : صاحب زمين و زارع هر دو مكلّف و عاقل باشند ، و با قصد و اختيار خود مزارعه را انجام دهند ، و سفيه نباشند يعنى مال خود را در كارهاى بيهوده و غير عقلائى مصرف نكنند ، مگر اين‌كه ولى آنها اجازه كند ، و همچنين حاكم شرع آنان را از تصرّف در اموالشان جلوگيرى نكرده باشد مگر اين‌كه زارع احتياج به صرف مال نداشته باشد . و اين حكم در همه معاملات جارى است .\r\nسوم : همه حاصل زمين به يكى اختصاص داده نشود .\r\nچهارم : سهم هر كدام به طور مشاع باشد ، مثل نصف يا ثلث حاصل و مانند اينها ، و بايد تعيين شده باشد ، پس اگر قرار دهند حاصل يك قطعه مال يكى و قطعه ديگر مال ديگرى اين مزرعه صحيح نيست . گرچه به عنوان يك قرار مستقل از مزارعه ، اگر خصوصيات كار و محصول قطعه زارع تقريباً معلوم باشد ظاهراً اشكال ندارد هر چند خلاف احتياط است ، امّا اگر مالك بگويد در اين زمين زراعت كن و هر چه مىخواهى به من بده به هيچ وجه صحيح نيست .\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nپنجم : مدتى را كه بايد زمين در اختيار زارع باشد معيّن كنند . و بايد مدت به قدرى باشد كه در آن مدت رسيدن حاصل ممكن باشد .\r\nششم : زمين ، قابل زراعت باشد . ولى اگر زراعت در آن ممكن نباشد امّا بتوانند كارى كنند كه زراعت ممكن شود ، مزارعه صحيح است .\r\nهفتم : اگر در محلى هستند كه مثلًا يك نوع زراعت مىكنند ، چنانچه اسم هم نبرند ، همان زراعت معيّن مىشود ، و اگر چند نوع زراعت مىكنند بايد زراعتى را كه مىخواهد انجام دهد معيّن نمايند ، مگر آنكه معمولى داشته باشد كه به همان نحو بايد عمل شود .\r\nهشتم : مالك ، زمين را معيّن كند . پس كسى كه چند قطعه زمين دارد و با هم تفاوت دارند ، اگر به زارع بگويد : در يكى از اين زمينها زراعت كن ، و آن را معيّن نكند مزارعه باطل است .\r\nنهم : خرجى را كه هر كدام آنان بايد بكنند معيّن نمايند ، ولى اگر بطور متعارف معلوم باشد ، ذكر و تعيين آن لازم نيست .\r\nمسئله 2438 - اگر مالك با زارع قرار بگذارد كه مقدارى معيّن از حاصل براى يكى از آن دو باشد و بقيه را به نسبت معيّن قسمت كنند ، چنانچه بدانند كه بعد از برداشتن آن مقدار ، چيزى باقى مىماند كه تقسيم كنند مزارعه صحيح است .\r\nمسئله 2439 - با اين‌كه بايد مدت مزارعه به مقدارى باشد كه به صورت عادى محصول برسد ، ولى اگر مدت مزارعه تمام شود و اتفاقا حاصل به دست نيامده باشد ، چنانچه مالك راضى شود كه با اجاره يا بدون اجاره زراعت در زمين او بماند و زارع هم راضى باشد ، مانعى ندارد ، و اگر مالك راضى نشود ، در صورتى كه تأخير زراعت با تقصير زارع بوده است مىتواند زارع را وادار كند كه زراعت را بچيند ، و اگر براى چيدن زراعت ضررى به زارع برسد لازم نيست عوض آن را به او بدهد ، ولى زارع اگر چه راضى شود كه به مالك چيزى بدهد ، نمىتواند مالك را مجبور كند كه زراعت در زمين بماند . هر چند در صورتى كه زارع ، تقصير و كوتاهى نكرده و چيدن زراعت به زارع ضرر مىزند و ماندن آن به مالك ضرر نمىزند و زارع حاضر است اجاره زمين را به مالك بدهد بنابر احتياط واجب بايد مالك قبول نمايد .\r\nمسئله 2440 - اگر به واسطه پيش آمدى زراعت در زمين ممكن نباشد ، مثلًا آب از زمين قطع شود ، در صورتى كه مقدارى از زراعت به دست آمده باشد حتى مثل قصيل و\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nخويد ( سبزى پيش از رسيدن محصول ) كه مىتوان به حيوانات داد ، آن مقدار مطابق قرارداد مال هر دوى آنها است و در بقيه ، مزارعه باطل است ، و اگر زارع با وجود امكان زراعت زراعت نكند ، چنانچه زمين در تصرّف او بوده و مالك درآن تصرفى نداشته است ، بنابر احتياط واجب بايد اجاره آن مدت را به مقدار معمول حساب كنند ، و نيز با نظر اهل خبره تخمين بزنند كه اگر در آن سال آن زمين طبق قرارداد زراعت مىشد چه مقدار محصول از آن سهم مالك مىشد ، سپس اين دو را با هم مقايسه كنند و مقدار كمتر را بپردازد و نسبت به مازاد ، با يكديگر مصالحه نمايند ، و اگر به واسطه ترك زراعت ، خسارت و ضررى به زمين وارد شده ، خسارت را نيز زارع بايد بپردازد .\r\nمسئله 2441 - اگر مالك و زارع ، صيغه خوانده باشند ، بدون رضايت يكديگر نمىتوانند مزارعه را بهم بزنند ، و همچنين است اگر مالك به قصد مزارعه ، زمين را به كسى واگذار كند و طرف هم به همين قصد بگيرد ، ولى اگر در ضمن خواندن صيغه مزارعه شرط كرده باشند كه هر دو ، يا يكى از آنان حق به هم زدن معامله را داشته باشند مىتوانند مطابق قرارى كه گذاشته‌اند معامله را بهم بزنند .\r\nمسئله 2442 - اگر بعد از قرارداد مزارعه ، مالك يا زارع بميرد مزارعه به هم نمىخورد و وارثشان به جاى آنان قرار مىگيرد ، ولى اگر مزارعه مقيد به مباشرت خود زارع باشد و زارع بميرد مزارعه به هم مىخورد ، و چنانچه زراعت نمايان شده باشد ، بايد سهم او را به ورثه‌اش بدهند و حقوق ديگرى هم كه زارع داشته ، ورثه او ارث مىبرند ، ولى نمىتوانند مالك را مجبور كنند كه زراعت در زمين باقى بماند ، هر چند چيدن زراعت اگر ضرر داشته باشد و ورثه حاضرند اجاره زمين را به مالك بدهند ، احوط وجوبى قبول مالك است .\r\nمسئله 2443 - اگر بعد از زراعت بفهمند كه مزارعه باطل بوده چنانچه بذر ، مال مالك بوده حاصلى هم كه به دست مىآيد مال اوست و بايد مزد زارع و مخارجى را كه كرده و كرايه حيوان يا هر وسيله ديگرى را كه مال زارع بوده و در آن زمين كار كرده به او بدهد ، و اگر بذر ، مال زارع بوده زراعت هم مال اوست و بايد اجاره زمين و خرج‌هايى را كه مالك كرده و كرايه حيوان و يا هر وسيله ديگرى كه مال او بوده و در آن زراعت كار كرده به او بدهد ، لكن اگر باطل بودن مزارعه از آن جهت باشد كه قرارداد كرده‌اند تمام حاصل مال مالك باشد در اين صورت زارع چيزى طلبكار نيست ، و اگر باطل بودن آن از آن جهت باشد\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nكه قرار گذاشته‌اند تمام حاصل مال زارع باشد در اين صورت مالك چيزى طلبكار نيست ، و در هر دو صورت محصول مال صاحب بذر است مگر اين‌كه صاحب بذر آن را به ديگرى هبه يا صلح كرده باشد .\r\nمسئله 2444 - اگر بذر ، مال زارع باشد و بعد از زراعت بفهمند كه مزارعه باطل بوده ، چنانچه مالك و زارع راضى شوند كه با اجرت يا بىاجرت زراعت در زمين بماند اشكال ندارد ، و اگر مالك راضى نشود ، پيش از رسيدن زراعت هم مىتواند زارع را وادار كند كه زراعت را بچيند ، و زارع اگر چه راضى شود چيزى به مالك بدهد ، نمىتواند او را مجبور كند كه زراعت در زمين بماند ، و نيز مالك نمىتواند زارع را مجبور كند كه اجاره بدهد و زراعت را در زمين باقى بگذارد ، هر چند در صورتى كه چيدن زراعت به زارع ضرر مىزند و ماندن آن به مالك ضرر نمىزند و زارع حاضر است اجاره زمين را به مالك بدهد احوط وجوبى قبول مالك است ، و حتىالمقدور اين احتياط ترك نشود .\r\nمسئله 2445 - اگر بعد از جمع كردن حاصل و تمام شدن مدت مزارعه ، ريشه زراعت در زمين بماند و سال بعد دو مرتبه حاصل دهد ، چنانچه مالك و زارع از زراعت صرفنظر نكرده باشند ، بنابر احتياط واجب حاصل سال دوّم را هم بايد مثل سال اوّل قسمت كنند .\r\n\r\n","description":"","footnote":"","page_name":" 422 ","page_number":422},
  {"content":"\r\n\r\n\r\nاحكام مساقات\r\nمسئله 2446 - اگر انسان با كسى به اين قسم معامله كند كه درختهاى ميوه‌اى را كه درخت و ميوه آنها مال خود اوست ، يا اختيار آنها با اوست تا مدت معينى به كسى واگذار كند كه تربيت نمايد و آب دهد و به مقدارى مشاع كه قرار مىگذارند از ميوه آن بردارد ، اين معامله را مساقات مىگويند .\r\nمسئله 2447 - مساقات در هر نوع درختى كه به نوعى از ميوه يا برگ يا گل يا شاخه آن استفاده مىشود و رسيدگى و پرورش آن موجب استفاده بيشتر مىشود جايز مىباشد .\r\nمسئله 2448 - در معامله مساقات ، لازم نيست صيغه بخوانند بلكه اگر صاحب اختيار درخت به قصد مساقات آن را واگذار كند و كسى كه كار مىكند به همين قصد تحويل بگيرد معامله صحيح است .\r\nمسئله 2449 - مالك و كسى كه پرورش درختها را به عهده مىگيرد ، بايد مكلّف و عاقل باشند ، و كسى آنها را مجبور نكرده باشد ، و نيز مالك بايد سفيه نباشد ، يعنى مال خود را در كارهاى بيهوده مصرف نكند ، و گرنه قرار مساقات باطل است مگر اين‌كه ولى او اجازه كند ، و نيز مالك بايد محجور نباشد . و همچنين است عامل ، اگر در اين معامله بخواهد در مال خود نيز تصرّف كند .\r\nمسئله 2450 - مدت مساقات بايد معلوم باشد و اگر اوّل آن را معيّن كنند و آخر آن را موقعى قرار دهند كه ميوه آن سال به دست مىآيد اگر بطور متعارف معلوم باشد صحيح است .\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nمسئله 2451 - در مساقات بايد سهم هر كدام بطور مشاع ، مثلًا نصف يا ثلث حاصل و مانند اينها باشد ، و اگر قرار بگذارند كه مثلًا صد من از ميوه‌ها مال مالك و بقيه مال كسى باشد كه كار مىكند ، معامله باطل است .\r\nمسئله 2452 - بايد قرار معامله مساقات را پيش از ظاهر شدن ميوه بگذارند و اگر بعد از ظاهر شدن ميوه و پيش از رسيدن آن قرار بگذارند پس اگر كارى مانند آبيارى كه براى پرورش درخت و نمو ميوه‌ها لازم است باقى مانده باشد ، معامله صحيح است ، و گرنه اشكال دارد ، و كارهايى چون چيدن ميوه و نگهدارى آن كفايت نمىكند\r\nمسئله 2453 - بنابر احتياط مستحب معامله مساقات در بوته خربزه و خيار و مانند اينها صحيح نيست . گرچه اقوى صحّت است .\r\nمسئله 2454 - درختى كه از آب باران ، يا رطوبت زمين استفاده مىكند و به آبيارى احتياج ندارد ، اگر به كارهاى ديگر مانند بيل زدن و كود دادن محتاج باشد ، معامله مساقات در آن صحيح است ، ولى چنانچه آن كارها در زياد شدن يا خوب شدن ميوه اثرى نداشته باشد معامله مساقات اشكال دارد .\r\nمسئله 2455 - دو نفر كه مساقات كرده‌اند ، با رضايت يكديگر مىتوانند معامله را بهم بزنند ، و نيز اگر در ضمن خواندن صيغه مساقات شرط كنند كه هر دو ، يا يكى از آنان حق بهم زدن معامله را داشته باشند ، مطابق قرارى كه گذاشته‌اند ، بهم زدن معامله اشكال ندارد ، بلكه اگر در معامله شرطى كنند و عملى نشود و اجبار مشروط عليه نيز ميسر نباشد كسى كه براى نفع او شرط كرده‌اند مىتواند معامله را به هم بزند .\r\nمسئله 2456 - اگر مالك بميرد ، معامله مساقات بهم نمىخورد و ورثه‌اش به جاى او هستند .\r\nمسئله 2457 - اگر كسى كه تربيت درختها به او واگذار شده بميرد چنانچه در عقد مباشرت خود عامل را قيد نكرده باشند ، ورثه‌اش به جاى او هستند ، و چنانچه خودشان عمل را انجام ندهند و اجير هم نگيرند و اجبار آنها هم ممكن نباشد حاكم شرع از مال ميّت اجير مىگيرد و حاصل را بين ورثه ميّت و مالك قسمت مىكند ، و اگر در ضمن عقد شرط كرده باشند كه خود او درخت‌ها را پرورش دهد ، مالك مىتواند عقد را به هم بزند ، يا راضى شود كه ورثه او يا كسى كه آنها اجيرش مىكنند ، درخت‌ها را پرورش دهد .\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nمسئله 2458 - اگر شرط كند كه تمام حاصل براى مالك باشد ، مساقات باطل است ، و ميوه مال مالك مىباشد و كسى كه كار مىكند اگر شرط اجرت براى خود نكرده باشد نمىتواند مطالبه اجرت نمايد مگر اين‌كه به قرائن معلوم باشد كه منظورش كار مجانى نبوده است ولى اگر باطل بودن مساقات به جهت ديگر باشد ، مالك بايد مزد آبيارى و كارهاى ديگر را به مقدار معمول به كسى كه درختها را تربيت كرده بدهد .\r\nمسئله 2459 - اگر زمينى را به ديگرى واگذار كند كه در آن درخت بكارد و آنچه عمل مىآيد مال هر دو باشد اگر همه خصوصيات از نظر نوع و مقدار درخت و مدت و سهام محصول معيّن باشد اقوى صحّت معامله است هر چند بنابر احتياط مستحب معامله باطل است ، و بنابر بطلان معامله اگر درختها مال صاحب زمين بوده ، بعد از پرورش هم مال اوست و كسى كه آنها را پرورش داده اگر به امر مالك آنها را پرورش داده مالك بايد مزد او را بدهد . و همچنين است بنابر احتياط واجب اگر به گمان صحيح بودن معامله آنها را پرورش داده است . يعنى بايد مزد او را بدهد و اگر مال كسى بوده كه آنها را پرورش داده بعد از پرورش هم مال اوست و مىتواند آنها را بكند ، ولى بايد گودالهائى را كه به واسطه كندن درختها پيدا شده اصلاح كند و اجازه زمين را از روزى كه درختها را كاشته به صاحب زمين بدهد ، و مالك هم مىتواند او را مجبور نمايد كه درختها را بكند ، و اگر به واسطه كندن درخت عيبى در درخت پيدا شود ، بنابر احتياط مالك بايد تفاوت قيمت آن را به صاحب درخت بدهد و نمىتواند او را مجبور كند كه با اجاره يا بدون اجاره ، درخت را در زمين باقى بگذارد . ليكن همانطور كه گفته شد اينها در صورتى است كه بخواهند طبق احتياط عمل كنند ولى اقوى صحّت معامله است و طبق قرار فيما بين ( ميان دو طرف ) بايد عمل نمايند .\r\n\r\nكسانى كه نمىتوانند در مال خود تصرّف كنند\r\nمسئله 2460 - بچه‌اى كه بالغ نشده شرعاً نمىتواند در مال خود تصرّف كند . بلوغ رسيدن به كمال و رشد خاص نوجوان است و در شرع اسلام علائمى براى آن ذكر شده است . نشانه بالغ شدن پسر ، يكى از سه چيز است : اول : روئيدن موى درشت زير شكم ، بالاى عورت . دوم : بيرون آمدن منى . سوم : تمام شدن پانزده سال قمرى و نشانه بالغ\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nشدن دختر ، تمام شدن نه سال قمرى است . روئيدن موى درشت زير شكم و بيرون آمدن منى نيز علامت بلوغ اوست ليكن آنها پيش از تمام شدن نه سالگى بندرت اتّفاق مىافتد ( پسر و دختر در ابعاد زود رسيدن ادراك و عواطف فرقهائى دارند و مصالح اجتمائى هم براى رعايت اين تفاوتهاى تكوينى وجود دارد ، شايد شارع اسلام هم به جهت همين تفاوت‌ها و ياجهت ديگرى كه بر ما مخفى باشد ، ميان بلوغ اين دو جنس تفاوت قائل شده است . بحث فقهى استدلالى مسئله فرصت ديگرى مىخواهد ) .\r\nمسئله 2461 - روئيدن موى درشت در صورت ، و پشت لب ، و روى سينه ، و زير بغل ، و درشت شدن صدا و مانند اينها نشانه بالغ شدن نيست ، مگر انسان به واسطه اينها يقين به بلوغ پيدا كند .\r\nمسئله 2462 - ديوانه و سفيه ، يعنى كسى كه مال خود را در كارهاى بيهوده و بطور غير عقلائى مصرف مىكند ، نمىتوانند در مال خود تصرّف نمايند . و همچنين است ورشكسته‌اى كه حكم افلاس او صادر شده باشد .\r\nمسئله 2463 - كسى كه گاهى عاقل و گاهى ديوانه است تصرفى كه موقع ديوانگى در مال خود مىكند صحيح نيست .\r\nمسئله 2464 - انسان مىتواند در مرضى كه به آن مرض از دنيا ميرود هر قدر از مال خود را به مصرف خود و عيال و مهمان و كارهايى كه اسراف شمرده نمىشود برساند ، و نيز اگر مال خود را به كسى به قيمت بفروشد ، يا اجاره دهد اشكال ندارد ، بلكه اگر مال خود را به كسى ببخشد و تحويل او دهد ، يا ارزانتر از قيمت بفروشد ، يا اجاره دهد نيز صحيح است ، ولى بنابر احتياط مستحب در زيادتر از ثلث مال اين كار را نكند ، يا رضايت ورثه را تحصيل نمايد .\r\n\r\n","description":"","footnote":"","page_name":" 426 ","page_number":426},
  {"content":"\r\n\r\n\r\nاحكام وكالت\r\nمسئله 2465 - وكالت ، آن است كه انسان كارى را كه مىتواند در آن دخالت كند ، به ديگرى واگذار نمايد تا از طرف او انجام دهد . مثلًا كسى را وكيل كند كه خانه او را بفروشد ، يا زنى را براى او عقد نمايد . پس آدم سفيهى كه مال خود را در كارهاى بيهوده و بطور غير عقلائى مصرف مىكند ، چون حق ندارد در مال خود تصرّف كند ، نمىتواند براى خريد و فروش در مال خودش و يا ساير معاملات مالى ، كسى را وكيل نمايد . و همچنين است ورشكسته‌اى كه از طرف حاكم شرع ، حكم افلاس او صادر شده باشد .\r\nمسئله 2466 - در وكالت لازم نيست صيغه بخوانند ، و اگر انسان به ديگرى بفهماند كه او را وكيل كرده و او هم بفهماند قبول نموده ، مثلًا مال خود را به كسى بدهد كه براى او بفروشد و او مال را بگيرد ، وكالت صحيح است .\r\nمسئله 2467 - اگر انسان كسى را كه در شهر ديگرى است وكيل نمايد و براى او وكالت نامه بفرستد و او قبول كند ، اگر چه وكالت نامه بعد از مدتى برسد وكالت از همان اوّل صحيح است .\r\nمسئله 2468 - موكّل ، يعنى كسى كه ديگرى را وكيل مىكند ، و نيز كسى كه وكيل مىشود ، بايد بالغ و عاقل باشند ، و از روى قصد و اختيار اقدام كنند ، البتّه در اجراى صيغه وكالت و يا نوشتن آن بلوغ لازم نيست و بچه مميز هم اگر بتواند انجام دهد مانعى نيست .\r\nمسئله 2469 - كارى را كه انسان نمىتواند انجام دهد ، يا شرعاً نبايد انجام دهد نمىتواند براى انجام آن از طرف ديگرى وكيل شود . مثلًا كسى كه در احرام حج است چون نبايد صيغه عقد زناشوئى را بخواند ، نمىتواند براى خواندن صيغه از طرف ديگرى هم وكيل شود .\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nمسئله 2470 - اگر انسان كسى را براى انجام تمام كارهاى خودش وكيل كند صحيح است ، ولى اگر براى يكى از كارهاى خود وكيل نمايد و كار خاصى را در نظر گرفته باشد و آن كار را معيّن نكند ، وكالت صحيح نيست .\r\nمسئله 2471 - وكالت ، عقد جايز است و هر يك از دو طرف مىتواند آن را به هم بزند ، مگر اين‌كه در ضمن عقد لازمى شرط لزوم ، يعنى وكالت بلاعزل شده باشد . مثلًا در ضمن عقد نكاح شرط كنند كه زن از حالا تا پنجاه سال مثلًا وكيل باشد كه اگر مرد مسافرت طولانى كرد يا نفقه نداد زن از طرف شوهر ، خود را طلاق دهد كه در اين صورت ، شوهر حق ندارد او را عزل نمايد ، و در غير اين صورت اگر موكل وكيل را عزل كند ، يعنى از كار بر كنار نمايد ، بعد از آنكه خبر به او رسيد نمىتواند آن كار را انجام دهد ، ولى اگر پيش از رسيدن خبر آن كار را انجام داده باشد صحيح است . بلكه در صورت اوّل هم كه در ضمن عقد لازم شرط وكالت بلاعزل شود گرچه موكل حق ندارد عزل كند ، ليكن اگر عزل كرد وكيل عزل مىشود و وقتى قبل از عمل خبر عزل به او برسد ، عمل باطل است .\r\nمسئله 2472 - وكيل مىتواند از وكالت كناره‌گيرى كند ، و اگر موكل غايب هم باشد اشكال ندارد .\r\nمسئله 2473 - وكيل نمىتواند براى انجام كارى كه به او واگذار شده ، ديگرى را وكيل نمايد ، ولى اگر موكل به او اجازه داده باشد كه وكيل بگيرد ، به هر طورى كه به او دستور داده مىتواند رفتار نمايد . و همچنين است اگر ظاهر حال اجازه توكيل باشد . مثل اين‌كه كار ، به نحوى است كه معلوم است خود وكيل نمىتواند آن را انجام دهد . و اگر مالك گفته باشد براى من وكيل بگير ، بايد از طرف او وكيل بگيرد و نمىتواند كسى را از طرف خودش وكيل كند .\r\nمسئله 2474 - اگر انسان با اجازه موكل خودش كسى را از طرف موكل وكيل كند ، نمىتواند آن وكيل را عزل نمايد ، و اگر وكيل نخستين بميرد يا موكل ، او را عزل كند وكالت دومى باطل نمىشود .\r\nمسئله 2475 - اگر وكيل با اجازه موكل ، كسى را از طرف خود ش وكيل كند موكل و وكيل اوّل مىتوانند آن وكيل را عزل كنند ، و اگر وكيل اوّل بميرد ، يا عزل شود ، وكالت دومى باطل مىشود .\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nمسئله 2476 - اگر چند نفر را براى انجام كارى وكيل كند و به آنها اجازه دهد كه هر كدام به تنهايى در آن كار اقدام كنند ، هر يك از آنان مىتواند آن كار را انجام دهد و چنانچه يكى از آنان عزل شود يا بميرد وكالت ديگران باطل نمىشود ، ولى اگر نگفته باشد كه با هم يا به تنهايى انجام دهند و از حرفش هم معلوم نباشد كه مىتوانند به تنهايى انجام دهند ، يا گفته باشد كه با هم انجام دهند ، نمىتوانند به تنهايى اقدام نمايند . و اگر با هم وكيل شده باشند كه با هم انجام دهند ، در صورتى كه يكى از آنان بميرد ، وكالت ديگران هم باطل مىشود .\r\nمسئله 2477 - اگر وكيل يا موكل بميرد ، يا ديوانه هميشگى شود وكالت باطل مىشود ، و نيز اگر گاه‌گاهى ديوانه شود و يا بيهوش شود بنابر احتياط واجب بايد به معامله‌اى كه انجام مىدهد ترتيب اثر ندهند . و نيز اگر چيزى كه براى تصرّف در آن وكيل شده است از بين برود ، مثلًا گوسفندى كه براى فروش آن وكيل شده بميرد ، وكالت باطل مىشود .\r\nمسئله 2478 - در وكالت شرط نيست اجرتى براى وكيل منظور شود ولى اگر منظور شد بايد طبق قرار عمل شود حتى اگر قرار شود كه مقدارى از حق منظور براى وكيل را قبل از عمل بدهند بايد عمل شود مگر اين‌كه اصل وكالت را فسخ كنند .\r\nمسئله 2479 - اگر وكيل در نگهدارى مالى كه در اختيار اوست كوتاهى نكند و غير از تصرفى كه به او اجازه داده‌اند ، تصرّف ديگرى در آن ننمايد و اتفاقا آن مال از بين برود لازم نيست عوض آن را بدهد .\r\nمسئله 2480 - اگر وكيل در نگهدارى مالى كه در اختيار اوست كوتاهى كند ، يا غير از تصرفى كه به او اجازه داده‌اند تصرّف ديگرى در آن بنمايد و آن مال از بين برود ، ضامن است . پس اگر لباسى را كه گفته‌اند : به فروش ، بپوشد و آن لباس تلف شود ، بايد عوض آن را بدهد . هر چند پوشيدن در تلف شدن دخالتى نداشته باشد .\r\nمسئله 2481 - اگر وكيل غير از تصرفى كه به او اجازه داده‌اند ، تصرّف ديگرى در مال بكند ، مثلًا لباسى را كه گفته‌اند به فروش ، بپوشد و بعداً تصرفى را كه به او اجازه داده‌اند بنمايد ، آن تصرّف صحيح است .\r\nمسئله 2482 - مورد وكالت امور اعتبارى مثل انجام خريد و فروش و ساير عقود و ايقاعات مىباشد ، به خلاف حيازت مباحات و مانند آن پس وكالت در گرفتن ماهى از دريا يا كارگرى و مانند اينها صحيح نمىباشد ولى در آن كارها اجاره و جعاله و مانند آنها صحيح است .\r\n\r\n","description":"","footnote":"","page_name":" 429 ","page_number":429},
  {"content":"\r\n\r\n\r\nاحكام قرض\r\nقرض دادن از كارهاى مستحبى است كه در آيات قرآن و اخبار دربارهء آن زياد سفارش شده است « در حديث از امام صادق ( ع ) آمده است كه پيغمبر اكرم ( ص ) فرمود : هر كس به برادر مسلمان خود قرض بدهد و تا هنگام تمكن او صبر كند مال او بركت پيدا مىكند و ملائكه بر او رحمت مىفرستند ، و نيز از امام صادق ( ع ) آمده است كه فرمود : « قرض بدهم برايم خوشتر از اين است كه صدقه بدهم » ، و مىفرمود : كسى كه وامى بدهد و مدتى براى آن معيّن نمايد و در سر رسيد مدت وامش داده نشود و صبر نمايد در برابر هر روز تأخير ثواب يك دينار صدقه دارد .\r\nمسئله 2483 - در قرض ، لازم نيست صيغه بخوانند ، بلكه اگر چيزى را به نيّت قرض به كسى بدهد و او هم به همين قصد بگيرد ، صحيح است ولى مقدار آن بايد كاملًا معلوم باشد .\r\nمسئله 2484 - اگر در صيغه قرض براى پرداخت آن مدتى قرار دهند ، بنابر احتياط واجب طلبكار پيش از تمام شدن آن مدت نمىتواند طلب خود را مطالبه نمايد ولى اگر مدت نداشته باشد ، طلبكار هر وقت بخواهد ، مىتواند طلب خود را مطالبه نمايد ، مگر اين‌كه بدهكار به هيچ نحو قدرت پرداخت آن را نداشته باشد . و امّا بدهكار : اگر قرض مدت نداشته باشد هر وقت بخواهد مىتواند قرض را پرداخت كند و طلبكار نمىتواند از قبول آن امتناع نمايد بلكه اگر مدت هم داشته باشد مىتواند پيش از سررسيد بدهى را بپردازد و طلبكار هم بنا براحتياط واجب بايد قبول نمايد .\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nمسئله 2485 - اگر طلب مدت نداشته باشد ، يا مدت آن رسيده باشد و طلبكار طلب خود را مطالبه كند ، چنانچه بدهكار بتواند بدهى خود را بدهد ، بايد فوراً آن را بپردازد ، و اگر تأخير بيندازد گناهكار است .\r\nمسئله 2486 - اگر بدهكار غير از خانه معمولى كه در آن نشسته و اثاثيه منزل و چيزهاى ديگرى كه به آنها احتياج دارد ، چيزى نداشته باشد طلبكار نمىتواند طلب خود را از او مطالبه نمايد ، بلكه بايد صبر كند تا بتواند بدهى خود را بدهد .\r\nمسئله 2487 - كسى كه بدهكار است و نمىتواند بدهى خود را بدهد چنان كه بتواند كار و كسبى انجام دهد تا قدرت پرداخت پيدا كند بايد چنين كند .\r\nمسئله 2488 - كسى كه دسترسى به طلبكار خود ندارد ، چنانچه اميد نداشته باشد كه او يا وارث او را پيدا كند ، بايد با اجازه حاكم شرع طلب او را از طرف طلبكار آن به عنوان صدقه به فقير بدهد . و شرط نيست در فقير كه سيد نباشد هر چند در صورتى كه طلبكار سيد نباشد احوط استحبابى است .\r\nمسئله 2489 - اگر مال ميّت بيشتر از خرج واجب كفن و دفن و قرض او نباشد ، بايد مالش را به همين مصرف‌ها برسانند و به وارث او چيزى نمىرسد .\r\nمسئله 2490 - اگر كسى مقدارى پول طلا يا نقره يا چيزهاى مثلى ديگر را قرض كند و قيمت آن كم شود ، يا چند برابر گردد ، چنانچه همان مقدار را كه گرفته پس بدهد كافى است ، ولى اگر هر دو به غير آن راضى شوند اشكال ندارد . و لكن جريان حكم مذكور در پولهاى كاغذى كه به لحاظ قدرت اعتبارى خريد با آنها معامله مىشود و نوعا در حال ترقى و تنزل فاحش مىباشند محل اشكال است و اگر تفاوت فاحشى پيدا كند و بنابر احتياط لازم است با يكديگر مصالحه نمايند .\r\nمسئله 2491 - اگر مالى را كه قرض كرده از بين نرفته باشد و صاحب مال همان را مطالبه كند ، احتياط مستحب آن است كه بدهكار همان مال را به او بدهد .\r\n\r\nاحكام رباى قرضى\r\nمسئله 2492 - اگر كسى كه قرض مىدهد شرط كند كه زيادتر از مقدارى كه مىدهد بگيرد ، مثلًا يك كيلو گندم بدهد و شرط كند كه يك كيلو و نيم بگيرد ، يا ده تخم مرغ\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nبدهد كه يازده تا بگيرد يا هزار تومان بدهد كه هزار و يك تومان بگيرد ربا و حرام است ، بلكه اگر قرار بگذارد كه بدهكار كارى براى او انجام دهد ، يا چيزى را كه قرض كرده با مقدارى جنس ديگر پس بدهد ، مثلًا شرط كند يك تومانى را كه قرض كرده با يك كبريت پس دهد ، ربا و حرام است . و نيز اگر با او شرط كند كه چيزى را كه قرض مىگيرد به طور مخصوصى پس دهد ، مثلًا مقدارى طلاى نساخته به او بدهد و شرط كند كه ساخته پس بگيرد ، باز هم ربا و حرام مىباشد . ولى اگر بدون اين‌كه شرط كند ، خود بدهكار زيادتر از آنچه قرض كرده پس بدهد اشكال ندارد بلكه مستحب است .\r\nمسئله 2493 - ربا دادن مثل ربا گرفتن حرام است و شرط ربا كه كرده‌اند فاسد است و زياده را كه شرط كرده‌اند بدهكار نيست ، ولى بنابر اقوى خود قرض صحيح است ، و كسى كه قرض ربائى گرفته مالك آن مىشود و مىتواند در آن تصرّف كند در صورتى كه هر دو قصد قرض كرده باشند و ربا را ضمنا شرط كرده باشند ، ولى اگر قرض را مقيد به آن كرده‌اند بطورى كه بدون شرط ربا ، اصلًا قصد انشاء قرض نداشته باشند صحّت اصل قرض محل اشكال بلكه باطل است .\r\nمسئله 2494 - اگر گندم ، يا چيزى مانند آن را به طور قرض ربائى بگيرد و با آن زراعت كند ، بنابر اقوى حاصلى كه از آن به دست مىآيد مال قرض گيرنده است و ربا را هم بدهكار نيست در صورتى كه ربا شرط ضمنى است .\r\nمسئله 2495 - برخى از راههاى فرار از ربا كه در برخى رساله‌هاى عمليه فقهاء پيشين ذكر شده صحيح مىباشد و ادله شرعى حرمت ربا آنها را شامل نمىشود بلكه ملاك و حكمت ممنوعيت ربا هم در آنها نيست . بنابراين اگر واقعا عمل شود اشكال ندارد ، مثلًا مىتواند يك شىء كم ارزشى را با قيمت زياد از قرض دهنده بخرد و در آن معامله خريد و فروش شرط كند كه فلان مقدار به او قرض بدون بهره بدهد هيچ اشكالى ندارد . در مباحث فقهى اين مطلب را بوضوح بيان كرده‌ايم كه اينجا مجال تفصيل نيست اين‌كه بگوئيم چه فرقى كرد ؟ شعارى بيش نيست ، مثل اين‌كه بگوئيم صيغه نكاح چه اثرى دارد ؟ بحث‌هاى فقهى دقيقتر از اين حرفهاست .\r\nمسئله 2496 - اگر انسان مقدارى پول به كسى بدهد كه در شهر ديگرى از طرف تجارتى يا رفاقتى او كمتر بگيرد ، اشكال ندارد و اين را صرف برات مىگويند . و همچنين است اگر پولى را به كسى بدهد و شرط كند همان مقدار را در شهر ديگرى به او پس دهد .\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nمسئله 2497 - اگر مقدارى پول به كسى بدهد كه بعد از چند روز در شهر ديگرى زيادتر بگيرد ، مثلًا نهصد و نود تومان بدهد كه بعد از ده روز در شهر ديگرى هزار تومان بگيرد ربا و حرام است ، ولى اگر كسى كه زيادى را مىگيرد در مقابل زيادى ، جنس بدهد يا عملى انجام دهد اشكال ندارد .\r\nمسئله 2498 - اگر در مقابل طلبى كه از كسى دارد سفته يا چك مدت‌دار داشته باشد و بخواهد مقدارى از طلب خود را پيش از موعد آن گذشت كند و بقيه را از خود بدهكار نقداً دريافت كند مانعى ندارد .\r\n\r\nمعاملات بانكى\r\nمسئله 2499 - آنچه اشخاص از بانك‌ها به عنوان قرض يا غير قرض مىگيرند ، در صورتى كه معامله به وجه شرعى انجام بگيرد حلال است و مانع ندارد ، اگر چه بداند كه در بانكها پولهاى حرامى هم هست و احتمال بدهد پولى را كه گرفته است از حرام باشد . ولى اگر بطور يقين بداند پولى را كه گرفته است عين پول حرام است يا بعضى از آن حرام است ، تصرّف در آن جايز نيست ، مثل اين‌كه به يقين بفهمد كه عين پول حرامى كه كسى به بانك تحويل داده بانك به او داده است و در اين صورت اگر نمىتواند مالك آن را پيدا كند بايد با اذن فقيه با آن معامله مجهول المالك بشود . و در اين مسأله ميان بانكهاى خارجى و داخلى و دولتى و غير دولتى فرقى نيست .\r\nمسئله 2500 - سپرده‌هاى بانكى اگر به عنوان قرض باشد و نفعى براى آن قرار ندهند ، اشكال ندارد ، و براى بانكها جايز است كه در آن تصرّف كنند ، و اگر نفع قرار داده شود و يا براساس نفع به بانك سپرده شود قرض صحيح و نفع آن حرام است ، ولى اگر قرض مقيد به نفع باشد قرض هم باطل است . و به‌هر حال همان اصل پول به عهده وام گيرنده است كه بايد به بانك بپردازد و اگر ربح را از روى جبر به بانك بدهد براى او اشكالى ندارد اگر او قصد ربح نداشته باشد و از روى اكراه و جبر بدهد .\r\nمسئله 2501 - در قرار نفع كه ربا و حرام است فرقى نيست بين آنكه صريحا قرارداد شود يا بناى طرفين در حال قرض ، به گرفتن نفع باشد . پس اگر قانون بانك آن باشد كه به قرضهايى كه مىگيرد سود بدهد ، و قرض دادن به بانك براساس اين قانون باشد حرام\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nاست ولى خود قرض صحيح است ، مگر اين‌كه مقيد به ربا و نفع باشد . كه در اين صورت خود قرض هم باطل است . و ظاهراً در عرف ، بيشتر مقيد به ربح است .\r\nمسئله 2502 - سپرده‌هاى بانكى كه به عنوان وديعه و امانت است اگر مالك اذن ندهد كه بانك در آنها تصرّف كند ، تصرّف جايز نيست و اگر تصرّف كند ضامن است ، و اگر اذن بدهد ، تصرّف جايز است . البتّه عرف و عادت بر اذن مىباشد .\r\nمسئله 2503 - گرفتن سود پول ، چه از بانك و چه از غير آن ، حرام است ولى جايزه‌هايى كه بانك يا غير آن براى تشويق قرض دهنده مىدهد ، يا مؤسسات ديگر براى تشويق خريدار و مشترى به وسيله قرعه‌كشى يا به نحوى ديگر مىدهند ، حلال است . و نيز چيزهايى كه فروشنده‌ها براى جلب مشترى و زياد شدن خريدار در جوف جنسهاى خود مىگذارند مانند سكه طلا در بسته حاوى جنس حلال است و اشكال ندارد . و همين‌طور پولى كه بانك به‌عنوان كارمزد مىگيرد چه كم يا زياد ، اگر مقدار آن معلوم باشد اشكالى ندارد كه در حقيقت به عنوان اجرت محاسبه و ثبت اسناد و غيره مىباشد هر چند بيش از اجرت متعارف كار باشد .\r\nمسئله 2504 - حواله‌هاى بانكى يا تجارى كه به آنها صرف برات گفته مىشود مانع ندارد . پس اگر بانك يا تاجر ، پولى از كسى در محلى بگيرد و حواله بدهد كه از بانك يا طرفش در محل ديگر آن پول را بگيرد و در مقابل اين حواله از دهنده چيزى بگيرد مانع ندارد و حلال است . مثلًا اگر هزار تومان در تهران به بانك بدهد و بانك حواله بدهد كه شعبه اصفهان هزار تومان را به اين شخص بپردازد و در مقابل اين حواله ، بانك تهران مثلًا ده تومان بگيرد ، اشكال ندارد . و همچنين است اگر هزارتومان بگيرد و حواله بدهد كه طرف نهصد و پنجاه تومان از محل ديگر بگيرد . چه آن پول را كه بانك مىگيرد به عنوان قرض بگيرد يا عنوان ديگر پس در قرض مذكور اگر زيادى را به عنوان حق‌العمل بگيرد اشكال ندارد .\r\nمسئله 2505 - اگر بانك يا مؤسسه ديگر ، پولى به شخصى بدهد و حواله كند كه اين شخص پول را در محل ديگر به شعبه بانك يا طرف خود بپردازد اگر مقدارى به عنوان حق زحمت بگيرد و قصد فرار از ربا در كار نباشد بلكه واقعا به‌قدر حق زحمت باشد اشكال ندارد ، بلكه اگر به قصد فرار از ربا و حتى بيش از مقدار حق الزحمه هم باشد ، ولى در واقع قصد\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nحق‌الزحمه كند اشكال ندارد ولى حق الزحمه و اجرت بايد شرايط اجاره و از جمله تعيين مدت را داشته باشد و در آن صورت مانند ربا خود به خود بطور ماهيانه و يا روزانه ، سود اضافه بر پول نمىشود . و اگر قرض بدهد و قرار نفع بگذارد ، حرام است ، اگر چه قرار نفع صريح نباشد ، بلكه قرض براساس آن باشد .\r\nمسئله 2506 - بانكهاى رهنى و غير آنها اگر قرض بدهند با قرار نفع ، و چيزى را رهن بگيرند كه در سر موعد اگر بدهكار بدهى خود را نپرداخت ، به فروش رسانده و طلب خود را بردارند ، قرض و رهن صحيح ، ولى نفع آن حرام است ، و اگر قرار نفع نباشد و حق الزحمه بگيرد و قصد فرار از ربا در كار نباشد و در مقابل قرض رهن بگيرد ، اشكال ندارد بلكه اگر قصد فرار از ربا هم باشد ولى واقعاً قصد حق الزحمه كند اشكال ندارد .\r\n\r\nاحكام سفته\r\nمسئله 2507 - سفته بر دو قسم است : اول : سفته حقيقى كه شخص بدهكار در مقابل بدهى خود سفته بدهد . دوم : سفته دوستانه كه شخص به ديگرى سفته مىدهد بدون آنكه در مقابلش بدهكارى داشته باشد .\r\nمسئله 2508 - سفته حقيقى را اگر كسى از بدهكار بگيرد كه با ديگرى معامله كند ، بايد به نحوى معامله كند كه ربا لازم نيايد ، مثل آنكه اسكناس ريالى را مثلًا به پول ديگر ، مثل دلار يا پوند ، معاوضه كند يا اين‌كه پولى را از شخص ثالث يا بانك قرض بگيرد و او را وكيل نمايد كه سفته را برايش وصول كند و پس از وصول ، طلب خود را بردارد و باقيمانده را به عنوان كارمزد بردارد ، اگر به مقدار كارمزد باشد و نخواسته باشند بدين وسيله از ربا فرار كنند بلكه بيش از مقدار كارمزد باشد ليكن واقعا قصد كارمزد كند هر چند براى اين‌كه ربا نشود ، باز هم اشكال ندارد .\r\nمسئله 2509 - سفته ، پول نيست ، و معامله به خود آن واقع نمىشود ، بلكه پول ، اسكناس يا فلز مسكوك است و معامله و قرض بر پول واقع مىشود ، و سفته ، سند بدهى است . اسكناس هم در حقيقت سند ضمانت دولتى است ليكن اكنون ديگر نگاه مستقل به او مىشود و عنوان پول نقد را دارد .\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nمسئله 2510 - كسى كه سفته در دست اوست اگر از طرف ، پول قرض كند و سفته بدهد كه طرف در موعد ، بيشتر از آنچه قرض داده بگيرد ، ربا و حرام است ولى خود قرض اگر مقيد به ربا نباشد صحيح است هر چند در ضمن آن شرط ربا كرده باشند ، زيرا فساد شرط سبب فساد قرض نمىشود ، بلى اگر قرض مقيد به ربا باشد باطل است .\r\nمسئله 2511 - سفته دوستانه را كه شخص به ديگرى مىدهد كه نزد شخص ثالثى تنزيل كند و شخص ثالث ، در موعد مقرر حق رجوع به صاحب سفته كه شخص اوّل است داشته باشد اگر آن را وسيله قرض ربائى قرار دهد ، اصل قرض صحيح و سود آن ربا و حرام است و شخص اوّل نيز در گناه شريك مىباشد .\r\nمسئله 2512 - اگر طلبكار ، چه بانك يا غير آن براى تأخير بدهكارى ، چيزى از بدهكار بگيرد حرام است ، اگر چه بدهكار به آن راضى شود . ولى اگر به عنوان صرفنظر كردن مثلًا از حق تعقيب بدهكار - در صورتى كه حق تعقيب و فشار داشته باشد - بگيرد اشكال ندارد و بدين صورت گرفتن « دير كرد » جايز مىباشد .\r\nمسئله 2513 - در پولهاى كاغذى چون ريال و ليره و . . . رباى غير قرضى ( معاملى ) راه ندارد ، و جايز است معاوضه بعض آنها را با بعض ديگر به زياده و كم . در صورتى كه به واسطه وجود اغراض عقلائى جدّاً ( به طور جدّى ) قصد فروش و معاوضه داشته باشند هر چند بخواهند بدين وسيله از رباى قرضى فرار كنند ، و امّا رباى قرضى در آنها جايز نيست مثل قرض دادن ده تومان يا ده دينار به دوازده دينار يا تومان .\r\nمسئله 2514 - عناوين قصدى در معاملات و كارها دخالت در حليت و حرمت دارند . در آمد معينى اگر تحت عنوان ربح پول و وام باشد حرام است و اگر همان مقدار درآمد تحت عنوان معامله نسيه يا كارمزد و اجرت يا معامله با بهاى غير متعارف و امثال اينها باشد ، حلال است . اگر واقعاً قصد بر اينها باشد و شرايط اينها رعايت شود ملاك ربا هم ظاهراً در اينجا نيست كه اينها مجال تفصيل نيست . و به هر حال نبايد نسبت به فقهاى بزرگوارى كه فتوا به صحت اين راههاى فرار از ربا داده‌اند نظر استخفاف و تحقير شود كه مسلّماً گناه محسوب مىشود .\r\n\r\n","description":"","footnote":"","page_name":" 436 ","page_number":436},
  {"content":"\r\n\r\n\r\nاحكام رهن\r\nمسئله 2515 - رهن آن است كه بدهكار ، مقدارى از مال خود را نزد طلبكار بگذارد كه اگر طلب او را ندهد طلبش را از آن مال به دست آورد .\r\nمسئله 2516 - در رهن لازم نيست صيغه بخوانند و همين قدر كه بدهكار ، مال خود را به قصد گرو ، به طلبكار بدهد و طلبكار هم به همين قصد بگيرد رهن صحيح است .\r\nمسئله 2517 - گرو دهنده و كسى كه مال را گرو مىگيرد بايد مكلّف و عاقل باشند ، و كسى آنها را مجبور نكرده باشد ، و نيز گرو دهنده بايد سفيه نباشد ، يعنى مال خود را در كارهاى بيهوده و بطور غير عقلايى مصرف نكند ، بلكه اگر به واسطه ورشكستگى هم حاكم شرع او را از تصرّف در اموالش جلوگيرى كرده باشد نمىتواند مال خود را گرو بگذارد .\r\nمسئله 2518 - انسان مالى را مىتواند گرو بگذارد كه شرعاً بتواند در آن تصرّف كند ، و اگر مال كس ديگر را گرو بگذارد ، در صورتى صحيح است كه صاحب مال بگويد به گرو گذاشتن راضى هستم .\r\nمسئله 2519 - چيزى را كه گرو مىگذارند ، بايد خريد و فروش آن صحيح باشد . پس اگر شراب و مانند آن را گرو بگذارند درست نيست .\r\nمسئله 2520 - نماءات و هرگونه استفاده چيزى را كه گرو مىگذارند مال مالك آن است .\r\nمسئله 2521 - طلبكار و بدهكار نمىتوانند مالى را كه گرو گذاشته شده در مدت رهن بدون اجازه يكديگر ملك كسى كنند ، مثلًا ببخشند يا بفروشند ، ولى اگر يكى از آنان آن را ببخشد يا بفروشد ، بعد ديگرى اجازه كند اشكال ندارد .\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nمسئله 2522 - اگر طلبكار چيزى را كه گرو برداشته با اجازه بدهكار در مدت رهن بفروشد پول آن هم مثل خود مال گرو مىباشد . و همچنين است اگر بىاجازه بفروشد و بدهكار بعداً آن معامله را امضاء كند .\r\nمسئله 2523 - اگر موقعى كه بايد بدهى خود را بدهد ، يعنى پس از مدت بدهى طلبكار مطالبه كند و او ندهد ، طلبكار مىتواند مالى را كه گرو برداشته بفروشد در صورتى كه در فروش وكالت داشته ، و اگر وكالت نداشته بايد از بدهكار اجازه بگيرد و پس از فروش ، طلب خود را بردارد و بقيه را به بدهكار بدهد ، و اگر از بدهكار وكالت ندارد و او هم از اجازه امتناع مىكند ، يا دسترسى به او نباشد اگر به حاكم شرع دسترسى دارد بنابراحتياط واجب بايد براى فروش آن از حاكم شرع اجازه بگيرد ، و اگر به حاكم شرع دسترسى ندارد از برخى عدول مؤمنين حتى يك نفرعادل اجازه بگيرد .\r\nمسئله 2524 - اگر بدهكار غير از خانه معمولى كه در آن نشسته و چيزهايى كه مانند اثاثيه خانه محل احتياج او است ، چيز ديگرى نداشته باشد ، طلبكار نمىتواند طلب خود را از او مطالبه كند ، ولى اگر مالى را كه گروه گذاشته زائد بر خانه و اثاثيه باشد ، طلبكار مىتواند بفروشد و طلب خود را بردارد .\r\nمسئله 2525 - همانطور كه اشاره شد چيزى كه گرو مىگذارند بايد ماليت داشته و قابل فروش باشد كه اگر بدهكار بدهى خود را نپردازد بتواند همه يا مقدارى از آن را از آن چيز بدست آورد . بنابراين گرو گذاشتن چيزى كه از نظر شرعى ماليت نداشته ، و قابل فروش نباشد صحيح نيست . ليكن بنابراحتياط واجب اگر چيزى را هم كه اصلًا ماليت عرفى ندارد وثيقه و گرو قرار دادند طرفين بايد احترام آن را نگه دارند ، يعنى گرو گيرنده آن را حفظ كند و گرودهنده علاوه بر الزام شرعى عمومى بر پرداخت دين ، الزام تأكيدى مخصوصى بر پرداخت به موقع دين خود پيدا مىكند .\r\nمسئله 2526 - رهن خانه و مانند آن در صورتى صحيح است كه قرار اصلى بر اجاره - هر چند مبلغ اندك - باشد و در آن ، شرط گرفتن مقدارى به عنوان وام از مستأجر نمايند ولى اگر اجاره را در وام شرط كنند ربا حساب مىشود و جايز نمىباشد .\r\n\r\n","description":"","footnote":"","page_name":" 438 ","page_number":438},
  {"content":"\r\n\r\n\r\nاحكام حواله\r\nمسئله 2527 - اگر انسان طلبكار خود را حواله بدهد كه طلب خود را از ديگرى بگيرد و طلبكار قبول نمايد ، بعد از آنكه حواله درست شد ، كسى كه به او حواله شده بدهكار مىشود ، و ديگر طلبكار نمىتواند طلبى را كه دارد از بدهكار اولى مطالبه نمايد .\r\nمسئله 2528 - بدهكار و طلبكار و كسى كه سر او حواله شده ، بايد مكلّف و عاقل باشند ، و كسى آنها را مجبور نكرده باشد ، و نيز بايد سفيه نباشند ، يعنى مال خود را در كارهاى بيهوده و غير عقلائى مصرف نكنند . و نيز اگر حاكم شرع كسى را به واسطه ورشكستگى از تصرّف در اموالش جلوگيرى كرده باشد نمىشود او را حواله بدهند كه طلبش را از ديگرى بگيرد ، و خودش هم نمىتواند به كسى حواله بدهد ، ولى اگر سر كسى كه به او بدهكار نيست حواله دهد اشكال ندارد .\r\nمسئله 2529 - اگر سر كسى حواله بدهند كه بدهكار است اعتبار رضايت او محل تأمل مىباشد گرچه احتياط واجب آن است كه حواله با رضايت و قبول او باشد ، ولى حواله دادن سر كسى كه بدهكار نيست ، حتماً در صورتى صحيح است كه او قبول كند . و نيز اگر انسان بخواهد به كسى كه جنسى بدهكار است ، جنس ديگر حواله دهد ، مثلًا به كسى كه جو بدهكار است گندم حواله دهد ، تا او قبول نكند حواله صحيح نمىباشد .\r\nمسئله 2530 - بنابر احتياط واجب موقعى كه انسان حواله مىدهد بايد بدهكار باشد . پس اگر بخواهد از كسى قرض كند ، تا وقتى از او قرض نكرده و بدهكار او نشده اگر او را به كسى حواله دهد كه آنچه را بعداً قرض مىدهد از آن كس بگيرد حواله صحيح نيست .\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nمسئله 2531 - حواله دهنده و طلبكار بايد مقدار حواله و جنس آن را بدانند . پس اگر مثلًا ده من گندم و ده تومان پول به يك نفر بدهكار باشد و به او بگويد : يكى از دو طلب خود را از فلانى بگير ، و آن را معيّن نكند ، حواله درست نيست .\r\nمسئله 2532 - اگر بدهى واقعا معيّن باشد ولى بدهكار و طلبكار در موقع حواله دادن ، مقدار آن يا جنس آن را ندانند صحيح بودن حواله ، محل اشكال است . پس اگر طلب كسى را در دفتر نوشته باشد پيش از ديدن دفتر ، بنابراحتياط واجب نبايد حواله بدهد بلكه دفتر را به بيند و به طلبكار مقدار طلبش را بگويد ، و بعد آن را حواله دهد .\r\nمسئله 2533 - طلبكار مىتواند حواله را قبول نكند ، اگر چه كسى كه به او حواله شده فقير نباشد و در پرداختن حواله هم كوتاهى ننمايد .\r\nمسئله 2534 - اگر سر كسى حواله بدهد كه بدهكار نيست ، چنانچه او حواله را قبول كند ، بنابر احتياط واجب پيش از پرداختن حواله نمىتواند مقدار حواله را از حواله دهنده بگيرد . و اگر طلبكار طلب خود را به مقدار كمترى صلح كند ، كسى كه حواله را قبول كرده ، فقط مىتواند همان مقدار را از حواله دهنده مطالبه نمايد .\r\nمسئله 2535 - بعد از آنكه حواله درست شد ، حواله دهنده و كسى كه به او حواله شده ، نمىتوانند حواله را بهم بزنند ، و هر گاه كسى كه به او حواله شده در موقع حواله فقير نباشد ، يعنى غير از چيزهايى كه در دين مستثنى است مالى داشته باشد كه بتواند حواله را بپردازد اگر چه بعداً فقير شود ، طلبكار هم نمىتواند حواله را به هم بزند و همچنين است اگر موقع حواله فقير باشد و طلبكار بداند فقير است ، ولى اگر نداند فقير است و بعد بفهمد ، اگر چه د رآن وقت مالدار شده باشد ، طلبكار مىتواند حواله را به هم بزند و طلب خود را از حواله دهنده بگيرد .\r\nمسئله 2536 - اگر بدهكار و طلبكار و كسى كه به او حواله شده ، يا يكى از آنان براى خود حق بهم زدن حواله را قرار دهد ، مطابق قرارى كه گذاشته‌اند ، مىتوانند حواله را بهم بزنند .\r\nمسئله 2537 - اگر حواله دهنده خودش طلب طلبكار را بدهد ، چنانچه به خواهش كسى كه بدهكار بوده و به او حواله شده داده است مىتواند چيزى را كه داده از او بگيرد . و اگر بدون خواهش او داده نمىتواند چيزى را كه داده از او مطالبه نمايد . هر چند قصد داشته كه از او بگيرد .\r\n\r\n","description":"","footnote":"","page_name":" 440 ","page_number":440},
  {"content":"\r\n\r\n\r\nاحكام ضمانت\r\nمسئله 2538 - عقد ضمانت با ايجاب - لفظى يا عملى صريح - از طرف ضامن و قبول طلبكار برقرار مىشود . پس رضايت ضامن و مضمون‌له يعنى طلبكار لازم است ولى رضايت بدهكار لازم نيست .\r\nمسئله 2539 - ضامن و طلبكار بايد مكلّف و عاقل باشند ، و كسى هم آنان را مجبور نكرده باشد ، و نيز بايد سفيه نباشند كه مال خود را در كارهاى بيهوده مصرف كنند ، و طلبكار نبايد محجور به افلاس هم باشد . ولى اين شرطها در بدهكار نيست . مثلًا اگر كسى ضامن شود كه بدهى بچه يا ديوانه يا سفيه را بدهد و طلبكار قبول كند ، ضمانت صحيح است .\r\nمسئله 2540 - هرگاه براى ضامن شدن خودش شرطى - هر شرط - قرار دهد ، كه در حقيقت الان ضمانت تحقّق نيافته باشد مثلًا بگويد : اگر بدهكار قرض تو را نداد من ضامن هستم ، احتياط واجب آن است كه به ضامن شدن او ترتيب اثر ندهند ولى اگر بگويد : هم اكنون ضامن هستم كه اگر او پرداخت نكرد من بپردازم ظاهراً صحيح مىباشد چنان كه بعداً توضيح مىدهيم .\r\nمسئله 2541 - كسى كه انسان ضامن بدهى او مىشود بايد بدهكار باشد ، پس اگر كسى بخواهد از ديگرى قرض كند ، تا وقتى قرض نكرده انسان نمىتواند ضامن او شود . بلكه اگر منظورش اين باشد كه : هر وقت او بدهكار شد از هم اكنون قرار مىگذارم كه آن وقت ضامن باشم ، كه در حقيقت آلان ضمانت تحقّق نيافته است اين هم بنابر احتياط واجب باطل است .\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nمسئله 2542 - در ضمانت شرط است كه طلبكار و بدهكار و جنس بدهى همه معيّن باشند . پس اگر دو نفر از كسى طلبكار باشند و انسان بگويد : من ضامن هستم كه طلب يكى از شماها را بدهم ، ضامن شدن او باطل است . و نيز اگر كسى كه از دو نفر طلبكار باشد و انسان بگويد : من ضامن هستم كه بدهى يكى از آن دو نفر را به تو بدهم ، ضامن شدن او باطل مىباشد ، و همچنين اگر كسى از ديگرى مثلًا ده من گندم و ده تومان پول طلبكار باشد و انسان بگويد من ضامن يكى از دو طلب تو هستم و معيّن نكند كه ضامن گندم است ، يا ضامن پول ، صحيح نيست .\r\nمسئله 2543 - اگر طلبكار طلب خود را به ضامن ببخشد ، يعنى او را برىالذمه كند ، ضامن نمىتواند از بدهكار چيزى بگيرد ، و اگر مقدارى از آن را ببخشد ، نمىتواند آن مقدار را مطالبه نمايد .\r\nمسئله 2544 - اگر انسان ضامن شود كه بدهى كسى را بدهد ، نمىتواند از ضامن شدن خود برگردد .\r\nمسئله 2545 - ضامن و طلبكار مىتوانند شرط كنند كه هر وقت بخواهند ضامن بودن ضامن را بهم بزنند .\r\nمسئله 2546 - هرگاه انسان در موقع ضامن شدن ، بتواند طلب طلبكار را بدهد اگر چه بعد فقير شود ، طلبكار نمىتواند ضامن بودن او را به هم زند و طلب خود را از بدهكار اوّل مطالبه نمايد . و همچنين است اگر در آن موقع نتواند طلب او را بدهد ولى طلبكار بداند و به ضامن شدن او راضى شود .\r\nمسئله 2547 - اگر انسان در موقعى كه ضامن مىشود ، نتواند طلب طلبكار را بدهد و طلبكار در آن وقت نداند و بعد متلفت شود ، مىتواند ضامن بودن او را به هم بزند ، حتى اگر پيش از آنكه طلبكار ملتفت شود ضامن قدرت پيدا كرده باشد .\r\nمسئله 2548 - اگر كسى بدون اجازه بدهكار ضامن شود كه بدهى او را بدهد ، نمىتواند چيزى از او بگيرد .\r\nمسئله 2549 - اگر كسى با اجازه بدهكار ضامن شود كه بدهى او را بدهد و در ضمانت نيز قصد تبرع نداشته باشد ، مىتواند مقدارى را كه ضامن شده پس از پرداخت ، از او مطالبه نمايد ، ولى اگر به جاى جنسى كه بدهكار بوده جنس ديگرى به طلبكار او بدهد ،\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nنمىتواند چيزى را كه داده از او مطالبه نمايد . مثلًا اگر ده من گندم بدهكار باشد و ضامن ده من برنج بدهد ، نمىتواند برنج را از بدهكار مطالبه نمايد ، امّا اگر خودش راضى شود كه برنج بدهد اشكال ندارد .\r\nمسئله 2550 - در ضمانت متعارف شرعى طلبكار نمىتواند براى طلب خود به بدهكار رجوع كند بلكه فقط بايد از ضامن بگيرد ليكن اگر اينطور قرار بگذارند كه طلبكار از هر دو - بدهكار و ضامن - بطور على البدل بتواند بگيرد ظاهراً آن هم صحيح است و در اين صورت ذمه بدهكار و ضامن بطور تبادلى متعهد بدهى هستند ضمانت نخستين را ضمانت انتقال ذمه و صورت دوّم را ضمانت ضم ذمه به ذمه مىنامند .\r\n\r\n","description":"","footnote":"","page_name":" 443 ","page_number":443},
  {"content":"\r\n\r\n\r\nاحكام كفالت\r\nمسئله 2551 - كفالت آن است كه انسان ضامن شود كه هر وقت طلبكار بدهكار را خواست او را تحويل بدهد ، و همچنين اگر كسى بر ديگرى حقى داشته باشد ، يا ادعاى حقى كند كه دعواى او قابل قبول باشد ، چنانچه انسان ضامن شود كه هر وقت صاحب حق يا مدعى ، طرف را خواست او را تحويل بدهد عملش را كفالت و به كسى كه اين طور ضامن مىشود كفيل مىگويند .\r\nمسئله 2552 - عقد كفالت با لفظ صريح يا نوشتهء با امضاء يا عملى كه به وضوح و صراحت بفهماند كه كفيل ضامن احضار و تحويل بدهكار است و با قبول طلبكار ، برقرار مىشود و لازم است ضامن و طلبكار رضايت به اين كفالت داشته باشند ولى رضايت بدهكار - مكفول - لازم نيست .\r\nمسئله 2553 - كفيل بايد مكلّف و عاقل باشد ، و او را در كفالت مجبور نكرده باشند ، و بتواند كسى را كه كفيل او شده حاضر نمايد ، و نيز بايد سفيه نباشد .\r\nمسئله 2554 - يكى از هفت چيز ، كفالت را بهم مىزند : اول : حصول منظور از كفالت ، يعنى كفيل بدهكار را به دست طلبكار بدهد . دوم : طلب طلبكار داده شود . سوم : طلبكار از طلب خود بگذرد . چهارم : بدهكار بميرد . پنجم : طلبكار كفيل را از كفالت آزاد كند . ششم : كفيل بميرد . هفتم : كسى كه صاحب حق است به وسيله حواله يا طور ديگرى حق خود را به ديگرى واگذار نمايد .\r\nمسئله 2555 - اگر كسى به زور بدهكار را از دست طلبكار رها كند ، چنانچه طلبكار دسترسى به او نداشته باشد ، كسى كه بدهكار را رها كرده ، بايد او را به دست طلبكار بدهد و يا بدهى او را بپردازد .\r\n\r\n","description":"","footnote":"","page_name":" 444 ","page_number":444},
  {"content":"\r\n\r\n\r\nاحكام مضاربه\r\nمسئله 2556 - قرارداد بين دو نفر يا بيشتر بر كار تجارت روى سرمايه كه از يك طرف سرمايه و كار تجارت از طرف ديگر باشد مضاربه ناميده مىشود . مضاربه از ضروريات اقتصادى اجتماعى است كه اسلام مشروع ميداند ، درهمه اجتماعات بشرى پولهاى سرگردان فراوانند كه اگر به وسيله مضاربه و امثال آن جذب شوند به نفع جامعه مىباشد .\r\nمسئله 2557 - قرار مضاربه بايد با لفظ صريح يا نوشتهء با امضاء عملى كه به روشنى آن را بيان كند انجام شود و دو طرف قرار مثل همه قراردادهاى ديگر بايد عاقل و بالغ و رشيد باشند و صاحب سرمايه نبايد محجوريت افلاس داشته باشد .\r\nمسئله 2558 - در مضاربه سودجوئى فقط از طريق تجارت است . پس اگر پولى به صنعتگر بدهد كه با آن وسايل صنعت بخرد و كار كند و سودش را تقسيم نمايند مضاربه نخواهد بود ، ليكن اگر همه خصوصيات آن معلوم باشد و جهالت خطيرى در آن نباشد به عنوان يك معامله مستقل وجه صحّت دارد ولى احتياط واجب ترك آن است و همين‌طور است اگر تور ماهيگيرى كسى را بگيرد كه ماهى بگيرد و ماهىها را به نسبت معيّن تقسيم كنند و ساير معاملات از اين قبيل .\r\nمسئله 2559 - سرمايه بايد يك چيز قابل تبديل در تجارت باشد و بنابراحتياط واجب عين خارجى باشد نه منفعت يك عين خارجى و نه حق متعلّق به آن . لازم نيست طلا و نقره و يا حتى پول نقد باشد كالا و متاع هم به عنوان ماليت و ارزشى كه دارد مورد قرارداد مضاربه مىتواند واقع شود گرچه احتياط مستحبى در اين است كه پول نقد باشد و نيز بايد سرمايه از هر نظر معيّن باشد بطورى كه جهالتى در جهات مربوط به ارزش و حدود آن در كار نباشد .\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nمسئله 2560 - سود مضاربه بطور شركت سهامى بين صاحب سرمايه و عامل تقسيم مىشود و اگر اين گونه قرار بگذارند كه مقدارى معيّن از سود ، مثلًا هزار تومان مال يك طرف و باقى سود بهره طرف ديگر باشد ، اين مضاربه باطل است ولى اگر باقى را بطور سهام معيّن بين هر دو طرف قرار بگذارند اشكال ندارد .\r\nمسئله 2561 - ضرر در مضاربه به عامل وارد نمىشود و به صاحب مال مربوط است ولى اگر صاحب مال شرط كند كه اگر ضرر كرد عامل از مال خودش جبران كند هيچ اشكالى ندارد ، بلكه اگر شرط كند كه اساساً ضرر به حساب عامل باشد وجه صحّت دارد ، ليكن احتياط واجب آن است كه به اين صورت شرط نشود .\r\nمسئله 2562 - مالك و عامل مىتوانند سود آينده را از هم اكنون مصالحه به مبلغ معينى كنند ، مثلًا بگويد سود آينده مضاربه را مصالحه مىكنيم به اين مبلغ ماهيانه يا ساليانه و تصور نشود كه اين عين ربا است هر گونه سودآورى ربا نيست ، در عقد نسيه وسلف و گرانفروشى و . . . هم سودآورى است . ربا خصوصياتى دارد كه در مضاربه نيست .\r\nمسئله 2563 - مضاربه عقد جايز است و با شرط عدم فسخ هم لازم نمىشود . پس هر يك از طرفين مىتوانند هر وقت بخواهند مضاربه را فسخ كنند ولى اگر در عقد لازم ديگرى مثلًا بيع شرط كنند كه مضاربه را فسخ نكنند بايد به آن شرط عمل كرده فسخ نكنند ، ليكن اگر فسخ كردند مضاربه فسخ مىشود .\r\nمسئله 2564 - عامل نمىتواند سرمايه را با مال ديگر خود يا ديگرى مخلوط نمايد مگر اين‌كه با اذن صريح مالك بطور خاص باشد اذن عمومى هم كافى است به اين صورت كه مالك مىگويد در تمام امور بطورى كه مصلحت مىدانى عمل كند ، در صورتى كه اين جمله شامل خلط مال هم بشود .\r\nمسئله 2565 - اگر خصوصيتى در عقد مضاربه ذكر نشود عامل مىتواند طبق مصلحت از هر نوع جنسى معامله كند و با هر كس و از هر كس . ولى بيرون بردن مال از محل - شهر - قرارداد بدون اذن مالك صحيح نيست مگر اين‌كه اقتضاى معمول و متعارف آن باشد . و همچنين است معاملات نسيه حتى خريد نسيه در صورتى كه در اثر تورّم و مانند آن احتمال ضرر باشد .\r\nمسئله 2566 - با فوت هر يك ازطرفين مالك و عامل مضاربه باطل مىشود ، و اگر ورثه هر يك بخواهند بپذيرند بايد از نو قرارداد تجديد شود .\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nمسئله 2567 - هر يك از طرفين مىتوانند بر ديگرى شرط مال يا عمل معينى كنند و در اين صورت لازم است عمل شود مگر اين‌كه بخواهد عقد را به هم بزند و اگر عمل نشود طرف ديگر حق فسخ دارد .\r\nمسئله 2568 - به مجرد پيدا شدن سود هر يك ، سهم سود خود را مالك مىشوند و مىتوانند با نقد كردن آن تقسيم كنند ، ليكن اگر پيش از اين‌كه نقد و تقسيم كنند ضررى از راه معامله ديگر يا تلف و مانند آن پيش بيايد سود گذشته به حساب جبران ضرر بعدى گذاشته مىشود .\r\nمسئله 2569 - عامل در مضاربه امين بوده تا خيانتى ثابت نشود و كارى فراتر از حدود اختياراتش انجام ندهد ضامن خسارت و تلف و مانند نخواهد بود مگر اين‌كه شرط جبران خسارت شود .\r\nمسئله 2570 - مضاربه با كافر ذمى مكروه است بخصوص اگر كافر ذمى عامل باشد ، مگر اين‌كه شخص مسلمان كاملًا ناظر بر جريانات باشد . اگر سرمايه از كافر و كار از مسلم باشد كراهتش كمتر است .\r\nمسئله 2571 - اگر معلوم شود مضاربه باطل بوده است همه سود حاصل ملك مالك خواهد بود و عامل اجرةالمثل كارهايش را مىگيرد . و اگر اذن مالك در تصرفات عامل مقيد به صحّت مضاربه بوده است همه معاملات هم متوقف بر اجازه مالك مىشود .\r\nمسئله 2572 - ممكن است قرار تجارت با مال شخص ديگرى به صورت جعاله انجام شود كه عقد قطعى ندارد بلكه بطور مشروط مىگويد مثلًا : اگر با اين پول من ، كار كردى و سودى حاصل شد به فلان نسبت معيّن مال تو باشد . و در اين صورت لازم نيست همه شرايط مضاربه رعايت شود ، مثلًا مالك مىتواند طلبى كه از ديگرى دارد به جعاله شخص ثالث براى تجارت در آورد و همين‌طور منفعت يك چيز مثل منفعت سكونت يك منزل را ، ولى در مضاربه بايد مورد معامله يك عين خارجى باشد بلكه احتياط آن است كه پول باشد .\r\nمسئله 2573 - پدر و جد پدرى مىتواند مال صغير را به مضاربه بدهند ليكن بايد رعايت مصلحت طفل را بنمايند وصى و يا حاكم شرع نيز همينطور . وصى بر ثلث ميّت نيز در صورتى كه به مصلحت بينى او واگذار شده باشد مىتواند ثلث مال ميّت را به مضاربه بدهد و حصه سود آن را در مصارف معيّن ثلث به مصرف برساند .\r\n\r\n","description":"","footnote":"","page_name":" 447 ","page_number":447},
  {"content":"\r\n\r\n\r\nاحكام وديعه ( امانت )\r\nمسئله 2574 - اگر انسان مال خود را به كسى بدهد و بگويد نزد تو امانت باشد ، و او هم قبول كند ، يا بدون اين‌كه حرفى بزنند صاحب مال بفهماند كه مال را براى نگهدارى به او مىدهد ، و او هم به قصد نگهدارى بگيرد بايد به احكام وديعه و امانت دارى كه بعداً گفته مىشود عمل نمايد .\r\nمسئله 2575 - امانت‌دار و كسى كه مال را امانت مىگذارد ، بايد هر دو بالغ و عاقل باشند . پس اگر انسان مالى را پيش بچه يا ديوانه امانت بگذارد ، يا ديوانه و بچه ، مالى را پيش كسى امانت بگذارند صحيح نيست .\r\nمسئله 2576 - اگر از بچه يا ديوانه چيزى را به طور امانت قبول كند ، بايد آن را به صاحبش بدهد ، و اگر آن چيز مال خود بچه يا ديوانه است بايد به ولى او برساند ، و چنانچه مال تلف شود بايد عوض آن را بدهد ، ولى اگر براى اين‌كه مال از بين نرود آن را از بچه يا ديوانه گرفته ، چنانچه در نگهدارى آن كوتاهى نكرده باشد ضامن نيست .\r\nمسئله 2577 - كسى كه نمىتواند امانت را نگهدارى نمايد ، بنابر احتياط واجب بايد قبول نكند ، ولى اگر صاحب مال در نگهدارى آن عاجزتر باشد و كسى هم كه بهتر حفظ كند نباشد اين احتياط واجب نيست .\r\nمسئله 2578 - اگر انسان به صاحب مال بفهماند كه براى نگهدارى مال او حاضر نيست ، چنانچه او مال را بگذارد و برود و اين شخص مال را برندارد و آن مال تلف شود ، كسى كه امانت را قبول نكرده ضامن نيست ، ولى احتياط مستحب آن است كه اگر ممكن\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nباشد آن را نگهدارى نمايد ، و اگر صاحب مال ، تمكن از حفظ آن ندارد ، يا اين‌كه غايب است و اطلاع از وضع مال ندارد و مال هم معتنابه و نيز در معرض تلف باشد در صورت امكان احتياط واجب آن است كه آن را حفظ كند .\r\nمسئله 2579 - كسى كه چيزى را امانت مىگذارد ، هر وقت بخواهد مىتواند آن را پس بگيرد و كسى هم كه امانت را قبول مىكند ، هر وقت بخواهد مىتواند آن را به صاحبش برگرداند .\r\nمسئله 2580 - اگر انسان از نگه‌دارى امانت منصرف شود و وديعه را به هم بزند بايد در صورت امكان هر چه زودتر مال را به صاحب آن يا وكيل يا ولى صاحبش برساند ، يا به آنان خبر دهد كه به نگهدارى حاضر نيست ، و اگر بدون عذر مال را به آنان نرساند و خبر هم ندهد ، چنانچه مال تلف شود ، بايد عوض آن را بدهد .\r\nمسئله 2581 - كسى كه امانت را قبول مىكند ، اگر براى آن ، جاى مناسبى ندارد ، بايد جاى مناسب تهيّه نمايد و طورى آن را نگهدارى كند كه مردم نگويند در امانت خيانت كرده و در نگهدارى آن كوتاهى نموده است ، و اگر در جايى كه مناسب نيست بگذارد و تلف شود بايد عوض آن را بدهد .\r\nمسئله 2582 - كسى كه امانت را قبول مىكند ، اگر در نگهدارى آن كوتاهى نكند و تعدّى ، يعنى زياده روى ، هم ننمايد و اتفاقا آن مال تلف شود ، ضامن نيست . ولى اگر به اختيار خودش آن را در جايى بگذارد كه ايمن از دستبرد و تعدى ستمگران يا دزدان نباشد ، چنانچه تلف شود بايد عوض آن را به صاحبش بدهد مگر آنكه جايى محفوظتر از آن نداشته باشد و نتواند مال را به صاحبش يا به كسى كه بهتر حفظ كند برساند ، كه در اين صورت ضامن نيست .\r\nمسئله 2583 - اگر صاحب مال براى نگهدارى مال خود جايى را معيّن كند و به كسى كه امانت را قبول كرده بگويد كه بايد مال را در اينجا حفظ كنى و اگر احتمال هم بدهى كه از بين برود ، نبايد آن را به جاى ديگر ببرى ، چنانچه امانت‌دار احتمال دهد كه در آنجا از بين برود و بداندچون آنجا در نظر صاحب مال براى حفظ بهتر بوده گفته است كه نبايد از آنجا بيرون ببرى ، بايد آن را به جاى ديگر ببرد ، و اگر در آنجا ببرد و تلف شود ضامن نيست . ولى اگر نداند به چه جهت گفته كه به جاى ديگر نبر ، چنانچه به جاى ديگر ببرد و تلف شود اقوى آن است كه بايد عوض آن را بدهد .\r\nمسئله 2584 - اگر صاحب مال براى نگهدارى مال خود ، جايى را معيّن كند ولى به كسى كه امانت را قبول كرده نگويد كه آن را به جاى ديگر نبر ، چنانچه امانت‌دار احتمال\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nدهد كه در آنجا از بين مىرود بايد آن را به جاى ديگرى كه مال در آنجا محفوظتر است ببرد ، و چنانچه مال در جاى اوّل تلف شود ضامن است ، ولى اگر صاحب مال هم احتمال تلف شدن مال را در جاى اوّل بدهد در اين صورت لازم نيست از آنجا ببرد .\r\nمسئله 2585 - اگر صاحب مال ديوانه شود كسى كه امانت را قبول كرده بايد فوراً امانت را به ولى او برساند و يا به ولى او خبر دهد ، و اگر بدون عذر شرعى مال را به ولى او ندهد و از خبردادن هم كوتاهى كند و مال تلف شود ، بايد عوض آن را بدهد .\r\nمسئله 2586 - اگر صاحب مال بميرد ، امانت دار بايد مال را به وارث او برساند ، يا به وارث او خبر دهد ، و چنانچه مال را به وارث او ندهد و از خبر دادن هم كوتاهى كند و مال تلف شود ضامن است ، ولى اگر براى آنكه مىخواهد بفهمد كسى كه مىگويد من وارث يا وصى ميتم راست مىگويد يا نه ، يا ميّت وارث ديگرى دارد يا نه ، مال را ندهد و خبر هم ندهد ولى در حفظ آن كوتاهى نكند و مال تلف شود ضامن نيست .\r\nمسئله 2587 - اگر صاحب مال بميرد و چند وارث داشته باشد ، كسى كه امانت را قبول كرده بايد مال را به همه ورثه بدهد ، يا به كسى بدهد كه همه آنان گرفتن مال را به او واگذار كرده‌اند ، و اگر وصى داشته باشد بايد تا مقدار ثلث به وصى هم مراجعه شود . و اگر بودن اجازه ديگران تمام مال را به يكى از ورثه بدهد ضامن سهم ديگران است .\r\nمسئله 2588 - اگر كسى كه امانت را قبول كرده بميرد ، يا ديوانه شود ، وارث يا ولى او بايد هر چه زودتر به صاحب مال اطلاع دهد ، يا امانت را به او برساند .\r\nمسئله 2589 - اگر امانت دار نشانه‌هاى مرگ را در خود ببيند چنانچه ممكن است ، بايد امانت را به صاحب آن يا وكيل او برساند ، و اگر ممكن نيست بايد آن را به حاكم شرع بدهد ، و چنانچه به حاكم شرع دسترسى ندارد ، در صورتى كه وارث او امين است و از امانت اطلاع دارد ، لازم نيست وصيت كند ، و گرنه بايد وصيت كند و شاهد بگيرد و به وصى و شاهد ، اسم صاحب مال و خصوصيات مال و محل آن را طورى بگويد كه بتواند آن را به صاحبش برساند .\r\nمسئله 2590 - اگر امانت دار نشانه‌هاى مرگ را در خود ببيند و به وظيفه‌اى كه در مسئله پيش گفته شد عمداً عمل نكند ، چنانچه آن امانت از بين برود و اتفاقا او خوب شود بنابر احتياط واجب بايد عوضش را بدهد ، اگر چه در نگهدارى آن كوتاهى نكرده باشد حتى اگر بعد از مدتى پشيمان شود و وصيت كند . باز هم خائن در امانت حساب مىشود و اگر امانت از بين برود بنابر احتياط واجب ضامن است .\r\n\r\n","description":"","footnote":"","page_name":" 450 ","page_number":450},
  {"content":"\r\n\r\n\r\nاحكام عاريه\r\nمسئله 2591 - عاريه آن است كه انسان مال خود را در اختيار ديگرى قرار دهد كه از آن بطور مجانى استفاده كند .\r\nمسئله 2592 - لازم نيست در عاريه صيغه ( عربى ، فارسى يا هر لغت ديگر ) بخوانند ، بلكه اگر مال را به قصد عاريه به كسى بدهد و او به همين قصد بگيرد ، عاريه صحيح است البتّه با صيغه هم صحيح است .\r\nمسئله 2593 - عاريه دادن چيز غصبى ، و چيزى كه هر چند مال انسان است ولى منفعت آن را به ديگرى واگذار كرده ، مثلًا آن را اجاره داده ، يك قرار فضولى است و در صورتى صحيح است كه مالك آن چيز غصبى يا كسى كه آن جيز را اجاره كرده بگويد به عاريه دادن راضى هستم يا از قرائن معلوم شود كه راضى است .\r\nمسئله 2594 - چيزى را كه منفعتش مال انسان است ، مثلًا آن را اجاره كرده مىتواند به شخص موثق عاريه بدهد ، ولى اگر در اجاره شرط كرده باشند ، يا اطلاق اجاره منصرف باشد به اين كه فقط خودش از آن استفاده كند ، نمىتواند آن را به ديگرى عاريه دهد .\r\nمسئله 2595 - اگر ديوانه يا سفيه يا طفل يا مفلس مال خود را عاريه بدهد صحيح نيست ، امّا اگر ولى طفل يا ديوانه مصلحت او را در اين بداند كه مال او را عاريه دهد صحيح است و طفل يا ديوانه مىتوانند واسطه شده آن مال را به دستور ولى به عاريه كننده برسانند .\r\nمسئله 2596 - اگر در نگهدارى چيزى كه عاريه كرده كوتاهى نكند و در استفاده از آن هم زياده روى ننمايد و اتفاقا آن چيز تلف شود ضامن نيست ، ولى چنانچه شرط كنند\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nكه اگر تلف شود عاريه كننده ضامن باشد ، يا چيزى را كه عاريه كرده طلا و نقره باشد ، هر چند شرط هم نشده باشد بايد عوض آن را بدهد .\r\nمسئله 2597 - اگر طلا و نقره را عاريه نمايد و شرط كند كه اگر تلف شود ضامن نباشد ، صحّت شرط محل اشكال است ، ولى شرط سقوط يا اسقاط مافىالذّمّه مانعى ندارد . يعنى شرط نمىكند كه ضامن نباشم بلكه شرط مىكند كه اگر تلف شد بريءالذّمّه شوم .\r\nمسئله 2598 - اگر عاريه دهنده بميرد ، عاريه گيرنده بايد چيزى را كه عاريه كرده به ورثه او بدهد .\r\nمسئله 2599 - اگر عاريه دهنده طورى شود كه شرعاً نتواند در مال خود تصرّف كند ، مثلًا ديوانه شود ، عاريه كننده بايد فوراً مالى را كه عاريه كرده به ولى او بدهد .\r\nمسئله 2600 - كسى كه چيزى عاريه داده هر وقت بخواهد مىتواند آن را پس بگيرد ، و كسى هم كه عاريه كرده هر وقت بخواهد مىتواند آن را پس دهد ، و در صورت اوّل اگر پس گرفتن ، عرفاً موجب خسارت عاريه گيرنده شود ، بنابر احتياط مستحب يا مهلت دهد يا خسارت را جبران كند .\r\nمسئله 2601 - اگر ظرف طلا و نقره را براى زينت اطاق عاريه بدهند محل اشكال است . بلكه بنا براحتياط واجب حرام است و اگر براى استفاده و استعمال آنها عاريه بدهند حتماً حرام است .\r\nمسئله 2602 - عاريه دادن گوسفند براى استفاده از شير و پشم آن ، و عاريه دادن حيوان نر براى جفت‌گيرى صحيح است .\r\nمسئله 2603 - اگر چيزى را كه عاريه كرده به مالك ، يا وكيل يا ولى او بدهد و بعد آن چيز تلف شود ، عاريه كننده ضامن نيست ، ولى اگر مثلًا آن را بدون اجازه به جايى ببرد هر چند جايى كه صاحبش معمولًا به آنجا مىبرده ، مثلًا اسب را در اصطبلى كه صاحبش براى آن درست كرده ببرد وحتى ببندد و بعد تلف شود يا كسى آن را تلف كند يا ببرد ، ضامن است .\r\nمسئله 2604 - اگر ظرف نجس را براى استعمال خوردن و آشاميدن عاريه دهد ، بايد نجس بودن آن را به كسى كه عاريه مىكند بگويد .\r\nمسئله 2605 - چيزى را كه عاريه كرده بدون اجازه صاحب آن نمىتواند به ديگرى اجاره يا عاريه دهد .\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nمسئله 2606 - اگر چيزى را كه عاريه كرده با اجازه صاحب آن و از طرف او به ديگرى عاريه دهد ، چنانچه كسى كه اوّل آن چيز را عاريه كرده بميرد يا ديوانه شود ، عاريه دومى باطل نمىشود .\r\nمسئله 2607 - اگر بداند مالى را كه عاريه كرده غصبى است بايد آن را به صاحبش برساند و نمىتواند به عاريه دهنده بدهد .\r\nمسئله 2608 - اگر مالى را كه مىداند غصبى است عاريه كند و از آن استفاده‌اى ببرد و در دست او از بين برود ، مالك مىتواند عوض مال را از او يا از كسى كه مال را غصب كرده مطالبه كند ، و نيز عوض استفاده‌هايى را كه عاريه گيرنده برده مىتواند از هر كدام كه بخواهد مطالبه نمايد ، و اگر عوض مال يا استفاده آن را از عاريه كننده بگيرد ، او نمىتواند چيزى را كه به مالك مىدهد از عاريه دهنده مطالبه نمايد .\r\nمسئله 2609 - اگر نداند مالى را كه عاريه كرده غصبى است و در دست او از بين برود ، چنانچه صاحب مال عوض آن را از او بگيرد ، او هم مىتواند آنچه را به صاحب مال داده از عاريه دهنده مطالبه نمايد ، ولى اگر چيزى را كه عاريه كرده طلا و نقره باشد ، يا عاريه دهنده با او شرط كرده باشد كه اگر آن چيز از بين برود عوضش را بدهد ، نمىتواند چيزى را كه به صاحب مال مىدهد ، از عاريه دهنده مطالبه نمايد .\r\n\r\n","description":"","footnote":"","page_name":" 453 ","page_number":453},
  {"content":"\r\n\r\n\r\nاحكام هبه ( بخشش )\r\nمسئله 2610 - هبه ، تمليك مجانى چيزى است به ديگرى ، و لازم نيست صيغه آن به عربى باشد بلكه به هر زبانى باشد كافى است . مثلًا اگر هبه كننده به فارسى بگويد : « اين كتاب را به شما بخشيدم » و طرف هم بگويد : « قبول كردم » هبه صحيح است . بلكه صيغه هم لازم نيست . پس اگر هبه كننده به قصد هبه ، كتاب را به او بدهد و او هم به همين قصد بگير هبه صحيح است .\r\nمسئله 2611 - شرايطى كه در طرفين قراردادهاى ديگر معتبر است در طرفين بخشش نيز معتبر است ، بنابراين در هبه كننده چند شرط معتبر است : اول : اين‌كه بالغ باشد . دوم : اين‌كه عاقل باشد . سوم : سفيه و يا محجور از تصرّف در مال نباشد . چهارم : مالك يا صاحب اختيار مال باشد . پس هبه مال غير بدون اذن يا اجازه او صحيح نيست . پنجم : هبه از روى قصد و اختيار باشد . پس هبه‌اى كه از روى اكراه و اجبار باشد صحيح نيست .\r\nمسئله 2612 - كسى كه چيزى به او بخشيده مىشود اگر صغير يا ديوانه باشد قبول خود او كافى نيست ، بلكه بايد ولى او از طرف او قبول كند .\r\nمسئله 2613 - در همه قبض لازم است . پس مادامى كه هبه كننده مال را تحويل طرف نداده مال طرف نشده ، ولى براى ديوانه يا صغير ، ولى آنها تحويل مىگيرد ، و اگر خود ولى مثل پدر يا جد به آنها چيزى را ببخشد كافى است خودش قصد تحويل گرفتن براى آنها را بنمايد .\r\nمسئله 2614 - لازم نيست قبض فوراً انجام شود ، بلكه هر وقت حاصل شد از آن وقت ، مال ملك طرف مىشود ، و اگر هبه كننده پس از خواندن صيغه و پيش از قبض\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nبميرد يا فاقد شرايط شود هبه باطل مىشود و مال به ورثه هبه كننده منتقل مىگردد . و همچنين است اگر طرف پيش از تحويل گرفتن مال بميرد .\r\nمسئله 2615 - بهتر است چيزى را كه انسان به كسى مىبخشد آن مال را ناديده بگيرد و در آن رجوع نكند ، ولى در عين حال هر يك از طرفين مىتواند هبه را به هم بزند ، پس هبه كننده مىتوان به مال خود رجوع كند مگر در چند مورد :\r\nاول : اين‌كه هبه كننده در عوض هبه چيزى از طرف گرفته باشد .\r\nدوم : اين‌كه چيزى را به عنوان صدقه و قربهء الى الله به كسى هبه كند .\r\nسوم : اين‌كه هبه به يكى از خويشان نسبى باشد ، و بنابر احتياط واجب زن و شوهر هم اگر چيزى به يكديگر هبه كنند آن را بهم نزنند .\r\nچهارم : مالى را كه هبه كرده به حال خود باقى نمانده باشد ، مثل اين‌كه آن را تلف كرده يا صورت آن را به كلى تغيير داده ، مثلًا پارچه را بريده و دوخته است ، يا اين‌كه آن را به ديگرى منتقل كرده باشد .\r\nپنجم : اين‌كه يكى از طرفين بميرد . پس اگر هبه كننده بعد از صيغه و قبض بميرد ، ورثه او حق ندارند هبه را بهم بزنند ، و اگر طرف بميرد مال به ورثه او منتقل مىشود .\r\nمسئله 2616 - اگر انسان از كسى كه طلب دارد او را برىالذمه كند او برىالذمه مىشود و انسان نمىتواند آن را به هم بزند .\r\n\r\nبخت آزمايى\r\nمسئله 2617 - بليطهاى بخت آزمايى كه متعارف شده است به مبلغ معينى مىفروشند و پس از آن با قرعه‌كشى به اشخاصى كه قرعه به نام آنان بيرون بيايد مبلغ معينى مىدهند ، اگر به همين عنوان بخت آزمايى و معامله براساس شانس باشد خريد و فروش آنها جايز نيست و باطل است ، و پولى را كه در مقابل بليط مىگيرند ، حرام و گيرنده ضامن است ، و مبلغى كه از قرعه‌كشى به دست مىآيد ، حرام و شخص گيرنده ضامن صاحبان واقعى آن مبلغ است .\r\nمسئله 2618 - بنا براحتياط واجب فرقى نيست در حرام بودن پول بليط بين آنكه بليط را بخرند يا بليط را بگيرند و پولى بدهند به اميد آنكه قرعه به اسم آنان بيرون بيايد ، در هر\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nدو صورت پول بليط و پولى كه به قرعه دست مىآيد حرام و موجب ضمان است گرچه در صورت دوّم وجه صحّت هم دارد ، ولى اگر فرض شود كه خود بليط ماليت عقلائى داشته باشد مثل اين‌كه حاوى دستورات پزشكى ، علمى ، مذهبى و . . . باشد خريد خود بليط و جايزه‌اى كه بعداً برده مىشود اشكال ندارد و ظاهراً چيزى كه اينك بنام كارت ارمغان بهزيستى منتشر مىشود از اين قبيل است و خريد و فروش كارت و جايزه آن بى اشكال است ، مگر اين‌كه اين گونه امور وسيله‌اى براى استثمار شود كه در اين صورت با حكم حاكم شرع تحريم مىشود .\r\nمسئله 2619 - ممكن است اسم بليط بخت آزمائى را عوض كنند و به اسم اعانه ملى يا هر عنوان ديگر بليط را بدهند ولى عمل ، همان عمل باشد در اين صورت با تغيير اسم ( در لفظ و تعبير فقط ) حلال نمىشود ، و پول بليط و پول قرعه حرام و موجب ضمان است .\r\nمسئله 2620 - اگر فرضا يك شركت يا مؤسسه‌اى پيدا شود و براى اعانت به مؤسسات خيريه از قبيل بيمارستان يا مدارس اسلامى بليطهايى منتشر كند ، و مردم هم براى اعانت به اين مؤسسات مبلغى بدهند ، و آن شركت از مال خودش ، يا وجوهى كه از انتشار بليط به دست مىآيد ، با اجازه تمام پول دهندگان هر چند اين اجازه به وسيله اعلام قبلى و نوشتن در خود بليطها باشد مبلغى به اشخاصى كه قرعه به نام آنان بيرون مىآيد بدهد مانعى ندارد .\r\nمسئله 2621 - در بخت آزمائى پول بليطهايى كه به دست شركتها مىآيد ، و پول قرعه‌كشىها كه به دست اشخاص مىآيد مجهول‌المالك است ، و اگر مىتوانند صاحبان آنها را پيدا كنند ، بايد به صاحبانش رد كنند ، و اگر نمىشود ، بايد از طرف صاحبان آنها صدقه بدهند ، و احتياط لازم آن است كه از مجتهد جامع الشرايط اجازه بگيرند و صدقه بدهند .\r\nمسئله 2622 - اگر از قرعه كشىهاى حرام مال زيادى بدست آورد و با فقيرى قرار گذارد كه به او صدقه بدهد و فقير مقدارى بردارد و باقى را به او رد كند ، و بخواهد با اين حيله حلال كند ، جايز نيست و حلال نمىشود ، لكن اگر بدون شرط و قيد به فقير داد ، و فقير مقدارى كه مناسب شأن و حالش هست با رضايت به او رد كند اشكال ندارد .\r\n\r\n","description":"","footnote":"","page_name":" 456 ","page_number":456},
  {"content":"\r\n\r\n\r\nاحكام ازدواج\r\nمسئله 2623 - ازدواج از مستحبات مؤكد و در صورتى كه با ترك آن شخص به حرام بيفتد واجب مىباشد .\r\nمسئله 2624 - به واسطه عقد ازدواج ، زن به مرد حلال مىشود . عقد و ازدواج بر دو قسم است : دائم و موقت . عقد دائم آن است كه هميشگى بوده و مدت ندارد . و زنى را كه به اين قسم عقد مىكنند دائمه گويند . و عقد غير دائم آن است كه مدت زناشوئى در آن معيّن شود . مثلًا زن را به مدت معينى كم يا زياد عقد نمايند . و زنى را كه به اين قسم عقد كنند موقته مىنامند . در عرف عاميانه صيغه هم مىگويند كه اين تعبير درستى نيست . صيغه قرار عقد است و در دائم و موقت هر دو مىباشد .\r\n\r\nاحكام عقد\r\nمسئله 2625 - در زناشويى ، چه دائم و چه غير دائم ، بايد صيغه خوانده شود ، و تنها راضى بودن زن و مرد كافى نيست . و صيغه عقد را يا خود زن و مرد مىخوانند ، يا ديگرى را وكيل مىكنند كه از طرف آنان بخواند .\r\nمسئله 2626 - وكيل لازم نيست مرد باشد ، زن هم مىتواند براى خواندن صيغه عقد از طرف ديگرى وكيل شود .\r\nمسئله 2627 - زن و مرد تا يقين نكنند كه وكيل آنان صيغه را خوانده است ، نمىتوانند به يكديگر نگاه محرمانه نمايند ، و گمان به اين‌كه وكيل صيغه را خوانده است كفايت نمىكند ، ولى اگر وكيل مورد اعتماد باشد و بگويد : صيغه را خوانده‌ام ، كافى است .\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nمسئله 2628 - اگر زنى كسى را وكيل كند كه مثلًا مدت ده روز او را به عقد مردى در آورد و ابتداى ده روز را معيّن نكند ، در صورتى كه از گفته زن معلوم شود كه به وكيل اختيار كامل داده است آن وكيل مىتواند هر وقت كه بخواهد او را ده روز به عقد آن مرد در آورد ، و اگر معلوم باشد كه زن ، روز يا ساعت معينى را به‌عنوان شروع قصد كرده ، بايد صيغه را مطابق قصد او بخواند .\r\nمسئله 2629 - يك نفر مىتواند براى خواندن صيغه عقد دائم ، يا غير دائم از طرف دو نفر وكيل شود و حتى مرد مىتواند از طرف زن وكيل شود و براى خود عقد كند و همين‌طور زن مىتواند به وكالت از طرف مرد عقد بين خود و مرد را اجراء نمايد ، ولى احتياط مستحب آن است كه عقد را دو نفر بخوانند بخصوص در موردى كه بخواهد براى خود عقد كند .\r\n\r\nدستور خواندن عقد دائم\r\nمسئله 2630 - اگر صيغه عقد دائم را خود زن و مرد بخوانند و اوّل زن بگويد : « زَوَّجْتُكَ نَفْسي عَليَ الصِّداقِ الْمَعلوم » ( يعنى خود را زن تو نمودم به مهرى كه معيّن شده ) ، پس از آن مرد بگويد « قَبِلتُ التَّزْويجَ عَليَ الصِّداقِ المَعْلومِ » ( يعنى قبول كردم ازدواج را به مهرى كه معيّن شده ) عقد صحيح است ، و اگر ديگرى را وكيل كنند كه از طرف آنها صيغه عقد را بخواند ، چنانچه مثلًا اسم مرد احمد ، و اسم زن فاطمه باشد و وكيل زن بگويد : « زَوَّجْتُ مُوَكِّلَكَ احْمد مُوكِّلَتي فاطِمَة عَليَ الصِّداقِ الْمَعْلومِ » ، يا نام زن را مقدم داشته بگويد : « زَوَّجْتُ مُوَكِّلَتي فاطِمَة مُوَكَّلكَ احْمَد عَليَ الصِّداقِ الْمَعْلوُمِ » آنگاه وكيل مرد بگويد : « قَبِلْتُ التَّزويج لِمُوَكِّلي احْمد عَليَ الصِّداقِ الْمَعلوُمِ » صحيح مىباشد ، و بنابر احتياط بايد لفظى كه مرد مىگويد با لفظى كه زن مىگويد مطابق باشد . مثلًا اگر زن ، زوجت ميگويد مرد هم قبلت التزويج بگويد و اگر منظور طرفين معلوم است لازم نيست اسم زن و مرد در صيغه بيايد .\r\n\r\nدستور خواندن عقد غير دائم\r\nمسئله 2631 - اگر خود زن و مرد بخواهند صيغه عقد موقت را بخوانند ، بعد از آنكه مدت و مهر را دقيقا معيّن كردند ، چنانچه زن بگويد : « زَوَّجْتُكَ نَفْسي فِي الْمُدَّةِ الْمَعْلومَة عَليَ الْمَهْرِ الْمَعْلومِ » بعد مرد بگويد : « قَبِلْتُ هكَذا » صحيح است . و اگر ديگرى را وكيل كنند\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nو اوّل وكيل زن به وكيل مرد بگويد : « مَتَّعْتُ مُوَكِّلَكَ مُوَكِّلَتي فِي الْمُدَّةِ الْمَعْلومَةِ عَليَ الْمَهْرِ الْمَعْلومِ » ، پس وكيل مرد بگويد : « قَبِلْتُ لِمُوَكِّلي هكَذا » صحيح مىباشد و مىتواند زن را در عبارت مقدم داشته بگويد : « مَتَّعْتُ مُوَكِّلَتي مُوَكِّلِكَ فِي الْمُدَّةِ الْمَعْلومَةِ عَليَ الْمَهْرِ الْمَعلومِ » .\r\n\r\nشرايط عقد\r\nمسئله 2632 - عقد ازدواج چند شرط دارد :\r\nاول : آنكه بنابر احتياط واجب به عربى صحيح خوانده شود و اگر خود مرد و زن نتوانند صيغه را به عربى صحيح بخوانند ، بهتر است وكيل بگيرند ولى لازم نيست ، بلكه خودشان به هر زبانى صيغه را بخوانند صحيح است ، امّا بايد لفظى را بگويند كه معنى « زَوَّجْتُ و قَبِلْتُ » را بفهماند .\r\nدوم : مرد و زن ، يا وكيل آنان كه صيغه را مىخوانند بايد قصد انشاء داشته باشند ، يعنى اگر خود مرد و زن صيغه را مىخوانند ، زن به گفتن « زَوَّجْتُكَ نَفْسي » قصدش اين باشد كه خود را زن او قرار دهد ، و مرد به گفتن : « قَبِلْتُ التَّزْويجَ » زن بودن او را براى خود قبول نمايد ، و اگر وكيل مرد و زن صيغه را مىخوانند ، به گفتن : « زَوَّجْتُ و قَبِلْتُ » قصدشان اين باشد كه مرد و زنى كه آنان را وكيل كرده‌اند ، زن و شوهر شوند ( چون از نظر ادبيات همين تعبيرها در مورد خبر گذشته نيز به كار مىروند ) .\r\nسوم : كسى كه صيغه را مىخواند عاقل باشد ، و بنابر احتياط واجب بالغ باشد ، چه براى خودش بخواند ، يا از طرف ديگرى وكيل شده باشد .\r\nچهارم : اگر وكيل زن و شوهر ، يا ولى آنان صيغه را مىخوانند ، د رعقد ، زن و شوهر را معيّن كنند . مثلًا اسم آنان را ببرند ، يا به آنان اشاره نمايند . پس كسى كه چند دختر دارد ، اگر به مردى بگويد : « زَوَّجْتُكَ احدي بَناتي » ( يعنى زن تو نمودم يكى از دخترانم را ) و او بگويد : « قَبِلْتُ » ، يعنى قبول كردم ، چون موقع عقد ، دختر را معيّن نكرده‌اند عقد باطل است .\r\nپنجم : زن و مرد به ازدواج راضى باشند ، ولى اگر زن يا مرد با اصرار و پافشارى ديگران اذن دهد ولى معلوم باشد قلباً راضى است عقد صحيح است .\r\nمسئله 2633 - اگر در عقد يك حرف غلط خوانده شود كه معنى آن را عوض كند عقد باطل است .\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nمسئله 2634 - كسى كه دستور زبان عربى را نمىداند ، ولى اگر قرائتش صحيح باشد و معناى هر كلمه از عقد را جداگانه بداند و قصد انشاء بنمايد و از هر لفظى معناى آن را قصد نمايد مىتواند عقد را بخواند .\r\nمسئله 2635 - اگر زنى را براى مردى بدون اجازه آنان عقد كنند و بعداً زن و مرد بگويند به آن عقد راضى هستيم و آن را اجازه نمايند عقد صحيح است .\r\nمسئله 2636 - اگر زن و مرد ، يا يكى از آن دو را به ازدواج و خواندن عقد مجبور نمايند و بعد از خواندن عقد راضى شوند و بگويند به آن عقد راضى هستيم و آن را اجازه نمايند عقد صحيح است ، و همچنين است اگر عقد ازدواج را به وكالت اجبارى از طرف آنان خوانده باشند . ولى احتياط مستحب آن است كه صيغه را دوباره بخوانند .\r\nمسئله 2637 - پدر و جد پدرى مىتوانند براى فرزند نابالغ يا ديوانه خود كه به حال ديوانگى بالغ شده است ازدواج كنند ، و بنابر احتياط واجب بايد ازدواج به مصلحت نابالغ يا ديوانه باشد ، و در اين جهت عقد دائم و غير دائم تفاوت ندارد ، و بعد از آنكه آن طفل بالغ شد يا ديوانه عاقل گرديد ، اگر ازدواجى كه براى او كرده‌اند با رعايت مصلحت او بوده نمىتواند آن را به هم بزند ، و اگر به ضرر او و با توجّه ولى به ضرر بوده مىتواند آن را به هم بزند ، و اگر در نظر ولى نه مصلحت داشته و نه مفسده بنابر احتياط واجب دوباره عقد را بخوانند .\r\nمسئله 2638 - دخترى كه به حد بلوغ رسيده و رشيده است ، يعنى مصلحت خود را به خوبى تشخيص مىدهد ، اگر بخواهد شوهر كند - عقد دائم يا موقت ، چنانچه با كره باشد ، بنابر احتياط از پدر يا جد پدرى خود اجازه بگيرد . ولى اقوى اين است كه اين اجازه شرط صحّت عقد نيست و اگر بدون اذن و اجازه هم انجام شود « 1 » عقد صحيح است گرچه اگر خلاف دستور پدر عمل كند و موجب آزار پدر شود كار حرامى كرده و اگر به عقوق و جدائى از پدر و مادر بيانجامد حرام بزرگى مىباشد و همچنين حرام است اگر به واسطه آداب و فرهنگ جامعه و يا هر جهت ديگر عقد بدون اجازه پدر موجب توهين شخص و يا مذهب شود و از همين باب است سفارش اين‌كه در عقد موقت مراقبت شود كه بكارت از بين نرود بطورى كه در روايت وارد شده است ليكن به هر حال عقد صحيح مىباشد و اگر\r\n\r\n\r\n","description":"","footnote":"\r\n( 1 ) 1 - مشهور فقهاء سابق نيز همين عقيده را داشته‌اند ، در اين اواخر هم فقهايى چون مرحوم ميرزاى قمى ، مرحوم نائينى ، سيد اصفهانى ، آقا ضياءعراقى ، آقا سيد عبد الهادى شيرازى ، مرحوم شاهرودى و آقاى نجفى مرعشى و . . . همين عقيده را داشتند .\r\n","page_name":" 460 ","page_number":460},
  {"content":"\r\n\r\nمراعات كردند كه موجب عار و عيب يا طرد و عقوق پدر و مادر نشود حرام هم نمىباشد . و امّا اجازه مادر و برادر به هيچ وجه لازم نيست .\r\nمسئله 2639 - اگر پدر و جد پدرى غايب باشند ، به طورى كه نشود از آنان اذن گرفت و دختر هم احتياج به شوهر كردن داشته باشد لازم نيست از پدر و جد پدرى اجازه بگيرند . و همچنين اگر دخترى كه رشد جسمى و فكرى دارد بخواهد با پسرى كه شرعاً و عرفاً كفو او مىباشد ازدواج كند و پدر و جد پدرى مانع مىشوند و سخت‌گيرى مىكنند ، در اين صورت نيز اجازه آنان لازم نيست ، بلى اگر پدر يا جد پدرى نيز مورد ديگرى را كه شرعاً و عرفاً كفو او مىباشد پيشنهاد مىكنند در اين صورت احوط تحصيل اجازه پدر يا جد است . و نيز اگر دختر باكره نباشد در صورتى كه بكارتش به واسطه شوهر كردن از بين رفته باشد ، اجازه پدر و جد لازم نيست ، ولى اگر به واسطه پرش يا نحو آن از بين رفته اجازه پدر و جد لازم است بلكه اگر به واسطه زنا هم از بين رفته ، احوط تحصيل اجازه آنان است . ولى همانطور كه در بالا گفته شد اقوى اين است كه اين اجازه شرط صحّت عقد نمىباشد .\r\nمسئله 2640 - اگر پدر ، يا جد پدرى براى پسر نابالغ خود زن بگيرد ، در صورتى كه مصلحت پسر رعايت شده باشد ازدواج صحيح است و پسر بايد بعد از بالغ شدن اگر زن تمكين داشته باشد خرج او را بدهد .\r\nمسئله 2641 - اگر پدر يا جد پدرى براى پسر نابالغ خود ، زن بگيرد ، چنانچه پسر در موقع عقد مالى داشته ، مديون مهر زن است . و اگر در موقع عقد مالى نداشته پدر يا جد او بايد مهر زن را بدهند ، مگر اين‌كه پدر يا جد مهر را به ذمه بچه بگذارند و از خود نفى ضمانت كنند و زن نيز با توجّه به مال نداشتن بچه قبول نمايد كه در اين صورت بنابر اقوى مهر به عهده خود بچه است و البتّه اينها همه در صورتى است كه اين ازدواج به مصلحت طفل باشد .\r\nمسئله 2642 - در عقد دائم ، ركن عقد مرد و زن مىباشند و اگر نامى از مهر نبرند ، عقد صحيح است ولى پس از نزديكى ، شوهر مهرالمثل را به زن بدهكار مىشود .\r\nمسئله 2643 - مهر حد معينى ندارد ، بلكه هر چيز حلالى را كه ارزش داشته باشد ، كم باشد يا زياد ، عين باشد يا منفعت ، مىشود آن را مهر قرار داد . مثلًا جايز است ياد دادن يك سوره قرآن را مهر قرار دهند . و از پيغمبر اكرم ( ص ) نقل شده : « بهترين زنان امت من زنى\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nاست كه از همه زيباتر و در عين حال كم مهرتر باشد » ظاهراً منظور اين است كه در عين زيباترين بودن كمترين مهر را بگيرد .\r\nمسئله 2644 - بهتر است كه مهر زنان مؤمن ، مطابق مهر السنه باشد ، يعنى مهرى كه پيامبر اكرم ( ص ) براى هر يك از زنان و دختران خود از جمله حضرت زهرا ( عليها السلام ) قرار داد . و آن پانصد درهم نقره سكه‌دار است كه وزن هر درهم 6 / 12 نخود مىباشد ، و جمعا 5 / 262 مثقال صيرفى معمولى نقره سكه‌دار مىشود .\r\nعيبهائى كه به واسطه آنها مىشود عقد را بهم زد\r\nمسئله 2645 - اگر مرد بعد از عقد بفهمد كه زن يكى از اين هفت عيب را دارد مىتواند عقد را به هم بزند : اول : ديوانگى كه از قبل عقد بوده است . دوم : مرض خوره . سوم : مرض برص و پيسى . چهارم : كورى . پنجم : شل بودن به طورى كه معلوم باشد . ششم : آنكه افضا شده ، يعنى راه بول و حيض او يكى شده باشد ، ولى اگر راه حيض و غائط او يكى شده باشد به هم زدن عقد اشكال دارد و بايد احتياط شود . هفتم : آنكه گوشت ، يا استخوانى در فرج او باشد كه مانع نزديكى شود .\r\nمسئله 2646 - اگر زن بعد از عقد بفهمد كه شوهر او ديوانه است ، يا بعد از عقد ديوانه شود ، يا بفهمد آلت مردى ندارد ، يا عنين است ( يعنى ناتوانى جنسى دارد ) و به طور كلى نمىتواند وطى و نزديكى نمايد ، يا بيضه‌هاى او را كشيده‌اند ، مىتواند عقد را به هم بزند . البتّه در عنين پس از مراجعه به حاكم شرع يك سال به او مهلت مىدهند پس اگر در اين مدت هيچ نتوانست با زنى نزديكى نمايد ، زن حق فسخ دارد .\r\nمسئله 2647 - اگر مرد يا زن ، به واسطه يكى از عيبهائى كه در دو مسئله پيش گفته شد عقد را بهم بزنند ، نياز به طلاق نبوده بدون طلاق از هم جدا مىشوند .\r\nمسئله 2648 - اگر به واسطه آنكه مرد عنين است و نمىتواند وطى و نزديكى كند ، زن عقد را به هم بزند ، شوهر بايد نصف مهر را بدهد ، ولى اگر بواسطه يكى از عيب‌هاى ديگرى كه گفته شد مرد ، يا زن عقد را به هم بزند ، چنانچه مرد با زن نزديكى نكرده باشد ، چيزى بر او نيست ، و اگر نزديكى كرده ، بايد تمام مهر را بدهد .\r\n\r\n","description":"","footnote":"","page_name":" 462 ","page_number":462},
  {"content":"\r\n\r\n\r\nعده‌اى از زن‌ها كه ازدواج با آنان حرام است\r\nمسئله 2649 - ازدواج با زن‌هايى كه با انسان محرم هستند حرام است ، مثل مادر ، جده ، دختر ، نوه ، خواهر ، دختر برادر ، دختر خواهر ، عمه ، خاله ، عروس ، يعنى زن پسر ، زن پدر ، مادر زن ، و همچنين دختر زن پس از نزديكى با مادرش .\r\nمسئله 2650 - اگر كسى زنى را براى خود عقد نمايد ، اگر چه با او نزديكى نكند ، مادر و مادر مادر آن زن ، و مادر پدر او هر چه بالا روند به آن مرد محرم مىشوند .\r\nمسئله 2651 - اگر زنى را عقد كند و با او نزديكى نمايد ، دختر و نوه دخترى و پسرى آن زن هر چه پائين روند ، چه در وقت عقد باشند يا بعداً به دنيا بيايند ، به آن مرد حرام مىشوند .\r\nمسئله 2652 - اگر با زنى كه براى خود عقد كرده نزديكى هم نكرده باشد ، تا وقتى كه آن زن در عقد اوست بنابر احتياط واجب نمىتواند با دختر او ازدواج كند .\r\nمسئله 2653 - عمه و خاله پدر ، و عمه و خاله پدر پدر ، و عمه و خاله مادر ، و عمه و خاله مادر مادر هر چه بالا روند به انسان محرمند .\r\nمسئله 2654 - پدر و جد شوهر ، هر چه بالا روند ، و پسر و نوه پسرى و دخترى او هر چه پائين آيند ، چه در موقع عقد باشند ، يا بعداً به دنيا بيايند به زن او محرم هستند .\r\nمسئله 2655 - اگر زنى را براى خود عقد كند ، دائمه باشد ، يا متعه تا وقتى كه آن زن در عقد اوست نمىتواند با خواهر آن زن ازدواج نمايد .\r\nمسئله 2656 - اگر زن خود را به ترتيبى كه در كتاب طلاق گفته مىشود طلاق رجعى دهد ، در بين عده نمىتواند خواهر او را عقد نمايد ، بلكه در عده عقد موقت نيز بنابراحتياط واجب همين‌طور است ولى در عده طلاق بائن كه بعداً بيان مىشود اشكال ندارد گرچه احتياط مستحب آن است كه در عده بائن نيز از ازدواج با خواهر او خوددارى نمايد .\r\nمسئله 2657 - انسان نمىتواند بدون اجازه زن خود با خواهر زاده و برادر زاده او ازدواج كند ، و اگر بدون اجازه زنش آنان را عقد نمايد و بعداً زن بگويد به آن عقد راضى هستم احوط وجوبى تجديد عقد است .\r\nمسئله 2658 - اگر زن بفهمد شوهرش برادر زاده يا خواهرزاده او را عقد كرده و حرفى نزند ، و از حرف نزدنش معلوم باشد كه باطنا راضى بوده كفايت نمىكند و احتياط واجب آن است كه شوهرش از برادرزاده يا خواهر زاده او به طلاق جدا شود ، مگر آنكه صريحا اذن دهد و عقد را دوباره بخوانند .\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nمسئله 2659 - اگر انسان پيش از آنكه با دختر خاله خود ازدواج كند با مادر او زنا كند ، ديگر نمىتواند با آن دختر ازدواج نمايد . و همچنين است بنابر احتياط واجب دختر عمه ، اگر شخص با عمه خود زنا كند .\r\nمسئله 2660 - اگر با دختر عمه يا دختر خاله خود ازدواج نمايد و پيش از آنكه با آنان نزديكى كند با مادرشان زنا نمايد احتياط واجب آن است كه از آنان به طلاق جدا شود .\r\nمسئله 2661 - اگر با زنى غير از عمه و خاله خود زنا كند ، احتياط واجب آن است كه با دختر و مادر او ازدواج نكند ، ولى اگر زنى را عقد نمايد و با او نزديكى كند بعد با مادر يا دختر او زنا كند ، آن زن بر او به احتياط واجب حرام نمىشود ، و اگر پيش از آنكه با او نزديكى كند با مادر يا دختر او زنا نمايد ، احتياط واجب آن است كه به طلاق از آن زن جدا شود . و ديگر هم او را نگيرد .\r\nمسئله 2662 - زن مسلمان نمىتواند به عقد كافر درآيد ، مرد مسلمان هم نمىتواند با زنهاى كافره غير اهل كتاب ازدواج كند . و همچنين است بنابر احتياط واجب ازدواج دائم با زنهاى اهل كتاب ، ولى ازدواج موقت با زنهاى اهل كتاب مانند يهود و نصارى مانعى ندارد . ازدواج با فرقه‌هاى اسلامى محكوم به كفر مثل خوارج و ناصبىها نيز همانند كفّار جايز نيست حتى به طور موقت - بنابر احتياط واجب .\r\nمسئله 2663 - اگر با زنى كه شوهر دارد يا در عده طلاق رجعى است زنا كند آن زن بر او حرام ابدى مىشود ، و اگر با زنى كه در عده متعه ، يا طلاق بائن ، يا عده وفات است زنا كند ، بعداً مىتواند او را عقد نمايد ، اگر چه احتياط مستحب آن است كه با او ازدواج نكند . و معناى طلاق رجعى و طلاق بائن و عده متعه و عده وفات در احكام طلاق گفته خواهد شد .\r\nمسئله 2664 - اگر با زن بىشوهرى كه در عده نيست زنا كند ، بعداً مىتواند آن زن را براى خود عقد نمايد ، ولى احتياط واجب آن است كه صبر كند تا آن زن حيض ببيند بعد او را عقد نمايد . و همچنين است اگر ديگرى بخواهد آن زن را عقد كند .\r\nمسئله 2665 - اگر زنى را كه در عده ديگرى است براى خود عقد كند ، چنانچه مرد و زن ، يا يكى از آنان بدانند كه عده زن تمام نشده و بدانند عقد كردن زن در عده حرام است آن زن بر او حرام ابدى مىشود . اگر چه مرد بعد از عقد با آن زن نزديكى نكرده باشد .\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nمسئله 2666 - اگر زنى را كه د رعده است براى خود عقد كند در صورتى كه مرد با او نزديكى كند در هر صورت آن زن بر او حرام ابدى مىشود ، چه عالم باشند و چه جاهل .\r\nمسئله 2667 - اگر انسان بداند زنى شوهر دارد و با او ازدواج كند بايد از او جدا شود ، و بعداً هم نمىتواند او را براى خود عقد كند ، و همچنين است اگر نداند كه زن شوهر دارد ولى بعد از ازدواج ، با او نزديكى كرده باشد .\r\nمسئله 2668 - زن شوهردار اگر زنا بدهد بر مرد زنا كار حرام مىشود ولى بر شوهر خود حرام نمىشود ، و چنانچه توبه نكند و بر عمل خود باقى باشد ، بهتر است كه شوهر ، او را طلاق دهد ولى بايد مهرش را بدهد ، اگر نزديكى كرده همه آن را ، و اگر نزديكى نكرده ، نصف آن را . و اگر علاوه بر ثبوت زنا دادن به اين عنوان و عمل مشهور هم شود ( كه اين كار عادتش شود ) بنابر احتياط واجب شوهرش او را طلاق دهد ولى مهرش را بدهد .\r\nمسئله 2669 - زنى را كه طلاق داده‌اند ، و زنى كه متعه بوده و شوهرش مدت او را بخشيده يا مدتش تمام شده ، چنانچه بعد از مدتى شوهر كند و بعد شكّ كند كه موقع عقد شوهر دوّم عده شوهر اوّل تمام شده بوده يا نه اگر يقين ندارد كه در حال عقد غافل بوده است به شكّ خود اعتنا نكند .\r\nمسئله 2670 - مادر و همين‌طور مادر مادر و خواهر و دختر و نوه پسرى كه لواط داده بر لواط كننده حرام است اگر چه لواط كننده بنابر احتياط واجب ، و لواط دهنده بالغ نباشند ، ولى اگر يقين به دخول نداشته باشد ، بر او حرام نمىشوند هر چند گمان هم داشته باشد .\r\nمسئله 2671 - اگر با مادر يا خواهر كسى ازدواج نمايد و نزديكى كند و بعد با آن كس لواط كند ، آنان بر او حرام نمىشوند ، ولى اگر پس از عقد و پيش از نزديكى ، با آن كس لواط كند احوط اين است كه از زن خود به طلاق جدا شود ، چنانچه اگر زن خود را طلاق دهد احوط ترك ازدواج جديد است با او .\r\nمسئله 2672 - اگر كسى در حال احرام كه يكى از كارهاى حج است ، با زنى ازدواج نمايد عقد او باطل است ، و چنانچه مىدانسته كه زن گرفتن در حال احرام بر او حرام است ، ديگر نمىتواند با آن زن ازدواج كند .\r\nمسئله 2673 - اگر زنى كه در حال احرام است با مردى كه در حال احرام نيست ازدواج كند عقد او باطل است ، و اگر زن مىدانسته كه ازدواج كردن در حال احرام حرام است ، احتياط واجب آن است كه بعداً با آن مرد ازدواج نكند .\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nمسئله 2674 - اگر مرد طواف نساء را كه يكى از كارهاى حج است بجا نياورد ، زنش و همين‌طور زنهاى ديگر كه به جهت احرام بر او حرام شده بودند حلال نمىشوند . و نيز اگر زن طواف نساء نكند شوهرش - و همين‌طور هيچ مردى - بر او حلال نمىشود ، ولى اگر بعداً طواف نساء را انجام دهند به يكديگر حلال مىشوند .\r\nمسئله 2675 - در ازدواج با دختر ، نزديكى و دخول به دختر پيش از تمام شدن نه سال حرام است بلكه پس از نه سال هم اگر آمادگى جسمانى نباشد و موجب آزار او بشود اشكال دارد و اگر كسى دختر نابالغى را براى خود عقد كند و پيش از آنكه نه سال دختر تمام شود ، با او نزديكى و دخول كند بنابراحتياط مستحب ديگر نبايد با او نزديكى كند گرچه زوجيت بين آنها از بين نمىرود و اگر او را افضا يعنى راه حيض و بول يا حيض و غائط او را يكى كرده علاوه بر مهر ديه افضا را نيز بدهد و نفقه او را هم تا آن زن زنده است بدهد هر چند او را طلاق بدهد و حتى اگر آن زن با ديگرى ازدواج كند ، ليكن اقوى اين است كه زوجيت بهم نمىخورد و نزديكى هم حرام نيست ، ولى اگر طلاق داد ديه افضاء را كه به اندازه ديه قتل مىباشد بايد بدهد علاوه بر مهر و نفقه او هم در صورتى واجب است كه او را طلاق ندهد يا پس از طلاق ازدواج با مرد ديگرى نكند .\r\nمسئله 2676 - زنى را كه سه مرتبه طلاق داده‌اند بر شوهرش حرام مىشود ، ولى اگر با شرايطى كه در كتاب طلاق گفته مىشود با مرد ديگرى ازدواج كند ، شوهر اوّل مىتواند پس از طلاق شوهر دوّم دوباره او را براى خود عقد نمايد .\r\n\r\nتلقيح\r\nمسئله 2677 - وارد نمودن منى مرد را در رحم زوجه خودش با وسايلى مانند سرنگ و يا هر وسيله ديگر ، اشكال ندارد ، لكن بايد از مقدمات حرام احتراز نمايند .\r\nمسئله 2678 - اگر منى مرد را در رحم زنش وارد نمودند چه به وجه حلال يا حرام و از آن بچه توليد شد ، اشكالى نيست كه بچه مال مرد و زن است و همه احكام فرزند را دارد ، هم محرم است و هم ارث مىبرد .\r\nمسئله 2679 - جايز نيست داخل نمودن منى اجنبى را در رحم زن اجنبيه ، چه با اجازه زن باشد يا بىاجازه ، و چه شوهر داشته باشد يا نداشته باشد ، و چه با اجازه شوهر باشد يا نباشد .\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nمسئله 2680 - اگر منى مردى را داخل رحم زن اجنبيه نمودند و معلوم شد بچه از آن منى است ، پس اگر اين عمل به طور شبهه بوده ، مثل آنكه مرد گمان مىكرد زن خودش مىباشد ، و زن نيز گمان مىكرد منى شوهر خودش مىباشد و بعد از عمل معلوم شد از شوهر نيست ، اشكالى نيست كه بچه شرعاً از مرد صاحب منى و از زن است ، و تمام احكام فرزندى را دارد ، و لكن اگر از روى علم و عمد باشد گرچه اين عمل حرام است ليكن نسبت حاصل مىشود و آن مرد صاحب نطفه و زن پدر و مادر بچه حساب مىشوند و بنابراين اگر اين بچه دختر باشد ، پدر نمىتواند با او ازدواج كند ، و اگر پسر باشد نمىتواند مادرش را بگيرد ، و دختر نمىتواند به محارمش شوهر كند ، و پسر هم نمىتواند با محارمش ازدواج كند ، ارث هم از يكديگر مىبرند ليكن در جميع مسائل از جمله ارث احتياط خوب بلكه شايسته است كه اين احتياط ترك نشود اينها همه در صورتى است كه نطفه مرد را در رحم زن قرار دهند ولى اگر نطفه مرد و زن را آميخته و براى رشد در رحم زن ديگرى قرار دهند بچه فرزند آن مرد و زن خواهد بود ليكن به زن صاحب رحم نيز محرم مىباشد .\r\n\r\nاحكام عقد دائم\r\nمسئله 2681 - زنى كه عقد دائمى شده نبايد بدون اجازه شوهر از خانه بيرون رود ، يا شغلى در خارج خانه براى خود بگيرد و بايد خود را براى هرگونه التذاذات زناشوئى آماده نمايد ، و بدون عذر شرعى از نزديكى كردن او جلوگيرى نكند ، و اگر در اينها از شوهر اطاعت كند ، مخارج او از غذا و لباس و منزل او و غيره بر شوهر ، واجب است و اگر تهيّه نكند چه توانايى داشته باشد ، يا نداشته باشد مديون زن مىباشد .\r\nمسئله 2682 - اگر زن در كارهايى كه در مسئله پيش گفته شد اطاعت شوهر را نكند گناهكار است و حق نفقه از غذا و لباس و منزل و همخوابى ندارد ، ولى مهر او از بين نمىرود .\r\nمسئله 2683 - مرد حق ندارد زن خود را به خدمت خانه مجبور كند و اگر او را مجبور نمود ، زن حق قانونى دارد كه حق الزحمه خود را بگيرد .\r\nمسئله 2684 - مخارج سفر غير ضرورى و غير متعارف زن اگر بيشتر از مخارج وطن باشد با شوهر نيست ، ولى اگر شوهر مايل باشد كه زن را سفر ببرد بايد خرج سفر او را بدهد ، چنان كه اگر براى معالجه نياز به سفر پيدا كرد بايد شوهر مخارج سفر او را بدهد .\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nمسئله 2685 - زنى كه از شوهر اطاعت مىكند اگر مطالبه خرجى كند و شوهر ندهد مىتواند در هر روز به اندازه خرجى آن روز بدون اجازه از مال او بردارد ، ولى احوط اين است كه از حاكم شرع اجازه بگيرد ، و اگر دسترسى به مجتهد جامع الشرايط نداشت از برخى مؤمنين عادل اجازه بگيرد ، و اگر ممكن نيست از مال شوهر بردارد مىتواند براى معاش خود كار كند ، و در آن هنگام اطاعت شوهر بر او واجب نيست .\r\nمسئله 2686 - بنابر احتياط مستحب مرد بايد در هر چهار شب يك شب نزد زن دائمى خود بماند مگر اين‌كه او گذشت كند ، ولى اگر بيش از يك زن دائم دارد و يك شب نزديكى از آنان ماند واجب است نزد ديگرى هم يك شب بماند ولى نزديكى كردن لازم نيست .\r\nمسئله 2687 - شوهر نمىتواند بيش از چهار ماه نزديكى با عيال دائمى خود را ترك كند ، هر چند ثبوت اين حكم در غير زن جوان محل اشكال است ولى در حد امكان احتياط نمايد .\r\nمسئله 2688 - اگر موقع خواندن عقد دائمى براى دادن مهر مدتى معيّن نكرده باشند ، زن مىتواند پيش از گرفتن مهر از نزديكى كردن شوهر جلوگيرى كند ، چه شوهر توانائى دادن مهر را داشته باشد چه نداشته باشد ، ولى اگر پيش از گرفتن مهر به نزديكى راضى شود و شوهر با او نزديكى كند ديگر نمىتواند بدون عذر شرعى از نزديكى شوهر جلوگيرى نمايد . و اگر اصلًا مهر معيّن نكرده باشند چنان كه پيش از اين هم گفته شد عقد صحيح است و مرد پس از نزديكى بايد مهرالمثل بدهد ولى در متعه ( عقد موقت ) اگر تعيين مهر نكنند بنابر احتياط واجب عقد باطل است .\r\n\r\nاحكام عقد موقت ( متعه )\r\nمسئله 2689 - متعه كردن زن اگر چه براى لذت بردن هم نباشد صحيح است ، ولى بايد حقيقتا قصد ازدواج موقت را داشته باشند و به همين قصد عقد را جارى كنند .\r\nمسئله 2690 - در متعه بايد مدت و مقدار مهر معيّن شود . پس اگر هر يك از اينها ذكر نشود يا مجمل باشد و مشخص نگردد ، متعه باطل است .\r\nمسئله 2691 - بنابراحتياط واجب شوهر بيش از چهار ماه نبايد نزديكى با متعه خود را ترك كند هر چند ثبوت اين حكم در غير زن جوان محل اشكال است ولى در حد امكان احتياط نمايد .\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nمسئله 2692 - زنى كه متعه مىشود اگر در عقد شرط كند كه شوهر با او نزديكى نكند ، عقد و شرط او صحيح است و شوهر فقط مىتواند لذتهاى ديگر از او ببرد ، ولى اگر بعداً به نزديكى راضى شود ، شوهر مىتواند با او نزديكى نمايد .\r\nمسئله 2693 - زنى كه متعه شده اگر چه آبستن شود حق خرجى ندارد مگر اين‌كه در ضمن عقد شرط شده باشد .\r\nمسئله 2694 - زنى كه متعه شده حق همخوابى ( يك شب از چهار شب ) ندارد و از شوهر ارث نمىبرد ، و شوهر هم از او ارث نمىبرد ، مگر در صورتى كه ارث بردن را در ضمن عقد شرط كرده باشند .\r\nمسئله 2695 - زنى كه متعه شده اگر نداند كه حق خرجى و همخوابى ندارد عقد او صحيح است ، و براى آنكه نمىدانسته ، حقى به شوهر پيدا نمىكند .\r\nمسئله 2696 - بيرون رفتن زنى كه متعه شده ، از خانه و گرفتن كار در بيرون خانه بدون اجازه شوهر محل اشكال است ، و اگر به واسطه بيرون رفتن ، حق شوهر از بين مىرود بيرون رفتن او حرام است .\r\nمسئله 2697 - اگر زنى مردى را وكيل كند كه به مدت و مبلغ معيّن او را براى خود متعه نمايد ، چنانچه مرد او را به عقد دائم خود در آورد يا به غير از مدت يا مبلغى كه معيّن شده او را متعه كند ، وقتى آن زن فهميد اگر بگويد راضى هستم عقد صحيح و گرنه باطل است .\r\nمسئله 2698 - پدر و جد پدرى مىتوانند براى محرم شدن ، دختر نابالغ را به عقد موقت كسى در آورند و يا زنى را براى پسر نابالغ عقد موقت كنند ، ولى بنابر احتياط واجب بايد اين عقد به مصلحت صغير باشد و لازم نيست كه پسر يا دختر به حد درك لذتهاى زناشوئى و استمتاع رسيده باشند ولى بهتر اين است كه مدت عقد موقت به اندازه‌اى باشد كه دو طرف به حد بهره گيرى و التذاذ جنس برسند .\r\nمسئله 2699 - اگر پدر يا جد پدرى ، طفل خود را كه در محل ديگرى است و نمىداند زنده است يا مرده ، براى محرم شدن ، به عقدموقت كسى در آورد ، برحسب ظاهر محرم بودن حاصل مىشود ، و چنانچه بعداً معلوم شود كه در موقع عقد آن دختر زنده نبوده عقد باطل است و كسانى كه به واسطه عقد ظاهراً محرم شده بودند نامحرمند .\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nمسئله 2700 - اگر مرد ، مدت متعه را ببخشد ، چنانچه با او نزديكى كرده ، بايد تمام چيزى را كه قرار گذاشته به او بدهد ، و اگر نزديكى نكرده بايد نصف آن را بدهد .\r\nمسئله 2701 - مرد مىتواند زنى را كه متعه خود او بوده و مدتش تمام شده يا مرد بخشيده ولى هنوز عده‌اش تمام نشده به عقد دائم يا مجددا به عقد موقت خود درآورد .\r\nمسئله 2702 - ازدواج چه موقت و چه دائم مشروط به قصد عمل جنسى نمىباشد و اگر طرفين بدانند كه هدف از ازدواج صرف انس يا محرميت و ساير آثار آن مىباشد ازدواج صحيح است ، البتّه به شرط اين‌كه بطور جدى قصد ازدواج داشته باشد .\r\n\r\nاحكام نگاه كردن\r\nمسئله 2703 - نگاه كردن مرد به بدن زن نامحرم ، چه با قصد لذت و چه بدون آن حرام است ، و نگاه كردن به صورت و دستها تا مچ دست نيز اگر به قصد لذت باشد يا بترسد كه به حرام بيفتد حرام است ، بلكه نگاه كردن بدون قصد لذت و ترس مزبور نيز خالى از اشكال نيست و لازم است تا ضرورتى نباشد احتياط شود . و نيز نگاه كردن زن به بدن مرد نامحرم حرام مىباشد و به صورت و سر و گردن و دستها تا حدود مچ و پا تا ساق اشكال ندارد و نگاه كردن به صورت و بدن و موى دختر نابالغ اگر به قصد لذت نباشد و به واسطه نگاه كردن هم انسان نترسد كه به حرام بيفتد اشكال ندارد ، ولى بنابر احتياط بايد جاهايى را كه مثل ران و شكم و پستان معمولًا مىپوشانند نگاه نكند .\r\nمسئله 2704 - اگر انسان بدون قصد لذت به صورت و دستها و موها و جاهايى را كه معمولًا نمىپوشانند از زنهاى كفّار و اهل كتاب مثل زنهاى يهود و نصارى نگاه كند ، در صورتى كه نترسد كه به حرام بيفتد اشكال ندارد .\r\nمسئله 2705 - زن بايد بدن و موى خود را از مرد نامحرم بپوشاند ، بلكه احتياط آن است كه بدن و موى خود را از پسرى هم كه بالغ نشده ولى خوب و بد را مىفهمد و به حدى رسيده كه ممكن است به قصد لذت نگاه كند بپوشاند .\r\nمسئله 2706 - اگر مردها سينه‌هاى خود را براى سينه زدن برهنه كنند حرام نيست ، ولى بر زنها حرام است به بدن آنان نگاه كنند ، و اگر مردها مىدانند كه زنها عمداً به بدنشان نگاه مىكنند احوط اين است كه برهنه نشوند .\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nمسئله 2707 - نگاه كردن به عورت ديگرى حرام است ، اگر چه از پشت شيشه يا در آئينه يا آب صاف و مانند اينها باشد . و احتياط واجب آن است كه به عورت بچه مميز هم نگاه نكنند ، ولى زن و شوهر مىتوانند به تمام بدن يكديگر نگاه كنند .\r\nمسئله 2708 - مرد و زنى كه با يكديگر محرمند ، اگر قصد لذت شهوانى نداشته باشند مىتوانند غير از عورت به تمام بدن يكديگر نگاه كنند .\r\nمسئله 2709 - مرد نبايد با قصد لذت شهوانى به بدن مرد ديگر نگاه كند . و نگاه كردن زن هم به بدن زن ديگر با قصد لذت شهوانى حرام است .\r\nمسئله 2710 - عكس و فيلم برداشتن مرد از زن نامحرم اگر همراه با نگاه كردن به جاهايى كه نگاه كردن حرام است نباشد حرام نيست . ولى اگر براى عكس برداشتن مجبور شود كه حرام ديگرى انجام دهد ، مثلًا دست به بدن او بزند يا به بدن او نگاه كند ، نبايد عكس او را بردارد . و اگر زن نامحرمى را بشناسد در صورتى كه آن زن مقيد به رعايت حجاب شرعى بوده متهتك نباشد بنابر احتياط واجب نبايد به عكس و فيلم او نگاه كند\r\nمسئله 2711 - اگر در حال ناچارئ و اضطرار زن بخواهد زن ديگر ، يا مردى غير از شوهر خود را تنقيه كند ، يا عورت او را آب بكشد ، بايد چيزى در دست كند كه دست او به عورت آن شخص نرسد . و همچنين است اگر مرد ناچار باشد مرد ديگر ، يا زنى غير زن خود را تنقيه كند ، يا عورت او را آب بكشد .\r\nمسئله 2712 - اگر مرد ناچار باشد به معالجه زن نامحرم و براى معالجه او ناچار باشد كه او را نگاه كند و دست به بدن او بزند اشكال ندارد ، ولى اگر با نگاه كردن بتواند معالجه كند نبايد دست به بدن او بزند ، و اگر با دست زدن بتواند معالجه كند ، نبايد او را نگاه كند .\r\nمسئله 2713 - اگر دكتر يا پرستار براى معالجه ناچار باشد كه به عورت بيمار نگاه كند يا دست بزند و حتى از طريق نگاه در آيينه هم به آسانى ممكن نباشد ، اشكال ندارد ليكن حتى المقدور بايد دستكش و مانند آن در دست نمايد .\r\n\r\nمسائل متفرقه زناشوئى\r\nمسئله 2714 - كسى كه به واسطه نداشتن همسر به حرام مىافتد ، واجب است ازدواج كند و همين‌طور اگر ضرر مهمّى براى جسم او داشته باشد .\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nمسئله 2715 - اگر شوهر در عقد شرط كند كه زن باكره باشد و بعد از عقد معلوم شود كه باكره نبوده ، نمىتواند عقد را فسخ كرده به هم بزند ، ولى اگر به اقرار زن يا به راهى ديگر ثابت شود كه پيش از عقد بكارت او زائل شده ، شوهر مىتواند تفاوت بين باكره و غير باكره را از مهر او كم كند . و اگر شرط باكره بودن نشود و عقد هم با قرائنى مبتنى بر شرط بكارت نباشد نمىتواند تفاوت را كم كند .\r\nمسئله 2716 - اگر مرد و زن نامحرم در محل خلوتى باشند كه كسى در آنجا نباشد و ديگرى هم نمىتواند وارد شود ، چنانچه بترسند كه به حرام بيفتند بايد از آنجا بيرون بروند ، بلكه احوط ترك خلوت است مطلقا ، و نمازشان نيز در حال خلوت خلاف احتياط است . ليكن اقوى صحّت نماز است و خود خلوت هم حرام نيست مگر اين‌كه كار حرامى انجام شود يا خوف ابتلاء به حرام باشد .\r\nمسئله 2717 - اگر مرد مهر زن را در عقد معيّن كند و قصدش اين باشد كه آن را ندهد ، عقد صحيح است ولى مهر را بايد بدهد .\r\nمسئله 2718 - مسلمانى كه منكر خدا يا پيغمبر شود ، يا حكم ضرورى دين ، يعنى حكمى را كه همگان آن را جزء دين اسلام مىدانند ، مثل واجب بودن نماز و روزه يا وجوب حج و حجاب و . . . انكار كند ، در صورتى كه منكر شدن آن حكم ، به انكار خدا يا پيغمبر برگردد مرتد است . و همچنين است اگر از خوارج و نواصب و غلات گردد و حكم ازدواج مرتد را بعداً ذكر مىكنيم .\r\nمسئله 2719 - اگر مردى پيش از آنكه با همسرش نزديكى كند به طورى كه در مسئله پيش گفته شد مرتد شود ، عقد او باطل مىگردد . و همچنين است اگر بعد از نزديكى مرتد شود ولى يائسه باشد ، يعنى اگر قرشيه است شصت سال و اگر قرشيه نيست پنجاه سال او تمام شده باشد ، امّا اگر يائسه نباشد ، بايد به دستورى كه د راحكام طلاق گفته خواهد شد عده نگهدارد ، پس اگر در بين عده مجددا مسلمان شود بنا به مشهور علماء عقد باقى است ليكن احتياط ترك نشود و اگر تا آخر عده مرتد بماند عقد باطل است .\r\nمسئله 2720 - كسى كه مسلمان زاده است چنانچه بعد از بالغ شدن اظهار اسلام كند ، ولى بعد مرتد شود زنش بر او حرام مىشود و بايد زنش به مقدارى كه در احكام طلاق گفته مىشود عده وفات نگهدارد .\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nمسئله 2721 - مردى كه از پدر و مادر غير مسلمان به دنيا آمده و مسلمان شده اگر پيش از نزديكى با عيالش مرتد شود ، عقد او باطل مىگردد ، و اگر بعد از نزديكى مرتد شود ، چنانچه زن او در سن زنهائى باشد كه حيض مىبينند بايد آن زن به مقدارى كه در احكام طلاق گفته مىشود عده نگهدارد ، پس اگر پيش از تمام شدن عده ، شوهر او مسلمان شود بنابه مشهور ميان علماء عقد باقى است ليكن احتياط ترك نشود و گرنه باطل است ، ولى در صورت اوّل نيز بهتر است عقد او تجديد شود .\r\nمسئله 2722 - اگر زن د رعقد با مرد شرط كند كه او را از شهرى بيرون نبرد و مرد هم قبول كند ، نبايد زن را از آن شهر بيرون ببرد مگر با رضايت او .\r\nمسئله 2723 - اگر زن انسان از شوهر ديگرش دخترى داشته باشد ، انسان مىتواند آن دختر را براى پسر خود كه از آن زن نيست عقد كند . و نيز اگر دخترى را براى پسر خود عقد كند مىتواند با مادر آن دختر ازدواج نمايد .\r\nمسئله 2724 - اگر زنى از زنا آبستن شود ، جايز نيست بچه‌اش را سقط كند .\r\nمسئله 2725 - اگر كسى با زنى كه شوهر ندارد و در عده كسى هم نيست زنا كند ، چنانچه بعد از استبراء به يك مرتبه حيض شدن او را عقد كند و بچه‌اى از آنان پيدا شود ، در صورتى كه ندانند از نطفه حلال است يا حرام ، آن بچه حلال زاده است .\r\nمسئله 2726 - اگر مرد نداند كه زن در عده است ، يا نداند كه عقد در عده حرام است و با او ازدواج كند ، چنانچه زن هم نداند و بچه اى از آنان به دنيا آيد ، حلال زاده است و شرعاً فرزند هر دو مىباشد ، ولى اگر زن مىدانسته كه در عده است و نيز مىدانسته كه عقد در عده حرام است شرعاً ، بچه فرزند پدر است و بين او و مادر ارث نيست ، و در هر دو صورت عقد آنان باطل است و به يكديگر حرام ابدى مىباشند .\r\nمسئله 2727 - اگر زن بگويد يائسه ام حرف او قبول نيست ، مگر اين‌كه از حرف او وثوق پيدا شود ، ولى اگر بگويد شوهر ندارم يا بگويد در عده نيستم ، حرف او قبول مىشود .\r\nمسئله 2728 - اگر بعد از آنكه انسان با زنى ازدواج كرد ، كسى بگويد آن زن شوهر داشته و زن بگويد نداشتم ، چنانچه شرعاً ثابت نشود كه زن شوهر داشته ، بايد حرف زن را قبول كرد ، ولى اگر آن كس مورد وثوق باشد ، بنابر احتياط واجب مرد با طلاق از آن زن جدا شود .\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nمسئله 2729 - اگر زنى كه آزاد و مسلمان و عاقل است دخترى داشته باشد تا دو سال بلكه بنابر احتياط واجب تا هفت سال دختر تمام نشده حق حضانت با مادر است و پدر نمىتواند او را از مادرش جدا كند مگر اين‌كه مادر شوهر كرده باشد ، و اگر پدر مرده است حق حضانت با مادر است و نوبت به جد و ديگران نمىرسد .\r\nمسئله 2730 - مستحب است در شوهر دادن دخترى كه بالغه است ، يعنى مكلّف شده ، عجله كنند . حضرت امام صادق ( ع ) فرمودند : « يكى از سعادت‌هاى مرد آن است كه دخترش در خانه او حيض نبيند » .\r\nمسئله 2731 - اگر زن مهر خود را به شوهر صلح كند كه زن ديگر نگيرد و شوهر هم قبول نمايد ، احتياط واجب آن است كه زن مهر را نگيرد و شوهر هم با زن ديگر ازدواج نكند . و اگر ازدواج كرد ازدواجش صحيح است هر چند خلاف كرده است .\r\nمسئله 2732 - كسى كه از زنا به دنيا آمده ، اگر زن بگيرد و بچه اى پيدا كند آن بچه حلال زاده است .\r\nمسئله 2733 - هرگاه مرد در روزه ماه رمضان ، يا در حال حيض زن خود با نزديكى كند معصيت كرده ، ولى اگر بچه اى از آن به دنيا آيد حلال زاده است و از آنان ارث مىبرد .\r\nمسئله 2734 - اگر شوهر زن ، در جبهه جنگ ، يا در دريا ، يا به جهت ديگرى مفقود الاثر شد ، مسئله سه صورت دارد :\r\nاول : اين‌كه زن يقين كند شوهر او مرده است . در اين صورت بايد عده وفات نگه دارد و بعد از عده مىتواند شوهر كند .\r\nدوم : اين‌كه يقين كند شوهرش زنده است . در اين صورت به هر نحو شده بايد صبر كند ، و مخارج او از مال شوهر يا از صدقات و بيت المال در صورت نياز بايد تأمين شود .\r\nسوم : اين‌كه نداند شوهر زنده است يا مرده ، پس اگر پدر ، يا جد ، يا وكيل شوهر از مال شوهر يا مال خودشان ، به اختيار خود ، يا به اجبار حاكم شرع مخارج زن را مطابق شأن او تأمين مىكنند زن بايد صبر كند و حق شوهر كردن ندارد ، و اگر به هيچ نحو مخارج او را تأمين نمىكنند زن مىتواند به حاكم شرع رجوع كند و پس از مراجعه ، حاكم شرع دستور مىدهد زن تا چهار سال صبر كند ، و در اين مدت به وسيله نامه نوشتن به منطقه‌هايى كه احتمال مىدهند شوهر زن در آنجاها باشد ، يا به وسايل ديگر تحقيق مىكنند ، اگر زنده\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nبودن او ثابت شد زن بايد صبر كند ، و اگر ثابت نشد حاكم شرع به پدر يا جد پدرى مرد دستور مىدهد زن را طلاق دهد ، و اگر ممكن نشد خود حاكم شرع او را طلاق مىدهد . و بنابر احتياط واجب ، زن بعد از طلاق به مقدار عده وفات ، يعنى چهار ماه و ده روز ، عده نگه مىدارد و بعد از عده ، آزاد مىشود و مىتواند شوهر كند ، و اگر بعد از عده ، شوهر اوّل پيدا شود حقى بر زن ندارد ، و اگر در بين مدت زمان عده طلاق پيدا شد حق دارد رجوع كند ، و اگر بعد از عده طلاق و قبل از انقضاى عده وفات پيدا شد احوط عدم رجوع است .\r\nمسئله 2735 - زنى كه يقين دارد شوهرش در سفر مرده اگر بعد از عده وفات شوهر كند و شوهر اوّل از سفر برگردد بايد از شوهر دوّم جدا شود و به شوهر اوّل حلال است ، ولى اگر شوهر دوّم با او نزديكى كرده باشد ، زن بايد عده طلاق نگهدارد و شوهر دوّم بايد او را مطابق زنهايى كه مثل او هستند بدهد ، و بنابر احتياط در تفاوت بين مهر المثل و مهرى كه قرار داده‌اند مصالحه كنند ، ولى زن خرج در عده را طلبكار نيست و به شوهر دوّم نيز حرام ابدى مىشود .\r\n\r\n","description":"","footnote":"","page_name":" 475 ","page_number":475},
  {"content":"\r\n\r\n\r\nاحكام شير دادن\r\nمسئله 2736 - اگر زنى كودكى را با شرايطى كه در مسائل آينده خواهيم گفت شير دهد آن زن به حكم مادر او و مرد كه صاحب شير است به حكم پدر او و پدر آن مرد به حكم جد ، و مادر آن مرد به حكم جده و برادرش عمو و خواهرش عمه و فرزندانش به حكم برادر و خواهر ، و پدر آن زن به حكم جد مادرى ، و مادرش جده مادرى ، و برادرانش دائى و خواهرانش خاله ، و بچه به حكم دختر مرد بوده نمىتواند با او ازدواج كند - به شرط اين‌كه مرد با آن زن نزديكى كرده باشد . و همچنين مرد نمىتواند با مادر رضاعى زن خود ازدواج كند زيرا به حكم مادر زن اوست .\r\nمسئله 2737 - اگر زنى بچه‌اى را با شرايطى كه در مسائل آينده گفته خواهد شد ، شير دهد ، آن بچه به اين عده محرم مىشود .\r\nاول : خودِ زن ، و او را مادر رضاعى مىگويند . دوم : شوهر زن كه شير مال اوست . و او را پدر رضاعى مىگويند . سوم : پدر و مادر آن زن هر چه بالا روند ، اگر چه پدر و مادر رضاعى او باشند . چهارم : بچه‌هايى كه از آن زن به دنيا آمده‌اند ، يا به دنيا مىآيند . پنجم : بچه‌هاى اولاد آن زن هر چه پائين روند ، چه از اولاد او به دنيا آمده ، يا اولاد او آن بچه‌ها را شير داده باشند . ششم : خواهر و برادر آن زن اگر چه رضاعى باشند ، يعنى به واسطه شير خوردن ، با آن زن خواهر و برادر شده باشند . هفتم : عمو و عمه آن زن اگر چه رضاعى باشند . هشتم : دايى و خاله آن زن اگر چه رضاعى باشند .\r\nنهم : اولاد شوهر آن زن كه شير مال آن شوهر است ، هر چه پائين روند ، اگر چه اولاد\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nرضاعى او باشند . دهم : پدر و مادر شوهر آن زن كه شير مال آن شوهر است ، هر چه بالا روند . يازدهم : خواهر و برادر شوهرى كه شير مال او است اگر چه خواهر و برادر رضاعى او باشند . دوازدهم : عمو و عمه و دائى و خاله شوهرى كه شير مال او است هر چه بالا روند ، اگر چه رضاعى باشند . و نيز عده ديگرى هم كه در مسائل بعد گفته مىشود ، به واسطه شير دادن محرم مىشوند .\r\nمسئله 2738 - اگر زنى بچه‌اى را با شرايطى كه در مسائل آينده گفته مىشود شير دهد ، پدر آن بچه نمىتواند با دخترهايى كه از آن زن به دنيا آمده‌اند ازدواج كند . و نيز نمىتواند دخترهاى شوهرى را كه شير مال اوست براى خود عقد نمايد ، بلكه احتياط واجب آن است كه دخترهاى رضاعى او را هم براى خود عقد نمايد ، بلكه احتياط واجب آن است كه دخترهاى رضاعى او را هم براى خود عقد ننمايد ، ولى جايز است با دخترهاى رضاعى آن زن ازدواج كند ، اگر چه احتياط مستحب آن است كه با آنان هم ازدواج نكند ، و نگاه محرمانه ، يعنى نگاهى كه انسان مىتواند به محرمهاى خود كند ، نيز به آنان ننمايد .\r\nمسئله 2739 - اگر زنى بچه اى را با شرايطى كه گفته مىشود شير دهد ، شوهر آن زن كه صاحب شير است به خواهرهاى آن بچه محرم نمىشود ، ولى احتياط مستحب آن است كه با آنان ازدواج ننمايد ، و نيز خويشان شوهر به خواهر و برادر آن بچه محرم نمىشوند .\r\nمسئله 2740 - اگر زنى بچه اى را شير دهد ، و برادرهاى آن بچه محرم نمىشود . و نيز خويشان آن زن به برادر و خواهر بچه اى كه شير خورده محرم نمىشوند .\r\nمسئله 2741 - اگر انسان با زنى كه دخترى را - با شرايط - شير داده ازدواج كند و با آن زن نزديكى نمايد ، ديگر نمىتواند آن دختر را براى خود عقد كند .\r\nمسئله 2742 - اگر انسان با دخترى ازدواج كند ، ديگر نمىتواند با زنى كه آن دختر را شير كامل داده ازدواج نمايد .\r\nمسئله 2743 - انسان نمىتواند با دخترى كه مادر ، يا مادربزرگ انسان او را شير - با شرايط - داده ازدواج كند . و نيز اگر زن پدر انسان از شير پدر او دخترى را شير داده باشد ، انسان نمىتواند با آن دختر ازدواج نمايد ، و چنانچه دختر شيرخوارى را براى خود عقد كند ، بعد مادر يا مادربزرگ يا زن پدر او از شير همان پدر آن دختر را شير دهد ، عقد باطل مىشود .\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nمسئله 2744 - با دخترى كه خواهر ، يا زن برادر انسان از شير برادرش او را شير كامل داده نمىشود ازدواج كرد . و همچنين است اگر خواهرزاده يا برادر زاده ، يا نوه خواهر ، يا نوه برادر انسان آن دختر را شير داده باشد .\r\nمسئله 2745 - اگر زنى بچه دختر خود را شير دهد ، آن دختر به شوهر خود حرام مىشود . و همچنين است اگر بچه اى را كه شوهر دخترش از زن ديگر دارد شير دهد ، ولى اگر بچه پسر خود را شير دهد ، زن پسرش كه ما در آن طفل شيرخوار است بر شوهر خود حرام نمىشود .\r\nمسئله 2746 - اگر زن پدر دخترى ، بچه شوهر آن دختر را از شير آن پدر شير دهد ، آن دختر به شوهر خود حرام مىشود ، چه بچه از همان دختر يا از زن ديگر شوهر او باشد .\r\n\r\nشرايط شيردادنى كه علت محرم شدن است\r\nمسئله 2747 - شير دادنى كه علت محرم شدن است نه شرط دارد :\r\nاول : بچه ، شير زن زنده را بخورد . پس اگر از پستان زنى كه مرده است شير بخورد فايده ندارد .\r\nدوم : اين‌كه شير از زايمان باشد نه اين‌كه به واسطه مكيدن بچه مثلًا شير در پستان زن ( يا فرضا مرد ) پيدا شود و شير بدهد .\r\nسوم : شير آن زن از حرام نباشد . پس اگر شير بچه اى را كه از زنا به دنيا آمده به بچه ديگر بدهند ، به واسطه آن شير ، بچه به كسى محرم نمىشود . ولى نزديكى شبهه ، حكم زنا را نداشته شير حاصل آن موثر مىباشد .\r\nچهارم : بچه شير را از پستان بمكند . پس اگر شير را در گلوى او بريزند نتيجه ندارد هر چند احتياط خوب است .\r\nپنجم : شير ، خالص و با چيز ديگر مخلوط نباشد مگر اين‌كه خليط به نحوى كم باشد كه در شير مستهلك شود .\r\nششم : شير از يك شوهر باشد . پس اگر زن شير دهى را طلاق دهند ، بعد شوهر ديگرى كند و از او آبستن شود و تا موقع زائيدن ، شيرى كه از شوهر اوّل داشته باقى باشد و مثلًا هشت دفعه پيش از زائيدن از شير شوهر اوّل و هفت دفعه بعد از زائيدن از شير شوهر دوّم به بچه اى بدهد ، آن بچه به كسى محرم نمىشود .\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nهفتم : بچه به واسطه مرض يا بهر علت ديگر شير را قى نكند . و اگر قى كند ، بنابر احتياط واجب كسانى كه به واسطه شير خوردن به آن بچه محرم مىشوند ، بايد با او ازدواج نكنند و نگاه محرمانه هم به او ننمايند . اين در صورتى است كه اين شير يكى از پانزده مرتبه - كه بعداً گفته مىشود - باشد ولى اگر جزو آن تعداد حساب نشود يعنى بدون آن هم پانزده مرتبه شير دادن كامل محقق باشد مسلما محرم مىشود .\r\nهشتم : پانزده مرتبه ، يا يك شبانه روز به طورى كه در مسئله بعد گفته مىشود شير سير بخورد يا مقدارى شير به او بدهند كه بطور متعارف از آن شير ، استخوانش محكم شده و گوشت در بدنش روئيده شود . و اگر ده مرتبه به او شير دهند ، احتياط مستحب آن است كسانى كه به واسطه شير خوردن او به او محرم مىشوند ، با او ازدواج نكنند و نگاه محرمانه هم به او ننمايند .\r\nنهم : دو سال بچه تمام نشده باشد . و اگر بعد از تمام شدن دو سال ، او را شير دهند به كسى محرم نمىشود ، حتى اگر مثلًا پيش از تمام شدن دو سال ، نه مرتبه و بعد از آن ، يك مرتبه يا بيشتر بخورد ، به كسى محرم نمىشود ، ولى لازم نيست از زائيدن زن شيرده ، دو سال نگذشته باشد پس چنانچه بچه دو سالش تمام نشده ولى از موقع زائيدن زن شيرده ، بيشتر از دو سال گذشته باشد و شير او باقى باشد و بچه اى را شير دهد محرميت حاصل مىشود گرچه احتياط خوب است .\r\nمسئله 2748 - بايد بچه در بين يك شبانه روز ، غذا يا شير زن ديگر را نخورد ، ولى اگر كمى غذا بخورد كه نگويند در بين ، غذا خورده اشكال ندارد ، و نيز بايد پانزده مرتبه را از شير يك زن بخورد و در بين پانزده مرتبه شير زن ديگر را نخورد و در هر دفعه بدون فاصله شير كامل بخورد ، ولى اگر در بين شير خوردن نفس تازه كند ، يا كمى صبر كند بطورى كه از اولى كه پستان در دهان مىگيرد تا وقتى سير مىشود ، يك دفعه حساب شود اشكال ندارد . منظور اين است كه شير خوردن ناقص جزء شماره‌ها حساب نمىشود .\r\nمسئله 2749 - اگر زن از شير شوهر خود بچه‌اى را شير دهد ، بعد شوهر ديگر كند و از شير آن شوهر هم بچه ديگرى را شير دهد آن دو بچه به يكديگر محرم نمىشوند ، اگر چه بهتر است با هم ازدواج نكنند و نگاه محرمانه هم به يكديگر ننمايند .\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nمسئله 2750 - اگر زن از شير يك شوهر چندين بچه را شير دهد ، همه آنان به يكديگر و به شوهر و به زنى كه آنان را شير داده و سائر كسانى كه گفته شد محرم مىشوند .\r\nمسئله 2751 - اگر كسى چند زن داشته باشد و هر كدام آنان با شرايطى كه گفتيم بچه اى را شير دهد ، همه آن بچه‌ها به يكديگر و به آن مرد و به همه آن زنها محرم مىشوند .\r\nمسئله 2752 - اگر كسى دو زن شيرده داشته باشد و يكى از آنان بچه اى را مثلًا هشت مرتبه و ديگرى هفت مرتبه شير بدهد آن بچه به كسى محرم نمىشود .\r\nمسئله 2753 - اگر زنى از شير يك شوهر پسر و دخترى را شير كامل بدهد ، خواهر و برادر آن دختر به خواهر و برادر آن پسر محرم نمىشوند هر چند احتياط مستحب آن است كه با يكديگر ازدواج نكنند .\r\nمسئله 2754 - انسان نمىتواند بدون اذن زن خود ، با زنهايى كه به واسطه شير خوردن ، خواهرزاده يا برادرزاه زن او شده‌اند ازدواج كند . و نيز اگر با پسرى - معاذ الله - لواط كند بنابر احتياط واجب نمىتواند با دختر و خواهر و مادربزرگ رضاعى آن پسر كه به واسطه شير خوردن ، دختر و خواهر و مادر او شده‌اند ازدواج نمايد .\r\nمسئله 2755 - زنى كه برادر انسان را شير داده به انسان محرم نمىشود ، اگر چه احتياط مستحب آن است كه با او ازدواج نكند .\r\nمسئله 2756 - انسان نمىتواند با دو خواهر ، اگر چه خواهر رضاعى باشند ، يعنى بواسطه شير خوردن ، خواهر يكديگر شده باشدند ازدواج كند ، و چنانچه دو زن را عقد كند و بعد بفهمد خواهر بوده‌اند ، در صورتى كه عقد آنان در يك وقت بوده بنابر احتياط واجب هر دو باطل است ، و اگر در يك وقت نبوده عقد اولى صحيح و عقد دومى باطل مىباشد .\r\nمسئله 2757 - اگر زن از شير شوهر خود كسانى را كه بعداً گفته مىشود شير دهد ، شوهرش بر او حرام نمىشود ، اگر چه بهتر آن است كه احتياط كنند :\r\nاول : برادر و خواهر خود را . دوم : عمو و عمه و دايى و خاله خود را . سوم : اولاد عمو و اولاد دايى خود را . چهارم : برادر زاده خود را . پنجم : برادر شوهر ، يا خواهر شوهر خود را . ششم : خواهرزادهء خود ، يا خواهرزادهء شوهرش را . هفتم : عمو و عمه و دايى و خاله شوهرش را . هشتم : نوه زن ديگر شوهر خود را .\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nمسئله 2758 - اگر كسى دختر عمه يا دختر خاله انسان را شير دهد به انسان محرم نمىشود ، ولى احتياط مستحب آن است كه از ازدواج با او خوددارى نمايد .\r\nمسئله 2759 - مردى كه دو زن دارد ، اگر يكى از آن دو زن ، فرزند عموى زن ديگرى را شير دهد ، زنى كه فرزند عموى او شير خورده ، به شوهر خود حرام نمىشود . تصور نشود مردى كه پدر پسر عموى آن زن ديگر شده عموى آن زن هم شده است .\r\n\r\nمسائل متفرقه شير دادن\r\nمسئله 2760 - بهتر است كه خانواده‌ها در شير دادن بچه ديگران دقّت كنند و به ذهن بسپارند تا اختلاط ناروا پيش نيايد . زيرا ممكن است فراموش شود كه به چه كسانى شير داده‌اند و بعداً دو نفر محرم با يكديگر ازدواج نمايند .\r\nمسئله 2761 - كسانى كه به واسطه شير خوردن ، خويشى پيدا مىكنند مستحب است يكديگر را احترام نمايند ، ولى از يكديگر ارث نمىبرند و حقوق خويشاوندى كه انسان با خويشان خود دارد براى آنان نيست .\r\nمسئله 2762 - اگر به واسطه شير دادن ، حق شوهر از بين نرود ، زن مىتواند بدون اجازه شوهر ، بچه كس ديگر را شير دهد ، ولى جايز نيست بچه اى را شير دهد كه به واسطه شير دادن به آن بچه ، به شوهر خود حرام شود . مثلًا اگر شوهر او دختر شيرخوارى را براى خود عقد كرده باشد زن نبايد آن دختر را شير دهد ، چون اگر آن دختر را شير دهد خودش مادر زن شوهر مىشود و بر او حرام مىگردد .\r\nمسئله 2763 - اگر كسى بخواهد زن برادرش به او محرم شود مىتواند دختر شيرخوارى را با شرايطى كه در مسئله 2602 گفته شد براى خود عقد كند و با شرايطى كه درمسئله 2712 گفته شد زن برادرش آن دختر را شير دهد ، كه در اين صورت عقد دختر باطل و براى او محرم و حرام ابدى مىگردد و زن برادرش به او محرم مىشود .\r\nمسئله 2764 - اگر مرد پيش از آنكه زنى را براى خود عقد كند بگويد به واسطه شير خوردن ، آن زن بر او حرام شده ، مثلًا بگويد شير مادر او را خورده ، چنانچه تصديق او ممكن باشد و معلوم نباشد كه دروغ مىگويد ديگر نمىتواند با آن زن ازدواج كند ، و اگر بعد از عقد بگويد و خود زن هم حرف او را قبول نمايد عقد باطل است ، پس اگر مرد با او نزديكى\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nنكرده باشد ، يا نزديكى كرده باشد ، ولى در وقت نزديكى كردن زن بداند بر آن مرد حرام است ، مهر ندارد ، و اگر بعد از نزديكى بفهمد كه بر آن مرد حرام بوده ، شوهر بايد مهر او را مطابق زنهايى كه مثل او هستند ( مهر المثل ) بدهد ، هر چند در تفاوت دو مهر ( مهر قرار دادى و مهر المثل ) احوط مصالحه است .\r\nمسئله 2765 - اگر زن پيش از عقد بگويد به واسطه شير خوردن بر مردى حرام شده ، چنانچه تصديق او ممكن باشد و معلوم نباشد كه دروغ مىگويد نمىتواند با آن مرد ازدواج كند ، و اگر بعد از عقد بگويد ، مثل صورتى است كه مرد بعد از عقد بگويد كه زن بر او حرام است و حكم آن در مسئله پيش گفته شد يعنى اگر مرد هم قبول كند عقد باطل است و اگر نزديكى شده در حالى كه زن مىدانسته حق مهر ندارد .\r\nمسئله 2766 - شير دادنى كه علت محرم شدن است به دو چيز ثابت مىشود : اوّل : خبر دادن عده اى كه انسان از گفته آنان يقين يا اطمينان پيدا كند .\r\nدوم : شهادت دو مرد عادل ، يا چهار زن ، يا يك مرد و دو زن كه همگى عادل باشند ، ولى بايد شرايط شير دادن را هم بگويند ، مثلًا بگويند ما ديده ايم كه فلان بچه بيست و چهار ساعت از پستان فلان زن شير خورده و چيزى هم در بين نخورده ، و همچنين ساير شرطها را كه در مسئله 2712 گفته شد شرح دهند . ولى اگر معلوم باشد كه شرايط را مىدانند و در عقيده با هم مخالف نيستند و با مرد و زن هم در عقيده مخالفت ندارند لازم نيست شرايط را شرح دهند .\r\nمسئله 2767 - اگر شكّ كنند كودك به مقدارى كه علت محرم شدن است شير خورده يا نه ، يا فقط گمان داشته باشند كه به آن مقدار شير خورده و علم ندارند ، بچه به كسى محرم نمىشود ، ولى بهتر آن است كه احتياط كنند .\r\n\r\n","description":"","footnote":"","page_name":" 482 ","page_number":482},
  {"content":"\r\n\r\n\r\nاحكام اولاد\r\nمسئله 2768 - بعد از ولادت نوزاد چند چيز مستحب است : اوّل : غسل دادن نوزاد ، و بعضى از علماء واجب دانسته‌اند . دوم : پوشاندن او با جامهء سفيد . سوم : گفتن اذان در گوش راست و اقامه در گوش چپ او . چهارم : برداشتن كام او با آب فرات و تربت حضرت سيدالشهدا ( ع ) ، و اگر آب فرات نباشد با آب باران و نيز مىتوانند با خرما كام او را بردارند . پنجم : انتخاب نام خوب براى او ، بهترين نامها نامى است كه عبوديت براى خدا را برساند ، مانند عبدالله و عبدالرحمن و عبدالرحيم ، و يا نامهاى انبياء عظام ، و يا ائمه معصومين ( عليهم السلام ) به ويژه نام محمد و نيز نام على ( ع ) و حسن و حسين و جعفر ( عليهم السلام ) . از حضرت سيد الشهداء ( ع ) نقل است كه فرمود : « اگر صد فرزند داشته باشم دوست دارم همه را على بنامم » . و براى دختر ، نامهاى زنان صالحه به ويژه نام فاطمه بهتر است . ششم : وليمه ولادت .\r\nمسئله 2769 - در هفتمين روز ولادت نوزاد چند چيز مستحب است : اوّل : تراشيدن سر نوازد . دوم : ختنه كردن نوزاد پسر ، بلكه احتياط واجب اين است كه ولى ، پيش از بالغ شدن بچه ، او را ختنه نمايد . و اگر بالغ شد و ختنه نشده واجب است خودش ختنه كند . سوم : وليمه ختنه . چهارم : عقيقه .\r\nمسئله 2770 - مستحب است هم وزن موهاى تراشيده شده سر نوزاد طلا يا نقره صدقه بدهند .\r\n\r\n","description":"","footnote":"","page_name":" 483 ","page_number":483},
  {"content":"\r\n\r\n\r\nعقيقه\r\nمسئله 2771 - عقيقه كردن براى نوزاد از مستحبات بسيار مؤكّد است ، بلكه ظاهر بعضى از اخبار و فتاواى علماى پيشين وجوب آن است ، و اگر از روز هفتم تأخير افتاد ساقط نمىشود ، بلكه اگر براى نوزاد عقيقه نكردند تا به حد بلوغ رسيد ، مستحب است خودش هر وقت توانست براى خودش عقيقه كند ، بلكه اگر شكّ دارد كه براى او عقيقه كرده‌اند يا نه باز هم مستحب است عقيقه كند . و پرداختن پول عقيقه به فقرا به جاى كشتن آن كافى نيست .\r\nمسئله 2772 - اگر كسى در عيد قربان ، قربانى كند به جاى عقيقه كافى است .\r\nمسئله 2773 - عقيقه بايد شتر يا گاو يا گوسفند باشد ، و بهتر است شرايط قربانى در آن رعايت شود ، يعنى حيوان سالم و بى عيب باشد ، شتر اقلا پنج ساله ، و گاو دو ساله ، و بز بنابر احتياط دو ساله ، و ميش يك ساله باشد ، ولى رعايت اين شرايط لازم نيست بلكه كافى است حيوان نسبتا چاق و پرگوشت باشد .\r\nمسئله 2774 - عقيقه در پسر و دختر فرق ندارد ، ولى بهتر است عقيقه براى پسر ، نر و براى دختر ، ماده باشد .\r\nمسئله 2775 - بهتر است عقيقه را به طور ساده با آب و نمك بپزند ، و عده اى از مؤمنين و حداقل ده نفر را دعوت كنند تا از آن بخورند و براى نوزاد دعا كنند ، و مستحب است يك پا از آن ، يعنى يك چهارم آن را براى قابله بفرستند و در تقسيم ، استخوان‌هاى آن را نشكنند .\r\nمسئله 2776 - براى مادر و پدر نوزاد و عائله پدر مكروه است از عقيقه نوزادشان بخورند ، و كراهت در مادر بيشتر است .\r\n\r\nآداب شير دادن\r\nمسئله 2777 - بهترين شير براى بچه ، شير مادر است ، و سزاوار است كه مادر براى شير دادن نوزاد مزد نگيرد ، و اگر او مجانا يا به مزد كمتر يا مساوى با ديگران شير دهد بر ديگران مقدم است ، ولى اگر بخواهد بيشتر از دايه مزد بگيرد شوهر مىتواند بچه را از او گرفته و به دايه بدهد .\r\nمسئله 2778 - بر مادر واجب نيست به بچه شير دهد و مىتواند براى شير دادن مطالبه\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nمزد كند ، و مزد آن بر خود بچه است اگر مال دارد ، و اگر مال ندارد بر پدر و در رتبه بعد با جد پدرى است ، ولى اگر آنان حيات ندارند يا قدرت مالى ندارند بر مادر واجب است او را شير دهد .\r\nمسئله 2779 - در انتخاب دايه شرعاً واجب نيست رعايت ايمان و اخلاق شود ، ليكن مستحب موكد است زنى انتخاب شود كه مسلمان و شيعه و با عفت و عقل و درايت باشد و انتخاب زنى كه ولدالزنا باشد يا شيرش از عمل زنا باشد مكروه است و همچنين است انتخاب زنى كه كودن يا غير مؤمن يا بد صورت يا بد خُلق باشد و يا ضعف شديد چشم داشته باشد و در روايتى حضرت امير ( ع ) فرموده است : دقّت كنيد كه چه كسى فرزندانتان را شير مىدهد زيرا فرزند به طبع شير رشد مىكند . البتّه رعايت اينها واجب نيست و حتى در ضرورت مىتوان زن‌هاى اهل كتاب را انتخاب نمود بلكه از روايات استفاده مىشود كه در حال اختيار هم جايز است ( و از اينجا معلوم مىشود كه جلوگيرى بچه از خوردن نجس واجب نيست . )\r\nمسئله 2780 - مدت شير كامل دوسال است ، و بيست و يك ماه هم كافى است ولى كمتر از آن ظلم در حق بچه است ، و احوط رعايت آن است مگر اين‌كه مقدور نباشد .\r\n\r\nحضانت\r\nمسئله 2781 - بنابر مشهور حضانت ، يعنى حفظ و پرورش نوزاد پسر ، تا دو سال ، و نوزاد دختر تا هفت سال حق مادر است به شرط اين‌كه عاقل و مسلمان و آزاد باشد و به ديگرى شوهر نكرده باشد و الا پدر مقدم است ، ولى اگر پدر مرده باشد مادر هر چند شوهر كرده باشد بر جد و ديگران مقدم است ، و اين ترتيب بنابر احتياط واجب رعايت شود .\r\nمسئله 2782 - حضانت تا هنگام بلوغ و رشد فرزند ادامه دارد و پس از بلوغ و رشد فكرى ديگر كسى بر او حق حضانت ندارد و او خود مستقل است و در اين جهت بين پسر و دختر فرقى نيست البتّه اين در مورد حق حضانت است ، حق ولايت پدر و جد در عقد ازدواج مسئله ديگرى است كه قبلًا درباره آن صحبت شد .\r\n\r\nنفقه\r\nمسئله 2783 - واجب النفقه ، كه مخارج آنان اجمالًا بر انسان واجب است و انسان نمىتواند زكات و خمس و كفارات خود را به آنان بدهد ، سه دسته‌اند : اوّل : زن دائم . دوم : پدر و\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nمادر و پدران و مادران آنان هر چه بالا روند . سوم : پسر و دختر و اولاد آنان هر چه پائين روند . و خويشان ديگر مانند برادر و خواهر و عمو و عمه و دائى و خاله و اولاد آنان واجب النفقه نيستند ، ولى مستحب است اگر انسان تمكّن دارد و آنان نياز دارند نفقه شان را بدهد .\r\nمسئله 2784 - احكام نفقه زن در مسئله 2646 و بعد از آن گذشت ، ولى نفقه باقى واجب النفقه‌ها در صورتى واجب است كه خودشان مال و توانائى نداشته باشند و انسان علاوه بر توانائى ، نزديك ترين فرد به آنان باشد و يا نزديك ترين فرد ، مخارج آنان را ندهد به ترتيبى كه در مسئله بعد گفته مىشود ، و اگر فرزند صغير باشد و خودش مال دارد ولى او مىتواند از مال خود او مخارج او را تأمين كند .\r\nمسئله 2785 - بنابر مشهور ، نفقه اولاد بر پدر و پدران او به ترتيب هر كدام كه نزديك ترند واجب است ، پدر بر جد مقدم است و جد بر پدر جد ، و اگر هيچ يك از اينها نباشند يا نتوانند يا به هيچ وجه ندهند ، بر مادر واجب است ، و اگر مادر نباشد يا ندهد بر مادر پدر و مادر مادر ، به شركت ، بالسّويه ، واجب است . و همچنين نفقه انسان بر اولاد و اولاد اولاد ، پسر باشند يا دختر به ترتيب هر كدام نزديك تر باشند واجب است ، و اگر شخص فقير هم پدر دارد و هم اولاد ، نفقه او را به شركت بالسويه بايد بدهند و پسر و دختر در اين جهت فرق ندارند . و همچنين است بنابر احتياط اگر مادر و اولاد با هم باشند . و اگر پدر با اولاد اولاد باشد نفقه بر پدر است . و همچنين اگر مادر با اولاد اولاد باشد نفقه بر مادر است . و اگر اولاد اولاد با جد و جده باشند بايد نفقه او را به شركت بالسويه بدهند . و بنابر احتياط واجب اين ترتيب رعايت شود .\r\nمسئله 2786 - نفقه خود انسان بر نفقه زوجه مقدم است ، و نفقه زوجه بر نفقه خويشان واجب النفقه مقدم است ، و در خويشان نيز نفقه فرد نزديك تر بر فرد دور تر مقدم است . مثلًا نفقه پدر بر نفقه جد مقدم است ، و همچنين نفقه اولاد بر نفقه اولاد اولاد مقدم است .\r\nمسئله 2787 - اگر شخص متمكّن ، از دادن نفقه واجب النفقه امتناع كند حاكم شرع او را مجبور مىكند نفقه را بدهد ، و اگر ممكن نشد خود حاكم شرع از مال او برمى دارد و به مصرف واجب النفقه مىرساند .\r\nمسئله 2788 - نفقه زن در زمان عده طلاق رجعى ، به عهده شوهر اوست مگر اين‌كه ناشزه باشد و در حال نشوز طلاق داده شده باشد ، ولى نفقه زن در زمان عده بائن به عهده شوهر نمىباشد .\r\n\r\n","description":"","footnote":"","page_name":" 486 ","page_number":486},
  {"content":"\r\n\r\n\r\nاحكام طلاق\r\nمسئله 2789 - مردى كه زن خود را طلاق مىدهد ، بايد عاقل و بنابر احتياط واجب بالغ باشد ، و به اختيار خود طلاق دهد ، و اگر او را مجبور كنند كه زنش را طلاق دهد طلاق باطل است ، و نيز بايد قصد طلاق داشته باشد . پس اگر صيغه طلاق را به شوخى بگويد صحيح نيست .\r\nمسئله 2790 - زن بايد در وقت طلاق از خون حيض و نفاس پاك باشد و شوهرش در آن پاكى يا در حال نفاس و حيض كه پيش از آن پاكى بوده با او نزديكى نكرده باشد . و تفصيل اين دو شرط در مسائل آينده گفته مىشود .\r\nمسئله 2791 - طلاق دادن زن در حال حيض يا نفاس در سه صورت صحيح است . اوّل : آنكه شوهرش بعد از ازدواج با او نزديكى نكرده باشد . دوم : آبستن باشد ، و اگر معلوم نباشد كه آبستن است و شوهر در حال حيض طلاقش بدهد ، بعد بفهمد آبستن بوده با تحقّق قصد انشاء طلاق اشكال ندارد هر چند احوط اعاده طلاق است . سوم : مرد به واسطه غايب بودن نتواند يا برايش مشكل باشد كه پاك بودن زن را بفهمد .\r\nمسئله 2792 - اگر زن را از خون حيض پاك بداند و طلاقش دهد بعد معلوم شود موقع طلاق در حال حيض بوده ، طلاق او باطل است و اگر او را در حيض بداند و طلاقش دهد بعد معلوم شود پاك بوده با تحقّق قصد انشاء طلاق ، طلاق او صحيح است .\r\nمسئله 2793 - كسى كه مىداند زنش در حال حيض يا نفاس است ، اگر غايب شود ، مثلًا مسافرت كند و بخواهد او را طلاق دهد ، و نتواند حال او را استعلام كند ، بايد تا مدتى كه معمولًا زنها از حيض يا نفاس پاك مىشوند صبر كند و بهتر است تا يك ماه ( اقلا ) صبر كند .\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nمسئله 2794 - اگر با عيالش كه از خون حيض و نفاس پاك است نزديكى كند و بخواهد طلاقش دهد بايد صبر كند تا دوباره حيض ببيند و پاك شود . ولى زنى را كه نه سالش تمام نشده ، يا آبستن است ، اگر بعد از نزديكى طلاق دهند ، اشكال ندارد .\r\nو همچنين است اگر يائسه باشد ، يعنى اگر قرشيه است بيشتر از شصت سال و اگر قرشيه نيست بيشتر از پنجاه سال داشته باشد .\r\nمسئله 2795 - هرگاه با زنى كه از خون حيض يا نفاس پاك است نزديكى كند و در همان پاكى طلاقش دهد اگر بعد معلوم شود كه موقع طلاق آبستن بوده با تحقّق قصد طلاق اشكال ندارد ، هر چند احوط اعاده طلاق است .\r\nمسئله 2796 - اگر مرد بخواهد زن خود را كه به واسطه اصل خلقتش يا به واسطه مرضى حيض نمىبيند طلاق دهد ، بايد از وقتى كه با او نزديكى كرده تا سه ماه از جماع با او خوددارى نمايد و بعد او را طلاق دهد .\r\nمسئله 2797 - بنابر احتياط واجب ، طلاق بايد به صيغه عربى صحيح خوانده شود مگر اين‌كه خود شوهر نتواند و وكيل هم نتواند بگيرد هر چند از راه دور و بايد دو مرد عادل آن را بشنوند ، و اگر خود شوهر بخواهد صيغه طلاق را بخواند و اسم زن او مثلًا فاطمه باشد بايد بگويد « زَوْجَتي فاطِمةُ طالقٌ » يعنى ، زن من فاطمه رها است . و اگر ديگرى را وكيل كند آن وكيل بايد بگويد : « زَوْجَةُ مُوَكِّلي فاطِمةُ طالِقٌ » .\r\nمسئله 2798 - زنى كه متعه شده ، مثلًا يك ماهه يا يك ساله او را عقد كرده‌اند طلاق ندارد ، و رها شدن او به اين است كه مدتش تمام شود ، يا مرد مدت را به او ببخشد . به اين ترتيب كه بگويد : مدت را به تو بخشيدم و تو را از حق خودم برى ء الذمه كردم ، و شاهد گرفتن و پاك بودن زن از حيض لازم نيست .\r\n\r\nعده طلاق\r\nمسئله 2799 - زنى كه نه سالش تمام نشده ، و همين‌طور زن يائسه عده ندارد ، يعنى اگر چه شوهرش با او نزديكى كرده باشد ، بعد از طلاق مىتواند فوراً شوهر كند .\r\nمسئله 2800 - زنى كه نه سالش تمام شده و يائسه نيست اگر شوهرش با او نزديكى كند و طلاقش دهد ، بعد از طلاق بايد عده نگهدارد ، يعنى بعد از آنكه در پاكى طلاقش داد\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nو پس از طلاق هنوز پاكى باقى است بايد به قدرى صبر كند كه دوباره حيض ببيند و پاك شود ، و همين كه حيض سوّم را ديد عده او تمام مىشود و مىتواند شوهر كند ، ولى اگر پيش از نزديكى كردن با او طلاقش بدهد عده ندارد ، يعنى مىتواند بعد از طلاق فوراً شوهر كند .\r\nمسئله 2801 - زنى كه حيض نمىبيند اگر در سن زنهائى باشد كه حيض مىبينند ، چنانچه شوهرش بعد از نزديكى كردن او را طلاق دهد ، بايد بعد از طلاق تا سه ماه عده نگهدارد .\r\nمسئله 2802 - زنى كه عده او سه ماه است ، اگر اوّل ماه طلاقش بدهند بايد سه ماه هلالى ، يعنى از موقعى كه ماه ديده مىشود تا سه ماه عده نگهدارد ، و اگر در بين ماه طلاقش بدهند ، بايد باقى ماه را با دو ماه بعد از آن و نيز كسرى ماه اوّل را از ماه چهارم عده نگهدارد تا سه ماه تمام شود ، مثلًا اگر غروب روز بيستم ماه طلاقش بدهند ، و آن ماه بيست و نه روز باشد بايد نه روز باقى ماه را با دو ماه بعد از آن ، و بيست روز از ماه چهارم عده نگهدارد ، و احتياط مستحب آن است كه از ماه چهارم بيست و يك روز عده نگهدارد تا با مقدارى كه از ماه اوّل عده نگهداشته سى روز شود .\r\nمسئله 2803 - اگر زن آبستن را طلاق دهند ، عده‌اش تا به دنيا آمدن يا سقط شدن بچه او است ، بنابر اين اگر مثلًا يك ساعت بعد از طلاق ، بچه او به دنيا آيد ، عده‌اش تمام مىشود ، ولى اگر از زنا آبستن شده احوط گذشتن سه پاكى يا سه ماه است . و اين احتياط در حمل حاصل از نزديكى شبهه نمىباشد .\r\nمسئله 2804 - زنى كه نه سالش تمام شده و يائسه نيست اگر متعه شود ، مثلًا يك ماهه ، يا يك ساله شوهر كند ، چنانچه شوهرش با او نزديكى نمايد و مدت آن زن تمام شود يا شوهر مدت را به او ببخشد بايد عده نگهدارد ، اگر حيض مىبيند بنابر احتياط مستحب بايد به مقدار دو حيض يا به مقدار دو پاكى هر كدام كه بيشتر است عده نگهدارد و شوهر نكند . - گر چه كفايت دو حيض وجه صحّت دارد - و اگر حيض نمىبيند ، چهل و پنج روز بايد از شوهر كردن خوددارى نمايد ، و اگر حامل باشد بنابر احتياط واجب به هر كدام از زائيدن يا چهل و پنج روز كه بيشتر است عده نگهدارد .\r\nمسئله 2805 - ابتداى عده طلاق از موقعى است كه خواندن صيغه طلاق تمام مىشود ، چه زن بداند طلاقش داده‌اند يا نداند ، پس اگر بعد از تمام شدن عده بفهمد كه او را طلاق داده‌اند ، لازم نيست دوباره عده نگهدارد .\r\n\r\n","description":"","footnote":"","page_name":" 489 ","page_number":489},
  {"content":"\r\n\r\n\r\nعده زنى كه شوهرش مرده\r\nمسئله 2806 - زنى كه شوهرش مرده اگر آبستن نباشد ، بايد تا چهار ماه و ده روز عده نگهدارد ، يعنى از شوهر كردن خوددارى نمايد ، اگر چه صغيره يا يائسه يا متعه باشد ، يا شوهرش با او نزديكى نكرده باشد ، و اگر آبستن باشد ، بايد تا موقع زائيدن عده نگهدارد ، ولى اگر پيش از گذشتن چهار ماه و ده روز ، بچه‌اش به دنيا آيد بايد تا چهار ماه و ده روز از مرگ شوهرش صبر كند و اين عده را عده وفات مىگويند .\r\nمسئله 2807 - زنى كه در عده وفات مىباشد ، حرام است لباس الوانى كه طبق عرف محيطش زينت حساب مىشود بپوشد . و همچنين كارهاى ديگرى كه زينت حساب شود بر او حرام مىباشد .\r\nمسئله 2808 - اگر زن يقين كند كه شوهرش مرده و بعد از تمام شدن عده وفات ، شوهر كند ، چنانچه معلوم شود شوهر او بعداً مرده است ، بايد از شوهر دوّم جدا شود و بنابر احتياط واجب در صورتى كه آبستن باشد ، به مقدارى كه در عده طلاق گفته شد ، براى شوهر دوّم عده طلاق و بعد براى شوهر اوّل عده وفات نگهدارد ، و اگر آبستن نباشد ، براى شوهر اوّل عده وفات و بعد براى شوهر دوّم عده طلاق نگهدارد .\r\nمسئله 2809 - ابتداى عده وفات از موقعى است كه زن از مرگ شوهر مطلع شود .\r\nمسئله 2810 - اگر زن بگويد عده ام تمام شده ، با دو شرط از او قبول مىشود : اوّل : آنكه مورد تهمت نباشد . دوّم : از طلاق يا مردن شوهرش به قدرى گذشته باشد كه در آن مدت تمام شدن عده ممكن باشد .\r\nمسئله 2811 - ترك زينت در ايام عده وفات شرط عده نيست و اگر عمل به وظيفه نكند گر چه معصيت كرده ليكن عده باطل نمىشود .\r\nمسئله 2812 - در عده وفات ، زن مىتواند براى انجام كارهاى زندگى يا امور مستحب شرعى و از جمله ديدار پدر و مادر و ساير خويشان از منزل بيرون برود ولى احتياط مستحبى آن است كه خوابگاه خود را همان محل سكونتش قرار دهد و هميشه استراحت شبانه‌اش در آنجا باشد .\r\n\r\n","description":"","footnote":"","page_name":" 490 ","page_number":490},
  {"content":"\r\n\r\n\r\nطلاق بائن و طلاق رجعى\r\nمسئله 2813 - طلاق بائن آن است كه بعد از طلاق ، مرد حق ندارد به زن خود رجوع كند . يعنى بدون عقد او را به زنى قبول نمايد ( و گاهى با عقد هم نمىتواند ) و آن بر پنج قسم است : اوّل : طلاق زنى كه نه سالش تمام نشده باشد . دوّم : طلاق زنى كه يائسه باشد ، يعنى اگر قرشيه است بيشتر از شصت سال و اگر قرشيه نيست بيشتر از پنجاه سال داشته باشد . سوم : طلاق زنى كه شوهرش بعد از عقد با او نزديكى نكرده باشد . چهارم : طلاق سوّم زنى كه او را سه دفعه طلاق داده‌اند . پنجم : طلاق خلع و مبارات . و احكام اينها بعداً گفته خواهد شد . و غير اينها طلاق رجعى است كه بعد از طلاق تا وقتى زن در عده است مرد مىتواند به او رجوع نمايد .\r\nمسئله 2814 - كسى كه زنش را طلاق رجعى داده ، حرام است او را از خانه اى كه موقع طلاق در آن خانه بوده بيرون كند ، مگر اين‌كه عمل فحشاء انجام دهد كه مستوجب حد شرعى شود يا ناشزه شود . و نيز حرام است زن براى كارهاى غير لازم از آن خانه بيرون رود .\r\n\r\nاحكام رجوع كردن\r\nمسئله 2815 - در طلاق رجعى مرد به دو قسم مىتواند به زن خود رجوع كند : اوّل : حرفى بزند كه معنايش اين باشد كه او را دوباره زن خود قرار داده است ، يعنى انشاء رجوع كند . دوم : با قصد رجوع كارى كند كه از آن بفهمند رجوع كرده است .\r\nبلكه صرف انجام كارهايى كه كه با غير زوجه حرام است هر چند توجّه به قصد رجوع نداشته باشد رجوع حساب مىشود اگر عمل با قصد انجام شده باشد نه از روى غفلت و سهو ، همين كه قصد عدم رجوع نكند كافى است بلكه اگر جماع كند هر چند قصد عدم رجوع كند رجوع حساب مىشود .\r\nمسئله 2816 - براى رجوع كردن لازم نيست مرد شاهد بگيرد ، يا به زن خبر دهد ، بلكه اگر بدون اين‌كه كسى بفهمد ، بگويد به زنم رجوع كردم صحيح است ، ولى مستحب است براى رجوع شاهد بگيرد .\r\nمسئله 2817 - مردى كه زن خود را طلاق رجعى داده ، اگر مالى از او بگيرد و با او صلح كند كه ديگر به او رجوع نكند ، رجوع حرام است ليكن اگر بر خلاف مصالحه رجوع كند رجوع صحيح است .\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nمسئله 2818 - رجوع مرد به زن اگر به قصد آزار او باشد - به اينطور كه رجوع كند و باز هم طلاق دهد كه زن مدتها همچنان گرفتار بماند - حرام است و در قرآن كريم صريحا نهى شده است بلكه صحّت اين رجوع هم مشكل است .\r\nمسئله 2819 - اگر زنى را دوبار طلاق دهد و بعد از هر طلاق به او رجوع كند ، يا دوبار او را طلاق دهد و بعد از هر طلاق و گذشتن عده عقدش كند ، بعد از طلاق سوّم آن زن بر او حرام است ، ولى اگر بعد از طلاق سوّم به ديگرى شوهر كند ، با چهار شرط به شوهر اوّل حلال مىشود ، يعنى مىتواند آن زن را دوباره عقد نمايد :\r\nاول : آنكه عقد شوهر دوّم هميشگى باشد ، و اگر مثلًا يك ماهه يا يك ساله او را متعه كند ، بعد از آنكه از او جدا شد ، شوهر اوّل نمىتواند او را عقد كند . دوم : شوهر دوّم با او نزديكى و دخول كند ، و بنابر احتياط واجب در قبل باشد و بنابر احتياط واجب به نحوى باشد كه از هر دو انزال بشود . سوم : شوهر دوّم طلاقش دهد يا بميرد .\r\nچهارم : عده طلاق يا عده وفات شوهر دوّم تمام شود .\r\n\r\nطلاق خلع\r\nمسئله 2820 - اگر زنى نسبت به شوهرش تمايل ندارد و نمىخواهد با او زندگى كند مىتواند مهر يا مال ديگر خود را به او ببخشد كه طلاقش دهد و اين طلاق را طلاق خلع گويند .\r\nمسئله 2821 - اگر شوهر بپذيرد و بخواهد صيغه طلاق خلع را بخواند ، چنانچه اسم زن مثلًا فاطمه باشد مىگويد : « زَوْجَتي فاطِمَةُ خَلَعْتُها عَلي ما بَذَلَتْ هِيَ طالِقْ » ( يعنى زنم فاطمه را طلاق خلع دادم او رها است ) و جمله « هِيَ طالِق » بنابر احتياط ، واجب لازم است .\r\nمسئله 2822 - اگر زنى كسى را وكيل كند كه مهر او را به شوهر ببخشد و شوهر ، همان كس را وكيل كند كه زن را طلاق دهد چنانچه اسم شوهر محمد و اسم زن فاطمه باشد وكيل ، صيغه طلاق را اينطور مىخواند : « عَنْ مُوكِّلَتي فاطِمَةَ بَذَلْتُ مَهْرَها لِمُوَكِّلي مُحَمَّدٍ لِيَخْلَعَها عَلَيْهِ » ، پس از آن بدون فاصله بگويد : « زَوْجَةُ مُوَكِّلي خَلَعْتُها عَلي ما بَذَلَتْ ، هِيَ طالِقٌ » ، و اگر زنى كسى را وكيل كند كه غير از مهر چيز ديگرى را به شوهر او ببخشد كه او را طلاق دهد وكيل بايد به جاى كلمه « مَهْرَها » آن چيز را بگويد ، مثلًا اگر صد تومان\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nداده بايد بگويد : « بَذَلْتُ مِأةَ تومان » و بنابر احتياط ، وكيل ، بذل را از طرف مرد قبول كند و بگويد : « قَبِلْتُ ذلِك » و بعد صيغه خلع را بخواند ، و همچنين است خود شوهر اگر مىخواهد صيغه را بخواند .\r\n\r\nطلاق مبارات\r\nمسئله 2823 - اگر زن و شوهر يكديگر را نخواهند ، و زن مالى به مرد بدهد كه او را طلاق دهد آن طلاق را مبارات گويند .\r\nمسئله 2824 - اگر شوهر بخواهد صيغه مبارات را بخواند چنانچه مثلًا اسم زن فاطمه باشد ، بايد بگويد : « بارَأتُ زَوْجَتي فاطِمَةَ عَلي مَهْرِها فَهِيَ طالَقٌ » ، يعنى مبارات كردم زنم فاطمه را در مقابل مهر او پس او رهاست ، و اگر ديگرى را وكيل كند ، وكيل بايد بگويد : « بارَأتُ زَوْجَةَ مُوكِّلي فاطِمَةَ عَلي مَهْرِها فَهِيَ طالِقٌ » ، و در هر دو صورت اگر به جاى كلمه « عَلي مَهْرِها » ، « بِمَهْرِها » بگويد اشكال ندارد ، و اگر آن مال غير مهر باشد بايد بجاى « عَلي مَهْرِها » ، « عَلي ما بَذَلت » بگويد .\r\nمسئله 2825 - صيغه طلاق خلع و مبارات بايد به عربى صحيح خوانده شود ، مگر اين‌كه خود شوهر نتواند و امكان گرفتن وكيل هم به هيچ وجه نباشد . ولى اگر زن براى آنكه مال خود را به شوهر ببخشد ، مثلًا به فارسى بگويد براى طلاق فلان مال را به تو بخشيدم ، و شوهر هم قبول كند اشكال ندارد پس در بخشش صيغه عربى لازم نيست .\r\nمسئله 2826 - اگر زن در بين عده طلاق خلع ، يا مبارات از بخشش خود برگردد ، شوهر مىتواند رجوع كند و بدون عقد دوباره او را زن خود قرار دهد .\r\nمسئله 2827 - مالى را كه شوهر براى طلاق مبارات مىگيرد ، بايد بيشتر از مهر نباشد ولى در طلاق خلع اگر بيشتر باشد اشكال ندارد .\r\n\r\nاحكام متفرقه طلاق\r\nمسئله 2828 - اگر با زن نامحرمى به گمان اين‌كه همسر خود او است نزديكى كند ، زن بايد عده نگه بدارد چه زن بداند كه او شوهرش نيست ، يا گمان كند شوهرش مىباشد .\r\nمسئله 2829 - اگر با زنى كه مىداند عيالش نيست زنا كند ، چنانچه زن اشتباه كرده و نداند كه آن مرد شوهر او نيست ، بنابر احتياط واجب بايد عده نگهدارد .\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nمسئله 2830 - اگر مرد ، زنى را فريب دهد كه از شوهر طلاق بگيرد و زن او شود طلاق و عقد آن صحيح است ، ولى هر دو معصيت بزرگى كرده‌اند و اگر در زمانى كه شوهر داشته با او زنا كرده باشد هرگز نمىتواند او را بگيرد .\r\nمسئله 2831 - هرگاه زن در ضمن عقد نكاح يا عقد لازم ديگرى با شوهر شرط كند كه اگر مثلًا شوهر مسافرت نمايد ، يا شش ماه به او خرجى ندهد يا معتاد به مواد مخدر شود و يا هر شرط ديگر اختيار طلاق با او باشد اين شرط باطل است . ولى چنانچه زن شرط كند تا مدت معينى هر چند طولانى ، وكيل باشد كه اگر مرد تخلف از شرط كند از طرف او خود را طلاق دهد و شوهر هم اين وكالت را بپذيرد شوهر حق ندارد او را عزل كند و چنانچه پس از تخلف شرط به وكالت از شوهر خود را طلاق دهد طلاق صحيح است . ليكن اگر مرد پيش از طلاق معصيت كرده او را از وكالت عزل نمايد عزل مىشود و طلاق صحيح نيست گر چه مرد خلاف شرع كرده و زن حق شكايت دارد .\r\nمسئله 2832 - پدر و جد پدرى ديوانه اى كه از بچگى ديوانه بوده اگر مصلحت او باشد مىتوانند زن او را طلاق بدهند ، و اگر بعد از بلوغ ديوانه شده با اجازه حاكم شرع مىتوانند زن او را طلاق دهند .\r\nمسئله 2833 - اگر پدر يا جد پدرى براى طفل خود زنى را متعه كند ، هر چند صلاح بچه باشد ، مشكل است بتواند مدت آن زن را ببخشد امّا زن دائمى او را حتماً نمىتواند طلاق دهد .\r\nمسئله 2834 - اگر از روى علاماتى كه در شرع معيّن شده ، مرد دو نفر را عادل بداند و زن خود را پيش آنان طلاق دهد ، ديگرى كه آنان را عادل نمىداند بنابر احتياط واجب نبايد آن زن را براى خود يا براى كس ديگرى عقد كند .\r\nمسئله 2835 - اگر كسى زن خود را بدون اين‌كه او بفهمد طلاق دهد ، چنانچه مخارج او را مثل وقتى كه زنش بوده بدهد و مثلًا بعد از يك سال بگويد : يك سال پيش تو را طلاق دادم ، و شرعاً هم ثابت كند ، مىتواند چيزهايى را كه در آن مدت براى زن تهيّه نموده و او مصرف نكرده است از او پس بگيرد ، ولى چيزهايى را كه مصرف كرده نمىتواند از او مطالبه نمايد .\r\nمسئله 2836 - طلاق از نظر اسلام بسيار مذموم و ناپسند است و نبايد بخاطر اختلافات خانوادگى و يا هر جهت ديگر جز ضرورت مهم رو به طلاق بياورند .\r\n\r\n","description":"","footnote":"","page_name":" 494 ","page_number":494},
  {"content":"\r\n\r\n\r\nاحكام غصب\r\nغصب آن است كه انسان از روى ظلم ، بر مال ، يا حق كسى مسلط شود ، و اين يكى از گناهان بزرگ است كه اگر كسى انجام دهد ، در قيامت به عذاب سخت گرفتار مىشود . از حضرت پيغمبر اكرم ( ص ) روايت شده است كه هر كس يك وجب زمين از ديگرى غصب كند در قيامت آن زمين را از هفت طبقه آن مثل طوق ، به گردن او مىاندازند .\r\nمسئله 2837 - اگر انسان نگذارد مردم از مسجد و مدرسه و پل و جاهاى ديگرى كه براى عموم ساخته شده استفاده كنند ، حق آنان را غصب نموده ، و همچنين است اگر كسى در مسجد جايى براى خود بگيرد و ديگرى را نگذارد كه از آنجا استفاده نمايد .\r\nمسئله 2838 - چيزى را كه انسان پيش طلبكار گرو مىگذارد ، بايد پيش او بماند كه اگر طلب او را ندهد طلب خود را از آن به دست آورد ، پس اگر پيش از آنكه طلب او را بدهد آن چيز را از او بگيرد ، حق او را غصب كرده است .\r\nمسئله 2839 - تسلط بر اموال عمومى جامعه به نا حق غصب و ظلم بزرگى است و فوراً بايد به متصدى واقعيش تحويل دهد .\r\nمسئله 2840 - مالى را كه نزد كسى گرو گذاشته‌اند ، اگر ديگرى غصب كند صاحب مال و طلبكار مىتوانند چيزى را كه غصب كرده از او مطالبه نمايند ، و چنانچه آن چيز را از او بگيرند ، باز هم در گرو است ، و اگر آن چيز از بين برود و عوض آن را بگيرند ، آن عوض هم مثل خود آن چيز گرو مىباشد .\r\nمسئله 2841 - اگر انسان چيزى را غصب كند ، بايد فوراً به صاحبش برگرداند ، و هر\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nچه بيشتر نگه دارد گناهش بيشتر است و اگر منافعى دارد بايد منافع هر لحظه آن را به صاحبش بدهد . و اگر آن چيز از بين برود ، بايد عوض آن را به او بدهد و همين‌طور عوض منافع آن را .\r\nمسئله 2842 - اگر از چيزى كه غصب كرده منفعتى به دست آيد ، مثلًا از گوسفندى كه غصب كرده ، بره‌اى پيدا شود مال صاحب مال است و نيز اگر خانه‌اى را غصب كرده اگر چه از آن استفاده نكند بايد اجاره آن را بدهد .\r\nمسئله 2843 - اگر كسى نهالى را غصب كند و در زمين خود بكارد ، درخت هر چه نموّ كند و بزرگ شود متعلّق به صاحب نهال است ، و همچنين اگر پيوندى را غصب كند و به درخت خود پيوند بزند بنابر اقوى نموّ و ميوه آن ، مال صاحب پيوند است .\r\nمسئله 2844 - اگر از بچه يا ديوانه چيزى را غصب كند ، بايد آن را به ولى او بدهد ، و اگر بدست خود بچه يا ديوانه دهد و از بين برود ضامن است و بايد عوض آن را بدهد .\r\nمسئله 2845 - هرگاه چند نفر با هم غصب كنند به نسبت ضامن مىباشند ، مثلًا اگر دو نفر با هم چيزى را غصب كنند ، اگر چه هر يك به تنهايى مىتوانسته‌اند آن را غصب نمايند ، هر كدام آنان ضامن نصف آن است ، مگر اين‌كه هر كدام از آنان استيلاى كامل بر آن چيز داشته باشد و هر نحو تصرفى در آن بتواند انجام دهد ، كه در اين صورت هر كدام ضامن همه آن چيز هستند يعنى مالك از هر كدام كه بخواهد همه مال را مىتواند بگيرد .\r\nمسئله 2846 - اگر چيزى را كه غصب كرده با چيز ديگرى ، مخلوط كند ، مثلًا گندمى را كه غصب كرده با جو مخلوط نمايد ، چنانچه جدا كردن آنها ممكن است اگر چه زحمت داشته باشد ، بايد جدا كند و به صاحبش برگرداند . چنان كه اگر مال غصبى را به جاى دورى برده مخارج رساندن بدست مالك به عهده خود اوست .\r\nمسئله 2847 - اگر ظرف طلا و نقره يا چيز ديگرى را كه نگاه داشتنش جايز است ( هر چند استعمال آن حرام است ) غصب كند و خراب نمايد بايد آن را با مزد ساختش به صاحب آن بدهد ، و در صورتى كه مزد ساختن آن كمتر از تفاوت ساخته و نساخته باشد تفاوت قيمت را هم بايد بدهد ، و چنانچه براى اين‌كه مزد ندهد ، بگويد آن را مثل اولش مىسازم مالك مجبور نيست قبول نمايد .\r\nمسئله 2848 - اگر چيزى را كه غصب كرده به طورى تغيير دهد كه از اولش بهتر\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nشود ، مثلًا طلائى را كه غصب كرده گوشواره بسازد ، چنانچه صاحب مال بگويد مال را به همين صورت بده ، بايد به او بدهد و نمىتواند براى زحمتى كه كشيده مزد بگيرد ، بلكه بدون اجازه مالك حق ندارد آن را به صورت اولش در آورد ، و اگر بدون اجازه او آن چيز را مثل اولش كند ، بنابر احتياط واجب بايد مزد ساختن آن را هم به صاحبش بدهد ، و در صورتى كه مزد ساختن كمتر از تفاوت ساخته و نساخته باشد تفاوت قيمت را هم بايد بدهد .\r\nمسئله 2849 - اگر چيزى را كه غصب كرده به طورى تغيير دهد كه از اولش بهتر شود ، و صاحب مال بگويد بايد آن را به صورت اوّل در آورى ، واجب است مزد گرداندن آن را به صورت اوّل بپردازد ، و چنانچه قيمت آن به واسطه تغيير دادن از اولش كمتر شود ، بايد تفاوت آن را به صاحبش بدهد . پس طلائى را كه غصب كرده اگر گوشواره بسازد و صاحب آن بگويد بايد به صورت اولش در آورى ، در صورتى كه بعد از آب كردن قيمت آن از پيش از گوشواره ساختن كمتر شود ، بايد تفاوت آن را بدهد .\r\nمسئله 2850 - اگر در زمينى كه غصب كرده زراعت كند ، يا درخت بنشاند ، زراعت و درخت و ميوه آن مال خود اوست ، و چنانچه صاحب زمين راضى نباشد كه زراعت و درخت در زمين بماند ، كسى كه غصب كرده بايد فوراً زراعت يا درخت خود را اگر چه ضرر نمايد از زمين بكند ، و نيز بايد اجازه زمين را در مدتى كه زراعت و درخت در آن بوده به صاحب زمين بدهد ، و خرابى هايى را كه در زمين پيدا شده ، درست كند ، مثلًا جاى درختها را پر نمايد ، و اگر به واسطه اينها قيمت زمين از اولش كمتر شود ، بايد تفاوت آن را هم بدهد . و نمىتواند صاحب زمين را مجبور كند كه زمين را به او بفروشد ، يا اجاره دهد ، چنان كه صاحب زمين هم نمىتواند او را مجبور كند كه درخت يا زراعت را به او بفروشد .\r\nمسئله 2851 - اگر صاحب زمين راضى شود كه زراعت و درخت در زمين او بماند ، كسى كه آن را غصب كرده ، لازم نيست درخت و زراعت را بكند ولى بايد اجاره آن زمين را از وقتى كه غصب كرده تا وقتى كه صاحب زمين راضى شده بدهد . و پس از آن هم طبق قرار عمل شود .\r\nمسئله 2852 - اگر چيزى را كه غصب كرده از بين برود ، در صورتى كه قيمتى باشد ، مثل حيوان و يا معمول فرشهاى دست بافت كه افراد آن يكنواخت و مثل هم نيستند بلكه به واسطه خصوصيات مختلف معمولًا قيمت آنها تفاوت دارد ، بايد قيمت آن را بدهد ، و\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nچنانچه قيمت بازار آن فرق كرده باشد ، بنابر احتياط واجب بالاترين قيمت از روز غصب تا روز پرداخت را بدهد ، و اگر صاحب مال مىخواسته آن را به قصد سود بيشتر به فروش برساند حتماً بايد بالاترين قيمت از غصب تا پرداخت را بدهد .\r\nمسئله 2853 - اگر چيزى را كه غصب كرده و از بين رفته مثلى باشد مانند حبوبات و پارچه‌ها و ظروف توليدى كارخانجات كه مثل و مانند زياد دارد ، بايد مثل همان چيزى را كه غصب كرده بدهد ، ولى چيزى را كه مىدهد بايد خصوصياتش مثل چيزى باشد كه آن را غصب كرده و از بين رفته است .\r\nمسئله 2854 - اگر چيزى را كه قيمت افراد آن با هم فرق دارد غصب نمايد و از بين برود ، چنانچه در مدتى كه پيش او بوده چاق شده و سپس لاغر شده و آنگاه از بين رفته ، بايد قيمت چاقى را كه از بين رفته بدهد .\r\nمسئله 2855 - اگر چيزى را كه غصب كرده ديگرى از او غصب نمايد و از بين برود ، صاحب مال مىتواند عوض آن را از هر كدام از آنان بگيرد ، و يا از هر كدام مقدارى از عوض آن را مطالبه نمايد ، و اگر از اولى بگيرد مىتواند اولى از دومى مطالبه كند ، و اگر از دومى بگيرد دومى نمىتواند آنچه را داده از اولى مطالبه نمايد ، ولى اگر دومى به اولى برگردانده و پيش او تلف شده ، اولى ديگر نمىتواند از دومى مطالبه كند .\r\nمسئله 2856 - اگر چيزى را كه مىفروشند يكى از شرطهاى معامله در آن نباشد ، مثلًا چيزى را كه بايد با وزن خريد و فروش كنند بدون وزن معامله نمايند ، معامله باطل است . و چنانچه فروشنده و خريدار با قطع نظر از معامله راضى باشند كه در مال يكديگر تصرّف كنند اشكال ندارد ، و گرنه چيزى را كه از يكديگر گرفته‌اند مثل مال غصبى است و بايد آن را به هم برگردانند ، و در صورتى كه مال هر يك در دست ديگرى تلف شود ، چه بداند معامله باطل است چه نداند ، بايد عوض آن را بدهد .\r\nمسئله 2857 - هرگاه مال را از فروشنده بگيرد كه آن را ببيند يا مدتى نزد خود نگهدارد تا اگر پسنديد بخرد ، در صورتى كه آن مال تلف شود بايد عوض آن را به صاحبش بدهد .\r\nمسئله 2858 - كليه عبادات در مكان يا فضاى غصبى بنابر احتياط واجب باطل است ، حتى اگر خاك زير آسفالت يا موزائيك و مانند آن غصب باشد .\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nمسئله 2859 - در خيابان و مانند آن استفاده هايى كه مزاحمت عابرين است جايز نيست ، حتى اگر براى نماز يا تشكيل جلسات مذهبى باشد . و بنابراين قرار دادن اجناس ، بيرون مغازه به حدى كه راه را بر عابرين تنگ كند حرام است ، و بايد نوع عبور نيز رعايت شود ، مثلًا اگر پياده روها براى عابر پياده وقف شده است عبور موتور سوار و غيره در آنها حرام مىباشد . مگر در مواقعى كه هيچگونه مزاحمتى براى عابرين نباشد . و در احكام تخلّى گفته شد كه استفاده از كوچه‌ها و نيز خيابانها براى قضاى حاجت نيز جايز نيست .\r\nمسئله 2860 - اختصاص دادن قسمتى از خيابان عمومى براى شخص خاص و منع ديگران از استفاده آن حرام است ، مگر با قرار داد معيّن با شهرداريهاى تابعه حكومت عدل اسلامى ، آن هم براساس رعايت مصالح عمومى جامعه .\r\nمسئله 2861 - هر گونه مزاحمت ديگران - همسايه و غيره ، در كوچه يا خيابان - جايز نيست ، حتى مزاحمت صوتى به وسيله راديو و بلندگو و امثال آن ، مگر در مواردى كه علم به رضايت باشد يا ضرورتى در كار باشد . ضرورتى كه مجوز ارتكاب حرام باشد .\r\nمسئله 2862 - اعلام اذان در مواقع خود و قرآن قبل از اذان و تبليغ احكام براى ارشاد مردم اگر مردم آن احكام را ندانند ، حكم بالا را ندارد و جايز و گاهى واجب مىباشد چنان كه اعلام عمومى گمشدگان و اعلام نيازهاى عمومى مردم و هر چه كه عموم افراد مايل به اطلاع آن هستند ، اگر از جهات ديگر شرعى ، اشكالى در آن نباشد اشكالى ندارد .\r\nمسئله 2863 - آلوده كردن هوا و آبهاى عمومى به حد كه موجب بيمارى يا ايذاء افراد شود جايز نيست ، و اگر امكان اندازه گيرى ضرر آن باشد موجب ضمان خواهد بود ، حكومت عدل اسلامى مىتواند جريمه هايى به عنوان جبران اين گونه ضررها معيّن نمايد .\r\n\r\n","description":"","footnote":"","page_name":" 499 ","page_number":499},
  {"content":"\r\n\r\n\r\nاحكام مالى كه انسان آن را پيدا مىكند - لقطه -\r\nمسئله 2864 - مالى كه انسان پيدا مىكند اگر نشانه اى نداشته باشد كه به واسطه آن ، صاحبش معلوم شود - مثل سكه پول بدون نشان مخصوص - احتياط واجب آن است كه به اذن حاكم شرع از طرف صاحبش صدقه بدهد ، و اگر خودش مستحق است مىتواند به عنوان صدقه از طرف صاحبش بردارد با اجازه مجتهد جامع الشرايط .\r\nمسئله 2865 - اگر مالى پيدا كند كه نشانه دارد و قيمت آن از 6 / 12 نخود نقره سكه دار كمتر است ، چنانچه صاحب آن ولو اجمالًا معلوم باشد و انسان نداند راضى است يا نه ، نمىتواند بدون اجازه او بردارد ، و اگر صاحب آن ولو به نحو اجمال معلوم نباشد ، اگر در غير حرم خدا پيدا شده است مىتواند به قصد اين‌كه ملك خودش شود بردارد ، و اگر بعد صاحبش پيدا شد بنابر احتياط خود آن و اگر تلف شده عوض آن را به صاحبش بدهد ، و اگر در حرم مكه باشد احتياط واجب اين است كه برندارد .\r\nمسئله 2866 - هرگاه چيزى كه پيدا كرده نشانه اى دارد كه به واسطه آن مىتواند صاحبش را پيدا كند ، در صورتى كه قيمت آن چيز به 6 / 12 نخود نقره سكه دار برسد بايد تا يك سال در محل اجتماعات مردم و جايى كه احتمال مىدهد صاحب آن آنجا باشد اعلان كند ، به نحوى كه عرف مردم بگويند در مدت يك سال مرتبا اعلان كرده است ، و چنانچه از روزى كه آن را پيدا كرده تا يك هفته هر روز و بعد تا يك سال ، هفته‌اى يك مرتبه در محل اجتماع مردم اعلان كند كافى است و در اين حكم فرق نمىكند كه مال مزبور متعلّق به مسلمان باشد يا معلوم است كه مال يك كافر است ولى كافرى است كه در امان حكومت اسلام است .\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nمسئله 2867 - اگر انسان خودش نخواهد اعلان كند مىتواند به كسى كه اطمينان دارد بگويد از طرف او اعلان نمايد . اعلان كتبى هم حكم اعلان لفظى را داشته كفايت مىكند ، در صورتى كه در مركز رفت و آمد باشد و مردم نوعا باسواد باشند و براى بيسوادان خوانده شود .\r\nمسئله 2868 - اگر تا يك سال اعلان كند و صاحب مال پيدا نشود مىتواند يكى از اين چهار كار را بكند 1 - آن را براى خود بردارد ، به قصد اين‌كه هر وقت صاحبش پيدا شد خود آن و اگر تلف شده عوض آن را به او بدهد . 2 - مىتواند آن را براى او نگهدارى كند كه هر وقت پيدا شد به او بدهد ، ولى احتياط مستحب آن است كه 3 - از طرف صاحبش با اذن حاكم شرع صدقه بدهد و 4 - يا آن را به حاكم شرع بدهد .\r\nو اگر آن مال در حرم مكه پيدا شده بنابر احتياط آن را برندارد ، و اگر برداشت بعد از يك سال معرفى آن را براى صاحبش نگه دارد يا آن را صدقه بدهد و يا به حاكم شرع برساند ، و بنابر احتياط واجب نمىتواند براى خودش بردارد .\r\nمسئله 2869 - اگر بعد از آنكه يك سال اعلان كرد و صاحب مال پيدا نشد مال را براى صاحبش نگهدارى كند و از بين برود ، چنانچه در نگهدارى آن كوتاهى نكرده و تعدى ، يعنى استفاده ناحق هم ننموده ، ضامن نيست ، ولى اگر از طرف صاحبش صدقه داده باشد ، يا براى خود برداشته باشد ، در هر صورت ضامن است و ثواب صدقه براى خودش حساب مىشود .\r\nمسئله 2870 - اگر بچه نابالغ چيزى پيدا كند ولى او بايد اعلان نمايد و بعد از يك سال معرفى آن را براى صغير بردارد ، يا براى صاحبش نگه دارد و يا صدقه بدهد يا به حاكم شرع بدهد ، هر كدام براى صغير اصلح باشد .\r\nمسئله 2871 - اگر انسان در بين سالى كه اعلان مىكند از پيدا شدن صاحب مال نا اميد شود ، به نحوى كه اعلان كردن لغو شمرده مىشود احتياط واجب آن است كه آن را با اذن حاكم شرع صدقه بدهد .\r\nمسئله 2872 - اگر در بين سالى كه اعلان مىكند مال از بين برود ، چنانچه در نگهدارى آن كوتاهى كرده ، يا تعدى ، يعنى استفاده ناحق كرده باشد بايد عوض آن را به صاحبش بدهد ، حتى اگر خود صاحب مال هم بداند كه آن شخص تلف نكرده است . بنابر احتياط واجب - و اگر كوتاهى يا تعدى ننموده چيزى بر او واجب نيست .\r\nمسئله 2873 - اگر مالى را كه نشانه دارد و قيمت آن به 6 / 12 نخود نقره سكه دار مىرسد در جايى پيدا كند كه معلوم است به واسطه اعلان صاحب آن پيدا نمىشود مىتواند\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nهمان روز اوّل آن را از طرف صاحبش با اذن مجتهد جامع الشرايط يا كسى كه از طرف او در امور حسبيه اجازه دارد صدقه بدهد ، و چنانچه صاحبش پيدا شود و به صدقه دادن راضى نشود بايد عوض آن را بدهد و ثواب صدقه اى كه داده مال خود او است . چنان كه مىتواند به عنوان امانت نزد خود نگهدارى كند به اميد اين‌كه شايد تصادفا پيدا شود .\r\nمسئله 2874 - اگر چيزى را پيدا كند و به خيال اين‌كه مال خود او است بردارد ، بعد بفهمد مال خودش نبوده ، بايد تا يك سال اعلان نمايد . و همچنين است بنابر احتياط مستحب اگر آن را با پاى خود جابجا كند . ولى ظاهراً پا زدن به آن اين حكم را ندارد گر چه نبايد اين كار را بكند مگر اين‌كه با پا آن را به داخل محل خود منتقل نمايد كه در اين صورت حكم برداشتن را دارد .\r\nمسئله 2875 - لازم نيست موقع اعلان ، جنس چيزى را كه پيدا كرده بگويد بلكه همين قدر كه بگويد : چيزى پيدا كرده ام ، كافى است ، مگر اين‌كه اعلان به اين نحو بى فايده باشد و بهر حال نبايد همه خصوصيات مال را بگويد .\r\nمسئله 2876 - اگر كسى چيزى را پيدا كند و ديگرى بگويد مال من است ، در صورتى بايد به او بدهد كه نشانه‌هاى آن را بگويد به نحوى كه اطمينان پيدا شود كه مال اوست . ولى لازم نيست نشانه هايى را كه بيشتر اوقات صاحب مال هم ملتفت آنها نيست بگويد . بهر حال اطمينان ، لازم و كافى است .\r\nمسئله 2877 - اگر قيمت چيزى كه پيدا كرده به 6 / 12 نخود نقره سكه دار برسد چنانچه اعلان نكند و در مسجد ، يا جاى ديگرى كه محل اجتماع مردم است بگذارد و آن چيز از بين برود ، يا ديگرى آن را بردارد ، كسى كه آن را پيدا كرده ضامن است .\r\nمسئله 2878 - هرگاه چيزى پيدا كند كه اگر بماند فاسد مىشود بايد تا مقدارى كه ممكن است آن را نگهدارد ، بعد بنابر احتياط با اذن حاكم شرع يا كسى كه در امور حسبيه از او اجازه دارد قيمت كند و خودش بردارد يا بفروشد و پولش را نگهدارد ، و اگر صاحب آن پيدا نشد از طرف او صدقه بدهد ، و احتياط واجب آن است كه براى صدقه دادن از حاكم شرع اجازه بگيرد .\r\nمسئله 2879 - صدقهء در اين مسائل را به سيد نيز مىتوان داد .\r\nمسئله 2880 - اگر چيزى را كه پيدا كرده موقع وضو گرفتن و نماز خواندن همراه او باشد ، در صورتى كه قصدش اين باشد كه بدينوسيله آن را حفظ كند تا صاحبش را پيدا كند يا به\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nدستورات ديگر شرع درباره آن عمل كند اشكال ندارد بلكه استفاده اى كه براى حفظ مال بهتر است هر چند به قصد حفظ نباشد ، اشكال ندارد مثلًا انگشتر پيدا شده را هميشه در دست كند .\r\nمسئله 2881 - اگر كفش او را ببرند و كفش ديگرى به جاى آن بگذارند چنانچه بداند كفشى كه مانده مال كسى است كه كفش او را برده ، در صورتى كه از پيدا كردن صاحبش مأيوس و يا برايش مشقّت داشته باشد ، مىتواند به جاى كفش خودش بردارد ، ولى اگر قيمت آن از كفش خودش بيشتر باشد بايد هر وقت صاحب آن پيدا شد زيادى قيمت را به او بدهد ، و چنانچه از پيدا شدن او نا اميد شود ، بايد با اجازه حاكم شرع زيادى قيمت را از طرف صاحبش صدقه بدهد ، و اگر احتمال دهد كفشى كه مانده مال كسى نيست كه كفش او را برده ، در صورتى كه قيمت آن از يك درهم : 6 / 12 نخود نقره سكه دار ، كمتر باشد ، مىتواند براى خود بردارد ، و اگر بيشتر باشد ، بايد تا يك سال اعلان كند و بعد از يك سال احتياطاً از طرف صاحبش با اذن حاكم شرع صدقه بدهد . و اگر يقين دارد كه با اعلان پيدا نمىشود اعلان لازم نيست .\r\nمسئله 2882 - اگر مالى را كه كمتر از 6 / 12 نخود نقره سكه دار ارزش دارد پيدا كند ، قصد تملك نكرده و از آن صرف نظر نمايد و در مسجد يا جاى ديگر بگذارد ، چنانچه كسى آن را بردارد ، براى او هم حكم لقطه را دارد و چون كمتر از درهم است مىتواند براى خود بردارد ، و اگر بعداً صاحبش پيدا شد بنابر احتياط واجب به او بدهد . ولى اگر قصد تملك كرده سپس اعراض نمايد و ديگرى بردارد مىتواند تملك نمايد و ديگر ضامن كسى نيست .\r\nمسئله 2883 - اگر پارچه نزد خياط بماند و صاحب آن نيايد و خياط هم آن را نشناسد و از آمدن او مأيوس باشد مىتواند از طرف صاحبش صدقه بدهد و بنابر احتياط واجب به اجازه مجتهد جامع الشرايط يا كسى كه از طرف او اجازه دارد باشد و همين‌طور است هر چيزى كه نزد صنعتگر و مانند آن مانده باشد .\r\nمسئله 2884 - اگر در هر شهر و محلى جايگاه معينى براى اشياء گمشده معيّن باشد و مردم هم بدانند كه بايد به آنجا رجوع كنند و در آنجا به صورت كتبى اعلانات به ديوار ( مثلا ) الصاق شود و يا در مواقع معيّن اعلام شود و مردم هم مطلع شده در همان مواقع رجوع كنند كفايت مىكند .\r\nمسئله 2885 - برداشتن مال افتاده ( لقطه ) مكروه است مگر در محيطى كه شخص احتمال قوى بدهد كه افراد ناصالح برمى دارند و به وظيفه شرعى هم عمل نمىكنند .\r\n\r\n","description":"","footnote":"","page_name":" 503 ","page_number":503},
  {"content":"\r\n\r\n\r\nاحكام سر بريدن و شكار حيوانات\r\nمسئله 2886 - اگر حيوان حلال گوشت را به دستورى كه بعداً گفته مىشود سر ببرند ، چه وحشى باشد و چه اهلى ، بعد از جان دادن ، گوشت آن حلال و بدن آن پاك است ، ولى بهيمه‌اى كه انسان با آن وطى و نزديكى كرده و يا حيوانى كه نجاستخوار شده ، اگر به دستورى كه در شرع معيّن نموده‌اند آن را استبراء نكرده باشند ، بعد از سربريدن گوشت آن حلال نيست . و همچنين است گوسفندى كه شير خوك خورده تا بزرگ شده است .\r\nمسئله 2887 - حيوان حلال گوشت وحشى مانند آهو و كبك و بز كوهى ، و حيوان حلال گوشتى كه اهلى بوده و بعداً وحشى شده مثل گاو و شتر اهلى كه فرار كرده و وحشى شده است ، اگر به دستورى كه بعداً گفته مىشود آنها را شكار كنند پاك و حلال است ، ولى حيوان حلال گوشت اهلى مانند گوسفند و مرغ خانگى ، و حيوان حلال گوشت وحشى كه به واسطه تربيت كردن اهلى شده است ، با شكار كردن پاك و حلال نمىشود .\r\nمسئله 2888 - حيوان حلال گوشت وحشى در صورتى با شكار كردن پاك و حلال مىشود كه بتواند فرار كند يا پرواز نمايد . بنابراين بچّه آهو كه نمىتواند فرار كند ، و بچّه كبك كه نمىتواند پرواز نمايد ، با شكار كردن پاك و حلال نمىشود . و اگر آهو و بچّه‌اش را كه نمىتواند فرار كند ، با يك تير شكار نمايند آهو حلال و بچّه‌اش حرام است .\r\nمسئله 2889 - حيوان حلال گوشتى كه مانند ماهى خون جهنده ندارد ، اگر به خودى خود بميرد يا به غير دستور شرعى در صيد آن ، عمل شود پاك است ، ولى گوشت آن را نمىشود خورد .\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nمسئله 2890 - حيوان حرام گوشتى كه خون جهنده ندارد ، مانند مار ، با سر بريدن حلال نمىشود ولى مرده آن پاك است ، چه خودش بميرد و چه سر آن را ببرند .\r\nمسئله 2891 - سگ و خوك به واسطه سر بريدن و شكار كردن پاك نمىشوند و خوردن گوشت آنها هم حرام است . و حيوان حرام گوشتى را كه درّنده و گوشتخوار است مانند گرگ و پلنگ ، اگر به دستورى كه گفته مىشود سر ببرند ، يا با تير و مانند آن شكار كنند پاك است ، ولى گوشت آن حلال نمىشود ، و اگر با سگ شكارى آن را شكار كنند ، پاك شدن بدنش هم اشكال دارد .\r\nمسئله 2892 - فيل و خرس و بوزينه و موش ، و همين‌طور حيواناتى كه مانند سوسمار در داخل زمين زندگى مىكنند ، اگر خون جهنده داشته باشند و به خودى خود بميرند نجسند ، بلكه اگر سر آنها را هم ببرند ، يا آنها را شكار نمايند ، پاك شدن بدنشان خالى از اشكال نيست ، ليكن اقوى اين است كه پاك مىشوند .\r\nمسئله 2893 - اگر از شكم حيوان زنده بچّه مرده‌اى بيرون آيد يا آن را بيرون آورند ، خوردن گوشت آن حرام است .\r\n\r\nدستور سر بريدن حيوانات\r\nمسئله 2894 - دستور سر بريدن حيوان آن است كه چهار رگ بزرگ گردن آن را ( يعنى راه غذا ، و راه نفس ، و دو رگ بزرگ نزديك آن دو را ) از پائين برآمدگى زير گلو به طور كامل ببرند . و فقط شكاف دادن آنها بنا بر احتياط واجب كافى نيست .\r\nمسئله 2895 - اگر بعضى از چهار رگ را ببرند و صبر كنند تا حيوان بميرد بعد بقيّه را ببرند فايده ندارد ، بلكه اگر به اين مقدار هم صبر نكنند ولى به طور معمول چهار رگ را پشت سر هم نبرند به نحوى كه عمل واحد حساب شود ، اگر چه پيش از جان دادن حيوان بقيّه رگها را ببرند اشكال دارد .\r\nمسئله 2896 - اگر گرگ ، گلوى گوسفند را به طورى بكند كه از چهار رگى كه در گردن است و بايد بريده شود ، چيزى نماند ، آن حيوان حرام مىشود ، ولى اگر مقدارى از گردن را بكند و چهار رگ باقى باشد ، يا جاى ديگر بدن را بكند ، در صورتى كه گوسفند زنده باشد و به دستورى كه گفته مىشود سر آن را ببرند حلال و پاك مىباشد .\r\n\r\n","description":"","footnote":"","page_name":" 505 ","page_number":505},
  {"content":"\r\n\r\n\r\nشرايط سر بريدن حيوان\r\nمسئله 2897 - سر بريدن حيوان پنج شرط دارد :\r\nاوّل : كسى كه سر حيوان را مىبرد ، چه مرد باشد چه زن ، بايد مسلمان باشد ، و اظهار دشمنى با اهل بيت پيغمبر ( ص ) نكند . خوارج و غلاة نيز كه در حكم كفّارند بنابر احتياط واجب نمىتوانند ذبح كنند ، و بچّه مسلمان هم اگر مميّز باشد ، يعنى خوب و بد را بفهمد ، مىتواند سر حيوان را ببرد .\r\nدوّم : بنا بر احتياط سر حيوان را با چيزى ببرند كه از آهن باشد ، ولى اگر فلزّ ديگرى هم مثل آهن يا تيزتر از آن باشد اشكال ندارد ، بنابراين استيل تيز نيز كافى است ، ولى چنانچه آهن و مانند آن پيدا نشود و طورى باشد كه اگر سر حيوان را نبرند مىميرد ، با چيز تيزى كه چهار رگ آن را جدا كند مانند شيشه و سنگ تيز هم ، مىشود سر آن را بريد .\r\nسوّم : در موقع سر بريدن ، جلو بدن حيوان رو به قبله باشد ، و كسى كه مىداند بايد رو به قبله سر ببرد ، اگر عمداً حيوان را رو به قبله نكند ، حيوان حرام مىشود ، ولى اگر فراموش كند ، يا مسئله را نداند ، يا قبله را اشتباه كند ، يا نداند قبله كدام طرف است و نتواند بپرسد و ناچار به ذبح باشد يا نتواند حيوان را رو به قبله كند ، اشكال ندارد .\r\nچهارم : وقتى مىخواهد سر حيوان را ببرد ، يا كارد به گلويش بگذارد ، به نيّت سر بريدن ، نام خدا را ببرد ، و همينقدر كه بگويد : بسم اللّه ، كافى است و بنابر احتياط واجب به همين صورت « بِسم اللّه » باشد نه « سبحان اللّه و الحمدللّه و . . . » و اگر بدون قصد سر بريدن ، نام خدا را ببرد ، آن حيوان پاك نمىشود و گوشت آن هم حرام است ، ولى اگر از روى فراموشى نام خدا را نبرد اشكال ندارد ، و مستحب است تا پايان كار ذبح هر وقت يادش آمد بگويد : « بِسْم اللّه عَلى اوّلِه وَ آخِره »\r\nپنجم : حيوان بعد از سر بريدن حركتى بكند ، اگر چه مثلًا چشم يا دم خود را حركت دهد ، يا پاى خود را به زمين زند كه معلوم شود زنده بوده .\r\n\r\nدستور كشتن شتر\r\nمسئله 2898 - اگر بخواهند شتر را بكشند كه بعد از جان دادن پاك و حلال باشد ، بايد با پنج شرطى كه براى سر بريدن حيوانات گفته شد ، كارد يا چيز ديگرى را كه از آهن - يا برنده‌هاى فلزّى ديگر - و برنده باشد ، در گودى بين گردن و سينه‌اش فرو كنند .\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nمسئله 2899 - وقتى مىخواهند كارد را به گردن شتر فرو ببرند ، بهتر است كه شتر ايستاده باشد ، ولى اگر در حالى كه زانوها را به زمين زده ، يا به پهلو خوابيده و جلو بدنش رو به قبله است ، كارد را در گودى گردنش فرو كنند اشكال ندارد .\r\nمسئله 2900 - اگر به جاى اين‌كه كارد در گودى گردن شتر فرو كنند سر آن را ببرند ، يا گوسفند و گاو و مانند اينها را مثل شتر كارد در گودى گردنشان فرو كنند ، گوشت آنها حرام و بدن آنها نجس است ، ولى اگر چهار رگ شتر را ببرند و تا زنده است به دستورى كه گفته شد كارد در گودى گردنش فرو كنند گوشت آن حلال و بدن آن پاك است . و نيز اگر كارد در گودى گردن گاو يا گوسفند و مانند اينها فرو كنند و تا زنده است سر آن را به دستورى كه گفته شد ببرند حلال و پاك مىباشد .\r\nمسئله 2901 - اگر حيوانى سركش شود ، يا مثلًا در چاه بيفتد و احتمال بدهند كه در آنجا بميرد ، و كشتن آن به دستور شرع ممكن نباشد ، چنانچه با چيزى مثل شمشير كه به واسطه تيزى آن بدن زخم مىشود به بدن حيوان زخم بزنند كه خون جارى شده و در اثر آن جان بدهد حلال مىشود ، و رو به قبله بودن آن لازم نيست ، ولى بايد شرطهاى ديگرى را كه براى سر بريدن حيوانات گفته شد دارا باشد .\r\nمسئله 2902 - اگر چند گوسفند يا مرغ يا حيوانات ديگر - كم يا زياد - را يك جا به وسيله دستگاههاى برقى و تيغه ماشينى سر ببرند و شرايط ذبح رعايت شودكافى است ، و شروع ذبح بايد با « بِسم اللّه » باشد . اگر تدريجا كشته مىشوند بايد علاوه بر « بِسم اللّه » اوّل ، هنگام برخورد تيغه با حيوان نيز « بِسم اللّه » گفته شود ، و هنگام برخورد تيغه ماشين بايد حيوان رو به قبله باشد .\r\nمسئله 2903 - گوشتها يا مرغهاى سر بريده‌اى كه از بلاد كفر مىآورند ، محكوم به حرمت است ، مگر آنكه ذبح شرعى آنها ثابت شود . و يا اينجا از دست مسلمان تحويل گرفته شود و احتمال دهيم كه او تحقيق و دقّت در شرعيّت ذبح نموده باشد ، ولى به هر حال نجاستشان معلوم نيست بلكه ظاهراً پاك مىباشند گرچه احتياط در اجتناب است .\r\n\r\nچيزهايى كه موقع سر بريدن حيوانات مستحب است\r\nمسئله 2904 - چند چيز در ذبح حيوانات مستحب است :\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nاوّل : « موقع سر بريدن گوسفند ، دو دست و يك پاى آن را ببندند و پاى ديگرش را باز بگذارند ، و موقع سر بريدن گاو ، چهار دست و پايش را ببندند و دم آن را باز بگذارند ، و موقع كشتن شتر ، دو دست آن را از پائين تا زانو ، يا تا زير بغل به يكديگر ببندند و پايهايش را باز بگذارند . » و مرغ را بعد از سر بريدن رها كنند تا پر و بال بزند .\r\nدوّم : كسى كه حيوان را مىكشد رو به قبله باشد بلكه احوط است .\r\nسوّم : « پيش از كشتن حيوان آب جلوى آن بگذارند\r\nچهارم : كارى كنند كه حيوان كمتر اذيّت شود ، مثلًا كارد را خوب تيز كنند و با سرعت سر حيوان را ببرند .\r\nبرخى از اين مستحبات دليل روشنى ندارد ، ولى عمل به آنها به قصد احتمال امر الهى ثواب دارد .\r\nمسئله 2905 - مىگويند برخى ماشين‌هاى كشتار اخير طورى تهيّه شده كه از پشت سر مىبرد و به حلقوم كه مىرسد آن را نمىبرد ، و با چرخش دستگاه به وسيله قسمت ديگر دستگاه ، حلقوم و محتويات داخل شش‌ها از طريق حلقوم بيرون كشيده و حلقوم كنده مىشود ، اگر چهار رگ مخصوص بريده نشود و با ديگر محتويات كنده شود اشكال دارد .\r\n\r\nچيزهايى كه در كشتن حيوانات مكروه است\r\nمسئله 2906 - چند چيز در كشتن حيوانات مكروه است :\r\nاوّل : آنكه كارد را زير حلقوم فرو كنند و به طرف بالا بياورند كه حلقوم از پشت آن بريده شود .\r\nدوّم : در جايى حيوان را بكشند كه حيوان ديگر آن را ببيند .\r\nسوّم : در شب يا پيش از ظهر روز جمعه سر حيوان را ببرند ، ولى در صورت احتياج عيبى ندارد .\r\nچهارم : خود انسان حيوانى را كه پرورش داده است بكشد .\r\nو احتياط واجب آن است كه پيش از جان دادن كامل ، پوست حيوان را نكنند و اگر كندند از آن نخورند ، و همچنين پيش از جان دادن كامل مغز حرام را كه در تيره پشت است نبرند و سر حيوان را از بدنش جدا نكنند ، ولى با اين عمل حيوان حرام نمىشود ، و اگر به واسطه غفلت يا تيزى كارد بىاختيار سر جدا شد اشكالى نيست .\r\n\r\n","description":"","footnote":"","page_name":" 508 ","page_number":508},
  {"content":"\r\n\r\nمسئله 2907 - شوك دادن - الكتريكى و غيره - به حيوان براى اين‌كه احساس درد نكند اشكالى در ذبح ايجاد نمىكند ، به شرط اين‌كه هنوز حيوان زنده باشد .\r\n\r\nاحكام شكار با اسلحه\r\nمسئله 2908 - اگر حيوان حلال گوشت وحشى را با اسلحه شكار كنند با پنج شرط حلال و بدنش پاك است .\r\nاوّل : آنكه اسلحه شكار مثل كارد و شمشير ، برنده باشد ، يا مثل نيزه و تير ، تيز باشد كه به واسطه تيز بودن ، بدن حيوان را پاره كند . و اگر به وسيله دام يا چوب و سنگ و مانند اينها حيوانى را شكار كنند پاك نمىشود و خوردن آن هم حرام است مگر اين‌كه آن را زنده دريابند و ذبح كنند ، و اگر حيوانى را با تفنگ شكار كنند چنانچه گلوله آن تيز باشد كه در بدن حيوان فرو رود و آن را پاره كند پاك و حلال است . و همين‌طور اگر گلوله تيز نباشد ولى با فشار در بدن حيوان فرو رود و آن را پاره كند ، ولى اگر فقط به واسطه حرارتش بدن حيوان را بسوزاند و در اثر سوزاندن ، حيوان بميرد پاك و حلال بودنش مشكل است .\r\nدوّم : كسى كه شكار مىكند بايد مسلمان باشد هر چند طفل باشد البتّه مميّز ، و اگر كافر يا كسى كه اظهار دشمنى با اهل بيت پيغمبر ( ص ) مىكند ، حيوانى را شكار نمايد ، آن شكار حلال نيست . و همين‌طور غلاة و خوارج - بنا بر احتياط واجب - .\r\nسوّم : اسلحه را براى شكار كردن حيوان به كار برد ، و اگر مثلًا جايى را نشان كند و اتفاقا به حيوانى بخورد و آن را بكشد ، آن حيوان پاك نيست و خوردن آن هم حرام است .\r\nچهارم : در وقت به كار بردن اسلحه نام خدا را ببرد ، و چنانچه عمداً نام خدا را نبرد شكار حلال نمىشود ، ولى اگر فراموش كند اشكال ندارد .\r\nپنجم : وقتى به حيوان برسد كه مرده باشد ، يا اگر زنده است به اندازه سر بريدن آن وقت نباشد ، و چنانچه به اندازه سر بريدن وقت باشد و سر حيوان را نبرد تا بميرد حرام است .\r\nمسئله 2909 - اگر دو نفر حيوانى را شكار كنند ، و يكى از آنان مسلمان و ديگرى كافر باشد ، يا يكى از آن دو نام خدا را ببرد و ديگرى عمداً نام خدا را نبرد ، آن حيوان حلال نيست .\r\nمسئله 2910 - اگر بعد از آنكه حيوانى را تير زدند مثلًا در آب بيفتد ، و انسان بداند كه حيوان به واسطه تير و افتادن در آب جان داده ، حلال نيست ، بلكه اگر شكّ كند كه فقط براى تير بوده يا نه ، حلال نمىباشد .\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nمسئله 2911 - اگر با سگ غصبى يا اسلحه غصبى حيوانى را شكار كند ، شكار حلال است و مال خود او مىشود ، ولى گذشته از اين‌كه گناه كرده بايد اجرت اسلحه يا سگ را به صاحبش بدهد .\r\nمسئله 2912 - اگر با شمشير يا چيز ديگرى كه شكار با آن صحيح است با شرطهايى كه در مسئله 2873 گفته شده ، عضوى از حيوان مانند دست يا پاى آن را جدا كنند ، پس اگر حيوان تا مدّتى زنده بماند عضو جدا شده نجس و حرام است ، و همچنين است بنابر احتياط اگر حيوان در حال جان كندن باشد و يا مرده باشد ، ولى اگر با آن حيوانى را دو قسمت كنند ، و سر و گردن در يك قسمت بماند و انسان وقتى برسد كه حيوان جان داده باشد ، هر دو قسمت حلال است اگر به همين قطع كردن جان داده باشد ، و اگر حيوان زنده باشد و وقت تنگ باشد براى سر بريدن به آداب شرع ، بنا بر احتياط واجب قسمتى كه سر و گردن ندارد حرام ، و قسمتى كه سر و گردن دارد حلال است ، و اگر وقت باشد براى سر بريدن ، آن قسمت كه در آن سر نيست حرام است و آن قسمت ديگر اگر سر آن را به دستورى كه در شرع معيّن شده ببرند حلال و گرنه آن هم حرام مىباشد .\r\nمسئله 2913 - اگر با چوب يا سنگ يا چيز ديگرى كه شكار با آن صحيح نيست حيوانى را دو قسمت كنند ، قسمتى كه سر و گردن ندارد حرام است و قسمتى كه سر و گردن دارد ، اگر زنده باشد ، و سر آن را به دستورى كه در شرع معيّن شده ببرند حلال و گرنه آن هم حرام مىباشد .\r\nمسئله 2914 - اگر حيوانى را شكار كنند ، يا سر ببرند و بچّه زنده‌اى از آن بيرون آيد ، چنانچه آن بچّه را به دستورى كه در شرع معيّن شده سر ببرند حلال و گرنه حرام مىباشد .\r\nمسئله 2915 - اگر حيوانى را شكار كنند يا سر ببرند و بچّه مرده‌اى از شكمش بيرون آورند ، چنانچه خلقت آن بچّه كامل باشد و مو يا پشم در بدنش روئيده باشد و در اثر كشتن مادرش مرده باشد پاك و حلال است ، ولى اگر پيش از كشتن مادرش مرده باشد نجس و حرام است .\r\n\r\nشكار با سگ شكارى\r\nمسئله 2916 - اگر سگ شكارى ، حيوان وحشى حلال گوشتى را شكار كند پاك بودن و حلال بودن آن حيوان هفت شرط دارد :\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nاوّل : سگ به طورى تربيت شده باشد كه هر وقت آن را براى گرفتن شكار بفرستند برود ، و هر وقت از رفتن منع كنند بايستد ، ولى اگر در وقت نزديك شدن به شكار با جلوگيرى نايستد مانع ندارد . و احتياط واجب آن است كه اگر عادت دارد كه پيش از رسيدن صاحبش شكار را مىخورد از شكار او اجتناب كنند ، ولى اگر خون آن را بنوشد يا گاهى شكار را بخورد اشكال ندارد .\r\nدوّم : صاحبش آن را بفرستد ، و اگر از پيش خود دنبال شكار رود و حيوانى را شكار كند خوردن آن حيوان حرام است ، بلكه اگر از پيش خود دنبال شكار رود و بعداً صاحبش بانگ بزند كه زودتر آن را به شكار برساند اگر چه به واسطه صداى صاحبش شتاب كند - بطورى كه فرمان صاحبش فقط در سرعت او اثر بكند - بنا بر احتياط واجب بايد از خوردن آن شكار خوددارى نمايد .\r\nسوّم : كسى كه سگ را مىفرستد بايد مسلمان باشد هر چند طفل مميّز ، و اگر كافر يا كسى كه اظهار دشمنى با اهل بيت پيغمبر ( ص ) مىكند سگ را بفرستد ، شكار آن حرام است . و همين‌طور غلاة و خوارج كه در حكم كفّار هستند .\r\nچهارم : وقت فرستادن سگ ، نام خدا را ببرد ، و اگر عمداً نام خدا را نبرد ، آن شكار حرام است ، ولى اگر از روى فراموشى باشد اشكال ندارد ، و بنا بر احتياط واجب در اين صورت پيش از رسيدن سگ به شكار بسم‌اللّه بگويد . و اگر وقت فرستادن سگ نام خدا را عمداً نبرد و پيش از آنكه سگ به شكار برسد نام خدا را ببرد بنابر احتياط واجب بايد از آن شكار اجتناب نمايد .\r\nپنجم : شكار به واسطه زخمى كه از دندان سگ پيدا كرده بميرد ، پس اگر سگ ، شكار را خفه كند ، يا شكار از دويدن يا ترس بميرد حلال نيست .\r\nششم : صيّاد تند يا به نحو متعارف به طرف صيد حركت كند .\r\nهفتم : كسى كه سگ را فرستاده ، وقتى برسد كه حيوان مرده باشد ، يا اگر زنده است به اندازه سر بريدن آن وقت نباشد ، و چنانچه وقتى برسد كه به اندازه سر بريدن وقت باشد ، مثلًا حيوان چشم يا دم خود را حركت دهد ، يا پاى خود را به زمين بزند ، چنانچه سر حيوان را نبرد تا بميرد حلال نيست .\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nمسئله 2917 - كسى كه سگ را فرستاده اگر وقتى برسد كه بتواند سر حيوان را ببرد ، چنانچه به طور معمول و يا با شتاب بيشتر كارد - يا وسيله ديگر - را بيرون آورد ولى وقت سر بريدن بگذرد و آن حيوان بميرد حلال است ، ولى اگر مثلًا به واسطه تنگ بودن غلاف يا چسبندگى آن بيرون آوردن كارد طول بكشد و وقت بگذرد بنا بر احتياط واجب حلال نمىشود . و همين‌طور اگر چيزى همراه او نباشد كه با آن سر حيوان را ببرد و صبر كند سگ حيوان را بكشد ، ولى اگر به علّت همراه نداشتن كارد و مانند آن ، از اوّل به طرف شكار حركت نكند و صبر كند يا فرمان دهد كه سگ او را بكشد كشتن سگ كفايت مىكند . و پاك و حلال است .\r\nمسئله 2918 - اگر چند سگ را بفرستد و با هم حيوانى را شكار كنند ، چنانچه همه آنها داراى شرطهايى كه در مسئله 2881 گفته شد بوده‌اند ، شكار حلال است ، و اگر يكى از آنها داراى آن شرطها نبوده ، شكار حرام است .\r\nمسئله 2919 - اگر سگ را براى شكار حيوانى بفرستد و آن سگ حيوان ديگرى را شكار كند ، آن شكار حلال و پاك است . و نيز اگر آن حيوان را با حيوان ديگرى شكار كند ، هر دوى آنها حلال و پاك مىباشند .\r\nمسئله 2920 - اگر چند نفر با هم سگ را بفرستند و يكى از آنها كافر باشد ، يا عمداً نام خدا را نبرد ، آن شكار حرام است . و نيز اگر يكى از سگهايى را كه فرستاده‌اند به طورى كه در مسئله 2881 گفته شد تربيت شده نباشد ، آن شكار حرام مىباشد .\r\nمسئله 2921 - اگر باز ، يا حيوان ديگرى غير سگ شكارى ، حيوانى را شكار كند ، آن شكار حلال نيست ، ولى اگر وقتى برسند كه حيوان زنده باشد و به دستورى كه در شرع معيّن شده سر آن را ببرند حلال است .\r\n\r\nصيد ماهى\r\nمسئله 2922 - از حيوانات دريا فقط ماهى فلس دار حلال است ، هر چند فلس كمى داشته باشد و سست هم باشد كه با مختصر تماسّى با هر جسم بريزد . حتّى اگر با چشم عادى فلس تشخيص داده نشود و فقط با چشم مسلّح ديده شود نيز حلال مىباشد .\r\n\r\n","description":"","footnote":"","page_name":" 512 ","page_number":512},
  {"content":"\r\n\r\nمسئله 2923 - اگر ماهى فلس دار را زنده از آب بگيرند و بيرون آب جان دهد پاك و خوردن آن حلال است ، و چنانچه در آب بميرد پاك است ولى خوردن آن حرام مىباشد ، و اگر تور ماهىگيرى را در آب بيندازند و بعضى از ماهيها پس از افتادن به تور در تور در ميان آب بميرند بنا بر احتياط واجب پاك ولى حرام است ، ولى اگر هنگام خارج كردن بيرون آب بميرند حلال مىباشد . و امّا ماهى بىفلس را اگر چه زنده از آب بگيرند و بيرون آب جان دهد پاك ولى حرام است .\r\nمسئله 2924 - اگر ماهى از آب بيرون بيفتد ، يا موج آن را بيرون بيندازد ، يا آب فرو رود و ماهى در خشكى بماند ، چنانچه پيش از آنكه بميرد ، با دست يا به وسيله ديگر كسى آن را بگيرد ، بعد از جان دادن حلال است .\r\nمسئله 2925 - كسى كه ماهى را صيد مىكند ، لازم نيست مسلمان باشد و در موقع گرفتن ، نام خدا را ببرد ولى بايد معلوم باشد كه آن را زنده گرفته‌اند و در خارج آب مرده است .\r\nمسئله 2926 - ماهى مرده‌اى كه معلوم نيست آن را زنده از آب گرفته‌اند يا مرده ، چنانچه در دست مسلمان باشد حلال است ، و اگر در دست كافر باشد ، اگر چه بگويد آن را زنده گرفته‌ام حرام مىباشد ، مگر اين‌كه يقين حاصل شود يا دو شاهد عادل شهادت دهند كه خارج از آب مرده است .\r\nمسئله 2927 - كنسرو ماهى كه از بلاد كفر مىآورند اگر احراز نشود كه ماهى آن زنده از آب گرفته شده يا در آب مرده است خوردن آن جايز نيست . مگر اين‌كه اينجا از دست مسلمان گرفته شود و احتمال دهيم كه او دقّت در صيد آن كرده است .\r\nمسئله 2928 - خوردن ماهى زنده حرام نيست گرچه بهتر است خورده نشود مگر در ضرورت .\r\nمسئله 2929 - اگر ماهى را كه هنوز كاملًا جان نداده بريان كنند ، يا در بيرون آب پيش از جان دادن بكشند ، خوردن آن حرام نمىشود .\r\nمسئله 2930 - اگر ماهى را بيرون آب دو قسمت كنند و يك قسمت آن در حالى كه زنده است در آب بيفتد ، خوردن قسمتى را كه بيرون آب مانده اشكال دارد .\r\nمسئله 2931 - ميگو كه روبيان نيز ناميده مىشود از انواع حيوانات حلال آبى مىباشد ، و در اسلام از انواع ماهيان فلس‌دار و خوردن هر نوع آن بىاشكال است .\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nمسئله 2932 - خرچنگ و قورباغه و انواع سوسمار و سقنقور - كه مىگويند در كناره‌هاى رود نيل يافت مىشود و براى برخى معالجات به كار مىرود - و انواع اسب و هر گونه حيوانات ديگر آبى حرام مىباشد ، و همين‌طور انواع نهنگ و انواع ماهىهاى بىفلس و انواع صدف و سائر نرم‌تنان دريايى حرام مىباشد .\r\nمسئله 2933 - غير از خوردن ، استفاده‌هاى ديگر از حيوانات حرام‌گوشت دريايى ، از پوست و گوشت و چربى و . . . آنها اشكال ندارد و اگر اين حيوانات در آبهاى كشورهاى اسلامى هستند و اموالى براى جامعه اسلامى حساب مىشوند نبايد مجّانا در اختيار ديگران قرار داده شود و بنابر اين حيازت و فروش آنها براى ساير استفاده‌ها جايز مىباشد ، چنان كه كنسرو آنها براى پيروان ساير مذاهب نيز ظاهراً جايز باشد .\r\n\r\n","description":"","footnote":"","page_name":" 514 ","page_number":514},
  {"content":"\r\n\r\n\r\nاحكام خوردنىها و آشاميدنىها\r\nمسئله 2934 - چنان كه گفته شد از حيوانات دريايى ، فقط ماهى فلس‌دار حلال است هر چند كم و يا به واسطه عوارضى فلس آن ريخته باشد ، ولى بدانيم كه فلس داشته است . چنانچه بعضى از اقسام آن فقط در كنار گوششان قدرى فلس نمايان است .\r\nمسئله 2935 - تخم ماهى حلال ، حلال و تخم ماهى حرام ، حرام است .\r\nمسئله 2936 - از چهارپايان اهلى ، گوشت شتر و گاو و گوسفند حلال و گوشت اسب و قاطر و الاغ كراهت دارد . و از حيوانات بيابانى و وحشى ، گوشت آهو و گوزن و گاو وحشى و قوچ و بز كوهى و گوره خر حلال است .\r\nمسئله 2937 - حيوان اهلى حلال ، از سه راه حرام گوشت مىشود :\r\nاوّل : اين‌كه جلّال باشد ، يعنى خوراك آن بر حسب عادت منحصر به مدفوع انسان باشد ، كه در اين صورت گوشت و شير آن حرام و بنابر احتياط واجب بول و فضله و عرق آن نجس مىشود .\r\nدوّم : اين‌كه انسان با حيوان نزديكى كند و عمل جنسى انجام دهد . در اين صورت گوشت و شير آن بلكه بنابر احتياط نسل آن نيز حرام مىشود ، و نيز بنابر احتياط واجب بول و فضلهء آن نجس است .\r\nسوّم : برّه و بزغاله و گوساله‌اى كه از شير خوك بخورد تا نموّ كند و استخوانش محكم شود گوشت و شير و نسلش حرام مىشود ، و بنابر احتياط واجب بول و فضله آن نيز نجس است ، ولى اگر از شير انسان بخورند تا بزرگ شوند گوشت و شيرشان حرام نمىشود بلكه كراهت دارد .\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nمسئله 2938 - حيوان جلّال را اگر بخواهند حلال شود بايد آن را استبراء كنند ، يعنى تا مدّتى آن را از خوردن نجاست باز دارند و به آن غذاى پاك بدهند ، به نحوى كه ديگر نگويند جلّال است ، و بنابر احتياط واجب شتر را چهل روز ، و گاو را سى روز و بهتر است چهل روز ، و گوسفند را ده روز و بهتر است چهارده روز ، و مرغابى را پنج روز و بهتر است هفت روز ، و مرغ خانگى را سه روز ، و ماهى را يك شبانه روز استبراء كنند .\r\nمسئله 2939 - حيوان چهارپايى را كه انسان با آن نزديكى كرده اگر معمولًا از گوشت و شير آن استفاده مىشود ، مانند شتر و گاو و گوسفند ، بايد آن را بدون تأخير بكشند و گوشت آن را بسوزانند ، و كسى كه اين عمل زشت را انجام داده بايد پول آن را به صاحبش بدهد ، و اگر معمولًا از آن استفاده سوارى مىشود مانند اسب و قاطر و الاغ بايد آن را به شهر ديگر ببرند و در آنجا به فروش برسانند ، و كسى كه عمل را انجام داده خسارت آن را بپردازد ، و اگر اين حيوان بين حيوانات ديگر مخلوط و مشتبه شده ، بايد به وسيله قرعه آن را معيّن كنند . و اگر حيوان ، نه براى سوارى و نه از گوشت و شير آن استفاده مىشود مانند سگ و خرس و . . . گرچه عمل حرام و تعزير دارد ليكن حكم بالا را ندارد .\r\nمسئله 2940 - گوشت و شير حيوان نجس ، مانند سگ و خوك ، حرام است ، و همچنين گوشت و شير حيوانات درنده كه معمولًا نيش و چنگال دارند مانند شير و پلنگ و يوزپلنگ و گرگ و كفتار و شغال و روباه و گربه ، و همچنين است حيواناتى كه به عنوان حيوان مسخ شده شمرده شده‌اند مانند فيل و خرس و بوزينه و خرگوش ، و همچنين است خوردن حشرات مانند موش و سوسمار و مار و مارمولك و عقرب و سوسك و زنبور و مور و مگس و پشه و شب پره و انواع كرم‌ها .\r\nمسئله 2941 - گوشت پرندگانى كه داراى چنگال هستند و درّنده مىباشند حرام است ، مانند باز و عقاب و كركس و شاهين و امثال اينها ، و همچنين است بنا بر احتياط واجب انواع كلاغ ، ولى گوشت پرندگانى مانند انواع كبوتر و قمرى و كبك و تيهو و قطا و مرغ‌هاى خانگى و انواع گنجشگ و بلبل و سار و چكاوك و امثال اينها حلال است ، و گوشت پرستو حلال ولى كشتن آن مكروه است ، و در هدهد احوط وجوبى اجتناب است .\r\nمسئله 2942 - در برخى نقاط برخى از انواع ملخ را مىخورند ، اگر از اجزاء نفرت‌انگيز و حرام آن مثل فضله و خون پرهيز شود از نظر شرعى حرام نمىباشد . اگر ملخ را با دست يا به\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nوسيله ديگرى زنده بگيرند ، بعد از جان دادن خوردن آن حلال است ، و لازم نيست كسى كه آن را مىگيرد مسلمان باشد و در موقع گرفتن ، نام خدا را ببرد ، ولى اگر ملخ مرده‌اى در دست كافر باشد و معلوم نباشد كه آن را زنده گرفته يا نه ، اگر چه بگويد زنده گرفته‌ام حلال نيست ، مگر اين‌كه يقين حاصل شود يا دو شاهد عادل شهادت دهند كه راست مىگويد .\r\nمسئله 2943 - خوردن ملخى كه بال در نياورده و نمىتواند پرواز كند حرام است .\r\nمسئله 2944 - معمولًا پرندگان حلال گوشت از حرام گوشت به دو راه شناخته مىشوند :\r\nاوّل : اين‌كه هنگام پرواز ، بال زدن آنها بيشتر از صاف نگه داشتن بال باشد . پس پرنده‌اى كه بيشتر بال را صاف نگه مىدارد حرام است .\r\nدوّم : آنچه سنگدان يا چينه‌دان يا انگشت جدايى مانند شست انسان دارد حلال و آنچه اينها را ندارد حرام است .\r\nمسئله 2945 - تخم مرغهاى حلال ، حلال و تخم مرغهاى حرام ، حرام است ، و اگر مشتبه باشد تخم‌هايى كه دو طرف آن مساوى است حرام است و تخم‌هايى كه يك طرف آن باريك‌تر است حلال است .\r\nمسئله 2946 - اگر چيزى را كه روح دارد از حيوان زنده جدا نمايند ، مثلًا دنبه يا مقدارى گوشت از گوسفند زنده ببرند ، نجس و حرام مىباشد .\r\nمسئله 2947 - پانزده چيز از حيوانات حلال گوشت حرام است : 1 - خون . 2 - فضله 3 - نرى . 4 - فرج . 5 - بچّه‌دان . 6 - هرگونه غدّه كه آن را دشول مىگويند و معمولًا به اندازه يك فندق مىباشد . 7 - تخم كه آن را دنبلان مىگويند . 8 - مهره مغز كه دانه‌اى خاكسترى رنگ در وسط مغز سر است و به اندازه نخود مىباشد . 9 - مغز حرام كه در ميان تيره پشت است . 10 - پى كه در دو طرف گردن و تيره پشت است . 11 - زهره دان . 12 - سپرز ( طحال ) . 13 - بول دان ( مثانه ) . 14 - عدسى و سياهى چشم . 15 - عصبى كه در ميان سم است و به آن ذات الاشاجع مىگويند ، ولى حكم به حرمت در بعضى از اينها از باب احتياط واجب است ، چنان كه همه اينها هم در همه حيوانات وجود ندارد بخصوص پرندگان . و بنا بر احتياط مستحب از دو گوش قلب هم اجتناب شود . چنان كه خوردن قلوه‌ها هم كراهت دارد .\r\nمسئله 2948 - در ماهى و ملخ فقط فضله و خون بنا بر احتياط واجب حرام است .\r\n\r\n","description":"","footnote":"","page_name":" 517 ","page_number":517},
  {"content":"\r\n\r\nمسئله 2949 - خوردن چيزهاى نجس ، و همچنين خوردن هر چيز پليد كه طبيعت انسان از آن متنفّر است مثل فضولات حيوانات و آب بينى بيرون آمده از بينى و خلط سينه بيرون آمده از دهان ، و امثال اينها هر چند كه پاك باشد حرام است ولى اگر پاك باشد و مقدارى از آن به طورى با چيز حلال مخلوط شود كه در نظر مردم نابود حساب شود ، خوردن آن اشكال ندارد .\r\nمسئله 2950 - خوردن خاك و گل حرام است ولى خوردن كمى از تربت حضرت سيّدالشّهداء ( ع ) ( حتّى اگر به اندازه يك نخود متوسّط ) براى شفاء ، و خوردن گل داغستان و گل ارمنى براى معالجه اگر علاج منحصر به خوردن اينها باشد اشكال ندارد .\r\nمسئله 2951 - اگر يقين ندارد كه خاك معيّنى ، تربت قبر سيّدالشّهداء ( ع ) باشد ، بهتر است در مقدارى آب حل كند بطورى كه مستهلك در آب شود و به قصد شفاء بخورد .\r\nمسئله 2952 - خوردن چيزى كه براى انسان ضرر مهمّى دارد حرام است و همين‌طور استعمال دخانيات به اندازه‌اى كه موجب ضرر حتمى مهمّى چون بيمارىهاى خطرناك ريوى و غيره شود حرام مىباشد .\r\nمسئله 2953 - به حسب روايات متعدّد در باقيمانده آبى كه مؤمن كامل - كه قابليّت تبرّك به او هست - خورده است شفاء قرار داده شده است . چنان كه از قديم هم متديّنين به نيم خورده آب بزرگان دين تبرّك مىجسته‌اند . و همچنين در آب زمزم شفاء نهاده شده است . و همين‌طور در خوردن از آب باران نيز تأكيد شده و در روايتى از حضرت امير ( ع ) آمده كه بدن را پاك و براى رفع بيماريها مفيد است . ولى از خوردن تگرگ نهى شده است يعنى كراهت دارد . در روايتى دستور داده شده كه آب باران را پيش از آنكه به زمين بخورد در ظرف تميزى بريزند و 70 مرتبه سوره حمد و توحيد و معوّذتين بر آن بخوانند و بامداد و شبانگاه از آن بخورند . بديهى است منظور اين نيست كه همه امراض و در همه حالات به وسيله اينها خوب مىشود و نيازى به طبيب هم نيست بلكه مثل بسيارى چيزهاى - البتّه مهمّتر - مىتوانند مفيد بوده و موجب رفع كسالت شوند .\r\nمسئله 2954 - در روايات متعدّدى بر استفاده از آب فرات تأكيد شده است ، و در يك روايت از امام صادق ( ع ) است كه فرمود : اگر بين ما و فرات تا چند ميل - هر ميل قدرى بيش از يك و نيم كيلومتر - هم فاصله بود آب فرات مىآورديم و به آن تبرّك مىجستيم .\r\n\r\n","description":"","footnote":"","page_name":" 518 ","page_number":518},
  {"content":"\r\n\r\nمسئله 2955 - آشاميدن شراب ، حرام و در بعضى از اخبار بزرگترين گناه شمرده شده است . و اگر كسى آن را حلال بداند در صورتى كه ملتفت باشد كه لازمه حلال دانستن آن تكذيب خدا و پيغمبر مىباشد كافر است .\r\nاز حضرت امام جعفر صادق ( ع ) روايت شده است كه فرمودند : شراب ريشه بديها و منشاء گناهان است ، و كسى كه شراب مىخورد ، عقل خود را از دست مىدهد ، و در آن موقع خدا را نمىشناسد ، و از هيچ گناهى باك ندارد ، و هيچ حرمتى را نگه نمىدارد ، و احترام حتّى خويشان نزديك را رعايت نمىكند ، و از زشتيهاى آشكار رو نمىگرداند ، و روح ايمان و خداشناسى از بدن او بيرون مىرود و روح خباثت كه از رحمت خدا دور است در او مىماند ، و خدا و فرشتگان و پيغمبران و مؤمنين او را لعنت مىكنند ، و تا چهل روز نماز او قبول نمىشود ، و روز قيامت رو سياه است .\r\nمسئله 2956 - اگر در اثر گرسنگى يا تشنگى جان مسلمانى در خطر باشد ، بر همه واجب است به كمك او شتافته او را از خطر برهانند .\r\n\r\nچيزهايى كه موقع غذا خوردن مستحب است\r\nدر باره آداب خوردن و آشاميدن و انوع خوردنىها و آشاميدنىها روايات بسيارى وارد شده كه در كتاب‌هاى مفصّل ذكر شده كه چون از حدّ يك رساله عمليّه كه وظايف عملى را ذكر مىكند بيرون است به مواردى چند اشاره مىشود .\r\nمسئله 2957 - چند چيز در غذا خوردن به اميد ثواب مستحب است :\r\nاوّل : هر دو دست را پيش از غذا بشويد . دوّم : بعد از غذا دست خود را بشويد و با دستمال خشك كند . سوّم : ميزبان پيش از همه شروع به غذا خوردن كند و بعد از همه دست بكشد . چهارم : در اوّل غذا « بِسم اللّه » بگويد ولى اگر سر يك سفره چند جور غذا باشد ، هنگام خوردن هر كدام آنها گفتن « بِسم اللّه » مستحب است . پنجم : با دست راست غذا بخورد . ششم : لقمه را كوچك بردارد . هفتم : با عجله غذا نخورد ، سر سفره زياد بنشيند و غذا خوردن را طول بدهد و غذا را خوب بجود . هشتم : بعد از غذا خداوند را حمد و سپاس كند . نهم : بعد از غذا خلال نمايد و با هر وسيله ممكن دندان‌ها و دهان را تميز كند ولى بهتر است با چوب انار و چوب ريحان و برگ درخت خرما خلال نكند . دهم : از\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nدور ريختن مواد غذائى خوددارى كند و آنچه مىريزد جمع كند و بخورد ، ولى اگر در بيابان غذا بخورد ، مستحب است آنچه مىريزد ، براى پرندگان و حيوانات بگذارد . يازدهم : در شبانه روز دو مرتبه غذا بخورد اوّل صبح و اوّل شب دوازدهم : در اوّل غذا ترشى سركه و در آخر آن نمك بخورد .\r\nسيزدهم : ميوه را پيش از خوردن با آب تميز بشويد . چهاردهم : تا حدّ ممكن بر سر سفره خويش ميهمان داشته باشد .\r\n\r\nچيزهايى كه در غذا خوردن مكروه است\r\nمسئله 2958 - چند چيز در غذا خوردن مكروه شمرده شده است : اوّل : در حال سيرى غذا خوردن . دوّم : پر خوردن ، و در خبر است كه خداوند عالم بيش از هر چيز از شكم پر بدش مىآيد . سوّم : نگاه كردن به صورت ديگران در موقع غذا خوردن . چهارم : خوردن غذاى داغ كه بسيار مذمّت شده است . پنجم : فوت كردن چيزى كه مىخورد يا مىآشامد . ششم : بعد از گذاشتن نان در سفره ، منتظر چيز ديگر شدن . هفتم : پاره كردن نان با كارد . هشتم : گذاشتن نان زير ظرف غذا و هر گونه بى احترامى به آن . نهم : ليسيدن و پاك كردن گوشتى كه به استخوان چسبيده به حدّى كه چيزى در آن نماند . دهم : پوست كندن ميوه در ميوه‌هايى كه با پوست خورده مىشود . يازدهم : نيم‌خورده كردن ميوه و دور انداختن بقيّه .\r\n\r\nمستحبات آب آشاميدن\r\nمسئله 2959 - در آشاميدن آب چند چيز سفارش شده است :\r\nاوّل : آب را به طور مكيدن بياشامد . دوّم : در روز ايستاده آب بخورد . سوّم : پيش از آشاميدن آب بسم اللّه ، و بعد از آن الحمدللّه بگويد . چهارم : به سه نفس آب بياشامد نه يك نفس . پنجم : از روى ميل آب بياشامد و از خوردن بدون ميل پرهيز كند . ششم : بعد از آشاميدن آب حضرت ابى عبد اللّه ( ع ) و اهل بيت ايشان را ياد كند و قاتلان آن حضرت را لعنت نمايد . از حضرت صادق ( ع ) روايت است كه فرمود : من هر وقت آب گوارا مىآشامم ياد حضرت امام حسين ( ع ) مىكنم و هر كس هنگام نوشيدن آب نام ابىعبداللّه ( ع ) و اهلبيتش را بر زبان آورد و قاتلان آن حضرت را لعن نمايد ثواب بسيار دارد .\r\n\r\n","description":"","footnote":"","page_name":" 520 ","page_number":520},
  {"content":"\r\n\r\nمسئله 2960 - آشاميدن از ظرف سفالى به قصد پيروى از امام باقر ( ع ) خوب و ثواب دارد . ولى از ظروف گلى ساخت مصر نهى شده است .\r\nمسئله 2961 - غذا يا آب دادن به مؤمنين ثواب بسيار دارد و در روايت آمده است كه اگر مؤمنى را كه دسترسى به آب ندارد آب دهند ثواب آزاد كردن ده برده دارد . و در روايتى از امام باقر ( ع ) سؤال شد چه كارى به اندازه آزاد كردن برده ثواب دارد فرمود : اين‌كه سه نفر مسلمان را دعوت نموده غذا بدهم تا سير شوند و آب بدهم تا سيراب شوند نزد من از آزاد كردن برده‌ها - تا 7 برده را شمرد - بهتر است .\r\n\r\nمكروهات آب آشاميدن\r\nمسئله 2962 - زياد آشاميدن آب ، و آشاميدن آن بعد از غذاى چرب ، و در شب به حال ايستاده مكروه است . و نيز آشاميدن آب با دست چپ ، و همچنين نوشيدن از جاى شكسته كوزه ، و جايى كه دسته آن است مكروه مىباشد . و خوب است از خوردن نوشيدنيهاى لذيذ كه از تركيب مايعات بدست مىآيد - مثلًا شير و عسل مخلوط - جز در ضرورت پرهيز نمايد در حديث از پيامبر ( ص ) نقل است كه فرمود : . . . حرام نمىكنم ولى من نمىخورم . . . هر كس كه در معيشت خود جانب اقتصاد را رعايت كند خداوند او را روزى عنايت فرمايد ، و آنكه زياده روى كند خداوند محرومش مىكند .\r\n\r\n","description":"","footnote":"","page_name":" 521 ","page_number":521},
  {"content":"\r\n\r\n\r\nاحكام نذر و عهد\r\nمسئله 2963 - نذر آن است كه انسان بر خود واجب كند كه كار خيرى را براى خدا بجا آورد ، يا كارى را كه نكردن آن بهتر است براى خدا ترك نمايد .\r\nمسئله 2964 - در نذر بايد صيغه خوانده شود ، و لازم نيست آن را به عربى بخوانند . پس اگر بگويد : چنانچه مريض من خوب شود ، براى خدا بر من است كه فلان قدر به فقير بدهم نذر او صحيح است . و بايد « براى خدا » به زبان گفته شود و قصد آن در دل كافى نيست .\r\nمسئله 2965 - نذر كننده بايد مكلّف و عاقل باشد ، و به اختيار و قصد خود نذر كند . بنابراين نذر كردن كسى كه او را مجبور كرده‌اند ، يا به واسطه عصبانى شدن بىاختيار نذر كرده صحيح نيست . و متعلّق نذر هم بايد رجحان شرعى داشته باشد .\r\nمسئله 2966 - آدم سفيهى كه مال خود را در كارهاى بيهوده مصرف مىكند ، چنانچه نذر كند نذرهاى مربوط به مالش صحيح نيست . و همين‌طور نذر كسى كه بخاطر ورشكست شدن از طرف حاكم شرع ممنوع التّصرّف در اموالش شده است .\r\nمسئله 2967 - نذر زن در غير واجبات بدون اجازه شوهرش صحيح نمىباشد هر چند با حقّ شوهر منافات نداشته باشد .\r\nمسئله 2968 - اگر زن با اجازه شوهر نذر كند شوهرش نمىتواند نذر او را به هم بزند ، يا او را از عمل كردن به نذر جلوگيرى نمايد .\r\nمسئله 2969 - اگر فرزند با اجازه پدر يا بدون اجازه او نذر كند بايد به آن عمل كند ، مگر اين‌كه پدر نهى كند و به نهى او عمل از رجحان بيفتد .\r\n\r\n","description":"","footnote":"","page_name":" 522 ","page_number":522},
  {"content":"\r\n\r\nمسئله 2970 - انسان كارى را مىتواند نذر كند كه انجام آن برايش ممكن باشد . بنابراين كسى كه نمىتواند پياده كربلا برود ، اگر نذر كند كه پياده برود ، نذر او صحيح نيست .\r\nمسئله 2971 - همانطور كه گفته شد متعلّق نذر بايد رجحان شرعى داشته باشد ، پس اگر نذر كند كه كار حرام يا مكروهى را انجام دهد ، يا كار واجب يا مستحبى را ترك كند ، نذر او صحيح نيست .\r\nمسئله 2972 - اگر نذر كند كه كار مباحى را انجام دهد يا ترك نمايد ، چنانچه بجا آوردن آن و تركش از هر جهت مساوى باشد ، نذر او صحيح نيست ، و اگر انجام آن از جهتى بهتر باشد و انسان به قصد همان جهت نذر كند ، مثلًا نذر كند غذائى را بخورد كه براى عبادت قوّت بگيرد نذر او صحيح است . و نيز اگر ترك آن از جهتى بهتر باشد و انسان براى همان جهت نذر كند كه آن را ترك نمايد ، مثلًا براى اين‌كه دود مضرّ است نذر كند كه آن را استعمال نكند نذر او صحيح مىباشد .\r\nمسئله 2973 - اگر نذر كند نماز واجب خود را در جايى بخواند كه به خودى خود ثواب نماز آنجا زياد نيست ، مثلًا نذر كند نماز را در اطاق بخواند ، چنانچه نماز خواندن در آنجا از جهتى بهتر باشد ، مثلًا به واسطه اين‌كه خلوت است انسان حضور قلب پيدا مىكند ، نذر صحيح است .\r\nمسئله 2974 - اگر نذر كند عملى را انجام دهد ، بايد همانطور كه نذر كرده بجا آورد . پس اگر نذر كند كه روز اوّل ماه صدقه بدهد ، يا روزه بگيرد ، يا نماز اوّل ماه بخواند چنانچه قبل از آن روز يا بعد از آن بجا آورد كفايت نمىكند . و نيز اگر نذر كند كه وقتى مريض او خوب شد صدقه بدهد ، چنانچه پيش از آنكه خوب شود صدقه را بدهد كافى نيست .\r\nمسئله 2975 - اگر نذر كند روزه بگيرد ولى وقت و مقدار آن را معيّن نكند چنانچه يك روز روزه بگيرد كافى است . و اگر نذر كند نماز بخواند و مقدار و خصوصيّات آن را معيّن نكند ، اگر يك نماز دو ركعتى بخواند كفايت مىكند ، بلكه يك ركعت هم كفايت مىكند ، و اگر نذر كند صدقه بدهد و جنس و مقدار آن را معيّن نكند اگر چيزى بدهد كه بگويند صدقه داده ، به نذر عمل كرده است . و اگر نذر كند كارى براى خدا بجا آورد ، در صورتى كه يك نماز بخواند يا يك روز روزه بگيرد ، يا چيزى صدقه بدهد ، نذر خود را انجام داده است ، مگر اين‌كه كار خاصّى را در نظر گرفته باشد و عرف هم آن را بفهمد .\r\n\r\n","description":"","footnote":"","page_name":" 523 ","page_number":523},
  {"content":"\r\n\r\nمسئله 2976 - اگر نذر كند روز معيّنى را روزه بگيرد ، بايد همان روز را روزه بگيرد ، و بنابر احتياط واجب در آن روز بدون ضرورت مسافرت نكند ، ولى چنانچه مسافرت كرد در آن روز روزه نگيرد ، و بنابر احتياط واجب قضاى آن روز را بگيرد . و همچنين است اگر در آن روز مريض شد يا مصادف با عيد فطر يا عيد قربان شد يا زن خون حيض و نفاس ديد . ولى اگر عمداً و بدون ضرورت سفر كند علاوه بر قضاء كفّاره نيز دارد .\r\nمسئله 2977 - اگر انسان از روى اختيار به نذر خود عمل نكند ، و از پيش براى خود جزائى معيّن نكرده باشد كار حرامى كرده و بايد كفّاره بدهد ، يعنى يك بنده آزاد كند ، يا به شصت فقير طعام دهد . يا دو ماه پياپى روزه بگيرد .\r\nمسئله 2978 - اگر كسى براى تخلّف نذر يا قسم يا عهد خود ، مجازات و كفّاره‌اى معيّن كند ، مثلًا بگويد : عهد كردم با خدا كه تا فلان وقت سيگار نكشم و اگر كشيدم ده تومان به فقرا بدهم ، در صورت تخلّف ، همان ده تومان را بدهكار است .\r\nمسئله 2979 - اگر نذر كند كه تا وقت معيّنى عملى را ترك كند ، بعد از گذشتن آن وقت ، مىتواند آن عمل را بجا آورد ، و اگر پيش از گذشتن وقت از روى فراموشى يا ناچارى انجام دهد ، نذر منحلّ مىشود و ديگر چيزى بر او واجب نيست ، ولى اگر در نظر نذر كننده مجموعه اعمال در مدّت منظور ، به عنوان يك عمل واحد حساب نشده است ، بلكه مقصود نذر كننده اين بوده كه در آن مدّت معيّن هر فردى از افراد آن عمل را مستقلّا بر خود حرام كند ، لازم است كه بعداً هم آن عمل را بجا نياورد ، و چنانچه دوباره پيش از رسيدن آن وقت ، عمداً و بدون عذر آن عمل را انجام دهد ، بايد به مقدارى كه در مسئله 2942 گفته شد كفّاره بدهد . و اگرشكّ دارد كه همه اعمال مدّت را به عنوان عمل واحد در نظر گرفته يا متعدّد و مستقلّ ، بعداً هم چيزى واجب نيست .\r\nمسئله 2980 - كسى كه نذر كرده عملى را ترك كند و وقتى براى آن معيّن نكرده است ، اگر از روى فراموشى ، يا ناچارى ، يا اشتباه آن عمل را انجام دهد كفّاره بر او واجب نيست ، ولى چنانچه مقصود نذر كننده اين بوده كه هر فردى از افراد آن عمل را مستقلّا بر خود حرام كند ، پس از اين تخلّف با عذر ، باز هم بايد در بقيّه عمر ترك كند ، و اگر از روى اختيار آن را بجا آورد ، براى هر دفعه كه بجا آورد بايد كفّاره بدهد . و اگر شكّ دارد كه چگونه در نظر داشته است بعداً هم چيزى واجب نيست .\r\n\r\n","description":"","footnote":"","page_name":" 524 ","page_number":524},
  {"content":"\r\n\r\nمسئله 2981 - اگر نذر كند كه مقدار معيّنى صدقه بدهد ، چنانچه پيش از دادن صدقه بميرد ، بايد آن مقدار را از مال او صدقه بدهند .\r\nمسئله 2982 - اگر نذر كند كه به فقير معيّنى صدقه بدهد ، نمىتواند آن را به فقير ديگر بدهد ، و اگر آن فقير بميرد ، بنابر احتياط واجب بايد به ورثه او بدهد . و اگر نذر كرده كه آن مقدار صدقه ملك آن فقير باشد ، حتماً بايد به ورثه‌اش بدهد .\r\nمسئله 2983 - اگر نذر كند كه به زيارت يكى از امامان ، مثلًا به زيارت حضرت ابا عبداللّه ( ع ) مشرّف شود ، چنانچه به زيارت امام ديگر برود كافى نيست ، و اگر به واسطه عذرى نتواند آن امام را زيارت كند ، چيزى بر او واجب نيست .\r\nمسئله 2984 - كسى كه نذر كرده ، زيارت برود و غسل زيارت و نماز آن را نذر نكرده ، لازم نيست آنها را بجا آورد .\r\nمسئله 2985 - اگر براى حرم يكى از امامان ، يا امامزادگان چيزى نذر كند ، بايد آن را به مصارف حرم برساند ، از قبيل تعمير و فرش و پرده و روشنائى و مخارج خدّام حرم براى خدمت در حرم ، و اگر براى امام ( ع ) يا امامزاده نذر كند و نام حرم را نبرد ، مىتواند علاوه بر اينها به زوّار آنها كه از روى اخلاص به زيارت آمده‌اند بدهد ، و يا در نشر آثار آن امام ، يا امامزاده ، يا مجالس عزادارى آنها ، و يا هر كار خير ديگر كه نسبتى به آنها دارد مصرف نمايد .\r\nمسئله 2986 - گوسفند و يا حيوان ديگرى را كه براى صدقه ، يا براى يكى از امامان نذر كرده‌اند ، پشم آن و مقدارى كه چاق مىشود جزء نذر است ، و اگر پيش از آنكه به مصرف نذر برسد شير بدهد ، يا بچّه بياورد ، بنابر احتياط واجب بايد به مصرف نذر برسانند .\r\nمسئله 2987 - هرگاه نذر كند كه اگر مريض او خوب شود ، يا مسافر او بيايد عملى را انجام دهد ، چنانچه معلوم شود كه پيش از نذر كردن مريض خوب شده ، يا مسافر آمده است ، عمل كردن به نذر لازم نيست .\r\nمسئله 2988 - اگر پدر يا مادر نذر كند ، كه دختر خود را مثلًا به سيّد شوهر دهد ، نذر آنان اعتبار ندارد ، و وقتى كه دختر به حدّ بلوغ رسيد ، اختيار با خود او است .\r\nمسئله 2989 - عهد نيز مثل نذر واجب الاتّباع مىباشد ، و هرگاه با خدا عهد كند كه اگر به حاجت شرعى خود برسد كار خيرى را انجام دهد ، بعد از آنكه حاجتش برآورده شد بايد آن كار را انجام دهد . و نيز اگر بدون آنكه حاجتى داشته باشد ، عهد كند كه عمل خيرى را انجام دهد ، آن عمل بر او واجب مىشود .\r\n\r\n","description":"","footnote":"","page_name":" 525 ","page_number":525},
  {"content":"\r\n\r\nمسئله 2990 - در عهد هم مثل نذر بايد صيغه خوانده شود و اسم خدا هم به زبان جارى شود ، و نيز كارى را كه عهد مىكند انجام دهد ، بايد انجام دادن آن بهتر از ترك آن باشد ، بلكه اگر مباحى باشد كه فعل و ترك آن مساوى است ، احوط اين است كه آن را انجام دهد . گرچه ظاهراً واجب نمىباشد .\r\nمسئله 2991 - اگر به عهد خود عمل نكند ، بايد كفّاره بدهد ، يعنى شصت فقير را سير كند ، يا دو ماه روزه بگيرد ، يا يك بنده آزاد كند .\r\n\r\n","description":"","footnote":"","page_name":" 526 ","page_number":526},
  {"content":"\r\n\r\n\r\nاحكام قسم\r\nمسئله 2992 - اگر سوگند بخورد كه كارى را انجام دهد يا ترك كند ، مثلًا قسم بخورد كه روزه بگيرد ، يا دود استعمال نكند ، چنانچه عمداً مخالفت كند بايد كفّاره بدهد ، يعنى يك بنده آزاد كند ، يا ده فقير را سير كند ، يا آنان را بپوشاند ، و اگر اين‌ها را نتواند بايد سه روز روزه بگيرد .\r\nمسئله 2993 - قسم چند شرط دارد :\r\nاوّل : كسى كه قسم مىخورد بايد بالغ و عاقل باشد ، و اگر مىخواهد راجع به مال خودش قسم بخورد بايد سفيه نباشد ، همچنين حاكم شرع او را به خاطر ورشكستگى ، از تصرّف در مالش منع نكرده باشد . و نيز از روى قصد و اختيار قسم بخورد . پس قسم خوردن بچّه و ديوانه و سفيه و مست و كسى كه مجبورش كرده‌اند ، درست نيست ، و همچنين است اگر در حال عصبانى بودن بدون قصد و اراده قسم بخورد .\r\nدوّم : كارى را كه قسم مىخورد انجام دهد ، بايد حرام و مكروه نباشد ، و كارى را كه قسم مىخورد ترك كند ، بايد واجب و مستحب نباشد . و اگر شرعاً متساوى الطّرفين و مباح است در صورتى كه از جهات دنيوى خلاف قسم ارجح نباشد قسم ، صحيح و بايد عمل شود ، بلكه اگراز نظر دنيوى هم - علاوه بر شرع - متساوى باشد قسم صحيح ، و عمل به آن لازم است ، ولى اگر از نظر شرعى مساوى ، ولى از جهات دنيوى خلاف قسم ، ارجح باشد صحيح نيست و مخالفتش اشكالى ندارد . بنا به آنچه گفته شد ملاكِ صحّت قسم اين است كه از نظر شرعى خلاف آن ، ارجح نباشد و بعلاوه از جهات دنيوى نيز خلاف آن ، ارجح نباشد و گرنه صحيح نيست و مخالفتش اشكالى ندارد .\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nسوّم : به يكى از اسمهاى خداوند قسم بخورد ، - يا اسم خاصّ كه به غير ذات مقدّس او گفته نمىشود ، مانند « خدا » و « اللّه » - يا غير خاص كه به غير خدا هم مىگويند ولى به قدرى به خدا گفته مىشود كه هر وقت كسى آن اسم را بگويد ، ذات مقدّس حقّ در نظر مىآيد . مثل آنكه به خالق و رازق قسم بخورد بلكه اگر به لفظى قسم بخورد كه بدون قرينه ، خدا به نظر نمىآيد ، ولى او قصد خدا را كند ، بنابر احتياط مستحب به آن قسم عمل نمايد .\r\nچهارم : سوگند را به زبان بياورد ، و اگر بنويسد يا در قلبش آن را قصد كند صحيح نيست ، ولى آدم لال اگر با اشاره قسم بخورد صحيح است .\r\nپنجم : عمل كردن به قسم براى او ممكن باشد ، و اگر موقعى كه قسم مىخورد ممكن باشد ، و بعد تا آخر وقتى كه براى قسم معيّن كرده عاجز شود ، يا برايش به طورى مشقّت داشته باشد كه قابل تحمّل نباشد قسم او از وقتى كه عاجز شده به هم مىخورد .\r\nمسئله 2994 - اگر پدر از قسم خوردن فرزند جلوگيرى كند ، يا شوهر از قسم خوردن زن جلوگيرى نمايد ، قسم آنان صحيح نيست ، بلكه اگر بدون اطّلاع و استجازه از آنان هم ، قسم بخورند ، قسم آنان صحيح نيست ، گرچه احوط استحبابى عمل به قسم است ، مگر اين‌كه پدر يا شوهر قسم آنان را بهم بزنند و از عمل به آن نهى كنند ، يا عمل كردن زن به قسم ، مزاحم حقوق شوهر باشد .\r\nمسئله 2995 - اگر انسان از روى فراموشى ، يا ناچارى به قسم عمل نكند ، كفّاره بر او واجب نيست ، و همچنين است اگر مجبورش كنند كه به قسم عمل ننمايد ، و امّا قسمى كه آدم وسواسى مىخورد ، مثل اين‌كه مىگويد : واللّه الان مشغول نماز مىشوم ، ولى به واسطه وسواس مشغول نمىشود ، اگر وسواس او طورى باشد كه او را بىاختيار كرده نتواند به قسم عمل بكند كفّاره ندارد .\r\nمسئله 2996 - احكامى كه در بالا گفته شد ، براى سوگندهايى است كه براى تصميم انجام يا ترك كارى در حال يا آينده انجام مىشود ، ولى كسى كه براى اثبات يا نفى چيزى به عنوان خبر قسم مىخورد ، اگر حرف او راست باشد قسم خوردن او مكروه است ، و اگر دروغ باشد حرام ، و از گناهان بزرگ مىباشد ، ولى اگر براى اين‌كه خودش يا مسلمان ديگرى را از شرّ ظالمى نجات دهد ، قسم دروغ بخورد اشكال ندارد ، بلكه گاهى واجب مىشود ، ولى اگر توجّه به توريه دارد و به آسانى مىتواند توريه كند ، احوط توريه است . - توريه يعنى كلامى را طورى بگويد كه به نظر خودش خلاف واقع نباشد ولى مخاطب طور ديگرى بفهمد كه در حقيقت خلاف واقع است -\r\n\r\n","description":"","footnote":"","page_name":" 528 ","page_number":528},
  {"content":"\r\n\r\n\r\nاحكام وقف\r\nمسئله 2997 - اگر كسى چيزى را وقف كند ، و تحويل موقوف عليه يا متولّى دهد ، از اختيار او خارج مىشود ، و خود او و ديگران نمىتوانند آن را ببخشند ، يا بفروشند ، و كسى هم از آن ملك ارث نمىبرد ، ولى در بعضى از موارد كه در مسئله 2253 گفته شد ، فروختن آن اشكال ندارد .\r\nمسئله 2998 - لازم نيست صيغه وقف را به عربى بخوانند ، بلكه اگر مثلًا بگويد : خانه خود را وقف كردم ، وقف صحيح است و محتاج به قبول هم نيست ، حتّى در وقف خاصّ ، بلكه صيغه هم لازم نيست ، و وقف معاطاتى صحيح مىباشد ، پس اگر به قصد وقف ، ملكى را تحويل متولّى يا موقوف عليهم بدهد ، يا مثلًا فرش يا حصيرى را به قصد وقف در مسجد بيندازد و روى آن نماز بخوانند وقف صحيح است .\r\nمسئله 2999 - بنابر احتياط وجوبى در وقف قصد قربت لازم است ، حتّى در وقف خاصّ ، و اگر قصد قربت نداشته باشد احكام وقف جريان ندارد ، ليكن براى استفاده كنندگان اشكالى نيست . و حبس خوانده مىشود .\r\nمسئله 3000 - اگر ملكى را براى وقف معيّن كند ، و پيش از خواندن صيغه وقف يا تحويل دادن آن به قصد وقف ، پشيمان شود يا بميرد ، وقف درست نيست .\r\nمسئله 3001 - كسى كه مالى را وقف مىكند اگر از موقع خواندن صيغه ، مال را براى هميشه وقف كند وقف صحيح است ، ولى اگر مثلًا بگويد : اين مال بعد از مردن من وقف باشد ، چون از موقع خواندن صيغه تا مردنش وقف نبوده محلّ اشكال است . و نيز اگر\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nبگويد : تا ده سال وقف باشد و بعد از آن نباشد ، يا بگويد : تا ده سال وقف باشد ، بعد پنج سال وقف نباشد و دوباره وقف باشد ، وقف بودنش محلّ اشكال است و لازم نيست به آن عمل شود گرچه احوط استحبابى اين است كه بر طبق آن عمل كنند . مگر جاهايى كه از نظر ديگر ، احتياط بر خلاف آن باشد ، مثل اين‌كه واقف از دنيا رفته و وارث صغير داشته باشد . ولى اگر در صيغه وقف ذكر مدّت خاصّى نشود ليكن وقف بر چيزى يا كسى بشود كه پس از مدّتى از بين برود وقف صحيح است .\r\nمسئله 3002 - وقف در صورتى صحيح است كه مال وقف را به تصرّف متولّى وقف ، يا كسى كه براى او وقف شده ، يا وكيل ، يا ولى او بدهند ، ولى اگر چيزى را بر اولاد صغير خود وقف كند و به قصد اين‌كه آن چيز ، وقف آنان باشد ، از طرف آنان نگهدارى نمايد وقف صحيح است .\r\nمسئله 3003 - اگر مسجد را وقف كنند ، بعد از آنكه واقف به قصد واگذار كردن اجازه دهد كه در آن مسجد نماز بخوانند ، همين كه يك نفر در آن مسجد نماز خواند ، وقف درست مىشود . و همچنين است اگر آن را تحويل متولّى بدهد .\r\nمسئله 3004 - وقف كننده بايد مكلّف و عاقل و با قصد و اختيار باشد و شرعاً بتواند در مال خود تصرّف كند . بنابراين ، سفيهى كه مال خود را در كارهاى بيهوده مصرف مىكند ، چون حقّ ندارد در مال خود تصرّف نمايد ، اگر چيزى را وقف كند صحيح نيست . و همچنين است بدهكارى كه از طرف حاكم شرع ممنوع التّصرّف در مالش شده است .\r\nمسئله 3005 - اگر مالى را براى كسانى كه به دنيا نيامده‌اند وقف كند صحيح نيست ، ولى وقف براى اشخاصى كه بعضى از آنان به دنيا آمده و بعضى هنوز به دنيا نيامده‌اند ، مثل وقف بر اولاد موجود و نسلشان صحيح است ، و آنان كه به دنيا نيامده‌اند ، بعد از آمدن به دنيا با ديگران شريك مىشوند .\r\nمسئله 3006 - اگر چيزى را برخودش وقف كند ، مثل آنكه دكّانى را وقف كند كه عايدى آن را به مصرف زندگى خود برساند صحيح نيست ، بلكه اگر آن را وقف كند كه عايدى آن را بعد از مرگ او خرج مقبره‌اش نمايند نيز محلّ اشكال است ، مگر اين‌كه مورد استفاده ديگران هم باشد ولى وقف بر عنوانى كه خودش نيز جزء آنان مىباشد يا بعداً بشود صحيح است ، مثلًا وقف بر زوّار امام هشتم ( ع ) كه خودش هم از آنها باشد ، يا اگر مثلًا مالى را بر فقراء وقف كند و خودش فقير شود ، مىتواند از منافع وقف استفاده نمايد .\r\n\r\n","description":"","footnote":"","page_name":" 530 ","page_number":530},
  {"content":"\r\n\r\nمسئله 3007 - اگر براى چيزى كه وقف كرده متولّى يا متولّيانى معيّن كند ، بايد مطابق قرارداد او رفتار نمايند ، و اگر معيّن نكند ، چنانچه بر افراد مخصوصى ، مثلًا بر اولاد خود وقف كرده باشد ، راجع به چيزهايى كه مربوط به مصلحت وقف است ، كه در نفع بردن طبقات بعد نيز دخالت دارد اختيار با حاكم شرع است ، و راجع به چيزهايى كه مربوط به نفع بردن طبقه موجود است اگر آنان بالغ باشند ، اختيار با خود آنان است ، و اگر بالغ نباشند ، اختيار با ولى ايشان است . و براى استفاده از وقف اجازه حاكم شرع لازم نيست . و اگر وقف عامّ ( مثل مسجد و مدرسه ) باشد و واقف متولّى معيّن نكرده باشد اختيار تعيين متولّى با حاكم شرع مىباشد .\r\nمسئله 3008 - اگر ملكى را مثلًا بر فقراء يا سادات وقف كند ، يا وقف كند كه منافع آن به مصرف خيرات برسد ، در صورتى كه براى آن ملك متولّى معيّن نكرده باشد ، اختيار آن با حاكم شرع است .\r\nمسئله 3009 - اگر ملكى را بر افراد مخصوصى ، مثلًا بر اولاد خود وقف كند ، كه هر طبقه‌اى بعد از طبقه ديگر از آن استفاده كنند ، چنانچه متولّى ملك آن را اجاره دهد و بميرد ، در صورتى كه مراعات مصلحت وقف يا مصلحت طبقه بعد را كرده باشد ، اجاره باطل نمىشود ، ولى اگر متولّى نداشته باشد و يك طبقه از كسانى كه ملك بر آنان وقف شده آن را اجاره دهند و در بين مدّت اجاره بميرند ، در صورتى كه طبقه بعد اجازه ندهند ، اجاره باطل مىشود ، و در صورتى كه مستأجر ، مال‌الاجاره تمام مدّت را داده باشد ، مال الاجاره از زمان مردنشان تا آخر مدّت اجاره را از مال آنان مىگيرد .\r\nمسئله 3010 - اگر ملك وقف ، خراب شود از وقف بودن بيرون نمىرود ، مگر در مواردى كه از عنوان منظور در وقف بيفتد ، مثل وقف باغ براى تفريح يا خانه براى سكونت ، كه در صورت خراب شدن امكان تفريح و سكونت نباشد ، و در اين صورت به ورثه برمىگردد .\r\nمسئله 3011 - وقف مشاع صحيح است ، و اگر تقسيم لازم باشد حاكم شرع يا متولّى وقف مىتواند با نظر اهل خبره ، سهم وقف را جدا كند .\r\nمسئله 3012 - اگر متولّى وقف خيانت كند ، و عايدات آن را به مصرفى كه معيّن شده نرساند ، چنانچه براى عموم وقف شده باشد اگر با تعيين ناظر امينى مىشود جلوى\r\n\r\n","description":"","footnote":"","page_name":" 531 ","page_number":531},
  {"content":"\r\n\r\nخيانتهاى او را گرفت ، بايد حاكم شرع ناظر امينى بر او بگمارد ، و اگر نمىشود در صورت امكان حاكم شرع بايد او را عزل ، و به جاى او متولّى امينى معيّن نمايد . و در وقف خاصّ هم بايد حاكم شرع با موافقت طبقه موجود ، برايشان ناظر يا متولّى جايگزين ، معيّن نمايد .\r\nمسئله 3013 - فرشى را كه براى حسينيّه وقف كرده‌اند نمىشود براى نماز به مسجد ببرند ، اگر چه آن مسجد نزديك حسينيّه باشد ، و همچنين است ساير اموال وقف حتّى مهر نماز يا قرآن و كتاب دعا .\r\nمسئله 3014 - اگر ملكى را براى تعمير مسجدى وقف نمايند ، چنانچه آن مسجد احتياج به تعمير ندارد ، و احتمال هم نمىرود كه تا مدّتى به تعمير احتياج پيدا كند ، در صورتى كه غير از تعمير ، احتياج ديگرى هم نداشته باشد و عايداتش در معرض تلف ، و نگهدارى آن لغو و بيهوده باشد ، مىتوانند عايدات آن ملك را به مصرف مسجدى كه به تعمير احتياج دارد برسانند .\r\nمسئله 3015 - اگر ملكى را وقف كند كه عايدى آن خرج تعمير مسجد و امام جماعت و مؤذّن و خدمه مسجد شود ، در صورتى كه بدانند كه براى هر يك چه مقدار معيّن كرده ، بايد همانطور مصرف كنند ، و اگر يقين نداشته باشند ، ولى فهميده شود كه در نظر واقف تعمير مسجد ، در رتبه اوّل بوده است بايد اوّل مسجد را تعمير كنند ، و اگر چيزى زياد آمد بين امام جماعت و مؤذّن و خدمه ، طبق صلاحديد متولّى و بر وفق مصلحت وقف عمل شود . بهتر آن است كه اين افراد در تقسيم ، با يكديگر صلح كنند . و اگر بين اينها هم از وقف نامه ، ترتيب در عايدى فهميده شود ، بايد رعايت شود .\r\nمسئله 3016 - ممكن است چيزى را ملك مؤسّسه‌اى نمود ، بدون اين‌كه عنوان وقف داشته باشد . همانطور كه شخص مالك مىشود عنوانِ مؤسّسه يا بنياد و مانند اينها هم مالك مىشوند ، و احكام اين گونه ملكيّتها تابع مقرّرات خاصّ و معيّنى است كه مؤسّسين قرار ميدهند . شخصيّتهاى حقوقى از جهت ملكيّت و خصوصيّات قراردادى همچون شخصيّتهاى حقيقى مىباشند .\r\n\r\n","description":"","footnote":"","page_name":" 532 ","page_number":532},
  {"content":"\r\n\r\n\r\nاحكام وصيّت\r\nمسئله 3017 - وصيّت آن است كه انسان سفارش كند بعد از مرگش براى او كارهايى را انجام دهند ، كه اصطلاحاً آن را وصيّت عهديّه مىگويند مانند وصيّت براى مراسم كفن و دفن و مراسم ختم و همين‌طور انجام نماز و روزه و مانند آن ، يا بگويد بعد از مرگش چيزى از مال او ملك كسى باشد كه اصطلاحاً وصيّت تمليكيّه ناميده مىشود . يا براى اولاد خود و كسانى كه اختيار آنان با اوست قيّم و سرپرست معيّن كند كه وصيّت جعليّه مىباشد . »\r\nمسئله 3018 - در وصيّت لازم نيست با لفظ باشد بلكه نوشته و حتّى اشاره هم كفايت مىكند اشاره‌اى كه مقصودش را بفهماند گرچه لال نباشد . در كلّيه عقود و معاملات ، غير از وصيّت نيز نوشتار كفايت مىكند ولى اشاره در صورتى صحيح است كه از گفتن و نوشتن عاجز باشد و در ازدواج و طلاق بنابر احتياط واجب بايد صيغه لفظى باشد .\r\nمسئله 3019 - كسى كه وصيّت مىكند بايد عاقل و بالغ باشد ، ولى بچّه ده ساله‌اى كه خوب و بد را تميز مىدهد اگر براى خويشان خود يا انجام خيرات وصيّت كند به مقدار ثلث مالش صحيح مىباشد ، و همچنين وصيّت كننده بايد از روى اختيار وصيّت كند نه اكراه و اجبار ، چنان كه صحّت وصيّت سفيه نيز محلّ اشكال است گرچه اگر از طرف حاكم شرع محجور نشده باشد و سفاهتش هم متّصل بدوران قبل از بلوغش نباشد ، اظهر صحّت وصيّت او مىباشد .\r\nمسئله 3020 - كسى كه به قصد خودكشى مثلًا ضربه‌اى به خود زده يا سمّى خورده يا خود را از جاى بلند پرت كرده است كه به واسطه آن ، يقين يا گمان به مردن او پيدا مىشود ، اگر بعد از اين عمل وصيّت كند كه مقدارى از مال او را به مصرفى برسانند صحيح نيست ، ولى\r\n\r\n","description":"","footnote":"","page_name":" 533 ","page_number":533},
  {"content":"\r\n\r\nاگر قبل از اين عمل وصيّت كرده باشد صحيح است ، بلكه وصيّت غير مالى او نيز نفوذ ندارد ، ولى بهر حال اگر تصادفا خوب شد و بعداً به علّت ديگرى مرد وصيّت - مالى و غير مالى - او نافذ مىباشد .\r\nمسئله 3021 - اگر انسان وصيّت كند كه چيزى به كسى بدهند ، در صورتى آن كس آن چيز را مالك مىشود كه آن را قبلًا - پس از وصيّت انسان - ردّ نكرده باشد .\r\nمسئله 3022 - وقتى انسان نشانه‌هاى مرگ را در خود ديد ، بايد فوراً امانتهاى مردم را به صاحبانش برگرداند ، يا به صاحبان آنها اطّلاع دهد كه تحويل بگيرند . و اگر به مردم بدهكار است و موقع دادن آن بدهى رسيده بايد بدهد ، و اگر خودش نمىتواند بدهد ، يا موقع دادن بدهى او نرسيده ، بايد وصيّت كند و بر وصيّت شاهد بگيرد ، ولى اگر بدهى او معلوم باشد ، و اطمينان دارد كه ورثه مىپردازند ، وصيّت كردن لازم نيست .\r\nمسئله 3023 - كسى كه نشانه‌هاى مرگ را در خود مىبيند ، اگر خمس و زكات و مظالم بدهكار است ، بايد فوراً بدهد و اگر نمىتواند بدهد چنانچه از خودش مال دارد ، يا احتمال مىدهد كسى آنها را اداء نمايد ، بايد وصيّت كند . و همچنين است اگر حجّ بر او واجب باشد .\r\nمسئله 3024 - كسى كه نشانه‌هاى مرگ را در خود مىبيند ، اگر نماز و روزه قضاء دارد ، بايد وصيّت كند كه از ثلث مال خودش براى آنها اجير بگيرند ، بلكه اگر مال نداشته باشد ولى احتمال بدهد كسى بدون آنكه چيزى بگيرد آنها را انجام مىدهد ، باز هم واجب است وصيّت نمايد ، و اگر قضاى نماز و روزه او به تفصيلى كه در مسئله قضاى نماز و روزه پدر گفته شد ، بر پسر بزرگتر واجب باشد ، بايدبه او اطّلاع دهد ، يا وصيّت كند كه براى او بجا آورند .\r\nمسئله 3025 - كسى كه نشانه‌هاى مرگ را در خود مىبيند ، اگر مالى پيش كسى دارد يا در جايى پنهان كرده است كه ورثه نمىدانند ، چنانچه به واسطه ندانستن ورثه احتمال بدهد كه حقّشان از بين برود ، بايد به آنان اطّلاع دهد ، و لازم نيست براى بچّه‌هاى صغير خود قيّم و سرپرست معيّن كند ، ولى در صورتى كه بدون قيّم مالشان از بين مىرود ، يا خودشان ضايع مىشوند ، بايد براى آنان قيّم امينى معيّن نمايد .\r\nمسئله 3026 - وصى بايد عاقل و مورد اطمينان باشد ، و اگر وصيّت كننده مسلمان باشد وصى هم بايد مسلمان باشد ، هر چند عمل به وصيّت موجب استيلاء بر ورثه نباشد\r\n\r\n","description":"","footnote":"","page_name":" 534 ","page_number":534},
  {"content":"\r\n\r\nمگر در صورتى كه دسترسى به مسلمان نباشد و اگر وصيّت كننده كافر است وصى لازم نيست مسلمان باشد ، و همچنين بنابر احتياط واجب وصى بايد بالغ باشد ، ولى جايز است وصيّت كننده صغير و كبير را با هم وصى خود قرار دهد كه در اين صورت كبير به تنهايى عمل به وصيّت مىكند تا صغير كبير شود پس از آن با هم به وصيّت عمل مىكنند .\r\nمسئله 3027 - اگر كسى چند وصى براى خود معيّن كند ، چنانچه اجازه داده باشد كه هر كدام به تنهايى به وصيّت عمل كنند لازم نيست در انجام وصيّت از يكديگر اجازه بگيرند ، و اگر اجازه نداده باشد ، چه گفته باشد كه همه با هم به وصيّت عمل كنند ، يا نگفته باشد ، بايد با نظر يكديگر به وصيّت عمل نمايند ، و اگر حاضر نشوند كه با يكديگر به وصيّت عمل كنند ، و در تشخيص مصلحت اختلاف داشته باشند در صورتى كه تأخير و مهلت دادن علّت شود كه عمل به وصيّت معطّل بماند ، حاكم شرع آنها را مجبور مىكند كه تسليم نظر كسى شوند كه صلاح را تشخيص دهد ، و اگر اطاعت نكنند ، به جاى آنان ديگران را معيّن مىنمايد ، و اگر يكى از آنان قبول نكرد يك نفر ديگر را به جاى او تعيين مىنمايد .\r\nمسئله 3028 - اگر انسان از وصيّت خود برگردد ، مثلًا بگويد ثلث مالش را به كسى بدهند ، بعد بگويد به او ندهند وصيّت باطل مىشود ، و اگر وصيّت خود را تغيير دهد ، مثل آنكه قيّمى براى بچّه‌هاى خود معيّن كند بعد ديگرى را به جاى او قيّم نمايد ، وصيّت اوّلش باطل مىشود و بايد به وصيّت دوّم او عمل نمايند .\r\nمسئله 3029 - اگر كارى كند كه معلوم شود از وصيّت خود برگشته ، مثلًا خانه‌اى را كه وصيّت كرده به كسى بدهند بفروشد ، يا ديگرى را براى فروش آن وكيل نمايد ، وصيّت باطل مىشود .\r\nمسئله 3030 - اگر وصيّت كند چيز معيّنى را به كسى بدهند ، بعد وصيّت كند كه نصف همان را به ديگرى بدهند ، بايد آن چيز را دو قسمت كنند و به هر كدام از آن دو نفر يك قسمت آن را بدهند .\r\nمسئله 3031 - اگر كسى در مرضى كه به آن مرض مىميرد ، مقدارى از مالش را به كسى ببخشد و وصيّت كند كه بعد از مردن او هم مقدارى به كس ديگر بدهند ، آنچه را كه در حال زندگى بخشيده از اصل مال است و احتياج به اذن ورثه ندارد ، و چيزى را كه وصيّت كرده اگر زيادتر از ثلث باشد زيادى آن محتاج به اذن ورثه است .\r\n\r\n","description":"","footnote":"","page_name":" 535 ","page_number":535},
  {"content":"\r\n\r\nمسئله 3032 - اگر وصيّت كند كه ثلث مال او را نفروشند و فقط منافع و عايدى آن را به مصرفى برسانند ، بايد مطابق گفته او عمل نمايند .\r\nمسئله 3033 - اگر كسى وصيّت كند كه ثلث ملك او تا بيست سال مثلًا حبس باشد و درآمد آن به مصرف معيّنى برسد و بعد از بيست سال ، اصل آن بين ورثه او تقسيم شود ، اصل ملك پس از بيست سال بايد بين ورثه حين الموت او تقسيم شود ، و هر كدام از آنان در اين بين مرده‌اند سهم آنان به وارثشان مىرسد .\r\nمسئله 3034 - اگر در مرضى كه به آن مرض مىميرد ، بگويد مقدارى به كسى بدهكار است ، چنانچه متّهم باشد كه براى ضرر زدن به ورثه گفته است بايد مقدارى را كه معيّن كرده از ثلث او بدهند ، و اگر متّهم نباشد و كسى هم منكر گفته او نشود ، بايد از اصل مالش بدهند .\r\nمسئله 3035 - كسى را كه وصيّت مىكنند چيزى به او بدهند بنابر مشهور بايد وجود داشته باشد ، پس اگر وصيّت كنند به بچّه‌اى كه ممكن است فلان زن حامله شود چيزى بدهند باطل است . ولى اگر وصيّت كنند به بچّه‌اى كه در شكم مادر است چيزى بدهند ، اگر چه هنوز روح نداشته باشد ، وصيّت صحيح است ، پس اگر زنده به دنيا آمد ، بايد آنچه را كه وصيّت شده به او بدهند و بهتر آن است كه ولى او هم براى او قبول نمايد ، و اگر مرده به دنيا آمد ، وصيّت باطل مىشود و آنچه را كه براى او وصيّت شده ، ورثه ميان خودشان قسمت مىكنند .\r\nمسئله 3036 - اگر انسان بفهمد كسى او را وصى كرده ، چنانچه به اطلاع وصيّت كننده برساند كه براى انجام وصيّت او حاضر نيست ، لازم نيست بعد از مردن او به وصيّت عمل كند ، ولى اگر پيش از مردن او نفهمد كه او را وصى كرده ، يا بفهمد و به او اطّلاع ندهد كه براى عمل كردن به وصيّت حاضر نيست ، در صورتى كه مشقّت زيادى نداشته باشد ، بايد وصيّت او را انجام دهد . و نيز اگر وصى پيش از مرگ ، موقعى بفهمد كه مريض به واسطه شدت مرض نتواند به ديگرى وصيّت كند ، بايد وصيّت را قبول نمايد .\r\nمسئله 3037 - اگر كسى كه وصيّت كرده بميرد ، وصى نمىتواند ديگرى را براى انجام كارهاى ميّت معيّن كند و خود از كار كناره‌گيرى نمايد ، ولى اگر بداند مقصود ميّت اين نبوده كه شخصا آن كار را انجام دهد ، بلكه مقصودش فقط انجام كار بوده ، هر چند بطور غير مباشرت مىتواند ديگرى را از طرف خود مأمور نمايد .\r\nمسئله 3038 - اگر كسى دو نفر را وصى كند كه با هم به شركت عمل كنند ، چنانچه يكى از آن دو بميرد ، يا ديوانه ، يا كافر شود ، حاكم شرع يك نفر ديگر را به جاى او معيّن\r\n\r\n","description":"","footnote":"","page_name":" 536 ","page_number":536},
  {"content":"\r\n\r\nمىكند ، و اگر هر دو بميرند ، يا ديوانه ، يا كافر شوند حاكم شرع دو نفر ديگر را معيّن مىكند .\r\nمسئله 3039 - اگر وصى نتواند به تنهايى كارهاى ميّت را انجام دهد و نتواند هم براى خود كمك بگيرد حاكم شرع براى كمك او يك نفر ديگر را معيّن مىكند .\r\nمسئله 3040 - اگر مقدارى از مال ميّت در دست وصى تلف شود ، چنانچه در نگهدارى آن كوتاهى كرده و يا تعدّى از دستور ميّت نموده ، مثلًا ميّت وصيّت كرده است كه فلان مقدار به فقراى فلان شهر بده و او مال را به شهر ديگر برده و در راه از بين رفته و يا به فقراى شهر ديگر داده ضامن است ، و اگر كوتاهى نكرده و تعدّى هم ننموده ضامن نيست .\r\nمسئله 3041 - هرگاه انسان كسى را وصى كند و بگويد اگر آن كس بميرد فلانى وصى باشد ، بعد از آنكه وصى اوّل مرد ، وصى دوّم بايد كارهاى ميّت را انجام دهد .\r\nمسئله 3042 - حجّى كه بر ميّت واجب است و بدهكارى و حقوقى را كه مثل خمس و زكات و مظالم ، اداء كردن آنها واجب مىباشد ، بايد از اصل مال ميّت بدهند ، اگر چه ميّت براى آنها وصيّت نكرده باشد ولى اگر وصيّت كرده آنها را از ثلث مال بدهند لازم نيست از اصل مال بدهند ، مگر اين‌كه ثلث مال كافى نباشد كه در اين صورت كمبود آن را از اصل مال مىدهند . ولى در واجبات بدنى از قبيل نماز و روزه بطورى كه سابقاً گفته شد بر پسر بزرگ واجب است و اگر انجام نداد معصيت كرده است ولى در اصل مال نيست بلكه از ثلث مال مىباشد اگر وصيّت كرده باشد .\r\nمسئله 3043 - اگر مال ميّت از بدهىها و حج واجب و حقوقى كه مثل خمس و زكات و مظالم بر او واجب است زياد بيايد ، چنانچه وصيّت كرده باشد كه ثلث يا مقدارى از ثلث را به مصرفى برسانند ، بايد به وصيّت او عمل كنند و اگر وصيّت نكرده باشد ، هر چه مىماند مال ورثه است .\r\nمسئله 3044 - اگر مصرفى را كه ميّت براى وصيّت - در غير واجبات اصلى كه در بالا گفته شد - معيّن كرده ، از ثلث مال او بيشتر باشد ، وصيّت او در بيشتر از ثلث در صورتى صحيح است كه ورثه ، وصيّت را اجازه بدهند و تنها راضى بودن آنان كافى نيست . و اگر مدّتى بعد از مردن او هم اجازه بدهند صحيح است . و اگر برخى اجازه دهند و برخى نه ، فقط در سهم اجازه دهندگان صحيح و نافذ مىباشد .\r\nمسئله 3045 - اگر مصرفى را كه ميّت معيّن كرده ، از ثلث مال او بيشتر باشد ، و پيش\r\n\r\n","description":"","footnote":"","page_name":" 537 ","page_number":537},
  {"content":"\r\n\r\nاز مردن او ورثه اجازه بدهند كه وصيّت او عملى شود بعد از مردن او نمىتوانند از اجازه خود برگردند .\r\nمسئله 3046 - اگر وصيّت كند كه بدهى او را بدهند و براى نماز و روزه او اجير بگيرند و كار مستحبى هم انجام دهند چنانچه وصيّت نكرده باشد كه اينها را از ثلث بدهند ، بايد بدهى او را از اصل مال بدهند و نماز و روزه و مستحبات را اگر ثلث مال كافى بود يا ورثه اجازه دادند انجام دهند و گرنه به مقدار ممكن عمل كنند ، و در اين صورت ترتيب را بر حسب ترتيب در وصيّت مراعات كنند .\r\nمسئله 3047 - اگر كسى بگويد كه ميّت وصيّت كرده فلان مبلغ به من بدهند ، چنانچه از گفته او اطمينان حاصل شود يا دو مرد عادل گفته او را تصديق كنند ، يا قسم بخورد و يك مرد عادل هم گفته او را تصديق نمايد ، يا يك مرد و دو زن عادل ، يا چهار زن عادل به گفته او شهادت دهند ، بايد مقدارى را كه مىگويد به او بدهند ، و اگر يك زن عادل شهادت دهد ، بايد يك چهارم چيزى را كه مطالبه مىكند به او بدهند ، و اگر دو زن عادل شهادت دهند ، نصف آن را ، و اگر سه زن عادل شهادت دهند ، بايد سه چهارم آن را به او بدهند ، و نيز اگر دو مرد كافر ذمّى كه در دين خود عادل باشند گفته او را تصديق كنند ، در صورتى كه ميّت ناچار بوده است كه وصيّت كند و مرد و زن عادل مسلمانى در موقع وصيّت نبوده ، بايد چيزى را كه مطالبه مىكند به او بدهند .\r\nمسئله 3048 - اگر كسى بگويد : من وصى ميّتم كه مال او را به مصرفى برسانم ، يا ميّت مرا قيّم بچّه‌هاى خود قرار داده ، در صورتى بايد حرف او را قبول كرد كه از گفته او اطمينان حاصل شود يا دو مرد عادل گفته او را تصديق نمايند .\r\nمسئله 3049 - اگر وصيّت كند چيزى به كسى بدهند و آن كس پيش از آنكه قبول كند يا ردّ نمايد بميرد ، تا وقتى ورثه او وصيّت را ردّ نكرده‌اند مىتوانند آن چيز را قبول نمايند ، ولى اين در صورتى است كه وصيّت كننده از وصيّت خود برنگردد و گرنه حقّى به آن چيز ندارند .\r\nمسئله 3050 - حقوقى را كه به خانواده افراد بازنشسته مىدهند آنچه از حقوق زمان خدمتشان پس انداز شده جزء تركه ميّت است و پس از اداء دين و وصيّت به همه ورثه مىرسد ، و آنچه را كه از طرف خود اداره بطور اضافه به همسر و غيره مىدهند تابع مقرّرات است و به هر كس بدهند مال اوست .\r\n\r\n","description":"","footnote":"","page_name":" 538 ","page_number":538},
  {"content":"\r\n\r\n\r\nاحكام ارث\r\nمسئله 3051 - كسانى كه به واسطه خويشى ارث مىبرند سه دسته هستند :\r\nدسته اوّل : پدر و مادر و اولاد ميّت مىباشند ، و با نبودن اولاد ، اولاد اولاد ، هر چه پائين روند ، هر كدام آنان كه به ميّت نزديكتر است ارث مىبرد ، و تا يك نفر از اين دسته هست دسته دوّم ارث نمىبرند .\r\nدسته دوّم : جدّ ، يعنى پدر بزرگ و جدّه ، يعنى مادر بزرگ هر چه بالا روند ، پدرى باشند يا مادرى ، و خواهر و برادر ، و با نبودن برادر و خواهر ، اولاد ايشان هر كدام آنان كه به ميّت نزديكتر است ارث مىبرد ، و تا يك نفر از اين دسته هست دسته سوّم ارث نمىبرند .\r\nدسته سوّم : عمو و عمّه ، و دايى و خاله هر چه بالا روند ، و اولاد آنان هر چه پائين روند ، و تا يك نفر از عموها و عمّه‌ها و دايىها و خاله‌هاى ميّت زنده‌اند ، اولاد آنان ارث نمىبرند ، ولى فقط در اين مورد كه اگر ميّت عموى پدرى و پسر عموى پدر و مادرى داشته باشد ، و غير از اين‌ها وارثى نداشته باشد ، ارث به پسر عموى پدر و مادرى مىرسد و عموى پدرى ارث نمىبرد .\r\nمسئله 3052 - اگر عمو و عمّه و دائى و خاله خود ميّت و اولاد آنان و اولاد اولاد آنان نباشند ، عمو و عمّه و دائى و خاله پدر و مادر ميّت ارث مىبرند ، و اگر اينها نباشند اولادشان ارث مىبرند ، و اگر اينها هم نباشند عمو و عمّه و دائى و خاله جدّ و جدّه ميّت ، و اگر اينها نباشند ، اولادشان ارث مىبرند .\r\nمسئله 3053 - زن و شوهر به تفصيلى كه بعداً گفته مىشود از يكديگر ارث مىبرند .\r\n\r\n","description":"","footnote":"","page_name":" 539 ","page_number":539},
  {"content":"\r\n\r\n\r\nارث دسته اوّل\r\nمسئله 3054 - اگر وارث ميّت فقط يك نفر از دسته اوّل باشد ، مثلًا پدر يا مادر يا يك پسر يا يك دختر باشد ، همه مال ميّت به او مىرسد ، و اگر چند پسر يا چند دختر باشند ، همه مال بطور مساوى بين آنان قسمت مىشود ، و اگر يك پسر و يك دختر باشد مال را سه قسمت مىكنند : دو قسمت را پسر ، و يك قسمت را دختر مىبرد ، و اگر چند پسر و چند دختر باشند ، مال را طورى قسمت مىكنند كه هر پسرى دو برابر دختر ببرد .\r\nمسئله 3055 - اگر وارث ميّت فقط پدر و مادر او باشند ، مال سه قسمت مىشود : دو قسمت آن را پدر ، و يك قسمت را مادر مىبرد ، ولى اگر ميّت دو برادر ، يا چهار خواهر ، يا يك برادر و دو خواهر داشته باشد كه همه آنان زنده و مسلمان و آزاد و پدرى باشند ، يعنى پدر آنان با پدر ميّت يكى باشد ، خواه مادرشان هم با مادر ميّت يكى باشد يا نه ، اگر چه تا ميّت پدر و مادر دارد اينها ارث نمىبرند ، امّا به واسطه بودن اينها مادر شش يك مال را مىبرد و بقيّه را به پدر مىدهند .\r\nمسئله 3056 - اگر وارث ميّت فقط پدر و مادر و يك دختر باشد ، چنانچه ميّت دو برادر يا چهار خواهر يا يك برادر و دو خواهر پدرى نداشته باشد ، مال را پنج قسمت مىكنند : پدر و مادر ، هر كدام يك قسمت ، و دختر سه قسمت آن را مىبرد ، و اگر دو برادر يا چهار خواهر يا يك برادر و دو خواهر پدرى داشته باشد بنابر مشهور ، مال را شش قسمت مىكنند : پدر و مادر ، هر كدام يك قسمت ، و دختر سه قسمت مىبرد ، و يك قسمت باقيمانده را چهار قسمت مىكنند : يك قسمت را به پدر و سه قسمت را به دختر مىدهند ، مثلًا اگر مال ميّت را 24 قسمت كنند 15 قسمت آن را به دختر ، و 5 قسمت آن را به پدر ، و 4 قسمت آن را به مادر مىدهند ، ولى احوط اين است كه در اين صورت نيز با تحصيل رضايت پدر و دختر مثل صورت اوّل مال را پنج قسمت كنند : سه قسمت را به دختر بدهند ، و به هر يك از پدر و مادر يك قسمت بدهند .\r\nمسئله 3057 - اگر وارث ميّت فقط پدر و مادر و يك پسر باشد ، مال را شش قسمت مىكنند : پدر و مادر هر كدام يك قسمت ، و پسر چهار قسمت آن را مىبرد ، و اگر چند پسر يا چند دختر باشند ، آن چهار قسمت را به طور مساوى بين خودشان قسمت مىكنند ، و اگر پسر و دختر باشند ، آن چهار قسمت را طورى تقسيم مىكنند كه هر پسرى دو برابر دختر ببرد .\r\n\r\n","description":"","footnote":"","page_name":" 540 ","page_number":540},
  {"content":"\r\n\r\nمسئله 3058 - اگر وارث ميّت فقط پدر و يك پسر ، يا مادر و يك پسر باشد مال را شش قسمت مىكنند : يك قسمت آن را پدر يا مادر ، و پنج قسمت را پسر مىبرد .\r\nمسئله 3059 - اگر وارث ميّت فقط پدر ، يا مادر ، با پسر و دختر باشد ، مال را شش قسمت مىكنند : يك قسمت آن را پدر ، يا مادر مىبرد ، و بقيّه را طورى قسمت مىكنند كه هر پسرى دو برابر دختر ببرد .\r\nمسئله 3060 - اگر وارث ميّت فقط پدر و يك دختر ، يا مادر و يك دختر باشد ، مال را چهار قسمت مىكنند : يك قسمت آن را پدر يا مادر ، و بقيّه را دختر مىبرد .\r\nمسئله 3061 - اگر وارث ميّت فقط پدر و چند دختر ، يا مادر و چند دختر باشد ، مال را پنج قسمت مىكنند : يك قسمت را پدر يا مادر مىبرد ، و چهار قسمت را دخترها به طور مساوى بين خودشان قسمت مىكنند .\r\nمسئله 3062 - اگر ميّت اولاد نداشته باشد ، نوه پسرى او اگر چه دختر باشد ، سهم پسر ميّت را مىبرد ، و نوه دخترى او اگر چه پسر باشد ، سهم دختر ميّت را مىبرد ، مثلًا اگر ميّت يك پسر از دختر خود و يك دختر از پسرش داشته باشد ، مال را سه قسمت مىكنند : يك قسمت را به پسر دختر ، و دو قسمت را به دختر پسر مىدهند .\r\n\r\nارث دسته دوّم\r\nمسئله 3063 - دسته دوّم از كسانى كه به واسطه خويشى ارث مىبرند جدّ ، يعنى پدربزرگ ، و جدّه ، يعنى مادر بزرگ ، و برادر و خواهر ميّت هستند ، و اگر برادر و خواهر نداشته باشد ، اولادشان ارث مىبرند .\r\nمسئله 3064 - اگر وارث ميّت فقط يك برادر ، يا يك خواهر باشد همه مال به او مىرسد ، و اگر چند برادر پدر و مادرى ، يا چند خواهر پدر و مادرى باشند مال به طور مساوى بين آنان قسمت مىشود ، و اگر برادر و خواهر پدر و مادرى با هم باشند ، هر برادرى دو برابر خواهر مىبرد ، مثلًا اگر دو برادر و يك خواهر پدر و مادرى دارد ، مال را پنج قسمت مىكنند : هر يك از برادرها دو قسمت ، و خواهر يك قسمت آن مىبرد .\r\nمسئله 3065 - اگر ميّت برادر و خواهر پدر و مادرى دارد ، برادر و خواهر پدرى كه از مادر با ميّت جدا است ارث نمىبرد ، و اگر برادر و خواهر پدر و مادرى ندارد چنانچه فقط\r\n\r\n","description":"","footnote":"","page_name":" 541 ","page_number":541},
  {"content":"\r\n\r\nيك خواهر يا يك برادر پدرى داشته باشد همه مال به او مىرسد ، و اگر چند برادر يا چند خواهر پدرى داشته باشد ، مال به طور مساوى بين آنان قسمت مىشود ، و اگر هم برادر و هم خواهر پدرى داشته باشد ، هر برادرى دو برابر خواهر مىبرد .\r\nمسئله 3066 - اگر وارث ميّت فقط يك خواهر يا يك برادر مادرى باشد كه از پدر با ميّت جدا است ، همه مال به او مىرسد ، و اگر چند برادر مادرى ، يا چند خواهر مادرى ، يا چند برادر و خواهر مادرى باشند ، مال به طور مساوى بين آنان قسمت مىشود .\r\nمسئله 3067 - اگر ميّت برادر و خواهر پدر و مادرى ، و برادر و خواهر پدرى و يك برادر يا يك خواهر مادرى داشته باشد ، برادر و خواهر پدرى ارث نمىبرند و مال را شش قسمت مىكنند : يك قسمت آن را به برادر يا خواهر مادرى ، و بقيّه را به برادر و خواهر پدر و مادرى مىدهند ، و هر برادرى دو برابر خواهر مىبرد .\r\nمسئله 3068 - اگر ميّت برادر و خواهر پدر و مادرى و برادر و خواهر پدرى و برادر و خواهر مادرى داشته باشد ، برادر و خواهر پدرى ارث نمىبرد و مال را سه قسمت مىكنند : يك قسمت را برادر و خواهر مادرى به طور مساوى بين خودشان قسمت مىكنند ، و بقيّه را به برادر و خواهر پدر و مادرى مىدهند . و هر برادرى دو برابر خواهر مىبرد .\r\nمسئله 3069 - اگر وارث ميّت فقط برادر و خواهر پدرى و يك برادر مادرى ، يا يك خواهر مادرى باشند ، مال را شش قسمت مىكنند : يك قسمت آن را برادر يا خواهر مادرى مىبرد ، و بقيّه را به برادر و خواهر پدرى مىدهند ، و هر برادرى دو برابر خواهر مىبرد .\r\nمسئله 3070 - اگر وارث ميّت فقط برادر و خواهر پدرى و چند برادر و خواهر مادرى باشند ، مال را سه قسمت مىكنند : يك قسمت آن را برادر و خواهر مادرى به طور مساوى بين خودشان قسمت مىكنند ، و بقيّه را به برادر و خواهر پدرى مىدهند ، و هر برادرى دو برابر خواهر مىبرد .\r\nمسئله 3071 - اگر وارث ميّت فقط برادر و خواهر و زن او باشند ، زن ارث خود را به تفصيلى كه در ارث زن و شوهر گفته مىشود مىبرد ، و خواهر و برادر به طورى كه در مسائل گذشته گفته شد ارث خود را مىبرند . و نيز اگر زنى بميرد و وارث او فقط خواهر و برادر و شوهر او باشد ، شوهر نصف مال را مىبرد و خواهر و برادر به طورى كه در مسائل پيش گفته شد ارث خود را مىبرند ، ولى ارث بردن زن يا شوهر از سهم برادر و خواهر\r\n\r\n","description":"","footnote":"","page_name":" 542 ","page_number":542},
  {"content":"\r\n\r\nمادرى چيزى نمىكاهد و از سهم برادر و خواهر پدر و مادرى يا پدرى كم مىشود ، مثلًا اگر وارث ميّت ، شوهر و برادر و خواهر مادرى و برادر و خواهر پدر و مادرى او باشد ، نصف مال به شوهر مىرسد و يك قسمت از سه قسمت اصل مال را به برادر و خواهر مادرى مىدهند و آنچه مىماند مال برادر و خواهر پدر و مادرى است . پس اگر همه مال او شش تومان باشد ، سه تومان به شوهر ، و دو تومان به برادر و خواهر مادرى و يك تومان به برادر و خواهر پدر و مادرى مىرسد .\r\nمسئله 3072 - اگر ميّت خواهر و برادر نداشته باشد ، سهم ارث آنان را به اولادشان مىدهند ، و سهم برادر زاده و خواهر زاده مادرى به طور مساوى بين آنان قسمت مىشود ، و از سهمى كه به برادر زاده و خواهر زاده پدرى يا پدر و مادرى مىرسد هر پسرى دو برابر دختر مىبرد .\r\nمسئله 3073 - اگر خواهر و برادر متعدّد بوده‌اند ، اوّل مال بين آنان تقسيم مىگردد و بعد ارث هر كدام بين اولادشان تقسيم مىشود ، پس اگر ميّت مثلًا چهار خواهر و يك برادر پدر و مادرى داشته است و همه آنان مرده‌اند و از همه آنان اولاد باقى است ، مال شش قسمت مىشود و به هر خواهر يك قسمت و به برادر دو قسمت مىدهند و بعد سهم هر كدام بين اولادشان تقسيم مىشود .\r\nمسئله 3074 - اگر وارث ميّت فقط يك جدّ يا يك جدّه است ، چه پدرى باشد يا مادرى ، همه مال به او مىرسد و با بودن جدّ ميّت ، پدر جدّ او ارث نمىبرد .\r\nمسئله 3075 - اگر وارث ميّت فقط جدّ و جدّه پدرى باشند ، مال سه قسمت مىشود ، دو قسمت را جدّ ، و يك قسمت را جدّه مىبرد ، و اگر جدّ و جدّه مادرى باشد ، مال را به طور مساوى بين خودشان قسمت مىكنند .\r\nمسئله 3076 - اگر وارث ميّت فقط يك جدّ يا جدّه پدرى و يك جدّ يا جدّه مادرى باشند مال سه قسمت مىشود : دو قسمت را جدّ يا جدّه پدرى ، و يك قسمت را جدّ يا جدّه مادرى مىبرد .\r\nمسئله 3077 - اگر وارث ميّت جدّ و جدّه پدرى و جدّ و جدّه مادرى باشند مال سه قسمت مىشود : يك قسمت آن را جدّ و جدّه مادرى به طور مساوى بين خودشان قسمت مىكنند ، و دو قسمت آن را به جدّ و جدّه پدرى مىدهند و جدّ دو برابر جدّه مىبرد .\r\n\r\n","description":"","footnote":"","page_name":" 543 ","page_number":543},
  {"content":"\r\n\r\nمسئله 3078 - اگر وارث ميّت فقط زن او و جدّ و جدّه پدرى و جدّ و جدّه مادرى او باشد زن ارث خود را به تفصيلى كه در ارث زن و شوهر گفته مىشود مىبرد ، و يك قسمت از سه قسمت اصل مال را به جدّ و جدّه مادرى مىدهند كه به طور مساوى بين خودشان قسمت مىكنند و بقيّه را به جدّ و جدّه پدرى مىدهند ، و جدّ دو برابر جدّه مىبرد . و اگر وارث ميّت شوهر و جدّ و جدّه باشد ، شوهر نصف مال را مىبرد و جدّ و جدّه به دستورى كه در مسائل گذشته گفته شد ، ارث خود را مىبرند .\r\nمسئله 3079 - اگر وارث ميّت جدّ يا جدّه ، يا هر دو با برادر يا خواهر يا هر دو ، يا برادرزاده يا خواهرزاده يا هر دو باشد در همه اين صورتها جدّ حكم يك برادر و جدّه حكم يك خواهر را دارد ، ولى مانع از ارث برادر زاده و خواهر زاده نمىشوند .\r\n\r\nارث دسته سوّم\r\nمسئله 3080 - دسته سوّم عمو و عمّه و دائى و خاله و اولاد آنان است كه اگر از طبقه اوّل و دوّم كسى نباشد ، اينها ارث مىبرند .\r\nمسئله 3081 - اگر وارث ميّت فقط يك عمو يا يك عمّه است ، چه پدر و مادرى باشد ، يعنى با پدر ميّت از يك پدر و مادر باشد ، يا پدرى باشد يا مادرى ، همه مال به او مىرسد ، و اگر چند عمو يا چند عمّه باشند و همه پدر و مادرى ، يا همه پدرى باشند ، مال به طور مساوى بين آنان قسمت مىشود ، و اگر عمو و عمّه هر دو باشند و همه پدر و مادرى ، يا همه پدرى باشند ، عمو دو برابر عمّه مىبرد \" مثلًا اگر وارث ميّت دو عمو و يك عمّه باشد ، مال را پنج قسمت مىكنند : يك قسمت را به عمّه مىدهند ، و چهار قسمت را عموها به طور مساوى بين خودشان قسمت مىكنند .\r\nمسئله 3082 - اگر وارث ميّت فقط چند عموى مادرى يا چند عمّه مادرى باشد مال به طور مساوى بين آنان قسمت مىشود ، اگر عمو و عمّه - با هم - مادرى داشته باشد باز هم به احتمال قوى همان حكم را دارد كه بطور مساوى تقسيم مىشود ليكن بنا بر احتياط واجب بايد با هم صلح كنند .\r\nمسئله 3083 - اگر وارث ميّت چند عمو و عمّه باشند و بعضى پدرى و بعضى مادرى و بعضى پدر و مادرى باشند ، عمو و عمّه پدرى ارث نمىبرند . اگر يك عمو يا يك عمّه\r\n\r\n","description":"","footnote":"","page_name":" 544 ","page_number":544},
  {"content":"\r\n\r\nمادرى است ، مال را شش قسمت مىكنند : يك قسمت را به عمو يا عمّه مادرى ، و بقيّه را به عمو و عمّه پدر و مادرى مىدهند ، و عموى پدر و مادرى دو برابر عمّه پدر و مادرى مىبرد ، و اگر هم عمو و هم عمّه مادرى دارد ، مال را سه قسمت مىكنند : دو قسمت را به عمو و عمّه پدر و مادرى مىدهند ، و عمو دو برابر عمّه مىبرد ، و يك قسمت را به عمو و عمّه مادرى مىدهند ، و به احتمال قوى بطور مساوى بينشان تقسيم مىشود ليكن احتياط واجب آن است كه در تقسيم با يكديگر صلح كنند .\r\nمسئله 3084 - اگر وارث ميّت فقط يك دائى يا يك خاله باشد ، همه مال به او مىرسد ، و اگر هم دايى و هم خاله باشد و همه پدر و مادرى ، يا پدرى ، يا مادرى باشند ، در مادرى مال به طور مساوى بين آنان قسمت مىشود و در پدر و مادرى و پدرى نيز همين‌طور ليكن احتياط واجب آن است كه در تقسيم با يكديگر صلح كنند .\r\nمسئله 3085 - اگر وارث ميّت فقط يك دائى ، يا يك خاله مادرى ، و دائى و خاله پدر و مادرى ، و دائى و خاله پدرى باشند ، دائى و خاله پدرى ارث نمىبرد ، و مال را شش قسمت مىكنند : يك قسمت را به دائى يا خاله مادرى ، و بقيّه را به دائى و خاله پدر و مادرى مىدهند ، و به احتمال قوى بطور مساوى بينشان تقسيم مىشود ليكن احتياط واجب آن است كه در تقسيم با يكديگر صلح كنند .\r\nمسئله 3086 - اگر وارث ميّت دائى و خاله پدرى ، و دائى و خاله مادرى و دائى و خاله پدر و مادرى باشند ، دائى و خاله پدرى ارث نمىبرد ، و بايد مال را سه قسمت كنند : يك قسمت آن را دائى و خاله مادرى به طور مساوى بين خودشان قسمت نمايند ، و بقيّه را به دائى و خاله پدر و مادرى بدهند كه آنها نيز بطور مساوى تقسيم كنند ليكن احتياط واجب آن است كه در تقسيم با يكديگر صلح كنند .\r\nمسئله 3087 - اگر وارث ميّت يك دائى يا يك خاله ، و يك عمو يا يك عمّه باشد مال را سه قسمت مىكنند : يك قسمت را دائى يا خاله ، و بقيّه را عمو يا عمّه مىبرد .\r\nمسئله 3088 - اگر وارث ميّت يك دائى يا يك خاله ، و عمو و عمّه باشد چنانچه عمو و عمّه پدر و مادرى يا پدرى باشند ، مال را سه قسمت مىكنند : يك قسمت را دائى يا خاله مىبرد ، و از بقيّه دو قسمت به عمو و يك قسمت به عمّه مىدهند . بنابراين اگر مال را نه قسمت كند ، سه قسمت را به دائى يا خاله ، و چهار قسمت را به عمو ، و دو قسمت را به عمّه مىدهند .\r\n\r\n","description":"","footnote":"","page_name":" 545 ","page_number":545},
  {"content":"\r\n\r\nمسئله 3089 - اگر وارث ميّت يك دائى يا يك خاله ، و يك عمو يا يك عمّه مادرى ، و عمو و عمّه پدر و مادرى يا پدرى باشند ، مال را سه قسمت مىكنند : يك قسمت آن را به دائى يا خاله مىدهند ، و دو قسمت باقيمانده را شش قسمت مىكنند : يك قسمت را به عمو يا عمّه مادرى ، و بقيّه را به عمو و عمّه پدر و مادرى يا پدرى مىدهند ، و عمو دو برابر عمّه مىبرد . بنابراين اگر مال را نه قسمت كنند ، سه قسمت را به دائى يا خاله ، و يك قسمت را به عمو يا عمّه مادرى ، و پنج قسمت ديگر را به عمو و عمّه پدر و مادرى يا پدرى مىدهند و عمو دوبرابر عمّه مىبرد .\r\nمسئله 3090 - اگر وارث ميّت يك دائى يا يك خاله ، و عمو و عمّه مادرى ، و عمو و عمّه پدر و مادرى يا پدرى باشند ، مال را سه قسمت مىكنند : يك قسمت را دائى يا خاله مىبرد ، و دو قسمت باقيمانده را سه سهم مىكنند : يك سهم آن را به عمو و عمّه مادرى مىدهند كه بنا بر احتياط واجب با هم مصالحه مىكنند ، گرچه احتمال تساوى در قسمت ، زياد است . و دو سهم ديگر را بين عمو و عمّه پدر و مادرى يا پدرى قسمت مىنمايند ، و عمو دو برابر عمّه مىبرد . بنابراين اگر مال را نه قسمت كنند ، سه قسمت آن سهم خاله يا دائى ، و دو قسمت سهم عمو و عمّه مادرى ، و چهار قسمت سهم عمو و عمّه پدر و مادرى ، يا پدرى مىباشد .\r\nمسئله 3091 - اگر وارث ميّت چند دائى و چند خاله باشند كه همه پدر و مادرى يا پدرى يا مادرى باشند و عمو و عمّه هم داشته باشد ، مال سه سهم مىشود : دو سهم آن را عمو و عمّه و يك سهم آن را دايىها و خاله‌ها به نحوى كه در مسئله بالا گذشت بين خودشان قسمت مىنمايند .\r\nمسئله 3092 - اگر وارث ميّت دائى يا خاله مادرى ، و چند دائى و خاله پدر و مادرى يا پدرى ، و عمو و عمّه باشد ، مال سه سهم مىشود : دو سهم آن را به دستورى كه سابقاً گفته شد عمو و عمّه بين خودشان قسمت مىكنند ، آن وقت اگر ميّت يك دائى يا يك خاله مادرى دارد ، يك سهم ديگر آن را شش قسمت مىكنند : يك قسمت را به دائى يا خاله مادرى مىدهند ، و بقيّه را به دائى و خاله پدر و مادرى يا پدرى مىدهند چنان كه گذشت بنا بر احتياط بايد در تقسيم آن با هم صلح كنند ، و اگر چند دائى مادرى يا چند خاله مادرى يا هم دائى مادرى و هم خاله مادرى دارد آن يك سهم را سه قسمت مىكنند ، يك قسمت را دائىها و خاله‌هاى مادرى به طور مساوى بين خودشان قسمت مىكنند ، و بقيّه را به دايى و خاله پدر و مادرى يا پدرى مىدهند چنان كه گذشت بنا بر احتياط واجب ، در تقسيم آن با هم صلح مىكنند .\r\n\r\n","description":"","footnote":"","page_name":" 546 ","page_number":546},
  {"content":"\r\n\r\nمسئله 3093 - اگر ميّت عمو و عمّه و دائى و خاله نداشته باشد و فرزندان آنها موجود باشند ، مقدارى كه به عمو و عمّه مىرسد ، به اولاد آنان ، و مقدارى كه به دائى و خاله مىرسد ، به اولاد آنان داده مىشود .\r\nمسئله 3094 - اگر وارث ميّت عمو و عمّه و دائى و خاله پدر ، و عمو و عمّه و دائى و خاله مادر او باشند و همه اينها پدر و مادرى فقط يا پدرى فقط يا مادرى فقط باشند مال سه سهم مىشود : يك سهم آن مال عمو و عمّه و دائى و خاله مادر ميّت است ، چنان كه گذشت كه بنابر احتياط در تقسيم آن با هم صلح كنند ، و اگر دائى و خاله مادرى فقط باشند با هم مساويند ، و دو سهم ديگر آن را سه قسمت مىكنند : يك قسمت را دائى و خاله پدر ميّت بين خودشان قسمت مىنمايند ، و چنان كه گذشت بنا بر احتياط در پدر و مادرى يا پدرى با هم صلح كنند ولى در مادرى با يكديگر مساويند ، و دو قسمت ديگر آن را به عمو و عمه پدر ميّت ميدهند و عمو دو برابر عمّه مىبرد مگر در مادرى كه بنا بر احتياط با هم صلح كنند ، و اگر بعضى از اينها پدر و مادرى ، و بعضى پدرى و بعضى مادرى باشند در هر دسته‌اى پدرى ارث نمىبرد و مادرى اگر يك نفر است سدس و اگر بيشتر است ثلث مىبرد و مابقى سهم پدر و مادرى مىباشد ، و اگر پدر و مادرى موجود نيست پدرى سهم او را مىبرد .\r\n\r\nارث زن و شوهر\r\nمسئله 3095 - اگر زن دائم بميرد و اولاد نداشته باشد ، نصف همه مال را شوهر او ، و بقيّه را ورثه ديگر مىبرند ، و اگر از آن شوهر يا از شوهر ديگر اولاد داشته باشد ، چهار يك همه مال را شوهر ، و بقيّه را ورثه ديگر مىبرند .\r\nمسئله 3096 - اگر مردى بميرد و اولاد نداشته باشد ، چهار يك مال او را زن دائم ، و بقيّه را ورثه ديگر مىبرند ، و اگر از آن زن يا از زن ديگر اولاد داشته باشد ، هشت يك مال را زن ، و بقيّه را ورثه ديگر مىبرند ، و زن از همه اموال منقول ارث مىبرد ولى از مطلق زمين - زمين خانه يا باغ و غيره فرق نمىكند - و نيز از قيمت آن ارث نمىبرد ، و نيز از خود هوائى ارث نمىبرد ، مثل ساختمان و درخت و فقط از قيمت هوائى ارث مىبرد ، ولى بنابر احتياط مستحب در زمين غير خانه با ورثه صلح كنند ، و اگر زن از ميّت بچّه دارد بنابر احتياط مستحب مؤكّد ، از همه تركه حتّى از زمين به او ارث بدهند يا با هم مصالحه كنند .\r\n\r\n","description":"","footnote":"","page_name":" 547 ","page_number":547},
  {"content":"\r\n\r\nو اگر بواسطه وجود زن يا شوهر نقصى در سهام ورثه پديد آيد از سهم زن و شوهر و مادر و برادران و خواهران مادرى و جدّ و جدّه مادرى و دائيها و خاله‌ها چيزى كسر نمىشود بلكه تمام سهام خود را از اصل مال مىبرند و آنچه نقص وارد شده از سهام پدر و برادران و خواهران پدر و مادرى يا پدرى فقط و جدّ و جدّه پدرى و عموها و عمّه‌ها كسر مىشود .\r\nمسئله 3097 - اگر زن بخواهد در چيزهايى كه از آنها ارث نمىبرد تصرّف كند ، بايد از ورثه ديگر اجازه بگيرد . و نيز بنابر احتياط واجب ورثه تا سهم زن را نداده‌اند ، نبايد در ساختمان و چيزهايى كه زن از قيمت آنها ارث مىبرد بدون اجازه او تصرّف كنند و چنانچه پيش از دادن سهم زن ، اينها را بفروشند در صورتى كه زن معامله را اجازه دهد ، صحيح و گرنه نسبت به سهم او محلّ اشكال است .\r\nمسئله 3098 - اگر بخواهند ساختمان و درخت و مانند آن را قيمت نمايند بايد حساب كنند كه اگر آنها بدون اجاره در زمين بمانند تا از بين بروند چقدر ارزش دارند و سهم زن را از آن قيمت بدهند . و نبايد قيمت درخت كنده شده يا مانده در زمين ، ولى به شرط اجاره را ، ملاك قرار دهند .\r\nمسئله 3099 - زمين مجراى آب قنات و مانند آن حكم زمين را دارد ، و آجر و چيزهايى كه در آن به كار رفته ، در حكم ساختمان است . و همچنين امور اصلاحى مجرى .\r\nمسئله 3100 - اگر ميّت بيش از يك زن دائم داشته باشد ، چنانچه اولاد نداشته باشد چهار يك مال ، و اگر اولاد داشته باشد ، هشت يك مال به شرحى كه گفته شد ، به طور مساوى بين زنهاى او قسمت مىشود ، اگر چه شوهر با هيچ يك از آنان يا بعضى از آنان نزديكى نكرده باشد ، ولى اگر در مرضى كه به آن مرض از دنيا رفته ، زنى را عقد كرده و با او نزديكى نكرده است ، آن زن از او ارث نمىبرد و حقّ مهر هم ندارد . ولى اگر نزديكى كرده باشد مهر و ارث مىبرد .\r\nمسئله 3101 - اگر زن در حال مرض شوهر كند و به همان مرض بميرد شوهرش اگر چه با او نزديكى نكرده باشد ، از او ارث مىبرد .\r\nمسئله 3102 - اگر زن را به ترتيبى كه در احكام طلاق گفته شد طلاق رجعى بدهند و در بين عدّه بميرد ، شوهر از او ارث مىبرد . و نيز اگر شوهر در بين عدّه زن بميرد ، زن از او ارث مىبرد ، ولى اگر بعد از گذشتن عدّه رجعى يا در عدّه طلاق بائن يكى از آنان بميرد ، ديگرى از او ارث نمىبرد .\r\n\r\n","description":"","footnote":"","page_name":" 548 ","page_number":548},
  {"content":"\r\n\r\nمسئله 3103 - اگر شوهر در حال مرض عيالش را طلاق دهد و پيش از گذشتن دوازده ماه هلالى بميرد ، زن با سه شرط از او ارث مىبرد :\r\nاوّل : آنكه در اين مدّت شوهر ديگر نكرده باشد . دوّم : به واسطه بىميلى به شوهر مالى به او نداده باشد كه به طلاق دادن راضى شود ، بلكه اگر چيزى هم به شوهر ندهد ولى طلاق به تقاضاى زن باشد ، باز هم ارث بردنش محلّ اشكال است . سوّم : شوهر در مرضى كه در آن مرض زن را طلاق داده ، به واسطه آن مرض بميرد ، ولى اگر از آن مرض خوب شود و به جهت ديگرى از دنيا برود ، زن از او ارث نمىبرد ، و اگر در همان مرض ولى به جهت ديگرى بميرد بنا بر احتياط ورثه با زن صلح نمايند .\r\nمسئله 3104 - زينت آلات و لباسى كه مرد براى همسر خود مىگيرد مال همسر است مگر اين‌كه ثابت شود كه نبخشيده بوده و فقط براى استفاده در اختيار همسرش قرار داده بوده است .\r\n\r\nمسائل متفرقه ارث\r\nمسئله 3105 - مردى كه از دنيا مىرود قرآن و انگشتر و سلاح شخصى - شمشير يا تفنگ يا هر چيز ديگر وى و لباسى را كه پوشيده يا آماده براى پوشيدن نموده مال پسر بزرگتر است ، و اگر ميّت از اين چهار چيز بيشتر از يكى دارد ، مثلًا دو قرآن يا دو انگشتر دارد ، چنانچه مورد استعمال است همه‌اش مال پسر بزرگتر است ، و بنا به احتياط واجب در كتابهاى مانده از ميّت و مركب سوارى و لوازم همراه مركب بايد با ساير ورثه مصالحه شود . و اگر امكان صلح نشد حاكم شرع مداخله نمايد . به اشياء ذكر شده \" حبوه \" گفته مىشود .\r\nمسئله 3106 - اگر پسر بزرگ ميّت بيش از يكى باشد ، مثلًا از دو زن او در يك وقت دو پسر به دنيا آمده باشد ، بايد \" حبوه \" ميّت را به طور مساوى بين خودشان قسمت كنند .\r\nمسئله 3107 - حساب بدهى ميّت قبل از حبوه مىباشد پس اگر ميّت قرض داشته باشد ، چنانچه قرضش به اندازه مال او يا زيادتر باشد ، بايد چهار چيزى را هم كه مال پسر بزرگتر است و در دو مسئله پيش گفته شد ، به قرض او بدهند ، و اگر قرضش كمتر از مال او باشد بنابر احتياط واجب بايد از آن چهار چيزى هم كه به پسر بزرگتر مىرسد به نسبت به قرض او بدهند . مثلًا اگر همه دارائى او شصت تومان است و به مقدار بيست تومان آن از چيزهايى است كه مال پسر بزرگتر است و سى تومان هم قرض دارد بنابر احتياط واجب\r\n\r\n","description":"","footnote":"","page_name":" 549 ","page_number":549},
  {"content":"\r\n\r\nپسر بزرگ بايد به مقدار ده تومان از آن چهار چيز را بابت قرض ميّت بدهد .\r\nمسئله 3108 - مسلمان از كافر ارث مىبرد ولى كافر اگر چه پدر يا پسر ميّت مسلمان باشد از او ارث نمىبرد ، و اگر مسلمان ، و ارث مسلمان ندارد ارث او مثل سهم مبارك امام مىباشد و بايد بدست مجتهد اعلم برسد .\r\nمسئله 3109 - كافر اصلى اگر وارث مسلمان و كافر دارد ارث او مال و ارث مسلمان است هر چند از طبقه دوّم يا سوّم باشد ، و كافر ارث نمىبرد هر چند از طبقه اوّل باشد ، و اگر وارث مسلمان ندارد ارث او به وارث كافر مىرسد .\r\nمسئله 3110 - اگر كسى يكى از خويشان خود را عمداً و به ناحقّ بكشد ، از او ارث نمىبرد ولى اگر از روى خطاء باشد مثل آنكه شكارى را نشانه بگيرد و اتّفاقا به يكى از خويشان او بخورد و او را بكشد از او ارث مىبرد ولى در اين صورت هم از ديه قتل ارث نمىبرد و بهتر است با ورثه صلح كنند .\r\nمسئله 3111 - هرگاه بخواهند ارث را تقسيم كنند در صورتى كه ميّت بچّه‌اى داشته باشد كه در شكم مادر است و در طبقه او وارث ديگرى هم مانند اولاد و پدر و مادر باشد ، براى بچّه‌اى كه در شكم است كه اگر زنده به دنيا بيايد ارث مىبرد ، سهم دو پسر را كنار مىگذارند ، ولى اگر احتمال بدهند بيشتر است ، مثلًا احتمال بدهند كه زن سه‌قلو حامله باشد ، سهم سه پسر را كنار مىگذارند ، و چنانچه كمتر بود ، زيادى را ورثه بين خودشان تقسيم مىكنند .\r\nمسئله 3112 - اگر زنى بميرد و هيچ وارث جز شوهر نداشته باشد همه مال او به شوهر مىرسد ، و اگر مردى بميرد و هيچ وارث جز زن نداشته باشد يك چهارم مال به زن مىرسد ، و بقيّه مال امام معصوم ( ع ) و در زمان غيبت در اختيار مجتهد اعلم است ، و اگر كسى بميرد و اصلًا وارث نداشته باشد همه ارث او مال امام معصوم ( ع ) و در زمان غيبت در اختيار مجتهد اعلم است .\r\nمسئله 3113 - اگر دو نفر يا چند نفر كه از يكديگر ارث مىبرند با هم غرق شوند يا زير آوار بميرند و معلوم نباشد كدام يك از آنان جلوتر مرده است هر دو از يكديگر نسبت به آنچه قبل از مردن داشته‌اند ارث مىبرند ، و آنچه را كه از يكديگر ارث مىبرند به ساير ورثه آنان منتقل مىشود ، و اگر يكى از آنان مال دارد و ديگرى ندارد آنكه مال ندارد از ديگرى ارث مىبرد ، و اگر به سبب حوادث ديگر مثل تصادف اتومبيل يا سقوط هواپيما مرده باشند همين حكم را دارند ، ولى احتياطاً با ساير ورثه مصالحه كنند .\r\n\r\n","description":"","footnote":"","page_name":" 550 ","page_number":550},
  {"content":"\r\n\r\n\r\nاحكام حدود\r\nدر روايات اسلامى نسبت به اجراى حدود الهى تأكيد شده ، و از جمله ذكر شده است كه : تخلّف از هر دستور الهى حدّ دارد ، و اقامه هر حدّى از حدود الهى نفعش براى مردم بيشتر از باران چهل روز است ، و خداى متعال فرموده است : \" هر كس حدّى از حدود مرا تعطيل كند با من عناد ورزيده و در صدد ضديّت با من برآمده است \" .\r\nبى شكّ اجراى حدود الهى باعث مىشود افراد ناهنجار از كارهاى نامشروع دست بردارند و حقوق الهى و جامعه را رعايت كنند .\r\nمسئله 3114 - اجراى حدود الهى وظيفه حاكم شرع است و ديگران بدون اذن او حقّ دخالت ندارند مگر در موارد خاصّى مانند دشنام به پيامبر ( ص ) و اهل‌بيت ( عليهم السلام ) . و در هر موردى كه اجازه عمومى داده نشود اساساً بايد با اجازه حاكم شرع يا منصوب از طرف او باشد . حاكم يا قاضى نيز بايد رعايت دقّت و احتياط را بنمايد . و در باب حدود احتياط مطلوب است و به اندك شبهه ، بايد از اجراء حدّ خوددارى شود . و اگر شخص گناهكار خود بخواهد اقرار كند بهتر است حتّىالمقدور از اقرار او جلوگيرى شود - اگر حق‌ّالنّاس نباشد - و اگر اقرار انجام شد باز هم حاكم شرع مىتواند عفو كند . از مجموع متون اسلامى استفاده مىشود كه وحشت از اجراى حدود بايد بيشترين اثر را داشته باشد و نه حتماً اجراى حدّ . و در هر جا كه امكان شكّ و شبهه و ترديد در تحقّق يافتن كار خلاف است بايد از اجراى حدّ خوددارى شود .\r\n\r\n","description":"","footnote":"","page_name":" 551 ","page_number":551},
  {"content":"\r\n\r\n\r\nحدّ زنا\r\nمسئله 3115 - اگر كسى با يكى از زنهايى كه محرم نسبى او هستند ( مانند مادر ، خواهر ، دختر ، دختر برادر ، دختر خواهر ، عمّه و خاله ) زنا كند حدّ او كشتن است ، و ظاهراً اين حكم در محرمهاى رضاعى و سببى نيز جريان دارد گرچه خالى از اشكال نيست .\r\nمسئله 3116 - اگر كسى به زور و عنف با زنى زنا كند حدّ او كشتن است .\r\nمسئله 3117 - اگر مرد كافرى با زن مسلمان زنا كند حدّ او كشتن است ، و اگر هنگام اجراى حدّ مسلمان شود حدّ از او ساقط نمىشود .\r\nمسئله 3118 - اگر مرد يا زن آزادى كه بالغ و عاقل است به اختيار خود زنا كند حدّ او صد تازيانه است . و اگر سه مرتبه زنا كند و در هر دفعه ، تازيانه‌اش بزنند در مرتبه چهارم حدّ او كشتن است . ولى مرد محصن ، يعنى مردى كه زن دائمى دارد و در حالى كه بالغ و عاقل و آزاد بوده با او نزديكى كرده و هر وقت هم بخواهد مىتواند با او نزديكى كند ، اگر چنين مردى به اختيار خود با زنى كه بالغه و عاقله است زنا كند اگر مرد مسنّ و بزرگسال است او را صد تازيانه مىزنند و بعد سنگسار مىكند ، و اگر جوان است او را سنگسار مىكنند و بنا بر احتياط واجب تازيانه نمىزنند . و همچنين است زن محصنه ، يعنى زن بالغه عاقله آزادى كه شوهر دارد و شوهرش با او نزديكى كرده و فعلًا نيز شوهر در اختيار اوست ، اگر چنين زنى به اختيار خود زنا بدهد همين حكم را دارد . و اگر مردى كه زن گرفته و زن او د راختيار اوست هنوز با او نزديكى نكرده با زنى زنا كند او را صد تازيانه مىزنند و سر او را هم مىتراشند و به مدّت يك سال او را از شهرش تبعيد مىكنند . ولى در زن حكم تراشيدن سر و تبعيد جارى نمىباشد .\r\nمسئله 3119 - زنا به يكى از دو راه ثابت مىشود :\r\nاوّل : اين‌كه خود زنا كننده اگر بالغ و عاقل و آزاد باشد به اختيار خود چهار مرتبه اقرار كند ، و لازم نيست اقرار او در چهار جلسه باشد ولى احتياط خوب است چنان كه روش پيامبر ( ص ) و على ( ع ) در اقرار گرفتن از زناكار اينطور نقل شده است .\r\nدوّم : اين‌كه چهار مرد عادل شهادت دهند به رؤيت زنا ، و اگر سه مرد و دو زن هم شهادت دهند كافى است .\r\nشهود بايد با هم در يك جلسه گواهى دهند و اگر بلافاصله يكى پس از ديگرى برسد و\r\n\r\n","description":"","footnote":"","page_name":" 552 ","page_number":552},
  {"content":"\r\n\r\nشهادت دهد نيز كفايت مىكند ولى اگر مثلًا دو نفر شهادت دهند و بگويند دو نفر ديگر بعداً مىآيند و شهادت مىدهند مطلب ثابت نمىشود بلكه آن دو نفر اوّل حدّ قدف مىخورند .\r\n\r\nحدّ لواط\r\nمسئله 3120 - اگر مرد بالغ عاقل به اختيار خود با مرد يا بچّه‌اى لواط كند بنابر مشهور حدّ او مطلقا كشتن است ، ولى بنا بر احتياط واجب اگر محصن باشد - كه توضيح آن در مسئله 3083 گذشت - حكم او كشتن است ، و اگر محصن نباشد مثل مرد زانى او را صد شلّاق مىزنند . و در كشتن محصن مىتوانند او را با شمشير بكشند ، يا سنگسار كنند ، يا از جاى بلندى پرت كنند ، يا ديوارى را روى او خراب نمايند ، يا زنده به آتش بسوزانند . و مفعول نيز اگر بالغ و عاقل باشد و به اختيار خود مفعول شده حكمش كشتن است و در او محصن و غير محصن تفاوت ندارد . و اگر مقدّمات عمل انجام شده و دخول واقع نشده هر كدام را صد تازيانه مىزنند .\r\nمسئله 3121 - لواط نيز مانند زنا به دو راه ثابت مىشود : اوّل : چهار مرتبه اقرار . دوّم : شهادت چهار مرد عادل به رؤيت لواط . و ثابت شدن آن به شهادت سه مرد و دو زن گفته شده است ليكن محلّ تأمّل و خلاف احتياط است .\r\nمسئله 3122 - هرگاه كسى پسرى را از روى شهوت ببوسد حاكم شرع هر قدر صلاح بداند به او شلّاق مىزند . و روايت شده است كه : \" خداوند دهانه‌اى از آتش به دهان او مىزند و ملائكه آسمان و زمين و ملائكه رحمت و غضب ، لعنتش مىكنند و خداوند جهنّم را براى او مهيّا مىكند \" . ولى با اين حال اگر توبه كند توبه‌اش قبول مىشود .\r\nمسئله 3123 - اگر كسى - مرد باشد يا زن - مرد و زنى را براى زنا ، يا مرد و پسرى را براى لواط به هم برساند ، حدّ او هفتاد و پنج تازيانه است ، و اگر مرد باشد پس از اجراء حدّ از وطنش نيز تبعيد مىكنند . و بنابر مشهور علاوه بر اينها سرش را مىتراشند و در كوچه و بازار مىگردانند گرچه اين دو حكم اخير دليل روشنى ندارد مگر اين‌كه حاكم شرع به جهتى صلاح بداند .\r\nمسئله 3124 - اگر كسى بخواهد با زنى زنا كند يا با پسرى لواط نمايد و بدون اين‌كه او را بكشند جلوگيرى ممكن نباشد كشتن او جايز است .\r\n\r\n","description":"","footnote":"","page_name":" 553 ","page_number":553},
  {"content":"\r\n\r\nمسئله 3125 - اگر كسى با يكى از چهارپايان نزديكى كند عمل حرامى انجام داده و به حكم حاكم شرع تعزير مىشود ، و در بعضى از اخبار وارد شده است كه او را بيست و پنج تازيانه مىزنند . و حكم خود حيوان اگر حيوان باركش يا گوشتى باشد در احكام خوردنيها گذشت .\r\n\r\nحدّ مساحقه\r\n\" مساحقه \" هم جنس بازى زنها با يكديگر مىباشد كه در روايات مورد لعنت واقع شده ، و طبق روايت صحيحه \" اصحاب الرّس \" كه در قرآن آمده همين‌ها بوده‌اند . حدّ مساحقه يكصد شلّاق مىباشد .\r\nمسئله 3126 - اگر شخص خلافكار در زنا يا لواط يا مساحقه يا شرب خمر يا سرقت پيش از دستگير شدن و اطّلاع ديگران توبه كند حدّ ساقط مىشود .\r\n\r\nحدّ قذف\r\nمسئله 3127 - اگر كسى كه بالغ و عاقل است به مرد يا زن مسلمانى كه بالغ و عاقل و آزاد و عفيف است نسبت زنا يا لواط بدهد حدّش هشتاد تازيانه است كه از روى لباس به او بزنند . ولى اگر فحش‌هاى ديگر بدهد و يا به او اهانت و اذيّت نمايد با تقاضاى آن شخص از طرف حاكم شرع تعزير مىشود ، يعنى براى تأديب هر قدر صلاح بداند به او تازيانه مىزنند .\r\n\r\nحدّ استمناء\r\nمسئله 3128 - حرام است انسان استمناء كند ، يعنى با خود يا چيز ديگرى غير از همسر خود كارى كند كه از او منى خارج شود ، و اگر چنين كرد به دستور حاكم شرع تعزير مىشود و با عدم تمكّن از ازدواج ، حتّىالمقدور از طريق بيت‌المال به او زن مىدهند .\r\n\r\nحدّ مشروب خوارى\r\nمسئله 3129 - اگر مسلمان بالغ عاقل به اختيار خود و با توجّه ، شراب يا عرق يا ساير مشروبات مست كننده را بخورد هر چند كم بخورد و به حدّ مستى نرسد از طرف حاكم\r\n\r\n","description":"","footnote":"","page_name":" 554 ","page_number":554},
  {"content":"\r\n\r\nشرع به او هشتاد تازيانه مىزنند ، و اگر دو مرتبه مشروب بخورد و در هر مرتبه او را تازيانه بزنند در مرتبه سوّم حدّش كشتن است . و كافر اهل ذمّه نيز اگر علناً مشروب بخورد همين حكم را دارد .\r\nمسئله 3130 - شراب خوار اگر مرد باشد بدنش را به غير از عورت برهنه مىكنند و در حال برهنگى به او تازيانه مىزنند . و بايد به صورت و عورتش تازيانه نخورد .\r\nمسئله 3131 - مشروب خوردن به دو راه ثابت مىشود : اوّل : شهادت دو مرد عادل . دوّم : دو مرتبه اقرار .\r\nمسئله 3132 - انواع مشروبات الكلى در اين حكم يكسان مىباشند حتّى آبجو . و اگر كسى طبق دستور پزشك متديّن و متخصّص براى رفع بيمارى خاصى ناچار باشد بخورد به مقدار ضرورت جايز است و حدّ ندارد .\r\nمسئله 3133 - اگر كسى دهانش بوى شراب بدهد به صرف اين ، حدّ ندارد مگر اين‌كه دو مرتبه اقرار كند كه به وجه حرام ، مشروب خورده است .\r\n\r\nحدّ سرقت\r\nمسئله 3134 - اگر كسى با شرايطى كه در مسئله بعد گفته مىشود دزدى كند در دفعه اوّل به دستور حاكم شرع چهار انگشت دست راستش را از بيخ مىبرند و كف دست و شست او را باقى مىگذارند ، و در دفعه دوّم پاى چپش را از وسط قدم مىبرند و پاشنه پا را باقى مىگذارند ، و در دفعه سوّم او را حبس مىكنند تا بميرد و مخارجش را اگر ندارد از بيت‌المال مىدهند ، و اگر در زندان هم دزدى كرد او را مىكشند .\r\nمسئله 3135 - شرايط اجراى حدّ سرقت ده چيز است :\r\nاوّل : اين‌كه دزد بالغ باشد . دوّم : اين‌كه عاقل باشد . سوّم : به اختيار خود دزدى كند . چهارم : مال دزدى حدّاقل يك چهارم دينار يعنى چهار نخود و نيم طلاى سكّه‌دار ، يا چيز ديگرى به اين ارزش باشد . پنجم : بداند مالى را كه بر مىدارد مال مردم است . پس اگر اشتباه كرد و خيال كرد مال خود اوست ، حدّ جارى نمىشود هر چند ضامن است . ششم : خود او در مالى كه بر مىدارد به نوعى شريك نباشد . پس اگر مثلًا از غنيمت جنگى به مقدار سهم خود بردارد حدّ ندارد . هفتم : مال در جايى محفوظ و دربسته باشد و او حفاظت آنجا را از بين ببرد . مثل اين‌كه قفل را باز كند ، يا بشكند ، يا ديوار را خراب يا سوراخ كند يا از ديوار بالا رود و مال را\r\n\r\n","description":"","footnote":"","page_name":" 555 ","page_number":555},
  {"content":"\r\n\r\nببرد . پس اگر ديگرى در را باز كند و او مال را ببرد ، و يا در حمّام و مسجد و اماكن عمومى مالى را ببرد حدّ جارى نمىشود هر چند او را تعزير مىكنند . هشتم : مخفيانه مال غير را ببرد . پس اگر ظالمى به زور علناً در را باز كند و مال را ببرد ، يا به زور مال را از صاحبش بگيرد ، يا از دست او بربايد ، يا مال امانت را تصرّف كند و پس ندهد دست او را نمىبرند هر چند ضامن است و بعلاوه بهر مقدار كه حاكم صلاح بداند تعزير هم مىشود . نهم : اضطرار و ناچارى ، او را به دزدى وادار نكرده باشد . پس اگر كسى مثلًا در زمان كمبود و قحطى يا گرانى طاقت فرسا كه قدرت خريد را از او سلب كرده باشد براى رفع گرسنگى مواد غذايى مورد نياز را به قدر ضرورت بدزدد دست او را نمىبرند . بلكه اگر غير مواد غذايى را هم بدزدد حدّ ثابت نيست . دهم : سارق ، پدر صاحب مال نباشد . كه دست پدر را براى سرقت مال فرزند نمىبرند ، ولى دست فرزند را براى سرقت مال پدر مىبرند .\r\nمسئله 3136 - اگر كسى از جيب يا آستين كسى چيزى را ببرد ، پس اگر از جيب يا آستين لباس زير ببرد دست او را مىبرند ، و اگر از جيب يا آستين لباس رو ببرد دستش را نمىبرند بلكه تعزير مىشود .\r\nمسئله 3137 - اگر كسى مثلًا قفل را شكست و داخل شد ولى پيش از اين‌كه چيزى را ببرد بازداشت شد حدّ جارى نمىشود بلكه او را تعزير مىكنند .\r\nمسئله 3138 - دزدى به دو راه ثابت مىشود : اوّل : شهادت دو مرد عادل . دوّم : اقرار خود سارق . و بنابر احتياط اقرار بايد دو مرتبه باشد .\r\nمسئله 3139 - در دزدى ، حكم حاكم شرع بايد پس از مراجعه و تقاضاى صاحب مال باشد ، و اگر صاحب مال پيش از مراجعه به حاكم شرع مال را به دزد بفروشد ، يا ببخشد ، يا او را عفو كند حكم حاكم شرع محلّ ندارد . ولى پس از مراجعه به حاكم شرع و حكم او ، فروش و بخشش و عفو صاحب مال حدّ را ساقط نمىكند .\r\n\r\nاحكام محارب\r\nمسئله 3140 - اگر شخص تواناى بالغ عاقل ، با اسلحه و هر گونه آلت قتّاله به منظور ترساندن مردم و اخلال در نظم اجتماعى ، و يا ترور اشخاص و غارت اموال مردم ، علناً به آنان يورش آورد محارب و مفسد فىالارض است ، مرد باشد يا زن ، شب باشد يا در روز ، در\r\n\r\n","description":"","footnote":"","page_name":" 556 ","page_number":556},
  {"content":"\r\n\r\nشهر و روستا يا صحرا و دريا . و همچنين است اگر كسى بدين منظور به خانه و كاشانه و يا مغازه و محلّ كار مردم هجوم آورد و خانه و زندگى آنان را به آتش بكشد . و مطابق نصّ قرآن كريم و احاديث وارده ، حكم محارب اين است كه او را بكشند ، يا به دار آويزند ، و يا دست راست و پاى چپ وى را قطع كند ، و يا از وطنش آواره و تبعيد نمايند . و احتياط واجب بخصوص نسبت به زن ، اين است كه مجازات او متناسب با جرم او باشد . پس اگر با سلاح يورش آورده و كسى را كشته او را بكشند يا به دار آويزند ، و اگر مال مردم را غارت كرده مال را بگيرند و دست و پاى او را ببرند ، و اگر كسى را مجروح كرده پس از قصاص تبعيدش كنند ، و اگر هم مال مردم را غارت كرده و هم كشته پس از گرفتن مال دست و پايش را ببرند و سپس او را بكشند و يا فقط بكشند ، و اگر يورش آورده ولى موفّق به كارى نشده فقط تبعيدش كنند . و حدّاقل تبعيد يك سال است . و بايد به مردم شهرى كه به آنجا تبعيد مىشود اعلام كرد كه با او معاشرت نكنند و در محاصره اقتصادى و اجتماعى قرارش دهند . و از بعضى اخبار استفاده مىشود كه حبس كردن به جاى تبعيد كافى است .\r\nمسئله 3141 - گذشت كه محارب بايد توانا باشد ، منظور توانائى بر اخلال نظم است ، اگر به وسيله سلاحى كه در دست دارد و يا به هر جهت ديگر بتواند ايجاد رعب و هراس كند و نظم عمومى را به هم بزند هر چند ضعيف هم باشد حكم محارب را دارد .\r\n\r\nاحكام مرتدّ\r\nمسئله 3142 - مرتدّ - يعنى مسلمانى كه در حال بلوغ و عقل به اختيار خود از اسلام خارج شود و كفر اختيار كند - بر دو قسم است : اوّل : مرتدّ فطرى ، يعنى مسلمان زاده‌اى كه پس از گرايش به اسلام كافر شود . دوّم : مرتدّ ملّى ، يعنى كافر زاده‌اى كه پس از گرايش به كفر ، اسلام اختيار كند و دوباره كافر شود . و در مسلمان زاده بودن كافى است كه فقط پدر يا مادر شخص ، مسلمان باشد و لازم نيست هر دو مسلمان باشند .\r\nمسئله 3143 - مرتدّ فطرى اگر مرد باشد به محض كافر شدن ، زنش از او جدّا مىشود و احتياج به طلاق ندارد و بايد عدّه وفات نگه دارد و پس از آن اگر خواست مىتواند شوهر كند . و مالش هم به محض كافر شدن پس از پرداخت بدهىهاى او بين ورثه مسلمان او تقسيم مىشود و از طرف حاكم شرع به اعدام محكوم مىگردد . و توبه و بازگشت او به اسلام به حسب ظاهر پذيرفته نيست ، يعنى نقشى در حفظ جان و برگشت زن و مال او\r\n\r\n","description":"","footnote":"","page_name":" 557 ","page_number":557},
  {"content":"\r\n\r\nندارد . ولى بين خود و خدا اگر توبه كند خدا توبه او را قبول مىنمايد . و اگر اعدام نشد اموالى را كه بعد از توبه به دست مىآورد مال خود اوست و حقّ ازدواج مجدّد حتّى با زن سابق خود را نيز دارد .\r\nمسئله 3144 - مرتدّ فطرى اگر زن باشد اموال او به ملك خودش باقى است ، و اگر شوهرش با او نزديكى نكرده يا يائسه باشد به محض كافر شدن از شوهر جدا مىشود و عدّه ندارد ، و اگر شوهرش با او نزديكى كرده و يائسه هم نيست از زمان مرتدّ شدن تا تمام شدن عدّه‌اش صبر مىكنند اگر در اين مدّت توبه كرد ازدواج آنان باقى است ، و اگر توبه نكرد حكم مىشود به جدايى آنان از همان زمانى كه كافر شده است . و مرتدّ فطرى زن را اعدام نمىكنند بلكه حبس مىشود و در زندان به او سخت‌گيرى مىكنند و در وقت نمازها او را مىزنند تا توبه كند ، اگر توبه كرد آزاد مىشود ، و اگر توبه نكرد در زندان باقى مىماند تا بميرد .\r\nمسئله 3145 - مرتدّ ملّى ، مرد باشد يا زن ، اموال او به ملكش باقى است . و اگر بين او و همسرش كه مسلمان است نزديكى واقع نشده يا زن يائسه است ازدواج آنان فوراً باطل مىشود ، و اگر نزديكى واقع شده و زن هم يائسه نيست تا انقضاء زمان عدّه صبر مىكنند اگر در اين مدّت ، مرتدّ توبه كرد ازدواج آنان باقى است ، و اگر توبه نكرد حكم مىشود به جدائى آنان از همان زمانى كه مرتدّ شده است . و مرتدّ ملّى زن از نظر شخصى حكم مرتدّ فطرى زن را دارد . ولى مرتدّ ملّى مرد بنا بر احتياط تا سه روز از او مىخواهند كه توبه كند ، اگر توبه كرد آزاد مىشود ، و اگر توبه نكرد از طرف حاكم شرع به اعدام محكوم مىگردد .\r\nمسئله 3146 - در اجراى احكام الهى حتماً رعايت مصالح عمومى اسلام و مسلمين مىشود و همانطور كه در برخى روايات آمده است ، برخى احكام شرعى پيش از ظهور حضرت ولى عصر ارواحنا فداه امكان اجراء ندارد و شايد برخى از حدود الهى هم از اين قبيل باشد . حضرت اميرالمؤمنين ( ع ) در جنگ جمل از اجراء برخى احكام خوددارى نمود براى اين‌كه بعدها مخالفين با شيعيان آن حضرت بد رفتارى نكنند ، كه شرحش در كتاب جهاد و خمس ذكر شده است . و چنان كه در هنگام جنگ در جبهه ، برخى حدود حتّى حدّ فحشا ، اجراء نمىشود كه مبادا فرد حدّ خورده به دشمن بپيوندد يا براى دشمن كار كند و به‌هر حال آنچه كه از مجموع روايات استفاده مىشود پيش از ظهور حضرت نبايد كارى كرد كه عواطف و احساسات مردم عليه اسلام و نظام اسلامى تحريك شود . وقتى حضرت تشريف\r\n\r\n","description":"","footnote":"","page_name":" 558 ","page_number":558},
  {"content":"\r\n\r\nآورده و تشكيل حكومت حقّه دائميّه دادند و اسلام به همه جهاتش بدون تبعيض اجراء شد خوفى در ميان نيست .\r\n\r\nحكم ساير حدود\r\nمسئله 3147 - اگر كسى ادّعاى نبوت و پيغمبرى كند يا به پيغمبر اكرم ( ص ) يا يكى از ائمّه معصومين ( عليهم السلام ) دشنام دهد بر هر كس كه بشنود و بتواند ، واجب است او را بكشد مگر اين‌كه بر جان يا مال يا ناموس خود يا مسلمان ديگرى بترسد .\r\nمسئله 3148 - اگر كسى يكى از واجبات الهى را با توجّه به واجب بودن آن ترك كند ، يا يكى از محرّمات الهى را مرتكب شود حاكم شرع به هر اندازه صلاح بداند دستور مىدهد براى ادب كردن ، او را تازيانه بزنند ، ولى بايد دانست كه از اخبار شريفه استفاده مىشود در تعزيرات بايد جانب احتياط رعايت گردد و معمولًا از ده و حدّاكثر بيست تازيانه تجاوز نكند و هيچگاه به حدّ چهل تازيانه نرسد .\r\nمسئله 3149 - اگر بچّه ، يكى از گناهان كبيره را انجام دهد ولى شرعى يا معلّمش مىتواند او را به قدرى كه ادب شود و موجب ديه نگردد بزند و احتياط آن است كه از پنج يا شش ضربه بيشتر نشود .\r\nمسئله 3150 - حاكم شرع در مقام حكم در حدود الهى و حقوق اللّه نبايد به علم خود عمل كند بلكه طبق موازين گفته شده - اقرار يا شهادت شهود - عمل مىكند ولى در حق‌ّالنّاس به علم خود عمل مىكند و بايد طورى يقين داشته باشد كه هر كس بجاى او باشد يقين مىكند .\r\n\r\n","description":"","footnote":"","page_name":" 559 ","page_number":559},
  {"content":"\r\n\r\n\r\nاحكام قصاص و ديات\r\nمسئله 3151 - اگر شخص بالغ عاقل به اختيار خود عمداً و به ناحقّ ، مسلمان عاقلى را بكشد ، ورثه مقتول حقّ دارند به عنوان قصاص او را بكشند . و بنا بر احتياط واجب بايد با اجازه حاكم شرع باشد . و همچنين است در قصاص اعضاء .\r\nمسئله 3152 - اگر كسى ديگرى را امر كند به كشتن مسلمانى به ناحقّ ، و قاتل و دستور دهنده هر دو بالغ و عاقل و آزاد باشند قاتل را مىكشند و دستور دهنده را در زندان نگه مىدارند تا بميرد . و همچنين است اگر يك كدام شخصى را نگه دارد تا ديگرى او را بكشد .\r\nمسئله 3153 - اگر فرزندى پدر يا مادر خود را عمداً و به ناحقّ بكشد از او قصاص مىشود . ولى اگر پدرى فرزند خود را عمداً بكشد بايد به دستورى كه در احكام ديه گفته مىشود ديه بدهد ، و حاكم شرع نيز دستور مىدهد او را تعزير كنند ولى قصاص نمىشود . و بنابر مشهور از مادر براى كشتن فرزند قصاص مىشود ولى احتياط ، خوب است .\r\nمسئله 3154 - اگر دو نفر يا بيشتر ، مسلمانى را بكشند به نحوى كه همه در كشتن او شريك باشند ، مثل اين‌كه هر دو به او ضربه بزنند و از ضربه هر دو بميرد ، ورثه مقتول مىتوانند بعضى را بكشند و از ديگران سهم ديه را بگيرند و مىتوانند همه را بكشند . و در هر حال بايد تفاوت ديه كسى را كه مىكشند بپردازند . مثلًا اگر بخواهند دو نفر را بكشند بايد به ورثه هر كدام نصف ديه او را بدهند . ولى در اين موارد بهتر است قصاص نشود و فقط از هر يك از قاتلها سهم ديه را بگيرند .\r\n\r\n","description":"","footnote":"","page_name":" 560 ","page_number":560},
  {"content":"\r\n\r\nمسئله 3155 - اگر مردى زنى را بكشد مىتوانند او را بكشند ولى چون ديه زن ، نصف ديه مرد است بايد پس از كشتن مرد ، نصف ديه او را بدهند . و اگر زنى مردى را بكشد مىتوانند زن را بكشند ولى بايد به كشتن او اكتفاء كنند و حقّ ندارند پس از كشتن زن ، نصف ديه را نيز مطالبه نمايند .\r\nمسئله 3156 - اگر ديوانه يا بچّه غير بالغ ، كسى را بكشد قصاص نمىشود بلكه حكم قتل خطاء را دارد ، يعنى عاقله و خويشان پدرى آنان بايد ديه مقتول را بدهند . و اگر عاقلى ، ديوانه‌اى را بكشد قصاص نمىشود و بايد ديه او را بدهد . بلكه اگر عاقل بالغى ، بچه غير بالغ را نيز بكشد قصاص كردن خالى از اشكال نيست و احوط گرفتن ديه است . و در كشتن جنين هر چند كه روح پيدا كرده اين اشكال قوىتر است و همچنين قاتل اگر كور باشد قصاص محلّ اشكال است .\r\nمسئله 3157 - در كشتن بين انواع آن فرقى نيست ، سر كسى را ببرد يا به او شمشير يا كارد يا تير بزند ، يا خفه كند ، يا با عصاء و چوب بزند تا بميرد ، يا از جاى بلندى پرت كند ، يا در آتش بيندازد و نگذارد بيرون بيايد ، يا رگ او را بزند و نگذارد روى آن را ببندد ، يا در آب بيندازد به نحوى كه نتواند بيرون بيايد ، يا پيش درّندگان بيندازد تا او را بدرّند ، يا از غذا و آب باز دارد تا بميرد ، يا غذاى مسموم بخوراند . در همه اينها و مانند اينها اگر عمدى باشد حقّ دارند قصاص كنند .\r\n\r\nاقسام قتل\r\nمسئله 3158 - كشتن سه جور تصوّر مىشود :\r\nاوّل : كشتن عمدى ، يعنى به قصد كشتن كسى ، كارى را نسبت به او انجام دهد كه منجر به مردنش شود ، و يا با توجّه ، كارى را كه معمولًا كشنده است نسبت به او انجام دهد و او بميرد هر چند هدف اصلى ، خود آن كار باشد نه كشتن . دوّم : كشتن شبيه عمد ، يعنى قصد كشتن او را نداشته باشد ولى با توجّه ، كارى را كه معمولًا كشنده نيست نسبت به او انجام دهد و بر حسب تصادف منجر به مرگ او شود . مثل اين‌كه براى ادب كردن چند تازيانه به او بزند و برحسب تصادف به سبب آن بميرد . سوّم : كشتن خطائى ، يعنى نسبت به اين شخص نه قصد كشتن داشته و نه مىخواسته كارى را نسبت به او انجام دهد . مثل اين‌كه به قصد كشتن كبوتر ، تيرى را رها كند و بر حسب تصادف به انسانى بخورد و او را بكشد .\r\n\r\n","description":"","footnote":"","page_name":" 561 ","page_number":561},
  {"content":"\r\n\r\nمسئله 3159 - در كشتن عمدى اگر قاتل ، بالغ و عاقل باشد ورثه مقتول حقّ دارند قصاص كنند مگر اين‌كه با قاتل بر گرفتن ديه توافق كنند يا به طور كلّى او را عفو كند . و در كشتن شبيه عمد ، ورثه مقتول حقّ قصاص ندارند ، فقط مىتوانند عفو كنند يا از خود قاتل ديه مطالبه نمايند . و در كشتن خطائى قصاص نيست و اگر قتل به دو شاهد عادل ثابت شده خود قاتل ديه هم بدهكار نيست بلكه ديه بر \" عاقله \" و خويشاوندان پدرى قاتل است به تفصيلى كه بعد گفته مىشود . ولى اگر قتل به اقرار قاتل ثابت شده ديه بر خود قاتل است .\r\n\r\nانواع ديه\r\nمسئله 3160 - ديه مرد مسلمان آزاد يكى از شش چيز است :\r\nاوّل : صد شتر كه داخل سال ششم شده باشند ، و بهتر است كه شتر نر باشد . دوّم : دويست گاو . سوّم : هزار گوسفند . چهارم : هزار مثقال شرعى طلاى سكّه‌دار ، كه هر مثقال هيجده نخود است . پنجم : ده هزار درهم ، كه هر درهمى 12 / 6 نخود نقره سكّه‌دار است . ششم : دويست حله ، كه هر حله دو پارچه است . و بنابر احتياط واجب بايد از حله‌هاى معروف يمن باشد كه در آن زمانها متداوّل بوده است .\r\nو ديه زن مسلمان نصف ديه مرد است . و ديه كافر اهل ذمّه هشتصد درهم است ، و اگر زن باشد نصف آن است . كافر حربى ديه ندارد و همچنين مسلمانى كه حكم كافر را دارد مثل ناصبى و غالى .\r\nمسئله 3161 - اگر قتل ، در يكى از چهار ماه حرام ، يعنى رجب ، ذى القعده ، ذى الحجّه و محرّم واقع شود يك ثلث ديه بر ديه افزوده مىشود ، و دو ماه متوالى روزه كفّاره را هم بايد در ماه‌هاى حرام بگيرد . و همچنين است بنابر احتياط واجب اگر قتل در حرم مكّه واقع شود .\r\nمسئله 3162 - در قتل عمدى كه ورثه حقّ قصاص داشته باشند انتخاب ديه بسته به توافق ورثه مقتول است با قاتل ، مگر اين‌كه قبلًا بر اصل ديه شرعى به طور كلّى توافق كنند كه در اين صورت اختيار نوع ديه با قاتل است . و در قتل خطاء و شبيه عمد ، ديه دهنده هر كدام از شش چيز را بخواهد مىتواند اختيار كند . و اگر بخواهد قيمت يكى از شش چيز را بدهد بايد دو طرف توافق كنند . در ديه خطاء و شبه عمد در برخى خصوصيّات حيوان در نصوص مذهبى اختلافاتى هست كه در كتابهاى مفصّل فقهى ذكر شده است و بهتر است مصالحه شود .\r\n\r\n","description":"","footnote":"","page_name":" 562 ","page_number":562},
  {"content":"\r\n\r\nمسئله 3163 - ديه قتل عمدى را بايد در يك سال بدهند . و ديه قتل خطائى را بايد در ظرف سه سال به سه قسط بدهند . و در ديه قتل شبيه عمد بعضى از فقهاء فرموده‌اند بايد در دو سال به دو قسط بدهند ، و احوط رعايت اين قول است .\r\n\r\nكفّاره قتل\r\nمسئله 3164 - در قتل خطاء و قتل شبيه عمد ، علاوه بر ديه ، خود قاتل بايد كفّاره هم بدهد ، يعنى يك بنده آزاد كند ، و اگر نتواند شصت روز روزه بگيرد ، و اگر اين را هم نتواند شصت فقير را طعام بدهد تا سير شوند . و در قتل عمدى اگر ورثه مقتول عفو كنند يا با قاتل بر گرفتن ديه توافق نمايند قاتل بايد كفّاره جمع بدهد ، يعنى يك بنده آزاد كند و شصت روز روزه بگيرد و شصت فقير را هم طعام بدهد ، بلكه اگر قصاص هم بكنند بنابر احتياط واجب خود قاتل پيش از قصاص ، يا كبار ورثه او از سهم خودشان كفّاره جمع را بدهند . و در اين زمانها كه بنده نيست دو عمل ديگر را انجام دهند .\r\n\r\nقصاص و ديه اعضاء\r\nمسئله 3165 - در بريدن اعضاء و ايجاد جراحت در بدن نيز مثل كشتن قصاص جايز است ، البتّه در صورتى كه قابل كنترل باشد و دقّت شود كه زياده روى در كار نباشد ، و بنابر احتياط واجب با اجازه حاكم شرع باشد . و اگر ممكن نيست ديه مىگيرند . و در مواردى كه معمولًا نمىتوان به دقّت اندازه‌گيرى شود قصاص جايز نيست و فقط ديه گرفته مىشود .\r\nمسئله 3166 - ميزان كلّى در ديه اعضاء اصلى انسان اين است كه هر عضوى كه طاق باشد ، مانند زبان يا آلت مردانگى ، بريدن و از بين بردن آن موجب ديه كامل است ، يعنى موجب يكى از شش چيزى است كه در ديه كشتن گفته شد . و هر عضو اصلى كه جفت باشد ، مانند دست و پا و گوش و چشم ، بريدن يا از بين بردن جفت آن موجب ديه كامل ، و بريدن يا از بين بردن يكى از آنها موجب نصف ديه است .\r\nمسئله 3167 - ديه چند چيز مثل ديه كشتن است : اوّل : اين‌كه دو چشم كسى را درآورند يا كور كنند ، و اگر يكى از آنها را درآورند يا كور كنند بايد نصف ديه‌كشتن را بدهند . و اگر كسى برحسب خلقت يا به جهت آفتى يك چشم بيشتر ندارد در آوردن يا كور كردن\r\n\r\n","description":"","footnote":"","page_name":" 563 ","page_number":563},
  {"content":"\r\n\r\nهمان يك چشم موجب ديه كامل است ، ولى اگر يك چشم او سابقاً براى قصاص بيرون آورده شده ثبوت ديه كامل براى چشم دوّم او محلّ اشكال است و احوط مصالحه است . و اگر چهار پلك دو چشم كسى را ببرند بنابر مشهور اين هم موجب ديه كامل است ، ولى بنابر احتياط مصالحه كنند . دوّم : اين‌كه دو گوش كسى را از بيخ ببرند يا آنها را به طور كلّى كر كنند كه ديگر نشنود و اميد خوب شدن هم در بين نباشد ، و اگر يكى از آنها را ببرند يا كر كنند بايد نصف ديه كشتن را بدهند . سوّم : تمام بينى ، يا تمام نرمه بينى كسى را ببرند يا صدمه‌اى بر شخص وارد كنند كه به طور كلّى بوى بد و خوب را نفهمد و اميد خوب شدن هم در بين نباشد . چهارم : زبان كسى را كه لال نيست از بيخ ببرند ، و اگر بعضى از آن را ببرند بنابر احتياط نسبت آن بعض را به همه زبان بسنجند و همچنين نقصى را كه در مخارج حروف بيست و هشت گانه پيدا مىشود حساب كنند ، يعنى ديه كامل را بر حروف بيست و هشت گانه تقسيم كنند و در تفاوت اين دو نسبت با هم مصالحه كنند . و اگر زبان لال را ببرند بايد يك سوّم ديه كشتن را بدهند ، و اگر بعضى از آن را ببرند آن را نسبت به همه زبان او بسنجند و حساب كنند . پنجم : تمام دندانهاى كسى را از بين ببرند ، و ديه هر كدام از دوازده دندان جلوى دهان كه شش عدد بالا و شش عدد در پائين مىباشد پنجاه مثقال شرعى هيجده نخودى طلاى سكّه‌دار ، يا پانصد درهم نقره سكّه‌دار است ، و ديه هر كدام از شانزده دندان عقب دهان بيست و پنج مثقال شرعى طلاى سكّه‌دار ، يا دويست و پنجاه درهم نقره سكّه‌دار است . ششم : هر دو دست كسى را از مچ يا بالاتر ببرند و جدا كنند ، و اگر يك دست او را ببرند بايد نصف ديه كشتن را بدهند . هفتم : هر ده انگشت دست كسى را از بيخ ببرند و جدا نمايند ، و ديه هر انگشت يك دهم ديه كشتن است ، و ديه هر بند انگشت يك سوّم ديه انگشت است ، و در انگشت ابهام ( شست ) ديه هر بند ، نصف ديه انگشت است . هشتم : هر دو پاى كسى را از مفصل يا بالاتر يا همه انگشتهاى پاهاى او را ببرند ، و ديه هر انگشت يك دهم ديه كشتن است . نهم : فقرات پشت كسى را طورى بشكنند كه ديگر خوب نشود و به هيچ وجه نتواند بنشيند . دهم : طورى به كسى آسيب برسانند كه قوّه عقل او از بين برود و ديگر برنگردد . يازدهم : بر كسى صدمه‌اى وارد كنند كه به طورى كلّى قدرت تكلّم يا صوت او از بين برود . دوازدهم : دو لب كسى را ببرند ، و اگر يكى از آنها را ببرند بنابر احتياط بر نصف ديه\r\n\r\n","description":"","footnote":"","page_name":" 564 ","page_number":564},
  {"content":"\r\n\r\nتوافق كنند و مصالحه نمايند . سيزدهم : طورى صدمه‌اى وارد كنند كه موى تمام ريش او يا سر او بريزد و ديگر نرويد ، و اگر ريش كسى را كه اهل تراشيدن ريش نمىباشد و آن را توهين مىداند ، به زور بتراشتند و بعد برويد ، بايد يك سوّم ديه كشتن را بدهند . چهاردهم : دو ران كسى را از بيخ ببرند . پانزدهم : آلت مردانگى كسى را از ختنه‌گاه يا بالاتر ببرند . شانزدهم : تخم‌هاى مردى را از بين ببرند . هفدهم : بر كسى صدمه‌اى وارد كنند ، كه امساك خود را از دست بدهد و به هيچ وجه نتواند جلوى ادرار يا مدفوع خود را بگيرد . هيجدهم : دو پستان زنى را ببرند ، كه ديه كشتن يك زن را دارد . نوزدهم : آلت زنانگى زنى را ببرند . بيستم : مرد اجنبى زنى را افضاء نمايد ، يعنى مخرج بول و حيض او را يكى كند ، ولى اگر شوهر به واسطه نزديكى او را افضاء نمايد ، اگر بعد از نه سالگى زن باشد بر شوهر به عنوان ديه چيزى نيست ، ولى به عنوان نفقه بايد مخارج خوب شدن او را بدهد و اگر پيش از نه سالگى باشد ، بنا بر احتياط به طلاق از او جدا شود و ديگر با او ازدواج نكند ، و علاوه بر مهر ، ديه افضاء را كه يك ديه كامل است ، و همچنين نفقه او را تا آخر عمر او بدهد . ولى در مسايل زناشويى گذشت كه احتياط جدائى به طلاق ، واجب نمىباشد و زوجيّت بهم نمىخورد .\r\nمسئله 3168 - اگر بيش از يكى از جنايتهايى كه در مسئله بالا شمرده شد پيدا شود ديه تكرار مىشود . مثلًا اگر كسى بر ديگرى ضربه‌اى وارد كرد كه هم صداى خود را از دست داد و هم كور و كر شد بايد سه ديه به او بپردازد ، پس ممكن است ديه اعضاء تا چندين برابر ديه كشتن برسد .\r\nمسئله 3169 - ديه اعضاى زن تا يك سوّم ديه كشتن ، با مرد مساوى است ، ولى چنانچه از يك سوّم ديه كشتن بيشتر باشد ، ديه زن نصف ديه مرد مىشود .\r\nمسئله 3170 - كسى كه سوار حيوان است ، اگر كارى كند كه آن حيوان به كسى آسيب برساند ضامن است . و نيز اگر ديگرى كارى كند كه حيوان به سوار خود يا ديگرى صدمه بزند ضامن مىباشد .\r\n\r\nديه سقط جنين\r\nمسئله 3171 - اگر انسان كارى كند كه زن حامله سقط كند ، و آن سقط آزاد و محكوم به اسلام باشد كار حرامى كرده و موجب ديه مىباشد . اگر آن سقط نطفه باشد ديه‌اش بيست\r\n\r\n","description":"","footnote":"","page_name":" 565 ","page_number":565},
  {"content":"\r\n\r\nمثقال شرعى طلاى سكّه‌دار است ، و اگر علقه يعنى خون بسته باشد چهل مثقال ، و اگر مضغه يعنى مانند يك پاره گوشت باشد شصت مثقال ، و اگر استخوان شده باشد هشتاد مثقال ، و اگر بر آن گوشت روئيده ولى هنوز روح در آن ندميده صد مثقال ، و اگر روح در آن دميده ، چنانچه پسر باشد ديه او هزار مثقال ، و اگر دختر باشد پانصد مثقال شرعى طلاى سكّه‌دار است .\r\nمسئله 3172 - اگر زن حامله كارى كند كه بچّه‌اش سقط شود ، بايد ديه آن را به تفصيلى كه در مسئله پيش گذشت به وارث بچّه بدهد و به خود زن چيزى از آن نمىرسد .\r\nمسئله 3173 - اگر كسى زن حامله را بكشد ، به نحوى كه بچّه او هم تلف شود ، بايد ديه زن و بچّه را بدهد .\r\n\r\nديه جراحات\r\nمسئله 3174 - اگر كسى پوست سر يا صورت مسلمانى را پاره كند ، بايد يك شتر به او بدهد ، و اگر به گوشت برسد و قدرى از آن را هم ببرد ، بايد دو شتر بدهد ، و اگر خيلى از گوشت را پاره كند بايد سه شتر بدهد ، و اگر به پرده نازك روى استخوان برسد چهار شتر ، و اگر استخوان نمايان شود پنج شتر ، و اگر استخوان بشكند ده شتر ، و اگر بعضى از اجزاء استخوان جابجا شود پانزده شتر ، و اگر به پرده مغز سر برسد سى و سه شتر بايد بدهد . و ظاهراً شتر خصوصيّت ندارد ، بلكه مقصود از يك شتر ، يك صدم ديه كامل است ، پس دهنده مىتواند ديه را از اقسام ديگر مانند طلا يا نقره مثلًا انتخاب كند .\r\nمسئله 3175 - اگر كسى به صورت ديگرى سيلى يا چيز ديگرى بزند به طورى كه صورت او سرخ شود ، بايد يك مثقال و نيم شرعى طلاى سكّه‌دار ، كه هر مثقالى 18 نخود است به او بدهد ، و اگر سبز و كبود شود سه مثقال ، و اگر سياه شود بايد شش مثقال طلا بدهد . و اگر جاى ديگر بدن غير از سر و صورت كسى را به واسطه زدن سرخ يا كبود يا سياه كند ، بايد نصف آنچه را گفته شد بدهد .\r\n\r\nحكم مواردى كه ديه تعيين نشده است\r\nمسئله 3176 - آنچه در مسائل گذشته گفته شد قسمتى از ديه‌هايى است كه از طرف شرع مقدّس اسلام تعيين شده ، و هر كس بخواهد بر همه قسمتها اطّلاع يابد ، بايد به\r\n\r\n","description":"","footnote":"","page_name":" 566 ","page_number":566},
  {"content":"\r\n\r\nكتابهاى مفصّل فقهى مراجعه كند . و اگر در مواردى از طرف شرع مقدّس به طور خاصّ چيزى نرسيده بايد ارش ، يعنى تفاوت قيمت را بدهند ، بدين نحو كه شخصى را كه جراحت بر او وارد شده فرض كنند كه اگر برده و قابل فروش بود ، تفاوت قيمت سالم و قيمت معيوب او به چه نسبت بود ، و به همين نسبت از ديه كامل انسان بپردازند . مثلًا اگر سالم او صد هزار تومان ، و معيوب و مجروح او هشتاد هزار تومان ارزش داشت ، بايد يك پنجم ديه كامل را كه دويست مثقال شرعى طلا يا دو هزار درهم نقره است بدهند . و اگر به علّت فاصله با دوران برده‌دارى - اگر واقعا چنين باشد اين روش ممكن نباشد ضرر مادّى حاصل از جرّاحى و اصلاح نقص ، و يا به نسبت تقارب بايكى از مواردى كه ديه شرعى دارد حساب كنند .\r\n\r\nمسائل متفرّقه قصاص و ديات\r\nمسئله 3177 - مقصود از عاقله كه ديه قتل خطاء را بايد بدهد ، مردان بالغ عاقل از خويشاوندان پدرى قاتل است ، مانند برادرها و برادر زاده‌ها و عموها و عمو زادگان و ظاهراً پدر و اجداد و اولاد قاتل نيز از عاقله حساب مىشوند . ولى احوط مصالحه است ، و لكن خويشان مادرى و زنان به طور كلّى و بچّه‌ها و ديوانگان ، و كفّار - هر چند اهل ذمّه باشند - جزء عاقله نيستند . و بنابر احتياط ، تقسيم بر عاقله به وسيله حاكم شرع و با تشخيص او ، و اگر نشد به وسيله عدول مؤمنين انجام مىشود . و احوط رعايت مراتب ارث است . پس اگر افراد نزديكتر به قاتل متمكّن نباشند به عهده طبقه بعد گذاشته مىشود . پس از خويشان پدرى ، اگر ميان قاتل و شخصى پيمان ضمانت جنايت باشد - كه اگر يكى جنايتى كرد ديگرى ضامن باشد شخص ضامن ، عاقله حساب مىشود . و اگر ضامن جنايت هم ندارد ، يا اساساً عاقله او ( اعمّ از خويشان يا ضامن جنايت ) تمكّن ندارند ، خود قاتل بايد ديه را بدهد ، و اگر نتواند از بيت‌المال مسلمين پرداخت مىشود . و اگر قاتل ، كافر اهل ذمّه باشد ، در صورتى كه بتواند ، خود او بايد ديه قتل خطاء را بدهد ، و اگر نمىتواند از بيت‌المال مسلمين پرداخت مىشود . و در ديه اعضاء و جراحتهاى خطائى اگر ديه به مقدار يك بيستم ديه كامل يا بيشتر باشد از عاقله مىگيرند ، و اگر كمتر باشد بنابر اقوى خود قاتل مىدهد . و در قتل عمد و شبيه عمد اگر قاتل فرار كرده و دسترسى به او نيست ديه را از مال او برمىدارند و اگر مال ندارد با رعايت مراتب ارث از خويشان او مىگيرند ، و اگر ندارند از بيت‌المال مسلمين پرداخت مىشود .\r\n\r\n","description":"","footnote":"","page_name":" 567 ","page_number":567},
  {"content":"\r\n\r\nمسئله 3178 - در مواردى كه مبلغ ديه كمتر از مخارج جرّاحى - از خرج عمل و بيمارستان و غيره مىباشد ، بايد ديه يا مخارج هر كدام كه بيشتر مىباشد پرداخت شود .\r\nمسئله 3179 - اگر انسان كسى را مجروح كرد يا به او ضربه و سيلى زد ، ديه را بايد به خود او بدهد ، ولى اگر بچّه يا ديوانه‌اى را بزند ، به نحوى كه ديه واجب شود ، ديه را بايد به ولى شرعى او بدهد تا به مصرف او برساند ، و اگر پدر يا مادر بچّه ، او را به قدرى بزند كه بميرد ، ديه او را بايد به ورثه ديگر بچّه بدهد ، و به خود او چون قاتل است از ديه چيزى نمىرسد و اگر به غير كشتن ضربه‌اى بزند كه ديه دارد ، ديه را براى خود بچّه مىگذارند . پدر و در نبود او جدّ به اقتضاء ولايتشان فقط مىتواند چند ضربه‌اى به عنوان ادب كردن بزند و بايد رعايت احتياط بشود .\r\nمسئله 3180 - ديه مقتول ، جزوى از تركه او محسوب است ، و در درجه اوّل به مصرف بدهكاريهاى او مىرسد ، و از باقيمانده ، يك سوّم آن به مصرف وصيّت‌هاى او مىرسد ، و اگر چيزى باقى ماند بين ورثه او تقسيم مىشود . و زن و شوهر نيز سهم خود را مىبرند . و برادر و خواهر مادرى از آن ارث نمىبرند ، بلكه بنابر مشهور هيچ يك از خويشان مادرى از ديه ، ارث نمىبرند .\r\nمسئله 3181 - ولى مقتول كه حقّ قصاص دارد كسى است كه از او ارث مىبرد ، جز زن و شوهر نسبت به هم ، كه در اين حقّ شركت ندارند ، هر چند از ديه ارث مىبرند ، بلكه شركت برادر و خواهر مادرى و ساير خويشان مادرى نيز محلّ اشكال است ، و مقتضاى بعضى اخبار اين است كه زن به طور كلّى حقّ قصاص ندارد ، و به هر حال احتياط در باب قصاص مطلوب است .\r\nمسئله 3182 - اگر كسى به حيوان حلال گوشت كسى ، يا حيوان حرام گوشت او كه ارزش دارد ضربه‌اى بزند يا جايى از بدنش را به درد ، بايد تفاوت قيمت سالم و معيوب آن را به صاحبش بدهد . و اگر آن را تلف كند ، بايد همه قيمتش را بدهد . و اگر آن را ذبح شرعى نمايد صاحب حيوان مىتواند تفاوت قيمت حيوان زنده و حيوان ذبح شده را مطالبه نمايد ، و اگر حيوان ذبح شده را نخواهد و قيمت همه حيوان را مطالبه كند ، بنابر احتياط واجب ذبح كننده بايد او را راضى كند .\r\n\r\n","description":"","footnote":"","page_name":" 568 ","page_number":568},
  {"content":"\r\n\r\nمسئله 3183 - بنابر مشهور اگر كسى سگ شكارى ديگرى را تلف كند بايد چهل درهم نقره سكّه‌دار كه بيست و يك مثقال معمولى مىشود به او بدهد ، و اگر سگ محافظ خانه يا باغ كسى را تلف كند بايد بيست درهم نقره سكّه‌دار به او بدهد ، و اگر سگ گلّه كسى را تلف كند بايد بيست درهم نقره سكّه‌دار و به قولى يك گوسفند به او بدهد ، و اگر سگ محافظ مزرعه كسى را تلف كند بايد يك قفيز گندم كه ده صاع مىشود به او بدهد . ولى بنابر احتياط واجب اگر قيمت معمولى سگ بيش از اينها باشد در همه اين اقسام قيمت آن را بدهد ، و اگر كمتر باشد با هم مصالحه كنند .\r\nمسئله 3184 - اگر حيوان به زراعت يا مال كسى خسارت وارد كند بنابر مشهور اگر در شب باشد صاحب حيوان ضامن خسارت است ، و اگر در روز باشد ضامن نيست . ولى بنابر احتياط واجب در روز هم اگر صاحب حيوان مسامحه و كوتاهى كرده بايد خسارت را بدهد .\r\n\r\nتشريح و پيوند اعضاء\r\nمسئله 3185 - جايز نيست مرده مسلمان را تشريح كنند ، و اگر تشريح كنند حرام است و براى قطع سر و يا ساير اعضاى او ديه ثابت مىشود ، ولى تشريح مرده غير مسلمان اگر اهل ذمّه نباشد جايز است ، و در اهل ذمّه احوط ترك است ، مگر اين‌كه حفظ جان مسلمين يا اهل ذمّه بر آن متوقّف باشد .\r\nمسئله 3186 - اگر تشريح بدن غير مسلمان ممكن باشد تشريح بدن مسلمان براى ياد گرفتن مسائل طبّى جايز نيست ، اگر چه حفظ جان يك يا چند نفر از مسلمانان بر تشريح متوقّف باشد ، و اگر با امكان تشريح غير مسلمان ، بدن مسلمان را تشريح كنند معصيت كرده‌اند و بر آنان ديه واجب است .\r\nمسئله 3187 - اگر حفظ جان يك يا عدّه‌اى از مسلمانان بر تشريح انسان متوقّف باشد و تشريح غير مسلمان امكان نداشته باشد و تشريح بدن مصنوعى هم مفيد نباشد ، تشريح مسلمان جايز است .\r\nمسئله 3188 - ديه ميّت مسلمان آزاد مانند ديه جنين كاملى است كه هنوز روح در آن دميده نشده باشد . پس اگر جنازه مسلمان آزاد را سر ببرند يا شكمش را پاره كنند يا كار ديگرى را انجام دهند كه اگر زنده بود به جهت آن مىمرد بايد صد مثقال شرعى طلاى\r\n\r\n","description":"","footnote":"","page_name":" 569 ","page_number":569},
  {"content":"\r\n\r\nسكّه‌دار بدهند ، و ديه بريدن اعضاء او به نسبت ديه خود او است ، يعنى بريدن يك دست ميّت نصف ديه كامل او يعنى پنجاه مثقال طلا و يك انگشت او ده مثقال و به همين نسبت ساير اعضاء . و اين ديه را به وارث نمىدهند ، بلكه آن را به مصرف حجّ يا صدقه يا خيرات براى خود ميّت مىرسانند .\r\nمسئله 3189 - در موردى كه حفظ جان مسلمانان متوقّف بر تشريح مسلمان باشد ، بنابر احتياط واجب ديه آن را بايد بدهند .\r\nمسئله 3190 - اگر حفظ جان مسلمانى بر پيوند عضوى از اعضاء ميّت مسلمان متوقّف باشد ، قطع و پيوند آن عضو جايز است و بنابر احتياط واجب ، ديه را بدهند ، و آيا ديه بر قطع كننده است يا بر مريض ، محلّ اشكال است ، لكن جرّاح مىتواند با مريض قرار بگذارد كه او ديه را بدهد . و فقط اگر حفظ عضوى مهمّ و مؤثّر از مسلمان - و نه جانش بر قطع عضو ميّت مسلمان متوقّف باشد در اين صورت نيز جواز آن بعيد نيست ، به خصوص اگر خود ميّت به آن وصيّت كرده باشد ، و بنابر احتياط ديه را بپردازند .\r\nمسئله 3191 - قطع عضو ميّت غير مسلمان - كافر حربى مطلقا و ذمّى در ضرورت براى پيوند حرام نيست ، ولى در اهل ذمّه بنابر احتياط واجب ديه آن را بدهند .\r\nمسئله 3192 - اگر عضو ميّت پس از پيوند حيات پيدا كند از عضويّت ميّت مىافتد و به عضويّت زنده در مىآيد و نجس و ميته نيست ، بلكه اگر عضو حيوان نجس العين نيز پيوند شود و به زندگى انسان ، زنده شود از عضويّت حيوان خارج و به عضويّت انسان در مىآيد و پاك مىباشد .\r\nمسئله 3193 - تا مسلمانى بطور كامل نمرده به هيچوجه جايز نيست بدنش را مثله كرده اعضايش را بريده به بدن شخص ديگرى پيوند كنند و يا براى تشريح استفاده نمايند ، هر چند براى ادامه حيات شخص ديگرى نياز باشد .\r\n\r\n","description":"","footnote":"","page_name":" 570 ","page_number":570},
  {"content":"\r\n\r\n\r\nوسايل ارتبات جمعى\r\n\r\nراديو ، تلويزيون ، ماهواره و . . .\r\nمسئله 3194 - راديو و تلويزيون داراى منافع حلال عقلائى بسيار است چنان كه مىتواند مضرّ باشد . انتفاع بردن از آنها به نحو حلال ، جايز و گاهى لازم است از قبيل بيان احكام شرع ، و اخبار و مواعظ ، و رشد فكرى و سياسى دادن به مردم و برنامه‌هاى تعليم و تربيت صحيح ، و برنامه‌هاى تفريحى و نشاط آور بدون محرّمات شرعى و حتّى تبليغ كالاهاى تجارتى در صورتى كه به هدف استثمارگرى نباشد . و امّا چيزهاى حرام از قبيل پخش غناء ، و موسيقىهاى حرام ، و اشاعه منكرات ، و پخش قوانين خلاف اسلام ، و مدح خائن و ظالم ، و ترويج باطل ، و ارائه چيزهايى كه اخلاق جامعه را فاسد و عقايد آنان را متزلزل مىكند و ترويج صنايع وابسته‌اى كه موجب سلطه دشمن شود حرام و معصيت است و شنيدن و نگاه كردن اين گونه امور هم جايز نيست .\r\nمسئله 3195 - چون راديو و تلويزيون هم منافع حلال دارند و هم حرام ، فروش و خريد آنها براى منافع حلال مانعى ندارد ، ولى بايد مواظب باشند استفاده حرام از آنها نكنند .\r\nمسئله 3196 - مطبوعات و جرائد و هرگونه وسايل ارتباط جمعى همين حكم را دارند . خريد و فروش جرائد و مطبوعاتى كه موجب فساد عقيده يا اخلاق جامعه مىباشد حرام است .\r\nمسئله 3197 - ماهواره و يا هر وسيله ديگرى كه بعداً اختراع شود همانند راديو و تلويزيون مىباشد و استفاده منافع حلال آنها اشكالى ندارد . ولى اگر منافع حرامش بيشتر و ضررش براى جامعه زياد باشد حاكم شرع مىتواند در صورت امكان و مصلحت ، محدوديّتهائى اعمال نمايد .\r\n\r\n","description":"","footnote":"","page_name":" 571 ","page_number":571},
  {"content":"\r\n\r\nمسئله 3198 - حكومتهاى اسلامى اگر بتوانند بايد از ماهواره و راديو و تلويزيون براى اصلاح اخلاق و عقائد جوامع بشرى استفاده نمايند .\r\nمسئله 3199 - مسلمانانى كه در كشورهاى غير اسلامى هستند اگر بتوانند بايد با خريد و يا اجاره كانالهاى راديوئى و تلويزيونى و هر گونه وسايل ديگر امكان تبليغ اسلام و احكام و فلسفه اسلامى را فراهم نمايند و در اختيار مجتهدان و دانشمندان و متفكّرين راستين اسلامى قرار دهند .\r\n\r\n","description":"","footnote":"","page_name":" 572 ","page_number":572},
  {"content":"\r\n\r\n\r\nبرخى مسائل متفرّقه\r\nمسئله 3200 - به احتمال قوى بازى كردن با هر وسيله حتى وسايل قمار بدون برد و باخت حرام نيست ليكن احتياط مستحبّ آنست كه با وسيله‌اى كه در عرف جامعه از وسايل قمار حساب مىشود بدون برد و باخت هم بازى نشود ، ولى اگر ديگر از آلات قمار حساب نشود اشكال ندارد و امّا برد و باخت با هر وسيله هرچند وسيله متعارف قمار نباشد حرام است ليكن حقوق گرفتن در برابر بازى براى تيم‌هاى ورزشى اشكال ندارد .\r\nمسئله 3201 - كسى كه سكته مغزى كرده و هيچ اميدى به زندگى او نيست ؛ تا بطور كلى نمرده است جايز نيست او را بكشند و اجزاى بدنش را به ديگران بدهند همانطور كه مبتلايان به سرطان‌هاى مهلك همين حكم را دارند . و همچنين نوزادان عقب افتاده و اين‌كه احياناً گفته مىشود كه اينها ديگر زندگى ندارند و يا فقط زندگى نباتى دارند حرف باطلى است و مسلماً كشتن اينها قتل نفس است و گناهى بسيار بزرگ مىباشد .\r\nمسئله 3202 - بنابر احتياط واجب بايد از تراشيدن ريش و زدن آن با ماشين ته‌زن اجتناب شود ، و آنچه طبق برخى آرا معمول شده كه قسمت چانه را مىگذارند و دو طرف را مىزنند نيز اشكال دارد .\r\nمسئله 3203 - خودكشى به هر نحو و تحت هر عنوان باشد حرام و از گناهان كبيره است ، و از امام صادق ( ع ) نقل شده : \" هر كس عمداً خودكشى كند هميشه در آتش جهنم خواهد بود \" . و از امام باقر ( ع ) روايت شده : \" شخص مؤمن به هر بلائى گرفتار مىشود و به هر مرگى ممكن است بميرد ولى خودكشى نخواهد كرد \" .\r\n\r\n","description":"","footnote":"","page_name":" 573 ","page_number":573},
  {"content":"\r\n\r\nمسئله 3204 - آوازى كه مخصوص مجالس لهو و عيش است و مناسب رقص مىباشد غنا و حرام است ، و اگر نوحه و روضه و قرآن را هم با غنا بخوانند حرام است . ولى در عروسى اشكال ندارد بلكه در مجالس عقد و مجالس مقدماتى عقد و عروسى هم كه نزديك عقد و عروسى انجام مىشود ظاهراً حرام نيست گرچه احتياط در ترك آنست و در موارد جايز هم نبايد موجب ايذاء ديگران شود .\r\nمسئله 3205 - آواز خوبى كه غنا نباشد مانعى ندارد و مستحب است قرآن را با صداى خوب بخوانند . بخصوص با صداى محزون كه در روايت وارد شده است : \" قرآن با حزن نازل شده است با حزن بخوانيد \" .\r\nمسئله 3206 - آهنگهاى موسيقى هم اگر آهنگ رقص و لهو و عيش نباشد ، شنيدن آنها ظاهراً اشكالى ندارد ، گرچه احتياط خوب است .\r\nمسئله 3207 - رقص حرام است و دليلى بر استثناء آن در مورد خاصّى پيدا نكرديم . هر چند در خصوص زن براى شوهر و زنان ديگر احتمال تجويز است ، در روايت معتبر در كتاب كافى از پيامبر اكرم ( ص ) آمده است كه : \" شما را از رقص نهى مىكنم . . . \" و اگر غنا و آهنگهاى لهو و رقص‌آور حرام است رقص هم على القاعده حرام مىباشد .\r\nمسئله 3208 - گذاشتن دندان طلا و دندانى كه روكش طلا دارد براى زن مانعى ندارد ، ولى اگر پوشش حساب شود براى مرد جايز نيست ، مگر اين‌كه حفظ دندان بر آن متوقّف باشد . هر گونه پوشش طلا براى مرد جايز نمىباشد هرچند قصد زينت و آرايش نداشته باشد انگشتر و حلقه در اصطلاح شرع پوشش حساب مىشود زنجير گردن و مانند آن هم اگر پوشش حساب شود جايز نمىباشد .\r\nمسئله 3209 - اگر انسان از مسلمانى غيبت كرده ، بنابر احتياط واجب اگر ممكن است و مفسده‌اى پيدا نمىشود بايد از او بخواهد كه او را حلال كند ، و اگر ممكن نباشد براى او از خدا طلب آمرزش و اجر كند ، و خود استغفار و توبه كند و اگر غيبت يا تهمتى كه نسبت به او انجام داده سبب شكست و وهن او شده در صورت امكان بايد آن را جبران و بر طرف نمايد . اميد است اين كار موجب تخفيف يا رفع عذاب شود .\r\nمسئله 3210 - جهيزيّه‌اى را كه پدر يا مادر به دختر مىدهد اگر به واسطه صلح يا بخشش ، ملك او نموده نمىتواند از او پس بگيرد ، و اگر ملك او نكرده پس گرفتن آن مانعى ندارد .\r\n\r\n","description":"","footnote":"","page_name":" 574 ","page_number":574},
  {"content":"\r\n\r\nمسئله 3211 - كشتن حيوانى كه اذيّت مىرساند و مال كسى نيست اشكال ندارد . ولى كشتن و يا آزار حيوان بدون نفع خاصّ عقلائى جايز نيست و حتّى شكار به قصد تفريح فقط كه حيوانات را براى تفريح مورد هجوم مسلّحانه قرار دهند جايز نمىباشد و قبلًا گذشت كه مسافرت به اين عنوان حرام مىباشد .\r\nمسئله 3212 - اگر كسى بميرد و براى مخارج جلسات ترحيم و عزادارى خود وصيّت نكرده باشد ، ورثه‌اى كه بالغ باشند مىتوانند از سهم خودشان خرج كنند ، ولى از سهم وارث صغير نمىشود چيزى برداشت .\r\nمسئله 3213 - انسان نمىتواند بدون اذن حاكم شرع از مال كسى كه زكات يا خمس نمىدهد ، خمس يا زكات بردارد و به حاكم شرع برساند .\r\nمسئله 3214 - هر گونه ضرر مالى به ديگران حرام و موجب ضمان مىباشد حتّى اگر ريشه درخت همسايه در ملك انسان بيايد مىتواند از او بخواهد كه از آن جلوگيرى كند ، و اگر نكرد خود او مىتواند جلوگيرى نمايد ، و چنانچه ضررى هم از ريشه درخت به او برسد مىتواند از صاحب درخت بگيرد .\r\nمسئله 3215 - هر گونه تصرّف در مال ديگران اختصاصى يا اشاعى و مشترك بدون رضايتشان جايز نمىباشد حتى ديوارى كه مال دو نفر است هيچ كدام حقّ ندارند بدون اذن شريك ، آن را خراب كنند ، يا بسازند ، يا سر تير يا پايه عمارت خود را روى آن بگذارند ، يا به ديوار ميخ بكوبند ، ولى كارهايى كه معلوم است شريك راضى است ، مانند تكيه دادن به ديوار و لباس انداختن روى آن اشكال ندارد ، امّا اگر شريك او بگويد به اين كارها راضى نيستم اگر عرفاً تصرّف حساب نشود اشكال ندارد ، چنان كه ظاهراً تكيه دادن به ديوار اينطور مىباشد و گرنه جايز نمىباشد .\r\nمسئله 3216 - درخت ميوه‌اى كه شاخه آن از ديوار باغ بيرون آمده اگر انسان نداند كه صاحبش راضى است ، گرچه در برخى روايات در باره حق‌ّالمارّة آمده كه اگر افساد و يا زياده روى نشود خوردن از آن مانعى ندارد ، ليكن احتياط در ترك آن است مگر آنكه روى زمين ريخته باشد و قرائنى دالّ بر رضايت باشد . ائمه ( عليهم السلام ) هنگام رسيدن خرما دستور مىدادند ديوار باغشان را سوراخ كنند كه مردم بدانند جايز است استفاده نمايند .\r\n\r\n","description":"","footnote":"","page_name":" 575 ","page_number":575},
  {"content":"\r\n\r\nمسئله 3217 - سودى كه بانكها در برابر سپرده مردم تحت عنوان مضاربه و شركت و ساير عقود اسلامى مىدهند اگر شرايط عقود مزبور رعايت شود حلال مىباشد ، . پولى هم كه افراد از بانك به عنوان جعاله و شركت و مانند آن مىگيرند ، بايد به قصد اين عقود باشد و ذكر اين عقود جنبه صورى نداشته باشد .\r\nمسئله 3218 - اگر كسى به گرفتن وام ناچار باشد و كسى حاضر به وام دادن نباشد و شرايط ادارى وام بانك‌ها هم بر او تطبيق نكند مىتواند بطور صورى با قرار بانك موافقت كند ، و در واقع اين عقد باطل است و اصل پول به عهده گيرنده هست كه بايد بپردازد و او نيّت سود دادن به بانك نكند و اگر بعداً روى ناچارى بهره يا سودى مىدهد مجبور است و براى او به جهت اضطرارش اشكالى ندارد .\r\nمسئله 3219 - بلاد كبيره با ساير بلاد از نظر نماز و روزه فرقى ندارند ، مگر اين‌كه فرض شود چندين شهر بزرگ به هم وصل شوند . در اين صورت هر شهرى مكان مستقلّى حساب مىشود البتّه ممكن است همانها هم پس از ساليان دراز و طولانى به صورت محلّ واحد درآيند .\r\nمسئله 3220 - كسانى كه مىخواهند چند سال در جايى بمانند اگر احتمال قوى بدهند كه بعد از آن هم آنجا بمانند پس از مدّتى برايشان حكم وطن را دارد ، بلكه اگر مىدانند كه پس از چند سال معيّن مثلًا چهار سال از آنجا مىروند باز هم حكم وطن را دارد و اگر قصد ده روز هم نداشته باشند نماز و روزه آنها صحيح است گرچه احتياط در جمع است .\r\nمسئله 3221 - حيوانى كه بر خلاف دستور شرع ذبح شده باشد گوشتش حرام است ، و به احتياط واجب نجس مىباشد ولى اگر معلوم نباشد چگونه ذبح شده است مانند چرم‌هايى كه از كشورهاى غيراسلامى مىآورند پاك مىباشد و تفصيل آن در مسائل نجاسات گذشت .\r\nمسئله 3222 - اگر خانه‌اى را به مبلغ معيّنى اجاره دهند به شرط اين‌كه مستأجر مبلغ معيّنى را به موجر وام بدهد اشكالى ندارد ولى اگر عكس كنند و اجاره را شرط در قرض كنند باطل و حرام مىباشد .\r\nمسئله 3223 - هرگونه خوردنى و نوشيدنى و يا استعمال دود كه ضرر مهمّى براى سلامتى داشته باشد حرام مىباشد ، ولى ضرر جزئى اشكالى ندارد .\r\nمسئله 3224 - فروش برخى اعضاء بدن مثل كليه و غيره در صورتى جايز است كه براى فروشنده ضرر مهمّى نداشته باشد ، و اين با تشخيص متخصّصين مربوطه مىباشد .\r\n\r\n","description":"","footnote":"","page_name":" 576 ","page_number":576},
  {"content":"\r\n\r\nمسئله 3225 - در جبران خسارت نقص عضو اگر مخارج عمل جرّاحى و مانند آن از ديه تعيين شده شرعى بيشتر باشد تنها پرداخت ديه كافى نيست ، بلكه اكثر الامرين بايد پرداخت شود .\r\nمسئله 3226 - اگر زن حامله كارى كند كه بچّه‌اش سقط شود بايد ديه آن را به ساير ورثه بچّه - غير از خودش - طبق طبقات ارث بدهد ، و مقدار ديه را درمسئله 3136 توضيح داديم . و به‌هر حال كار حرامى كرده هر چند در روزهاى اوّليّه يعنى در حالت نطفه باشد . و اگر روح پيدا كرده باشد با قتل انسان بزرگ فرقى ندارد . و اگر شوهر هم در اين سقط دخالت داشته باشد او هم از ديه ارث نمىبرد ، و اگر دكترى اين كار را بكند ديه را بايد بدهد ، مگر اين‌كه از اوّل شرط كند كه ديه را ديگرى مثلًا پدر يا مادر بدهد .\r\nمسئله 3227 - اگر زندگى زن و شوهر در شرايطى است كه اگر بچّه بياورند زندگيشان بهم مىخورد و در حرج واقع مىشوند بدين جهت بخواهند بچّه را سقط كنند تا روح پيدا نكرده اشكال ندارد ، البتّه ديه را بايد بپردازند .\r\nمسئله 3228 - تعزيه خوانى و همچنين شبيه سازى در عزادارى و غيره اشكالى ندارد هر چند مرد لباس زن ، و برعكس ، بپوشد ، ولى نبايد كار حرامى چون غناى حرام و اشعار دروغ و اختلاط زن و مرد باشد .\r\nمسئله 3229 - به احتياط واجب بايد ولى طفل پيش از بلوغش او را ختنه نمايد و اگر انجام نداد پس از بلوغ بر خود طفل واجب است .\r\nمسئله 3230 - سر كشيدن و نگاه كردن به داخل خانه مردم و هر مكان امن ديگر كه براى زندگى خصوصى انتخاب شده است حرام است ، از روزنه در ، يا بالاى بام فرقى نمىكند .\r\nمسئله 3231 - سرقفلى گرفتن مستأجر يك ملك در صورتى صحيح است كه يا قبل از تمام شدن مدّت اجاره به ديگرى واگذارد يا هنگام عقد اجاره با مالك شرط كرده باشد كه پس از انقضاء مدّت باز هم به او اجاره دهد يا با انتخاب او مستأجر جديد معيّن شود ، و در اين صورت پول را در برابر رأى موافق خود يا گذشت از شرط ، بگيرد .\r\nمسئله 3232 - مالك هم مىتواند سرقفلى بگيرد به اين معنى كه بگويد : اين ملك را به اين مبلغ نقد و ماهيانه فلان مبلغ اجاره مىدهم .\r\n\r\n","description":"","footnote":"","page_name":" 577 ","page_number":577},
  {"content":"\r\n\r\nمسئله 3233 - خريد و فروش اسكناس و انواع پولهاى كاغذى به كم يا زياد اشكالى ندارد و حكم ربا را ندارد ، ملاك ربا هم هرگونه سود اضافى نيست . در پولهاى غير كاغذى نيز همين حكم جريان دارد ، مگر طلا و نقره كه رعايت احكام صرف بايد بشود كه در گذشته ذكر شد .\r\nمسئله 3234 - ازدواج دائم با غير مسلمان باطل است و همچنين با مسلمان ناصبى ، ولى ازدواج موقّت هر چند دراز مدّت با اهل كتاب چون يهودى و مسيحى جايز است ، و امّا با پيروان برخى اديان اختراعى چون بهائى و قاديانى و . . . به هيچوجه جايز نمىباشد ، و اگر عقد انجام شد باطل است و احتياج به طلاق ندارد . و احياناً آنها در ابتدا با تظاهر به اسلام خواستگارى مىكنند و پس از انجام عقد تدريجا مذهب خود را اعلام و همسر را نيز مجبور به پيروى از خود مىكنند ، مسلمانان بايد مراقب باشند و امّا ازدواج دائم زن شيعه با مرد غير شيعه اگر خوف زوال عقيده يا اضرار بدنى و روحى شديد باشد جايز نمىباشد هرچند عقد صحيح است .\r\nمسئله 3235 - جلوگيرى از بچّه‌دار شدن بهر صورت و با هر وسيله اشكالى ندارد ، ولى عقيم نمودن زن يا مرد ، خويشتن را جايز نيست و به احتياط واجب اين حكم حتّى در زن و مردى هم كه فرزند دارند و نيازى به فرزند اضافى احساس نمىكنند نيز جريان دارد . و امّا بستن لوله‌هاى زن يا مرد - كه امكان بازكردن مجدّد باشد - اشكالى ندارد .\r\nمسئله 3236 - سجده كردن بر مهرهايى كه نام پيامبر ( ص ) و اهل بيت ( عليهم السلام ) بر آنها نقش بسته ، در صورتى كه به اندازه لازم در سجده - كه قبلًا ذكر شده است - پيشانى بر خاك برسد اشكالى ندارد ، و اگر مخالفين شيعه تصوّر كنند كه اين عمل سجده به پيامبر ( ص ) و اهل بيت ( عليهم السلام ) است بازهم براى نماز اشكالى ندارد ، ولى براى اين‌كه تهمتى به شيعه نخورد لازم است اگر برخوردى در اين جهت پيش آمد آنها را روشن نمود .\r\nمسئله 3237 - تماسّ بدنى با نام مختصّ خداوند ، آيات قرآنى و اسامى متبرّكه - نام پيامبر و ائمّه ( عليهم السلام ) و فاطمه زهرا ( عليها السلام ) - بدون طهارت ، و انداختن زير پا و هر جاى غير مناسب حرام مىباشد . مطبوعات و جرائد هم كه در سطح وسيعى منتشر مىشوند و يقين است كه اين گونه تماس و برخوردها پيش ميآيد ، بايد از نقطه گذارى و رمز استفاده شود . گر چه در برخى روايات درباره ذكر ( بسم الله ) در ابتداء نامه آمده است كه : شما بنويسيد و بىاطّلاعى شما از حفاظت گيرنده به شما مربوط نيست . ليكن يك نامهء خصوصى با نشر وسيع كه يقين به برخوردهاى نامناسب ، وجود دارد فرق مىكند .\r\n\r\n","description":"","footnote":"","page_name":" 578 ","page_number":578},
  {"content":"\r\n\r\nمسئله 3238 - برخى احكامى كه در مسائل گذشته راجع به طلا و نقرهء مسكوك رايج گفته شد در هر پول رايج هر چند پول كاغذى چون اسكناس و . . . . . جريان دارد مثلًا در مضاربه ، و در بيع صرف و زكات هم احتياط خوب است .\r\nمسئله 3239 - در حكومت و جامعه اسلامى ، خارج كردن پول از گردش اقتصادى ، با نياز جامعه ، جايز نيست و تشخيص نياز با حاكم شرع و ولى امر اسلامى مىباشد كه با مشاوره متخصّصين فن انجام ميدهد . گذاشتن در بانك به هر عنوان ، از اين جهت اشكال ندارد .\r\nمسئله 3240 - خريد اجناس غير مسلمان بخصوص معاندان ، با وجود مشابه داخلى بويژه اگر موجب تقويت كفر گردد جايز نمىباشد مگر اين كه ترك معامله موجب ضرر زياد يا حرج باشد . بر توليد كنندگان داخلى نيز لازم است توليدات خود را قابل رقابت با صنايع خارجى بسازند . عرضه نمودن اجناس فاسد و خراب به طور غشّ در معامله حرام است و اگر موجب وهن چهرهء اسلام و مسلمين شود از گناهان بزرگ مىباشد .\r\nمسئله 3241 - محدود كردن آزاديهاى افراد جامعه به جز با مجوّز شرعى جايز نميباشد و هر گونه سلطهء نابجا بر مردم خلاف شرع مىباشد .\r\nمسئله 3242 - غصب اموال و حقوق افراد از گناهان بزرگ است ولى اگر حفظ جان مسلمانى متوقف بر تصرّف در ملك ديگرى مىباشد جايز مىباشد ، مثل اين كه كسى در درون خانه‌اى در حال هلاكت بوده و يارى مىطلبد .\r\nمسئله 3243 - نشستن درمجلسى كه شراب نوشيده مىشود حرام است بلكه با احتياط واجب نشستن در هر مجلس معصيت جايز نيست و اگر تشويق معصيت باشد مسلماً حرام است .\r\nمسئله 3244 - اگر بدهكار با وجود امكانات ، بدهى خود را نمىپردازد . شخص طلبكار مىتواند تقاص نموده و بدون اطلاع بدهكار از مال او بردارد و احتياط آن است كه اين كار با اجازهء حاكم شرع انجام شود .\r\n\r\n","description":"","footnote":"","page_name":" 579 ","page_number":579},
  {"content":"\r\n\r\n\r\nفرهنگ اصطلاحات فقهى و لغات عربى مربوطه\r\n\r\n« الف »\r\n- اصول دين : توحيد ، نبوت ، معاد و اصول مذهب : عدل و امامت .\r\n- احتياط واجب : احتياطاً بايد عمل شود و فرقش با فتوا در اينجهت است كه در موارد احتياط واجب احياناً مقلّد مىتواند به مجتهد ديگر رجوع كند .\r\n- استبراء : 4 نوع استبراء هست :\r\nيكى بعد از خروج بول ، دوّم پس از منى ، سوّم در مورد زن زانيه‌اى كه بخواهد با كسى ازدواج كند و ديگرى در مورد حيوان نجاستخوار . معنا و شرايط هر چهار در مسائل قبلى ذكر شده است .\r\n- احراز : ثابت كردن .\r\n- استمناء : كارى كه موجب خارج شدن منى باشد .\r\n- اقوى : نظر قوىتر .\r\n- استحاله : دگرگون شدن . معنا و شرايط آن در مسئله « مطهِّرات » ملاحظه گردد .\r\n- اشْباه : نظائر و امثال چيزى .\r\n- اعراض : منصرف شدن از كارى و نيز ترك وطن و روى گرداندن از كسى .\r\n- اموال مُحْتَرَمه : اموالى كه حفظش شرعاً لازم است .\r\n- انتفاع : بهره بردن .\r\n- ازاء : در عوض چيزى بودن .\r\n- افلاس : ورشكستگى .\r\n- اجرةالمثل : مقدار ارزش و اجرتى كه معمولًا مردم براى چيزهاى نظير هم منظور ميكنند . در برابر اجرةالمُسمّى : اجرتى كه در متن قرار داد ذكر مىشود .\r\n\r\n","description":"","footnote":"","page_name":" 580 ","page_number":580},
  {"content":"\r\n\r\n- اطلاق اجاره : بدون قيد و شرط بودن آن .\r\n- اسقاط : ساقط نمودن چيزى يا حقّى .\r\n- استعلام : تحقيق و تفحّص جهت دانستن چيزى .\r\n- ابْراء : بخشيدن و صرف نظر نمودن از حقّى كه بر عهده ديگرى است .\r\n- امتداد شاخص : درازا و طول آن .\r\n- امساك : خوددارى از كار و يا چيزى .\r\n- ايّام البيض : شبهاى 13 و 14 و 15 هر ماه كه از اوّل شب تا صبح ، مهتاب است .\r\n- احياء زمين موات : آباد نمودن زمين ( بكر ) دست نخورده .\r\n- اداء : به دو معناست : يكى به معناى تحويل دادن چيزى ، مثل اداء دين . و ديگرى به معناى انجام كارى در وقت مخصوص خود ، مثل نماز در وقت .\r\n- اذْكار : جمع ذكر ، منظور ذكرهاى وارد شده در نماز مثلا .\r\n- اكبر از ذكور ورّاث : بزرگترين مردى كه ارث برنده ميّت است .\r\n- آب مطلق و مضاف : معنا و خصوصيّات هر كدام در « احكام آب‌ها » به بعد ذكر شده است .\r\n- اشتغال : مشغول بودن . چيزى بر عهده و ذمّه انسان بودن .\r\n- استيلاء : سلطه پيدا نمودن بر چيزى يا كسى .\r\n- اهل ذمّه : كفّار اهل كتاب ( يهود ، نصارا و مجوس ) كه در پناه حكومت اسلامى با شرايط و مقرّرات خاصّى زندگى مىكنند .\r\n- احتياط اينست . . . : جاهائى كه كلمه احتياط بدون قيد واجب يا مستحب آمده منظور همان احتياط واجب است ، مگر اين‌كه قبل يا بعد از كلمه احتياط ، فتوا بر خلاف مضمون احتياط داده شده باشد كه در اين صورت عمل به آن احتياط ، واجب نيست .\r\n- اشاعه منكرات : شايع كردن و تبليغ نمودن چيزهائى كه از نظر اسلام ناپسند است .\r\n- استجازه : اجازه گرفتن .\r\n- اصل مال : مجموع مال ميّت در برابر ثلث آن .\r\n- افضاء : يكى شدن راه بول و حيض يا راه حيض و غائط زن .\r\n- احكام ضروريّه : احكام واضح و روشن دين ، نظير وجوب نماز و روزه و امثال آن .\r\n- انقضاء : گذشتن زمان كارى .\r\n- اعاشه : مخارج لازم زندگى .\r\n- استغفار : گفتن استغفراللّه و اتوب اليه .\r\n\r\n","description":"","footnote":"","page_name":" 581 ","page_number":581},
  {"content":"\r\n\r\n\r\n« ب »\r\n- برىءالذّمّه كردن : بخشيدن حقّى كه بر ذمّه ديگرى است .\r\n- بالسّويّه : بطور مساوى .\r\n- بسط يد امام ( ع ) : قدرت داشتن امام ( ع ) و بودن او در رأس حكومت .\r\n- بعيد نيست : ظهور در فتوا دارد .\r\n- بيع شرط : معامله‌ايكه در آن شرط شود طرفين يا يك كدام تا مدّت معيّنى بتوانند آن را بهم بزنند .\r\n\r\n« ت »\r\nتقليد : عمل نمودن طبق فتواى مرجع تقليد .\r\n- تحت الحَنَك : قسمتى از عمامه كه به زير گلو يا روى شانه انداخته مىشود .\r\n- تسبيحات اربعه : چهار جمله : سُبْحانَ اللّه - وَالْحَمدُ لِلّه - وَ لا الهَ الّا اللّه - وَ اللّهُ اكْبَر كه در ركعت‌هاى سوّم و چهارم نماز خوانده مىشود .\r\n- توكيل : وكيل گرفتن براى خود يا ديگرى .\r\n- تبرّع : مجّانى و بدون عوض كار كردن .\r\n- تمكين زن : اجازه همبستر شدن با او .\r\n- تعزير : مقدار مجازاتى است كه به نظر حاكم شرع براى گناهانى كه حدّ خاصّى ندارند تعيين مىشود .\r\n- تنفيذ : تأييد نهائى و لازم الاجراء نمودن حكم و قانون .\r\n- تمليك : چيزى را ملك كسى يا مؤسّسه و محلّى قرار دادن .\r\n- تقيّه : انجام كارى از روى ترس از مخالف مذهب يا دشمن جان انسان ( حفظ نمودن انسان خود را از دشمن و مخالف مذهب . )\r\n- توريه : - پنهان كردن منظور اصلى در يك عبارت - گفتن كلامى يا انجام كارى كه طرف از ظاهر آنها چيزى ميفهمد ولى گوينده و فاعل آن ، چيز ديگرى را اراده نمايد .\r\n- تنزيل سفته : مبادله كردن سفته با مبلغى كمتر از اعتبار آن .\r\n- تلقيح : وارد نمودن منى مرد بوسيله‌اى در داخل رحم زن .\r\n- تشريح : پاره كردن بدن مردگان جهت آگاهيهاى پزشكى و غيره .\r\n- تخلّف : انجام ندادن عمدى كارى را كه بايد انجام داد .\r\n\r\n","description":"","footnote":"","page_name":" 582 ","page_number":582},
  {"content":"\r\n\r\n- تمكّن : داشتن قدرت بر كارى .\r\n- تعدّى : زياده‌روى .\r\n- تخلّى : بول و غائط كردن .\r\n- تكبيرةالاحرام : تكبير واجب اوّل نماز كه با آن نماز شروع مىشود .\r\n\r\n« ث »\r\n- ثلث : يك سوّم مال يا هر چيزى .\r\n- ثلثان : دو ثلث . معنا و شرايط آن در « مطهِّرات » ملاحظه شود .\r\n\r\n« ج »\r\n- جُنب از حرام : با كار حرامى جنب شدن .\r\n- جاهل قاصر : جاهلى است كه امكان ياد گرفتن احكام خدا را نداشته و يا اصلًا غافل بوده يا خود را جاهل نميدانسته .\r\n- جاهل مقصّر : جاهلى است كه در جهل خود مقصّر بوده مانند كسى كه توجّه به جهل خود و امكان آموختن احكام را داشته و كوتاهى نموده است .\r\n- جبيره : معنا و دستور آن در « احكام وضو » ذكر شده است .\r\n- جنس كلّى و عوض كلّى : آنچه به ذمّه و عهده انسان باشد از جنس يا عوض آن كه در وقت معيّنى تحويل طرف دهد به آن كلّى گويند .\r\n- جنين : حمل نارس در رحم .\r\n- جوف : داخل و باطن چيزى .\r\n\r\n« ح »\r\n- حدّ وسواس : حدّ آن به تشخيص عرف و مردم مىباشد .\r\n- حدّ ترخّص : مقدار مسافتى است كه ديوارها و اذان شهر از آنجا ديده و شنيده نشود .\r\n- حدّ شرعى : مقدار معيّن تازيانه و شلّاقى كه در شرع مقدّس براى پاره‌اى جرائم تعيين شده و بدست حاكم شرعِ صالح اجراء مىشود .\r\n- حدث اصغر : چيزهاى كه فقط موجب وضو مىشود .\r\n- حدث اكبر : كار و چيزى كه موجب غسل مىشود .\r\n\r\n","description":"","footnote":"","page_name":" 583 ","page_number":583},
  {"content":"\r\n\r\n- حرج : سختى و مشقّت بيش از حدّ متعارف .\r\n- حائض : زن در ايّام عادت ماهانه .\r\n- حنوط : معنا و احكام آن در « احكام ميّت » ميت ملاحظه شود .\r\n- حيله ( در باب ربا ) : مقصود چاره‌جويى و راههاى فرار از ربا است .\r\n- حاشيه قرآن : اطراف صفحه‌هاى قرآن .\r\n\r\n« خ »\r\n- خالى از وجه نيست : جاهايى كه اين جمله بعد از طرح اشكالى يا نظرى خاصّ درمسئله آمده نمىتواند فتواى قطعى بر خلاف نظر و يا اشكال قبلى ذكر شده باشد ولى اشكال ذكر شده را ضعيف به نظر نشان مىدهد و اگر بدون اشكال يا نظر خاصّى ذكر شده باشد از آن فتوا فهميده مىشود و همچنين از تعبير : خالى از قوّت نيست .\r\n- خمس : يك پنجم مازاد بر مخارج ( مؤنه ) كه بايد به مجتهد جامع‌الشرايط ( حاكم شرع ) يا وكيل او پرداخت شود .\r\n- خون حيض : خونى كه زنها در ايّام عادت ماهانه مىبينند . خصوصيّات و احكام آن قبلًا توضيح داده شد .\r\n- خون نفاس : خونى كه زنها هنگام بچّه‌دار شدن مىبينند . خصوصيّات و احكام آن در مسئله نفاس ملاحظه شود .\r\n- خون استحاضه : خونى كه بعد از حيض يا نفاس ديده مىشود و حكم حيض و نفاس را ندارد . خصوصيّات و احكام آن در « احكام استحاضه » ملاحظه شود .\r\n- خوارج : افرادى كه در مقابل حكومت امام معصوم ( ع ) و يا نايب به حقّ او شورش و قيام مسلّحانه نمايند .\r\n- خُبره : كارشناس .\r\n\r\n« د »\r\n- دو هفتم امتداد شاخص : دو هفتم درازا و طول شاخص كه پايان وقت نماز جمعه است ، حدود يك ساعت بعد از ظهر شرعى مىباشد و بحسب فصول سال قدرى تغيير مىكند .\r\n- درهم : نصاب مال پيدا شده است كه وزن آن 12 / 6 نخود نقره سكّه‌دار مىباشد و به پول روز ( آخر 73 ) حدود ( 150 ) تومان مىباشد .\r\n\r\n","description":"","footnote":"","page_name":" 584 ","page_number":584},
  {"content":"\r\n\r\n- دينار : يك مثقال شرعى طلاى سكّه‌دار يعنى 18 نخود مىباشد كه تقريباً 4 گرم است و به پول روز ( آخر 73 ) معادل تقريباً حدود پانزده هزار تومان است .\r\n- دستگردان : پرداخت وجوه شرعيّه به مجتهد جامع‌الشّرايط يا وكيل او و قرض گرفتن مجدّد از او .\r\n- ديه : مالى كه به جبران خون مسلمان يا نقص بدنى او پرداخت مىشود .\r\n- ديه كامل : يكى از شش چيزى است كه در مسئله اول از انواع ديه مشروحا ذكر شده است .\r\n- دسايس : توطئه‌ها - جمع دسيسه - .\r\n\r\n« ذ »\r\n- ذراع : مقدار ابتداء آرنج تا سر انگشت وسط كه حدوداً با يك گام معمولى برابر است .\r\n\r\n« ر »\r\n- رحل : زين و نظير آن كه براى سوار شدن بر روى مركب قرار مىدهند و بر وسايل داخل ماشين سوارى نيز تطبيق مىشود .\r\n- راحله : مركب سوارى .\r\n- ركن : جزئى از نماز كه اگر عمداً يا اشتباهاً كم يا زياد شود باطل مىشود . احكام آن در « مبطلات نماز » ملاحظه شود .\r\n- روزه كفّاره : روزه‌اى است كه به‌عنوان كفّاره روزه‌خوارى عمدى يا قتل عمد يا عمل نكردن به عهد بايد گرفته شود .\r\n\r\n« س »\r\n- سجده سهو : معنا و كيفيت آن قبلًا مشروحاً ذكر شده است .\r\n- سجده‌هاى واجب قرآن : سجده‌هائى است كه با خواندن يا شنيدن يكى از چهار آيه كه در چهار سوره مىباشد واجب مىشود ، نام سوره‌ها در مسئله « سجدهء واجب قرآن » ملاحظه گردد .\r\n- سهم فقراء و سهم سبيل اللّه : سهم در باب زكات به معناى مصرف و مورد است و آن هشت مورد است كه در مسائل زكات مشروحاً آمده است .\r\n- سُدْسْ : يك ششم مال يا چيز ديگر .\r\n- سقط جنين : كارى كه موجب خارج شدن جنين ( حمل نارس ) از رحم گردد .\r\n\r\n","description":"","footnote":"","page_name":" 585 ","page_number":585},
  {"content":"\r\n\r\n\r\n« ش »\r\n- شاخص : معناى آن در « احكام قبله » مشروحاً ملاحظه گردد .\r\n- شأن : مجموعه موقعيّت فردى ، خانوادگى و اجتماعى هر فردى را شأن مىگويند .\r\n\r\n« ص »\r\n- صدق مىكند يا نمىكند : پيش مردم فلان مفهوم خاصّ از فلان كلمه فهميده مىشود يا نه .\r\n- صاع : تقريباً سه كيلو .\r\nصرف برات : مقدار پولى است كه در حواله‌هاى بانكى يا تجارى ، شخص يا مؤسّسه حواله دهنده از صاحب پول مىگيرد .\r\n\r\n« ض »\r\n- ضرورى دين بودن : از واضحات دين بودن .\r\n- ضامن : كسى كه دِين ديگرى را به عهده مىگيرد و همچنين كسى كه ضرر و زيان بدنى يا مالى به ديگرى وارد نمايد .\r\n\r\n« ط »\r\n- طلاى سكّه دار : مقصود سكّه رائج كشور است كه در معاملات قيمت اجناس با آنها تعيين مىشود ، در مقابل طلاى شمش و زيور آلات .\r\n- طلاق رجعى : طلاقى است كه شوهر در ايّام عدّه ، حقّ رجوع به زن را دارد كه از تصميم خود مبنى بر طلاق منصرف شود و علاقه زن و شوهرى را ادامه دهد .\r\n- طلاق‌هاى بائن ، خلع و مبارات : در اين گونه طلاقها مرد حقّ رجوع ندارد . مشروح احكام آنها در مسائل طلاق ملاحظه شود .\r\n\r\n« ظ »\r\n- ظَلَمه : ستمگران .\r\n- ظاهراً . . . : هر كجا اين تعبير به كار رفته است مقصود اظهار فتوا مىباشد و مقلّد بايد مورد عمل قرار دهد .\r\n\r\n","description":"","footnote":"","page_name":" 586 ","page_number":586},
  {"content":"\r\n\r\n\r\n« ع »\r\n- عقد لازم : معامله‌ايكه شرعاً نتوان بدون رضايت طرفين آن را بهم زد .\r\n- عَرصه : زمين بدون ساختمان و درخت و محصول .\r\n- عُنْف : كار جبرى و بدون رضايت طرف .\r\n- عاقله : خويشاوندان پدرى قاتل در قتل خطائى .\r\n- عِنّين : مردى كه از انجام عمل زناشوئى عاجز است .\r\n- عيالات : افراد عائله انسان .\r\n- عَنْبر : گياهى است خوش بو در دريا ، زعفران ، يك نوع ماهى منظور همان معناى اوّل است .\r\n\r\n« غ »\r\n- غائط : مدفوع انسان و حيوان .\r\nغسل ترتيبى و ارتماسى : معناى اين دو نوع غسل و شرايط آنها در مسائل غسل ملاحظه شود .\r\nغُلات : كسانى كه امامان ( عليهم السلام ) را به حدّ خدائى مىرسانند نظير فرقه علىاللّهىها .\r\n- غُساله : معنا و خصوصيّت آن در « مطهِّرات » ملاحظه شود .\r\n- غنائم جنگى : اموالى است كه در جنگ با كفّار بدست مسلمانان مىرسد ، در مسائل خمس ملاحظه شود .\r\n\r\n« ف »\r\n- فضائى كه در آن وضو مىگيرد : مقصود از فضاء چيزى اعمّ از مكان و جاى مىباشد كه شامل هوا و حجم هم مىشود .\r\n- فُرادى : تنها و جداى از جماعت بودن .\r\nفروع دين : مانند نماز ، روزه و امثال آن در برابر اصول و اعتقادات .\r\nفُقّاع : آب جو .\r\nفرسخ شرعى : حدود پنجهزار و هفتصد متر .\r\n\r\n« ق »\r\n- قصد ما فىالذّمّه : نيّت انجام تكليفى كه از طرف خداوند بر ذمّه و عهده انسان است .\r\n\r\n","description":"","footnote":"","page_name":" 587 ","page_number":587},
  {"content":"\r\n\r\nقيمى : چيزهايى كه چون مثل و مانند زيادى ندارند فقط با قيمت محاسبه مىشود مانند حيوانات ، جواهرات و امثال آن .\r\n- قصيل : دانه‌هاى گياه كه هنوز در خوشه‌ها سبز است و براى علوفه حيوان مصرف مىشود .\r\n- قصد انشاء : قصد بوجود آوردن يا بهم زدن چيزى نظير نكاح و زوجيّت يا طلاق ، قصد زوجيّت يا رجوع به زن در طلاق رجعى بوسيله صيغه‌هاى مربوط به آنها .\r\n- قربت مطلقه : براى خدا انجام دادن كارى بدون اين‌كه قصد واجب يا مستحب بشود .\r\n- قرينه : نشانه ، علامت و راهنما .\r\n- قَذف : نسبت ناروا چون زنا يا لواط به كسى دادن .\r\n- قصد رجاء : به اميد بردن ثواب براى عملى .\r\n- قرار نفع : مقصود شرط بهره و سود در قرض دادن است .\r\n- قصاص : تلافى به مثل در قتل عمد و جراحات بدنى .\r\n- قبض : در اختيار گرفتن ، تحويل گرفتن .\r\n- قرعه : نوشتن نام مورد نظر روى چيزى چون كاغذ يا چوب و سپس بدون نگاه يكى را بر گرفتن .\r\n- قصد اقامه : تصميم مسافر بر ماندن ده روز در يك محلّ .\r\n- قيام متّصل به ركوع : قيام پيش از ركوع بشكلى كه از حال قيام به ركوع رود .\r\n\r\n« ك »\r\n- كفّاره جمع : معنا و خصوصيّات آن در مسائل روزه ملاحظه شود .\r\n- كافر ذمّى : كافرى كه از اهل كتاب و در پناه حكومت اسلامى طبق مقرّرات خاصّى زندگى مىكند .\r\n- كبار ورثه : وارثان بزرگسال ميّت ( نه اطفال ) .\r\n- كفو : همشأن و همطراز شرعى و عرفى انسان .\r\n\r\n« گ »\r\n- گِل داغستان و گِل ارمنى : دو نوع گِلهاى معدنى هستند كه براى معالجه بعض امراض مىخورند .\r\n\r\n","description":"","footnote":"","page_name":" 588 ","page_number":588},
  {"content":"\r\n\r\n\r\n« م »\r\n- مفلس : شخص ورشكسته .\r\n- ماه هلالى : ماه قمرى .\r\n- مجتهد جامع الشرايط : مجتهدى كه تمام صفات مرجعيّت تقليد و فتوا دادن را دارا باشد . مسئله 3 ملاحظه شود .\r\n- مُحرَزْ : قطعى و يقينى .\r\n- مطهّر : پاك‌كننده .\r\n- مَخرج : محلّ خروج مدفوع و بول .\r\n- متنجّس : چيز نجس شده .\r\n- متّهم نيست يا نباشد : مقصود اتّهام بىاعتنائى به پاكى و نجسى و در بعضى موارد بىاعتنائى به دستورات دين بطور كلّى مىباشد .\r\n- مِفصل : جايى كه عضوى از عضو ديگر جدا مىشود .\r\n- مَسّ : رساندن جايى از بدن به جايى .\r\n- مُطلقا : بدون قيد و شرطى كه پيش يا بعد گفته شده باشد .\r\n- مشروع : آنچه را خداوند به‌عنوان احكام دين تعيين فرموده است .\r\n- مُحدِث : كسى كه حدث اصغر يا اكبر از او سر زده باشد .\r\n- مُستضعف فكرى : كسى است كه از نظر رشد فكرى عقب مانده و فاقد قدرت تشخيص و ادراك لازم مىباشد .\r\n- مَحْجور : كسى است كه به حكم حاكم شرع از تصرّف در اموال خود ممنوع شده باشد .\r\n- مشروط عليه : كسى كه در ضمن معامله‌اى و يا مستقلّا متعهّد شده كارى را به خواست طرف خود انجام دهد .\r\n- مباشرت : انجام دادن كارى يا معامله‌اى بدون واسطه و بدست خود انسان .\r\n- معتنا به : چيز قابل توجّه و اعتناء .\r\n- مَحارم : افرادى كه به انسان محرم هستند .\r\n- مَهر السّنة : پانصد درهم نقره سكّه دار ( هر درهمى تقريباً معادل 150 تومان پول روز به حساب آخر سال 1373 ) مىباشد .\r\n- مَهر المثل : آنچه معمولًا و عرفاً در مورد مقدار مهريّه زن‌هاى مثل زن مورد نظر تعيين مىكنند .\r\n\r\n","description":"","footnote":"","page_name":" 589 ","page_number":589},
  {"content":"\r\n\r\n- متعدّى : شخص متجاوز و خسارت زننده بر ديگرى .\r\n- مُسكرات : چيزهاى مست كننده .\r\n- مِثْلى : چيزهايى كه همانند زياد دارد و مىتوان همانندش را بجاى او داد ، نظير پول طلا ، نقره ، اسكناس ، حبوبات ، برخى داروها ، مصنوعات ماشينى .\r\n- مَغْبون : شخص ضرر ديده .\r\n- منصرف : كلمه يا كارى كه ظاهر در چيز خاصّى باشد و عرف مردم از آن چنين بفهمند .\r\n- مُحْصِنْ و مُحْصِنَة : معناو شرايط آن در مسئله حدّ زنا ملاحظه شود .\r\n- مخمّس : مالى كه خمس آن داده شده است .\r\n- مثقال معمولى : 24 نخود ، در برابر مثقال شرعى است كه مقدار آن 18 نخود مىباشد .\r\n- مثقال صيرفى : همان مثقال معمولى است يعنى 24 نخود .\r\n- متجاهر به فسق : كسى كه علناً و بدون پرده‌پوشى گناه و فسق انجام مىدهد .\r\n- مُؤلّفه : آنها كه خواستار دوستيشان هستيم ، كسانى كه با دادن زكات و صدقات به آنان ، مىخواهيم به اسلام و مسلمانان در جنگ با كفّار متمايل و علاقه‌مند شوند .\r\n- مُتصوّر : چيز قابل درك و فهم و تصوّر .\r\n- مسافت شرعى : هشت فرسخ مستقيم يا رفت و برگشت .\r\n- منزل ( در باب نماز مسافر ) : مقصود توقّفگاههاى بين راه است كه معمولًا مسافرين مدّتى در آنجا منزل مىكنند نه منزل به معناى معروف آن .\r\nمنصوب : تعيين شده از طرف مقام صالح شرعى .\r\n- موقوفٌ عليهم : افراد يا طبقات و يا اصنافى كه چيزى براى آنان وقف شده است .\r\n- مطلق زمين : هرگونه زمين ، اين تعبير درمسئله منع زن از ارث زمين‌هاى ملكى شوهر گفته شده و مقصود هرگونه زمين ، چه زمين خانه و مسكونى و يا غير آن مثل زمين باغ و كشت و زرع مىباشد .\r\n- محلّ اشكال است : اين جمله در مواردى به كار رفته كه مرجع تقليد نظر قطعى ابراز نداشته و در اين گونه موارد مقلّد مىتواند احتياط نمايد و يا به مرجع ديگرى با شرايطش مراجعه كند .\r\n- محلّ تأمّل است : نظير ( محلّ اشكال است ) مىباشد .\r\n- مجهول المالك : ملكى كه مالكش شناخته نشده است .\r\n- مُحارب : از ريشه حرب يعنى جنگ آمده ، كسى است كه با مردم و مقرّرات عمومى و\r\n\r\n","description":"","footnote":"","page_name":" 590 ","page_number":590},
  {"content":"\r\n\r\nاجتماعى و يا دينى آنان وارد جنگ شده باشد و عملا افساد نمايد .\r\n- مستحاضه : زنى است كه خون استحاضه مىبيند .\r\n- مغبون : متضرّر .\r\n- معامله فضولى : معامله‌ايكه بدون اجازه صاحب مال انجام شود .\r\n- مُنعزل : عَزل شده قهرى و خود به خود .\r\nمعصيت كبيره : گناه بزرگ كه وعده عذاب بر آن داده شده باشد .\r\n- مبطلات نماز : چيزهائى كه نماز را باطل مىكند .\r\n- محتضر : كسى كه در حال جان دادن است .\r\n- مستهلك : چيزى كه بطورى در چيز ديگر مضمحلّ شود كه اسم و صورت اوّلى آن چيز از بين برود .\r\n\r\n« ن »\r\n- نواصب : فرقه‌هايى كه دشمنى و عداوت با اهل البيت ( عليهم السلام ) در دلها و شيوه عملى آنان نهفته شده است .\r\n- نذر ، عهد و قسم : معناى هر كدام و خصوصيّات و احكام آنها در دومسئله نذر و عهد ملاحظه گردد .\r\n- نافله‌هاى شبانه‌روز : مقصود نماز شب و نافله‌هاى نمازهاى پنجگانه است .\r\n- نفس محترم : كسى كه بايد حفظ شود كشتن و ضربه زدن به آن حرام است .\r\n- نماز احتياط : كيفيّت و شرايط آن در نماز احتياط ملاحظه شود .\r\n- نماز آيات : نماز مخصوصى است كه براى گرفتن خورشيد و ماه و زلزله و حوادث فوق‌العادّه طبيعت كه آيات و نشانه‌هاى غير معمولى قدرت خداوند است ، بايد خوانده شود . كيفيّت آن در نماز آيات ملاحظه گردد .\r\n- نماز برهنگان : مشروحاً كيفيّت آن در پوشانيدن بدن در نماز آمده است .\r\n- نصاب : مقدار و تعداد معيّنى است از طلا ، نقره ، گندم ، جو ، خرما ، كشمش ، شتر ، گاو و گوسفند كه زكات در آن مقدار ، واجب مىشود .\r\n- نَفْساء : زنى است كه دوران ديدن خون بعد از وضع حمل را مىگذراند .\r\n- نماز خوف : در حال ترس شديد از دشمن ، نماز يوميّه مانند نماز مسافر شكسته خوانده مىشود . احكام آن در نماز خوف ملاحظه شود .\r\n\r\n","description":"","footnote":"","page_name":" 591 ","page_number":591},
  {"content":"\r\n\r\n- نَرد : يك نوع بازى قمار است كه با تخته خاصّى و مهره‌هائى برد و باخت مىشود .\r\n- نصف مُشاع : نصف بخش نشده مجموع يك چيز .\r\n\r\n« و »\r\n- وطى : عمل جنسى .\r\n- ولى ميّت : كسى كه شرعاً مسئول انجام تجهيزات و امور ميّت مىباشد نسبت به زن ، شوهر ولى او است و بر ديگران مقدّم است و در غير زن و شوهر ، ولى ميّت كسانى هستند كه در ارث بر ديگران مقدّم باشند يا خصوص پسر بزرگ يا پدر .\r\n- واجب كفايى : واجبى است كه اگر يك نفر آن را انجام داد تكليف از ديگران ساقط مىشود ، نظير كفن و دفن ميّت .\r\n- وطن : مقصود از وطن درمسئله مسافر و تبعيد بعضى مجرمين يا فروش حيوان وطى شده در آن ، همان شهر محلّ سكونت يا محلّ جرم انجام شده است نه وطن به معناى كشور .\r\n- ولى شرعى طفل : پدر و جدّ پدرى و در صورت نبودن آنان كسى كه از طرف حاكم شرع تعيين مىشود .\r\n- وقف به حركت و وصل به سكون : معنا و احكام آنها . در مسئله قرائت ملاحظه شود .\r\n- ولى مقتول : كسى است كه از او ارث مىبرد جز زن و شوهر . مسائل متفرقه قصاص و ديات ملاحظه شود .\r\n- وقف خاصّ : وقف براى طبقه و صنف خاصّى .\r\n- وقف عامّ : وقف براى عموم مردم يا گروه غير مشخّص چون فقراء مثلا .\r\n\r\n« ى »\r\n- يائسه : زنى است كه ديگر حامله و عادت نمىشود ، در قُرشيّه بعد از پايان شصت‌سال و در غير قُرشيّه بعد از پايان پنجاه سال است .\r\n\r\n\r\n","description":"","footnote":"","page_name":" 592 ","page_number":592}
  ]