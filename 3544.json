[
  {"content":"\r\nمنشورات\r\nمكتبة الامام صاحب الزمان العامة\r\nالكاظمية - العراق\r\nمصادقة الأخوان\r\nللشيخ الصدوق ابى جعفر محمد بن ابى الحسن\r\nعلى بن بابويه القمى\r\nاشراف\r\nالسيد على الخراساني الكاظمي\r\nليتوغراف الكرمانى قم : عشقعلى 1402 - 1982\r\n","description":"","footnote":"","page_name":" 1 ","page_number":1},
  {"content":"\r\nاستعرنا نسخة الكتاب هذا ، لاعادة طبعه بلاوفست ، من مكتبة المدرسة الفيضية العامرة\r\nبقم المقدسة . باذن من فضيلة البحاثه المتتبع ، سماحة آية الله الشيخ مجتبى العراقى\r\nدام ظله الوارف ، امين عام المكتبة ، وهى من مؤسسات مؤسس الحوزه العلمية الاسلامية ،\r\nبقم سماحة المغفور له آية الله العظمى ، الحاج شيخ عبد الكريم الحائري ( قدس سره ) ، وعليه\r\nفأننا نرفع لسماحته اسمى آيات الشكر والامتنان مشفوعة بالدعاء له بمزيد التوفيق .\r\n","description":"","footnote":"","page_name":" 2 ","page_number":2},
  {"content":"\r\n","description":"","footnote":"","page_name":" 3 ","page_number":3},
  {"content":"\r\n","description":"","footnote":"","page_name":" 4 ","page_number":4},
  {"content":"\r\n","description":"","footnote":"","page_name":" 5 ","page_number":5},
  {"content":"\r\n","description":"","footnote":"","page_name":" 6 ","page_number":6},
  {"content":"\r\nبسم الله والحمد له\r\nوالصلوة على محمد آله\r\nاين كتاب را حضرت استاد و پدر بزرگوارم آقاى سيد محمد مشكوة خود نويسانيده و با چهار\r\nنسخه به شرحى كه خواهم گفت مقابله كرده اند و تنها منظور از اين مقابله ضبط اختلاف نسخ\r\nبوده است .\r\nمقدمه كتاب را بر حسب تقاضاى آن بزرگوار دانشمند ارجمند جناب آقاى سعيد نفيسى\r\nاستاد معظم دانشگاه نگاشته اند و ترجمه آن را فاضل عزيز آقاى محمد تقى دانش پژوه ليسانسيه\r\nرشته معقول از شاگردان سابق پدر عاليقدرم تحت نظر مستقيم حضرت ايشان به پايان رسانيده سپس\r\nآن ترجمه را در محضر معظم له بر متن كتاب عرضه داشته تطبيق و اصلاح كرده اند . تصحيح مطبعى\r\nو تهيه فهرست را نيز بنده ناچيز زير نظر حضرت استاد و پدر بزرگوار خويش انجام دادم .\r\nمخارج چاپ كتاب بر حسب نظر ايشان جناب آقاى ميرزا محمد على خان قهرمانى\r\nاز تجار نيكنام و خير خواه از محل وجوه شرعى خويش پرداختند كه در اين راه خير به مصرف رسيد .\r\nاز خداوند موفقيت و كاميابى آن مرد نيكو سيرت را مسئلت مىكنيم ، و اميدواريم بازرگانان و\r\nثروتمندانى كه به مسائل دينى و فضائل اخلاقى علاقه دارند از ايشان پيروى كنند تا شايد بدينوسيله\r\nآثار بزرگان اسلام احيا شده و به ترويج دين هم كمك كرده باشند .\r\nكتاب حاضر از روى چهار نسخه فراهم آمده است بدين قرار :\r\n1 - نسخه الف كه تا درجه امكان متن قرار داده شده و روش كتابت آن هم پيروى شده است\r\nاختلاف نسخ ديگر با رمز نسخه مربوط به ذيل صفحات نقل شده مگر در جاهائى كه نسخه ديگر\r\nرجحان داشته است و در اين صورت عين نسخه الف در ذيل صفحه گذارده شده است .\r\n2 - متن كتاب با نسخه هاى چهارگانه مطابق است جز مواردى كه در ميان يك يا چند\r\nعلامت قرار گرفته است .\r\n3 - آنچه از متن فقط در نسخه \" الف \" بوده ميان دو هلال ( ) گذارده شده و آنچه\r\nتنها در نسخه \" ب \" ميان دو قلاب [ 
  ] نهاده شده و آنچه مخصوص نسخه \" ج \" ميان گيومه\r\n\" \" قرار گرفته است و آنچه تنها در نسخه \" د \" بوده در آغاز و انجام آن دو ستاره * * مىباشد .\r\nبنابر اين معلوم است جمله يا كلمه اى از متن كه در دو يا سه نسخه بوده ميان علامتهاى آن\r\n","description":"","footnote":"","page_name":" 7 ","page_number":7},
  {"content":"\r\nدو يا سه نسخه قرار گرفته است مانند هلال و قلاب [ ( ) 
  ] كه حكايت مىكند از اينكه اين\r\nجمله فقط در دو نسخه \" آ \" و \" ب \" است و هلال و گيومه \" ( ) \" كه حكايت مىكند از اينكه\r\nجمله فقط در دو نسخه \" آ \" و \" ج \" بوده است و هلالين و ستاره * ( ) * كه مىرساند اينكه\r\nاين جمله در دو نسخه \" آ \" و \" د \" است و هلالين و قلاب و گيومه \" [ ( ) 
  ] \" كه مىنماياند اينكه\r\nجمله فقط در نسخه \" د \" نيست وهكذا .\r\nامتيازات نسخ : 1 - نسخه \" الف \" و آن كهن ترين و درست ترين نسخه است كه چند سال\r\nقبل از دوست فاضل ما آقاى ميرزا مجد الدين نصيرى خريدارى شده و اين نسخه همان است كه محدث\r\nشهير مرحوم حاج ميرزا حسين نورى هنگام تأليف كتاب مستدرك الوسايل خود در دست داشته\r\nو حتى اغلاط آن نيز در پاره اى جاها عينا به كتاب مزبور نقل شده است .\r\n2 - نسخه \" ب \" و آن نسخه اى است كه عالم متتبع جليل جناب آقاى ميرزا فضل الله شيخ الاسلام\r\nزنجان دامت بركات وجوده با كمال سخاوت مدتها به اختيار پدر بزرگوارم گذاردند و اين نسخه اى نو\r\nنويس است به قطع خشتى و كاغذ آبى و با ديگر نسخه ها اختلاف بسيار دارد . گر چه اغلاط اين نسخه\r\nبسيار بوده ولى با اين وصف بيش از ساير نسخه ها به تصحيح كتاب كمك كرده است .\r\n3 - نسخه \" ج \" كه يقينا يا از روى نسخه منقول عنه نسخه \" آ \" نوشته شده و يا از روى\r\nنسخه اى كتابت شده است كه آن نسخه نيز از روى منقول عنه \" آ \" نويسانيده شده بوده است ،\r\nزيرا اين نسخه با نسخه الف به ندرت اختلاف دارد .\r\n4 - نسخه \" د \" متعلق بآية الله حضرت آقاى ميرزا محمد طهرانى ساكن سامراء كه با خود در\r\nسفر خراسان همراه آورده بودند وهنگامى كه كتاب حاضر زير چاپ بود بدست آمد و تا ممكن\r\nبود از مقابله با آن نيز استفاده شد .\r\nتهران بيست و دوم محرم الحرام سال هزار و سيصد و شصت و\r\nشش هجرى قمرى مطابق بيست و ششم آذر ماه يك هزار و\r\nسيصد و بيست و پنج شمسى . سيد محمد آقا . مشكوة\r\nليسانسيه رشته منقول و دانشجوى دانشگاه تهران\r\n","description":"","footnote":"","page_name":" 8 ","page_number":8},
  {"content":"\r\n","description":"","footnote":"","page_name":" 9 ","page_number":9},
  {"content":"\r\n","description":"","footnote":"","page_name":" 10 ","page_number":10},
  {"content":"\r\nخاندان بابويه قمى\r\nيكى از معروف ترين خاندانهاى بزرگ كه بيش از سيصد سال در مركز ايران دانشمندان\r\nنامور از آن برخاسته اند خاندان بابويه است كه شيخ صدوق بزرگترين مرد اين خانواده است ( 1 ) .\r\nنخستين كس از اين خاندان كه در تاريخ معروف است و ظاهرا مؤسس اين خانواده بوده أبو الحسن\r\nعلى بن حسين بن موسى بن بابويه قمى معروف بابن بابويه است . عموما در كتابهاى قديم هنگامى\r\nكه چند پشت نسب كسى را مىشمردند گاهى اهمال مىكردند ونام يك يا چند تن را مىانداختند\r\nمخصوصا درباره كسانى كه به يك تن از اجداد دور خود معروف بوده اند چنان كه در مورد همين\r\nأبو الحسن على كه بنام جد دوم خود بابويه معروف بوده و او را \" ابن بابويه \" مىگفته اند در برخى\r\nاز كتابها ديده مىشود كه موسى از قلم افتاده وعلى بن حسين بن بابويه ضبط كرده اند . در كتاب معروف\r\n\" تنقيح المقال في احوال الرجال \" تأليف مرحوم حاج شيخ عبد الله مامقانى كه قطعا جامع ترين كتاب\r\nدر رجال شيعه است در جايى كه ترجمه أبو الحسن على ( 2 ) ضبط شده نام و نسب او على بن موسى بن\r\nبابويه القمى چاپ شده اما پيداست كه كاتب بجاى \" على بن حسين بن موسى \" به خطا \" على بن موسى \"\r\nنوشته زيرا كسانى كه پيش از او و پس از او ذكر شان آمده نيز \" على بن حسين \" نام داشته اند\r\nو آشكار است كه كاتب يك پشت را از قلم انداخته است .\r\nدرباره نام پدر جد على بن حسين كه همه فرزندان او بنام وى معروف شده اند چندان\r\nبحثى ضرور نيست زيرا كه اين نام در تسميه مردان چه در دوره پيش از اسلام و چه در دوره اسلامى\r\nبسيار رايج بوده است و تا جايى كه من استقصا كرده ام بجز مردان اين خاندان كه درباره هر يك\r\nاز آنها شرحي خواهد آمد در نسب چند تن ديگر از مردان تاريخى ايران به اين نام بر مىخوريم\r\nاز آن جمله ابو الحسن على بن عبد الرحمن بن محمد بن محمد بن بابويه حديثى سمنجانى كه از مردم\r\nموصل بوده و در بخارا مىزيسته و در 502 درگذشته ( 3 ) وابو بكر احمد بن عيسى بن هيثم بن\r\nبابويه تمار ناقد ( 4 ) وابو محمد عبد الله بن يوسف بن احمد بن بابويه يا مامويه اصفهاني ساكن نيشابور\r\nكه پس از سال 400 درگذشته است ( 5 ) و امام جمال الدين بابويه رافعي ( 6 ) و احمد بن حسن بن\r\nعلى بن بابويه حنايى ( 7 ) و پسرش أبو العباس محمد بن احمد بن حسن بن [ على بن 
  ] بابويه حنايى ( 8 )\r\n\r\n","description":"","footnote":" ( 1 ) تنقيح المقال - چاپ نجف ج 3 قسمت دوم ص 42 . ( 2 ) ج 2 ص 283 - 284 .\r\n( 3 ) طبقات الشافعيه سبكى ج 4 ص 278 - 279 ( 4 ) تاريخ بغداد ج 4 ص 283\r\n( 5 ) تاريخ بغداد ج 10 ص 198 ( 6 ) نزهة القلوب حمد الله مستوفى چاپ اوقاف كيب ص 58\r\n( 7 ) تاريخ بغداد ج 4 ص 90 ( 8 ) تاريخ بغداد ج 1 ص 288 ","page_name":" 11 ","page_number":11},
  {"content":"\r\nوابو بكر محمد بن سليمان بن بابويه بن فهرويه بن عبد الله [ بن 
  ] مرزوق علاف محزمى متوفى در\r\nربيع الاخر 307 ( 1 ) و پسر وى أبو محمد عبيدالله بن محمد بن سليمان بن بابويه بن فهرويه بن\r\nعبد الله بن مرزوق دقاق محزمى متوفى در 376 ( 2 ) و وى شهرتى داشته است كه در اين موضع\r\nاز تاريخ بغداد \" ابن جغوما \" و در موضع آينده \" ابن جعد ما \" چاپ شده است و پس از آن\r\nپسر وى أبو بكر محمد بن عبيدالله بن محمد بن سليمان بن بابويه [ بن فهرويه 
  ] بن عبد الله بن\r\nمرزوق علاف معروف بابن جعدما ( 3 ) و نيز شيرزاد بن محمد بن محمد بن بابويه كه از معاصرين\r\nمنتجب الدين بوده است ( 4 ) .\r\nديگر از رجال نامى ايران كه يكى از نياكان او بابويه نام داشته دانشمند معروف قرن\r\nششم قطب الدين رازى است كه نام و نسب او را محمد بن محمد بن ابى جعفر بن بابويه رازى نوشته\r\nو در برخى موارد نسبت او را \" بويهى \" ضبط كرده اند . چنان كه سيد اعجاز حسين كنتورى\r\nنيسابورى در كشف الحجب والاستار ( 5 ) آورده است در نسخه اصل حواشى كه بر قواعد استاد خود\r\nعلامه حلى نوشته : \" محمد بن محمد بن ابى جعفر بن بابويه في خامس ذى القعدة سنة ثمان وتسعمائه \"\r\nضبط كرده است . اين نكته از حيث تاريخ كه اين كتاب را در 5 ذيقعده 908 به پايان رسانده\r\nباشد خطاى بسيار فاحشى است زيرا كه قطب الدين حتما در نيمه اول قرن هشتم مىزيسته و شاگرد\r\nعلامه حلى متوفى در 726 بوده و نسخه اجازه اى كه علامه در 3 شعبان 713 در ورامين به او داده\r\nاست در دست است ( 6 ) وانگهى كتاب المحاكمات خود را در اواخر جمادى الاخره 755 به پايان\r\nرسانده ( 7 ) و دانشمند معروف محمد بن مكى عاملى شامى معروف به شهيد اول كه در رمضان 786\r\nكشته شده است از شاگردان او بوده و چنان كه در اجازه اى تصريح كرده است در سال 768\r\nدر دمشق اجازه روايت همه مصنفات وى را از او گرفته است ( 8 ) و ممكن نيست در 908 كتابى\r\nتأليف كرده باشد و در 780 نيز بعيد مىنمايد زيرا كه لازم مىآيد 54 سال پس از مرگ\r\nاستاد خود علامه حلى زيسته باشد و اين دشوار است . اينكه مؤلف كشف الحجب ( 9 ) رحلت او را\r\nدر 15 رمضان 766 ضبط كرده نيز درست نيست زيرا كه شهيد اول در 768 در دمشق اجازه روايت\r\nاز او گرفته است . در هر صورت از آنچه مؤلف كشف الحجب والاستار آورده تنها چيزى كه بدست\r\nمىآيد اين است كه خود نام و نسب خويش را محمد بن محمد بن ابى جعفر بن بابويه مىنوشته و پدر\r\nجد وى بابويه نام داشته است و اينكه در برخى از كتابها نسبت او را \" بويهى \" ضبط كرده اند\r\nدرست نيست و مىبايست \" بابويهى \" بوده باشد و در برخى نسخها تحريفى كرده و بويهى ضبط\r\n\r\n","description":"","footnote":" ( 1 ) تاريخ بغداد ج 5 ص 300 ( 2 ) تاريخ بغداد ج 10 ص 363\r\n( 3 ) تاريخ بغداد ج 2 ص 334 ( 4 ) تنقيح المقال ج 2 ص 90\r\n( 5 ) چاپ كلكته ص 203 ( 6 ) بحار الانوار ج 25 چاپ طهران 1315 ق . ص 28\r\n( 7 ) كشف الحجب والاستار ص 492 ( 8 ) تنقيح المقال ج 3 ص 178\r\n( 9 ) ص 203 و 247 و 346 و 492 ","page_name":" 12 ","page_number":12},
  {"content":"\r\nكرده باشند . مرحوم مامقانى در تنقيح المقال كه به اين تناقض برخورده گويد شهيد نسبت او را\r\nبويهى نوشته زيرا كه وى از آل بويه بوده است ممكن است اينكه او را از فرزندان بابويه دانسته اند\r\nاشتباه باشد يا اينكه مراد شهيد از بويهى نسبت به بابويه باشد زيرا كه بابويه مركب از دو كلمه باب\r\nو ويه است و حذف جزء اول در نسب جايز و متعارف است . اين تحقيق مرحوم مامقانى شگفت\r\nمىنمايد و گمان ندارم هرگز \" بابويه \" را تخفيف داده و \" بويه \" گفته باشند زيرا كه \" بابويه \"\r\nو \" بويه \" دو نام جداگانه است كه هر دو در ايران معمول بوده و بابويه حتما از باب به معنى\r\nپدر مشتق شده و بويه تا جايى كه ما خبر داريم نامى است كه تنها در ميان ديلميان رايج بوده و نياى\r\nخاندان آل بويه كه مردى ديلمى بوده است اين نام را داشته و در كتابهاى قديم \" بوى \" هم\r\nنوشته اند . چنان مىنمايد كه درست ترين توجيه اين باشد كه در اصل نسخه اى كه شهيد ذكر\r\nمشايخ خود را كرده نسبت وى \" بابويهى \" بوده و در كتابت و نسخه بردارى تحريف كرده و\r\n\" بويهى \" نوشته اند . در هر صورت قطب الدين رازى از بزرگان دانشمندان زمان خود بوده\r\nو چندين كتاب معتبر بسيار معروف از او مانده است از آن جمله همان حواشى بر قواعد الاحكام علامه\r\nو كتاب المحاكمات ورسالة في تحقيق الكليات و شرح مطالع و شرح شمسيه .\r\nبابويه در نامهاى ايرانى پيش از اسلام در دوره ساسانيان نيز معمول بوده است ( 1 ) و حتى\r\nدر نامهاى جغرافيايى و البته به تبعيت از نامهاى اشخاص به كار رفته و از آن جمله محلى بوده است\r\nدر قم ( 2 ) و اينك در ناحيه جيرفت در كرمان دو روستا نزديك يكديگر هست كه يكى را \" باغ\r\nبابويه عليا \" و ديگرى را \" باغ بابويه سفلى \" گويند ( 3 ) .\r\nنامها مختوم به \" اويه \" چه در دوره پيش از اسلام و چه در دوره هاى اسلامى در تسميه\r\nاشخاص و اماكن بسيار معمول بوده و من مشغول تهيه رساله خاصى در اين زمينه هستم و در آن\r\nرساله تاكنون 483 نام شخص يا مكان را گرد آورده ام . در دوره پيش از اسلام البته اين نامها\r\nاز الفاظ فارسى ساخته شده مانند \" شيرويه \" و \" ماهويه \" و در دوره اسلامى از اعلام تازى هم\r\nكلماتى ساخته اند مانند حمدويه و زيدويه و فضلويه و حتى از نامهاى درازتر سه يا چهار حرف را\r\nگرفته و از آن نامى بدين سياق ساخته اند مانند حمويه از احمد و محويه از محمد و شعبويه از\r\nشعيب و حيويه از يحيى و زكرويه از زكريا و علويه از على و حسنويه از حسن و گاهى هم\r\nكاف تصغير فارسى را بر نام تازى افزوده و از آن ساخته اند مانند حسنكويه از حسنك و حسكويه\r\nاز همان كلمه و علكويه از عليك و على و عبدكويه از عبدك و نظاير آن .\r\nبرخى از اين نامها كه تازيان بسيار به آن مأنوس شده اند مانند مسكويه و بويه و بابويه\r\nو سيبويه و نفطويه و درستويه و كاكويه و خالويه و قولويه و ماجيلويه جزء آخر آن را كه الحاقى است\r\nبفتح و او و سكون ياء و هاى اشباع شده جلى تلفظ كرده اند چنان كه اينك \" ابن بابويه \" را\r\n\r\n","description":"","footnote":"\r\n( 1 ) justi - Iranisches Namenbuch p . 55\r\n( 2 ) تاريخ قم چاپ طهران ص 54\r\n( 3 ) اسامى دهات كشور - ص 383 ","page_name":" 13 ","page_number":13},
  {"content":"\r\nتقريبا همه كس بدين گونه به زبان مىآورد . اما ترديدى نيست كه درست ترين ضبط اين نامها\r\nو تلفظ حقيقي زبان فارسى بايد بضم و او مشبع و كسر ياء و سكون هاء غير ملفوظ خفى باشد و\r\nچون در مآخذ فارسى معتبر از قديم و جديد برخى از اين نامها و رايج ترين آنها را از قبيل\r\n\" بندرى \" و \" بوى \" و \" شيروى \" و \" برزوى \" و \" ماهوى \" بى هاء نوشته اند پيداست كه\r\nهاى آخر اين نامها در زبان هاى ايرانى تلفظ نمىشده و قرائت كلمه را به ياء ختم مىكرده اند و\r\nاينكه ما اينك هاى آخر كلمه را تلفظ مىكنيم براى پيروى از همه كلماتى است كه در زبان ما بهاء\r\nغير ملفوظ خفى پايان مىيابد مانند نامه و ژاله و خانه و نظاير آن . عقيده من اين است كه اين گونه\r\nنامها را مانند همان كلماتى كه در موقع اشاره مأنوس و يا در مقام تصغير \" تحبيبى در زبانهاى فارس\r\nو كرمان به واو ختم مىكنند ساخته اند چنان كه امروز در زبان فارس و كرمان \" پسرو \" يا \" دخترو \"\r\nهم درباره پسر يا دختر معهود و مأنوس و هم به معنى پسر يا دختر خردى كه نسبت به آن مهر بر زند\r\nگفته مىشود مانند پسرك و يا دخترك در زبان متداول در ميان ما . چون در ضمن كنجكاوى درباره\r\n483 نامى كه بدين گونه ساخته شده به اين نكته برخورده ام كه بيشتر كسانى كه اين نامها را داشته اند\r\nاز نژاد كرد بوده اند و بيشتر روستاها و آباديهايى كه از اين گونه نامها داشته و يا دارند در نواحيى\r\nكه كرد نشين بوده و يا هستند به كار رفته است چنان مىنمايد كه اين اشتقاق معمول زبانهاى كردى\r\nبوده و از آنجا در ايران باقى مانده است .\r\nاما خاندان صدوق و فرزندان موسى بن بابويه قمى آنچه تاكنون بر من معلوم شده است\r\n28 تن از ايشان در تاريخ معروفند و اين خاندان از آغاز قرن چهارم تا پايان قرن ششم در ايران\r\nنامبردار بوده اند و در نواحى مركزى كشور و بيشتر در قم و رى مىزيسته اند . پاره اى از متأخرين\r\nبرخى از آخرين بازماندگان اين خاندان را به سبب اينكه در نسب ايشان اشتباهاتى پيش آمده است\r\nاز خانواده ديگر پنداشته اند اما چنان كه پس از اين ثابت خواهد شد تا منتجب الدين أبو الحسن\r\nعلى كه آخرين مرد معروف اين خاندان است همه كسانى كه نسبشان بحسين بن موسى بن بابويه مىرسيده\r\nاست از اين خانواده بوده اند و در اين زمينه هيچ ترديد نيست . شيخ سليمان بحراني دانشمند\r\nمعروف رساله مخصوصى در تعداد اولاد بابويه ( 1 ) تأليف كرده است كه تاكنون بدست نياورده ام\r\nو ناچار او هم مىبايست پس از تحقيق به همين نتايج رسيده باشد و نتايجى كه تاكنون از اين تتبع\r\nها بدست آمده بدين گونه است كه درباره 15 تن از دانشمندان اين خانواده مىآورم و در نسب\r\nنامه اى كه در پايان اين سخنان خواهد آمد همه افراد اين خاندان را معلوم خواهم كرد .\r\n1 ) أبو الحسن على بن حسين بن موسى بن بابويه قمى . وى مؤسس اين خاندان\r\nو نخستين مرد معروف اين خانواده و اولين كسى است كه بنام \" ابن بابويه \" معروف شده است . ابن النديم\r\nدر كتاب الفهرست ( 2 ) ذكر مختصرى از او كرده و او را از فقهاى شيعه و ثقات ايشان شمرده و گويد\r\n\r\n","description":"","footnote":" ( 1 ) نامه دانشوران ناصرى ج 1 ص 4 وتنقيح المقال ج 2 ص 297 وج 3 قسمت دوم ص 42\r\n( 2 ) چاپ قاهره ص 277 ","page_name":" 14 ","page_number":14},
  {"content":"\r\nبه خط پسرش أبو جعفر محمد بن على بر پشت جزيى نوشته ديده كه بفلان بن فلان اجازه روايت\r\nكتابهاى أبو الحسن على بن حسين را داده بود كه صد كتاب مىشد و كتابهاى خود را كه\r\nهجده كتاب بود . ذكر وى در همه كتابهاى رجال شيعه آمده است و آنچه درباره كتابها و\r\nروايات وى نوشته اند متكى به گفتار شاگردان معروفش شيخ مفيد أبو عبد الله محمد بن محمد بن\r\nالنعمان و حسين بن عبيدالله از محمد بن على بن حسين از پدرش بوده است . وى پيشواى\r\nطريقه شيعه در قم در زمان خود بوده و سفرى به عراق كرده و با أبو القاسم حسين بن روح\r\nنوبختى معروف بابن روح كه از 264 تا 324 در غيبت صغرى نايب سوم امام عصر بوده و در بغداد\r\nمىزيسته است ديدار كرده . تقريبا در همه كتابهايى كه ترجمه او را آورده اند گفته اند كه پس\r\nاز آن أبو الحسن على بن حسين بتوسط على بن جعفر بن الاسود نامه اى نزد اين روح فرستاده و از و\r\nخواستار شده است كه آن را به امام عصر برساند و در آن نامه از از امام پسر خواسته است و امام در پاسخ\r\nاو نوشته است كه به زودى تو را دو فرزند نرينه روزى خواهد شد وابو جعفر وابو عبد الله به روايتى از\r\nام ولد و به روايت ديگر از كنيزكى ديلمى به جهان آمده اند و در اين باب پس از اين بحث خواهم كرد .\r\nدر هر صورت أبو عبد الله حسين بن عبد الله گفته است كه من از ابو جعفر يعنى صدوق شنيدم كه مىگفت\r\nمن به دعاى امام زمان زاده شده ام و به اين فخر مىكرد . ديگر از مطالبى كه درباره وى نوشته اند\r\nاين است كه با امام أبو حمد عسكري نيز رابطه داشته و امام وصيت نامه اى خطاب بوى صادر كرده\r\nو متن و ترجمه آن در نامه دانشوران ناصرى ( 1 ) آمده است .\r\nديگر از جزئيات احوال وى مناسباتى است كه با أبو مغيث حسين بن منصور حلاج عارف\r\nمشهور ايرانى داشته كه در 309 در بغداد كشته شده است . در نامه دانشوران ناصرى شرح اين\r\nمناسبات بدينگونه آمده است : \" . . . حسين ( 2 ) بن منصور معروف به حلاج كه دعوى سفارت\r\nاز ناحيه مقدسه مىنمود و خود را در آستان خليفة الله عجل الله فرجه باب مىشمرد در آن روزگار\r\nبه شهر قم درآمد ، ساز سفر از خود برگرفت و در محلى اقامت گزيد و چون از رنج سفر آسوده\r\nگشت از مسكن و مقام ابن بابويه جويا شده . خامه بر گرفت و نامه بنوشت ايما بر آنكه : من از\r\nجانب خليفة الله في الارضين بشغل سفارت و نيابت سرافراز شده ام بايستى تصديق مدعاى مرا در\r\nعهده شناسند و آن نامه را مصحوب رافع نزد ابن بابويه انفاذ داشت ، أبو عبد الله حسين بن على\r\nكه برادر صدوق است گويد چون رقعه حلاج بدست پدرم رضوان الله عليه دادند و مهر از آن\r\nبرگرفت از مضمونش مطلع شد في الفور در هم بردريد ، آثار خشم از جبينش ظاهر گشت و روى\r\nدرهم كشيد و به جانب فرستاده وى متوجه شد . طريق خشونت پيش گرفت و درشتى آغاز كرد و\r\nاصلا جوابى ننوشت ، پس به پاى خواست ( 3 ) و جانب دكه كه محل تجارت و كسبش بود روانه گرديد\r\nو گروهى از غلامان و اصحابش نيز همراه بودند چون به سرايى كه در آنجا دكه داشت در آمد\r\nمردم شرايط تعظيم بجاى آوردند و به يك بار از جاى برخاستند ( 4 ) ، جز مردى بيگانه كه جانب\r\n\r\n","description":"","footnote":" ( 1 ) ج 1 ص 3 - 4 ( 2 ) در اصل : حسين . ( 3 ) در اصل : خواست ( 4 ) در اصل : خواستند ","page_name":" 15 ","page_number":15},
  {"content":"\r\nادب رعايت نكرده و از جاى نجنبيد . چون پدرم به مكان خود قرار گرفت و به رسم بازرگانان دفتر\r\nو روزنامه بيرون آورد ، نزد خويش بنهاد ، با يكى از حاضران گفت كه از نام و نژاد آن مرد\r\nمرا خبر ده . آن مرد خود بدان گفتار متفطن شده گفت : من خودم حاضرم ، هر چه خواهى\r\nجويا شو . پدرم گفت : آيا اى مرد شأن خود را از آن معروف تر دانى كه من از حال تو پرسش\r\nكنم ؟ گفت : آرى ، من آنم كه نامه ام دريدى و خود در آن حال تو را مىديدم . پدرم را از استماع\r\nآن دعوى باطل حالت دگرگون شد ، قوت صبر و تحمل نماند ، چهره اش از شدت خشم افروخته\r\nگشت و رگهاى گردنش درشت شد . سخنان نا ملايم به ميان آمد ، جمعى برايشان گرد آمدند و\r\nما جرى پرسيدند . پدرم شرح مكتوب برايشان بخواند . بالجمله حلاج هواى قم از سر بنهاد ، طريق مسافرت پيش گرفت \" .\r\nدر اينكه حسين بن منصور حلاج در آغاز كار خود را فرستاده امام غايب و وكيل وباب\r\nوى مىخوانده است و در همان زمان سفرى بقم كرده و همين دعوى را در برابر شيعه قم داشته\r\nاست گويا ترديدى نباشد و اين خبر بتواتر و در بسيارى از كتب شيعه آمده است ( 1 ) . از\r\nاين خبر معلوم مىشود كه أبو الحسن على بن حسين مردى توانگر و از مالداران زمان خود بوده\r\nو در قم به بازرگانى و سوداگرى مىگذرانده و شايد به همين جهت رياست مادى و معنوى شيعه\r\nقم را داشته است .\r\nتاريخ سفر وى را به بغداد از گفته أبو الحسن لوزانى در سال 328 آورده اند و گفته اند در\r\nبازگشت از اين سفر آن نامه را به امام عصر نوشت و فرزندانش پس از آن به جهان آمدند . اين\r\nنكته ظاهرا درست نيست زيرا كه تاريخ رحلت او را به سال 329 يعنى يك سال پس از اين\r\nسفر نوشته اند و از طرف ديگر چنان كه پس از اين خواهد آمد در همه مراجع فرزندان متعدد\r\nبراى او شمرده اند در برخى دو و در برخى سه پسر نام برده اند : حسن و حسين و محمد كه حتى\r\nتصريح كرده اند كه از يك مادر و هر سه به دعاى امام عصر به جهان آمده اند از ين قرار لااقل مىبايست\r\nسه سال پيش از مرگ خود يعنى در 326 اين سفر را كرده باشد . وانگهى معروفترين\r\nپسران او أبو جعفر محمد كه همان صدوق دانشمند نامى باشد و ظاهرا سومين فرزند او بوده در\r\n381 در گذشته و تصريح كرده اند كه در هفتاد و چند سالگى رحلت كرده است و اگر در\r\n70 سالگى در گذشته باشد در 311 ولادت يافته و اگر پس از سفر بغداد و به دعاى امام عصر به جهان\r\nآمده باشد ناچار سفر بغداد أبو الحسن مىبايست دو سه سال پيش از 311 روى داده باشد .\r\nاز سوى ديگر يكى از كسانى كه از وى روايت كرده عكبرى از رواة معروف شيعه است\r\nكه از 326 ببعد به ديدار وى نايل شده ( 2 ) و چون عكبرى در بغداد مىزيسته است بايد سفر\r\nوى را به بغداد از 326 ببعد دانست و اين نيز با آنچه پيش از اين گذشت مغايرت دارد .\r\n\r\n","description":"","footnote":" ( 1 ) خاندان نوبختى تأليف آقاى عباس اقبال - طهران 1311 ص 111 - 112\r\n( 2 ) تلقيح المقال ج 2 ص 283 ","page_name":" 16 ","page_number":16},
  {"content":"\r\nنكته ديگرى كه باز اشكالى مىافزايد اين است كه نوشته اند أبو الحسن عباس بن عمر بن عباس\r\nابن محمد بن عبد الملك بن مروان كلوذانى گفته است كه چون على بن حسين بن بابويه در سال\r\n328 به بغداد آمد همه كتابهايش را از او اجازه روايت گرفتم . شايد يگانه راهى كه رفع اين\r\nدشواريها كند اين است كه بگوييم أبو الحسن على چندين بار ولا اقل سه بار به بغداد رفته و بار نخست\r\nپيش از 311 و بار دوم در 326 و بار سوم در 328 بوده است يا اينكه بار دوم از 326 تا\r\n328 در بغداد مانده است .\r\nدر تاريخ رحلت وى خبرى هست كه در نامه دانشوران چنين آمده ، آورده اند كه در سال\r\nسيصد و بيست و نهم هجرى كه سنه تناثر النجوم نامند گروهى از شيعه در مجلس [ أبو الحسن 
  ]\r\nعلى بن محمد سمرى حاضر بودند و او خاتم سفراى اربعه حضرت خاتم الائمه عجل الله فرجه بوده\r\nاست ، ناگاه على بن محمد گفت : رحم الله على بن حسين بن بابويه : حاضرين گفتند : او هنوز\r\nدر حيات است . گفت : امروز سراى فانى را وداع نمود . آن روز را ضبط كردند تا به فاصله هفده\r\nيا هجده روز از قم خبر رسيد ، معلوم شد كه در همان روز و در همان ساعت از دنيا در گذشته\r\nاست ، رحمة الله عليه و در آن سال بسيارى از علما وفات يافتند ، از جمله على بن محمد سمرى است كه\r\nبه موت او مدت غيبت صغرى و سفارت اولى كه هفتاد و چهار سال است به انجام رسيد . برخى فوت\r\nاو را در سنه قبل از وفات ابن بابويه نوشته اند و بر اين عقيدت طول روزگار غيبت هفتاد و سه\r\nمىشود و بنابراين ابن بابويه بايد از سنين غيبت كبرى سال نخست را دريافته باشد و هم ثقة الاسلام\r\nمحمد بن يعقوب كلينى . . . در آن سال وفات يافته و اختلافى كه در تاريخ وفات سمرى ذكر شد\r\nدر باب وفات وى نيز مسطور است . . . \" .\r\nگويا در اينكه ابن بابويه در 329 درگذشته باشد اختلافى نباشد زيرا كه در همه مآخذ\r\nاين تاريخ مكرر كرده اند . معتبرترين تاريخ در رحلت سمرى همان 329 است و تاريخ رحلت\r\nكلينى را به اختلاف در 328 و 329 ضبط كرده اند .\r\nأبو الحسن على بن حسين بن موسى بن بابويه امتيازى آشكار دارد و آن اين است كه در ميان\r\nطبقه نخست از پيشوايان شيعه مردى مكثار و پر تأليف بوده ، پيش از اين اشاره رفت كه ابن النديم\r\nدر كتاب الفهرست از روى خط پسرش أبو جعفر صدوق نقل كرده است كه وى صد تأليف داشته\r\nاست . فهرست مؤلفات وى آنچه تا كنون بما رسيده است بدين گونه است :\r\n1 ) كتاب الاخوان 2 ) كتاب الامامة 3 ) كتاب الاملاء 4 ) كتاب التبصرة من الحيرة\r\n5 ) كتاب التسليم والتمييز 6 ) كتاب التفسير 7 ) كتاب التوحيد 8 ) كتاب الجنائز 9 ) كتاب\r\nالحج كه ناتمام مانده است 10 ) رسالة إلى ابنه محمد بن على 11 ) كتاب الشرايع كه براى پسرش\r\nفرستاده است 12 ) كتاب الصلاة 13 ) كتاب الطب 14 ) كتاب قرب الاسناد 15 ) كتاب\r\nالكبير في الرجال 16 ) كتاب المعراج 17 ) كتاب مناسك الحج 18 ) كتاب المنطق 19 ) كتاب المواريث 20 ) كتاب النساء والولدان 21 ) كتاب النكاح 22 ) كتاب النوادر 23 ) كتاب الوضوء .\r\nبرخى كتاب مصادقة الاخوان را هم كه به پسرش أبو جعفر محمد نيز نسبت داده اند از وى دانسته اند .\r\n","description":"","footnote":"","page_name":" 17 ","page_number":17},
  {"content":"\r\nدرباره استادان وى نوشته اند كه فقه و حديث را از سعد بن عبد الله قمى اشعرى و حسين بن\r\nمحمد عطار وعبد الله بن جعفر حميرى و قاسم بن محمد نهاوندى فرا گرفته است .\r\nمرقد أبو الحسن على بن حسين بن موسى بن بابويه هنوز در قم معروف است و در ميان شهر\r\nدر جوار آستانه در قسمت شرقي قبرستان مزارى است كه اكنون به \" ابن بابويه \" معروف است وصحن\r\nكوچك و گنبد شلجمى شكل كاشى كارى و بقعه و ضريح چوبين دارد ( 1 ) .\r\nأبو الحسن على تا جايى كه بما رسيده است سه پسر داشته : حسن وابو عبد الله حسين وابو جعفر\r\nمحمد ملقب و معروف به صدوق . در هر جا كه ذكرى از اين سه برادر كرده اند تصريح كرده اند كه\r\nحسن فقيه و دانشمند نبوده و تنها جنبه پرهيزگارى براى او قائلند . با اينكه در برخى از مآخذ\r\nتصريح كرده اند كه أبو جعفر محمد نخست به جهان آمده است چون كنيه پدر أبو الحسن بوده و در\r\nآن زمانها عادت چنين جارى بوده است كه پدر كنيه خود را از نام فرزند مهتر م گرفته يعنى\r\nكنيه اى اختيار مىكرده و چون نخستين پسر را پيدا مىكرده نام او را از همان كنيه خود مىگرفته\r\nاست ناچار از اين سه برادر حسن مىبايست پسر مهتر باشد و چون پدر أبو الحسن على را حسين\r\nنام بوده است و در هر خانواده نيز معمول بوده كه پسر مهتر را حسن و پسر دوم را حسين نام\r\nمىگذاشته اند ناچار أبو عبد الله حسين پسر دوم وابو جعفر محمد ملقب به صدوق پسر كهتر و برادر\r\nسوم بوده است . چنان كه پس از اين خواهد آمد أبو جعفر محمد صدوق در رى مىزيسته و در همين\r\nشهر درگذشته و چون بازماندگان اين خاندان كه همه فرزندان أبو عبد الله حسين بوده اند تا\r\nمنتجب الدين كه آخرين آنهاست و در اواخر قرن ششم بوده بيشتر در قم مىزيسته اند پيداست كه\r\nوى ساكن قم بوده و شايد از آن شهر بيرون نرفته باشد . أبو الحسن على نخست دختر عمش\r\nمحمد بن موسى بن بابويه را به زنى گرفته و از او فرزندى نداشته است ( 2 ) .\r\nچنان مىنمايد كه اين هر سه برادر از يك مادر بوده اند و پيش از اين هم اشاره رفت كه\r\nبه روايتى مادرشان ام ولد نام داشته و به روايتى ديگر كنيزكى ديلمى بوده است ( 3 ) و چون در نامه\r\nدانشوران نيز از زبان غضا يرى آمده است كه أبو جعفر محمد خود گفته است كه به دعاى امام زمان\r\nبه جهان آمده وبدين فخر مىكرده است و همه نوشته اند كه وى پسر نداشت و از امام درخواست\r\nپسر كرد در صورتى كه كهترين آنها به اين دعا به جهان آمده باشد ناچار آن دو پسر ديگر هم در\r\nنتيجه همين دعا پديد آمده اند .\r\n2 ) حسن بن ابى الحسن على . چنان كه اشاره رفت در مراجعى كه ذكرى از او شده\r\nتصريح كرده اند كه وى مشغول به زهد و عبادت بوده و با مردم آميزش نداشته وفقيه نبوده است ( 4 )\r\nوحتى تصريح كرده اند كه وى برادر ميانه بوده اما با دلايلى كه پيش از اين آوردم بيشتر احتمال\r\nمىرود كه برادر مهتر بوده باشد .\r\n\r\n","description":"","footnote":" ( 1 ) راهنماى قم - از انتشارات دفتر آستانه قم - طهران 1317 ش . ص 96 - 97\r\n( 2 ) تنقيح المقال ج 3 ص 154\r\n( 3 ) تنقيح المقال ج 3 ص 154\r\n( 4 ) تنقيح المقال ج 1 ص 293 و 338 وج 3 ص 155 ","page_name":" 18 ","page_number":18},
  {"content":"\r\n3 ) أبو عبد الله حسين بن ابى الحسن على .\r\nوى پس از پدرش أبو الحسن على و\r\nبرادر كهترش أبو جعفر محمد معروف ترين رجال اين خانواده است و چنان كه پيش از اين اشاره\r\nرفت همه كسانى كه از اين پس در تاريخ ذكر شان مانده از اعقاب او بوده اند و چون همه آنها\r\nدر قم مىزيسته اند چنان مىنمايد كه وى نيز ساكن قم بوده و از آن شهر بيرون نرفته است و\r\nگويند وى نيز مانند برادرش أبو جعفر محمد صدوق به دعاى امام عصر به جهان آمده است و حافظه\r\nبسيار سرشارى داشته چنان كه او و برادرش صدوق را در حفظ مثل مىزده اند و چون حديث بسيار\r\nروايت كرده اند برخى از علماى شيعه در توثيق اين دو برابر شك كرده اند ولى چنان كه درباره\r\nبرادرش صدوق خواهد آمد بيشتر دانشمندان هر دو برادر را موثق مىدانند و وى بيشتر از پدر\r\nو برادرش روايت كرده و با صاحب بن عباد و زير معروف روابط داشته و كتابى براى او نوشته\r\nاست ( 1 ) و سيد مرتضى از او و تلعكبرى روايت كرده است . أبو عبد الله حسين بن على را نيز كتابهايى\r\nچند بوده است از آن جمله : كتاب التوحيد و نفى التشبيه ، كتاب الرد على الواقفية ، كتاب عمله\r\nللصاحب ابى القاسم بن عباد . وى پسرى داشته است بنام ثقة الدين حسن كه پنج پسر داشته و\r\nبازماندگان اين خاندان همه از اعقاب او بوده اند . مؤلف تاريخ قم دوجا ( 2 ) از او روايت كرده\r\nمنتهى در يك جا نام او به خطا \" حسن \" چاپ شده است .\r\n4 ) أبو جعفر محمد بن ابى الحسن على ملقب به صدوق . وى بزرگترين و\r\nمعروف ترين مرد اين خاندان است و يكى از پيشوايان بزرگ شيعه بشمار مىرود و از مشاهير\r\nدانشمندان زمان خود و مردى بسيار محتشم بود و نخست پيشوايى شيعه قم را داشت و پس از آن\r\nشيعه خراسان نيز به وى توجه داشته اند . چنان كه پيش از اين گذشت وى مىبايست پيش از 311\r\nولادت يافته باشد و با دو برادر ديگر خود از يك مادر بوده و گويند او هم به دعاى امام زمان\r\nبه جهان آمده و خود به اين فخر مىكرده است . وى از جوانى در فن خويش شهرت كرده چنان كه\r\nدر زندگى پدرش نيز مردى بوده و پدر كتاب الشرايع خود را كه تأليف كرده براى او فرستاده\r\nو رساله ديگرى بنام او نوشته است . در جوانى چنان در كار خويش اعتبار يافته بود كه مردم از او\r\nروايت مىكردند و پس از آنكه چندى در قم زيسته به خواهش ركن الدولة آل بويه برى رفته\r\nو در اين شهر ساكن شده و هم در آنجا درگذشته است و در اين ميان سفرهاى چند كرده چنان كه\r\nخود آورده است ( 3 ) كه تا شعبان 352 در نيشابور بوده و پس از آن از نيشابور به عراق و بغداد\r\nرفته و در 354 در كوفه بوده و در 355 نيز در بغداد بوده است و از اين قرار اين سفر وى\r\nنزديك سه سال كشيده و سپس سفر ديگرى كرده كه تا 368 در مشهد رضا بوده است ( 4 )\r\nو در بازگشت از اين سفرها باز در رى ساكن شده است و سرانجام در همين شهر در\r\n\r\n","description":"","footnote":" ( 1 ) لسان الميزان ابن حجر چاپ حيدر آباد كن . 133 ج 2 ص 306\r\n( 2 ) چاپ طهران ص 91 و 213 ( 3 ) تنقيح المقال ج 3 ص 156 ( 4 ) امالي چاپ 1300 ص 99 ","page_name":" 19 ","page_number":19},
  {"content":"\r\nسال 381 در هفتاد و چند سالگى درگذشته و در رى مدفون شده و اينك قبر او در جنوب طهران\r\nدر جايى كه در آن زمان بيرون شهر رى بوده معروف و زيارتگاه است و به \" ابن بابويه \" شهرت\r\nدارد . اين بقعه از زمانهاى قديم در اطراف طهران معروف بوده و چنان كه معروف است و نه تنها\r\nدر كتابها باقى مانده ( 1 ) بلكه پيران زمان ما نيز بسيار روايت كرده اند در زمان فتحعلى شاه در\r\nحدود 1238 قمرى هنگامى كه باران سخت باريده و آب گرد مزارش را فرا گرفته بود شكافى\r\nدر آن پيدا شده و به سردابى برخورده اند كه جسد او را در آنجا نهاده بودند و چون بدان سرداب\r\nرفته اند ديده اند كه بدن او دست نخورده مانده است و كفن او پوسيده و در كنار جسد ريخته بود\r\nاما پيكر او چنان مانده بود كه شناخته مىشد و سيد ابراهيم لواسانى از پيشوايان شيعه كه خود\r\nدر اين واقعه شاهد بوده است براى مؤلف تنقيح المقال روايت كرده كه حتى رنگ حنا بر موى\r\nريش و كف پاى او ديده مىشده و عنكبوتى بر عورت او تارى تنيده و آن را پنهان ساخته بود .\r\nبنايى كه اينك بر بقعه اوست در همان زمان ساخته شده و نوشته اند كه در اين واقعه جمعى كثير از\r\nثقاة و معتبرين طهران بدانجا رفته و خود آن را به چشم ديده و حتى فتحعلى شاه خود در ميان ايشان\r\nبوده است . مؤلف تنقيح المقال درباره وى تحقيقى بدين گونه كرده است كه : در رى در 381\r\nدرگذشته و از آنچه آورديم معلوم شد كه پس از وفات عثمان عمرى در آغاز دوره سفارت حسين\r\nابن روح ولادت يافته و وفات عمرى در 305 روى داده و در اين صورت وى بيش از چهل سال\r\nاز طبقه هفتم و 31 سال از طبقه هشتم را درك كرده و عمرش هفتاد و چند سال بوده و در زمان\r\nپدرش و شيخش أبو جعفر محمد بن يعقوب كلينى در غيبت صغرى بيست و چند سال زيسته زيرا\r\nكه وفات آنها در 329 روى داده و آن سال وفات أبو الحسن على بن محمد سمرى است كه آخرين\r\nسفراى چهارگانه بوده است .\r\nأبو جعفر محمد صدوق نه تنها از حيث شهرت بلكه از حيث كثرت مؤلفات و اهميت مقام\r\nو شهرت برخى از تأليفاتش يكى از مشهورترين پيشوايان شيعه بشمار مىرود و نه تنها كتاب\r\n\" من لا يحضره الفقيه \" او از \" كتب اربعه \" اساس طريقه شيعه است بلكه مؤلفين اهل سنت\r\nكه حتى در ضبط احوال رجال تعصب به خرج داده و دانشمندان شيعه را فروگذار كرده اند ذكرى\r\nاز او كرده اند چنان كه خطيب در تاريخ بغداد ( 2 ) ترجمه مختصرى از او آورده و گويد : محمد بن\r\nحسين بن بابويه أبو جعفر قمى ( 3 ) به بغداد آمد و در آنجا از پدرش حديث روايت مىكرد و از\r\nشيوخ شيعه و رافضيان معروف بود محمد بن طلحه نعالى از محمد بن طلحة بن محمد از أبو جعفر\r\nمحمد بن على بن حسين بن بابويه روايت كرده است و او گفته است پدرم روايت كرد از على بن\r\nابراهيم از پدرش از حسين بن يزيد نوفلي از اسمعيل بن مسلم از جعفر بن محمد از پدرش از\r\n\r\n","description":"","footnote":" ( 1 ) تنقيح المقال ج 3 ص 155 روضات الجنات في احوال العلماء والسادات تأليف محمد باقر\r\nخوانسارى چاپ طهران 1306 ص 559 .\r\n( 2 ) ج 3 ص 89 ( 3 ) در اصل چاپى \" العمى \" بجاى \" القمى \" ","page_name":" 20 ","page_number":20},
  {"content":"\r\nپدرانش و ايشان از رسول خدا . . . گروهى ديگر از دانشمندان معروف از او روايت كرده اند\r\nاز آن جمله تلعكبرى كه أبو عبد الله محمد بن محمد بن نعمان وابو عبد الله حسين بن عبد الله غضايرى\r\nاز او روايت كرده اند و نيز أبو الحسن جعفر ابن ابى زكريا حسن بن حسكه قمى كه از بازماندگان\r\nبرادرش حسين بوده و محمد بن سليمان حمدانى و على بن احمد بن عباس نجاشى نيز از او روايت كرده اند\r\nو نجاشى در 381 براى پسرش روايت كرده است . صدوق كتابها و رسايل بسيار تأليف كرده و\r\nشماره مؤلفات او را صد و نود و جاى ديگر سيصد نوشته اند و آنچه تاكنون نام آنها به ما رسيده\r\nاست به ترتيب حروف هجا بدين گونه است : 1 ) كتاب الايانه 2 ) ابطال الاختيار واثبات النص\r\n3 ) ابطال الغلو والتقصير 4 ) اثبات النص على الاشه 5 ) اثبات النص على أمير المؤمنين على\r\n6 ) اثبات الوصية لعلى 7 ) اثبات خلافة على 8 ) احوال ابى طالب وعبد المطلب وعبد الله وآمنة بنت\r\nوهب 9 ) اخبار ابى ذر وفضايله 10 ) اخبار سلمان وزهده وفضايله 11 ) ادعية الموقف 12 ) كتاب\r\nالاستسقاء 13 ) كتاب الاعتقادات 14 ) كتاب الاعتكاف 15 ) كتاب الاغسال 16 ) اكمال الدين\r\nواتمام النصة في اثبات الغيبة وكشف الحيرة 17 ) كتاب الامالى يسمى \" المجالس \" 18 ) امتحان\r\nالمجالس 19 ) كتاب الاواخر 20 ) كتاب الاوامر 21 ) كتاب الاوايل 22 ) اوصاف النبي\r\n23 ) كتاب التاريخ 24 ) كتاب التجارات 25 ) تفسير القرآن كه ناتمام مانده 26 ) تفسير قصيدة\r\nفي اهل البيت 27 ) كتاب التقية حذ والنعل بالنعل 28 ) كتاب التوحيد 29 ) كتاب التيمم 30 ) نواب\r\nالاعمال 31 ) جامع آداب المسافر للحج 32 ) جامع اخبار عبد العظيم بن عبد الله الحسنى 33 ) جامع\r\nالحج 34 ) جامع الحجج الانبياء 35 ) جامع تفسير المنزل في الحج 36 ) جامع حجج الائمة\r\n37 ) جامع زيارة الرضا 38 ) جامع علل الحج 39 ) جامع فرض الحج والعمرة 40 ) جامع فضل\r\nالكعبة والحرم 41 ) جامع فقه الحج 42 ) جامع نوادر الحج 43 ) كتاب الجزية 44 ) كتاب الجمعة\r\nوالجماعة 45 ) كتاب الجمل 46 ) جوابات مسائل الواردة عليه من واسط 47 ) جوابات مسائل\r\nالواردة من قزوين 48 ) جوابات مسائل وردت من البصرة 49 ) جوابات مسائل وردت من كوفة\r\n50 ) جوابات مسائل وردت من مصر 51 ) جواب مسألة نيسابور 52 ) جواب مسألة وردت عليه\r\nمن المدائن في الطلاق 53 ) كتاب الحدود 54 ) كتاب الحذاء والخف 55 ) كتاب حذو النعل بالنعل\r\n56 ) كتاب حق الحداد 57 ) حقوق الاخوان 58 ) كتاب الحيض والنفاس 59 ) كتاب الخاتم\r\n60 ) كتاب الخصال 61 ) كتاب الخطاب 62 ) كتاب خلق الانسان 63 ) كتاب الخمس 64 ) كتاب\r\nالخواتيم 65 ) دعايم الاسلام 66 ) دلائل الائمة ومعجزاتهم 67 ) كتاب الديات 68 ) دين الامامية\r\n69 ) ذكر مجلس الذى جرى له بين يدى ركن الدولة 70 ) ذكر مجلس اخرى 71 ) ذكر مجلس\r\nثالث 72 ) ذكر مجلس رابع 73 ) ذكر مجلس خامس 74 ) كتاب الرجال 75 ) كتاب الرجعة\r\n76 ) رسالة الاولة في الغيبة 77 ) رسالة الثانية في الغيبة 78 ) رسالة الثالثة في الغيبته 79 )\r\nرسالة إلى ابى محمد الفارسى في شهر رمضان 80 ) رسالة في الغيبة إلى اهل الرى والمقيمين بها\r\n81 ) رسالة في اركان الاسلام 82 ) رسالة في شهر رمضان 83 ) كتاب الروضة في فضايل مولينا\r\nعلى بن ابى طالب 84 ) كتاب الزكوة 85 ) كتاب الزهد 86 ) زهد ابى ابراهيم 87 ) زهد\r\n","description":"","footnote":"","page_name":" 21 ","page_number":21},
  {"content":"\r\nابى الحسن على بن محمد 88 ) زهد ابى جعفر 89 ) زهد ابى جعفر الثاني 90 ) زهد ابى محمد\r\nالحسن بن على 91 ) زهد الحسن 92 ) زهد الحسين 93 ) زهد الرضا 94 ) زهد الصادق\r\n95 ) زهد النبي 96 ) زهد أمير المؤمنين 97 ) زهد على بن الحسين 98 ) زهد فاطمة 99 )\r\nزيارات قبور الائمة 100 ) سر المكتوم إلى الوقت المعلوم 101 ) كتاب السكنى والعمرى\r\n102 ) كتاب السلطان 103 ) كتاب السنة 104 ) كتاب السؤال 105 ) كتاب السهو 106 )\r\nكتاب الشعر 107 ) كتاب الشورى 108 ) كتاب الصدقة والنجل والهبة 109 ) صفات الشيعة\r\n110 ) كتاب الصلاة سوى الخمس 111 ) كتاب الصوم 112 ) كتاب الضيافة 113 ) كتاب\r\nالطرايف 114 ) كتاب العتق والتدبير والمكاتبة 115 ) عقاب الاعمال 116 ) كتاب العقايد\r\n117 ) علامات آخر الزمان 118 ) كتال العلل 119 ) علل الحج 120 ) علل الشرايع\r\nوالاحكام والاسباب 121 ) علل الوضوء 122 ) كتاب العوض عن المجالس 123 ) عيون\r\nاخبار الرضا 124 ) غريب حديث النبي و أمير المؤمنين 125 ) كتاب الغيبة 126 ) فرايض\r\nالصلاة 127 ) كتاب الفرق 128 ) كتاب الفضايل 129 ) فضايل الشيعة 130 ) فضايل الصلاة\r\n131 ) فضايل العلوية 132 ) فضايل جعفر الطيار 133 ) فضايل رجب 134 ) فضايل شعبان\r\n135 ) فضايل شهر رمضان 136 ) فضل الحسن والحسين 137 ) فضل الصدقة 138 ) فضل العلم\r\n139 ) فضل العلوية 140 ) فضل المساجد 141 ) فضل المعروف 142 ) كتاب الفطرة 143 ) فقه الصلاة\r\n144 ) كتاب الفوايد 145 ) كتاب القربان 146 ) كتاب القضاء والاحكام 147 ) كتاب في تحريم الفقاع\r\n148 ) كتاب في زيارة موسى و محمد 149 ) كتاب في زيد بن على 150 ) كتاب في عبد المطلب وعبد الله\r\nوابى طالب 151 ) كتاب فيه ذكر من لقيه من اصحاب الحديث وعن كل واحد منهم حديث 152 )\r\nكتاب اللباس 153 ) كتاب اللعان 154 ) كتاب اللقاء والسلام 155 ) كتاب المتعة 156 ) كتاب المجموع\r\nالرائق 157 ) كتاب المحافل 158 ) كتاب المختار بن ابى عبيدة 159 ) مختصر تفسير القرآن 160 )\r\nمدينة العلم 161 ) كتاب المدينة وزيارة قبر النبي والائمة 162 ) كتاب المرشد 163 ) كتاب المسائل\r\n164 ) مسائل الحج 165 ) مسائل الحدود 166 ) مسائل الخمس 167 ) مسائل الديات\r\n168 ) مسائل الرضاع 169 ) مسائل الزكوة 170 ) مسائل الصلاة 171 ) مسائل الطلاق\r\n172 ) مسائل العقيقة 173 ) مسائل المواريث 174 ) مسائل النكاح 175 ) مسائل الوصايا\r\n176 ) مسائل الوضوء 177 ) مسائل الوقف 178 ) كتاب المصابيح 179 ) كتاب المصادقة 180 )\r\nمصادقة الاخوان 181 ) كتاب المصباح 182 ) مصباح المصلى 183 ) كتاب المصباح لكل واحد من الائمة\r\n184 ) معاني الاخبار 185 ) كتاب المعايش والمكاسب 186 ) كتاب المعراج 187 )\r\nكتاب المعرفة بالرجال البرقى 188 ) كتاب المعرفة في فضل النبي و أمير المؤمنين والحسن والحسين\r\n189 ) مقتل الحسين 190 ) كتاب المقنع في الفقه 191 ) كتاب الملاهي 192 ) مناظرة\r\nركن الدولة مع محمد بن على بن الحسين بن بابويه القمى 193 ) كتاب المناهى 194 ) من لا\r\nيحضره الفقيه 195 ) كتاب المواريث 196 ) كتاب المواعظ الرجال المختارين من اصحاب النبي\r\n197 ) المواعظ الحكم 198 ) مواقيت الصلاة 199 ) مولد أمير المؤمنين 200 ) مولد فاطمة\r\n","description":"","footnote":"","page_name":" 22 ","page_number":22},
  {"content":"\r\n201 ) كتاب المياه 202 ) كتاب الناسخ والمنسوخ 203 ) كتاب النبوة 204 ) كتاب النكاح\r\n205 ) نوادر الصلاة 206 ) نوادر الطب 207 ) نوادر الفضايل 208 ) نوادر النوادر\r\n209 ) نوادر الوضوء 210 ) كتاب الوصايا 211 ) كتاب الوضوء 212 ) كتاب الوقف 213 ) كتاب\r\nالهداية في الاصول والفقه 214 ) هداية الطالبين في الاصول والفروع . از اين 214 كتاب ورساله\r\nصدوق آنچه تاكنون چاپ شده بدين گونه است : 1 ) كتاب الخصال در دو مجلد اصفهان 1302\r\n2 ) اكمال الدين واتمام النعمة في اثبات الغيبة وكشف الحيره چاپ ا . مولر Moller . E خاورشناس\r\nآلمانى هايد لبرگ 1901 م . وچاپ طهران 1301 وچاپ ديگر 3 ) كتاب التوحيد چاپ\r\nتبريز 4 ) عيون اخبار الرضا چاپ طهران 1275 وچاپ ديگر 1318 5 ) علل الشرايع طهران\r\n1289 چاپ ديگر با معاني الاخبار وكتاب الروضة في فضايل مولينا على بن ابى طالب چاپ طهران\r\n1311 6 ) ثواب الاعمال وعقاب الاعمال تبريز 1314 7 ) جامع الاخبار در طهران مكرر چاپ\r\nشده 8 ) من لا يحضره الفقيه چاپ لكهنو 1307 در دو مجلد و چاپ طهران 1324 9 ) مجالس\r\nمعروف بامالى چاپ طهران 1300 وچاپ تبريز 1332 10 ) گذشته از اين كتابها دو كتاب\r\nديگر او كتاب المقنع وكتاب الهداية در مجموعه اى بنام \" جوامع الفقهيه \" با 9 رساله ديگر در\r\nطهران بسال 1276 ق . ونيز كتاب الاعتقادات سوالات المأمون عن الرضا باء كتاب النافع يوم\r\nالحشر در طهران در 1300 ق . چاپ شده است .\r\nدر انتساب كتاب \" اكمال الدين واتمام النعمة في اثبات الغيبة وكشف الحيرة \" به او برخى شك\r\nكرده اند ( 1 ) و نيز جزء اول نام اين كتاب را به خطا \" كمال الدين \" هم ضبط كرده اند اما پيداست\r\nكه به قرينه \" اتمام النعمة \" كه جزء دوم نام كتاب است بايست اكمال الدين باشد . درباره كتاب الروضة\r\nفي الفضايل نيز ترديد است كه از او باشد زيرا كه به مؤلفات ديگر وى شبيه نيست و اسانيد اين كتاب هم\r\nاسانيد كتابهاى ديگر او نيست و نيز كتاب المجموع الرائق را از او نمىدانند بلكه عقيده دارند\r\nاز سيد هبة الله بن ابى محمد موسوى است چنان كه مؤلف امل الآمل نيز تصريح كرده و نيز كتاب\r\nجامع الاخبار را برخى از شيخ مفيد مىدانند و چنان كه مجلسى گفته در آن كتاب به پنج واسطه مؤلف\r\nاز صدوق روايت كرده است و احتمال مىرود از مؤلف كتاب مكارم الاخلاق باشد يا از على بن سعد\r\nخياط زيرا كه منتجب الدين در فهرست كتابى بنام جامع الاخبار بنام او ضبط كرده و از برخى\r\nموارد آن كتاب بر مىآيد كه مؤلف آن محمد بن محمد شعيرى نام داشته و از برخى جاهاى آن\r\nبرمىآيد كه از شيخ جعفر بن محمد دوريستى روايت كرده چنان كه مؤلف امل الآمل هم در شرح\r\nحال شمس الدين محمد بن محمد بن حيدر شعيرى از فهرست شيخ منتجب الدين نقل كرده است كه\r\nكتاب جامع الاخبار از اوست و نيز در اسناد كتاب الهداية في الاصول والفقه وكتاب مدينة العلوم\r\nبه او شك كرده اند . درباره كتاب مصادقة الاخوان نيز اختلاف است زيرا چنان كه گذشت كتابى بنام\r\n\" كتاب الاخوان \" جزو مؤلفات پدرش ذكر كرده اند و در فهرست تأليفات وى يك جا كتابى بنام\r\n\r\n","description":"","footnote":" ( 1 ) روضات الجنات ص 558\r\n","page_name":" 23 ","page_number":23},
  {"content":"\r\n\" حقوق الاخوان \" و جاى ديگر كتابى بنام \" كتاب المصادقة \" و جاى ديگر بنام \" مصادقة الاخوان \"\r\nثبت شده . در اينكه بسيارى از فقهاى شيعه مخصوصا در قرون وليه كتابهايى بنام \" كتاب الاباء \"\r\nو \" كتاب الامهات \" و \" كتاب الابناء \" و \" كتاب البنات \" و \" كتاب الاخوان \" داشته اند ترديدى نيست\r\nو به همين جهت ممكن بوده است كه پدر و پسر هر دو در اين زمينه تأليف كرده باشند . اما تا اندازه اى\r\nكه آگاهان تحقيق كرده اند كتابى كه اكنون بنام \" مصادقة الاخوان \" معروف است و معلوم نيست\r\nهمان \" كتاب المصادقة \" و \" حقوق الاخوان \" است يا كتاب ديگرى از سلسله روايت و اسنادى كه\r\nدر آن هست به زمان پدر يعنى ابو الحسن على مربوط است و نه به زمان أبو جعفر محمد و ممكن است كه\r\nاين همان كتاب الاخوان تأليف پدر باشد كه به خطا نام آن را مصادقة الاخوان گذاشته باشند . برخى\r\nاز كتابهاى معروف صدوق را به زبان فارسى هم ترجمه كرده اند از آن جمله ثواب الاعمال و كتاب\r\nالتوحيد و عيون اخبار الرضا كه دو بار ترجمه شده است . چنان كه پيش از اين گذشت هم چنان كه\r\nدر توثيق أبو عبد الله حسين برادر صدوق ترديد كرده اند در توثيق وى نيز به همان سبب يعنى بواسطه\r\nكثرت روايت او شك كرده اند اما عقيده دانشمندان معتبر طريقه شيعه بيشتر بدان مىرود كه وى\r\nحافظه عجيب داشته و بسيار كثير الحفظ بوده و كثرت روايت و مؤلفات او چيزى از اعتبار روايتش\r\nنمىكاهد و به همين جهت است كه از زمانهاى قديم بزرگان شيعه او را \" صدوق \" لقب داده اند و\r\nاين لقب در ميان همه محدثين مخصوص به اوست و چگونه ممكن است در توثيق چنين كسى شك كرد ؟\r\nبهترين دليل بر اعتبار روايات او اين است كه در برخى از كتابهاى خود مخصوصا در امالى و در عيون\r\nاخبار الرضا نام راوى و محل روايت و تاريخ روز و ماه و سال استماع روايت را ضبط كرده و اين\r\nاندازه از دقت و اعتبار در معدودى از كتابهاى معروف ديده مىشود و بى شك مؤلفات صدوق در\r\nنخستين پايه اعتبار آنهاست .\r\n5 ) أبو عبد الله حسين بن حسن بن محمد بن موسى بن بابويه . وى پسر زاده عم\r\nأبو الحسن على بن بابويه و در ضمن خواهر زاده او و برادر زاده همسر وى دختر محمد بن موسى\r\nبوده است . و از فقيهان دانشمند زمان خود بشمار مىرفته و از خال خود على بن حسين بن موسى بن بابويه\r\nو محمد بن حسن بن وليد و على بن محمد ماجيلويه و بكر بن صالح و محمد بن سنان و جعفر بن بشير و ديگران\r\nروايت كرده و جعفر بن على بن احمد قمى و محمد بن احمد بن سنان و محمد بن على و محمد بن اسمعيل\r\nو احمد بن محمد و محمد بن على بن محبوب از او روايت كرده اند ( 1 ) .\r\n6 ) ثقة الدين حسن بن ابى عبد الله حسين . ثقة الدين حسن پسر أبو عبد الله حسين\r\nسابق الذكر و نياى همه افرادى است كه از اين خاندان پس از اين نامشان در تاريخ آمده است و وى\r\nتا جايى كه ما مىدانيم پنج پسر داشته است : حسين ، محمد ، أبو المعالى سعد ، أبو المفاخر هبة الله ،\r\nعبد الله و او هم مانند مردان ديگر خاندان خود فقيه پرهيزگارى بوده است ( 2 ) .\r\n\r\n","description":"","footnote":" ( 1 ) تنقيح المقال ج 1 ص 325 ( 2 ) تنقيح المقال ج 1 ص 274 ولسان الميزان تأليف ابن حجر\r\nعسقلاني چاپ حيدر آباد كن 1330 ج 2 ص 279 كه در آنجا نام وى بخطا حسين چاپ شده است . ","page_name":" 24 ","page_number":24},
  {"content":"\r\n7 ) شمس الاسلام أبو محمد حسن بن حسين . وى از مردان نامى خاندان خود\r\nو از بزر گان دانشمندان زمان بوده و پسر حسيبن ثقة الدين حسن سابق الذكر بوده و به لقبى\r\nكه ما خود از نامش بوده است شهرت داشته كه به اختلاف آن را \" حسكا \" و \" حسكه \" ضبط كرده اند\r\nو احتمال مىرود ضبط درست آن \" حسنكا \" باشد و وى ساكن رى بوده و مدتى در نجف زيسته\r\nاست و از شاگر دان معروف أبو يعلى سلار بن عبد العزيز ديلمى بوده است كه در روز سه شنبه آخر\r\nرمضان 463 در گذشته و از اين قرار از رجال اواسط قرن پنجم بوده و نيز از شاگردان ابن السراج\r\nبوده و اجازه روايت همه مؤلفات ايشان را داشته است و در فقه كتابهاى چند تصنيف كرده است\r\nاز آن جمله : كتاب العبادات وكتاب الاعمال الصالحة و سير الانبياء والائمة ( 1 ) .\r\n8 ) عبد الله بن حسن بن حسين . وى يكى از پنج پسر ثقة الدين حسن سابق الذكر\r\nو با شمس الاسلام سابق الذكر معاصر بوده و وى نيز از شاگردان أبو يعلى سلار بن عبد العزيز ديلمى\r\nسابق الذكر بوده است ( 2 ) .\r\n9 ) أبو المفاخر هبة الدين بن حسن . وى نيز از پسران ثقة الدين حسن سابق الذكر\r\nبوده و از فقيهان پرهيزگار زمان خود بشمار مىرفته است ( 3 ) .\r\n10 ) أبو المعالى سعد بن ثقة الدين حسن . وى نيز از پسران ثقة الدين حسن\r\nسابق الذكر بوده و از فقيهان پرهيزگار و ثقه زمان خود بشمار مىرفته است ( 4 ) .\r\n11 ) نجم الدين أبو الحسن على بن محمد . وى پسر محمد بن ثقة الدين حسن\r\nسابق الذكر بوده و محمد تا جايى كه به ما رسيده چهار پسر داشته است : سعد ، نجم الدين أبو الحسن\r\nعلى ، أبو ابراهيم اسمعيل و ابو طالب اسحق و درباره اين نجم الدين أبو الحسن تنها چيزى كه\r\nمىدانيم اين است كه مردى دانشمند بوده و از مشاهير اين خاندان بشمار مىرفته است ( 5 ) .\r\n12 ) أبو ابراهيم اسمعيل بن على . وى نيز پسر محمد بن ثقة الدين حسن و برادر\r\nنجم الدين أبو الحسن سابق الذكر بوده و مانند برادرش اسحق كه پس از اين ذكرش خواهد آمد\r\nاز شاگردان شيخ موفق أبو جعفر بوده و اجازه روايت مؤلفات وى را داشته است ( 6 ) .\r\n13 ) أبو طالب اسحق بن على . او هم پسر ديگر محمد بن ثقة الدين حسن و برادر\r\nنجم الدين أبو الحسن و ابو إبراهيم اسمعيل بوده و مانند برادر خود اسماعيل از شاگردان شيخ موفق\r\nأبو جعفر بوده و اجازه روايت مؤلفاتش را داشته است ( 7 ) .\r\n14 ) بابويه بن سعد بن محمد . وى پسر زاده محمد بن ثقة الدين حسن سابق الذكر\r\nو برادر زاده نجم الدين أبو الحسن على و ابو إبراهيم اسمعيل و ابو طالب اسحق بوده و از فقيهان\r\n\r\n","description":"","footnote":" ( 1 ) تنقيح المقال ج 1 ص 273 وج 2 ص 42 وج 3 قسمت دوم ص 62 .\r\n( 2 ) تنقيح المقال ج 2 ص 42 ( 3 ) تنقيح المقال ج 3 ص 290\r\n( 4 ) تنقيح المقال ج 2 ص 12 ( 5 ) تنقيح المقال ج 2 ص 303\r\n( 6 ) تنقيح المقال ج 1 ص 142 ( 7 ) تنقيح المقال ج 1 ص 121 ","page_name":" 25 ","page_number":25},
  {"content":"\r\nپرهيزگار زمان خود بشمار مىرفته و از شاگردان شمس الاسلام أبو محمد حسن سابق الذكر بوده\r\nاست و كتابى نيكو در اصول و فروع بنام صراط المستقيم داشته است و شيخ منتجب الدين اين\r\nكتاب را بر او خوانده است و وى از پدران خود پشت به پشت روايت مىكرده است تا اينكه به أبو عبد الله\r\nحسين و ابو جعفر محمد صدوق مىرسيده است ( 1 ) .\r\n15 ) منتجب الدين أبو الحسن على . وى آخرين دانشمندى است كه از اين خاندان\r\nمعروفست و پسر موفق الدين أبو القاسم عبيدالله بن شمس الاسلام أبو محمد حسن بن ثقة الدين\r\nحسن بن أبو عبد الله حسين بن أبو الحسن على بن حسين بن موسى بن بابويه بوده است . در برخى\r\nاز كتابها نام پدرش به خطا عبد الله ضبط شده ( 2 ) و چون در برخى از مآخذ نسب او را درست\r\nننوشته اند بعضى از مؤلفين او را از خاندان ديگرى پنداشته اند . وى يكى از مشاهير دانشمندان\r\nشيعه در قرن ششم و از محدثين معتبر و ثقة بشمار مىرود و از پدران خود پشت به پشت روايت\r\nمىكرده تا اينكه به صدوق مىرسيده و نيز از پسر عمش بابويه بن سعد سابق الذكر روايت مىكرده\r\nاست و محمد بن محمد بن على حمدانى قزوينى از او روايت كرده است و وى را مؤلفات چند است\r\nاز آن جمله \" كتاب الاربعين عن الاربعين في فضايل أمير المؤمنين \" و در اين كتاب چهل حديث را\r\nاز چهل شيخ روايت كرده و به همين جهة نام آن را الاربعين عن الاربعين گذاشته و نيز رساله اى در\r\nمواسعه بنام \" العصرة \" پرداخته كه در آن به ابن ادريس اعتراض كرده است و معروف ترين كتاب\r\nاو همان كتاب رجال بنام \" فهرست \" است كه در آن احوال علماى شيعه را كه معاصر شيخ طوسى\r\nمؤلف فهرست و پس از او بوده اند تا زمان خود ضبط كرده است و يكى از معروف ترين كتابهاى\r\nرجال بشمار مىرود ( 3 ) وعلامه مجلسى در آغاز مجلد 25 بحار الانوار آن را گنجانيده و در آن مجلد\r\nچاپ شده است . اين كتاب را منتجب الدين بنام عز الدين أبو القاسم يحيى بن ابى الفضل محمد الشريف\r\nالمرتضى نوشته كه نقيب قم و رى و آبه بود و چون مؤيد الدين القصاب وزير ناصر خليفه عباسى\r\nدر 591 به همدان و رى دست يافت و آن نواحى را گرفت و علاء الدين تكش خوارزمشاه به دفع\r\nاو آمد و ابن القصاب پس از گرفتن خرقان و مزدغان و ساوه و آوه به رى آمد و اين شهر را نهب\r\nو غارت كرد و به همدان بازگشت و پس از سه ماه درنگ در همدان در اوايل شعبان 592 مرد\r\nخوارزمشاه در پى او به همدان رفت و در نيمه شعبان 592 سپاه وزير خليفه را شكست داد و قبر ابن\r\nالقصاب را شكافت و سرش را از پيكر جدا كرد و با خود به خوارزم برد و شهرت داد كه در جنگ\r\nكشته شده است و به خراسان بازگشت و چون عز الدين يحيى نقيب رى و قم و آبه با ابن القصاب\r\nهم داستان بود خوارزمشاه پيش از رفتن به همدان يا در بازگشت از آن سفر در رى او را به خوارى\r\nبسيار كشت و پسرش شرف الدين محمد به بغداد گريخت و بوسيله نصير الدين ناصر بن مهدى كه\r\nپيش از آن نيابت پدر را داشته است و در همان واقعه رى به بغداد گريخته و پس از مردن ابن القصاب\r\n\r\n","description":"","footnote":" ( 1 ) تنقيح المقال ج 1 ص 160 ولسان الميزان ج 2 ص 2 ( 2 ) تنقيح المقال ج 2 ص 295\r\n( 3 ) تنقيح المقال ج 2 ص 297 . ","page_name":" 26 ","page_number":26},
  {"content":"\r\nبه وزارت ناصر رسيده بود به دربار خليفه عباسى راه يافت و به منصب نقيب الطالبين رسيد ( 1 ) در اين\r\nصورت شيخ منتجب الدين كتاب فهرست را پيش از 592 كه سال كشته شدن عز الدين يحيى باشد\r\nتأليف كرده است . وى از شيخ طبرسى وابو الفتوح رازى روايت مىكرده و بيش از هشتاد سال\r\nزيسته و امام رافعى شافعى دانشمند معروف قزوينى مؤلف كتاب التدوين في تاريخ قزوين از\r\nشاگردان او بوده و در 523 از او اجازه گرفته و سپس در 584 در رى اجازه روايت كتاب\r\nاربعين را از و گرفته و گويد استادش منتجب الدين در 504 ولادت يافته و بعد از 585 درگذشته\r\nاست . ظاهرا منتجب الدين تاريخ بزرگى تأليف كرده است كه ناتمام مانده و در حال مسوده بوده\r\nو پاكنويس نشده و پس از مرگش از ميان رفته است . مؤلف روضات الجنات گويد بيشتر قرائت\r\nاو در اصفهان از بزرگان علماى آن زمان مانند محمد بن حامد بن ابى القاسم الطويل القصاب\r\nو ابو محمد عبد الله بن على بن عبد الله مقرى ظاهرى وابو سعد محمد بن هيثم بن محمد وابو شكر\r\nمحمد بن عبد الله مستوفى وابو الفتوح مبشر بن احمد بن محمود الصحاف وابو الحسن على بن احمد بن\r\nمحمد لبادوابى وابو بكر محمد بن احمد بن عمر باغبان وابو الحسين محمد بن رجاء بن ابراهيم بن\r\nعمر بن يونس اصفهانى و ديگران بوده است و از علماى شيعه كسانى كه از او روايت كرده اند\r\nسيد أبو الحسين على بن قاسم بن رضا علوى حسينى و سيد مرتضى سعيد شرف الدين أبو الفضل\r\nمحمد بن على بن محمد بن مطهر و سيد أبو تراب مرتضى بن داعى بن قاسم حسيني صاحب كتاب الملل\r\nوالنحل ( تبصرة العوام ) و برادرش سيد أبو حرب مجتبى بن داعى و سيد أبو على شرف بن عبد المطلب بن\r\nجعفر حسينى افطسى اصفهانى و شيخ أبو المكارم هبة الدين داود بن محمد اصفهاني بوده اند ( 2 ) .\r\nبدين گونه شيخ منتجب الدين از 504 تا حدود 585 زيسته و بيش از 80 سال عمر كرده\r\nو ساكن رى بوده ولى سفرهايى هم به اصفهان كرده است . كتاب ديگرى كه از تأليفات او مىتوان\r\nسراغ كرد تاريخ رى بوده كه ابن حجر عسقلانى در ميزان الاعتدال و پس از آن در لسان الميزان\r\nكرارا مطالبى از آن نقل كرده و از آن جمله در لسان الميزان در ج 5 در صحايف 82 و 103 و\r\n106 كه از اين كتاب نقل كرده به آن اشاره كرده است منتهى در مورد اول به خطا \" أبو الحسين بن بابويه\r\nفي تاريخ الرى \" و در موضع دوم \" أبو الحسن بن بابويه في تاريخ الرى \" و در موضع سوم \" ابن بابويه\r\nفي تاريخ الرى \" ضبط شده و پيداست مراد از ابو الحسن بن بابويه اوست و بدين گونه تاريخ رى\r\nتأليف او تا زمان ابن حجر عسقلانى در دست بوده است .\r\n\r\n","description":"","footnote":" ( 1 ) عمدة الطالب في انساب آل ابى طالب تأليف جمال الدين احمد حسنى چاپ لكنهو ص 244 وچاپ\r\nبمبئى ص 227 وتجارب السلف تأليف هند وشاه چاپ طهران ص 333 وكامل التواريخ ابن اثير\r\nوقايع سال 591 ( 2 ) روضات الجنات ص 389 - 390 . ","page_name":" 27 ","page_number":27},
  {"content":"\r\nدر پايان سخن لازم مىآيد از همت و دست گشادگى كسانى كه در اين تنگ بازار دانش\r\nو بىخريدارى مردان راه خداى در اين گونه كارهاى نيك در مىآيند و وسيله طبع و نشر كتابهايى را\r\nكه معرف خرد و دانش و حق پرستى و حق جويى نژاد ايرانى و نياكان نامدار ماست فراهم مىكنند\r\nسپاس بگزارم و از جمله همين كتاب است كه بدين صورت زيبا پديد آمده است و به همين جهت فرمان دانشمند\r\nپرهيزگار حقيقت پرست حضرت آقاى ميرزا سيد محمد مشكوة ادام الله ايام افاضاته كه از دير باز با منش\r\nلطفي خاص است و سالها ريزه خوار سماط دانش و فضيلت او بوده ام سبب شد كه اين سخنان را\r\nبر اين صحايف به كسانى كه جويندگان اين كالاى شريفند عرضه دارم و از خداوند دانش و بينش\r\nخواستارم كه از خزانه كرم و بخشايش خويش پاداش اين راد مردان را بدهد بمنه وكرمه .\r\nطهران تجريش 7 تير ماه 1325\r\nسعيد نفيسى\r\n","description":"","footnote":"","page_name":" 28 ","page_number":28},
  {"content":"\r\nكتاب مصادقة الاخوان\r\nللشيخ الافقه الاقدم ابى جعفر\r\nمحمد بن على بن بابويه القمى الرازي\r\n( بعد از : 305 - 381 )\r\n","description":"","footnote":"","page_name":" 29 ","page_number":29},
  {"content":"\r\n","description":"","footnote":"","page_name":" 30 ","page_number":30},
  {"content":"\r\nبنام خداوند بخشنده مهربان\r\nباب ( 1 ) دراقسام برادران\r\n1 - أبو جعفر دوم ع فرمود : مردى در بصره نزد على ع آمد و گفت امير المؤمنين ما را از\r\nبرادران آگهى ده ؟ فرمود : برادران دو دسته اند برادران مورد اعتماد و برادران گشاده روئى\r\nبرادران معتمد به منزله دست و بال و خانواده و مال اند پس چون درباره برادر خود به پايه اعتماد\r\nرسيدى مال و تن خويش را در راه او نثار كن و با هر كه با وى دوستى بى آلايش دارد دوست\r\nخالص باش ، و با دشمنش دشمنى كن ، و رازش را بپوشان ، و ياريش كن ، و نيكوئى او را آشكار ساز\r\nو بدان اى پرسنده كه اين گونه برادران از گوگرد سرخ ناياب ترند . اما برادران گشاده روئى از\r\nآنان حظ خود را مىبرى پس دوستى از آنها مبر ، و بيش از اين از ضمير آنان مخواه و از گشاده\r\nروئى و شيرين زبانى كه با تو كردند از آنها دريغ نكن .\r\nباب ( 2 ) حدود برادران\r\n1 - أبو عبد الله ع فرمود : دوستى حدود ، دارد و به كسى كه داراى آن حدود نباشد دوستى كامل نسبت\r\nندهيد نخست آنكه ظاهر و باطنش با تو يكى باشد . دوم آنكه نيكى تو را نيكى خود و بدى تو را بدى\r\nخويش انگارد . سوم اينكه مال و فرزند او را تغيير ندهد . چهارم آنكه هر چه دستش مىرسد از تو باز\r\nندارد .\r\n","description":"","footnote":"","page_name":" 31 ","page_number":31},
  {"content":"\r\n","description":"","footnote":"","page_name":" 32 ","page_number":32},
  {"content":"\r\nپنجم آنكه در گرفتاريها تو را وانگذارد .\r\nباب ( 3 ) - مهربانى به برادران\r\n1 - أبو عبد الله ع فرمود : خداوند در دلهاى آفريدگان خود جاى دارد و آن دلى را\r\nدوست دارد كه نيرومندتر باشد و با برادران مهربان تر و از گناهان پاكتر .\r\nباب ( 4 ) - برگزيدن برادران\r\nپيغمبر ص فرمود : مردى را كه پيش روى نباشد ، به بهشت نخواهد رفت ، گفتند اى فرستاده خدا\r\nهمه ما را پيشروانى است ؟ فرمود آرى پيشروان مرد برادر دينى اوست .\r\nباب ( 5 ) گرد آمدن و گفتگوى برادران\r\n1 - أبو عبد الله ع فرمود : آيا با هم مىنشينيد و گفتگو مىداريد ؟ گفتم آرى فداى تو شوم\r\nمن اين گونه مجالس را دوست مىدارم پس اى فضيل امر ما را احيا كنيد ، خداوند رحمت كند كسانى\r\nكه امر ما را احيا مىكنند . اى فضيل كسى كه از ما ياد كند يا نزد وى از ما ياد شود و از چشمش\r\nبه اندازه پر مگسى اشك بيرون آيد ، خداوند گناهان او را اگر چه بيشتر از كف درياها باشد مىآمرزد\r\n2 - أبو جعفر دوم ع به ميسر فرمود : آيا در خلوت مىنشينم و گفتگو مىكنيم ، و هر چه خواستيم مىگوئى\r\nامام فرمود به خدا قسم دوست دارم در برخى از اين انجمنها با شما باشم به خدا قسم من نيرو و حق گذار\r\nشما را دوست مىدارم ، شما بر دين خدا و دين فرشتگان خدا هستيد پس به پارسائى و كوشش ما\r\nيارى كنيد .\r\n","description":"","footnote":"","page_name":" 33 ","page_number":33},
  {"content":"\r\n","description":"","footnote":"","page_name":" 34 ","page_number":34},
  {"content":"\r\n3 - أبو جعفر دوم فرمود : خدا ببخشد بنده را كه نام ما را زنده بدارد گفتم زنده داشتن نام\r\nشما به چيست فرمود ديدار ثابت قدمان و گفتگوى با آنان .\r\n4 - امير المؤمنين ع فرمود : ديدار برادران اگر چه كم باشند غنيمتى است بزرك .\r\n5 - فضيل گفت كه ابو جعفر ع به من فرمود آيا با هم مىنشينيد گفتم آرى فرمود افسوس از اين گونه مجالس .\r\n6 - خيثمه گفت نزد ابى عبد الله ع رفتم در سفرى كه در پيش داشتم با او وداع كنم ، فرمود از\r\nدوستان هر كه را ديدى سلام برسان . و بدانها بسپر كه از خداوند بزرگوار بترسند ، و توانگران\r\nآنها از نيازمندان شان و نيرومند آنها از ناتوانشان عيادت كنند و زنده آنها بر جنازه مرده شان حضور\r\nيابد و در خانه هاى خويش از هم ديدار كنند ، زيرا درملاقات انها احياء امر ماست باز فرمود خدا\r\nببخشد بنده اى كه امر ما را زنده مىدارد اين خيثمه به دوستان ما برسان كه ما آنان را از خداى هيچ\r\nگونه بىنياز نمىسازيم مگر آنكه كار نيك كنند و دوستى ما جز به پارسائى بدست نيايد در روز\r\nقيامت حسرتمندترين مردم كسى است كه عدالت را بستايد سپس از آن روى برتابد و بجز آن بگرايد .\r\n7 - پيغمبر ص فرمود : سه چيز مؤمن را مايه خوشى است : بيدارى آخر شب ، و ديدار برادران ، و گشودن روزه .\r\n8 - شعيب عقرقوفى گويد كه من حاضر بودم و ابو عبد الله ع به ياران خويش مىفرمود از خداى\r\nبترسد ، و برادران نكوكار و دوستدار در راه خدا ، و دلجوى و مهربان باشيد به ديدن يكديگر\r\nبرويد و همدگر را ببينيد ، وامر ما را به پا داريد و احيا كنيد .\r\n","description":"","footnote":"","page_name":" 35 ","page_number":35},
  {"content":"\r\n","description":"","footnote":"","page_name":" 36 ","page_number":36},
  {"content":"\r\n- باب ( 6 ) - مواسات برادران\r\n1 - و صافى گويد كه أبو جعفر ع به من فرمود : اى ابا اسمعيل آيا ديده كه پيش ما اگر مرد بىردا\r\nمىبود ، بعضى از برادران رداى اضافى خويش را به او مىداد تا بىردا نماند ؟ گفتم چنين كسى نديده ام\r\nفرمود اگر آن مرد بى ازارى مىبود مىشد كه يكى از برادران ازار زيادى خويش را به او دهد ؟ تا\r\nازارى بدست آرد ؟ گفتم نه ، پس دست به ران خويش زده فرمود اينان برادر نيستند .\r\n2 - أبو عبد الله ع به مفضل فرمود : شيعيان ما را به او خصلت بيازماى و هر كه آن دو را دارا باشد\r\nبا وى آميزش كن و اگر نه از وى بپرهيز ، سپس پرسيدند آن دو خصلت چيستند ؟ فرمود نماز به وقت\r\nگذاردن و مواسات با برادران اگر چه با چيز كمى باشد .\r\n3 - راوى گفت نزد ابى عبد الله ع بودم از مواسات مرد با برادران خويش و آنچه كه بايد درباره\r\nهمديگر بكنند ياد فرمود از اين سخن به اندازه متأثر شدم كه از قيافه من دريافت ، پس فرمود اين\r\nروش در زمانى خواهد بود كه قائم قيام كند آنگاه بر آنان واجب است كه همديگر را ساز و\r\nبرگ دهند و نيرومند سازند .\r\n4 - راوى گوديد مردى دير نزد رسول خدا رفت فرمود ترا چه شده كه دير آمده اى ؟ گفت اى رسول\r\nخدا برهنگى مرا باز داشت ، فرمود مگر تو را همسايه نبود كه داراى دو جامه باشد و يكى را به تو\r\nعاريت دهد ؟ گفت آرى رسول خدا ، فرمود پس او تو را برادر نيست .\r\n5 - أبو عبد الله ( ع ) فرمود : ببين چه بدست آورده اى پس آن را به برادران خويش ده ، خداوند\r\nفرمود\r\n","description":"","footnote":"","page_name":" 37 ","page_number":37},
  {"content":"\r\n","description":"","footnote":"","page_name":" 38 ","page_number":38},
  {"content":"\r\nنكوئى بديها را مىبرد .\r\nرسول خدا فرمود ، سه چيز است كه اين امت نتوانند آورد : 1 - مواسات با برادر در مال\r\nخويش . 2 - با مردم از جانب خود انصاف دادن 3 - ياد كردن خدا در هر حال ، و اين يادآورى\r\nخدا گفتن سبحان الله و الحمد لله و لا إله الا الله اكبر نيست بلكه اگر به چيزى برسند كه\r\nحرام شده از خدا بترسند و از آن درگذرند .\r\n6 - أبو عبد الله ( ع ) فرمود : يك درهم به برادر مسلمان خود ببخشم بهتر مىدانم كه صد درهم\r\nصدقه دهم و يك لقمه كه برادر مسلمانم بخورد خوشتر مىدانم كه صد درهم\r\nصدقه دهم و يك لقمه كه برادر مسلمانم بخورد خوشتر مىدانم تا برده را آزاد كنم .\r\n7 - أبو جعفر ( ع ) فرمود : گرد هم آئيد و از يكديگر ياد كنيد - تا فرشتگان پيرامون شما را\r\nفرا گيرند خدا ببخشد كسى را كه امر ما را احيا كند .\r\nباب ( 7 ) حقوق برادران درباره همديگر\r\n1 - داود بن حفص گويد : نزد امام جعفر صادق ( ع ) بوديم و او عطسه كرد خواستيم به او دعاى\r\nرحمت بگوئيم پس فرمود چرا دعا نكرديد از جمله حقوق مؤمن بر برادرش چهار خصلت است كه\r\nهر گاه عطسه كند به او دعاى رحمت گويد ، و اگر وى را بخواند بپذيرد و هر گاه بيمار گردد از وى ديدار\r\nكند و اگر بميرد جنازه او را مشايعت نمايد .\r\n2 - ابان بن تغلب گفت با ابى عبد الله ( ع ) طواف مىكردم مردى از ياران ما رسيد كه\r\nاز من خواسته بود با وى پى كارى رويم و به من اشاره كرد كه أبو عبد الله را بگذارم و با او بروم\r\nهنگامى كه به طواف مىپرداختم باز هم اشارتى به من كرد و ابو عبد الله او را ديد .\r\n","description":"","footnote":"","page_name":" 39 ","page_number":39},
  {"content":"\r\n","description":"","footnote":"","page_name":" 40 ","page_number":40},
  {"content":"\r\nو فرمود اى ابان اين مرد تو را مىخواهد ؟ گفتم آرى فرمود كيست گفتم مردى است از ياران ما ، فرمود آيا\r\nاو بر همان دينى است كه تو دارى گفتم آرى فرمود طواف را قطع و با وى برو گفتم اگر چه طواف واجب\r\nباشد فرمود آرى ابان گفت با آن مرد رفتم و دوباره نزد امام آمدم و از وى پرسيدم و گفتم از حقى\r\nكه مؤمن بر مؤمن دارد مرا آگاه كن فرمود اى ابان از اين در گذر و نخواه و بر زبان مياور\r\nگفتم فدايت شوم و مكرر پرسيدم فرمود اى ابان بايد نيمى از دارائى خويش را به او دهى آنگاه\r\nامام حالى كه مرا دست داد دريافت وفرمود مگر نمىدانى كه خداوند از خود گذشتگان را ياد\r\nكرد گفتم آرى فرمود تو اگر مال خويشتن با او قسمت كنى تازه از خود نگذشتى و او را بر خود\r\nترجيح ننهادى ، گاهى او را بر خود برترى مىدهى و از خود مىگذرى كه از نيمه ديگر هم بوى بخشى .\r\n3 - ابن اعين گفت كه برخى از ياران ما نامه نوشتند و از ابى عبد الله ( ع ) چيزهائى پرسيدند و به من\r\nدستور دادند كه از وى درباره حقى كه مسلمان بر برادر دارد بپرسم ، من از او پرسيدم پاسخى نداد -\r\nچون آمدم كه وى را وداع كنم گفتم از شما پرسش كردم و پاسخى نشنيدم فرمود مىترسم كافر شويد\r\nهمانا سخت ترين چيزى كه خداوند بر آفريدگان خود واجب كرده سه خصلت است : نخست اينكه از\r\nخود درباره ديگران انصاف دهد به حدى كه در حق برادر خود چيزى را نپسندد مگر آنچه براى خود\r\nمىپسندد ديگر آنكه با برادر در مال برابرى كند . سوم آنكه در هر حال خدا را به ياد آرد و اين\r\nبه گفتن سبحان الله و الحمد لله و لا إله الا الله نيست بلكه ياد خدا او را از ارتكاب حرام باز دارد .\r\n4 - از ابى عبد الله پرسيدند حق مسلمان بر مسلمان چيست ؟ فرمود هفت حق است كه همه بر وى\r\nواجب و اگر چيزى از آنها را ضايع سازد از دوستى و طاعت خداوند بيرون رفته و حق خدا را\r\nنگذارده باشد . به امام گفتم فدايت گردم آنها چيستند فرمود اى معلى من با تو مهربانم مىترسم\r\nآنها را ضايع كنى و نگاه ندارى و بدانى و به كار نبندى به او گفتم توانائى جز به خدا نيست فرمود\r\nو آنچه را كه براى خود نمىپسندى بر او هم نپسندى .\r\n","description":"","footnote":"","page_name":" 41 ","page_number":41},
  {"content":"\r\n","description":"","footnote":"","page_name":" 42 ","page_number":42},
  {"content":"\r\nحق دوم اينكه از خشم وى بپرهيزى و خشنودى او را بخواهى و از وى فرمانبرى . حق سوم اينكه\r\nبا جان و مال و زبان و دست و پاى خود به وى يارى كنى . حق چهارم اينكه ديده بان و راهنما و آئينه و جامه\r\nاو باشى . حق پنجم اينكه با گرسنه بودن او سير نشوى و با تشنگى او سيراب نگردى و با برهنه بودن\r\nاو لباس نپوشى . حق ششم اينكه تا او زن نگيرد تو زن نگيرى . و اگر او را نوكرى نباشد تو نوكرى\r\nاختيار نكنى . بايد نوكر خود را بفرستى تا جامه او را بشويد و خوردنى او را بپزد و جامه خواب او را\r\nبگسترد . حق هفتم اينكه به سوگند او وفا كنى و در خواست او را بپذيرى بيمار او را ديدار كنى و در\r\nجنازه او حضور يا بى ، و اگر بدانى كه او را نيازى هست براى انجام آن بشتابى و او را ناگزير نسازى\r\nكه آن را از تو بخواهد - بلكه تو او را پيشى گيرى هر گاه اين را به كار بستى دوستى خود را به دوستى\r\nاو و دوستى او را به دوستى خود پيوند داده اى .\r\n5 - أبو عبد الله فرمود : براى مرد بسى زشت است كه برادر او حق وى را بشناسد ولى او حق\r\nبرادرى را نشناسد .\r\nباب ( 8 ) در اينكه برادر آئينه برادر خويش است\r\n1 - پيغمبر فرمود : مؤمن آئينه برادر خود بوده آزار از او دور مىسازد .\r\nباب ( 9 ) اطعام برادران\r\n1 - پيغمبر خدا فرمود : هر كه مؤمن گرسنه را سير كند خداوند وى را از ميوه هاى بهشت\r\nمىخوراند ، و هر كه او را از تشنگى سيراب كند خداوند وى را از مى مشك بو بنوشاند و هر كه او را\r\nجامه بپوشاند - تا ريشه و نخى از آن جامه بر تن آن مؤمن است در ضمان خدا خواهد بود ، به خدا سوگند\r\nهمانا برآوردن حاجت\r\n","description":"","footnote":"","page_name":" 43 ","page_number":43},
  {"content":"\r\n","description":"","footnote":"","page_name":" 44 ","page_number":44},
  {"content":"\r\nمؤمن از يك ماه روزه و اعتكاف برتر است .\r\n2 - أبو عبد الله ( ع ) فرمود همانا شاد نمودن مؤمن و سير كردن وى و اندوه از وى بردن و اداى\r\nدين او از محبوبترين كارها نزد خداوند بزرگ است .\r\n3 - أبو جعفر ع فرمود : لقمه را به برادر دينى خود بخورانم بيشتر دوست مىدارم تا ده گدا را\r\nسير كنم ، و ده درهم به برادر دينى خود بدهم بيشتر دوست دارم تا صد درهم به گدايان ببخشم .\r\n4 - نيز فرمود : سه چيز از بهترين كارهاست مسلمان گرسنه را سير نمودن وغم از وى\r\nزدودن و او را از برهنگى پوشاندن .\r\n5 - پيغمبر فرمود : هر كه سه تن از مسلمانان را بخوراند خداوند از طعام سه بهشت به دو\r\nخوراند : ملكوت آسمان : و فردوس ، و باغ عدن كه خداوند آن را به دست قدرت خود كاشت .\r\n6 - أبو عبد الله ع فرمود : يك تن مسلمان را اطعام كنم بهتر مىدانم كه گروهى از مردم را\r\nبخورانم . گفتم گروه چيست ؟ فرمود : صد هزار يا بيشتر .\r\n7 - راوى گفت : نزد ابى عبد الله ع يادى از ياران ما شد ، من گفتم ناهار نمىشكنم و شام نمىخورم\r\nمگر اينكه دو يا سه تن يا كمتر يا بيشتر از آنان با من باشند پس فرمود : برترى آنان بر تو\r\nبيشتر است از برترى تو بر آنها ، گفتم فداى تو شوم چرا ! با اينكه من از خوردنى خود به آنها مىخورانم\r\nو از مال خود به آنها مىبخشم و عيال خويش را به خدمت آنها مىگمارم ، فرمود آنان هنگامى كه\r\nبر تو وارد شدند روزى فراوانى براى تو آوردند و بيرون كه رفتند با آمرزش تو رفتند .\r\n","description":"","footnote":"","page_name":" 45 ","page_number":45},
  {"content":"\r\n","description":"","footnote":"","page_name":" 46 ","page_number":46},
  {"content":"\r\nباب ( 10 ) خورانيدن برادران\r\nراوى گفت حلوائى از خرما و روغن با خود گرفتم و نزد ابى عبد الله ع بردم و او غدا مىخورد\r\nآن را در جلو وى گذاردم به ياران خويش مىخورانيد و شنيدم كه مىگفت هر كه لقمه شيرينى به مؤمنى\r\nبخوراند خداوند تلخى روز قيامت را از وى دور سازد .\r\nباب ( 11 ) سودمندى برادران\r\n1 - جعفر بن محمد ع فرمود : در دنيا دوست بسيار گيريد چه آنها در دنيا و آخرت سودمندند :\r\nدر دنيا به كارها مىرسند و در آخرت دوزخيان مىگويند ما را شفاعت كنندگان و دوست صميمى نيست .\r\nباب ( 12 ) انتفاع برادران\r\n1 - أبو عبد الله ع فرمود : برادر فراوان گيريد زيرا هر مؤمنى را دعائى است مستجاب ،\r\nو \" : برادر بسيار گيريد زيرا هر مؤمن را شفاعتى است\r\n\" \" : بسيار با مؤمنان پيمان برادرى بنديد زيرا آنان در پيش خدا حقى\r\nدارند كه روز قيامت برابر آن از وى پاداش گيرند .\r\n2 - امام رضا ع فرمود : هر كه برادرى دينى بدست آرد خانه اى در بهشت به چنگ آورده باشد .\r\n","description":"","footnote":"","page_name":" 47 ","page_number":47},
  {"content":"\r\n","description":"","footnote":"","page_name":" 48 ","page_number":48},
  {"content":"\r\nباب ( 13 ) مؤمن برادر مؤمن است\r\n1 - أبو عبد الله ع فرمود : مسلمان مسلمان را برادر است و ستم بر وى نمىكند و از وى فروگذار نكند .\r\n2 - نيز فرمود مؤمن برادر مؤمن است چون يك تن كه اگر يكى از اندام آن به درد آيد\r\nديگر اعضا نيز رنج مىبينند جانهاى مؤمنان از يك روح است و جان مؤمن با روح خدا پيوسته\r\nتر است از شعاع آفتاب با خود آن . مؤمن راهنماى مؤمن است و با او خيانت نمىكند و ستم بر\r\nاو روا نمىدارد از وى غيبت نمىكند و با وى خلاف وعده نمىكند .\r\nباب ( 14 ) سود رساندن برادران به يكديگر\r\n1 - أبو عبد الله ( ع ) فرمود : مؤمنان خدمتگزار يكديگرند گفتم چگونه يكديگر را خدمت مىكنند\r\nفرمود يكديگر را سود مىرسانند .\r\nباب ( 15 ) دورى كردن برادران از يكديگر\r\n1 - پيغمبر خدا فرمود : دو تن مسلمانى كه از يكديگر دورى گزينند و سه روز بگذرد ، آشتى\r\nنكنند مگر آنكه از مسلمانى بيرون رفته باشد و ميان آنها دوستى نباشد ، پس هر يك كه در سخن\r\nگفتن با برادر خويش پيشى گيرد در روز شمار هم پيشتر به بهشت خواهد رفت .\r\nباب ( 16 ) هراس برادران از يكديگر\r\n1 - معصوم فرمود : سزاوار نيست كه مؤمن از برادر خويش بهراسد ( ؟ ) مؤمن در دين خود عزيز است\r\n","description":"","footnote":"","page_name":" 49 ","page_number":49},
  {"content":"\r\n","description":"","footnote":"","page_name":" 50 ","page_number":50},
  {"content":"\r\nباب ( 17 ) دوستى برادران\r\n1 - أبو عبد الله فرمود : گاهى دوستى براى خدا و پيغمبر است و گاهى براى دنيا دوستى كه در راه خدا\r\nو پيغمبر باشد پاداش آن با خداست و اگر براى دنيا باشد چيزى نيست .\r\n2 - أبو جعفر فرمود : هر گاه مرد براى خدا كسى را دوست بدارد خدواند به اين دوستى او\r\nپاداش مىدهد اگر چه آن دوست در علم خدا از دوزخيان باشد و هرگاه براى خدا او را دشمن\r\nبدارد خداوند به همين دشمنى او پاداش مىدهد اگر چه آن دشمن پيش خدا از بهشتيان باشد .\r\n3 - نيز فرمود : هر گاه مىخواهى بدانى كه در تو خيرى هست به دل خويش بنگر اگر فرمانبران\r\nخدا را دوست و نافرمانان خدا را دشمن مىدارد پس در تو خيرى هست و خدا هم تو را دوست مىدارد\r\nو اگر پيروان خدا را دشمن است و نافرمانان را دوست پس در تو خيرى نيست و خدا با تو دشمن است\r\nو مرد با آن كسى است كه دوست مىدارد .\r\n4 - أبو عبد الله ( ع ) فرمود : دوست داشتن نيكان نيكان را براى نيكان ثواب است و دشمن\r\nداشتن بدان نيكان را فضيلت نيكان است دوست داشتن بدان نيكان را زينت نيكان است و دشمن داشتن\r\nنيكان بدان را خوارى بدان است .\r\n5 - أبو عبد الله بحمران فرمود : اى حمران : خداى را ستونى است از زبرجد كه بالاى آن به عرش\r\nبسته پائين آن در زير زمين هاى هفتگانه مىباشد و بر آن هفتاد هزار كاخ ساخته شده و در هر كاخى\r\nهفتاد هزار خانه قرار دارد و در هر خانه هفتاد هزار حورى مىباشد كه آنها را خداوند براى كسانى كه\r\nدوستى و دشمنى آنها در راه او است آماده ساخته است .\r\n","description":"","footnote":"","page_name":" 51 ","page_number":51},
  {"content":"\r\n","description":"","footnote":"","page_name":" 52 ","page_number":52},
  {"content":"\r\nباب ( 18 ) ثواب خوشروئى با برادران\r\n1 - امام رضا ( ع ) فرمود : هر كس پى كارى برود و روى خويش را گلاب زند غبار خوارى بر چهره\r\nوى ننشيند ، و هر كه از نيم خورد برادر مؤمن بخورد و از آن فروتنى خواهد خداوند وى را به بهشت\r\nخواهد برد ، و هر كه به روى برادر مؤمن خويش لبخند زند خداوند براى وى پاداشى بنويسد\r\nو هر كه خداوند برايش حسنه نوشت عذابش نخواهد كرد .\r\n2 - أبو جعفر ع فرمود : تبسم بر روى مؤمن نيكى است ، و گرد از وى دور ساختن\r\nخوبى است و هيچ عبادتى از دلخوش كردن مؤمن نزد خدا بهتر نيست .\r\n3 - أبو عبد الله ع فرمود : هر كه از چهره برادر مؤمن گردى گيرد خداوند بزرگوار براى\r\nوى ده پاداش بنويسد و هر كه به روى مؤمن لبخند زند مزدى خواهد داشت .\r\nباب ( 19 ) - ثواب رسيدگى به كارهاى برادران\r\n1 - أبو عبد الله ع فرمود : هر كه با برادر خويش پى كارى رود خواه انجام گيرد و خواه\r\nانجام نگيرد چنان است كه خداى را پرستيده باشد .\r\n2 - أبو عبد الله ع فرمود : اى مفضل ، آنچه گويم بشنو و بدان كه راست است و آن را به كار بند و\r\nبه برادران ارجمندت بگو ، گفتم برادران ارجمند كيانند ؟ فرمود : آنان كه رسيدگى به كارهاى برادران\r\nرا خواهانند . سپس فرمود : هر كس يك حاجت برادر مؤمن خويش را برآورد خداوند در روز\r\nقيامت صد حاجت از وى برآورده ساز كه نخستين آنها بهشت است ، ديگر آنكه نزديكان و آشنايان\r\nو برادران او را به بهشت ببرد ولى به اين شرط كه ناصبى نباشد . از آن پس مفضل از هر برادرى\r\nاز برادران خويش كه كارى مىخواست به دو مىگفت مگر نمىخواهى از برادران ارجمند بشمار آيى ؟\r\n","description":"","footnote":"","page_name":" 53 ","page_number":53},
  {"content":"\r\n","description":"","footnote":"","page_name":" 54 ","page_number":54},
  {"content":"\r\n3 - أبو عبد الله ع فرمود : انجام كار مؤمن از آزاد كردن هزار برده و بخشيدن بار هزار اسب\r\nدر راه خدا بهتر است .\r\n4 - نيز فرمود : هر كس حاجت مسلمان بر آورد خداوند براى وى ده پاداش بنويسد و\r\nده گناه از وى محو كند و ده درجه وى را بلند كند و در روزى كه سايه جز سايه خداوند نيست وى را\r\nدر زير سايه خود پناه دهد .\r\n5 - پيغمبر خدا فرمود : كه خداوند گفته مؤمنان برادر يكديگرند و به كار همديگر مىرسند و\r\nروز قيامت من نيازمندى آنان را برآورده خواهم ساخت .\r\n6 - أبو عبد الله ع فرمود : روز قيامت بنده اى را كه هيچ نيكى نكرده مىآورند و به دو مىگويند\r\nبينديش شايد مگر نيكى كرده باشى به ياد مىآورد و مىگويد پروردگارا كار نيكى از من سر نزد مگر\r\nاينكه فلان بنده مؤمن تو مرا ديد و آبى از من خواست تا وضو سازد و نماز گذارد و من آب به او دادم\r\nآنگاه همان بنده مؤمن را مىآورند و مىپرسند او هم به ياد مىآورد و مىگويد آرى پروردگارا\r\nاو را ديدم و آب خواستم و به من داد و با آن وضو ساختم و براى تو نماز گذاردم خداوند بزرگوار\r\nمىفرمايد تو را آمرزيدم بنده مرا به بهشت بريد .\r\n7 - پيغمبر ص فرمود : خداوند بندگانى دارد در بهشت كه ايشان را حكم قرار مىدهد ، پرسيدند\r\nآنها كيانند ؟ فرمود : كسى كه حاجت مؤمن را ميان خود و خدا برآورده سازد .\r\nباب ( 20 ) - نهى درخواست كارى از برادران\r\n1 - أبو عبد الله ع فرمود : از برادران خويش حاجت مخواهيد كه مبادا نپذيرند و شما خشم\r\nگيريد و كافر شويد .\r\n","description":"","footnote":"","page_name":" 55 ","page_number":55},
  {"content":"\r\n","description":"","footnote":"","page_name":" 56 ","page_number":56},
  {"content":"\r\nباب ( 21 ) ديدار برادران\r\n1 - أبو عبد الله ع فرمود : هيچ مسلمانى به ديدار برادر خويش نمىرود مگر اينكه خداوند او را\r\nمخواند كه اى ديدار كننده خوش باش و بهشت تو را گوارا باد .\r\n2 - أبو عبد الله ع فرمود : سه كس در روز قيامت از خاصان خدا بشمار آيند : مردى كه\r\nبرادر دينى خويش را ديدار كند كه از زيارت كنندگان خدا است و اكرام آنان بر او واجب\r\nمىباشد و هر چه بخواهد خداوند مىدهد و مردى كه به مسجد در آيد و در آن نماز كند و به انتظار نماز\r\nديگر تعقيب بخواند كه او ميهمان خدا است و خدا را سزد كه ميهمان خويش را گرامى بدارد و\r\nكسانى كه حج يا عمره گذارند چه آنان وارد بر خدايند و شايسته است كه خداوند ايشان را اكرام نمايد .\r\n3 - أبو عبد الله ع فرمود : ارتباط برادران با همديگر در حضر به ديدار است و در سفر به نامه نگارى\r\n4 - أبو عبد الله ع فرمود : هر كه تنها براى خدا و به اميد وعده و به انتظار رسيدن به نعمتهاى\r\nاو برادر دينى خويش را ديدار كند خداوند هفتاد هزار فرشته بر او مىگمارد كه وى را بخوانند خوش\r\nباش و بهشت تو را گوارا باد .\r\n5 - أبو عبد الله ع فرمود : هر كس به بيرون شهر برود تا برادر خويش را ببيند منادى از\r\nآسمان ندا مىدهد فلان پسر فلان از زيارت كنندگان خدا است .\r\nأبو عبد الله ع فرمود : هيچ مسلمانى به ديدار برادر دينى خود در راه خدا نمىرود مگر آنكه\r\nخداوند به او مىگويد اى زيارت كننده خوش باش و بهشت تو را گوارا باد\r\n6 - أبو عبد الله ع فرمود : برادر دينى خود را ديدار كن زيرا وى چون دست تو است و دستها\r\nهر يك نگهدار ديگرى مىباشند .\r\n","description":"","footnote":"","page_name":" 57 ","page_number":57},
  {"content":"\r\n","description":"","footnote":"","page_name":" 58 ","page_number":58},
  {"content":"\r\nأبو عبد الله ع فرمود : كسى كه در راه خدا به ديدار برادر دينى خويش برود روز قيامت شادمان\r\nو اعجاب زده و لباسى از نور مانند پوشاك كتانى مصرى در بر كرده مىآيد ، و به هر جائى كه بگذرد\r\nتابشى پيرامون او را روشن مىسازد تا اينكه در پيشگاه خداوند مىايستد و خداوند به او مىگويد\r\nزه زه و در اين هنگام عطاياى فراوانى از طرف خدا به او مىرسد .\r\n8 - پيغمبر فرمود : سالها راه را بپيما و به پدر و مادر نكوئى كن و راه يك سال را برو و خويشاوندان\r\nرا دل بدست آر و براى عيادت بيمار اگر يك ميل راه هم بود برو و دو ميل راه را بسپر و از\r\nتشييع جنازه باز نمان و براى اجابت دعوت از پيمودن سه ميل مسافت دريغ مكن و در ديدار برادر\r\nدينى چهار ميل راه را مانع مدان . براى دادرسى ستمديدگان پنج ميل هم شد بپيما و شش ميل\r\nراه برو وغمديده را يارى كن و تو را بايد كه آمرزش بخواهى .\r\nباب ( 22 ) توجه به برادران\r\n1 - أبو عبد الله ع فرمود : برادرى كه تو را از ياد نمىبرد بيشتر مىسزد كه از وى ياد آرى ، و آنكه تو را\r\nسودمند است و به دشمنت زيان بخش شايسته تر است كه به او توجه كنى و آنكه از وى ناگزيرى\r\nسزاوارتر است كه در برابرش شكيبا باشى .\r\nباب ( 23 ) دست دادن با برادران\r\n1 - أبو عبد الله ع فرمود : همانا كسى قدر خدا و پيغمبر را نمىداند و قدر مؤمن را هم نخواهد دانست زيرا\r\nمؤمن برادرش را مىبيند و با وى دست مىدهد و خداوند بدانها مىنگرد و تا از هم جدا نشوند گناهان\r\nآنها مىريزد چون برگهائى كه در اثر تند باد از درخت مىريزد .\r\n2 پيغمبر فرمود : اگر كسى از شما برادر خويش را ببيند دست دهد و سلام گويد چه خداوند فرشتگان\r\nرا به اين خصلت امتياز داد پس عمل آنان را به كار بنديد .\r\n","description":"","footnote":"","page_name":" 59 ","page_number":59},
  {"content":"\r\n","description":"","footnote":"","page_name":" 60 ","page_number":60},
  {"content":"\r\nباب ( 24 ) شاد كردن مؤمن\r\n1 - معصوم فرمود : كسى كه مؤمنى را شاد ساخت گمان نبرد كه تنها او را مسرور كرد بلكه به خدا\r\nسوگند ما را و بلكه رسول خدا را هم خرسند نمود .\r\n2 - أبو جعفر ( ع ) فرمود : خداوند متعال با بنده خويش موسى مناجات كرد و از جمله به او فرمود :\r\nمرا بندگانى است كه بهشت را بر آنها روا داشتم و آنان را در بهشت حكم قرار خواهم داد موسى پرسيد\r\nكيانند ؟ فرمود : آنان كه مؤمنى را شاد سازند .\r\n3 - پيغمبر فرمود : بهترين كارها نزد خدا شاد كردن مؤمنان است .\r\n4 - أبو عبد الله فرمود : يكى ازمحبوبترين كارها نزد خدا مسرور ساختن مؤمن است .\r\n5 - پيغمبر فرمود : بنده اى نيست كه خاندان مؤمنى را شاد كند مگر آنكه خداوند از آن شادى براى\r\nوى مخلوق مىآفريند كه نزدش مىآيد و هر گاه سختى بيند به او مىگويد اى دوست خدا مترس ، از\r\nوى مىپرسد كيستى اگر دنيا از آن من بود آن را سزاوار تو نمىدانستم پاسخ مىدهد من همان شادى هستم كه در دل فلان داخل كردى .\r\n6 - أبو عبد الله فرمود : يكى از چيزهائى كه خداوند دوست مىدارد شاد كردن مؤمن است .\r\n","description":"","footnote":"","page_name":" 61 ","page_number":61},
  {"content":"\r\n","description":"","footnote":"","page_name":" 62 ","page_number":62},
  {"content":"\r\n7 - پيغمبر فرمود : كسى كه مؤمنى را ديدار كند تا او را شاد سازد روز قيامت خداوند هم او را\r\nمسرور مىكند و اگر براى غمگين كردن او از وى ديدار كند روز قيامت خداوند او را مغموم مىكند\r\nو دور مىسازد .\r\n8 - أبو عبد الله ( ع ) فرمود : كسى كه برادر خويش را شاد سازد به خدا سوگند پيغمر خدا را شاد ساخت ،\r\nو كسى كه پيغمبر را شاد سازد خدا را شاد كرده است و كسى كه خدا را شاد كند به خدا سوگند كه روز\r\nقيامت خدا او را در بهشت حكم خواهد ساخت .\r\n9 - پيغمبر فرمود : هر كه مؤمنى را شاد كرد مرا مسرور ساخت و هر كه مرا خرسند نمود خدا\r\nرا شاد ساخت .\r\nباب ( 25 ) بخل بر برادران\r\n1 - على بن الحسين ( ع ) فرمود : من از خداى خودم شرم مىبرم كه يكى از برادرانم را ببينم و از خدا\r\nبراى وى بهشت بخواهم ولى از دينار و درم هم بر وى دريغ كنم روز قيامت كه شود به من خواهند\r\nگفت كه اگر بهشت از آن تو مىبود بيشتر به آن بخل مىورزيدى .\r\nباب ( 26 ) - شكايت بردن پيش برادران\r\n1 - أبو عبد الله ( ع ) به حسن بن راشد فرمود . اى حسن : اگر تو را مشكلى پيش آمد نزد مخالفان به شكايت\r\nمرو چه اگر چنين كنى از خدا شكايت كرده اى بلكه درد خود را به يكى از برادرانت بگو زيرا از چهار\r\nخصلت بيرون نخواهى بود يا اينكه به مال تو را كمك مىكنند يا به جاه و مقام تو را يارى مىكنند و يا به مشورت\r\nدرباره تو راى مىدهند و يا دعائى خواهند كرد كه بر آوردنى است . اى حسن :\r\n","description":"","footnote":"","page_name":" 63 ","page_number":63},
  {"content":"\r\n","description":"","footnote":"","page_name":" 64 ","page_number":64},
  {"content":"\r\nهر گاه از مؤمن حاجتى خواستى پيش از آنكه بهانه بياورد براى وى بهانه هائى بينديش و اگر پوزش\r\nخواست از وى بپذير و اگر چه گمان كنى كه امر بر خلاف گفته او است و اگر به منافق حاجتى بردى\r\nعذرش را نپذير اگر چه بهانه او را تصديق كنى .\r\nباب ( 27 ) ثواب كسى كه برادرش را شاد كند\r\n1 - أبو عبد الله ع فرمود : كسى كه برادرش را شاد كند خداوند از آن شادى صورتى نيكو بيافريند كه وى را\r\nاز سختىهاى دنيا و دشوارىهاى آخرت نگهدارى كند و با او در گور و حشر و نشر مىباشد تا اينكه\r\nوى را نزد پروردگار برساند آنگاه مؤمن به او مىگويد كيستى به خدا سوگند اگر دنيا را به تو مىدادم\r\nپاداش كمكى كه به من كردى نمىشد پاسخ مىدهد كه من همان شادى هستم كه در دنيا به دل برادر\r\nخويش وارد كردى .\r\nباب ( 28 ) ديدار برادران و رنجاندن آنان\r\n1 - پيغمبر ص فرمود هر كه برادر خود را ديدار كند تا وى را رنجه سازد از او بدى خواهد ديد .\r\nباب ( 29 ) نيكى به برادران\r\n1 - أبو عبد الله ع فرمود : مؤمن گاهيكه بميرد شش پيكر به گور او در آيند آنكه صورتى درخشانتر و روئى\r\nزيباتر و بوئى خوشتر و ساختى نيكوتر دارد بالاى سر وى قرار مىگيرد و اگر نكير و منكر بخواهند از\r\nجلو به مؤمن درآيند پيكرى كه در جلو است آنها را مانع مىشود و اگر بخواهند از پشت يا راست يا\r\nچپ يا از پيش پا و يا از بالاى سر درآيند آنكه در پشت يا راست يا چپ يا جلو و يا بالاى سر قرار\r\nگرفته مانع مىگردد : آنگاه پيكرى كه نيكو روى تر و خوشبوتر و زيباتر است به ديگران مىگويد\r\n","description":"","footnote":"","page_name":" 65 ","page_number":65},
  {"content":"\r\n","description":"","footnote":"","page_name":" 66 ","page_number":66},
  {"content":"\r\nخدا شما را پاداش نيك دهاد شماها كيستيد ؟ آنكه در جلو است مىگويد من نمازم و آنكه در پشت سر قرار\r\nگرفت مىگويد من زكاتم وآنكه در طرف راست است مىگويد من روزه ام وآنكه در سمت چپ\r\nقرار گرفت مىگويد من حجم و آنكه برابر پاها قرار گرفت مىگويد من آن نيكى هستم كه به\r\nبرادران خود كرده است پس آنها به وى مىگويند تو كيستى و تو از ما زيباتر و خوشبوترى و ساخت تو از ما\r\nبهتر است وى مىگويد من دوستى محمد صلى الله عليه وآله و خاندان محمدم\r\n2 - أبو عبد الله فرمود : يكى از چيزهائى كه خداوند به مؤمن اختصاص داد اينكه نيكى به برادر را\r\nبه وى آموخت اگر چه اندك باشد و نيكى به فراوانى نيست و اين را خداوند در قرآن بيان فرمود :\r\nآنان اگر چه نيازمند باشند ديگران را بر خود برترى مىنهند سپس فرمود هر كه از بخل خود را\r\nباز دارد از رستگاران خواهد بود . و كسى كه خداوند اين خوى آموخت او را دوست داشته است\r\nو كسى را كه از خداوند دوست بدارد به پاداش وى در روز قيامت بىحساب وفا خواهد كرد سپس امام\r\nبه جميل ( راوى ) فرمود اى جميل اين حديث را به برادرانت بگو چه در آن ترغيبى است به نكوئى .\r\nباب ( 30 ) كوشش در كارهاى برادران\r\n5 - أبو عبد الله ( ع ) فرمود : رفتن مسلمان در پى كار برادر مسلمان خويش از هفتاد طواف در خانه خدا بهتر است\r\n2 - أبو جعفر ( ع ) فرمود : خداوند بزرگوار به موسى وحى كرد : برخى از بندگان من با نكوئى به من\r\nتقرب مىجويند و من آنان را در بهشت حكم قرار مىدهم پس موسى پرسيد پروردگارا آن نكوئى\r\nچيست فرمود اينكه در پى كار برادر مؤمن خويش برود اگرچه انجام نشود .\r\n3 - أبو جعفر ( ع ) فرمود هر كه\r\n","description":"","footnote":"","page_name":" 67 ","page_number":67},
  {"content":"\r\n","description":"","footnote":"","page_name":" 68 ","page_number":68},
  {"content":"\r\nدر پى كار برادر مسلمان خويش برود خداوند هفتاد و پنج هزار فرشته را واميدارد كه بر وى سايه\r\nبگسترانند و گامى بر نمىدارد مگر آنكه خداوند براى او بدان گام حسنه مىنويسد وبهر گام\r\nگناهى از وى محو مىكند و درجه او را بالا مىبرد و گاهى كه آن كار را انجام دهد اجر يك حج\r\nو يك عمره براى او مىنويسد .\r\n4 - أبو عبد الله ( ع ) فرمود : هر كه براى كار برادر مسلمان خويش بكوشد و از آن خشنودى خداوند\r\nرا بخواهد خدا برايش هزار هزار حسنه مىنويسد و خويشان و همسايگان و آشنايان و برادران\r\nاو را و كسانى كه بوى در دنيا نكوئى كردند مىآمرزد روز قيامت كه شود به او مىگويند به دوزخ درآى\r\nو هر كه را از كسانى كه به تو در دنيا نكوئى كردند يافتى باذن خدا بيرون آر مگر اينكه ناصبى باشد .\r\n5 - أبو عبد الله ( ع ) فرمود : هر كه در كار برادر مسلمان خويش بكوشد و در آن جهد كند و خدا\r\nانجام آن را بدست وى قرار دهد خداوند برايش يك حج و يك عمره و اعتكاف و روزه دو ماه در مسجد\r\nحرام مىنويسد و اگر بكوشد ولى خدا نخواهد كه به دست او انجام پذيرد خداوند برايش يك حج و\r\nيك عمره مىنويسد .\r\n6 - أبو عبد الله ( ع ) فرمود : هر كه همراه برادر خويش برود خواه كارش را انجام دهد و خواه ندهد\r\nهمچون كسى خواهد بود كه يك عمره خداى را پرستيده باشد مردى پرسيد پى حاجت برادر خود با وى\r\nبروم و طواف را هم قطع كنم ؟ فرمود آرى .\r\n7 - أبو عبد الله ( ع ) فرمود : براى كسى كه پى كار برادر مسلمان خويش مىرود ده حسنه نوشته مىشود\r\nو ده گناه از او محو مىگردد و ده درجه بالا برده مىشود راوى گفت همينقدر مىدانم كه امام تا بدينجا\r\nرساند كه اين كار با آزاد كردن ده برده برابر است و از اعتكاف در مسجد حرام برتر مىباشد .\r\n","description":"","footnote":"","page_name":" 69 ","page_number":69},
  {"content":"\r\n","description":"","footnote":"","page_name":" 70 ","page_number":70},
  {"content":"\r\n8 - أبو الحسن ( ع ) فرمود : خداوند بندگانى دارد در روى زمين كه در انجام كارهاى مردم مىكوشند\r\nو آنان در روز قيامت ايمن مىباشند و هر كه مؤمنى را خرسند سازد خداوند در روز قيامت او را\r\nخوشدل خواهد ساخت .\r\n9 - أبو عبد الله ( ع ) فرمود : هر كه براى انجام كارى همراه مردم برود ولى خيرخواهى نكند با خدا\r\nو رسول خيانت كرده است .\r\n10 - صفوان جمال گويد نزد ابى عبد الله ( ع ) بودم مردى مكى ميمون نام در آمد و از نداشتن\r\nكرايه شكايت نمود امام به من فرمود برخيز و به برادرت كمك كن پس برخواستم و خداوند مشكل را\r\nآسان فرمود و كرايه او داده شد پس به مجلس بازگشتم امام به من فرمود درباره كار برادرت چه\r\nكردى ؟ گفتم خداوند آن را انجام فرمود پدر و مادرم فداى تو باد پس فرمود آگاه باش اگر تو به برادر\r\nمسلمانت كمك كنى نزد من بهتر است از اينكه يك هفته در خانه خدا طواف نمائى آنگاه فرمود مردى\r\nنزد حسن بن على ( ع ) آمد و گفت پدر و مادرم فداى تو مرا در انجام كارى يارى ده پس امام موزه\r\nدر پاى كرد و با او رفت و به حسين ( ع ) گذشت در حالى كه ايستاده بود و نماز مىگذارد پس بدان مرد فرمود\r\nكجا بودى و چرا از حسين ع حاجت نخواستى گفت پدر و مادرم فداى تو از او خواستم ولى گفته شد\r\nكه وى معتكف است پس حسن ( ع ) فرمود اگر او ترا كمك مىكرد برايش از اعتكاف يك ماه بهتر بود\r\n11 - أبو الحسن ( ع ) فرمود : خداى را در روى زمين بندگانى است كه پى كارهاى مردم مىروند و آنانند\r\nكه در روز قيامت ايمن مىباشند .\r\n12 - أبو عبد الله ( ع ) فرمود : خداوند مىگويد آفريدگان من عيال من هستند و كسانى را بيشتر\r\nدوست دارم كه به كارهاى آنها بيشتر بپردازند و بهتر اصلاح كنند و در حاجتهاى آنان بيش بكوشند .\r\n","description":"","footnote":"","page_name":" 71 ","page_number":71},
  {"content":"\r\n","description":"","footnote":"","page_name":" 72 ","page_number":72},
  {"content":"\r\n13 - أبو عبد الله ( ع ) فرمود : اگر كسى پى كار برادر مؤمن خويش برود و آن را انجام كند برابر يك حج\r\nو يك عمره ثواب خواهد داشت و اگر او بكوشد ولى نيانجامد ثواب يك عمره خواهد داشت .\r\nباب ( 31 ) ثواب وا گرداندن معامله به درخواست برادر\r\n1 - أبو عبد الله ( ع ) فرمود : اگر مسلمانى در خريد پشيمان شود و از برادر مسلمان خود فسخ كردن آن\r\nمعامله را بخواهد و او هم بپذيرد خداوند از لغزشش در روز قيامت در مىگذرد .\r\nباب ( 32 ) آزمايش برادران\r\n1 - أبو عبد الله ( ع ) فرمود : كسى را دوست مشمار بلكه آشنايش بنام مگر اينكه وى را با سه خصلت\r\nبيازمائى كه او را به خشم بياورى و بنگرى آيا خشم او را از حق به باطل مىبرد ؟ و با او سفر كنى ، و او را\r\nبا درهم و دينار بيازمائى .\r\nباب ( 33 ) اطمينان به برادران\r\n1 - كسى كه به گرو بيشتر اعتماد كند تا به برادر خداوند از وى بيزار است .\r\nباب ( 34 ) صداقت در برادرى\r\n1 - رسول خدا فرمود : اگر كسى برادر مسلمان خويش را دوست بدارد از نام او و نام پسر و قبيله و عشيره\r\nاو بايد بپرسد زيرا اين گونه پرسش از حقوق واجب است و لازمه صداقت در برادرى است و اگر نه\r\nآشنائى احمقانه خواهد بود .\r\n","description":"","footnote":"","page_name":" 73 ","page_number":73},
  {"content":"\r\n","description":"","footnote":"","page_name":" 74 ","page_number":74},
  {"content":"\r\nباب ( 35 ) كوشش در كارهاى برادران بى نيت\r\n1 - أبو عبد الله عليه السلام فرمود : كسى كه با گروهى براى حاجتى همراه شود ولى صداقت به خرج ندهد\r\nبا خدا و رسول خيانت كرده است .\r\n2 - أبو عبد الله عليه السلام فرمود : هر كه در كار برادر خويش بى نيت بكوشد و دربند انجام آن نباشد\r\nجايگاه او در آتش خواهد بود .\r\nباب ( 36 ) خوار ساختن برادران\r\n1 - پيغمبر فرمود : كه خدا مىفرمايد من با كسى كه بنده مؤمن مرا خوار بدارد در جنگ مىباشم و من\r\nدر كمك به دوستان خود بيشترين شتاب را خواهم كرد و در هيچ كارى و در هيچ چيزى كه ايجاد مىكنم\r\nترديدى به من دست نمىدهد بمانند ترديدى كه در مردن بنده مؤمن من بر من عارض مىشود من\r\nديدار او را دوست دارم و او را از مرگ بد مىآيد و از آن وى را منصرف مىسازم ولى او مرا مىخواند\r\nو من هم اجابت مىكنم و از من درخواست مىكند و به او مىبخشم و اگر هم در دنيا جز يك تن از بندگان\r\nمؤمن من نماند از همه آفريد گان ديكر خود بى نياز خواهم بود و طورى مىكنم كه به اتكاء ايمان\r\nخود هيچ نهراسد و به كسى پناه نبرد .\r\nباب ( 37 ) معطر كردن برادر\r\n1 - أبو عبد الله ( ع ) فرمود : كسى كه از روى احترام مسلمانى را معطر كند خداوند روز قيامت براى\r\nاو برابر هر موئى نورى مىنويسد .\r\nباب ( 38 ) دوست داشتن برادران\r\n1 - أبو عبد الله ( ع ) فرمود : از جمله ديندارى مرد دوستى او است با برادران خود .\r\n","description":"","footnote":"","page_name":" 75 ","page_number":75},
  {"content":"\r\n","description":"","footnote":"","page_name":" 76 ","page_number":76},
  {"content":"\r\nباب ( 39 ) دشنام به برادران\r\n1 - پيغمبر فرمود : خبر دهم شما را به چيزى كه از زنا بدتر است ؟ ريختن آبروى برادر .\r\n2 - امام رضا ( ع ) فرمود : مردى كه به برادر خود راست مىگويد و از آن زيانى به او مىرسد نزد خدا\r\nدروغگو بشمار مىآيد و مردى كه به برادر خود دروغ بگويد و از آن سود وى را بخواهد نزد خدا\r\nراستگو بشمار است .\r\nباب ( 40 ) دعا درباره برادران\r\n1 - أبو عبد الله ( ع ) : فرمود چهار كسند كه دعاى آنان بر آورده است ، پيشواى داد گرى كه درباره پيروان\r\nخود دعا كند ، و برادرى كه درباره برادر خود در غياب دعا نمايد و خداوند فرشته اى را مىگمارد كه بگويد\r\nهمان را كه براى برادر خواستى به تو نيز داده مىشود ديگر پدر براى فرزند چهارم دعاى مظلوم\r\nكه خداوند مىگويد به شكوه و بزرگوارى خود سوگند مىخورم كه اگر چه زمانى هم بگذرد\r\nداد تو را خواهم داد .\r\n2 - أبو عبد الله ( ع ) فرمود : سه كسند كه روز قيامت زير سايه عرش خدا مىباشند : مردى كه براى برادر\r\nخويش هر آنچه براى خود مىخواهد بخواهد ، و مردى كه امرى به او در رسد و گامى پيش يا پس نگذارد\r\nتا اينكه بداند از آن خداوند خشنود است يا آن را ناخوش مىدارد ، و مردى كه از مردم هيچ عيب\r\nنگيرد مگر اينكه بداند خود عيب آن را ندارد چه تا عيبى از خود رفع كند عيب ديگرى در خويش خواهد داشت .\r\n","description":"","footnote":"","page_name":" 77 ","page_number":77},
  {"content":"\r\n","description":"","footnote":"","page_name":" 78 ","page_number":78},
  {"content":"\r\nباب ( 41 ) مهربانى به برادران\r\n1 - پيغمبر فرمود : هر كس از امتان من كه درباره برادر دينى خويش مهر بورزد خداوند خدام بهشت\r\nرا به خدمت او خواهد گماشت .\r\n2 - معصوم ( ع ) فرمود : كسى كه به برادر خود خوشباش گويد خداوند درباره او خواهد نوشت :\r\nخوش باش تا روز قيامت .\r\nباب ( 42 ) پوشانيدن برادران\r\n1 - أبو عبد الله ( ع ) فرمود : كسى كه به برادر خود پوشاك زمستانى يا تابستانى درپوشد بر خداوند است كه\r\nاز جامه هاى بهشتى بر او بپوشاند و سختى هاى مرگ را بر او آسان كند و گور وى را گشاده سازد\r\nو فرشتگان را وادارد هنگام بيرون آمدن از گور به وى رسند و مژده دهند چنان كه خداوند فرمود\r\nفرشتگان به آنان در مىرسند و مىگويند مترسيد و اندوهگين نباشيد و به همان بهشتى كه به شما نويد\r\nداده اند بهره مند شويد . هر كه از روى خوشخوئى برادر خويش را گرامى دارد خداوند آنچه\r\nكه در آغاز تا انجام در اين جهان است از پوششهاى بهشتى براى وى خواهد نوشت و به رياكاران\r\nشبيه نبوده بلكه به كريمان ماند .\r\nپيغمبر صلى الله عليه و آله فرمود هر كه به برادر مسلمان خويش به بدى اشاره كند فرشتگان بر او لعنت مىكنند\r\nتا اينكه غمگينش سازند .\r\nباب ( 43 ) كسانى كه از برادرى با آنها بايد پرهيز كرد\r\n1 - على ( ع ) فرمود سزاوار است كه مسلمان از برادرى با دروغگو بپرهيزد چه وى دروغ مىگويد و اگر\r\nهم راست بگويد باورش نمىدارند\r\n2 على ( ع )\r\n","description":"","footnote":"","page_name":" 79 ","page_number":79},
  {"content":"\r\n","description":"","footnote":"","page_name":" 80 ","page_number":80},
  {"content":"\r\nبالاى منبر كوفه فرمود : اى گروه مسلمانان بايستى مسلمان با مسلمانان برادرى كند نه با بزه كار\r\nو بىخرد و دروغگو چه بزه كار كردار خويش را به چشم تو مىآرايد و واميدارد كه تو هم چنان كنى\r\nو در كار دين و دنيا به تو كمك نخواهد كرد پس آمد و رفت او با تو براى تو ننگ است و بىخرد\r\nاز كسى پيروى نمىكند و نمىتواند بدى را از تو دور سازد و گاهى مىخواهد به تو سودى رساند\r\nولى ضرر مىزند دوريش براى تو از نزديكى وى بهتر است و خاموشى وى از گفتارش نيكوتر و\r\nمردن وى از زيستن برتر مىباشد .\r\nاما دروغگو زيست تو با او گوارا نخواهد بود و دشمنى برايت بهم مىرساند و كينه تو را در دلها جاى\r\nمىدهد و راز تو را آشكار مىسازد و گفتار تو را باز مىگويد و سخنان مردم را به مردم خواهد گفت .\r\n3 - أبو جعفر ( ع ) فرمود : با چهار كس دوستى و برادرى نكن : بى خرد و بخيل و ترسو و دروغگو :\r\nاما بىخرد مىخواهد به تو سودى رساند ولى زيانش به تو خواهد رسيد\r\nاما بخيل از تو مىستاند و به تو نمىدهد\r\nاما ترسو از تو و پدر و مادر خويش مىهراسد\r\nاما دروغگو راست مىگويد ولى باورش نمىدارند .\r\n4 - از مردى نزد ابى عبد الله ( ع ) ياد كردند كسى از وى عيب گرفت امام فرمود تو كجا و برادر كامل كجا\r\nو كدام مرد است كه از همه عيوب پاكيزه باشد .\r\n5 - أبو عبد الله ( ع ) فرمود : از چه زيست مىكنى ( راوى ) گفت دو غلام دارم و دو شتر امام فرمود با\r\nبرادران خود با آنها داد و ستد كن چه اگر سودت ندهند زيانى به تو نخواهند رسانيد .\r\n","description":"","footnote":"","page_name":" 81 ","page_number":81},
  {"content":"\r\n","description":"","footnote":"","page_name":" 82 ","page_number":82},
  {"content":"\r\n6 - أبو عبد الله ( ع ) فرمود : به برادر خود اينقدرها اطمينان نكن چه اگر شتاب زدگى كنى به سختى\r\nدچار خواهى شد .\r\n7 - أبو عبد الله ( ع ) فرمود : چرا با يكديگر دشمنى مىكنيد اگر چيزى درباره برادر خود شنيديد\r\nبوى بگوئيد و از وى بپرسيد اگر گفت چنين كارى نكردم باور داريدوا گر تصديق كرد توبه اش دهيد .\r\n8 - أبو عبد الله ( ع ) فرمود : اگر از برادرت چيزى به تو گفتند واو انكار كرد از وى بپذير چه همين\r\nانكار توبه وى است .\r\n9 - أبو عبد الله ( ع ) فرمود : اگر از برادرت چيزى به تو گفتند و چهل گواه هم گفته باشند كه از وى\r\nشنيده ايم ولى او بگويد كه نگفتم از وى بپذير .\r\n10 - أبو عبد الله ( ع ) فرمود : از خودت درباره برادرت آن اندازه بخشش مكن كه زيان تو بيشتر\r\nاز سود او باشد .\r\n11 - أبو عبد الله ( ع ) فرمود : روزگارى براى مردم خواهد آمد كه چيزى ناياب تر از برادر همدم\r\nو اندوختن يك درهم حلال نباشد .\r\n\r\n","description":"","footnote":"","page_name":" 83 ","page_number":83}
  ]