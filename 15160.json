[
  {"content":"\r\n\r\nدروس هيئت\r\nو ديگر رشته هاى رياضى\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nموضوع :\r\nهيئت ونجوم : 1\r\nگروه مخاطب :\r\n- تخصصى ( طلاب ، دانشجويان ، پژوهشگران واساتيد حوزه و دانشگاه )\r\nشماره انتشار كتاب ( چاپ اول ) : 236\r\nمسلسل انتشار ( چاپ اول و باز چاپ ) : 3923\r\nكتاب هاى آية الله حسن زاده آملى / 8\r\nحسن زاده آملى ، حسن ، 1307 -\r\nدروس هيئت و ديگر رشته هاى رياضى / حسن حسن زاده آملى . - قم : مؤسسه بوستان كتاب ( مركز چاپ و نشر دفتر تبليغات اسلامى حوزه علميه قم ) : 13 -\r\nج . : مصور . - ( مؤسسه بوستان كتاب : 236 - كتاب هاى آية الله حسن زاده آملى ؛ 9 ) ( هيئت و نجوم ؛ 1 ) .\r\n8500 تومان : ( ج . 1 ) 0 - 666 - 371 - 964 - isbn . - ( دوره ) 4 - 684 - 371 - 964 - 978 isbn\r\nفهرست نويسى براساس اطلاعات فيپا .\r\nص . ع . به انگليسى ayatollah hasan - e hasan - zadeh - yc amoil lessons of astronmy and othcr mathematical disciplines\r\nكتاب نامه .\r\nچاپ چهارم : 1387 .\r\n1 . نجوم اسلامى . 2 . رياضيات اسلامى . الف . دفتر تبليغات اسلامى حوزه علميه قم . مؤسسه بوستان كتاب . ب . عنوان .\r\n4 ر 5 ح / 23 qb\r\n520\r\n1387\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nدروس هيئت\r\nو ديگر رشته هاى رياضى\r\nجلد اول\r\nآية الله حسن حسن زاده آملى\r\nبوستان كتاب\r\n1387\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nبوستان كتاب\r\nدروس هيئت و ديگر رشته هاى رياضى / ج 1\r\nنويسنده : آية الله حسن حسن زاده آملى\r\nناشر : مؤسسه بوستان كتاب ( مركز چاپ و نشر دفتر تبليغات اسلامى حوزه علميه قم )\r\nچاپ وصحافى : چاپخانه مؤسسه بوستان كتاب * نوبت چاپ : چهارم / 1387\r\nشمارگان : 1000 * بها : 8500 تومان\r\nتمامى حقوق c محفوظ است\r\nprinted in the islamic republis of iran\r\nدفتر مركزى : قم خيابان شهدا ( صفائيه ) ، ص پ 917 ، تلفن : 7 - 7742155 ، نمابر : 7742154 ، تلفن پخش : 7743426\r\nفروشگاه مركزى : قم ، چهار راه شهدا ( عرضه 12000 عنوان كتاب با همكارى 170 ناشر )\r\nفروشگاه شمارهء 2 : تهران خيابان فلسطين جنوبى ، دست چپ كوچه دوم ( پشن ) ، تلفن : 66360735\r\nفروشگاه شمارهء 3 : مشهد ، چهار راه خسروى ، مجتمع ياس ، جنب دفتر تبليغات اسلامى شعبه خراسان رضوى ، تلفن : 2233672\r\nفروشگاه شمارهء 4 : اصفهان ، چهار راه كرمانى ، جنب دفتر تبليغات اسلامى شعبه اصفهان ، تلفن : 2220370\r\nفروشگاه شمارهء 5 : اصفهان ، ميدان انقلاب ، جنب سينما ساحل ، تلفن : 2221712\r\nفروشگاه شماره 6 ( ويژه جوانان ) : قم ، ابتداى خيابان شهدا ، تلفن 7739200\r\nپخش پكتا ( پخش كتب اسلامى وانسانى ) ، تهران ، خ حافظ ، نرسيده به چهار راه كالج ، نبش كوچه بامشاد ، تلفن 88940303\r\nنمايندگى هاى فروش كتاب مؤسسه در داخل وخارج كشور ( ضميمه برگه نظر خواهى آثار انتهاى كتاب )\r\nدريافت پيام كوتاه ( sms ) : 10002155\r\nجديدترين آثار مؤسسه وآشنايى بيشتر با آن در وب سايت :\r\nhttp : / / www . bustaneketab . com\r\nباقدردانى از همكارانى كه در توليد اين اثر نقش داشته اند :\r\nاعضاى شوراى بررسى آثار * دبير شوراى كتاب : جواد آهنگر * سر ويراستا : ابوالفضل طريقه دار * چكيدهء عربى : سهيله خائفى * چكيدهء انگليسى : عبدالمجيد مطوريان * فيپا : مصطفى محفوظى * حروف نگارى و صفحه آرا : احمد مؤتعنى * طراح جلد : امير عباس رجبى * مدير توليد : عبدالهادى اشرفى * آماده سازى : حميد رضا تيمورى * سفارشات چاپ : امير حسين مقدم منش و ساير همكاران * امور چاپ : على عليزاده ، مجيد مهدوى و ساير همكاران ليتوگرافى ، چاپ وصحافى .\r\n* رئيس مؤسسه\r\nسيد محمد كاظم شمس\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nبِسْمِ اللَّهِ الرَّحْمنِ الرَّحِيمِ\r\nالحمد لله رب العالمين\r\n إِنَّا لا نُضِيعُ أَجْرَ مَنْ أَحْسَنَ عَمَلًا \r\n( سوره كهف ، آيه 31 )\r\nاين كتاب خوشه هائى است از خرمن معارف استاد اعظم ، طود تحقيق و تفكير ، آيت بزرگ علم و دين ، علامه زاهد ذوالفنون ، الذى عزفت نفسه عن الدنيا و ما فيها فتساوى عنده حجرها و ذهبها ، معلم عصره آية الله العظمى الحاج ميرزا ابوالحسن الشعرانى افاض الله سبحانه علينا من بركات انفاسه النفيسة القدسية كه به مناسبت ذكراى بيستمين سال ارتحال آن جناب به روضه رضوان ، به پيشگاه والاى ارباب دانش و بينش تقديم مى گردد .\r\n27 رجب الاصب 1413 هق / 1371 11 1 هش\r\nقم حسن حسن زاده آملى\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nتمثال مبارك مرحوم آيه الله العظمى حاج ميرزا ابوالحسن شعرانى متوفاى شوال 1393 ه ق\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n\r\nفهرست موضوعات\r\nديباچه : 13\r\nدرس 1 :\r\nقطر ، و دائره عظيمه و صغيره 15\r\nدرس 2 :\r\nتقسيم دائره 16\r\nدرس 3 :\r\nحركت و اقسام آن 18\r\nدرس 4 :\r\nدائره معدل النهار 20\r\nدرس 5 :\r\nدائره منطقة البروج 22\r\nدرس 6 :\r\nمنطقة البروج و مدارات عرضى 24\r\nدرس 7 :\r\nنقطه اعتدال ربيعى و خريفى 26\r\nدرس 8 :\r\nدائره ماره به اقطاب اربعه 28\r\nدرس 9 :\r\nميل كلى 30\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nدرس 10 :\r\nدائره ميل 33\r\nدرس 11 :\r\nدائره عرض 35\r\nدرس 12 :\r\nپيرامون ميل 36\r\nدرس 13 :\r\nطول كوكب 39\r\nدرس 14 :\r\nتقسيم كره به بروج 41\r\nدرس 15 :\r\nارقام بروج و كواكب 43\r\nدرس 16 :\r\nدائره افق 46\r\nدرس 17 :\r\nدائره افق 50\r\nدرس 18 :\r\nافق حسى كه آن را افق رؤيت و افق مرئى و شعاعى نيز گويند 52\r\nدرس 19 :\r\nافق ترسى 54\r\nدرس 20 :\r\nخط استواء ( دائره استواء ، دائره استواء ارضى ) 58\r\nدرس 21 :\r\nدائره نصف النهار 61\r\nدرس 22 :\r\nخط اعتدال و زوال 63\r\nدرس 23 :\r\nو تد السماء و وتدالارض 66\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nدرس 24 :\r\nطالع و شرف و هبوط كواكب 69\r\nدرس 25 :\r\nوجه تسميه دائره نصف النهار 73\r\nدرس 26 :\r\nفلك هيوى و عرض بلد 76\r\nدرس 27 :\r\nدائره ارتفاع 80\r\nدرس 28 :\r\nدائره اول السموت ، يا دائره مشرق و مغرب ، يا الدائره التى لاسمت لها . . . 82\r\nدرس 29 :\r\nدائره وسط سماء رؤيت ، يا دائره عرض اقليم رؤيت 85\r\nدرس 30 :\r\nطول و عرض بلاد 89\r\nدرس 31 :\r\nطول و عرض بلاد 93\r\nدرس 32 :\r\nتحصيل عرض بلد 97\r\nدرس 33 :\r\nتحصيل عرض بلد 100\r\nدرس 34 :\r\nتحصيل عرض بلد 103\r\nدرس 35 :\r\nتحصيل عرض بلد 106\r\nدرس 36 :\r\nتحصيل عرض بلد 115\r\nدرس 37 :\r\nتحصيل عرض بلد 121\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nدرس 38 :\r\nتحصيل عرض بلد 127\r\nدرس 39 :\r\nتحصيل عرض بلد 131\r\nدرس 40 :\r\nطول بلد و مبدأ طول 144\r\nدرس 41 :\r\nطول بلد 151\r\nدرس 42 :\r\nطول جغرافيائى بلاد و مبدأ آن 157\r\nدرس 43 :\r\nطول بلاد و مبدأ طول 162\r\nدرس 44 :\r\nمسائلى در پيرامون طول و عرض بلاد 168\r\nدرس 45 :\r\nتمرين در طول جغرافيائى بلاد 180\r\nدرس 46 :\r\nمطالبى در طول جغرافيائى بلاد بعنوان تمرين و مزيد استبصار 190\r\nدرس 47 :\r\nقبة الارض ( قبه اژين ، وسط الارض ) 200\r\nدرس 48 :\r\nقبة الارض 208\r\nدرس 49 :\r\nقبة الارض و دحوالارض 218\r\nدرس 50 :\r\nقبة الارض و دحوالارض 224\r\nدرس 51 :\r\nفرق علم تنجيم و علم هيئت و تقسيم اقاليم 234\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nدرس 52 :\r\nارض قرآنى و كره ارض 245\r\nدرس 53 :\r\nتحصيل سمت حقيقى قبله در دو روز 257\r\nدرس 54 :\r\nاعدل بقاع 269\r\nدرس 55 :\r\nكرويت ارض : 277\r\nدرس 56 :\r\nنسب دوائر با يكديگر 286\r\nدرس 57 :\r\nهيئت مجسم 306\r\nدرس 58 :\r\nحركت و سكون ارض 314\r\nدرس 59 :\r\nنظم و نضد ثوابت و سيار 318\r\nدرس 60 :\r\nتشريح افلاك بر مبناى هيئت مجسمه 330\r\nدرس 61 :\r\nافلاك كلى و جزئى 341\r\nدرس 62 :\r\nاختلاف منظر و انكسار نور 371\r\nدرس 63 :\r\nقوس سعه مشرق و مغرب 424\r\nدرس 64 :\r\nقوس تعديل النهار كوكب 433\r\nدرس 65 :\r\nمطالع و طوالع ، مغارب و غوارب 443\r\n\r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\nبسم الله الرحمن الرحيم\r\nالحمد لله رب العالمين\r\n\r\nديباچه\r\nسپاس آفريننده گردان سپهر را كه ماده و مهر را بر چهره ميناى زيباى آن بسان دو عقربه صفحه ساعت نما ، معيار معرفت سمت قبله و آيت كسب و كار و ميزان ماه و سال و تاريخ روزگار گردانيده است .\r\n هُوَ الَّذِي جَعَلَ الشَّمْسَ ضِياءً وَ الْقَمَرَ نُوراً وَ قَدَّرَهُ مَنازِلَ لِتَعْلَمُوا عَدَدَ السِّنِينَ وَ الْحِسابَ ما خَلَقَ اللَّهُ ذلِكَ إِلَّا بِالْحَقِّ يُفَصِّلُ الْآياتِ لِقَوْمٍ يَعْلَمُونَ  ( يونس 7 ) .\r\nو داراى درودش بر فرستادگانش بويژه بر خاتم پيمبران و دودمانش كه شاخص بى مثال و بى زوال افق اعلاى كعبه جم‌ال و جلال اويند .\r\n  يا أَيُّهَا النَّبِيُّ إِنَّا أَرْسَلْناكَ شاهِداً وَ مُبَشِّراً وَ نَذِيراً وَ داعِياً إِلَى اللَّهِ بِإِذْنِهِ وَ سِراجاً مُنِيراً   ( احزاب 47 ) .\r\nو بر همه ياران و ياوران و پيروانشان كه ثوابت و سيارات فروزان آسمان دانش و بينش اند .  وَ عَلاماتٍ وَ بِالنَّجْمِ هُمْ يَهْتَدُونَ  ( النحل 17 ) .\r\nو بعد همى گويد حسن حسن زاده آملى كه اين كتاب مستطاب دروسى در دانش گرانقدر هيئت و ديگر رشته هاى ارزشمند رياضى است كه هر دانشمند دينى را بدان نياز است ازيرا كه بيانگر آيات و روايات وقت و قبله و هلال است ، و دستور استوار خط سمت قبله و اعتدال و زوال . علاوه اين كه حاوى معارفى است كه ينابيع آب حياتند ، و حائز\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nمطالبى كه مصابيح فراراه وادى ظلمات .\r\nتدريس آن در جمع پريشانى به روزهاى پنجشنبه و جمعه سال تحصيلى حوزه علمى قم اختصاص يافت ، چنان كه تصنيف آن نيز همزمان تدريس در پنجشنبه بيستم محرم 1407 هق / 1365 7 3 هش آغاز گرديد ، اميد است كه به تاييد و توفيق الهى بدان شيوه شايسته و روش بايسته كه خواسته نگارنده است انجام يابد ، بار خدايا اينچنين بادا .\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n\r\nدرس 1 : قطر ، و دائره عظيمه و صغيره\r\nچون كره بر نفس خود حركت كند و يا فرض حركت آن شود ، هر نقطه اى كه بر محيط آن فرض شود بدين حركت استدارى كه اوضاع آن نسبت به جز او مبدل مى گردد ، بعد از تمامى دوره دائره اى تامه رسم كند ، مگر دو نقطه متقابل كه دو قطب كره و دو قطب حركت اند .\r\nو خطى مستقيم كه و اصل ميان دو قطب است قطرى است كه آن را محور گويند و آن نيز ساكن است كه كره بر آن مى گردد . و قطر آن خط م‌ستقيم است كه بمركز دائره يا كره بگذرد .\r\nو هر دو نقطه متقابل دو طرف قطرى از اقطار كره را دو نقطه متقاطر گويند پس دو قطب حركت و يا دو قطب كره دو نقطه متقاطر خواهند بود .\r\nو آن دوائر مرتسمه از نقاط مفروضه را مدارات آن نقاط گويند . و از آنها به نحو اطلاق تعبير به مدارات مى كنند . و دو قطب كره را در دو قطب هر يك از اين مدارات مى گويند .\r\nو اين دوائر يا با يكديگر متحد باشند و يا متوازى . و دو خط متوازى خواه مستدير و خواه مستقيم آن باشند كه بعد ميان آن دو به يك اندازه باشد . يعنى هر نقطه اى كه بر يكى از آن دو فرض كنند ، بعد همه از آن خط ديگر برابر باشد .\r\nاز اين دوائر فقط يك دائره عظيمه است كه بر مركز كره مى گذرد ، و بعد او از قطبين مساوى است ، و آن را منطقه كره گويند ، بدين نظر كه منطقه كمربند است و آن دائره بر ميان كره گذرد . و دوائر ديگر را صغيره گويند .\r\n\r\n","description":"","footnote":"","page_name":" 15 ","page_number":15},
  {"content":"\r\n\r\n\r\nدرس 2 : تقسيم دائره\r\nمحيط دائره را خواه عظيمه و خواه صغيره به 360 قسم متساوى قسمت كنند ، و هر قسم را جزء و درجه خوانند ، و نيز هر درجه را به 60 قسم متساوى قسمت كنند و هر قسم را دقيقه گويند . و هر دقيقه را به 60 قسم متساوى و هر قسم را ثانيه گويند . و هكذا هر ثانيه را به 60 ثالثه ، و ثالثه را به 60 رابعه ، و رابعه را به 60 خامسه تا بدان قدر كه حاجت افتد .\r\nهر خط مستقيم كه دائره را به دو پاره كند ، آن را وتر گويند . و هر پاره دائره را قوس گويند . و هر گاه وتر به مركز دائره بگذرد ، قطرى از اقطار دائره بود .\r\nمقدار درجات و دقائق و ديگر اقسام ياد شده هر قوس ، مقدر زواياى مركزى دائره است . مثلا زاويه اى كه 15 درجه است معنى آن اين است كه قوس آن 15 درجه است . به اين بيان راس زاويه را كه نقطه تقاطع دو خط است مركز قرار دهيم و دائره اى بر آن رسم كنيم ، قوسى از اين دائره كه در برابر زاويه است مقدار ( شكل شماره 1 )\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nآن زاويه است چون قوس ا ح كه مقدار زاويه ا ب ح است .\r\nدر نام بردن زاويه ، حرف زاويه را در وسط قرار مى دهند چون تعبير مذكور .\r\nزاويه را به فارسى كنج و گوشه گويند و آن از احاطه دو خط خواه مستقيم و خواه غير مستقيم پيدا شود و اين زاويه مسطحه بود . و يا از احاطه يك سطح ، يا زياده از يك سطح به جسم پيدا شود ، و اين زاويه مجسمه بود . چنان كه در داخل راس مخروط مستدير از احاطه يك سطح ، و كنجهاى خانه از احاطه چند سطح زاويه مجسمه حاصل شود .\r\nمتمم هر قوس را تا نود درجه تمام آن قوس ، و تا 180 درجه كمال آن گويند . و نياز به ثانى كم افتد ، و استعمال دائره و رائج بروجه اول است .\r\nقدماء جسم را مركب و بسيط ، و بسيط را عنصرى و فلكى يافته اند . مركب آنست كه از اجسام مختلفة الطبائع فراهم آمده باشد . عنصرى خاك و آب و هوا و آتش است . و فوق آنها فلكى . اجسام فلكى را اجرام اثيرى و علوى و عالم علوى گويند . و عنصرى را عالم سفلى و عالم كون و فساد ، و بيشتر اطلاق اجرام بر فلكى ، و اجسام بر عنصرى كنند .\r\nچنان كه اثير را بر كره نار .\r\nو جسم مركب اگر مدتى معتدبه ، حفظ صورت خود كند آن را تام خوانند چون معدنيات و حيوانات و نباتات . و الا غير تام چون كائنات الجور از قبيل هاله و داره و قوس و قزح و ابر و ميغ ، هاله را به فارسى خرمن ماه گويند ، و داره خرمن آفتاب است .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\n\r\nدرس 3 : حركت و اقسام آن\r\nحركت خواه فلكى و خواه غير فلكى ، به بسيطه و مختلفه منقسم مىشود . و لكن به اقتضاى بحث منظور حركت فلكى است . حركت بسيطه را حركت متشابهه نيز گويند .\r\nحركت بسيطه آن بود كه هر نقطه مفروضه كه به آن حركت متحرك باشد ، گرد مركز آن فلك متحرك در ازمنه متساويه زواياى متساويه احداث كند . و بعبارت ديگر از محيط آن فلك در ازمنه متساويه قسى متساويه قطع كند . و زواياى ياد شده از توهم خطوط خارجه از دو طرف قسى متساويه در مركز فلك متحرك حاصل مى شوند . و در درس دوم دانسته شده است كه مقدار درجات و دقائق محيط هر دائره مقدر زواياى مركزى آن دائره است ( شكل شماره 2 ) .\r\nچون قوسهاى اب ب ح ح د و يا زواياى ا ه ب ب ه ح ح ه د و مختلفه آن بود كه نه اينچنين باشد .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nو باز حركت به مفرده و مركبه منقسم شود . مفرده آن باشد كه از يك فلك صادر شود . و مركبه آن بود كه زياده از يك فلك صادر شود .\r\nهر حركت مفرده ، بسيطه است و اما هر بسيطه مفرده نيست . و هر حركت مختلفه مركبه است و اما هر مركبه مختلفه نيست .\r\nنخستين حركتى كه مى يابيم ، حركت اجرام علوى از مهر و ماه و ستارگان است كه به ظاهر در نظر ما از مشرق بسوى مغرب به حركت استدارى در حركت اند ، و اين حركت را در علم هيات و نجوم ، حركت اولى گويند .\r\nاين حركت را چنان مى بينيم كه گويا عالم همه يك كره است مركزش مركز كره زمين و يك سطح مستدير به همه محيط چنان كه هر خطى كه از مركز زمين بدان سطح كشند همه متساوى باشند كه انصاف اقطارند .\r\nچون حركات اجرام علوى را بايد نسبت با كره زمين كه در آن زندگى مى كنيم تحصيل كنيم ، ناچار بايد همين حركت اولى را كه همه ستارگان بدين حركت دور سر ما مى گردند ملاك قرار دهيم . مثلا در يك وقت مفروض روز مى خواهيم بدانيم كه از زمان طلوع شمس تا آن وقت چند ساعت است ؟ بايد قوس سير شمس را بدست آوريم و از اين قوس زمان مطلوب را ، هر چند در واقع حركت اولى از حركت وضعى زمين بسوى مشرق بوده باشد .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\n\r\nدرس 4 : دائره معدل النهار\r\nمنطقه حركت اولى را كه از دوائر عظام است ، دائره معدل النهار گويند . و به اطلاق معدل النهار و به تخفيف معدل نامند و از آن تعبير به منطقه فلك اعلى و اعظم ، و منطقه فلك نهم نيز كنند . چنان كه آن را دائره استواى سماوى ، و دائره اعتدال هم خوانند . و فلك نهم را در طبيعيات فلسفه ، محدد الجهات دانند . و اشهر جهت بنات النعش صغرى نزديك كوكب جدى است لذا اين كوكب را كوكب قطبى گويند ، و ديگرى را قطب جنوبى كه مقابل و مقاطر او در زير زمين است .\r\nو خط مستقيمى كه در ميان آن دو قطب رسم شود كه بمركز عالم كه مركز زمين است بگذرد ، آن را خط محور عالم خوانند .\r\nم‌عدل النهار همه عالم را به دو نيمه كند : يك نيمه در جانب شمال ، و يك نيمه در جانب جنوب ، و مركز او مركز عالم باشد .\r\nهر نقطه اى كه در شمال و جنوب معدل فرض كنند آن را در يك شبانه روز به حركت اولى مدارى حادث شود . اين مدارات را مدارات يومى گويند . و مدارات ميول نيز نامند . اين مدارات دوائر صغارند چنان كه در درس اول گفته آمد . پس همه موازى معدل النهاراند ، و دو قطب همه همان قطبين معدل است . و مركز همه بر محور باشد .\r\nو هر گاه نقطه مفروضه را كوكبى فرض كنند ، از مدارات مركز كوكب آنچه\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nفوق الارض باشد قوس النهار آن كوكب گويند ، و آنچه تحت الارض باشد قوس الليل او .\r\nيك شبانه روز را از دوره حركت اولى كه 360 درجه است به 24 ساعت مستوى قسمت كرده اند كه هر پانزده درجه فلكى يك ساعت زمانى ، و هر يك درجه فلكى چهار دقيقه زمانى است و گاهى اطلاق زمان بر اجزاى معدل كنند از قبيل اطلاق سبب به اسم مسبب ، و يا اطلاق حال بر محل وى . قطب نزديك جدى را بدين سبب شمالى گويند كه در جهت شمال مستقبل به مشرق است . و در وجه تسميه آن بيان ديگر در پيش است كه گفته آيد . ( درس 41 و 42 و 43 ) .\r\n\r\n","description":"","footnote":"","page_name":" 21 ","page_number":21},
  {"content":"\r\n\r\n\r\nدرس 5 : دائره منطقة البروج\r\nدر مقابل حركت اولى ، حركت ثانيه است كه حركت ستارگان ثابت است كه مانند حركت اولى به آسانى معلوم نگردد ، بلكه به رصد معلوم گردد . كواكب را به ثابت و سيار تقسيم كرده اند .\r\nبدان كه كواكب همه سيارند ، جز اين كه حركت بعضى نسبت به بعضى سريع و بطيى ء بود ، سريع را سيار ، و بطيى ء را ثابت خوانند . سيار عبارت اند از قمر و عطارد و زهره و شمس و مريخ و مشترى و زحل . و نضد آنها در خارج به همين ترتيب است . و فارسى آنها به ترتيب ياد شده ماه و تير و ناهيد و خورشيد و بهرام و برج‌يس و كيوان است . و به نظم گفته آمد :\r\n در فلك هفت كوكب سيار \r\n آفريده خداى عز وجل \r\n قمر است و عطارد و زهره \r\n شمس و مريخ و مشترى و زحل \r\n كواكب مه و تير و ناهيد ميدان \r\n چو خورشيد و بهرام و برجيس و كيوان \r\nثوابت به طور متوسط در هفتاد سال يكدرجه فلكى سير كنند كه در بيست و پنجهزار و دويست سال يكدوره تمام كنند ، و حركت آنها از مغرب به مشرق است .\r\nثوابت را در يك فلك فرض كرده اند كه در علم هيات به همين فرض كفايت است ، زيرا كه حركت و اوضاع آنها نسبت به زمين به همين فرض درست آيد . سخن بيشتر در كتاب دروس معرفة الوقت و القبله گفته آمد ، و شايد در اين دروس هم گفته آيد .\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nحال بدان كه منطقه كه حركت ثانيه را يعنى عظيمه فلك ثوابت را دائره منطقة البروج گويند . و آن را فلك البروج ، و دائره اوساط البروج ، و منطقه فلك هشتم هم خوانند ، و دائره شمسيه و دائره بروج نيز نامند . و استعمال رائج ، اصطلاح نخست است و پس از آن دائره شمسيه ، و اين هر دو اصطلاح را قديم و حديث به كار دارند .\r\nو دائره شمسيه از اين روى گويند كه شمس هميشه در اين مدار سير مىكند و از آن خارج نمى شود ، به خلاف سيارات ديگر كه گاهى در سطح اين مدار سائرند ، و گاهى از آن جدا مى شوند .\r\nابوريحان بيرونى را در قانون مسعودى در وجه تسميه كواكب به ثوابت و سيار سخن ديگر است كه در بعد گفته آيد .\r\n\r\n","description":"","footnote":"","page_name":" 23 ","page_number":23},
  {"content":"\r\n\r\n\r\nدرس 6 : منطقة البروج و مدارات عرضى\r\nهر گاه دو دائره عظيمه كره اى در يك سطح نباشند يكديگر را در دو نقطه به تناصف تقاطع كنند . يعنى هر يك از اين دو منطقه بر آن دو نقطه به دو نيمه شود ، و از هر نقطه تقاطع چهار زاويه پديد آيد . پس اگر در اين صورت سطح يك دائره بر سطح دائره ديگر قائمه باشد هر يك از آن زوايا قائمه بود كه قوس مقدر آن ربع دور يعنى نود درجه بود ، و اگر قائمه نباشد تقاطع ايشان بر زواياى حاده و منفرجه باشد . قوس مقدار زاويه حاده كمتر از ربع ، و منفرجه بيشتر از آن بود .\r\nحال بدان كه دائره منطقه البروج از سطح معدل النهار مايل است كه نه در سطح دائره معدل النهار است ، و نه قائم بر آن لاجرم با وى به تناصف بر زواياى حاده و منفرجه تقاطع كند . و محور اين حركت با محور معدل النهار بر مركز عالم متقاطع شود هم بر زواياى حاده و منفرجه .\r\nچون تقاطع ياد شده به تناصف است پس آن دو نقطه تقاطع ، دو نقطه متقابل و متقاطر خواهند بود ، و هر نيمه محيط عظيمه نصف دور يعنى 180 درجه . و از فلك بروج يك نيمه در جانب شمال معدل النهار باشد ، و يك نيمه در جانب جنوب آن .\r\nو چون منطقة البروج دائره شمسيه است كه مدار شمس در سطح آنست ، ناچار مدار شمس با دائره معدل النهار در همان دو نقطه تقاطع كند ، و نسبت او با معدل چنانست كه دائره منطقة البروج با وى .\r\nهر نقطه اى كه در دو طرف منطقة البروج بر كره فرض كنند ، مدار آن كه\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nبسبب حركت ثانيه رسم مىشود دائره صغيره اى متوازى با دائره منطقة البروج بود ، و اين مدارات را مدارات عرضى گويند به بيانى كه گفته آيد . وزان مدارات عرضى به منطقة البروج ، وزان مدارات ميول يعنى مدارات يومى به معدل النهار است .\r\nحركت فلكى اگر از مغرب به مشرق بوده باشد آن را حركت به توالى گويند ، و عكس آن را كه حركت از مشرق به مغرب است حركت به خلاف توالى گويند چنان كه در درس بعد دانسته خواهد شد . و اين اصطلاح كه حركت به توالى و خلاف توالى است در اين فن بسيار رائج است .\r\n\r\n","description":"","footnote":"","page_name":" 25 ","page_number":25},
  {"content":"\r\n\r\n\r\nدرس 7 : نقطه اعتدال ربيعى و خريفى\r\nچون دائره منطقة البروج با معدل النهار تقاطع مىكند ، هميشه نيمى از آن در شمال معدل النهار بود و نيم ديگر در جنوب آن .\r\nو چون شمس در سطح منطقة البروج است يعنى دائما ملازم اين منطقه است و از آن تجاوز نمى كند ، مدار وى نيز نيمى شمالى و نيمى جنوبى بود . و در واقع هر دو يك دائره اند كه همان دائره شمسيه است .\r\nو چون شمس به حركت خاصه خود از آن نقطه تقاطعى گذرد كه در شمال معدل النهار افتد آن نقطه را نقطه اعتدال ربيعى و راس الحمل خوانند كه اول حمل يعنى اول بهار است كه اول فروردين است . و آن نقطه اى كه نظير اوست چون آفتاب از وى گذرد جنوبى شود آن را اعتدال خريفى و راس الميزان خوانند كه اول پائيز است .\r\nبدان كه مبدأ هر يكى از فصلين ياد شده ربيع و خريف ، هنگام وصول شمس به يكى از نقطتين اعتدال در اكثر بقاع و آفاق متحقق شود به بيانى كه گفته آيد .\r\nهر گاه توهم انطباق دائره اى بر دائره ديگر شود ، لامحاله قطبين آن دو بر يكديگر منطبق شوند . و چون دائرتين از يكديگر جدا گردند متقاطع همديگر باشند به وجهى كه گفته ايم . و چون تقاطع كنند قطبين منطبق نيز از هم جدا شوند . و بعد قطبين در جهتين متبادلتين به مقدار ميل كل واحد از نصفين هر دائره از نصفين دائره ديگر در همان جهت خواهد بود . و بدين مطلب در اين فن بسيار حاجت افتد . و اگر تقاطع دو دائره با يكديگر بر زواياى قائمه بود ، هر يك مار بر دو قطب\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nديگرى بود .\r\nبعد ميان دوائر و اقطاب آنان و كواكب و نقاط فلكى از يكديگر و يا از هر مبدأى ، مانند ابعاد و مسافات نقاط ارضى از جانب اقرب اعتبار مىشود .\r\nو چون به رصد يافته اند كه منطقة البروج با معدل النهار متقاطع بر غير قوائم است ، بعد ميان قطبين هر يك در دو طرف شمال و جنوب ، از جهت اقرب كمتر از ربع دور خواهد بود . يعنى به مقدار ميل دائره منطقة البروج از دائره معدل النهار در جانب اقرب .\r\nشمس در هر شبانه روز قريب يكدرجه فلكى به توالى حركت مىكند چنان كه يكدوره را در يكسال شمسى سير مىكند . و جزء نظير هر نقطه فلكى نقطه ديگرى است كه ميانشان نصف دور يعنى 180 درجه فاصله بوده باشد .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\n\r\nدرس 8 : دائره ماره به اقطاب اربعه\r\nهر گاه دائره اى بر قطب دائره اى گذرد مار بر قطب ديگرش نيز بود ، و آن دائره هم با وى چنين بود يعنى هر يك بر دو قطب ديگرى گذرد و تقاطع آن دو بر زواياى قائمه بود و بالعكس يعنى هر گاه تقاطع دو دائره به يكديگر بر زواياى قائمه بود هر يك مار بر دو قطب ديگرى بود كه در درس قبل گفته آمد .\r\nدائره ماره به اقطاب اربعه :\r\nاگر عظيمه اى بر هر يك از دو قطب معدل النهار و منطقة البروج بگذرد يعنى مار بر چهار قطب اين دو منطقه بود ، آن را دائره ماره به اقطاب اربعه گويند . و سطح آن بر سطح هر دو منطقه بر زواياى قائمه قائم است . و دو قطب او دو نقطه اعتدال بود زيرا كه اين دائره بر قطبين هر دو آنها گذشته است پس لامحاله قطبين او محل تقاطع ايشان كه مشترك بينهما است مى باشد . پس قوسهايى از معدل النهار و منطقة البروج كه بين هر يك از دو نقطه اعتدال و دائره ماره به اقطاب اربعه واقع شوند ربع دور خواهند بود .\r\nو مدت سير و شمس در دائره شمسيه در هر ربعى فصلى از فصول اربعه سال در اكثر بقاع بود .\r\nو دو نقطه تقاطع اين دائره ماره باقطاب اربعه با منطقة البروج را دو نقطه انقلاب گويند . آن نقطه انقلاب كه در نيمه شمالى منطقة البروج بود انقلاب صيفى گويند كه چون شمس بدانجا رسد اول تابستان در اكثر بقاع بود . و آن\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nديگر را كه در نيمه جنوبى منطقة البروج بود انقلاب شتوى گويند كه چون شمس بدانجا رسد اول زمستان در اكثر بقاع بود .\r\nو دو نقطه تقاطع اين دائره با معدل النهار را نظيره انقلاب گويند يكى را نظيره انقلاب صيفى و ديگرى را نظيره انقلاب شتوى . اين نظيريه با جزء نظير درس قبل اشتباه نشود .\r\nبدان كه چون خواهيم بر كره بعد نقطه اى را از مبدئى مفروض و يا ميل عظيمه اى را از ديگرى تحصيل كنيم ناچار بايد به وسيله ترسيم عظيمه اى بر آن بدست آوريم . خلاصه طناب مساحى ما بايد قوس عظيمه اى بوده باشد .\r\nو چون در تحصيل مسافت بعد ، جانب اقرب لحاظ مىشود ، بايد عظيمه اى كه به منزلت طناب مساحى است از قطبين عظيمه مبدأ و نقطه مفروض بگذرد تا قوس بعد قائم بر عظيمه مبدأ گردد و اقصر قوس بين نقطه مفروض و مبدأ بود .\r\nحال بدان كه اقصر قوسى از دائره ماره به اقطاب اربعه در ميان دو منطقه معدل النهار و منطقة البروج يا ميان دو قطب ايشان افتد آن را ميل كلى گويند در ازاى ميول جزئيه اى كه اين دو منطقه را است .\r\n1 / نقطه اعتدال و قطب دائره ماره به اقطاب اربعه .\r\nا ب / قوسى از معدل النهار كه ربع دور است .\r\n1 ح / قوسى از منطقة البروج كه ربع دور است .\r\nح / نقطه انقلاب .\r\nب / نظيره انقلاب .\r\nحب / ميل كلى كه قوسى از دائره ماره به اقطاب اربعه است . ( شكل شماره 3 )\r\n\r\n","description":"","footnote":"","page_name":" 29 ","page_number":29},
  {"content":"\r\n\r\n\r\nدرس 9 : ميل كلى\r\nمثلث ا ب حدر شكل سوم ( ش 3 ) ، اضلاع آن قسى دوائر عظام اند . و هر مثلث كروى بايد اضلاع آن از قسى دوائر عظام باشند چنان كه مبرهن خواهد شد . هر يك از قوس اب ا حربع دور است لذا قوس ب حمقدر زاويه ب ا ح است .\r\nو چون نقطه تقاطع ا قطب ب حاست كه به بيانى كه در درس قبل گفته آمد پس هر يك از دو زاويه ا ب ح ا ح ب قائمه است ، و زواياى مثلث بيش از دو قائمه خواهد بود .\r\nمثلث در سطح مستوى ، زواياى ثلاث آن معادل دو قائمه است . يعنى مجموع سه زاويه آن مساوى با 180 درجه است چنان كه در لب اولى اصول يعنى شكل 32 مقاله نخستين اصول اقليدس مبرهن شده است . ( كل مثلث اخرج احد اضلاعه فزاويته الخارجة مساوية لمقابلتيها الداخلتين ، و زواياه الثلاث مساوية لقائمتين الخ بتحرير خواجه محقق نصير الدين طوسى ) .\r\nاما مثلث بر سطح مستدير يعنى بر سط كره جميع زواياى ثلاث آن اعظم از دو قائمه است ، چنان كه دريا اولى اكرمانالاؤوس مبرهن شده است ( كل مثلث اخرج احد اضلاعه فالزاوية الخارجة اصغر من الداخلتين المقابلتين لها معا ، و جميع زواياه الثلاث اعظم من قائمتين الخ بتحرير خواجه طوسى ) .\r\nاصول اقليدس را تعبير به اسطقسات اقليدس نيز مى كنند . شيخ رئيس در فصل پنجم فن دوم طبيعات شفاء گويد : لما علم ان لكل مقدار الى كل مقدار\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nنسبة النسبة التى هى محدودة فى خامسة كتاب الاسطقسات لاوقليدس ، و لكل عدد الى كل عدد نسبة النسبة التى هى محدودة فى سابعة كتاب الاسطقسات لاوقليدس الخ ( ص 172 ج 1 ط 1 ) .\r\nمقدار ميل كلى يعنى قوس حب در شكل مذكور اكنون 23 درجه و 25 دقيقه و محدود 50 ثانيه است ( 23 25 50 ) و آن رو به انتقاص است . و مقدار انتقاص ميل كلى در هر سال شمسى به تقريب نصف ثانيه فلكى است ، و به تحقيق 0 468 ثانيه .\r\nتفصيل اين مسائل را در رساله ميل كلى كه رساله هفتم يازده رساله فارسى مطبوع است ، و نيز در درسى سى ام دروس معرفة الوقت و القبله كه هم بطبع رسيده است ، آورده ام .\r\nآن كه گفته ايم ميل كلى رو به انتقاص است ، بدين صورت است كه معدل النهار ثابت و منطقة البروج بسوى او در حركت است كه ثوابت را اين حركت بطيى ء به سوى جنوب است .\r\nميل كلى را ميل اعظم نيز گويند و هر دو تعبير در كتب مربوطه به فن هيئت و نجوم آمده است و لكن شهرت و كثرت استعمال با ميل كلى است .\r\nحال در وجه تسميه دو نقطه انقلاب صيفى و شتوى گوييم : منطقة البروج به چهار نقطه ياد شده اعتدالين و انقلابين به چهار ربع متساوى منقسم مى گردد و مدت سير شمس در هر ربع يكى از فصول اربعه سال شمسى در اكثر ربع مسكون است . و چون در هر ربع دو نقطه اى متوهم شود كه بعد نقطه اعتدال تا نقطه مجاور او به قدر بعد بين اي ن نقطه مجاور تا نقطه مجاور انقلاب ، و به قدر بعد اين نقطه مجاور انقلاب تا خود نقطه انقلاب باشد ، لاجرم هر ربع به سه قسم متساوى قسم‌ت گردد و حصه هر قسم سى درجه خواهد بود . پس منطقة البروج به اين دوازده نقطه به دوازده قسم متساوى قسمت گردد و هر قسمت را برجى از بروج دوازده گانه خوانند .\r\nابتداى بروج را از مغرب گرفته اند و حركات بروج چون ديگر كواكب ثابته\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nهمه بر توالى است كه حركت از مغرب بمشرق است . و اسامى بروج به ترتيب اين است : حمل و ثور و جواز و سرطان و اسد و سنبله و ميزان و عقرب و قوس و جدى و دلو و حوت . و اين اسامى در آغاز از صور متوهم از اجتماع و هيات كواكب در هر قسم به صورتى خاص اخذ شده است و عظيمه منطقة البروج بر آن صور مى گذرد .\r\nحمل و ثور و جوزا بروج ربيع اند زيرا كه مدت بودن آفتاب در اين سه برج در معظم معموره فصل بهار است .\r\nسرطان و اسد و سنبله بر جهان صيفى اند زيرا كه مدت بودن آفتاب در اين سه برج در معظم معموره فصل تابستانست .\r\nميزان و عقرب و قوس بروج خريفى اند زيرا كه مدت بودن آفتاب در اين سه برج در معظم معموره فصل پائيزه است .\r\nجدى و دلو و حوت برجهاى شتوى اند زيرا كه مدت بودن آفتاب در اين سه برج در معظم معموره فصل زمستانست .\r\nبرجهاى اوائل را از اين چهار فصل كه عبارت اند از حمل و سرطان و ميزان و جدى ، منقلب خوانند . بدين سبب كه چون آفتاب بدين بروج تحويل كند يك كيفيت از طبيعت هواى فصل سابق ، به كيفيت ديگر از طب‌يعت فصل لاحق قلب شود .\r\nو برجهاى اواسط فصول را كه عبارتند از ثور و اسد و عقرب و دلو ، بروج ثابته خوانند . بدين جهت كه مدت بودن آفتاب در اين چهار برج هواى هر فصل بر طبيعت خود ثابت بود .\r\nو بروج آخر فصلها را كه عبارتند از جوزا و سنبله و قوس و حوت ، ذوجسدين گويند . زيرا مادام كه آفتاب در نصف اول اين بروج باشد هوا بر طبيعت همان فصل گذرد ، و چون به نصف آخر انتقال نمايد هواى فصل لاحق به هواى آن فصل مخلوط گردد ، و لهذا آن اوقات را امتزاج فصلين گويند .\r\n\r\n","description":"","footnote":"","page_name":" 32 ","page_number":32},
  {"content":"\r\n\r\n\r\nدرس 10 : دائره ميل\r\nميل كلى در ازاى ميول جزئيه است يعنى ابعاد ديگر اجزاى منطقة البروج از معدل النهار كه بايد معدل را اصل قرار داد و ابعاد اجزاى منطقة البروج را به نسبت با آن تحصيل كرد . و در محاسبات فلكى و دوائر كروى هر گاه بخواهيم بعد نقطه اى از دائره عظيمه اى را بدست آوريم ، بايد دائره عظيمه ديگرى از آن نقطه مفروض و دو قطب دائره اى كه مبدأ مفروض است بگذرانيم تا بر آن قائمه شود و بعد جانب اقرب كه اقصر خطوط واصله بين آن نقطه و دائره مبدأ است بدست آيد .\r\nحال بدان كه دائره عظيمه اى كه به جزئى از فلك البروج يعنى منطقة البروج ، و يا به مركز كوكبى ، و يا به نقطه مفروض و به دو قطب معدل النهار گذرد كه قائم بر عظيمه معدل النهار خواهد بود آن را دائره ميل گويند . پس دائره ماره به اقطاب اربعه يكى از دوائر ميول باشد و در نسب اربع نسبت ميان دائره ماره باقطا ب اربعه و دائره ميل عموم و خصوص مطلق بود .\r\nمركز كوكب عبارتست از طرف خطى كه از مركز عالم خارج شود و به مركز آن كوكب گذرد و به سطح فلك اعلى منتهى شود و همچنين موضع نقطه مفروض و يا جزوى از فلك بروج . زيرا كه مثلثات كروى را هنگام محاسبت در يك سطح بايد ترسيم كرد . و از بالا بردن كوكب و نقطه و جزو مفروض بدان نحو مذكور و آنها را در يك سطح فلكى قرار دادن نتيجه مطلوب حاصل مى گردد و اخلالى روى نمى آورد .\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nقوسى از دائره ميل كه ميان جزوى از فلك البروج و معدل النهار افتد كه قطب معدل و فلك بروج در ميان نباشد يعنى از جانب اقرب بوده باشد ، آن را ميل اول آن جزء گويند .\r\nو قوسى از اين دائره كه ميان مركز كوكب و يا نقطه مفروض و معدل النهار از جانب اقرب افتد و يا قوسى اقرب از آن نبود ، بعد آن كوكب گويند و بعد آن نقطه مفروض نيز گويند . پس هرگاه مركز كوكب بر قطب معدل افتد بعد او ربع دور بود چه در اين صورت قوسى اقصر از آن متصور نبود .\r\nاطلاق ميل بر بعد نيز شده است و ليكن شهرت بر آنست كه گفته ايم تا تفرقه ميان اجزاء بروج و كوكب و نقطه مفروض باشد و اشتباه نشود . و در كتب فن چه بسا نقطه مى گويند تا كوكب و جز آن را شامل شود . و به تمام اين هر دو قوس كه بعد آن جزء ، و يا بعد كوكب از قطب اقرب معدل بود در محاسبات بسيار نياز افتد .\r\n\r\n","description":"","footnote":"","page_name":" 34 ","page_number":34},
  {"content":"\r\n\r\n\r\nدرس 11 : دائره عرض\r\nاز دوائر عظام ، دائره عرض است . مقصود از اين دائره ، معرفت ابعاد نقاط مفروضه بر فلك است از دائره بروج ، خواه آن نقاط مركز كوكبى از سيارات و ثوابت بود و خواه جز آن ، چه اينكه در اين عمل دائره بروج را مبدأ قرار داده ايم . و به اين دائره بعد اجزاى معدل النهار از منطقة البروج معلوم مى گردد ، چنان كه از دائره ميل بعد اجزاى منطقه البروج از معدل النهار به بيانى كه در درس دهم گفته آمد . پس در تعريف آن گوييم : دائره عرض عظيمه ايست كه به جزوى معين از اجزاى دائره بروج و به مركز كوكبى از ثوابت و سيار و يا به نقطه مفروضه اى بر فلك ، و به دو قطب فلك البروج بگذرد .\r\nقوسى از اين دائره كه ميان جزوى از اجزاى فلك البروج و جزوى از اجزاى معدل النهار افتد كه قطب فلك بروج و معدل در ميان نباشد يعنى از جانب اقرب بوده باشد و يا قوسى اقرب از آن نبود ، آن قوس را كه از اين دائره در ميانشان افتد ميل ثانى آن جزء فلك البروج از معدل النهار گويند . و در واقع ميل و بعد جزء معدل النهار از منطقة البروج است ، و لكن چون معدل اصلى ثابت و مستقيم است از اين جهت ميل اول و ثانى را به اجزاى منطقة البروج از معدل اعتبار كنند .\r\nو اقصر قوسى از اين عظيمه كه ميان مركز كوكب و يا نقطه مفروض از فلك و ميان منطقة البروج افتد آن را عرض كوكب و عرض آن نقطه گويند . و تمام اين قوس عرض ، قوسى باشد از دائره عرض كه ميان مركز كوكب و يا نقطه مفروضه و قطب فلك البروج واقع شود از جانب اقرب .\r\n\r\n","description":"","footnote":"","page_name":" 35 ","page_number":35},
  {"content":"\r\n\r\n\r\nدرس 12 : پيرامون ميل\r\nدر درس پيش دانسته ايم كه عرض كوكب فاصله او از فلك بروج يعنى منطقة البروج است ، پس اگر كوكبى بر نفس دائره بروج بود وى را عرض نبود ، چنان كه اگر كوكب بر نفس دائره معدل النهار بود وى را بعد نبود .\r\nو چنان كه در درس پنجم دانسته شد ، خورشيد هميشه در سطح دائره بروج است و هيچگاه مدار او از مدار فلك بروج اعنى منطقة البروج خارج نمى شود كه بدين سبب دائره بروج را دائره شمسيه ناميده اند ، نتيجه اين كه شمس را هيچگاه عرض نبود .\r\nپس از دروس گذشته دانسته شده است كه : اگر كوكب بر نفس معدل النهار بود آن را بعد نبود ، و اگر بر نفس منطقة البروج بود آن را عرض نبود . و اگر بر يكى از دو نقطه اعتدال بود او را نه بعد بود و نه عرض . و اگر بر يكى از دو نقطه منقلب بود بعد او به قدر ميل كلى بود . و اگر بر يكى از دو نقطه نظيره انقلاب بود عرض او به قدر ميل كلى بود . و اگر بر قطب معدل بود بعد او ربع دور بود . و اگر بر قطب منطقه بود عرض او ربع دور بود . و نهايت بعد شمس از معدل النهار در دو نقطه منقلب صيفى و شتوى بود ، و به عبارت ديگر : نهايت بعد شمس به قدر ميل كلى خواهد بود . و چون به اعتدالين آيد بر سطح معدل النهار بود بى بعد .\r\n\r\nتبصره :\r\nگمان نرود كه چون ميل اول اجزاى منطقة البروج از معدل النهار بدست آمد ، ديگر چه نياز به تحصيل ميل ثانى ، چه اين كه بعد مسافتى از مبدأى تا منتهايى معلوم شده است بعد عكس آن همانست كه بعد اصل بوده است ؟\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nرفع گمان اين كه : اين سؤال در دو نقطه منقلب و نظيره آنها صادق است زيرا كه دوائر ميل و عرض و ماره به اقطاب اربعه ، متحد مى شوند و با معدل النهار و منطقة البروج بر زواياى قائمه تقاطع مى كنند و ميل كلى همان ميل اول و ثانى خواهد بود ، و نيز اگر دو دائره موازى با يكديگر باشند ابعاد همه اجزاى آنها نسبت به يكديگر به يك اندازه خواهند بود هر چند دو عظيمه متوازى بر كره متصور نميشود ، اما دائره معدل النهار و منطقة البروج دو عظيمه متقاطع اند ، و دائره ميل و عرض بر هر جزوى از اجزاى ديگر منطقه البروج بگذرند ، دائره عرض با آنها بر زواياى قائمه تقاطع مىكند ، و دائره ميل به حاده و منفرجه كه دو حاده متقابل برأس و دو منفرجه متقابل برأس خواهد بود ، چنان كه دو دائره عرض و ميل با يكديگر .\r\nفرض كنيم اح معدل النهار بر قطب ه .\r\nو ا ر منطقة البروج بر قطب و .\r\nو ح نقطه مفروض از اجزاى منطقة البروج .\r\nو ر راس السرطان يعنى منقلب صيفى . وح نظيره آن بر معدل .\r\nپس وح دائره ماره به اقطاب اربعه خواهد بود بر قطب ا ، و و د عظيمه عرض ، وه ب دائره ميل ، و ح ب ميل اول ، و ح د ميل ثانى ، و رح ميل كلى و ميل اول و ميل ثانى رأس السرطان .\r\nدر مثلث ح ب د زاويه ح د ب حاده است و ح ب د زاويه قائمه است و ح د وتر قائمه ، اطول از ب ح وتر حاده است . چنان كه در شكل هفتم مقاله اولى اكرمانالاؤوس مبرهن شده است كه : الزاوية العظمى من المثلث يوترها الضلع الاطول . ( شكل شماره 4 )\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nدر هر مثلث اعم از مثلث در سطح مستوى و مثلث در سطح مستدير كه مثلث كروى است ، ضلع مقابل هر زاويه را وتر آن زاويه گويند ( به فتح واو و تاء ) پس اضلاع سه گانه مثلث هر يك وتر زاويه مقابل خود است . و چنان كه در درس دوم گفته آمد در حقيقت وتر خط مستقيمى است كه دائره را به دوپاره مىكند ، و چون زواياى مثلث هر يك زاويه مركزى دائره اى هستند و درجات و دقائق هر قوس دائره مقدر زواياى م‌ركزى آن دائره اند . پس در واقع ضلع مقابل هر زاويه مثلث وتر دائره اى اس ت كه آن زاويه مثلث ، زاويه مركزى آن دائره است . مانند مثلث ا ب ح كه اح وتر زاويه ب است يعنى وتر قوس اح مقدر آن از دائره اح د است .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\n\r\nدرس 13 : طول كوكب\r\nدانسته ايم كه عرض كوكب چيست ، اينك سزاوار است كه سخن در تعريف طول كوكب عرض كنيم : طول كوكب را تقويم كوكب نيز گويند . اعنى هر گاه گويند تقويم فلان كوكب بدين مقدار است ، يعنى طول آن بدان مقدار است . و حركتى را كه در تقاويم ثبت مى كنند اين حركت است .\r\nبدان كه نقطه اعتدال ربيعى كه آن را اول حمل نيز گويند ، مبدأ طول كوكب است . و سپس قوس طول را از نفس دائره منطقة البروج به توالى بروج از مغرب به مشرق حساب مى كنند .\r\nتوضيحش اين كه : طول كوكب قوسى از دائره منطقة البروج واقع ميان نقطه اعتدال ربيعى ، و ميان موضع كوكب در طول حركت او بر توالى مى باشد . و مراد از موضع كوكب در طول طرف خط تقويمى است كه آن را خط طولى نيز گويند . و آن خطى است كه از مركز عالم به مركز كوكب گذرد و به فلك اعلى منتهى شود . پس اگر كوكب را عرض نبود يعنى بر نفس دائره منطقة البروج بود ، طول كوكب قوسى از منطقة البروج واقع ميان نقطه اعتدال ربيعى و طرف خط تقويمى كه جزئى از اجزاى منطقة البروج است خواهد بود . و اگر كوكب را عرض بود ، دائره عرضى مى گذرانيم كه به طرف خط طولى بگذرد و با منطقة البروج تقاطع كند و قوسى از دائره منطقة البروج واقع ميان نقطه اعتدال ربيعى و ميان آن نقطه اى كه اقرب تقاطعين دائره عرض و منطقة البروج است ، طول كوكب مى باشد . و اين نقطه تقاطع را به حسب اصطلاح فن موضع كوكب گويند هر چند كه از كوكب به مقدار\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nعرض آن فاصله دارد ، ولى چون نقطه منتهاى قوس طول كوكب است آن را موضع كوكب مى گويند . و خلاصه اين كه موضع طولى كوكب است نه موضع لغوى آن و حركتى كه كوكب بان حركت اين قوس را قطع كند حركت طولى و حركت تقويمى نيز گويند . و وجه انتهاى به فلك اعلى در درس دهم گفته آمد .\r\n\r\n","description":"","footnote":"","page_name":" 40 ","page_number":40},
  {"content":"\r\n\r\n\r\nدرس 14 : تقسيم كره به بروج\r\nدر درس نهم گفته آمد كه دائره منطقة البروج از چهار نقطه اعتدالين و انقلابين ، و از نقاط متوهم ميان هر يك از نقطه اعتدال و انقلاب ، به دوازده قسم متساوى قسمت مىشود و هر قسمت را برج نامند ، اكنون سخن ما اين است :\r\nچون شش دائره عرض بگذرانيم كه يكى از آنها از دو نقطه انقلاب بگذرد و اين همان دائره ماره به اقطاب اربعه است ، و يكى ديگر از آنها از دو نقطه اعتدال بگذرد كه قطب آن نقطه انقلاب خواهد بود ، چنان كه اولى قطب آن نقطه اعتدال خواهد بود ، و چهار ديگر از آنها از هشت نقاط متوهم ميان نقطه اعتدال و انقلاب بگذرند و اقطاب آنها نيز بر دائره منطقة البروج خواهند بود ، پس مجموع فلك ثوابت از توهم ترسيم اين دوائر ششگانه ، به دوازده قسم متساوى تقسيم مىشود ، و هر قسم كه بين دو نصف دائره از دو دائره عرض از قطب تا قطب منطقة البروج قرار مى گيرد آن را يك برج نامند و به همان ترتيبى كه در درس نهم گفته ايم مجموع فلك ثوابت به بروج حمل و ثور و جوزا تا آخر ، تقسيم مىشود .\r\nمثلا ا ب ح دائره البروج بر دو قطب ده ، و ب اول حمل ، و ب و برج حمل ، و د ب ه و د وه هر يك نصف دائره عرض ، و قوس ب و مقدر هر يك از دو زاويه ب د و و ب ه و خواهد بود و غرض اين است كه همه د ب ه و كه محصور بين دو نصف دائره عرض است برج حمل مى باشد . پس اگر كوكبى در هر يك از دو نقطه رح مثلا بوده باشد در برج حمل است و على هذا القياس .\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nاز اين بيان دانسته شده است كه طول هر برج سى درجه است و عرض آن صد و هشتاد درجه . اما عرض كوكب هيچگاه از نود درجه تجاوز نمى كند ، پس بين عرض برج و عرض كوكب اشتباه نشود . هر چند در محاسبات رياضى عرض برج محاسبه نمى گردد و مورد لزوم نمى شود .\r\nتقسيم دوازده گانه ياد شده كه در سطح كل فلك ثوابت تصوير كرده ايم ، در مجموع عالم جسمانى كه منضد از اجرام علوى است به همان محاذات طول و عرض بروج فلك ثوابت جارى است . مثلا ماه كه نزديكترين جرم فلكى به كره زمين است ، طول و عرض آن را در وقت معينى استخراج كرده ايم ، گوييم : تقويم قمر كه همان طول او است « ح كو مد » است يعنى سرطان 26 درجه و 44 دقيقه ، و عرض آن شمالى « ب له » است يعنى 2 درجه و 35 دقيقه است .\r\nدر درس چهارم دانسته ايم كه معدل النهار عالم جسمانى را كه به منزلت يك كره جسمانى است ، به دو نيمه شمالى و جنوبى تقسيم مىكند ، به همان بيان و به همان وجه تسميه شمال و جنوب ، دائره منطقة البروج نيز آن را به دو نيمه شمالى و جنوبى قسمت مىكند .\r\nو چون معدل و منطقه يكديگر را به تناصف تقاطع مى كنند ، لاجرم مدارات عرض كه در درس ششم گفته آمد برخى از آنها نيمى از وى در شمال منطقة البروج افتد ، و نيم ديگر وى در جنوب معدل النهار ، و برخى از آنها بالعكس ، لذا ممكن است كه كوكبى عرض آن جنوبى باشد ، و ميل آن شمالى ، و كوكب ديگر بالعكس .\r\n\r\n","description":"","footnote":"","page_name":" 42 ","page_number":42},
  {"content":"\r\n\r\n\r\nدرس 15 : ارقام بروج و كواكب\r\nبروج اثنى عشر را در كتب فن به حساب جمل نويسند كه از صفر شروع مىشود و به يا ختم مى گردد .\r\nصفر را در علم حساب و هندسه به شكل دائره كوچك بدين صورت مى نويسند « : ه » ، كه با معنى لغوى آن نيك مناسب است ، چه اين كه صفر به تثليث اول و سكون وسط : خالى از هر چيز است ، و آدم تهيدست را صفر اليدين گويند .\r\nعلم الهدى سيد مرتضى ، در مجلس بيست و هفتم از كتاب اماليش معروف به غرر و درر ، روايتى از جناب رسول الله صلى الله عليه و آله و سلم بدين صورت نقل كرده است :\r\n« نافع عن ابى اسحاق الهجرى عن ابى الاحوس عن عبدالله بن مسعود عن النبى صلى الله عليه و آله و سلم انه قال : ان هذا القرآن مأدبة الله فتعلموا مأدبته ما استطعتم ، و ان اصفر البيوت لبيت لجوف خ ل اصفر من كتاب الله » .\r\nيعنى اين قرآن ادبستان خدا است پس تا مى توانيد از آن ادب فرا بگيريد كه تهى ترين خانه ها خانه ايست كه از كتاب خدا تهى است .\r\nصفر را در كتب هيئت و نجوم و زيجات بدين صورت مى نويسند « ها » . پس در بيان بروج « : ها » يعنى برج حمل ، و « ا » يعنى برج ثور ، و « ب » يعنى برج جوزاء ، و « ح » يعنى برج سرطان ، و هكذا تا آخر كه « يا » برج حوت مىشود . پس هميشه عدد بروج به حسب حساب ابجدى يك شماره از عدد ابجدى زياده\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nاست يعنى « ب » كه دو است رقم برج سه است و على هذا القياس .\r\nچون طول كوكب بعد آن از اولين جزء برج حمل تا آخرين جزء برج حوت از دائره منطقة البروج است ، هر گاه از تقويم كوكبى خبر دهند عدد اول آن برج و ثانى آن درجه و ثالث آن دقيقه و رابع آن ثانيه و خامس آن ثالثه خواهد بود . مثلا تقويم شمس را در وقتى معين استخراج كرده ايم نتيجه اين ارقام حاصل شده است : ط يو مح لح يعنى جدى 16 درجه و 27 دقيقه و 48 ثانيه و 33 ثالثه .\r\nو هر گاه از عرض و بعد كوكب خب‌ر دهند ، عدد اول ارقام درجه خواهد بود و باقى به همان وزان مذكور دقيقه و ثانيه و ثالثه و هكذا تا بدان قدر كه حاجت افتد . و هيچيك از عرض و بعد از نود درجه تجاوز نمى كند و وجه آن بدانچه گفته ايم دانسته مىشود .\r\nدر ارقام تقويم كوكب هيچگاه رقم اول از « يا » تجاوز نمى كند ، زيرا كه دوره بروج تمام مىشود و نوبت به « ها » مى رسد . و رقم دوم هيچگاه از « ل » زياده نمى گردد زيرا همين كه به « ل » رسيد وارد در برج بعد مىشود و « ل » يك برج است كه بر عدد بروج اضافه مىشود ، مثلا اگر تقويم كوكبى « دل نو » شده است به جزء اول برج سنبله رسيده است كه بايد آن را چنين نگاشت « ه ها نو » يعنى سنبله هيچ درجه و 56 دقيقه . و به همين وزان ارقام دقائق و ثوانى و بعد آنها كه چون به شصت رسيدند 60 را يكى گرفته آن را بر رقم قبل آن مى افزاييم ، خلاصه : چنان كه در حساب اعشارى ده بر يك گفته مىشود در اينجا سى بر يك و شصت بر يك است .\r\nخواجه نصير الدين طوسى در مدخل منظوم در بيان ارقام بروج گفته است :\r\n مرد دانا دل ستاره شناس \r\n كه مر اين برج را نهاد اساس \r\n رقم برجها گه اعداد \r\n از حساب جمل گرفت و نهاد \r\n از حمل « ها » الف زثور نشان \r\n باز جوزا و جيم از سرطان \r\n چون اسد دال گشت و سنبله ها \r\n واو ميزان نهاد و عقرب زا \r\n قوس حاطانشان جدى نهاد \r\n دلوى با الف بما هى داد \r\n\r\n","description":"","footnote":"","page_name":" 44 ","page_number":44},
  {"content":"\r\n\r\nبعد از هر برج ، برج ششم را نظير آن برج گويند مثلا ميزان نظير حمل ، و عقرب نظير ثور است .\r\nآنكه خواجه فرمود : با الف بماهى داد ، يعنى ى را با الف كه ياد مىشود به حوت داده است .\r\n\r\n","description":"","footnote":"","page_name":" 45 ","page_number":45},
  {"content":"\r\n\r\n\r\nدرس 16 : دائره افق\r\nطول و عرض و بعد كوكب را دانسته ايم ، حال وقت آنست كه به ارتفاع و سمت آن و طول و عرض بلاد آشنا شويم ، و آن مبتنى بر معرفت دائره افق و دوائر ديگر است ، كه بايد از آسمان به زمين فرود آييم و نخست به دائره افق آگاهى يابيم زيرا كه دائره افق از دوائرى است كه به حسب نسبت افلاك با بقاع زمين حادث مىشود .\r\nهر شخص ، در هر نقطه بسيط ارض بوده باشد ، اگر خطى از مركز عالم بر استقامت قامتش از دو جانب سمت راس و سمت قدم او گذرد و به فلك اعلى منتهى شود ، به دو نقطه متقاطر منتهى مىشود كه در دو طرف اين خط و قطع آنند كه بقول حكيم بو على سينا در فصل 28 نمط اول اشارات : الجسم ينتهى ببسيطه و هو قطعه ، والبسيط ينتهى بخطه و هو قطعه ، و الخط ينتهى بنقطته و هى قطعه آن نقطه بالا سرش را سمت الرأس ، و آن ديگر را سمت القدم گويند .\r\nهر گاه اين خط ياد شده را محور دائره عظيمه اى فرض كنيم كه دو نقطه سمت الرأس و سمت القدم دو قطب گردند ، آن عظيمه دائره افق حقيقى خ‌واهد بود .\r\nبه لفظ اخصر و تعريف مختصر : دائره افق عظيمه ايست كه يك قطب او سمت الرأس ، و ديگر قطب او سمت القدم است .\r\nچنان كه دائره معدل النهار عالم جسمانى را كه به منزلت يك كره جسمانى در اين فن است به دو نيمه برابر شمالى و جنوبى تقسيم مىكند ، دائره افق نيز\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nعالم جسمانى را به دو نيم كند كه جميع افلاك و عناصر بدين دائره به دو قسم متساوى قسمت گردند : نيمى ظاهر و مرئى بود و آن نيمه اى بود كه در جانب سمت راس رائى بود ، و نيم ديگر خفى و غير مرئى بود و آن نيمى بود كه در جانب سمت قدم رائى بود .\r\nبه دائره افق طلوع و غروب كواكب معلوم شود ، و مدارات آنها به فوق الافق و تحت الافق تقسيم مى گردد اگر خط محور مذكور ، از بسيط ارض به دو قطب معدل منتهى شود كه يكى سمت راس و ديگرى سمت قدم گردد ، در اين صورت دائره افق با دائره معدل متحد گردند و يكى خواهند بود به بيانى كه در درسهاى آينده گفته آيد .\r\nو در غير صورت مذكور ، دائره افق و معدل النهار يكديگر را بر دو نقطه تقاطع مى كنند ، يكى را نقطه مشرق و مشرق اعتدال و مطلع اعتدال ، و نقطه مشرق حقيقى و وسط مشارق گويند . و ديگرى را نقطه مغرب و مغرب اعتدال و نقطه مغرب حقيقى و وسط مغارب گويند .\r\nنقطه مشرق بدين سبب گويند كه ربع شرقى افق به دو معين مىشود به تفصيلى كه گفته آيد . و مشرق اعتدال بدين جهت گويند كه نقطه اعتدالين از آنجا طلوع مىكند ، و نيز هر گاه آفتاب از آنجا طلوع كند كه در يكى از دو نقطه اعتدال خواهد بود روز و شب در همه آفاق به استواء و اعتدال اند يعنى باهم برابرند . و بدين علت وسط مشارق گويند كه آن نقطه ، واسطه ميان مشرق شتاء و صيف است و وجه تسميه نقطه ديگر به اسامى نقطه مغرب و مغرب اعتدال و وسط مغارب ، به قياس دانسته شود .\r\nخطى كه ميان اين دو نقطه مشرق و مغرب ، و اصل باشد ، آن را خط مشرق و مغرب گويند ، و خط اعتدال ، و خط استواء نيز نامند كه در هر افق به منزلت خط استواى ارض است به بيانى كه در هنگامش عرض مىشود .\r\n آهوى آتشين را چون بره در برافتد \r\n كافور خشك گردد با مشك تر برابر \r\nآهو فارسى غزاله است و غزاله از نامهاى خورشيد است . در بديع مطول آمده است :\r\n\r\n","description":"","footnote":"","page_name":" 47 ","page_number":47},
  {"content":"\r\n\r\n ام الغزالة من طول المدى خرفت \r\n فما تفرق بين الجدى و الحمل \r\nحافظ گويد :\r\n شود غزاله خورشيد صيد لاغر من \r\n گر آهويى چو تو يكدم شكار من باشى \r\nدر ديوان اين كمترين آمده است :\r\n چون دم گرگ گشت نامرئى \r\n بعد چندى زمنظر و مرئى \r\n سر برون كرد از كنام افق \r\n آتشين آهوى فلك پيما \r\n طلعت حورا را يكى مظهر \r\n آيت نور را يكى مجلى \r\nپس آهوى آتشين خورشيد است ، كافور سفيد است و مشك سياه ، و مزاج روز خشك است و مزاج شب تر ، پس كافور خشك روز است و مشك تر شب ، و بره فارسى حمل است ، يعنى خورشيد چون به حمل رسد ، شب و روز برابر باشند .\r\nدائره افق و دائره منطقة البروج نيز يكديگر را به تناصف در دو نقطه تقاطع كنند . آن نقطه اى كه بر جانب مشرق باشد آن را طالع خوانند . يعنى طالع در هر وقت آن جزء از منطقة البروج است كه بر افق مشرق است و دارد از دائره افق طلوع مىكند . و طالع اين است كه در احكام نجومى و علم ارثماطيقى و رشته هاى علوم غريبه به كار دارند ، و شرح آن بكمال در بعد خواهد آمد .\r\nحافظ گويد :\r\n كوكب بخت مرا هيچ منجم نشناخت \r\n يا رب از مادر گيتى به چه طالع زادم \r\nو آن نقطه اى كه بر جانب مغرب باشد آن را غارب گويند در مقابل طالع ، زيرا كه در آنجا غروب مىكند . و اين نقطه غارب را سابع نيز گويند بدين جهت كه بروج را چون از طالع شماره كنند ، برج هفتم غارب خواهد بود .\r\nو قوسى از اين دائره افق حقيقى كه ميان جزوى از اجزاى فلك البروج يا مركز كوكب خواه سيار باشد خواه ثابت ، و ميان نقطه مشرق افتد از جانب اقرب آن را سعه مشرق گويند زيرا كه بعد آن از نقطه مشرق اعتدال بدان مقدار از وسعت قوس افق است كه ميان آن دو واقع شده است .\r\nو همچنين قوسى از دائره افق كه ميان جزوى از دائره فلك البروج و يا مركز\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nكوكب ، و ميان نقطه مغرب از جانب اقرب افتد آن را سعه مغرب گويند ، و وجه آن بقياس با سعه مشرق معلوم گردد .\r\nدوائر صغارى كه موازى عظيمه افق به نقطه هاى فوق الارض و تحت الارض بگذرد آنها را مقنطرات ، و مقنطرات ارتفاع و انحطاط خوانند . آنچه از اين مقنطرات فوق الافق باشند آنها را مقنطرات ارتفاع گويند ، و آنچه تحت الافق آنها را مقنطرات انحطاط گويند . مقنطره عبارت از جسر و بناى مرتفع است كه كواكب بر آن دوائر يكى بر فوق ديگرى ارتفاع مى يابد و مقابل آن انحطاط است ، و در بحث دائره ارتفاع مبين مى گردد . و در درجه تسميه مقنطرات سخنى ديگر در درس 22 دروس معرفت وقت و قبله گفته آمد ( ص 143 ط 1 ) .\r\nاز مقنطرات يك مقنطره كه مماس سطح ارض باشد آن را افق حسى گويند ، و افق مذكور را افق حقيقى . و دائره افق به حقيقى و حسى و ترسى قسمت مىشود كه ترسى نيز در حقيقت ، يك قسم افق حسى است كه عن قريب در دروس آينده بيان مىشود .\r\n\r\n","description":"","footnote":"","page_name":" 49 ","page_number":49},
  {"content":"\r\n\r\n\r\nدرس 17 : دائره افق\r\nخواجه طوسى در زبدة الهيأة در تعريف دائره افق چنين فرمايد :\r\n« هر نقطه كه بر روى زمين فرض كنند ، و خطى مستقيم از مركز زمين به آن نقطه كشند و در هر دو جهت اخراج كنند تا سطح اعلاى فلك البروج ، آنطرف كه بنقطه نزديكتر بود آن را سمت الرأس آن نقطه خوانند و ديگر طرفرا سمت رجل يا مقابل سمت الرأس . و چون آن خط را محور سازند و دو طرف آن خط كه بر سطح فلك باشد دو قطب ، و دائره عظيمه ميان آن دو قطب كشند كه سطح آن دائره همه عالم را به دو نيم كند ، آن دائره را دائره افق آن نقطه خوانند كه ظاهر و خفى فلك را به قياس آن نقطه از يكديگر جدا كند ، و نيمه ظاهر آن نيمه بود كه نقطه در آن جانب بود ، و نيمه خفى ، ديگر جانب بود » .\r\nخواجه در عبارت فوق ، فلك بروج را فلك اعلى قرار داده است كه خط مذكور را از دو طرف ، به سطح اعلاى آن منتهى كرده است . و در عبارت بعدى فرموده است : سطح آن دائره همه عالم را به دو نيم كند .\r\nدر كتب ديگران نيز گاهى فلك اعلى بفلك بروج اطلاق شده است . و آن از اين روى است كه در عمل تفاوتى پيش نمى آيد يعنى چ‌ه بگويى كه دوائر عظام و خط مذكور محور افق و نظائر آنها به سطح اعلاى معدل منتهى شوند ، و چه بگويى كه به سطح اعلاى فلك بروج ، در عمل اختلافى روى نمى آورد .\r\nو ديگر اين كه نيمه مرئى و غير مرئى بودن عالم به لحاظ با رؤيت كواكب است .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nمطلب ديگر در عبارت خواجه اين كه فرمود : هر نقطه كه بر روى زمين فرض كنند . . . الخ عبارت فوق ، تعريف افق حقيقى است زيرا كه شخص را در مركز زمين قائم فرض كرده است و نقطه مفروض بر سطح كره ارض را سمت راس وى ، و آن نقطه ايست كه به سطح اعلاى فلك بروج نزديكتر از نقطه سمت القدم است .\r\nنتيجه اين كه در اين تعريف ، دائره افق عظيمه اى بود كه مركز زمين كه مركز عالم است در سطح وى و مركز وى خواهد بود و عالم جسمانى بدان به دو نيمه برابر قسمت شود .\r\nحال بدان كه در مسائل رياضى ، چون قوسى از دائره افق ضلع مثلثى قرار گيرد ، آن قوس بايد از دائره افق حقيقى بوده باشد كه از دوائر عظام است چنان كه در آغاز درس نهم بدان اشارتى شده است .\r\nچنان كه در آخر درس شانزدهم گفته آمد ، دائره افق به حقيقى و حسى و ترسى قسمت مىشود ، دائره افق حقيقى را كه اصل است و ملاك در مسائل رياضى است دانسته ايم ، حالا سزاوار است كه به هر يك از افق حسى و ترسى آگاهى يابيم .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\n\r\nدرس 18 : افق حسى كه آن را افق رؤيت و افق مرئى و شعاعى نيز گويند\r\nدانسته شد كه دوائر صغار موازى افق حقيقى را مقنطرات گويند ، آن مقنطراتى كه فوق الافق باشند آنها را مقنطرات ارتفاع ، و آنچه را تحت الافق باشند مقنطرات انحطاط گويند .\r\nاين كه گوييم : انسان ، سطح كره ارض را به سبب بزرگى حجم آن ، مستوى مى بيند ، و چه بسا ، از انسانهاى پيشين آن را به همين نظر ظاهرى ، مستوى م‌ى پنداشتند ، تا بادله كرويت زمين ، معلوم شده است كه سطح آن مستدير است نه مستوى . و بحثى در پيش است كه زمين كره تام نيست و به تقريب سطح آن مستدير است نه بتحقيق .\r\nحال بدانكه آن مقنطره اى كه در طرف نيم ظاهر يعنى جانب سمت راس رائى ، از نقطه زير قدم وى بر سطح ارض بگذرد كه لاجرم مماس سطح ارض خواهد بود ، آن را افق حسى گويند . و تفاوت ميان آن و افق حقيقى به قدر نصف قطر ارض مى باشد .\r\nافق حسى فلك را يعنى عالم جسمانى را به دو قسم مختلف سازد كه قسم اصغر آن جهت ظاهر باشد و فارق ميان ظاهر و خفى فلك نسبت به سطح ارض بود . و دو نقطه تقاطع او با معدل النهار را مشرق و مغرب حسى گويند ، و با منطقة البروج را طالع و غارب حسى . و دو قطب آن همان سمت الرأس و سمت القدم است چنان كه در درس نخستين گفته آمد .\r\nافق حسى را افق رؤيت و افق مرئى و شعاعى نيز گويند ، و حسى و رؤيت\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nبر ترسى نيز اطلاق شده است .\r\nعالم جليل ملاعبدالعلى بيرجندى متوفى 932 هدر شرح مذكوره خواجه طوسى در تعريف افق حسى فرمايد :\r\nالدائرة الصغيرة المماسة للارض على الطرف الاقرب الى سمت الرأس من قطر الارض المخرج على استقامة قامه الشخص هى الافق الحسى و تسمى الافق المرئى و الشعاعى و افق الرؤية . و هذا القطر المذكور عمود عليها بالرابع من اولى اكرثاوذوسيوس ، و على الافق الحقيقى بالحادى عشر منها ، فتكون الدائرت‌ان متوازيتين بالرابع عشر من حادية عشرة الاصول ، فقطبا هما واحد بالاول من ثانيه الاكر .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\n\r\nدرس 19 : افق ترسى\r\nهر گاه شخصى بر نقطه اى در سطح ارض ، بصرش را مركز قرار دهد و شعاع متوهم خارج از بصر مماس به سطح كره ارض و منتهى به فلك اعظم گردد ، سپس همين سان بر گرد زمين يكدوره را تمام كند كه فاصل ميان ظاهر و خفى از زمين و آسمان يعنى به حقيقت فاصل بين مايرى و ما لايرى گردد ، افق ترسى مرتسم مىشود .\r\nوجه تسميه آن به ترسى اين است كه ترس به معنى سپر است ، و چون زمين كروى است لاجرم قسمتى از حدى به ارض كه شخص ناظر بر وسط آن ايستاده است با آن دائره مفروض گرداگرد حدبه ، به شكل سپر متصور مى گردد .\r\nاز تعريف دوائر ثلاث آفاق دانسته شد كه ترسى مطلقا بين مايرى و ملايرى فاصل است به خلاف حقيقى و حسى .\r\nافق ترسى را افق رؤيت نيز گويند و حسى نيز بر آن اطلاق شده است و لكن اشهر اسماى هر يك همان حقيقى و حسى و ترسى است كه گفته آمد .\r\nافق ترسى به حسب تفاوت قامت ناظر در طول و قصر و به حسب ارتفاع و انخفاض محلى كه منظر وى باشد ، اختلاف مى يابد كه شايد گاهى محيط وى منطبق بر محيط افق حقيقى گردد ، و گاهى دائره صغيره اى يعنى مقنطره اى بود كه در زير آن يا در زير آن قرار گيرد . در صورت انطباق ، فاصل ظاهر و خفى به دو نيم برابر بود . و اگر در زير آن افتد ، برخى از آنچه كه به افق حقيقى لايرى بود مرئى شود . و اگر در زبر آن افتد بالعكس . خلاصه فاصل بين مايرى و مالايرى ،\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nافق ترسى است يعنى به اين دائره طلوع و غروب كواكب معلوم شود و بدانچه گفته ايم نسبت اين افق با افق حسى نيز معلوم گردد .\r\nو بعضى از اهل تحقيق گ‌فته است كه : عامه مردم طلوع و غروب را از افق ترسى اعتبار كنند ، و لكن محققان از افق حقيقى كه چون جزء منطقه بروج يا مركز كوكبى بر دائره افق حقيقى بود آن جزء طالع يا غارب محسوب مىشود ، و آن نقطه مركز كوكب بر افق ، مشرق و مغرب وى است ، و اين سخنى استوار است .\r\n\r\nتبصره :\r\nدر درس نهم گفته ايم كه مجموع سه زاويه مثلث مستوى ، مساوى با دو قائمه است ، و در درس دوازدهم دانسته شد كه ضلع مقابل هر زاويه مثلث را وتر آن زاويه گويند ، اكنون سخن ما اين است كه هر شخص و شاخص بر بسيط غبراء ، طرف قطرى از اقطار ارض خواهد بود كه در صورت امتداد به دو قطب افق منتهى مىشود ، و اين قطر محور عظيمه افق و همه مقنطرات است و بر آنها عمود است . لاجرم دائره افق حسى مانند ديگر مقنطرات موازى با عظيمه افق خواهد بود ، و گرنه لازم آيد كه مجموع زواياى مثلث مستقيم الاضلاع يعنى مثلث مستوى اكثر از دو قائمه باشد ، زيرا كه با فرض عدم موازات ، از يك جانب باهم ملاقات خواهند كرد به اصل اقليدس و علاوه اين كه برهان بر آن قائم است و هر گاه از موضع عمود مذكور بر هر يك از دو سطح افق حقيقى و حسى تا به محل ملاقات خطى مستقيم اخراج شود با خود قسمتى از خط محور كه محدود ميان دو سطح ياد شده بود ، مثلثى مستقيم الاضلاع حاصل شود كه يك زاويه آن حاده است و آن در موضع نقطه ملاقات خواهد بود ، و هر يك از دو زاويه ديگر قائمه و آن موقع عمود محور بر سطح دائره افق حقيقى ، و سطح دائره افق حسى . و اين حكم در همه صغار موازى با عظيمه مطرد است . و همانست كه در شكل چهاردهم مقاله يازدهم اصول مبرهن شده است كه : كل سطحين كان خط واحد عمودا عليهما فهما متوازيان الخ .\r\n\r\nتبصره :\r\nخط مشرق و مغرب فصل مشترك بين دو سطح دائره و افق و دائره معدل النهار است .\r\n\r\n","description":"","footnote":"","page_name":" 55 ","page_number":55},
  {"content":"\r\n\r\n\r\nتبصره :\r\nدر بعد معلوم خواهد شد كه كره ارض نسبت به ما فوق فلك شمس ، حكم نقطه را دارد ، لذا تفاوت ميان افق حقيقى و حسى نسبت به ما فوق فلك شمس ، محسوس و معتنى به نيست ، و اين مطلب در بحث اختلاف منظر ، ( درس 62 ) مبين مىشود چه اين كه اختلاف منظر در فلك شمس و مادون آن به قياس به كره ارض پيش مى آيد .\r\n\r\nتبصره :\r\nعلامه خفرى در كلمه كه شرح تذكره خواجه در هيأت است ، در بين افق ترسى فرمايد :\r\n« و يسمى الافق الحسى ايضا . و هى قد تنطبق على الافق الحقيقى ، و قد تقع فوقها او تحتها بحسب اختلاف قامة الناظر فان كان مقدار قامته ثلاثة أذرع و نصفا كان ما فوق ذلك الافق من الاسماء اكثر مما تحته بأربع دقائق و سنت و عشرين ثانية على مابينه ابن الهيثم فى رسالته فى ان الظاهرين من السماء اكثر من نصفها ، و ان كان اقل منها امكن ان يكون مافوقه مساويا لما تحته ، و ان يكون اصغر » .\r\nو فاضل نحرير هبة الله شاهمير ، در تاليف بسيار سودمندش به نام « : تنقيح مقاله در توضيح رساله » كه شرح رساله فارسى هيأت ملاعلى قوشچى است بعد از بيان افق حقيقى و حسى در بيان افق ترسى به وزان كلام تكلمه گويد :\r\n« سيم افق رؤيت و افق حسى هم گويند و آن دائره ثابته است كه مرتسم شود محيط آن از توهم دوران طرف خطى كه خارج شود از بصر و تماس به سطح ارض نموده منتهى به فلك اعظم گردد . و گاه عظيمه باشد به آنكه منطبق بر افق حقيقى گردد ، و گاه صغيره باشد به آنكه تحت افق حقيقى يا فوق آن در تحت افق مجازى يا بر افق مرئى يا فوق آن واقع شود بحسب تفاوت قامت ناظر در طول و قصره و ارتفاع و انخفاض محلى كه منظر وى باشد چه ابن هيثم در رساله كه جهت اثبات تفاضل و زيادتى نصف ظاهر فلك بر نصف خفى ، نوشته ، برهان گفته كه هر گاه قامت شخص رائى سه گزو نيم بود ، زيادت از نصف فلك مرئى شود به چهار دقيقه و بيست و شش ثانيه ، پس شكى نيست كه اگر به قليلى كمتر از آن باشد منطبق بر افق حقيقى خواهد بود ، و اگر به بسيارى كمتر باشد بر فوق آن بود » .\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nو ملا عبدالعلى بيرجندى در شرح تذكره در بيان كلام خواجه كه « : دائرة الافق هى العظيمة الفاصلة بين الظاهر و الخفى من الفلك » چنين آورده است :\r\nانها قد تنطبق عليها يعنى ان الترسى قد تنطبق على الحقيقى اذ قد بين المهندسون انه اذا ارتفع البصر عن سطح الارض ثلاث اصابع تقريبا فان الخط المماس المذكور ينتهى الى الفصل المشترك بين مقعر الفلك الاعلى و الافق الحقيقى فالمراد بالفصل هو الفصل تحقيقا فى وقت ما . . .\r\nتا اين كه گويد :\r\nو اعلم ان الافق الحقيقى ينصف كرة العالم ، و الحسى يقسمها بمختلفين اعظمهما التحتانى ، و الترسى قد ينصفها و قد يقسمها بمختلفين اعظمهما الفوقانى غالبا ، و التحتانى نادرا .\r\nقيد غالب براى اين جهت است كه به حسب اغلب ارتفاع بصر از ارض اكثر از سه اصبع است . تا وقت اقامة برهان اين مطالب فرا رسد .\r\n\r\nتنبيه :\r\nبيرجندى كه عالم خريت در صناعت هيأت و فنون رياضى است ، مجموع عالم جسمانى را تعبير به « كرة العالم » كرده است . چنان كه وى و ديگر اساطين متبحر در فن از آن تعبير به فلك هم مى كنند ، چنان كه دوائر عظام و مدارات كواكب را فلك مى نامند ، و در درس سوم بدان اشارت نموده ايم ، و در هيأت مجسمه تحقيقى در پيش است كه گفته آيد . اين تصريحات و اشارات موجب زيادت تبصره و انتباه طالب كمال در معرفت به موضوع فن شريف علم هيأت ، و مسائل قويم متفرع بر آن ، و سبب آگاهى وى به تفوه آراى فائل خواهد بود .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\n\r\nدرس 20 : خط استواء ( دائره استواء ، دائره استواء ارضى )\r\nدائره عظيمه اى كه بر كره ارض در سطح معدل النهار حادث شود يعنى از آن مايل نبود آن را خط استواء گويند .\r\nو به عبارت ديگر : چون در اين فن مركز زمين مركز كره عالم جسمانى است پس هر گاه فرض شود كه سطح دائره معدل النهار قاطع كره عالم جسمانى گردد ، بر سطح محيط زمين دائره عظيمه اى احداث كند كه آن را خط استواء گويند .\r\nخط استواء را دائره استواء و دائره استواى ارضى نيز گويند ، در ازاى معدل النهار كه آن را دائره استواى سماوى گويند . و لكن اشهر اسماى او در قديم و حديث همان خط استواء است .\r\nتذكره در درس پنجم گذشت كه شمس هميشه در سطح دائره منطقه البروج است و از آن خارج نمى شود ، و در درس دوازدهم دانسته شد كه به همين سبب هيچگاه شمس را عرض نبود . غرض ما از اين تذكره اين است كه خط استواء با عظيمه معدل النهار ، مانند مدار شمس با عظيمه منطقة البروج است ، از اين حيث كه آن دو در يك سطح اند ، و اين دو در يك سطح .\r\nاز بيان فوق دانسته مىشود كه غايت بعد شمس از خط استواء به قدر ميل كلى خواهد بود . پس اگر شمس در اول سرطان بوده باشد به قدر ميل كلى به سمت شمال معدل از خط استواء دور بود ، و اگر در اول جدى بوده باشد به همان مقدار به سمت ج‌نوب معدل .\r\nو ان شئت قلت كه شمس در رأس السرطان و يا رأس الجدى به قدر ميل كلى\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nاز سمت الرأس استوائى به سمت شمال معدل و يا جنوب آن دور مىشود زيرا كه هر كس در هر نقطه خط استواء بوده باشد سمت الرأس و سمت القدم او كه دو قطب افق او مى باشند بر دائره معدل النهار خواهند بود كه در سطح خط استوايند .\r\nو نيز دانسته مىشود كه اگر كسى در خط استواء بوده باشد ، دو قطب معدل النهار بر افق وى بود ، چه اين كه عظيمه معدل تا قطب او ربع دور است ، و از دائره استواء تا قطب او بر كره ارض نيز ربع دور ، و از قطب افق تا عظيمه افق هم ربع دور است ، و در دروس گذشته گفته ايم كه هر عظيمه اى از دو قطب عظيمه ديگر گذرد آن عظيمه نيز از دو قطب او گذرد .\r\nو بالعكس اگر ربع دور از خط استواء به سمت قطب شمال معدل النهار يا جنوب آن دور شود ، دو نقطه سمت الرأس و سمت القدم وى دو قطب معدل النهار خواهد بود كه لاجرم دائره معدل النهار و افق حقيقى متحد خواهند بود ، و وجه آن ظاهر است .\r\nافق خط استواء را افق فلك مستقيم و افق كره منتصبه گويند . از اين روى كه حركت معدل النهار و ان شئت قلت : حركت فلك ، و حركت كره عالم و جميع مدارات موازى آن كه مدارات يوميه اند ، در آفاق استوائى به استقامت و انتصاب اند ، يعنى همه آنها بر دائره افق عمودند كه با افق بر زواياى قائمه تقاطع مى كنند .\r\nو چون معدل النهار و افق در آفاق استوائى از دو قطب يكديگر مى گذرند و بر زواياى قائمه تقاطع مى كنند ، دائره معدل النهار و همه مدارات يوميه به دائره افق تنصيف مى شوند . چنان كه در شانزدهم اولى اكرثاوذوسيوس مبرهن شده است كه :\r\n« كل دائرة فى الكرة تقطعها و تمر بقطبيها دائرة عظيمة ، فالعظيمة تنصفها و تقوم عليهما على قوائم . . . الخ » .\r\nو چون هر يك از معدل النهار و مدارات يوميه به دائره افق استوايى تنصيف مى شوند ، پس هميشه نصف مدار شمس مثلا فوق الافق است و نصف ديگر\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nتحت آن ، لذا همواره شب و روز در آفاق استوايى باهم برابرند ، و به همين جهت استواى جديدان در آنها ، به آفاق استوايى و خط استواء ناميده شده اند .\r\nحال كه اقسام افق حقيقى و ترسى و حسى دانسته شده است در تقسيم هر يك آنها به سه قسم دولابى و حمايلى و رحوى گوييم : هر يك از افق حقيقى و ترسى و حسى ، نسبت به دور معدل منقسم به سه قسم مىشود : دولابى و حمايلى و رحوى ، زيرا كه اگر خط مذكور اعنى محور افق كه در امتداد قطرى از اقطار ارض عمود بر افق و مار بر دو قطب اوست ، بر نفس دائره معدل النهار واقع شود كه هر آينه بر سمت الراس و سمت القدم گذرد و آن در آفاق مستويه يعنى در خط استواء خواهد بود ، حركت معدل در آنجا دولابى است بدينجهت كه دور فلك را در آنجا حركتى مشابه حركت دولاب است كه چنانچه به حركت دولاب هر عصمورى از عصامير دولاب پى هم بر زاويه قائمه از سطح آب خارج مىشود ، اجزاى فلك نيز از افق پى هم به استواء و استقامت و انتصاب از افق بر مى آيند . عصمور كعصفور : چرخ چاه يا دلو آن . منتهى الارب . . .\r\nو اگر آن خط منتهى به قطبين معدل شود و لامحاله قطبين او بر سمت الراس و القدم كه قطبين افق اند مى باشد ، آن را رحوى گويند چه حركت او مانند سنگ آسيا است ، و اين در عرض تسعين است كه به زودى گفته آيد .\r\nو اگر آن خط نه منتهى به معدل شود و نه منتهى به قطبين او چنان كه در اكثر معموره اين است ، آن را حمايلى گويند ، از جهت آن كه در آنجا معدل از سمت الرأس مايل خواهد بود ، پس بر شكل حمايلى در آن آفاق بنمايد و آن را به همين مناسبت آفاق مائله گويند .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\n\r\nدرس 21 : دائره نصف النهار\r\nاز مدارات كواكب به حركت اولى ، آنچه فوق افق باشد مدارات يومى اند ، و آنچه تحت افق مدارات ليلى . و هر گاه بخواهيم هر يك از مدارات يومى ، يا ليلى را به دو نيم كنيم كه چون كوكب به نقطه منتصف رسيده است قوس النهار يا قوس الليل به دو نصف منقسم گردد به دائره نصف النهار احتياج افتد . لاجرم دائره نصف النهار عظيمه اى خواهد بود كه به دو قطب افق و دو قطب معدل النهار گذرد پس هر گاه شمس مثلا در فوق افق به دو رسيده است در اكثر معموره ، به تقريب منتصف طلوع و غروب مى باشد . لذا بيرجندى در شرح تذكره گويد :\r\n« لو لم تمر دائرة نصف النهار بقطبى الافق و قطبى معدل النهار لم يحصل الغرض منه و هو تنصف قطع المدارات » .\r\nمخفى نماند كه كره عالم جسمانى از دائره نصف النهار به دو نيمه شرقى و غربى منقسم مى گردد ، چنانك‌ه از دائره معدل النهار به دو نصف شمالى و جنوبى ، و از دائره افق به دو قسم فوقانى و تحتانى . با اين تفاوت كه شمالى و جنوبى بودن آن ثابت است زيرا كه معدل النهار به نسبت با اشخاص و نقاط مفروض بر سطح ارض رسم نمى شود بلكه عظيمه حركت اولى است كه تغيير و تحويل نمى پذيرد ، بخلاف شرقى و غربى يا فوقانى و تحتانى بودن آن اعنى كره عالم جسمانى كه به نسبت اشخاص و نقاط مفروض بر سطح ارض هر يك از دائره نصف النهار و افق رسم مىشود .\r\nچون دائره نصف النهار از دو قطب معدل و دو قطب افق مى گذرد ، آن دو نيز\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nاز دو قطب او گذرند ، و آن دو نقطه مشرق و مغرب اعتدال بود كه محل تقاطع معدل با افق است . و به همين سبب اعنى به سبب مرور دائره نصف النهار به دو قطب معدل و افق تقاطع نصف النهار با هر يك از معدل النهار و دائره افق بر زواياى قائمه بود .\r\nآن نقطه تقاطع دائره نصف النهار با دائره افق كه به قطب شمالى نزديكتر بود نقطه شمالى گويند ، و آن نقطه ديگر مقابل او را كه به قطب جنوبى نزديكتر بود نقطه جنوبى خوانند . و خط و اصل ميان اين دو نقطه را خط نصف النهار ، و خط زوال ، و خط جنوب و شمال گويند . و اين خط ، فصل مشترك بين سطح دائره نصف النهار و سطح دائره افق است .\r\nو همين خط زوال است كه چون مركز قرص شمس بدان رسد ، اول زوال يعنى اول ظهر حقيقى افقى است كه خط زوال در سطح آن افق تعيين شده است .\r\nو به همين مناسبت ساعت شمسيه را كه بوسيله آن ظهر حقيقى تحصيل مىشود چنان كه در دروس آينده معلوم مى گردد مزوله گويند ، يعنى آلت زوال ياب ، و يا به عبارت ديگر : آلتى كه بدان زوال ظهر دانسته مىشود .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\n\r\nدرس 22 : خط اعتدال و زوال\r\nخط نصف النهار را شناخته ايم ، و دانسته ايم كه همان خط زوال و خط جنوب و شمال است ، و تعريف آن را به خوبى بدست آورده ايم ، اكنون سخن ما اين است كه اقسام حك يعنى انواع آلات قطب نماها ، چون بر سطح مستوى بر قاعده طبيعى مصنوعى خود قرار گيرند ، عقربه آنها در سطح دائره نصف النهار مى باشد . و به عبارت ديگر : عقربه آنها همين خط نصف النهار و خط زوال آن موضع است كه يك طرف آن به سوى قطب شمال ، و سوى ديگر آن بسوى قطب جنوب است . و بحثى درباره قطب مغناطيسى ارض ، و قطب جغرافيائى آن در پيش است كه در جاى خود بيان مىشود .\r\nمطلب ديگر اين كه : در درس شانزدهم در بحث افق دانسته ايم كه خط و اصل ميان نقطه مشرق اعتدال ، و نقطه مغرب اعتدال را خط مشرق و مغرب و خط اعتدال و خط استواء گويند ، و در درس بيست و يكم دانسته ايم كه خط و اصل ميان نقطه جنوب و نقطه شمال را خط نصف النهار و خط زوال و خط جنوب و شمال گويند ، پس اين دو خط در سطح دائره افق بر يكديگر عمود خواهند بود و بر زواياى قائمه همديگر را تقاطع مى كنند بدينصورت ( ش 7 ) كه سطح دائره افق و محيط آن بدين دو خط به چهار قسم متساوى منقسم مى گردد .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nصورت مذكور را چون در سطح ارض به نحو طبيعى مانند آلت قطب نما ( نه به صورت نقشه جغرافيايى ، چنان كه در بعد گفته آيد ) در نظر بگيريد كه شخص يا شاخص در نقطه ه بوده باشد ، دائره ا ب ح د دائره افق او خواهد بود ، و محاذى نقطه ه از دو جهت فوق و تحت سمت الراس و سمت القدم او ، و ا نقطه مشرق اعتدال ، وح نقطه مغرب اعتدال ، و ب نقطه جنوب ، و د نقطه شمال ، و خط ا ه ح خط اعتدال ، و خط ب ه د خط زوال كه يكديگر را در نقطه ه كه مركز دائره افق است بر زواياى قائمه تقاطع كرده اند .\r\nحال بدان كه اين دو خط اعتدال و زوال را در تحصيل بسيارى از اعمال رياضى و نجومى اهميت و موقعيت بسزا است . لذا آن دو را در سطوح رخامات و صفايح اسطرلاب و غيرها استخراج مى كنند يعنى تحصيل و ترسيم مى نمايند كه اعمال ياد شده مبتنى بر رسم آن دو است .\r\nچون دائره نصف النهار ، عالم جسمانى را نسبت به شخص در هر نقطه اى از بسيط الارض به دو نصف مشرق و مغرب منقسم ميسازد ، و دائره افق نيز محكوم بدين حكم است اعنى به دو نصف شرقى و غربى منقسم مى گردد ، لاجرم از دو طرف نقطه جنوب افق بسوى نقطه شمال آن ، و يا بالعكس از دو طرف نقطه شمال افق بسوى جنوب آن ، به ربع دور رسد آن نقطه كه منتهاى ربع قبل و مبتداى ربع بعد است فصل مشترك بين ربعين شرقى ، يا ربعين غربى خواهد بود كه منتصف نصف شرقى دائره افق ، و يا منتصف نصف غربى دائره افق است ، و آن نقطه مشرق اعتدال ، و يا نقطه مغرب اعتدال است كه محل تقاطع افق با معدل النهار است . پس آن كه در درس شانزدهم گفته ايم نقطه مشرق اعتدال وسط مشارق است ، و نقطه مغرب اعتدال وسط مغارب ، معنى وسط بودن آن بر دو طرف افق درست آمد ، و وجه مشارق و مغارب گفته آيد .\r\nخواجه نصيرالدين در زبدة الهيأة ( ص 12 ط 1 ) فرمايد :\r\n« فلك بدائره نصف النهار به دو نيمه شود : يك نيمه شرقى و آن را نصف صاعد خوانند ، و يك نيمه غربى و آن را نصف هابط خوانند . و جمله مدارات يومى دو\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nنيمه شود به اين دائره » .\r\nخواجه فلك را بر مجموع كره عالم جسمانى كه يك كره است اطلاق كرده است كه مكرر گفته آمد . چنان كه در تذكره نيز فرموده است : دائرة نصف النهار هى الفاصلة بين النصف الشرقى و الغربى من الفلك بل الصاعد و الهابط بقياس الحركة الاولى .\r\nدر توضيح آن گوييم : چون دائره نصف النهار تمام معدل النهار را تنصيف مى نمايد ، هر آينه نيز هر يك از نصف ظاهر و نصف خفى از معدل النهار را تنصيف مىكند ، و فاصله باشد ميان نصف شرقى و نصف غربى از آن ، چنان كه افق فاصله است ميان ظاهر و خفى ، پس تميز نصف صاعد از نصف هابط بقياس به حركت اولى هم از او متحقق گردد . بيانش اين كه :\r\nچون كوكب طلوع نموده پيوسته ارتفاع او متزايد مى گردد تا بمرتبه اى رسد كه غايت ارتفاع باشد ، بعد از آن منحدر شود و ارتفاع او متناقص گردد تا به مغرب و اصل شود و باز انحطاط و انحدار و بعد از افق بايد تا بغايت انحطاط رسد ، و بعد از آن شروع در تقارب به افق نمايد و انحطاط وى نقصان يابد تا عود بمشرق نمايد و طلوع كند . پس از غايت هبوط تا غايت صعود ، نصف شرقى و صاعد بود چه در جانب مشرق و حال ارتفاع يعنى بالا آمدن است ، و از غايت صعود تا غايت هبوط غربى و هابط باشد به قياس به آن نصف .\r\nآنكه خواجه فرمود « : و جمله مدارات يومى به اين دائره دو نيمه شود » چنان كه در شكل نهم از مقاله دوم اكر مبرهن شده است كه ان العظيمه المارة باقطاب دائرتين متقاطعتين تنصف كل قطعة منها .\r\n\r\nتبصره :\r\nصعود و هبوط كواكب نسبت به حركت اولى است . و نسبت به حركت خاصه كواكب اوج و حضيض ، و در و ه و حضيض گويند به بيان و تفصيلى كه در موقع خود گفته آيد\r\n\r\n","description":"","footnote":"","page_name":" 65 ","page_number":65},
  {"content":"\r\n\r\n. \r\nدرس 23 : وتد السماء و وتد الارض\r\nچنان كه دائره نصف النهار هر يك از دائره معدل النهار و دائره افق را به تناصف تقاطع مىكند ، دائره منطقة البروج را نيز بر دو نقطه متقابل تنصيف مىكند يكى را كه فوق الارض است عاشرو و تدالسماء ، و ديگرى را رابع و وتدالارض گ ويند .\r\nرابع و عاشر بدين سبب گويند كه هر گاه برج را از طالع به توالى شماره نمايند اين برج چهارم و آن برج دهم است . و وتد به معنى ميخ است كه فلك را يعنى مجموع كره عالم جسمانى را تشبيه به خيمه نموده اند كه به چهار ميخ طالع و سابع و عاشر و رابع قائم باشد .\r\nاوتاد اربعه را در تسوية البيوت يعنى استخراج خانه هاى دوازده گانه كه آن را زايچه و زايرجه نيز گويند و براى طالع سنه و مواليد و مانند آنها در احكام نجومى به كار دارند ، اهميتى به سزا است . و به تعبير ملا عبدالعلى بيرج‌ندى در شرح زيج الغ بيك : اين چهار خانه را اوتاد به جهت آن گويند كه مدار احكام بر اين چهار خانه است .\r\nاز ارباب لوح و قلم به نظم و نثر تعبير فلك به خيمه ، و خيمه افلاك ، و خيمه معلق ، و خيمه نيلگون ، و خيمه پيروزه گون ، و خيمه فيروزه و نظائر آنها بسيار آمده است :\r\nعارف سنائى غزنوى گويد :\r\n ببين بارى كه هر ساعت ازين پيروزه گون خيمه \r\n چه بازيها برون آرد همى زين پير خوش سيما \r\n\r\n","description":"","footnote":"","page_name":" 66 ","page_number":66},
  {"content":"\r\n\r\nو ناصر خسرو علوى گويد :\r\n وين خيمه كبود نبينند و اين دو مرغ \r\n كايشان هماره از پس ديگر همى پرند \r\nو راقم گفته است :\r\n اوتاد خيمه فلك نيلگون مگر \r\n بر كنده شد كه بر سرم اينك خراب شد \r\nپس از تحصيل بيوت اثناعشر زايجه ، مواضع سيارات را استخراج مى كنند ، سپس احكام نجومى را مطابق اوضاع كواكب به نسبت با يكديگر و مواضع آنها در بيوت و ديگر امورى كه به احكام تعلق دارد بدست مى آورند .\r\nدر دفتر تقويم رقومى ، و لوح بيوت اثناعشر و كتب احكامى ، فقط حرف آخر اسامى سيارات را مى نويسند و هر يك را به علامت آن حرف مى خوانند . يعنى حرف ( ر ) قمر است و ( د ) عطارد و ( ه ) زهره و ( س ) شمس و ( خ ) مريخ و ( ى ) مشترى و ( ل ) زحل .\r\nخواجه طوسى در مدخل منظوم پس از بيان ارقام بروج كه در درس پانزدهم نقل كرده ايم ، در ارقام كواكب گويد :\r\n چون بدانستى از بروج رقم \r\n رقم اختران بيايد هم \r\n آخرين حرف نام هر اختر \r\n بدلش مى نگارد بر دفتر \r\n همچو از شمس س ور زقمر \r\n بر همين كن قياس پنج دگر \r\nبه عنوان محض آگاهى و آشنايى به بيوت اثناعشر و اوتاد اربعه و مواضع سيارات در لوح زايجه ، اين جدول طالع سنه هزار و سيصد و چهل و پنج هجرى شمسى را كه استخراج كرده بوديم ، در اين درس درج مى كنيم ، تا وقت طريق تحصيل و بيان تفصيل اين امور فرا رسد ( ش 8 ) :\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nدر اين لوح چهارخانه مربع وسط اوتاد اربعه اند . و عدد هر خانه را در يك گوشه آن به ارقام ابجدى نوشته ايم . پس ( ا ) كه وتد اول يعنى بيت طالع است طالع وقت ( نائب ) است يعنى حوت دوازده درجه ، كه ارقام بروج بيوت را در وسط هر بيت نگاشته ايم . آنگاه در بيت طالع مى بينى كه عطارد و قمر و زحل اجتماع كرده اند : دكح ، ركا ، ل بح .\r\nسابع طالع ، سنبله دوازده درجه است ( ه يب ) ، و عاشر آن قوس هجده درجه ، و رابع آن جوزاء هجده درجه . مريخ با شمس در خانه دوم اند . مشترى در خانه چهارم است و زهره در دوازدهم . از طالع تا خانه دوازدهم به ترتيب دوازده برج يعنى دوره منطقة البروج و كواكب واقع در بروج ، قرار گرفته اند و اين ميزان صحت عمل است .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\n\r\nدرس 24 : طالع و شرف و هبوط كواكب\r\nاز آنچه در تعريف دائره نصف النهار و پيرامون آن گفته ايم ، وجه تسميه اين دائره به دائره نصف النهار دانسته شده است . و خلاصه آن اين كه :\r\nدائره نصف النهار را بدين سبب دائره نصف النهار گويند كه چون مركز جرم شمس مثلا ، به حركت اولى در فوق الارض با او موافات كند يعنى به دو رسد ، زمان روز به تقريب نصف شود ، و به بيان ديگر قوس نهار شمس در آن هنگام به تقريب نصف شود .\r\nو چون در تحت الارض با او موافات كند ، زمان شب يا قوس ليل كوكب به تقريب نصف شود .\r\nو غايت ارتفاع شمس هر روز هنگام موافات شمس به دائره نصف النهار در فوق افق است ، و غايت انحطاط آن در هر دوره به حركت كل ، هنگام موافات شمس بدان در تحت افق است .\r\n\r\nتبصره :\r\nمؤلف تبصره ( التبصرة فى علم الهيأة ، و منتهى الادراك فى تقاسيم الافلاك دو تصنيف بسيار گرانقدر ، و دو اثر ارزشمند محمد بن احمد حسينى خرقى متوفى 533 ه مى باشند كشف الظنون ج 2 ص 1852 ) گويد :\r\n« و سميت هذه الدائرة دائرة نصف النهار لان الشمس اذا وافتها بحركة الكل فوق الارض انتصف زمان النهار ، و اذا وافتها من تحت الارض انتصف زمان الليل . و غاية ارتفاع الشمس فى كل يوم يكون عند انتهائها الى مسامتة هذه الدائرة ، و كذا غاية ارتفاع كل كوكب ، و غاية الانحطاط عند الانتهاء الى مسامتها تحت الافق » .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nغرض از نقل عبارت تبصره اين كه : مراد از حركت كل همان حركت اولى است كه حركت به خلاف توالى از مشرق به مغرب است ، و مراد از مسامته همان موافات است كه هنگام وصول مركز جرم شمس به دائره نصف النهار است .\r\nو نيز دانسته شده است كه تسميه آن به دائره نصف النهار ، با آن كه دائره نصف الليل هم مى باشد به سبب مراعات تقدم يوم بر ليل به جهتى از جهات انواع تقدم و تأخر يعنى اقسام سبق و لحوق است .\r\nامين الاسلام طبرسى در مجمع الابيان در تفسير كريمه :  وَ لَا اللَّيْلُ سابِقُ النَّهارِ \r\n( يس 41 ) آورده است كه :\r\nروى العياشى فى تفسيره بالاسناد عن الاشعث بن حاتم قال : كنت بخراسان حيث اجتمع الرضا عليه السلام و الفضل بن سهل و المأمون فى الايوان الحبرى بمرو فوضعت المائدة ، فقال الرضا عليه السلام ان رجلا من بنى اسرائيل سألنى بالمدينة فقال النهار خلق ق‌بل ام الليل ؟ فما عند كم ؟ قال : و أداروا الكلام فلم يكن عندهم فى ذلك شى ء ، فقال الفضل اللرضا عليه السلام : اخبرنا بها اصلحك الله ، قال : نعم من القرآن ام من الحساب ؟\r\nقال له الفضل : من جهة الحساب .\r\nفقال : قد علمت يا فضل ان طالع الدنيا السرطان ، و الكواكب فى مواضع شرفها فزحل فى الميزان ، والمشترى فى سرطان ، و الشمس فى الحمل ، و القمر فى الثور ، فذلك يدل على كينونة الشمس فى الحمل فى العاشر من الطالع فى وسط السماء فالنهار خلق قبل الليل .\r\nبيان : حديث شريف در سماء و عالم بحار نيز ، با نقل مطالبى در پيرامون آن مذكور است ( ج 14 ط 1 ص 55 و 56 ) .\r\nتعريف طالع در درس شانزدهم گفته آمد ، و عاشر همانست كه تعريف آن را در درس قبل دانسته ايم .\r\nوسط السماء همان محل موافات مركز جرم الشمس با دائره نصف النهار است . و از آن تعبير به كبدالسماء نيز در روايات شده است .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nآن كه فرمود « : و الكواكب فى مواضع شرفها » :\r\nشرف كوكب در مقابل هبوط آنست . و شرف و هبوط كواكب را در احكام نجوم دخلى بسزا است .\r\nشرف شمس در نوزدهم درجه حمل است . شرف قمر درجه سوم ثور است . شرف زحل درجه بيست و يكم از برج ميزانست . شرف مشترى در پانزده درجه سرطانست . شرف مريخ درجه بيست و هشتم جدى . شرف زهره درجه بيست و هفتم حوت . شرف عطارد درجه پانزدهم سنبله .\r\nهبوط هر كوكب مقابل شرف او بود به همان درجه . و مراد از مقابل ، نظير آن برج و درجه است يعنى برج ششم بعد از برج شرف ، برج هبوط آن كوكب بود ، و 180 درجه بعد از درجه شرف ، درجه هبوط آن كوكب بود .\r\nمثلا برج ميزان برج هبوط شمس بود ، و درجه نوزدهم ميزان درجه هبوط آن . و برج عقرب برج هبوط قمر بود ، و درجه سوم عقرب درجه هبوط آن ، و على هذا القياس . هر كوكبى را در برجى و درجه اى نوعى قوتى يافته اند آن را شرف آنكوكب ناميده اند ، و يا ضعف و آن را هبوط گفته اند . برج شرف همه آن شرف باشد مگر آنكه در آن درجه قوى بود .\r\nچون كوكب به برج شرف تحويل كرد ابتداء قوه بود و روز بروز متزايد باشد تا آندرجه معين و در آنجا كمال قوه بود ، و چون از آن درجه گذشت شروع در تناقص كند تا به حلول او به برج ديگر .\r\nو حال هبوط همچون حال شرف است يعنى چون كوكب به برج هبوط تحويل نمايد ، ضعيف مىشود ، و روز بروز ضعف او بيفزايد تا بدرجه هبوط و در آنجا در كمال ضعف باشد و چون از آندرجه گذشت شروع كن‌د در تناقص ضعف تا اينكه تحويل نمايد به برج ديگر .\r\n\r\nفائدة :\r\nچون شمس در هر دوره به حركت خاصه خود به نوزدهم حمل رسد ، و آن در هر سال شمسى مطابق نوزدهم فروردين ماه شمسى خواهد بود ، در آن يك شبانه روز ، حروف عاليات شرف شمس را كه هفت و سيزده اند ، بر نگين\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nانگشترى حك كنند . و چنان انگشترى مزين به شرف شمس را در نزد خواص شرقى خاص است . نكته 977 هزار و يك نكته مطبوع ، به رسم و وصف و شرف شمس اختصاص يافته است بدانجا رجوع شود .\r\n\r\n","description":"","footnote":"","page_name":" 72 ","page_number":72},
  {"content":"\r\n\r\n\r\nدرس 25 : وجه تسميه دائره نصف النهار\r\nدر بيان وجه تسميه دائره نصف النهار بدين اسم گفته ايم كه چون مركز جرم شمس به حركت اولى در فوق افق به دو رسد زمان روز بتقريب نصف شود ، و آنگاه غايت ارتفاع وى بود ، و هر گاه در تحت افق به دو رسد زمان شب بتقريب نصف شود ، و آنگاه غايت انحطاط وى بود .\r\nحالا سخن ما اين است كه مقدار روز و شب در اعمال متعارف هر مرز و بوم ، موكول به قرار داد و عرف مردمشان هست . مثلا در عرف ما اين است : كارگر كه اول روز بايد سر كار باشد ، اين اول روز متعارف كارگرى مقدارى بعد از طلوع شمس از افق است ، بديهى است كه دائره نصف النهار منصف مقدار چنين روز و شب قراردادى نيست .\r\nو در شرع محمدى على صادعه الصلاة والسلام در تعيين مواقيت عبادات ، مقدار يوم ما بين طلوع فجر ثانى يعنى صبح صادق تا زوال حمره مشرقيه از قمة الرأس كه دال بر غروب شمس است ، مى باشد ، و مقدار شب از غروب شمس تا طلوع فجر ثانى .\r\nقال عزمن قائل :  وَ كُلُوا وَ اشْرَبُوا حَتَّى يَتَبَيَّنَ لَكُمُ الْخَيْطُ الْأَبْيَضُ مِنَ الْخَيْطِ الْأَسْوَدِ مِنَ الْفَجْرِ ثُمَّ أَتِمُّوا الصِّيامَ إِلَى اللَّيْلِ  ( البقرة 188 ) .\r\nفى الفقيه سئل الصادق عليه السلام عن الخيط الابيض من الخيط الاسود من الفجر ؟\r\nفقال : بياض النهار من سواد الليل\r\n. طبرسى در مجمع البيان در تفسير كريمه :  اللَّهُ الَّذِي جَعَلَ لَكُمُ اللَّيْلَ لِتَسْكُنُوا فِيهِ \r\n\r\n","description":"","footnote":"","page_name":" 73 ","page_number":73},
  {"content":"\r\n\r\n وَ النَّهارَ مُبْصِراً  الاية ( مؤمن / غافر 62 ) گويد :\r\nالليل : و هو ما بين غروب الشمس الى طلوع الفجر الثانى . . . و النهار : هو ما بين طلوع الفجر الثانى الى غروب الشمس . الخ .\r\nو در تفسير كريمة :  وَ سَخَّرَ لَكُمُ اللَّيْلَ وَ النَّهارَ  ، الاية ( النحل 13 ) گويد :\r\nالتسخير فى الحقيقة للشمس و القمر لان النهار هو حركات الشمس من وقت طلوع الفجر الى وقت غروب الشمس ، والليل حركات الشمس تحت الارض من وقت غروب الشمس الى وقت طلوع الفجر الا انه سبحانه اجرى التسخير على الليل و النهار على سبيل التجوز و الاتساع .\r\nو صاحب بحار الانوار در باب تحقيق منتصف الليل و مفتتح النهار از كتاب صلوة آن ( ص 64 ج 18 ط 1 ) گويد :\r\nو عندنا انه لايفهم فى عرف الشرع و لا فى عرف العام و لا بحسب اللغة من اليوم او النهار الا ماهو من ابتداء طلوع الفجر . . . نعم بعض اهل الحرف و الصناعات كان ابتداء عملهم من طلوع الشمس قد يطلقون اليوم عليه . . . لا ينبغى ان يستريب عارف بقواعد الشريعه و اطلاقاتها فى انه لايتبادر فيها مع عدم القرينه من النهار الا ما هو مبتدا من طلوع الفجر . . . انتهى ملخصا .\r\nو نيشابورى در تفسير مالك يوم الدين گويد :\r\nاليوم هو المده من طلوع نصف جرم الشمس الى غروب نصف جرمها ، او من ابتداء طلوعها الى غروبها . او من طلوع الفجر الثانى الى غروبها و هذا فى الشرع .\r\nغرض نگارنده سطور اين است كه : قوس النهار كه در عرف ارباب اين فن ، مدار طلوع مركز جرم شمس از دائره افق تا طلوع آنست كه بين الطلوعين نيز جزء ليل محسوب مى گردد ، هر يك بدائره نصف النهار كه دائره نصف الليل هم هست تقريبا به دو نصف متساوى تقسيم مى گردد . و چون در مواقيت اعمال عبادى بفرموده شرع ، مفتتح روز فجر ثانى است و شب خالص از غروب شمس تا طلوع فجر صادق است پس نه روز شرعى به دائره نصف النهار به دو قسم متساوى\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nمنقسم مى گردد ، و نه شب شرعى فتبصر .\r\nكلام نيشابورى را در غرائب القرآن در بيان هر سه وجه تعريف يوم شأنى بسزا است . همين بزرگمرد شارح تذكره خواجه در هيات است كه كتابى بغايت اصيل و قويم است لذا وجه اول تعريف يوم را بر مبناى فن هيات در نهايت جودت بيان كرده است كه درس بحث آن در پيش است .\r\nمطلب ديگر اين كه در روايت دائره نصف النهار تعبير به حلقه شده است كه هر گاه شمس در آن حلقه داخل شود هنگام زوال اوست ، چه تعبير شيرين و دلنشين و شگفت و شريف :\r\nحديث چهارم باب اوقات صلوات خمس از كتاب صلوة مستدرك الوسائل ( ج 1 ط 1 ص 188 ) :\r\nبالاسناد عن الامام الحسين بن الامام على بن ابى طالب عليهم السلام قال جاء نفر من اليهود الى رسول الله صلى الله عليه و آله الى ان ذكر عليه السلام ان اعلمهم سأله ( ص ) عن اشياء الى ان قال : يا محمد فأخبرنى عن الله لاى شى ء وقت هذه الخمس الصلوات فى خمس مواقيت على امتك فى ساعات الليل و النهار ؟\r\nقال النبى صلى الله عليه و آله : ان الشمس عند الزوال لها حلقة تدخل فيها فاذا دخلت فيها زالت الشمس فيسبح كل شى ء دون العرش لوجه ربى . الحديث\r\n\r\n","description":"","footnote":"","page_name":" 75 ","page_number":75},
  {"content":"\r\n\r\n\r\nدرس 26 : فلك هيوى و عرض بلد\r\nمطلب ديگر : در درس بيست و سوم گفته ايم كه هيات فلك يعنى قبه جسم كل نسبت به زمين ، از سخن سرايان به خيمه و كله تشبيه و تعبير شده است . اكنون سخن ما اين است كه از اين خيمه در لسان روايت تعبير به قبه شده است و خيمه و قبه خيلى باهم شبيه اند يعنى فلك چون گنبدى بر روى زمين است و نسبت به حركت اولى گنبد دوار ، بلكه نسبت به حركت ثانيه هم و لكن آن سريع و اين بطى ء ، و اين به توالى و آن بخلاف توالى ، آنگاه در روايت از دائره نصف النهار تعبير به وسط قبه گرديده است كه چون شمس از وسط قبه زايل شده است وقت صلوة ظهر فرا رسيده است .\r\nالاختصاص للمفيد باسناده الى ابى الصباح الكنانى قال : سألت ابا عبدالله عليه السلام عن قول الله  أَ لَمْ تَرَ أَنَّ اللَّهَ يَسْجُدُ لَهُ مَنْ فِي السَّماواتِ وَ مَنْ فِي الْأَرْضِ وَ الشَّمْسُ وَ الْقَمَرُ وَ النُّجُومُ وَ الْجِبالُ وَ الشَّجَرُ وَ الدَّوَابُّ  ، الاية ؟ فقال : ان للشمس اربع سجدات كل يوم و ليلة الى قوله عليه السلام :\r\nو اما السجدة الثانية فانها اذا صارت فى وسط القبة و ارتفع النهار ركدت قبل الزوال فاذا صارت بحذاء العرش ركدت و سجدت ، فاذا ارتفعت من سجودها زالت عن وسط القبة فيدخل وقت صلوة الزوال ، الخبر . ( صلوة بحار ص 42 ج 18 ط 1 ، و صلوة مستدرك الوسائل ص 188 ط 1 ) .\r\n\r\nبيان :\r\nركورد شمس بطؤ حركت او در حوالى نصف النهار است كه در دروس آتيه مبرهن مى گردد .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nچنان كه فلك در لسان روايت تعبير به قبه شده است در زبان سرايندگان نيز بسيار ديده مىشود :\r\nرودكى گويد :\r\n گنبدى نهمار بر برده بلند \r\n نش ستون از زير و نزد بر سرش بلند \r\nكه ناظر است به كريمه :  اللَّهُ الَّذِي رَفَعَ السَّماواتِ بِغَيْرِ عَمَدٍ تَرَوْنَها  ( رعد 3 ) . و در ديوان راقم آمده است :\r\n شمس را ذره شعرى شمر از روى حساب \r\n خلقت و رفعتشان را نه طناب و عمديست \r\nو نظامى گويد :\r\n لاجرم اين گنبد انجم فروز \r\n آنچه بشب ديد نگويد بروز \r\nو فردوسى گويد :\r\n پديد آمد اين گنبد تيزرو \r\n شگفتى نماينده نوبنو \r\nسعدى گويد :\r\n لوحش الله از قد و بالاى آنسرو سهى \r\n زانكه مانندش به زير گنبد دوار نيست \r\nراقم گفته است :\r\n زان حسن و جمال غيب بى عيب است \r\n اين غنج و دلال گنبد دوار نيست \r\nمطلب ديگر : در دروس قبل دانسته ايم كه رسيدن مركز قرص شمس به دائره نصف النهار تعبير به موافات ، و به رسيدن آن به خط زوال ، و به وصول آن به وسط قبه ، و به وسط سماء ، و دخول آن در حلقه شده است . اكنون سخن ما اين است كه اين معنى در روايات تعبير به وصول شمس به كبد سماء نيز شده است .\r\nو شيرين تر اين كه در روايت ، دائره نصف النهار تعبير به فلك شده است كه تو را رسد به جاى دائره نصف النهار گويى : فلك نصف النهار .\r\nالعياشى عن زرارة قال : سألت ابا عبدالله عليه السلام عن هذه الاية :  أَقِمِ الصَّلاةَ لِدُلُوكِ الشَّمْسِ إِلى غَسَقِ اللَّيْلِ  ؟ قال : دلوك الشمس زوالها عند كبد السماء الى غسق الليل الى انت‌صاف الليل ، الحديث ( مستدرك الوسائل ج 1 ط 1 ص 189 ) .\r\nابراهيم بن محمد الثقفى فى كتاب الغارات باسنادة عن الاصبغ بن نباته قال قال على\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nعليه السلام . . . وقت صلوة الظهر اذا ك‌ان القيظ يكون ظلك مثلث ، و اذا كان الشتاء حين تزول الشمس من الفلك ذلك حين تكون على حاجيك الايمن الخ ( مستدرك الوسائل ج 1 ط 1 ص 187 )\r\nتعبير به وسط السماء در روايت ياد شده از امام هشتم عليه السلام در درس 24 آمده است ، و در ذيل حديث مروى از اختصاص مفيد در صدر همين درس نيز تعبير به وسط السماء شده است « : انها حين زالت وسط السماء دخل وقت الزوال زوال النهار » . كبد سماء وسط آنست . جوهرى در صحاح گويد :\r\nكبد السماء وسطها ، يقال : كبد النجم السماء اى توسطها ، و تكبدت الشمس اى صارت فى كبد السماء .\r\nصفى پورى در منتهى الارب گويد :\r\nكبداء كصحراء ، و كبيداء كحميراء : ميانه آسمان ، تكبيد : در ميانه آسمان در آمدن آفتاب و جز آن ، يقال : كبد النجم السماء اذا توسطها .\r\nتعبير دائره به فلك تعبيرى رياضى است كه هر دائره و يا مدار كوكب بدان ناميده مىشود تعبير به فلك شيواتر از تعبير به لفظ مدار و خط سير و مانند آنها است كه امروز در سر زبانها است .\r\nفاضل خاورشناس نلينو ايتاليائى  Nallino ) )  در كتاب ارزشمند و سودمندش به نام علم الفلك گويد :\r\nهذا يعنى به الفلك اصطلاح كل فلكيى العرب و لا استحسن استعمال لفظ مدار الوارد فى كتب بعض الحديثين المقلدين لاصطلاحات الافرنج بلا لزوم .\r\nيعنى من همان لفظ فلك را كه در كتب و اصطلاح دانشمندان فلكى آمده است به كار مى برم ، و لفظ مدار را كه امروز پيروان اصطلاحات فرنگ در كتاب آورده اند دوست ندارم .\r\nاين گفتار نلينو بسيار استوار است . دانشمندان هيوى در كتب هيات فلك را بر مدارات ستارگان اطلاق مى كنند و در كتب رياضى فلكى ، هر گاه فلك گفته مىشود به معنى همان مدار است و بطليموس در مجسطى و بيرونى در قانون مسعودى كه در حقيقت مجسطى اسلامى است از لفظ فلك همان خط مدار\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nكوكب را مى خواهند .\r\nمحمود بن محمد بن عمر چغمينى در ابتداى باب سوم ملخص در هيأت ( الملخص فى الهيأة ) گويد : دوائر عظام يكى از آنها معدل النهار است كه فلك مستقيم ناميده مىشود . و يكى ديگر از دوائر عظام دائره البروج است و فلك البروج ناميده مىشود .\r\nشارح ملخص ياد شده معروف به فاضل رومى و قاضى زاده رومى در شرح آخر باب مذكور گويد : اقتصار بر دوائر براى ناظرين در براهين كافى است چنان كه صاحب مجسطى بر همان دوائر اقتصار كرده است كه در اين صورت علم هيأت را هيات غير مجسمه گويند ، و متاخرين چون قصد كردند مسائل هيوى را از دلائل تجريد كنند دوست داشتند كه افلاك را مجسمه فرض كنند تا اين كه گويد : پس افلاك در نزد جمهور مهندسين كه بر دوائر اقتصار مى كنند سى و چهار است .\r\nغرض اين كه لفظى بدين كوتاهى و شيوايى و مشهور و معروف در كتب علمى و سائر و دائر در السنه علماى فلكى به نام فلك را چرا به اصطلاح ديگر تبديل كنيم و يا تغيير دهيم چه بهتر كه همين لفظ شناخته علمى را به كار ببنديم . باز در اين مطلب مباحثى به تفصيل در پيش داريم كه در دروس آينده گفته خواهد شد .\r\n\r\nعرض بلد :\r\nچون دائره نصف النهار دانسته شده است ، حال بدان كه قوسى از اين دائره كه ميان قطب افق كه سمت الرأس است و دائره معدل النهار از جانب اقرب افتد ، و يا ميان قطب ظاهر معدل النهار و دائره افق از جانب اقرب افتد آن را عرض بلد گويند زيرا كه بدينمقدار از تحت معدل يعنى از سطح آن عرض پيدا نموده است .\r\nو چون دائره استواى ارضى در سطح دائره م‌عدل النهار است و زمين نيز تقريبا كروى است ، پس هر گاه نقطه سمت الراس را به محاذات آن بر سطح زمين رسم كنيم و همچنين دائره نصف النهار را بر سطح ارض ترسيم كنيم قوسى از اين دائره نصف النهار كه بين نقطه مفروض رسم شده بر سطح ارض و بين خط استواء از جانب اقرب افتد قوس عرض بلد خواهد بود .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\n\r\nدرس 27 : دائره ارتفاع\r\nدر پيرامون عرض بلاد مطالبى در پيش است كه در دروس آينده عرض مىشود . اكنون بهتر است كه به دوائر عظام اول السموت ، و ارتفاع ، و دائره وسط السماء رؤيت ، آگاهى بيابيم سپس به تتمه مباحث عرض به پردازيم تا مطالبى ديگر در اطراف مباحث دروس گذشته عنوان كنيم :\r\nدائره ارتفاع عظيمه ايست كه بر دو قطب افق بلد مفروض مثلا يا دو قطب هر نقطه افق مفروض ، كه دو نقطه سمت رأس و سمت قدم است ، و بر نقطه مفروض بر سطح فلك اعلى خواه آن نقطه مركز كوكب باشد يا غير آن گذرد . و چون از دو قطب افق مى گذرد ، دائره افق نيز از دو قطب وى گذرد لاجرم اين دو دائره هر يك بر ديگرى قائم است و يكديگر را بر زواياى قائمه تقاطع مى كنند ، چنان كه در شانزدهم مقاله اولاى اكرثاوذوسيوس مبرهن شده است كه : كل دائرة عظيمة تقطع دائرة اخرى على كرة و تمر بقطبيها فهى نقطعها بنصفين و على زوايا قائمة .\r\nو آن را بدينجهت دائره ارتفاع گويند كه ارتفاع و انحطاط كوكب و اجزاء فلك يعنى اجزاء قبه جسم كل كه بر سطح فلك اعلى برده مى شوند ، به دو معلوم شود . پس اگر نقطه مفروض مذكور فوق الارض بود قوسى از دائره ارتفاع كه بين آن نقطه و نقطه تقاطع دائره ارتفاع و دائره افق از جانب اقرب ، و يا از جانبى كه اقرب از آن نبود چنان كه نقطه مفروض سمت الرأس يا سمت القدم بوده باشد ، ارتفاع آن نقطه بود ، و اگر آن نقطه تحت الارض بود قوس مذكور انحطاط آن نقطه بود . و اگر نقطه مفروض بر نفس دائره افق بوده باشد آن را نه ارتفاع بود و نه انحطاط .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nاز آنچه گفته ايم دانسته مىشود كه تسميه اين دائره بدائره ارتفاع از جهت تغليب جانب ظهور بر جانب خفا است و الا دائره ارتفاع هم دائره ارتفاع است و هم دائره انحطاط يعنى هم بدان مقدار ارتفاع كوكب مثلا دانسته مىشود و هم مقدار انحطاط آن .\r\nاين تسميه بتغليب نظير تسميه دائره نصف النهار به نصف النهار است كه دانسته اى هم دائره نصف النهار است و هم دائره نصف الليل ، و به تقديم و تغليب يوم بر ليل آن را دائره نصف النهار ناميده اند .\r\nو خلاصه تعريف قوس ارتفاع و انحطاط اين كه : قوسى از دائره ارتفاع كه ميان نقطه مفروض بر سطح فلك و افق از جانب اقرب افتد آن را ارتفاع آن نقطه گويند اگر آن نقطه فوق الارض باشد ، و انحطاط آن نقطه گويند اگر آن نقطه تحت الارض باشد .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\n\r\nدرس 28 : دائره اول السموت ، يا دائره مشرق و مغرب ، يا الدائرة التى لاسمت لها\r\nدرس دهم در بعد كوكب بود ، و يازدهم در عرض آن ، و سيزدهم در طول آن . و دانسته شد كه مبدء بعد كوكب معدل النهار است ، و مبدء عرض آن منطقة البروج ، و مبدء طول آن اول حمل از دائرة منطقة البروج .\r\nاينكه سخن در سمت كوكب و مبدء سمت آنست . جمع سمت سموت است مثل رخت و رخوت ، و شرط و شروط و نظائر آنها . و دائره اول السموت مبدء سمت است كه اول سموت است . در بسيارى از كتابها اول السموت به اول السموات تحريف شده است كه كاتب يا حروف چنين آن را سماوات جمع سماء پنداشته است .\r\nدائره اول ال‌سموت عظيمه اينست كه به دو قطب افق كه دو نقطه سمت رأس و سمت قدم است ، و به دو قطب دائره نصف النهار كه دو نقطه مشرق و مغرب است گذرد . و دو قطب او دو نقطه تقاطع افق و نصف النهار يعنى دو نقطه شمالى و جنوبى بر دائره افق بود .\r\nسمت كوكب يا سمت هر نقطه مفروض بر سطح فلك اعلى ، قوسى است از دائره افق محصور ميان نقطه تقاطع دائره ارتفاع و افق ، و نقطه تقاطع دائره اول السموت و افق ، و آن هرگز از ربع دور زيادت نبود . و در پيش دانسته ايم كه دائره افق به دو نقطه شمال و جنوب ، و به دو نقطه مشرق و مغرب به چهار ربع متساوى منقسم است ، آن ربعى كه بين دو نقطه شمال و مشرق است\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nشرقى شمالى است و مقابل آن غربى جنوبى ، و آن ربعى كه بين دو نقطه جنوب و مشرق است شرقى جنوبى است و مقابل آن غربى شمالى ، و سمت كوكب از اين چهار ربع بدر نبود .\r\nهر يك از دو نقطه تقاطع دائره ارتفاع و دائره افق را كه دو نقطه مقابل يكديگرند و بين آن دو از هر دو طرف نصف دور فاصله است ، نقطه سمت گويند پس اگر قوس سمت كمتر از ربع بوده باشد ، از نقطه سمت تا نقطه شمال و يا نقطه جنوب كه دو نقطه متقابل بر افق و محل تقاطع دائره نصف النهار با افق اند هر كدام كه به نقطه سمت نزديكتر است ، قوس تمام سمت خواهد بود . و خط و اصل ميان دو نقطه سمت را كه در سطح دائره ارتفاع بر سطح دائره افق ترسيم مى گردد خط سمت گويند ، نظير خط نصف النهار و خط مشرق و مغرب يعنى خط زوال و خط اعتدال .\r\nدر شكل نهم ( ش 9 ) دائره ا ح ب د را دائره افق بگيريد بر قطب ه كه ب‌حسب تسطيح نقطه ه مركز دائره مذكور شده است . و دو نقطه ا و ب دو نقطه جنوب و شمال بحسب صورت طبيعى آن در سطح ارض بدان نحو كه در درس 22 اشارت نموده ايم . و دو نقطه ح و د دو نقطه مشرق اعتدال و مغرب اعتدال . پس خط اه ب خط نصف النهار است كه در سطح دائره نصف النهار است ، و خطح ه د خط مشرق و مغرب اعتدال است كه در سطح دائره اول السموت است . و دائره ره ح و دائره ارتفاع وح مركز كوكب . پس قوس وح از دائره افق قوس\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nسمت كوكب ح است و نقطه و نقطه سمت است ، و قوس و ا از دائره افق تمام سمت كوكب مذكور است پس سمت كوكب در فرض مذكور شرقى جنوبى است . و قوس ح و از دائره ارتفاع ، قوس ارتفاع كوكب ياد شده است . و قوس ح و از همين دائره ارتفاع ، تمام قوس ارتفاع كوكب است .\r\nتبصره : اگر كوكب يا نقطه مفروض بر فلك ، بر نفس دائره اول السموت افتد و در سمت الراس نبود ، در اين صورت دائره ارتفاع با دائره اول السموت يكى شوند يعنى منطبق بر يكديگر شوند و خط مشرق و مغرب اعتدال در سطح هر دو قرار گيرد و كوكب را يا نقطه مفروض را در اين صورت سمت نبود زيرا كه دائره ارتفاع با دائره افق در دو نقطه ح د كه مبدء سمت است تقاطع كنند ، چنان كه اگر كوكب يا نقطه مفروض بر نفس دائره نصف النهار افتد و در سمت الرأس نبود ، دائره ارتفاع با دائره نصف النهار متحد گردند و يكى شوند كوكب را يا نقطه مفروض را در اين صورت نود درجه سمت بود يعنى سمت آن ربع دور است زيرا كه دائره ارتفاع در اين فرض كه با نصف النهار متحد است با دائره افق در دو نقطه شمال و جنوب تقاطع مىكند و قوسى كه از افق محصور ميان نقطه شمال يا نقطه جنوب و نقطه مشرق يا نقطه مغ‌رب است ربع دور است .\r\nاما اگر كوكب يا نقطه مفروض بر سمت الرأس بود ، دائره ارتفاع مشخص نبود بلكه بر دوائر غير متناهيه صادق آيد و ارتفاع او از هر طرف نود درجه بود و او را سمت و تمام سمت معين نبود .\r\nو در خط استواء ، دائره اول السموت با دائره معدل النهار منطبق و متحد باشند ، و در آفاق مائله اين دو دائره اعنى معدل النهار و اول السموت در دو نقطه مشرق اعتدال و مغرب اعتدال يكديگر را تقاطع مى كنند . پس ذر آفاق استوائيه هر گاه كوكب در سطح دائره معدل النهار باشد دائره ارتفاع و دائره مشرق و مغرب يعنى دائره اول السموت و دائره معدل النهار با يكديگر منطبق شوند و متحد گردند ، اما در آفاق مائله هيچگاه دائره ارتفاع و معدل النهار متحد نگردند .\r\n\r\n","description":"","footnote":"","page_name":" 84 ","page_number":84},
  {"content":"\r\n\r\n\r\nدرس 29 : دائره وسط سماء رؤيت ، يا دائره عرض اقليم رؤيت\r\nدر علم هيأت از هشت اقليم بحث مىشود : هفت اقليم زمينى و يك اقليم آسمانى . در صحف عرفانى نيز از هشت اقليم سخن بميان مى آيد : هفت اقليم ارضى و يك اقليم فوق طبيعت و وراى آن كه آن را عالم مثال منفصل نيز مى گويند .\r\nهر دو فريق در هفت اقليم ارضى اتفاق دارند و آن عبارت است از تقسيم كره ارض به نحوى خاص به هفت قسمت ، و تسميت هر قسم به اقليم كه به تفصيل درس آن در پيش است . اين هفت اقليم در السنه ارباب قلم به نظم و نثر بسيار است بلكه در محاورات روزانه مردم نيز دائر و سائر است . شيخ سعدى در گلستان گويد :\r\n نيم نانى گر خورد مرد خداى \r\n بذل درويشان كند نيم دگر \r\n هفت اقليم ار بگيرد پادشاه \r\n همچنان در بند اقليم دگر \r\nبرخى از مؤلفات به نام « هفت اقليم » است ، مانند هفت اقليم امين احمد رازى ( 1010 ه ) كه در آن بقلم شيوا و رسا حسن صنعت شگفت در تراجم رجال و اماكن به كار برده است .\r\nاما بحث از اقليم هشتم به اصطلاح عارف از موضوع رساله خارج است و ما محض مزيد بصيرت عنوان كرده ايم و بدين معنى در دفتر دل ثبت است كه :\r\n بلى يا بى دلى را كاندر آغاز \r\n خداوندش نموده دفتر راز \r\n بسى افراد امى بى تعلم \r\n گذشته از سر اقليم هشتم \r\n\r\n","description":"","footnote":"","page_name":" 85 ","page_number":85},
  {"content":"\r\n\r\nاما اقليم هشتم به اصطلاح علم هيات كه اين درس در بحث آنست ، فلك ثوابت است كه آن را فلك البروج نيز گويند ، و بسبب زينت يافتن آن به كثرت كواكب ، نخستين بار مرئى انسان ميگردد ، لذا آن را اقليم رؤيت و سماء رؤيت هم مى نامند .\r\nقوله علت كلمته :  وَ لَقَدْ زَيَّنَّا السَّماءَ الدُّنْيا بِمَصابِيحَ  ( الملك 6 ) . و قوله تعالى شانه :  إِنَّا زَيَّنَّا السَّماءَ الدُّنْيا بِزِينَةٍ الْكَواكِبِ  ( الصافات 7 ) . و قوله عز من قائل :  وَ لَقَدْ جَعَلْنا فِي السَّماءِ بُرُوجاً وَ زَيَّنَّاها لِلنَّاظِرِينَ  ( الحجر 7 ) . و قوله سبحانه :  أَ فَلَمْ يَنْظُرُوا إِلَى السَّماءِ فَوْقَهُمْ كَيْفَ بَنَيْناها وَ زَيَّنَّاها وَ ما لَها مِنْ فُرُوجٍ  ( ق 7 ) .\r\nچون اقليم رؤيت و سماء رؤيت دانسته آمد در تعريف دائره عرض اقليم رؤيت و عرض آن گوييم : وزان دائره وسط سماء رؤيت كه همان دائره عرض اقليم رؤيت است با دائره منطقة البروج ، وزان دائره نصف النهار با دائره معدل النهار است :\r\nچنان كه دائره نصف النهار به دو قطب افق و دو قطب معدل النهار مى گذرد و عمود بر دائره معدل النهار مى گردد ، اين دائره عرض اقليم رؤيت به دو قطب افق و دو قطب منطقة البروج مى گذرد و عمود بر دائره منطقة البروج مى گردد .\r\nو چنان كه اقصر قوسى از دائره نصف النهار ميان سمت راس و دائره معدل النهار قوس عرض بلد است ، بنابر تشبيه با همين قوس عرض بلد ، اقصر قوسى از دائره عرض اقليم رؤيت كه بين سمت الرأس و دائره منطقة البروج است عرض اقليم رؤيت است .\r\nو چنان كه در عرض بلد گفته آمد كه قوسى از دائره نصف النهار ميان قطب ظاهر معدل النهار و دائره افق از جانب اقرب افتد آن را نيز قوس عرض بلد نامند زيرا كه در مقدار مساوى عرض بلد است ، در اينجا نيز قوسى از دائره عرض اقليم رؤيت ميان قطب ظاهر منطقة البروج و دائره افق از جانب اقرب افتد آن را نيز قوس عرض اقليم رؤيت نامند زيرا كه در مقدار مساوى عرض اقليم رؤيت است .\r\nو چنان كه دائره نصف النهار از دو قطب معدل و دو قطب افق مى گذرد آن دو نيز\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nاز دو قطب او مى گذرند ، و آن دو نقطه مشرق و مغرب اعتدال بود كه محل تقاطع معدل با افق است ، در اينجا نيز چون دائره اقليم رؤيت به دو قطب افق و دو قطب منطقة البروج گذرد آن دو نيز از دو قطب اين گذرند و آن دو نقطه طالع و غارب بود كه محل تقاطع منطقة البروج با افق است .\r\nو بر اين قياس آنچه را كه در عرض بلد و دائره نصف النهار گفته ايم و يا در بعد گفته آيد .\r\nبدين مناسبات جناب استاد علامه شعرانى قدس سره العزيز دائره عرض اقليم رؤيت را به دائره عرض منطقة البروجى ، تعبير مى فرمود .\r\nآنچه كه در پايان درس 26 در ترسيم معدل النهار و دائره نصف النهار و قطبين افق به مجاذات آنها بر سطح كره ارض گفته آمد ، در اينجا نيز به همان بيان در ترسيم منطقة البروج و دائره وسط سماء رؤيت و قطبين افق جارى است چنان كه در كره مصنوعه سماوى اين امور را معمول مى دارند .\r\nتبصره : عرض اقليم رؤيت را « عرض محكم » نيز مينامند ، و لكن شهرت با اول است .\r\nخلاصه تعريف دائره وسط سماء رؤيت و يا عرض اقليم رؤيت و تعريف قوس عرض اقليم رؤيت اين كه : دائره وسط سماء رؤيت عظيمه ايست كه به دو قطب فلك البروج و دو قطب افق گذرد ، و دو قطب آن دو نقطه طالع و غارب بود . و تنصيف كند هر يك از نصف ظاهر و نصف خفى از فلك البروج را . و قوسى كه از اين دائره ميان افق و قطب فلك البروج ، يا ميان فلك البروج و قطب افق از جانب اقرب افتد آن را عرض اقليم رؤيت گويند .\r\nمثال : ( شكل 10 )\r\nا ب ح د / دائره افق بر قطب ه .\r\nا وح / منطقة البروج بر قط ر .\r\nب ه د / وسط سماء رؤيت بر دو قطب ا و ح كه دو نقطه طالع و غارب اند .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nپس ه و / عرض اقليم رؤيت و و ب تمام آنست . و چون د ر / مساوى ه و است هر يك از آن دو قوس عرض اقليم رؤيت است .\r\n\r\nتبصره :\r\nقوس را به علامت كمان كوچك بر روى حروف ارائه مى دهند ، مثلا مى نويسند ه و ، و مى خوانند قوس ه و .\r\n\r\nتبصره :\r\nيازده دائره عظيمه و برخى از صغيره و طايفه اى از قسى را تعريف كرده ايم ، و به برخى از مسائل هيوى متفرع بر آنها اشاراتى نموده ايم . اين دوائر عظام و صغار و قسى و تعريفات آنها بدان وجه كه گفته ايم بدون هيچ اختلافى ، اتفاقى همه دانشمندان فلكى از قديم و جديد است . و آنها را در علم فلك اهميت بسزا است چنان كه جسته جسته آشنا ميشويم .\r\nدر ضبط ده دائر فلكى گفته آمد :\r\n ده دايره كه بر فلك اثبات كرده اند \r\n من با تو گويم ار بودت ذوق استماع \r\n اول معدل است و سپس منطقة است و ميل \r\n نصف النهار و مار باقطاب و ارتفاع \r\n وسط السماء رؤيت و پس اول السموت \r\n عرض و افق كه مختلف آمد بهر بقاع \r\nدر زنبيل فرهاد ميرزا بيت دوم و سوم چنين آمده است ( ص 227 ط 1 ) :\r\n عرض است و ميل و دائره اول سموت \r\n نصف النهار و مار به اقطاب و ارتفاع \r\n وسط السماء معدل و آنگاه دائره \r\n ديگر افق كه مختلف آمد به هر بقاع \r\nو مقصود از دائره در بيت اخير ، عظيمه منطقة البروج است .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\n\r\nدرس 30 : طول و عرض بلاد\r\nبه طول و عرض كوكب و يا هر نقطه اى از فلك آشنا شده ايم در درس 11 و 12 عرض كوكب دانسته شده است ، و در درس 13 طول آن . اينكه سخن ما در طول و عرض بلاد است .\r\nدر مسائل هيوى احتياج مبرم به معرفت اطوال و عروض بلاد است : از آن جمله مسأله تحصيل سمت قبله است كه اكثر طرف آن بايد از علم به طول و عرض بلد بدست آيد . اكنون برخى از مطالب در پيرامون عرض بعرض مى رسانيم . نخست بعنوان تبصره گوئيم :\r\nبلاد در اين گونه تعبيرات در كتب و رسائل و زيجات و اطلسها بنابر اهميت دادن به موضع است و گرنه حكم طول و عرض هر نقطه اى از بر و بحر همين است كه گفته ايم و گفته آيد . به مثل وزان اين تعبير در علم هيات وزان تعبير اتحاد عاقل بمعقول در حكمت متعاليه است . اعنى چنان كه بحث در پيرامون اتحاد عاقل و معقول در كتب و رسائل بر سبيل اختصاص و انحصار نيست كه فقط عاقل با معقولش متحد باشد و در حساس با محسوس و يا در قوه واهمه با موهوم و يا در قوه متخيله با متخيل اين اتحاد نباشد ، بلكه اتحاد مدرك به مدرك است مطلقا ، و لكن چون ادراك معقولات در نشأت طبيع‌ت اختصاص به انسان دارد كه صاحب نفس مدركه معقولات و كلياتست و بدين گوهر گرانبها از انواع حيوانات ممتاز است و آنچه براى انسان من حيث هو انسان به كار مى آيد و بدان مجد و عظمت مى يابد همان ادراك معقولاتست كه كليات اند و محيط بر زمان و مكان اند ، بحث را به\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nاسم اتحاد عاقل و معقول از جهت شرافت آن عنوان كرده اند ، همچنين در تعبير اطوال و عروض اماكن و آفاق ، تعبير به طول و عرض بلاد كرده اند از جهت شرافت بلاد ، و گرنه چنان كه گفته ايم قرى و جبال و برارى و بحار در اين حكم شريك اند ( درس اول دروس اتحاد عاقل به معقول ص 16 ط 1 ) .\r\nالف تعريف عرض بلد در آخر درس 26 گفته آمد كه آن قوسى از دائره نصف النهار است كه ميان سمت الرأس و دائره معدل النهار از جانب اقرب افتد . و يا قوسى از آن كه ميان قطب ظاهر معدل النهار و دائره افق از جانب اقرب افتد .\r\nقيد قطب به ظاهر ، و سمت الرأس بدينجهت شده است كه قوسى از دائره نصف النهار ميان سمت قدم و معدل النهار را از جانب اقرب افتد ، و يا ميان قطب خفى معدل النهار و دائره افق از جانب اقرب افتد ، در حقيقت آن عرض بلد نيست بلكه عرض بلديست كه مقاطر اين بلد باشد . و اگر در كتابى و رساله اى و به طور اطلاق در تعريف عرض بلد گفته شده است كه « قوسى از دائره نصف النهار ميان قطب معدل النهار و دائره افق افتد ، يا ميان قطب افق و معدل النهار از جانب اقرب افتد آن را عرض بلد گويند » بدينجهت است كه قوسى از دائره نصف النهار واقع ميان قطب خفى معدل و دائره افق از جانب اقرب ، و يا ميان سمت قدم كه قطب خفى افق است و معدل النهار از جانب اقرب ، مساوى عرض بلد مفروض است .\r\nو بعبارة اخرى در حقيقت عرض بلد آن قوسى از دائره نصف النهار است كه ميان سمت رأس و معدل از جانب اقرب افتد ، و لكن بر قسى ديگر ياد شده چون مساوى با آنست اطلاق عرض بلد نيز شده است از جهت مساوات .\r\nتوضيحا گوييم كه بر چهار قوس اطلاق عرض بلد شده است يكى بر مبناى اصل و حقيقت و سه ديگر از جهت مساوات و مشابهت بدان . و هر چهار قوس از دائره نصف النهارند واقع ميان قطب افق و دائره معدل از جانب اقرب ، و يا ميان قطب معدل و دائره افق از جانب اقرب :\r\n1 ميان قطب ظاهر افق كه سمت رأس است و معدل النهار .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\n2 ميان قطب خفى افق كه سمت قدم است و معدل النهار .\r\n3 قوس ارتفاع قطب ظاهر معدل .\r\n4 قوس انحطاط قطب خفى معدل .\r\nو چون بر قسى اربع ياد شده اطلاق عرض بلد شده است ، بر تمام هر يك آنها تا ربع دور نيز اطلاق تمام عرض بلد شده است .\r\nبه اين بيان كه چون عرض حقيقى بلد قوسى از دائره نصف النهار منحصر بين سمت رأس و دائره معدل از جانب اقرب است ، قوس تمام حقيقى آن نيز متمم همان قوس است كه منحصر بين دائره معدل النهار و دائره افق است از جانب اقرب .\r\nو چون ارتفاع قطب ظاهر معدل مساوى عرض بلد است پس قوسى از دائره نصف النهار كه محصور بين قطبين يعنى قطب ظاهر معدل النهار و قطب ظاهر افق يعنى سمت رأس است مساوى با تمام عرض بلد خواهد بود .\r\nو چون انحطاط قطب خفى معدل مساوى با عرض بلد است پس قوسى از دائره نصف النهار كه منحصر بين قطبين يعنى قطب خفى معدل و قطب خفى افق كه سمت قدم است مساوى با تمام عرض بلد است .\r\nو چون قوسى از دائره نصف النهار كه منحصر بين قطب خفى افق و دائره معدل النهار از جانب اقرب مساوى عرض بلد است پس قوسى از دائره نصف النهار كه منحصر بين دائره معدل و دائره افق از جانب اقرب است تمام عرض بلد است .\r\nاين بيان ما به تفصيل در عرض بلد و تمام آن ، شرح عبارت موجز خواجه طوسى در تذكره است كه در بحث دائره نصف النهار فرموده است :\r\nوالقوس الواقعة منها بين قطب معدل النهار و دائره الافق ، او بين قطب الافق و دائرة المعدل تسمى عرض البلد ، والتى بين القطبين او المنطقتين تمامه .\r\nبه عنوان تمرين و تشحيذ ذهن در اين عبارت محقق بيرجندى در شرح تذكره در بيان عرض بلد دقت بفرماييد :\r\n« و بالحقيقه هو قوس منها بين سمت الرأس و المعدل من جانب لااقرب منه . و هى\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nمساوية لقوس منها بين سمت القدم و المعدل من جانب لااقرب منه بناء على ان نصف النهار قد تنصفت بقطبى الافق و معدل النهار ، و ايضا هى مساوية لارتفاع قطب المعدل و انحطاطه فان البعد بين قطب دائرة و مح‌يط الاخرى كالبعد بين محيط الاول و قطب الاخرى ، و لهذا اطلق على كل واحد منها انها عرض البلد » .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\n\r\nدرس 31 : طول و عرض بلاد\r\nاين درس تتمه درس پيش است . در توضيح گفتار بيرجندى گوييم :\r\nقوله : هو قوس منها ، يعنى عرض بلد در حقيقت قوسى از دائره نصف النهار است الخ .\r\nقوله : من جانب لااقرب منه ، اين تعبير شامل آفاق رحوى است . اما اگر مى گفت : من الجانب الاقرب شامل آفاق رحوى نمى گرديد .\r\nقوله : و هى مساوية لقوس منها الخ ، يعنى قوس عرض بلد با قوسى از دائره نصف النهار كه واقع بين سمت قدم و دائره معدل از جانبى كه اقرب از آن نيست مى باشد ، برابر است .\r\nبنابر اين كه دائره نصف النهار به دو قطب افق تنصيف مى گردد چنان كه با خود دائره معدل النهار نيز تنصيف مى گردد پس بعد از اسقاط قوس مشترك از دائره نصف النهار بين نصفين ، دو قوس باقى مساوى يكديگر خواهند بود .\r\nفرض بفرماييد در ( ش 11 ) ا سمت الرأس ، و ب سمت القدم ، و\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nا د ب ح دائره نصف النهار ، و ده ح معدل النهار ، و ا د ب نصف دور است چنان كه د ب ح ، و قوس د ب مشترك بين آن دو است ، پس بعد از القاء آن ا د كه عرض بلد است با ب ح مساوى مى باشد .\r\nقوله : و ايضا هى مساوية لارتفاع الخ قوسى از دائره نصف النهار كه واقع بين دائره افق و سمت رأس است ربع دور است . و همچنين قوسى از دائره نصف النهار كه واقع بين دائره معدل النهار و قطب ظاهر آنست ربع دور است پس اين دو قوس باهم مساوى اند كه هر يك ربع دور است . و قوسى از دائره نصف النهار كه بين قطب ظاهر معدل النهار و سمت رأس است مشترك بين دو قوس مذكور است . پس چون اين مقدار مشترك بين دو ربع را القاء كنيم دو قوس باقى يعنى ارتفاع قطب معدل مساوى با قوس بعد سمت رأس از دائره معدل از جانب اقرب يعنى عرض بلد خواهد بود . و بحث از انحطاط قطب معدل النهار از دائره افق و مساوى بودن آن با عرض بلد نيز بر اين منوال است .\r\nقوله : و لهذا اطلق على كل واحد منها انها عرض البلد ، يعنى بر هر يك از آن چهار قوس كه يكى به حقيقت و سه ديگر به لحاظ مساوى بودن آنها با قوس حقيقى عرض بلد به تفصيلى كه در درس سى گفته آمد .\r\nب مدار يومى شمس در هر يك از دو نقطه اعتدال ، خود دائره معدل النهار است پس در هر نقطه كره ارض خواه عرض آن شمالى باشد و خواه جنوبى ، هر گاه در وقت رسيدن مركز جرم شمس به دائره نصف النهار در نقطه اعتدال ، ارتفاع آن بدست آيد تمام عرض بلد بدست آمده است ، و چون آن را از ربع دور طرح كنيم باقى قوس عرض بلد خواهد بود .\r\nج هر گاه ارتفاع قطب ظاهر معدل النهار از دائره افق بدست آيد آن مقدار قوس ارتفاع قطب مساوى عرض بلد خواهد بود مطلقا اعنى خواه عرض بلد شمالى بوده باشد و خواه جنوبى ، و خواه عرض بلد به مقدار ميل كلى باشد و خواه كمتر از آن و خواه بيشتر از آن .\r\nد دانسته ايم كه دائره ماره به اقطاب اربعه از دو نق‌طه انقلاب صيفى و\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nانقلاب شتوى مى گذرد ، و اقصر قوسى از آن كه در ميان معدل النهار و منطقة البروج است قوس ميل كلى است به تفصيلى كه در درس 8 و 9 گفته آمد . پس قوس ميان دو نقطه ياد شده از دائره ماره به اقطاب اربعه از جانب اقرب ضعف قوس ميل كلى است كه معدل النهار از منتصف آن مى گذرد .\r\nحال اگر شمس در رأس الجدى بود يعنى مدار يومى او مدار رأس الجدى بود و عرض بلد شمالى بوده باشد ، و يا در رأس السرطان يعنى مدار يومى شمس مدار رأس السرطان بود و عرض بلد جنوبى باشد ، هر گاه مركز جرم شمس در يكى از آن دو نقطه يعنى در نقطه رأس الجدى و بلد شمالى باشد و يا بالعكس در نقطه رأس السرطان و بلد جنوبى ، بر دائره نصف النهار بود و دانسته اى كه دائره نصف النهار با دائره ارتفاع در اين هنگام متحد خواهند بود پس اگر ارتفاع شمس را در آنهنگام تحصيل كنيم و ميل كلى را بر آن بيفزاييم و مجموع را از نود طرح كنيم حاصل قوس عرض بلد مفروض خواهد بود مطلقا . يعنى براى آفاق شمالى مقدار عرض بلد شمالى ، و براى آفاق جنوبى مقدار عرض بلد جنوبى ، خواه مقدار عرض بلد كمتر از ميل كلى باشد و خواه برابر آن و خواه زائد بر آن .\r\n\r\nبيان :\r\nچون عرض بلد اقصر قوسى از دائره نصف النهار است كه ميان سمت الرأس يعنى قطب ظاهر افق ، و ميان معدل النهار افتد ، لاجرم ارتفاع دائره معدل النهار از افق تمام عرض بلد خواهد بود و چون ارتفاع شمس را در هنگام موافات مركز آن بدائره نصف النهار در فرض مذكور اخذ كرده ايم و ميل كلى را بر آن افزوده ايم حاصل ارتفاع دائره معدل النهار مى باشد كه تمام عرض بلد است و چون آن را از نود بكاهيم قوس باقى ، خود عرض بلد خواهد بود .\r\nه اگر مدار يومى شمس رأس سرطان بود و بلد شمالى بود و در نصف النهار آن روز به سمت رأس بلد رسد اشخاص را در آن هنگام سايه نبود پس معلوم شود كه عرض بلد شمالى به مقدار ميل كلى بود . و بالعكس هر گاه مدار يومى شمس مدار رأس جدى بود و به موافات مركز جرم شمس به دائره نصف النهار بر سمت رأس بلد مفروض بود و اشخاص را در آن هنگام سايه نبود پس معلوم شود كه عرض بلد\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nجنوبى به قدر ميل كلى بود .\r\nو هر گاه مدار يومى شمس مدار رأس سرطان بود و بلد شمالى باشد و اشخاص را در هنگام موافات مركز جرم شمس بدائره نصف النهار سايه بسوى قطب شمال افتد قرص شمس به جانب جنوب آنان بود ، پس معلوم گردد كه عرض بلد شمالى مفروض بيش از ميل كلى است . لذا اگر ارتفاع شمس را در آنگاه بگيريم و تمام آن را تا سمت رأس تحصيل كنيم يعنى از ربع دور بكاهيم و بر حاصل ميل كلى را بيافزائيم اين مجموع ميل كلى و تمام ارتفاع شمس عرض بلد شمالى مفروض خواهد بود .\r\nو به همين وزان و بيان اگر بلد جنوبى باشد و مدار يومى شمس مدار رأس جدى بود مقدار عرض بلد جنوبى مفروض بدست آيد .\r\n\r\n","description":"","footnote":"","page_name":" 96 ","page_number":96},
  {"content":"\r\n\r\n\r\nدرس 32 : تحصيل عرض بلد\r\nاين درس نيز در تحصيل عرض بلد به تفصيلى بيش از پيش است . نخست بايد مقدمه اى در تقسيم آفاق عنوان كنيم كه خود ضابطه اى اصيل و مفيد در مسائل هيوى است و آن اين كه در اصطلاح علم هيأت ، بلد يا ذوظل واحد است و يا ذوظلين است و يا ذوظل دائره است بدين بيان :\r\nشاخصى مخروطى به طول 25 سانت مث‌لا در نظر بگيريد كه قاعده آن بر سطح مستوى پاره اى از زمين و عمود بر آن يعنى عمود بر سطح افق بوده باشد . اين شاخص در هر افق در سطح دائره نصف النهار آن افق است ، لاجرم در هنگام موافات مركز جرم شمس به حلقه نصف النهار وضع ظل شاخص به حسب عدم عرض و يا اختلاف عروض بلاد بدين تفصيل است كه نموده مىشود :\r\n1 اگر بلد عديم العرض باشد يعنى در سطح دائره استواى سماوى قرار گيرد و بعبارت ديگر از بلاد استوائى بوده باشد كه در سطح دائره معدل النهار است هر گاه شمس در هر يك از دو نقطه اعتدال بوده باشد ، در هنگام موافات مركز جرم آن به دائره نصف النهار با شاخص در يك خط عمودى قرار گيرد يعنى به سمت رأس آن افق رسد و ارتفاع آن در آنهنگام ربع دور بود و شاخص را ظل نبود چنان كه اشخاص را . و بعد از آن اگر شمس شمالى شود تا به نقطه اعتدال ديگر رسد ، هر روز در وقت نصف النهار ظل شاخص به سمت جنوب خط استواء خواهد بود ، و اگر جنوبى شود بالعكس . پس خلاصه اين كه آفاق استوائى را در دو روز كه شمس در يكى از دو نقطه اعتدال است در وقت موافات مركز جرم شمس به\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nدائره نصف النهار ظل نبود ، و در باقى ايام دو گونه ظل بود يعنى اگر شمس شمالى باشد ظل شاخص جنوبى است و اگر جنوبى باشد شمالى است .\r\n2 اگر بلد را عرض بوده باشد يا عرض آن كمتر از ميل كلى است ، و يا به قدر ميل كلى است ، و يا زائد از آن . پس اگر عرض آن كمتر از ميل كلى است حكم آن همان حكم عديم العرض است يعنى در دو روز عديم الظل بود و در باقى ايام ذوظلين ، به اين بيان :\r\nهر گاه شمس و بلد در جهت متفق بوده باشند يعنى هر دو شمالى يا هر دو جنوبى باشند ، پس اگر ميل شمس به قدر عرض بلد بود ، هنگام رسيدن مركز جرم شمس به حلقه نصف النهار بر قطب ظاهر افق يعنى بر سمت رأس بود و شاخص را در آن وقت ظل نبود .\r\nمثلا مكه مشرفه زادها الله تعالى شرفا عرض آن 21 درجه و حدود 25 دقيقه شمالى است ، لاجرم ميل شمالى شمس در دو درجه كه در دو طرف ميل كلى است بدان حد خواهد بود چه اين كه ميل كلى چنان كه در درس نهم گفته آمد . اينك 25 و 23 و در حدود 50 است ، و آن دو درجه يكى هفتم جوزاء و ديگرى بيست و سوم سرطانست كه ميل شمالى شمس به قدر عرض مكه مكرمه است به تحقيق و تفصيلى كه در پيش است . پس هر گاه شمس در هفتم جوزاء بود چون مركز آن به دائره نصف النهار رسد بر سمت رأس مكه خواهد بود و شاخص را در آنهنگام ظل نبود . و پس از آن تا به بيست و سوم سرطان برسد هر روز در هنگام بلوغ جرم شمس به حلقه نصف النهار در شمال مكه خواهد بود ، و ظل شاخص بسوى جنوب مكه ، و بعد از 23 سرطان تا به 7 جوزاء برسد هر روز در هنگام ياد شده به عكس مذكور شمس در جنوب مكه و ظل شاخص به سمت شمال آنست پس مكه مكرمه نيز بلدى ذوظلين است . پس هر بلدى وافقى خواه شمالى باشد و خواه جنوبى ، اگر عرض آن كمتر از ميل كلى باشد نيز ذوظلين است چنان كه آفاق عديم العرض .\r\n3 اگر شمس و بلد در جهت متفق باشند يعنى هر دو شمالى و يا هر دو\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nجنوبى باشند ، و عرض بلد به قدر ميل كلى بود ، در هر سال شمسى يك روز شاخص عديم الظل بود و آن روزى است كه شمس به رأس سرطان و يا رأس جدى رسيده است كه در زمان موافات مركز آن به حلقه نصف النهار بر سمت رأس بلد بود و شاخص را ظل نبود . و در باقى ايام اگر بلد شمالى باشد شمس در جنوب آنست و ظل شاخص به سمت شمال ، و اگر بلد جنوبى باشد به عكس آن خواهد بود . پس چنين بلدى ذوظل واحد است ، چه اين كه در نصف النهار يك روز عديم الظل است ، و در باقى ايام ظل او مطلقا يا به سمت شمال است ، و يا مطلقا به سمت جنوب .\r\nمثلا مدينه طيبه عرض آن شمالى و در حدود 25 درجه است كه رسيدن شمس بر حلقه نصف النهار در هنگام بلوغ آن به رأس سرطان تقريبا بر سمت رأس مدينه خواهد بود و شاخص عديم الظل . هر چند از روى دقت و تحقيق از بلاد قسم چهارم است كه گفته آيد كيف كان مدينه رسول صلى الله عليه و آله و سلم بلد ذوظل واحد است .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\n\r\nدرس 33 : تحصيل عرض بلد\r\nاين درس دنباله درس پيش است :\r\n4 و اگر عرض بلد زائد بر ميل كلى و كمتر از تمام ميل كلى بوده باشد ، بلد ذوظل واحد است مطلقا خواه شمالى باشد و خواه جنوبى . زيرا كه در اين آفاق هيچگاه شمس به سمت رأس نمى رسد و ظل شاخص در وقت ظهر منعدم نمى گردد ، پس اگر بلد شمالى باشد شمس هميشه در جانب جنوب او بود و ظل شاخص مطلقا به سمت شمال ، و اگر بلد جنوبى باشد به عكس آن بود .\r\nمثلا شهر مبارك قم عرض آن 34 39 شمالى است و تمام آن 55 21 و چون شمس به رأس سرطان رسد غايت ارتفاع آن بعرض قم\r\n78 46 50 خواهد بود ( 23 25 50 / 78 46 50 بعلاوه 55 21 ) پس در اين هنگام بين سمت رأس ارض قم و قرص شمس در غايت ارتفاعش نسبت به قم كه نهايت قرب آن به سمت راس آنست قريب يازده درجه فاصله بود پس شمس در سمت جنوب آن واقع است و ظل شاخص به سمت شمال آن ، و در ديگر ايام سال فاصله مذكور بيشتر از يازده درجه خواهد بود پس ظل شاخص نيز همواره اطول از ظل يوم مذكور و هميشه به سمت شمال بود .\r\n\r\n","description":"","footnote":"","page_name":" 100 ","page_number":100},
  {"content":"\r\n\r\n5 اگر عرض بلد به قدر تمام ميل ك‌لى يعنى 66 34 10 ( ) و\r\nشمس در جهت عرض بلد در نقطه انقلاب بود ، لاجرم ارتفاع معدل النهار كه تمام عرض بلد است به قدر ميل كلى خواهد بود . زيرا كه از سمت راس تا دائره افق ربع دور است ، و عرض بلد قوسى از دائره نصف النهار تا دائره معدل النهار از جانب اقرب است ، پس ارتفاع معدل النهار تمام عرض بلد و به قدر ميل كلى مى باشد ( ) . و چون ارتفاع معدل النهار از جانبى به قدر ميل كلى بود انحطاط\r\nآن نيز از جانب ديگر به قدر ميل كلى بود ، ناچار هر گاه شمس در نقطه انقلاب جهت عرض بلد بوده باشد مدار انقلاب در يك نقطه كه جهت انحطاط معدل است با افق تماس كند و از افق غروب نكند و يكدوره تمام بر جهت ظاهر افق يعنى فوق آن دور زند لاجرم ظل شاخص دائر بود .\r\n\r\nتوضيح :\r\nدوائر آفاق استوائى مطلقا از دو قطب معدل النهار مى گذرند چنان كه معدل النهار از اقطاب آنها ، پس اين دو عظيمه كه يكى دائره افق استوائى است و ديگرى معدل النهار بر يكديگر قائم اند و يكديگر را به زواياى قائمه تقاطع مى كنند ، لاجرم مدارات يومى نيز در آفاق استوائى قائم بر دائره افق اند چنانك‌ه مقنطرات بر معدل النهار قائم اند ، سپس تقاطع مدارات يومى با دوائر آفاق استوائى نيز بزواياى قائمه است چنان كه مقنطرات را با معدل النهار در آن آفاق ، و تمام مدارات يومى را در آفاق استوائى طلوع و غروب بود كه نصف هر مدار يومى فوق الارض است و نصف ديگر تحت الارض لذا در تمام دوره سال شمسى شب و روز آنجا برابر باشند بدان وجه مذكور در سابق در درس بيست و پنجم كه\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nبين الطلوعين جزء ليل محسوب گردد .\r\nسپس هر اندازه كه عروض بلاد فزونى مى يابد ارتفاع قطب ظاهر معدل النهار و انحطاط قطب خفى آن فزونى مى يابد كه قوس ارتفاع قطب ظاهر و انحطاط قطب خفى مساوى با عرض بلد خواهد بود . و آن مدار يومى گرد قطب ظاهر كه بعد او از قطب ظاهر به قدر ارتفاع قطب است همه آن بالاى افق قرار مى گيرد يعنى هيچ جزء او را غروب نبود و فقط در يك نقطه مماس با دائره افق در فوق الارض شود ، و آن را اعظم مدارات ابدى الظهور آن افق گويند ، و مدارات ديگر كه بين آن و قطب ظاهراند همه آنها مدارات ابدى الظهورند كه بر بالاى افق گرد قطب ظاهر دور مى زنند و غروب ندارند و مماس با افق نمى گردند . و به همين مثابت در طرف قطب خفى معدل گوييم : آن مدار يومى گرد قطب خفى كه بعد آن از قطب خفى به قدر انحطاط قطب خفى است همه آن در زير افق قرار مى گيرد ، و هيچ جزء او را طلوع نبود و فقط مماس با يك نقطه دائره افق در تحت الارض مى گردد ، و آن را اعظم مدارات ابدى الخفاء آن افق خوانند ، و مدارات ديگر كه بين آن و قطب خفى اند همه آنها مدارات ابدى الخفاءاند كه در زير افق گرد قطب خفى دور مى زنند و طلوع ندارند و مماس با افق نمى گردند .\r\nحال گوييم : عرض بلدى كه به قدر تمام ميل كلى است اگر شمالى باشد مدار راس سرطان اعظم مدارات ابدى الظهور آنست و مدار راس جدى اعظم مدارات ابدى الخفاى آنست ، پس اگر شمس در راس سرطان بود او را غروب نبود و يكدوره يومى تمام بر روى افق دور زند و با افق در يك نقطه شمال كه انحطاط معدل النهار از آن به قدر ميل كلى است تماس كند و لاجرم ظل شاخص در يكدوره حركت يومى شمس گرد شاخص دور زند و راس ظل همواره در خلاف جهت شمس بود ، چنان كه اگر شمس در راس جدى بود يكدوره يومى تمام در زير افق دور زند و او را طلوع نبود ، و با افق در نقطه جنوب كه ارتفاع معدل از آن به قدر ميل كلى است تماس كند .\r\nو اگر عرض مذكور بلد جنوبى است بقياس با آنچه گفته ايم دانسته شود .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\n\r\nدرس 34 : تحصيل عرض بلد\r\nاين درس نيز دنباله درس قبل است :\r\n6 اگر عرض بلد زائد بر مقدار تمام ميل كلى است يا كمتر از ربع دور است ، و يا به قدر ربع دور ، و در دروس گذشته دانسته ايم كه عرض مطلقا چه عرض كواكب و چه عرض بلاد از ربع دور تجاوز نمى كند . حال گوييم : هر گاه عرض بلد بيشتر از مقدار تمام ميل كلى ، و كمتر از ربع دور بوده باشد ، غايت ارتفاع معدل النهار كه ارتفاع تقاطع آن با دائره نصف النهار در فوق الارض است و به مقدار تمام عرض بلد است ، كمتر از ميل كلى خواهد بود ، و همچنين انحطاط آن در تحت الافق ، كه قوس غايت ارتفاع معدل از افق مساوى با قوس غايت انحطاط آنست .\r\nدر اين آفاق ، چون شمس در يكى از دو نقطه اعتدال بود و دانسته ايم كه مدار شمس در اينهنگام خود عظيمه معدل النهار خواهد بود ارتفاع آن در زمان موافات مركز آن با دائره نصف النهار به قدر تمام عرض بلد خواهد بود ، و چون از ربع دور يعنى نود درجه كم شود ، باقى قوس عرض مكان مفروض است .\r\nدر قسم پنجم كه عرض بلد به قدر تمام ميل كلى بود ، دانسته ايم كه مدار منقلب در يك نقطه با افق تماس مىكند ، پس در اين قسم كه عرض بلد زائد بر مقدار تمام ميل كلى است هيچگاه مدار منقلب مماس بر افق نمى شود بلكه مدار منقلب ظاهر همواره فوق افق خواهد بود و آن را در همه دوره قوس ارتفاع بود ، و مدار منقلب خفى همواره تحت افق بود و آن را در همه دوره قوس انحطاط بود . لاجرم\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nشمس را يك بار اعظم ارتفاعات و يك بار اصغر ارتفاعات در هر دوره اى بود ، و همچنين يك بار اعظم انحطاطات و يك بار اصغر انحطاطات در دوره اى ، بدين بيان :\r\nچون مدار منقلب ظاهر در اين آفاق مماس با دائره افق نمى شود و آن را در تمام دوره ارتفاع بود ، پس اعظم مدارات ابدى الظهور اعظم از مدار منقلب ظاهر خواهد بود ، و همچنين مدار منقلب خفى در اين آفاق مماس با دائره افق نمى شود و آن را در تمام دوره انحطاط بود ، پس اعظم مدارات ابدى الخفاء اعظم از مدار منقلب خفى خواهد بود .\r\nقوسى كه منقلب ظاهر در منتصف آنست كه در معموره يعنى شمال معدل راس سرطانست و هر يك از نقطه دو طرف آن قوس كه ميل آن نقطه از دائره معدل النهار در جهت قطب ظاهر از معدل النهار ، برابر با تمام عرض آن بلد بود ، همه آن قوس محدود بين دو نقطه مذكور ابدى الظهور بود ، و مقابل آن در جهت قطب خفى از معدل النهار كه منقلب خفى يعنى راس الجدى در منتصف آنست ، همه آن قوس ابدى الخفاء بود .\r\nهر گاه شمس در يكى از آن دو نقطه قوس ياد شده در جهت عرض بلد بوده باشد ، مدارش در دوره يك بار در جهت قطب ظاهر و در جهت انحطاط معدل يعنى بر قطب دائره اول سموت كه مماس با افق است با افق تماس كند و از افق غروب نكند ، و يك دوره تمام بر جهت ظاهر افق يعنى فوق افق دور زند ، دورى حمائلى كه قريب به رحوى باشد ، لاجرم ظل شاخص دائره بود .\r\nچون شمس به حركت خاصه خود بعد از اول حمل بدان نقطه رسد ، مدارش اعظم مدارات ابدى الظهور گردد ، و تا به نقطه دوم قبل از اول ميزان فوق افق دور زند . و از نقطه نخستين پيوسته بواسطه حركت خاصه اش ، ارتفاع آن از افق هر دور زياده شود ، تا بر وسط قوس ابدى الظهور يعنى نقطه منقلب ظاهر برسد ، و در آنگاه چون مركز آن با دائره نصف النهار در جهت قطب خفى معدل النهار يعنى در جهت جنوب موافات كند ، غايت ارتفاعش نسبت به ديگر مدارات نقاط قوس\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nمذكور در آن افق است ، و مدت بودنش در تمام اين قوس يعنى همه آن قوس كه منقلب ظاهر در منتصف آن و محدود به دو نقطه ياد شده است نهار اطول آن بلد بود ، اگر چه قريب به شش ماه رسد .\r\nو چون شمس از منتصف قوس مذكور بگذرد ، ارتفاعش نقصان پذيرد تا به نقطه طرف ديگر آن قوس كه به سوى اول ميزان بود ، كه در اين نقطه نيز مدار شمس اعظم مدارات ابدى الظهور بود ، و پس از اين نقطه بنياد طلوع و غروب نمايد تا بعد از اول ميزان به نقطه اى رسد كه ميل آن از معدل مساوى با تمام عرض بلد بود ، و مدار او اعظم مدارات ابدى الخفاء بود ، و مماس افق بر قطب ديگر دائره سموت كه در جانب قطب خفى معدل است ، مى گردد ، و بعد از آن طلوع نكند و پيوسته بواسطه حركت خاصه اش انحطاط آن در هر دوره از افق زيادت پذيرد و از افق دور شود تا به ميان قوس ابدى الخفاء رسد كه آن غايت انحطاطش از افق است ، و باز انحطاط نقصان پذيرد تا در طرف ديگر آن قوس كه بسوى اول حمل است مماس با افق شود و مدارش نيز اعظم مدارات ابدى الخفاء بود ، و پس از آن بنياد طلوع و غروب نمايد تا باز به نقطه نخستين بعد از اول حمل رسد كه مدارش اعظم مدارات ابدى الظهور گردد و هكذا ،  فَلَنْ تَجِدَ لِسُنَّتِ اللَّهِ تَبْدِيلًا وَ لَنْ تَجِدَ لِسُنَّتِ اللَّهِ تَحْوِيلًا  .\r\nقوسين ابدى الظهور و ابدى الخفاء بواسطه تزايد عرض بلد پيوسته زياده مى گردند ، و روز و شب اطول كه مذكور شد به تزايد قوسين ياد شده متزايد شوند كه هر يك تا قرب شش ماه شمسى رسند .\r\nاز آنچه گفته ايم معلوم شده است كه منطقة البروج بدان چهار نقطه ياد شده در اين قسم از آفاق كه عرض آن بيشتر از تمام ميل كلى و كمتر از ربع دور است ، به چهار قسم منقسم شود : يكى از آنها قوس ابدى الظهور بود كه در منتصف آن منقلب قطب ظاهر بود ، و ديگر قوس ابدى الخفاء بود كه در منتصفش منقلب ديگر بود ، و ديگر قوسى بوده كه منتصفش اول حمل بود و آن را طلوع و غروب بود ، و ديگر قوسى كه منتصفش اول ميزان بود و آن را نيز طلوع و غروب بود . و نيز معلوم شده است كه آفاق اين قسم نيز ذات ظل دائر بود .\r\n\r\n","description":"","footnote":"","page_name":" 105 ","page_number":105},
  {"content":"\r\n\r\n\r\nدرس 53 : تحصيل عرض بلد\r\nاين درس نيز دنباله درس قبل است . دانسته ايم كه آفاق قسم ششم نيز ذات ظل دائر است . و مطالب بسيارى در اقسام ياد شده در پيش است كه پس از اين گفته خواهد آمد ، و اكنون تا بدين حد در ضابطه تحصيل عرض بلد كفايت است .\r\n7 اگر عرض بلد ربع دور بود ، آن در همه روى زمين جز دو نقطه معينه شخصيه بيش نتواند بود كه يكى قطب شمالى بود ، و ديگر قطب جنوبى . و هر يك از اين دو نقطه را عرض تسعين گويند . و در اين هر دو موضع ، لامحاله يك قطب معدل النهار بر سمت راس بود ، و يكى ديگر بر سمت قدم ، پس قطب ظاهر آن بر غايت ارتفاع بود كه نود درجه است ، و قطب خفى آن بر غايت انحطاط كه نيز نود درجه است . و چون عرض ربع دور است پس دائره معدل النهار بر دائره افق منطبق شود ، لاجرم دور فلك به حركت اولى در آنجا رحوى باشد يعنى مانند سنگ آسياب گردد ، و به نحو توسع در تعبير دوره معدل النهار هم ، اعظم مدارات ابدى الظهور گردد و هم اعظم مدارات ابدى الخفاء ، هر چند تسميه دوم خالى از دغدغه و مسامحه نيست . يعنى چون شمس به هر يك از دو نقطه اعتدال بود يكدوره تمام بر دائره افق دور زند و ظل شاخص دائر بود و پس از آن اگر در جهت قطب ظاهر بود ، در مدت بودن شمس در نصف دائره شمسيه كه دائره منطقة البروج است و آن معادل شش ماه شمسى است بر روى افق بر مدارات يوميه موازى افق دور زند ، و غايت ارتفاع شمس به مقدار ميل كلى بود و در تمام اين مدت ظل دائر\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nبود . و اگر در جهت قطب خفى بود ، در مدت بودن شمس در نصف ديگر منطقة البروج در زير افق بر مدارات موازى افق دور زند و غايت انحطاط شمس نيز به مقدار ميل كلى بود ، پس سال شمسى در عرض تسعين يكشبانه روز است كه به تعبير رائج شش ماه شمسى شب ، و شش ماه شمسى روز است ، و لكن در آن بحثى به تحقيق علمى است كه در وقتش گفته آيد . و طلوع و غروب كواكب مطلقا خواه نيرين و خواه ثوابت و سيار به حركت خاصه آنها مى باشد .\r\nاين بود بحث به اجمال در بيان آفاق ذوظل واحد و ذوظلين و ذوظل دائر . اكنون به غرض از بحث كه تحصيل عرض بلد است بازگشت مى كنيم ، و عبارت مطلب را از زيج بهادرى كه آن را زيج بهادر خانى و رصد طغيانى نيز گويند ، نقل مى نماييم و سپس به بيان آن مى پردازيم . صاحب زيج ياد شده در باب پانزدهم مقالت سوم آن ( ص 79 ط 1 ) فرموده است :\r\n« اگر در بلد سايه مقياس ، وقت نصف النهار در تمام سال در يك جهت واقع شود از شمال يا جنوب اين چنين بلد را ذات ظل واحد گويند ، يا آن كه گاهى بشمال افتد و گاهى بجنوب ، و اين نوع منقسم مىشود بر دو قسم : يكى آن كه ظل ، حول مقياس دوره تمام كند و اين بلد را ذات ظل دائر گويند : ديگر آن كه ظل دوره تمام نكند و اين بلد را ذات ظلين خوانند .\r\nپس اگر بلد ذات ظل واحد باشد ميل كلى را از اعظم ترين ارتفاعات آن موضع بكاهند ، يا آن كه بر اصغرترين ارتفاعات افزايند ، به هر دو تقدير تمام عرض بلد بهمرسد ، و جهت عرض جهت ظل باشد از مقياس .\r\nو اگر بلد ذات ظلين باشد ميل كلى را بر اصغرترين ارتفاعات كه جانب قطب خفى است بيفزايند تا تمام عرض بلد حاصل شود . يا آن كه تمام اصغرترين ارتفاعات را كه در جهت قطب ظاهر است از ميل كلى بكاهند عرض بلد فراهم آيد ، و جهت عرض جهتى بود كه ظل آن اطول باشد .\r\nو اگر بلد ذات ظل دائر باشد ميل كلى را از اعظم ترين ارتفاعات بكاهيم تمام عرض بلد حاصل شود ، و جهت آن خلاف جهت اعظم ترين ارتفاعات باشد . و\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nاگر اعظم ترين ارتفاعات مثل ميل كلى باشد عرض آن موضع ربع دور بود .\r\nبه وجهى ديگر : هر گاه اعظم ترين ارتفاعات كوكبى ثابته را كه به جانب قطب خفى از سمت الرأس نگذرد ، بر اصغرترين ارتفاعات او بيفزايند نصف مجموع عرض بلد باشد . و اگر ثابته ابدى الظهور از سمت الراس به جانب قطب خفى گذرد ، به جاى ارتفاع اعظم ، تمام او تا نصف دور استعمال كنند و عمل به پايان رسانند » .\r\n\r\nبيان :\r\nاين بود عبارت زيج بهادرى دريافتن عرض بلد . و وجهى ديگر پس از وجه ياد شده گفته است كه بعد از معرفت طول بلد بازگو مى كنيم .\r\nصاحب زيج مذكور ، مرحوم مولى ابوالقاسم معروف به غلامحسين جونپورى از اعيان شيعه اثناعشريه ، و از اعاظم علماى اماميه است ، و اصل و مولد وى شيراز خطه فارس است . اسم شريفش و خطبه كتابش جامع بهادرى ، و خطبه زيجش زيج بهادرى ، و گفتارش در صفحه ششصد و شصت و آخر همان زيج ، شهود عدل بر اماميه بودن اوست . در خطبه جامع بهادرى پس از تسميه و تحميد و ثناى حق تعالى ، و ستايش خاتم انبياء ، در صلوات و سلام بر آن حضرت و عترت او فرمايد : درود جهان آفرين بر جان پاكش و عترت اطهار او كه بروج اثناعشر امامت اند باد ، خصوصا بر آن برج اسد كه خانه خورشيد آله ، ملقب به اسدالله و نفس نفيس حضرت رسالت پناه است ، الخ .\r\nآن جناب علاوه بر تخصص در رياضيات عاليه و علم فلك ، در علوم عقليه و نقليه نيز عالم فحل است چنان كه همان دو اثر گرانقدر نام برده اش دو شاهد عادل بر اين مدعى اند .\r\nمرصد او ، بلده صاحب گنج هند ، بوده است . تاريخ زيج او طغيانى است بدين سبب كه در باب پانزدهم مقالت دوم آن ( ص 57 ) فرمايد :\r\n« وضع تاريخ طغيانى و بيان آن : واضح باد كه مبدء اين تاريخ روز سه شنبه غره وسطى محرم سنه يكهزار و دو صد پنجاه و يك ناقصه هجريست ، و اين سالى است كه در ماه جمادى الاولى مقدم آن در ناحيه بلده صاحب گنج يعنى مقام گيا كه\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nمن مضافات صوبه بهار و موضع توليت رصد اين زيج است ، سيلابى عظيم ظاهر گشته به نوعى كه از طغيانى جداول و انهار ، بيشتر از عمرانات ته آب گرديد ، و هر ذى روح از هراس ، اين سانحه را كم از طوفان نوح عليه السلام نمى دانست ، و هر شيخ كبير السن معترف كه گاهى چنين سيلاب به راى العين مشهود نگشته ، ازين ممر اين تاريخ مسمى به تاريخ طغيانى گرديد ، و جداول اوساط اين زيج بر همين تاريخ ابتنا يافت » .\r\nاين دو اثر بسيار گرانقدر اعنى جامع بهادرى ( و يا جامع بهادرخانى ) و زيج بهادرى ( و يا زيج بهادر خانى ) از اصول مصادر و ماخذ اين كتاب ما : ( دروس علم هيات ) اند . كتاب ديگر در شرح آلات رصدى قديم و حديث از معظم له نام مى برند و چون ديگر آثار علميش به بزرگى نام مى برند ، به نام منظار الرصد كه به بزرگى زيج و جامع ياد شده است و در هند بطبع رسيده است ، راقم هنوز به تحصيل آن توفيق نيافته است .\r\nمعانى غره ماه وسطى ، و جداول اوساط ، و اصطلاحات ديگر رياضى اين درس ، در دروس آتيه روشن مىشود .\r\nمرحوم آقا سيد محسن امين در جزء چهل و دوم كتاب قيم اعيان الشيعه ( ص 240 ط 1 ، شماره 9344 ) آن جناب را چنين نام مى برد :\r\n« الحكيم الرياضى الرصدى المولوى ابوالقاسم غلام حسين بن المولى فتح محمد الكربلائى الجينورى ، له كتاب الرصد المعروف بالطغيانى و هو اجمع كتاب فى فنون الرياضيات بأسرها مع حسن الترتيب فى غاية البسط و التنقيح صنفه لراجه احتشام الملك صادر جنگ بهادر خان شرع فيه سنة 1248 و فرغ منه بعد سنة كاملة فارسى طبع اوائل انتشار الطباعة فى بلاد الهند و يقال له مفتاح الرصد ايضا ، و له كتاب جامع بهادرى » . انتهى .\r\nكتاب شريف جامع بهادرى مشتمل بر اهم مسائل فنون اربعه رياضى يعنى هندسه و مناظر و حساب و هيات است . و وصف صاحب اعيان الشيعه كه « : هو اجمع كتاب فى فنون الرياضيات بأسرها ، و يقال له مفتاح الرصد ايضا » با جامع\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nبهادرى مناسب است نه با زيج بهادرى . زيرا كه زيج بهادرى فقط در باب اول و دوم مقالت نخستين آن در محاسبات ضروريه ارقام هنديه و ارقام ستينى و مصطلحات و مرموزات دفتر تقويمى است كه باز در استخراج مطالب هيوى از جداول زيج و مسائل هندسى آن دخلى تام دارند ، و ديگر مقالات و ابواب آنها همگى در هيات و نجوم است كه هفت مقالت است ، و هر مقالت مشتمل بر چند باب و هر باب بر چند فصل . اما جامع بهادرى است كه بتعبير مؤلف در مفتتح آن ، مشتمل بر اهم مسائل فنون اربع رياضى يعنى هندسه و مناظر و حساب و هيات است كه بر شش خزينه و هر خزينه بر چند حرز و هر حرز بر چند انكشاف ترتيب داده شده است . و در هر فن امهات و اصولى بيان فرموده است كه يك عالم رياضى را بمنزلت مفتاح در آن فنون است .\r\nعلاوه اين كه در ابتداى جامع بهادر خانى تصريح فرموده است كه اين كتاب مفتاح الرصد است بدين عبارت :\r\n« واضح باد كه چون به استعانت اين كتاب بى ضم رساله اى و كتابى ديگر ، تنقيح همگى مراتب رصد كواكب و وضع زيج جديد به احسن وجوه ممكن است ، بدين حيثيت آن را مفتاح الرصد توان خواند ، و ليكن از آنجا كه در حقيقت سبب فاعلى و غائى اين تاليف ذات سامى ممدوح ( جناب احتشام الدوله مبارز الملك راجه خان بهادر نصرت جنگ . . . ) است بدين لحاظ به جامع بهادر خانى موسوم ساختن عين مستحسن باشد » . ( ص 3 و 4 ط 1 )\r\nپس صواب اين بود كه عبارات كتاب را در تعريف جامع بهادرى قرار مى داد ، و در آخر به جاى وله كتاب جامع بهادرى ، مى فرمود : وله كتاب الرصد المعروف بالطغيانى . و بدون شك و ترديد صاحب اعيان الشيعه ، زيج بهادرى را به اوصاف جامع بهادرى تعريف فرموده است .\r\nباز در تاييد گفتارم اين كه بدان نحو كه در اعيان الشيعه ، معظم له را نام برده است چنانست كه خود وى در اول جامع بهادرى به نام خود و نام پدرش تصريح كرده است بدين عبارت :\r\n\r\n","description":"","footnote":"","page_name":" 110 ","page_number":110},
  {"content":"\r\n\r\n« . . . از اين رهگذر درين جزو زمان بنده آثم ابوالقاسم شهير به غلام حسين عفا عنه رب الخافقين ابن سيدنا و مولانا فتح محمد الكربلائى جونپورى دامت بركاته . » . . ( ص 2 ) .\r\nاما در اول زيج بهادرى خودش را چنين نام برده است :\r\n« اما بعد بر صفحات بيان ، و اوراق بتبيان مى نگارد اثيم الخلايق و احوجهم الى رحمة ربه الغفور : ابوالقاسم المعروف بغلام حسين متوطن جونپور ، كه بعد از تاليف كتاب جامع بهادر خانى كه مشتمل بر مسائل فنون رياضى است ، حسب الارشا د . . . اعنى جناب احتشام الدوله مبارز الملك راجه خان بهادر خان بهادر نصرت جنگ » . . . .\r\nملاحظه مى فرمائيد كه در اول زيج بهادرى ، جامع بهادرى مشتمل بر مسائل فنون رياضى وصف كرده است نه زيج بهادرى را ، و تصريح فرموده است زيج بهادرى را بعد از جامع بهادرى ، تاليف فرموده است كه با مفتاح الرصد بودن آن مناسب است ، علاوه آنكه در جامع بهادرى به وصف و تسميه مفتاح الرصد بودن آن نص فرموده است كه نقل كرده ايم .\r\nو ديگر آن كه در اعيان الشيعه گفته است « : احتشام الملك صادر جنگ » با تصريح خود مؤلف جامع بهادرى و زيج بهادرى در چندين جاى آن دو به خصوص در جامع بهادرى به « نصرت جنگ » وفق نمى دهد ، و شايد تحريف نصرت به صادر در طبع روى آورده است ، و يا آن را به وجهى توجيه كنيم تا از اين اعتراض اغماض شود .\r\nو ديگر آن كه در اعيان الشيعه فرموده است « : شرع فيه سنة 1248 و فرغ منه بعد سنة كاملة » به هيچوجه با زيج بهادرى راست و درست نيايد ، زيرا عملى بدان خطير ، محال است كه در مدت يكسال صورت پذيرد . علاوه اين كه خود آن جناب در ابتداى زيج بهادر خانى تصريح كرده است كه آن را در مدت پانزده سال تاليف داده است ، و عبارت او اين است :\r\n« و نيز اين مستمند از عرضه نه سال رصد ازمنه خسوفات و اتصالات متحيره با\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nخودها و با ثوابت متقاربه منطقة البروج و مبادى وقوفات و رجوعات و استقامت را نگاه داشته است و به يمن دولت جناب ممدوح كه در اين دور قمر پرتو خير محض است به فارغ البالى در رصد اطوال و اعراض و اقطار كواكب و ضبط ادوار اختلافات تا مدت شش سال سواى نه سالى كه مذكور شد مصروف مانده و ميان عرض پانزده سال همه آنچه مدرك گشت از روى آن ، مع انضمام مدركات قدماء ، جداول ميول و اوساط و تعديلات كواكب درست كرده اين صحيفه را كه مسمى به زيج بهادر خانى تاليف داد تا هر كس كه خواسته باشد از محاسبه آن ، تقاويم ثوابت و سيارات و وقوع كسوفات و رؤيت اهله و اوقات انظار و اتصالات آنها سال به سال تا زمانه دراز استخراج كرده باشد » .\r\nو نيز در آخر زيج بهادرى گويد :\r\n« اين زاويه نشين غمكده فنا كه در تجديد و محاسبه و تحرير اين صحيفه ، مدتى دراز باتش خيالاتى كه در خون جگر غليان انداخت ، شب را به صبح رسانيد ، و به شعله افكارى كه كاخ دماغ را مدخن ساخت روز را قرين شام گردانيد » . . .\r\nو آن كتابى كه در مدت يكسال ، تاليف آن بوقوع پيوست جامع بهادرى است كه در آخر آن به نص مؤلف بدين عبارت نگاشته آمد :\r\n« روز ابتداى تاليف شنبه پانزدهم صفر سنه 1248 هجرى قدسى بود ، و روز انتهاى تاليف سه شنبه پانزدهم جمادى الثانى سنه 1249 هجرى ، پس يكسال و پنج ماه قمرى در شغل تاليف بسر شد » .\r\nو ديگر كلمه « الجينورى » به تقديم يا بر نون در اعيان الشيعه غلط چاپى است ، زيرا كه معرب جونپور بتقدم نون بر پا جونفور ، يا جونبور ، يا جنفور و جنبور ، به تقديم نون بر فا يا با است .\r\nناگفته نماند كه در ذريعه مرحوم شيخ آقا بزرگ طهرانى ، هر يك از زيج بهادرى و جامع بهادرى بدرستى از يكديگر تميز داده شده است ، در ص 43 جزء پنجم ط 1 آن فرمايد : 176 جامع بهادرى و يقال له مفتاح الرصد ايضا ، هو اجمع كتاب فى فنون الرياضى با سرها فى غاية البسط و حسن الترتيب للمولوى ابى القاسم\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nغلامحسين بن المولى فتح محمد الكربلائى نزيل جنفور كان اعجوبة الدهر وله الرصد الطغيانى او الزيج البهادر خانى ، و بما انه صنف الجامع هذا لراجة احتشام الملك صادر جنگ بهادر خانى سماه باسمه . . . الخ .\r\nو در ص 330 ج 21 ط 1 فرمايد : مفتاح الرصد و يقال له الجامع البهادرى ايضا . . . الخ .\r\nو در ص 238 ج 11 شماره 1452 فرمايد : رصد الطغيانى ( كذا ، الرصد الطغيانى ظ ) للحكيم الرياضى الرصدى اعجوبة الدهر ، صاحب الجامع البهادرى الموسوم مفتاح الرصد ايضا الذى فرغ منه 1249 ، و له ايضا منظار الرصد . . . الخ .\r\nو در ص 85 ج 12 ش 560 فرمايد : زيج بهادرى او بهادر خانى كبير للمولى غلامحسين صاحب مناظر الرصد هذا ( كذا ، صاحب منظار الرصد ظ ) و جامع بهادرى الموسوم بمفتاح الرصد ايضا و غيرهما . . . الخ .\r\nو در ص 80 ج 23 ط 1 فرمايد : منظار الرصد للمولى غلامحسين صاحب الزيج البهادرى و الرصد الطغيانى ( كذا ، و الصواب او الرصد ، و الالف سقطت فى الطبع ) و غيرهما ، و هو كبير نافع جدافيه وصف الالات الرصدية القديمة و الجديدة و مسائل كثيرة من الهيئة و الهندسة صنفه للسلطان محمد عليشاه . اوله « : يا من شمس ذاته عن الغروب و الاقول » . . . و له ايضا الجامع البهادرى الموسوم ايضا ب مفتاح الرصد و قد مر انه شرع فيه سنة ثمان و اربعين و مأتين و الف ، و تممه فى سنة كاملة .\r\nو در ص 87 ج 12 ط 1 ش 571 فرمايد : الزيج الطغيانى للميرزا غلام حسين صاحب الجنپورى الشيرازى الاصل و المولد ، المطبوع بالهند و هو المعروف ببهادر خانى و الرصد الطغيانى كما ذكره الميرزا احمد المنجم الرشتى النجفى . رصده و الفه 1250 بأمر بهادر خان احتشام الدولة مبارز الملك راجه خان .\r\nراقم گويد كه 1250 تاريخ پايان طبع جامع بهادرى است كه در آغاز آن مرحوم ملا غلامحسين جونپورى بقلم خود تنصيص فرموده است نه چنان كه درج 12 دريعه آمده است .\r\nو ديگر اين كه آن جناب در زيج بهادرى ، جامع بهادرى را نام برده است : بارى در آغاز آن كه نقل كرده ايم ، و بار ديگر در فصل سوم باب دوم مقاله\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nچهارم زيج بهادرى ( ص 408 ط 1 ) كه فرموده است :\r\n« وسائر تعديلات جزئيه را مطابق شكل بيضوى چنانچه در انكشاف دوم حرز سيوم خزينه پنجم از كتاب جامع بهادرخانى ذكر كرده ايم استخراج كرده در جدول ثبت كرديم » .\r\nاما در خاطر ندارم كه در جائى از زيج بهادرى يا جامع بهادرى ، منظار الرصد را نام برده باشد ، حتى در حرز دوم خزينه پنجم جامع بهادرى كه در آلات رصدى و طريق رصد و معرفت مقادير قسى است از آن اسم نبرده است . و اين كمترين فقط به همان دو اثر نفيس زيج و جامع آن جناب بهره مند است . و برخى از آلات رصدى را كه در كتب فن بدست آورده است در نكته 667 هزار و يك نكته گرد آورده است ، لعل الله يحدث بعد ذلك امرا .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\n\r\nدرس 36 : تحصيل عرض بلد\r\nاين درس در بيان عبارت نقل شده از زيج بهادرى در درس پيش دريافتن عرض بلد است :\r\nقوله « : پس اگر بلد ذات ظل واحد » . . . مراد از اعظم ترين ارتفاعات ، اعظم ترين ارتفاعات آفتاب است ، و همچنين مراد از اصغرترين ارتفاعات ، چنان كه در ديگر زيجات چون زيج الغ بيكى و زيج محمدشاهى و غيرهما بدان تصريح شده است ، بدين عبارت :\r\n« پس اگر بلد ذات ظل واحد باشد ميل كلى را بر اصغر ارتفاعات آفتاب افزاييم ، يا از اعظم ارتفاعات بكاهيم ، تمام عرض بلد حاصل شود » .\r\nاز درس 32 تا 35 دانسته ايم كه قسم سوم و چهارم از اقسام آفاق هفتگانه كه عرض آن برابر ميل كلى ، و عرض اين بيشتر از آن و كمتر از تمام آنست آفاق ذات ظل واحداند . و دانستى كه تحصيل قوس غايت ارتفاع و انحطاط كوكب را بايد به لحاظ موافات مركز جرم آن با فلك نصف النهار كه همان حلقه نصف النهار و دائره نصف النهار است اعتبار كرد . حال گوييم كه مراد از اعظم ترين ارتفاعات آفتاب غايت ارتفاع او در وقتى كه در منقلب جانب قطب ظاهر از معدل النهار است ، مى باشد ، و از اصغرترين ارتفاعات آن غايت ارتفاع اوست در وقتى كه در منقلب جانب قطب خفى از معدل بود .\r\nو اين امور به خوبى دانسته شده است كه :\r\nالف قوسى از نصف النهار كه ما بين سمت الراس و معدل النهار از جانبى كه\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nاقرب از آن نبود عرض بلد است .\r\nب قوسى هم از نصف النهار كه ما بين معدل النهار و افق ، فوق افق ، از جانبى كه اقرب از آن نبود تمام عرض بلد است .\r\nح قوسى هم از نصف النهار كه ما بين معدل النهار و منطقة البروج در وقتى كه يكى از منقلبين بر نصف النهار بود ، به قدر ميل كلى است .\r\nد ميل منقلب صيفى در آفاق شمالى ، شمالى است ، و ميل منقلب شتوى جنوبى است . يعنى آن در شمال معدل است و اين در جنوب آن .\r\nپس چون ميل كلى شمالى را از ارتفاع اعظم يعنى از اعظم ترين ارتفاعات شمس در يكدوره سال شمسى خواه ارتفاع اعظم ربع دور باشد چون قسم سوم ، و خواه كمتر از آن چون قسم چهارم بكاهند ، و يا ميل كلى جنوبى را بر ارتفاع اصغر يعنى بر اصغرترين ارتفاعات شمس در مدت يكسال شمسى ، افزايند ، قوسى از نصف النهار ما بين معدل النهار و افق حاصل آيد كه تمام عرض بلد باشد و چون از ربع دور نقصان كنند حاصل قوس عرض بلد بود .\r\n\r\nتبصره :\r\nدر اين درس از دائره نصف ال‌نهار تعبير به فلك نصف النهار كرده ايم ، چنان كه در روايت نيز تعبير به فلك نصف النهار شده است كه در درس 26 گفته آمد ، و علامه ابوريحان بيرونى در قانون مسعودى در خواص عروض آفاق قسم ششم كه از تمام ميل اعظم بيشتر و از ربع دور كمتر است گويد « : و يحصل للشمس فى كل دوره ارتفاعات فى فلك نصف النهار اصغر و اعظم » كه از دائره نصف النهار به فلك نصف النهار تعبير كرده است . و مقصود از « كل دور » در عبارت بيرونى هر دوره حركت يومى شمس به حركت اولى است نه دوره سال شمسى كه در بالا گفته ايم ، چنان كه در بيان بيايد .\r\nمثال : در اين شكل ( ش 12 ) فرض بفرماييد ا ب ح دائره افق بر قطب د كه سمت الراس است ، و د و ب فلك نصف النهار ، وه و ر معدل النهار ، وح طى مدار راس السرطان ، و ك ل م مدار راس الجدى . پس د و عرض بلد اين قسم مفروض بود ، و و ب تمام آن . و شمس را اعظم ارتفاعات در دوره\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nسال در ط بود كه منقلب جانب ظاهر معدل النهار است و قوس ارتفاع ط ب بود ، و چون ط و كه ميل اعظم است از آن كاسته شود و ب بدست آيد كه ارتفاع معدل النهار يعنى قوس تمام عرض بلد است . و نيز شمس را اصغر ارتفاعات در دوره سال شمسى در نقطه ل بود كه منقلب جانب خفى معدل النهار است ول ب قوس ارتفاع بود ، و چون ل و كه ميل اعظم است بر آن افزوده شود و ب بدست آيد كه ارتفاع معدل النهار يعنى قوس تمام عرض بلد است .\r\nو هر گاه عرض بلد به مقدار ميل كلى بود نقطه ط بر سمت راس بلدى كه در جهت با او متفق بود گذرد ، چنان كه نقطه ل بر سمت راس بلدى كه در جهت اوست گذرد ، بدين شكل ( ش 13 ) و بيان تحصيل قوس عرض بلد به همان م‌نوال شكل قبلى است كما لا يخفى .\r\nقوله « : و جهت عرض جهت ظل باشد از مقياس » اگر عرض بلد به قدر ميل اعظم باشد ، هر گاه شمس به نقطه منقلب رسيده است ، در هنگام موافات مركز جرم آن به دائره نصف النهار بر سمت راس بود و شاخص را يعنى مقياس را ظل نبود ، و در\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nديگر ايام مطلقا چه عرض به قدر ميل اعظم باشد و چه بيشتر از آن و كمتر از تمام ميل كلى باشد ، اگر آفاق شمالى باشد يعنى در جهت شمال معدل النهار بود شمس در هنگام موافات ياد شده در جهت جنوب سمت الراس بود و ظل مقياس در جهت شمال بود ، و اگر آفاق جنوبى بود يعنى در طرف جنوب معدل النهار بود ، شمس در هنگام موافات مذكور در جهت شمال سمت الراس بود و ظل شاخص در جهت جنوب خواهد بود ، پس درست آمد كه در آفاق ذات ظل واحد ، جهت عرض جهت ظل باشد با مقياس .\r\nقوله « : و اگر بلد ذات ظلين باشد » . . . در درس 32 دانسته ايم كه از اقسام هفتگانه آفاق ، قسم اول كه عديم العرض است و قسم دوم كه عرض آن كمتر از ميل اعظم است ، آفاق ذات ظلين اند . حالا گوييم كه : هر گاه دو طرف تباعد شمس از سمت الراس معلوم شده است نگاه كنند كه نقطه سمت الراس كجا واقع شده است ؟ اگر در منتصف اين قوس مرصوده واقع باشد بدانند كه موضع رصد يعنى افقى كه از دو طرف تباعد شمس از سمت الراس ، قوس مرصوده بدست آمد عديم العرض است و بر خط استواء واقع شده است .\r\nدر اين آفاق چون شمس در يكى از دو نقطه اعتدال بود ، در نيمروز به سمت راس رسد كه اعظم ارتفاعات آنست ، و هر گاه در يكى از دو نقطه منقلب بود ، در ن‌يمروز نهايت تباعد شمس از سمت راس بود كه اصغر ارتفاعات آن بود ، پس هر دو قوس ارتفاع مساوى بود ، لاجرم هر دو قوس تمام ارتفاع كه دو طرف تباعد شمس از سمت راس است نيز مساوى هم باشند ، و قطب خفى و قطب ظاهر در اين آفاق صادق نباشند بلكه هر دو قطب معدل بر افق باشند ، و هر گاه اطلاق قطب ظاهر و خفى در آفاق استوائى كنند باعتبار ساير آفاقست . حال بدين اعتبار هر گاه ميل كلى را بر اصغر ارتفاعات جانب قطب خفى افزايند نود درجه شود ، يا آنكه تمام اصغر ارتفاعات جانب قطب ظاهر مساوى ميل كلى بود آن بلد از آفاق استوائيه بود و آن را عرض نباشد .\r\n\r\nتبصره :\r\nنيمروز در نوشته بالا پارسى نصف النهار است ، و نيز نيمروز يكى از\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nنامهاى سيستان است و نامهاى ديگر او ، زاول و زرنگ است . سيستان را به تعريب سجستان گويند . نامهاى سيستان و وجه تسميه آن بدان نامها در كتاب تاريخ سيستان ( ص 24 21 ط 1 ) كه از كتب كهن تاريخ است بيان شده است . در كتب فن نيمروز بمعنى سيستان بسيار آمده است ، و بايد بقرينه مقام تميز داده شود ، در تاريخ سيستان گويد :\r\n« اما نيمروز دو قول گويند : يكى آن كه خسروان را در سالى يكروز بودى كه داورى يك ساله را مظالم كردندى آن همه جهان به نيمروز راست گشتى ، و مظلومان سيستان را جداگانه نيمروز بايستى بدين سبب نيمروز نام كردند .\r\nو بوالفرج بغدادى ( ابوالفرج قدامة بن جعفر الكاتب البغدادى صاحب كتاب الخراج و صنعة الكتابة ) گويد نه چنين است : اما حكماء عالم جهان را بخش كردند بر آمدن و فرو شدن خورشيد به نيمروز ، و حد آن چنان باشد كه از سوى مشرق از آنجا كه خورشيد به كوتاه ترين روزى برآيد ، و از سوى مغرب از آنجا كه خورشيد بدرازاترين روزى فرو شود و اين علم به حساب معلوم گردد ، و اين جمله را به چهار قسمت كرده اند : خراسان و ايران ( خاوران ) و نيمروز و باختر ، هر چه حد شمالست باختر گويند و هر چه حد جنوبست نيمروز گويند ، و ميانه اندر به دو قسمت شود هر چه حد شرقست خراسان گويند ، و هر چه مغربست ايرانشهر » .\r\nو در صفحه 393 تاريخ ياد شده گويد : روز سوم رجب سال 610 ه . تمامى ملك سيستان بر خداوند يمين الدين بهرامشاه بن حرب قرار گرفته ، ابونصر فراهى سجستانى صاحب نصاب صبيان ، چند بيت در مدح وى گفته است كه اين چهار بيت از آن جمله است :\r\n شه نيمروزى و در روز ملكت \r\n خجسته هنوز اول بامداد است \r\n درين حرب كاندر قهستان نمودى \r\n جهانى پر از عدل و انصاف و داد است \r\n بمان در جهان تا جهانرا طراوت \r\n زآب و زآتش زخاك و زياد است \r\n نماند فراموش بر ياد خسرو \r\n ثناء فراهى اگر هيچ ياد است \r\nفراه ولايتى از خراسان بين هرات و سيستانست ، و فراهى منسوب بانست . و قهستان مخفف قوهستان معرب كوهستانست . در جمع نيمروز و روز و اول بامداد ،\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nو در تصريح حرب كه نام پدر ممدوح است محسنات بديع به كار برده است . و لكن وجه صحيح تسميه سيستان به نيمروز در بيان قبة الارض گفته آيد . ( درس 50 )\r\nاما قسم دوم آفاق ذات ظلين كه عرض آن كمتر از ميل اعظم است ، آن قسم دوم از اقسام آفاق هفتگانه است كه در درس 32 گفته آمد . در اين قسم هر گاه قوسين دو طرف تباعد شمس از سمت راس از فلك نصف النهار بدست آيد هر آينه سمت راس موضع رصد بر منتصف نخواهد بود چنان كه در قسم اول آفاق ذات ظلين يعنى بلاد استوائى بوده است و ليكن سمت راس موضع رصد بر نفس اين قوس مرصوده واقع شود چنان كه در قسم اول آفاق ذات ظلين هم بر نفس اين قوس واقع بوده است ، اما در آفاق ذات ظل واحد ، آن آفاقى كه عرض آنها برابر ميل اعظم بود كه قسم سوم از آفاق هفتگانه بوده است ، موضع رصد يعنى نقطه سمت راس آن بر يكى از دو طرف همين قوس مرصوده منطبق مىشود كه يا راس سرطانست اگر افق شمالى باشد ، و يا راس جدى است اگر افق جنوبى باشد ، و آن آفاقى كه عرض آنها بيشتر از ميل كلى است موضع رصد يعنى نق‌طه سمت راست آن ، خارج قوس مرصوده واقع مىشود يا به سمت شمال معدل النهار اگر آفاق شمالى باشند و يا به سمت جنوب آن اگر آفاق جنوبى باشند .\r\nغرض اين كه در اين قسم از آفاق ذات ظلين كه عرض آن كمتر از ميل كلى است نقطه سمت الراس موضع رصد قوس مرصوده ياد شده نه در منتصف آن قوس است ، و نه در يكى از دو طرف آن ، و نه در خارج آن ، بلكه بر نفس آن قوس واقع مىشود ، پس ملاحظه كنند كه قريب تر به طرف شمالى اين قوس است ، يا به طرف جنوبى ؟ اگر متصل به طرف شمالى است عرض شمالى باشد ، و اگر متصل به طرف جنوبى است عرض جنوبى بود ، اما در هر دو صورت كمتر از ميل كلى باشد ، پس هر گاه قوسى را كه ميان سمت الراس و طرف اقرب قوس مذكور واقع است از ميل كلى بكاهند عرض بلد حاصل آيد . مثلا اگر ميان سمت الراس و طرف اقرب قوس مذكور 7 12 باشد ، عرض بلد 16 14 خواهد بود يا شمالى يا جنوبى ( 7 12 / 16 14 23 26 ) .\r\n\r\n","description":"","footnote":"","page_name":" 120 ","page_number":120},
  {"content":"\r\n\r\n\r\nدرس 37 : تحصيل عرض بلد\r\nاين درس تتمه درس قبل است ، و افتتاح آن در تحصيل عرض بلد قسم دوم آفاق ذات ظلين كه عرض آنها كمتر از ميل اعظم است ، به بيان ديگر مىباشد .\r\nقوله « : اگر بلد ذات ظلين باشد ميل كلى را بر اصغرترين ارتفاعات كه جانب قطب خفى است بيفزايند تا تمام عرض بلد حاصل شود » بيان آن به همان طريقه است كه در آفاق ذات ظل واحد گفته ايم و حاجت به تكرار نيست .\r\nقوله « : يا آن كه تمام اصغرترين ارتفاعات را كه در جهت قطب ظاهر است از ميل كلى بكاهند عرض بلد فراهم آيد » بيان آن اين است كه ، در اين صورت اگر آفاق شمالى باشند معدل النهار در جانب جنوب از سمت راس است ، و منقلب صيفى در جانب شمال از سمت راس ، پس بعضى از قوس ميل كلى كه منطبق بر دائره نصف النهار است در جانب جنوب از سمت الراس باشد و ظاهر است كه آن به قدر عرض بلد است ، و بعضى ديگر در جانب شمال از سمت راس است و آن به قدر تمام ارتفاع منقلب صيفى است ، پس چون تمام ارتفاع منقلب مذكور را از ميل كلى نقصان كنند باقى عرض بلد بود و هوالمطلوب . و اگر آفاق جنوبى باشند به عكس ، معدل النهار در جانب شمال از سمت الراس افتد ، و منقلب شتوى در جانب جنوب ، پس بعضى از قوس ميل كلى كه در جانب شمال از سمت الراس افتد عرض بلد بود ، و بعضى ديگر كه در جانب جنوب از سمت الراس بود تمام ارتفاع منقلب شتوى بود ، و چون اين تمام ارتفاع از ميل كلى نقصان شود باقى عرض بلد بود . و لا يخفى عليك كه مال اين بيان و قبل آن در حقيقت يكى است ،\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nجز اين كه قبلى ، بدين بيان روشنتر مىشود .\r\nمثلا : بربرا ، اصغر ارتفاعات شمس در جهت قطب ظاهر يعنى ارتفاع منقلب صيفى 77 درجه است ، پس تمام آن كه به قدر فاصله منقلب صيفى از سمت راس برابر است 13 درجه است ، و چون اين تمام ارتفاع منقلب را از ميل كلى بكاهيم عرض برابر با 1025 خواهد بود . ( 13 / 10 25 23 25 و 90 77 / 13 ) .\r\nقوله « : و جهت عرض ، جهتى بود كه ظل آن اطول باشد » هر گاه شمس بر قطب ظاهر افق بود يعنى به سمت راس رسد ، شاخص را در آن هنگام ظل نبود ، و چون از سمت راس زايل شود يعنى مايل شود ، ظل حادث گردد ، و هر چه ارتفاع شمس كم گردد ، امتداد ظل فزونى يابد تا آنگاه كه شمس بدائره افق رسد ، ظل شاخص بغايت طول بود ، و دانسته ايم كه همواره جهت راس ظل در خلاف جهت شمس است يعنى اگر شمس شرقى است جهت راس ظل شاخص غربى است و بالعكس ، و اگر جنوبى است شمالى است و بالعكس ، حال گوييم در مثال مذكور يافته ايم و ديده ايم كه هر گاه شمس در منقلب صيفى بود فاصله آن از سمت راس بربرا برابر با 13 درجه است ، و جهت راس ظل جنوبى است ، و هر گاه در منقلب شتوى بوده باشد ، فاصله آن تا سمت راس بربرا 33 50 است و جهت راس ظل شمالى است و امتداد آن اطول از ظل اول است زيرا كه ارتفاع شمس اقصر از ارتفاع در منقلب ديگر است ، پس عرض بربرا شمالى است ، و درست آمد كه جهت عرض جهتى بود كه ظل آن اطول باشد .\r\nقوله « : و اگر بلد ذات ظل دائر باشد » . . . از درس 32 تا خود درس 35 ، در تقسيم هفتگانه آفاق دانسته ايم كه اقسام پنجم و ششم و هفتم يعنى آفاقى كه عرض آنها به قدر تمام ميل كلى ، و يا زائد بر آن و كمتر از ربع ، و يا ربع دور است ذات ظل دائرند . پس اگر آفاق ذات ظل دائر باشند ، چون ميل كلى را از اعظم ارتفاعات شمس بكاهند ارتفاع معدل النهار كه تمام عرض بلد است حاصل شود به همان بيانى كه در آفاق ذات ظل واحد گفته ايم . و اگر كاستن صورت نپذيرد يعنى اعظم ارتفاعات همان ميل كلى بود ، معلوم است كه عرض بربع رسيده\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nاست .\r\n\r\nتبصره :\r\nعبارت زيج الغ بيك بدين صورت است « : و اگر ذات ظل دائر باشد ميل كلى را از اعظم ارتفاعات بكاهيم ، تمام عرض بلد حاصل آيد ، و اگر نتوان كاست عرض بربع رسيده باشد » .\r\nملا عبدالعلى بيرجندى در شرح زيج ياد شده در بيان جمله اخير يعنى « و اگر نتوان كاست » . . . گويد « : يعنى اگر ميل كلى را از اعظم ارتفاعات نتوان كاست ، عرض به ربع رسيده باشد ، زيرا كه معدل النهار در آن عرض بر افق منطبق است و غايت ارتفاع آفتاب در آن عرض به قدر ميل كلى است ، پس ميل كلى را از اعظم ارتفاعات نتوان كاست چه متبادر از كاستن آنست كه از منقوص منه چيزى باقى ماند ، ليكن بعضى اهل حساب تفريق را به اين نوع تعريف كرده اند كه « : نقصان كردن عدديست از عددى كه كمتر از آن نباشد » و اين تعريف شامل مساوات نيز هست ، و اظهر آن بود كه چنين گفتى كه : اگر اعظم ارتفاعات مساوى ميل كلى بود عرض آن موضوع ربع بود » . اين بود عبارت بيرجندى كه نقل كرده ايم ، پس بايد صاحب زيج بهادرى كه از عبارت زيج الغ بيكى بدين عبارت « : و اگر اعظم ترين ارتفاعات مثل ميل كلى باشد عرض آن موضوع ربع دور بود » ، ناظر به تعبير بيرجندى باشد كه گفت : و اظهر آن بود كه چنين گفتى . . . الخ . و علماى رياضى بعد از بيرجندى به مؤلفات وى ناظر تام دارند ، و خود صاحب زيج بهادرى در ابتداى جامع بهادرى گويد « : و از عهد قدوة المرتاضين مولانا عبدالعلى البيرجندى طاب الله ثراه ، تا اين زمان كه تخمينا سه صد سال قمرى گذشته است . . . الخ . ( ص 3 ط 1 )\r\nو بعضى از اساتيد اين كمترين مى فرمود كه : در علوم رياضى بعد از خواجه نصيرالدين طوسى ، بايد بسراغ ملا عبدالعلى بيرجندى رفت .\r\nمطلبى ديگر در بيان عبارت زيج بهادرى « : اگر بلد ذات ظل دائره باشد . . . » و آن اينكه در درس 33 در قسم پنجم از آفاق هفتگانه كه عرض بلد به قدر تمام ميل كلى است دانسته شد كه اگر عرض بلد شمالى باشد ، مدار راس السرطان اعظم\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nمدارات ابدى الظهور آنست ، و مدار راس الجدى اعظم مدارات ابدى الخفاء آنست ، و اگر عرض بلد جنوبى باشد به عكس آنست . و چون از آفاق حمائلى است اعظم مدارات ابدى الظهور در يك نقطه با افق تماس كند و او را غروب نبود ، و اعظم مدارات ابدى الخفاء در يك نقطه با افق تماس كند و او را طلوع نبود ، و اعظم مدارات ابدى الظهور را اصغر ارتفاع نبود ، زيرا كه در نقطه تماس با افق ، ارتفا ع منفى است . و به همين وزان اعظم مدارات ابدى الخفاء را اصغر انحطاط نبود ، بلكه آن را اعظم ارتفاع بود و اين را غايت انحطاط . اما در قسم ششم از آفاق هفتگانه در درس 34 دانسته ايم كه شمس را يك بار اعظم ارتفاعات و يك بار اصغر ارتفاعات در هر دوره اى بود . اما در عرض تسعين غايت ارتفاع شمس به قدر ميل كلى بود ، و چون حركت رحوى است در هر دوره ارتفاع آن از هر جانب تقريبا مساوى بود ، و شمس را ارتفاع اصغر نبود ، بلكه چون بنقطه اعتدال رسد مدار او همان دائره افق شود كه ارتفاع منتفى است .\r\nاز بيان فوق دانسته شده است كه عبارت زيج بهادرى « اگر بلد ذات ظل دائر باشد » . . . شامل دو قسم پنجم و ششم ذات ظل دائر است كه كاستن ميل كلى از اعظم ارتفاعات شمس را اعتبار كرده است . حال اگر بخواهيم سخن از اصغر ارتفاعات شمس هم بميان آوريم اختصاص به قسم ششم پيدا مىكند و در بيان آن گوييم :\r\nبدان كه منقلب جانب قطب ظاهر را در اين قسم بر دائره نصف النهار در جانب شمال ارتفاعى باشد كه اصغر ارتفاعات اوست ، اگر اين ارتفاع اصغر را با تمام ميل كلى جمع كنند حاصل مساوى عرض بلد باشد ، زيرا كه قوسى از نصف النهار كه ما بين قطب ظاهر معدل و افق است از جانب اقرب به قدر عرض بلد است ، و آفتاب در اصغر ارتفاعات بر نصف النهار بود در تحت قطب معدل ، و از قطب معدل تا منقلب هميشه به قدر تمام ميل اعظم است ، پس چون اصغر ارتفاعات را با تمام ميل اعظم جمع كنند عرض بلد حاصل آيد و هو المطلوب . مثلا در افقى شمالى ذو ظل دائر ، اصغر ارتفاع شمس را در منقلب صيفى 13 درجه يافته ايم\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nگوييم : 79 35 عرض آنست ( عرض بلد / له عط / بح بعلاوه له سو ) .\r\nو باز در توضيح آن گوييم : اگر معدل النهار و منطقه را متحد با يكديگر فرض كنيم ، دو قطب هر يك با دو قطب ديگرى در دو جهت شمال و جنوب معدل ، متحد خواهند بود ، و حال كه متقاطع يكديگرند يعنى دائره شمسيه كه منطقة البروج است ، از دائره استواى سماوى كه معدل النهار است مايل است بعد هر يك از قطب شمالى دائره شمسيه با قطب شمالى دائره استواى سماوى ، و همچنين بعد قطب جنوبى آن با قطب جنوبى اين ، به همان اندازه قوس ميل خواهد بود يعنى اقصر قوسى از دائره ماره به اقطاب اربعه كه ميان قطبين معدل و منطقة البروج واقع است به مقدار قوس ميل كلى است و چون ميل كلى در هر سال شمسى به تقريب نصف ثانيه فلكى رو به تناقص مى رود ، قطب منطقة البروج با قطب معدل النهار نيز در دو جهت شمالى و جنوبى با يكديگر به همان حد تناقص ، نزديك ميشوند ، كه اگر به تدريج ، دو عظيمه ياد شده باهم متحد گردند اقطاب آنها نيز در دو جهت با يكديگر متحد شوند ، كه آنگاه در عرض تسميه ، هر دو عظيمه مذكور با دائره افق يكى گردند چنان كه قطب افق با دو قطب منطقه و معدل كه هر سه بر سمت راس خواهند بود ، و اكنون كه منطقة از معدل مايل است قطب آن بر گرد قطب اين به بعد ميل كلى دور زند ، و مدار آن يكى از مدارات يوميه موازى با معدل النهار خواهد بود ، و لاجرم قطب منطقة البروج را در آفاق مائله ارتفاع اعظم و ارتفاع اصغر مى باشد ، و در عرض بلدى كه به قدر تمام ميل كلى است در هر دوره يوميه ، به سمت راس آن رسد ، و در آفاقى كه عرض آن بيش از آن و كمتر از ربع است ، در ارتفاع اعظم در جهت جنوب سمت الراس و در ارتفاع اصغر در جهت شمال سمت الراس واقع مىشود .\r\nاز آنچه در اين توضيح گفته ايم ، معلوم شده است كه هميشه قوسى از دائره ماره باقطار اربعه كه بين راس منقلب و قطب معدل النهار از جانب اقرب افتد به قدر تمام ميل كلى بود ، و چون راس منقلب به دائره نصف النهار رسد ، دائره نصف النهار رسد ، دائره نصف النهار با دائره ماره به اقطاب اربعه متحد گردند ، و در آفاق مائله قسم ششم\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nدر جانب قطب ظاهر آن را دو ارتفاع بود .\r\nدر اين شكل ( ش « ( 14 ا ب ح د » دائره افق بر قطب « ه » به وضع طبيعى نه رسم جغرافيائى كه « ا » نقطه جنوب ، و « ح » نقطه شمال بر افق بود ، در بلد قسم ششم كه از آفاق ذات ظل دائر است و عرض آن بيش از تمام ميل كلى و كم از ربع دور است . و « ام ح ى » دائره نصف النهار « . و ب ر د » معدل النهار بر قطب است و « م ط « / [ ( ح ب ى د » منطقة البروج بر قطب « ط » پس « ح ك ل » مدار منقلب ظاهر است و « م ط « / [ ( ح و » ميل كلى است . و « ح م « / [ ( م ك » تمام ميل كلى است . و « ه و » مساوى است با « ح م » كه عرض بلد است . و « ح ك » ارتفاع اصغر منقلب است و « ح ا » ارتفاع اعظم آن و « و ا « / [ ( ح ر » تمام عرض بلد ، كه « و ا » ارتفاع معدل النهار است و « ح ر » انحطاط آن .\r\n\r\nنتيجه :\r\n« ح ك » بعلاوه « ك م » يعنى « م ح » ارتفاع قطب معدل است ، و آن مساوى با « ه و » عرض بلد است ، پس « م ح » عرض بلد است و هوالمطلوب .\r\n\r\n","description":"","footnote":"","page_name":" 126 ","page_number":126},
  {"content":"\r\n\r\n\r\nدرس 38 : تحصيل عرض بلد\r\nقوله « : بوجهى ديگر : هر گاه اعظم ترين ارتفاعات كوكبى ثابته » . . . اين وجه در تحصيل عرض آفاق مائله اعم از آفاق ذات ظل دائر است به بيانى كه گفته آيد . و طريق تحصيل آن اختصاص به شب دارد ، چه اين كه از ارتفاع كوكبى از كواكب ثابته ابدى الظهور بايد بدست آورد و مراد از كواكبى ثابته در عبارت زيج بهادرى ، كوكبى از كواكب ثابته ابدى الظهور است ، چنان كه در شق دوم گويد « : و اگر ثابته ابدى الظهور » . . . ، و معلوم است كه دو ارتفاع اعظم ترين و اصغرترين در كواكب ابدى الظهور متمشى است . و عبارت ساير ازياج روشنتر است ، مثلا در زيج الغ بيكى گويد :\r\n« و اگر از ثانيه ابدى الظهور كه از سمت راس در جانب قطب خفى نگذارد ، نصف مجموع ارتفاع اعظم و ارتفاع اصغر بگيريم عرض بلد حاص شود ، و اگر ثابته از سمت الراس در جانب قطب خفى بگذرد به جاى ارت‌فاع اعظم ، تمام او تا نصف دور مستعمل بايد داشت و عمل به پايان رسانيد » .\r\nچنان كه ملاحظه مى فرماييد در زيج الغ بيكى ، اول گفته است « : و اگر از ثابته ابدى الظهور » . . . و بعد از آن در شق دوم گفته است « : و اگر ثابته از سمت الراس » . . . يعنى و اگر ثابته ابدى الظهور از سمت الراس الخ ، و اسلوب تعبير هم بايد بدينسان باشد كما لا يخفى ، و در زيج بهادرى به عكس آن نگارش يافت كه ايهام ابهامى در آن مى رود .\r\nحال گوييم كه مدار كواكبى ابدى الظهور در افقى از آفاق مائله كه لاجرم در\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nجانب قطب ظاهر از معدل النهار است ، ممكن است كه به سمت راس كه قطب ظاهر افق است نرسد ، مانند تمام مدارات يوميه كواكبى كه در داخل اعظم مدارات ابدى الظهورند با خود اعظم مدارات ابدى الظهور نسبت به عرض بلدى كه كمتر از تمام ميل كلى است .\r\nو ممكن است كه مدار كواكبى ابدى الظهور در هر دوره يوميه يك بار به سمت راس برسد ، مثل مدار كوكبى كه عرض آن ربع دور است نسبت به آفاقى كه عرض آنها به قدر تمام ميل كلى است كه نخستين آفاق ذات ظل دائرند .\r\nو ممكن است كه مدار كوكبى ابدى الظهور ، از سمت الرأس در خلاف جهت عرض بلد افتد مثلا اگر افق شمالى باشد در طرف جنوب از سمت الرأس يعنى به جانب قطب خفى گذرد و سمت الراس در داخل آن مدار قرار گيرد ، مانند قسم دوم آفاق ذات ظل دائر كه عرض آنها بيشتر از تمام ميل كلى و كمتر از ربع دور است .\r\nو چون آفاق ، مائله اند ، كوكب ابدى الظهور را ارتفاع اصغر و ارتفاع اعظم بود . و به عبارت ديگر ، ملاعلى قوشچى در شرح زيج الغ بيكى گويد : مدار يومى كوكب ابدى الظهور با دائره نصف النهار در دو منطقه تقاطع كند يكى اسفل و ارتفاع او كمتر از عرض بلد باشد به مقدار آنچه از نصف النهار ميان قطب مدار و محيط واقع شده است ، و ديگرى اعلى و ارتفاع او زياده از عرض بلد باشد به همان قوس بعينه اگر ثابته از سمت رأس در خلاف جهت عرض بلد نگذارد ، و اگر گذرد تمام ارتفاع او را تا نصف دور اين حال باشد ، از اينجهت بجاى ارتفاع استعمال مى كنند .\r\nدر بيان اين وجه ، بيرجندى در شرح زيج الغ بيكى گويد :\r\n« و اگر از ثابته ابدى الظهور يعنى كوكبى از كواكب ثابته كه آن را در دورات بسيار از معدل النهار غروب نبود ، چه گاه هست كه كوكب بر صفت مذكوره بود و بسبب اختلاف بعد او از معدل النهار آن را طلوع و غروب پيدا شود ، پس مراد از ابد زمان دراز است ، كه از سمت الرأس در جانب قطب خفى نگذرد يعنى ارتفاع اعظم و اصغر آن هر دو در جانب قطب ظاهر بود از سمت الراس ، يا آنكه ارتفاع اعظم بر سمت الراس بود ، و ارتفاع اصغر در جانب قطب ظاهر ، نصف مجموع ارتفاع اعظم و\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nارتفاع اصغر بگيريم عرض بلد حاصل شود چه قوسى از نصف النهار كه ما بين قطب معدل النهار و قطب اول سموت از جانب اقرب به قدر عرض بلد است ، و ظاهر است كه آن به قدر مجموع ارتفاع اصغر و بعد قطب است از اين مدار ، پس چون ارتفاع اصغر با ارتفاع اعظم جمع كنند قوسى حاصل شود از نصف النهار كه به قدر مجموع ضعف ارتفاع اصغر و ضعف بعد قطب از مدار بود ، پس اين مجم‌وع را تنصيف كنند ، باقى ماند قوسى مساوى مجموع ارتفاع اصغر و بعد قطب از مدار ، و آن عرض بلد است . و اگر ارتفاع اصغر را از ارتفاع اعظم نقصان كنند ، و نصف باقى را بر ارتفاع اصغر افزايند ، يا از ارتفاع اعظم نقصان كنند ، عرض بلد حاصل آيد چه تفاوت ميان اين عمل و عمل اول به حسب ظاهر است و مال هر دو يكيست . و اگر ثابته اى ابدى الظهور از سمت الرأس در جانب قطب خفى گذرد ، بجاى ارتفاع اعظم تمام او تا نصف دور مستعمل بايد داشت و عمل به پايان رسانيد يعنى ارتفاع اعظم را از نصف دور نقصان كنند و آنچه باقى ماند با ارتفاع اصغر جمع كنند و نصف مجموع بگيرند حاصل عرض بلد بود . و اگر مجموع ارتفاع اعظم و اصغر را از نصف دور اسقاط كنند ، و نصف باقى را با ارتفاع اصغر جمع كنند ، عرض بلد حاصل ش ود . و در معرفت عرض از ثابته ، احتياج به معرفت ميل كلى نيست . و نيز تحصيل عرض بلد به اين وجه ممكن است كه در يكشب بوقوع انجامد ، به خلاف تحصيل عرض بطريق اول كه آن در كم از شش ماه ميسر نشود » .\r\nاين بود آنچه از كلام بيرجندى در اينمقام كه نقل كرده ايم ، و توضيحا گوييم كه « : قوسى كه از نصف النهار ما بين قطب معدل النهار و قطب اول سموت از جانب اقرب افتد به قدر عرض بلد است » همان ارتفاع قطب معدل النهار است ، چنان كه در درس 28 گفته ايم كه دو قطب دائره اول السموت دو نقطه شمالى و جنوبى بر دائره افق بود ، و ظاهر است كه آن به قدر مجموع ارتفاع اصغر كوكب ابدى الظهور و بعد قطب معدل از مدار آن كواكب است . و ضعف ارتفاع اصغر بدين جهت است كه ارتفاع اصغر يك بار به تنهايى اخذ شده است ، و يك بار در ضمن ارتفاع اعظم . و ضعف بعد قطب از مدار بدين جهت است كه در ارتفاع اعظم ،\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nقوسى از دائره نصف النهار كه محدود است به دو نقطه ارتفاع اعظم كوكب و ارتفاع اصغر آن ، ضعف قوسى از آن دائره نصف النهار كه محدود ميان قطب معدل النهار و مدار كواكب ابدى الظهور است مى باشد .\r\nمثال : در شكل 15 ( ش 15 ) دائره « ا ب ح د » دائره افق بر قطب « ه » به همان وضع طبيعى نه رسم جغرافيايى كه در اطلسها معمول و متداول است ، پس « ا » نقطه جنوب و « ح » نقطه شمال يعنى دو قطب دائره اول السموت اند . و « ب ه د » دائره اول السموت . و « و » قطب معدل النهار . و « ا ه ح » ارتفاع اصغر ، و « ح ح » ارتفاع اعظم كوكب است . پس اگر در واقع عرض بلد 35 باشد ، و بعد قطب معدل از مدار كوكب 10 گوييم « : ر ح » ( كه ارتفاع اصغر و 25 است ) به علاوه « ح ح » ( كه ارتفاع اعظم است ، و در آن ر ح باز اخذ شده است ، و رح ضعف بعد قطب از مدا ر است كه 20 است ) حاصل تقسيم بر دو ، خارج قسمت عرض بلد است . چون در تنصيف يك بار « ر ح » طرح مىشود ، و يك بار « وح » نتيجه ميماند « وح » كه ارتفاع قطب معدل النهار است و مساوى با عرض بلد است .\r\nو باقى نيز بدين قياس معلوم شود . 70 : 2 / 35 / ( 20 / 45 بعلاوه 25 ) ح ح 45 بعلاوه ح ر 25\r\n\r\n","description":"","footnote":"","page_name":" 130 ","page_number":130},
  {"content":"\r\n\r\n\r\nدرس 39 : تحصيل عرض بلد\r\nدر درس قبل دانسته ايم كه اگر كوكب ثابت ابدى الظهور از سمت راس در جانب قطب خفى معدل النهار نگذرد يعنى ارتفاع اعظم و اصغر آن هر دو در جانب قطب ظاهر معدل النهار از سمت الراس بود ، يا آن كه ارتفاع اعظم بر سمت الراس بود ، و ارتفاع اصغر در جانب قطب ظاهر نصف مجموع ارتفاع اعظم و ارتفاع اصغر بگيريم عرض بلد حاصل شود . اكن‌ون غرض ما اين است كه اين طريق تحصيل عرض بلد را ، به وجه ديگر نيز تعبير كرده اند و مال هر دو يكى است . مثلا صاحب زيج بهادرى كه تعبيرش در آن زيج بوجه مذكور بود ، در جامع بهادرى بدين وجه فرمايد :\r\nطريق ديگر براى ادراك عرض بلد آنست كه غايت ارتفاع كوكبى از كواكب ابدى الظهور معلوم كنند و همچنين اصغرترين ارتفاع آن را ، اگر اين هر دو ارتفاع در يك جهت باشند از سمت الراس ، در اين صورت نصف تفاضل ارتفاعين را خواه بر ارتفاع اصغر زياده كنند ، يا از اعظم ارتفاع بكاهند عرض بلد حاصل مىشود و جهت عرض جهت ارتفاعين باشد . . . ( ص 524 ط 1 )\r\nبيان : در شكل 15 بوجه اول گفته بود :\r\nعرض بلد / 75 : 2 / 35 / ( 20 / 45 بعلاوه 25 ) ح ح 45 بعلاوه ح ر 25\r\nو بنابر اين وجه كه در جامع بهادرى گفته است :\r\nعرض بلد / 35 / ح ر 25 بعلاوه 20 : 2 / 10 / ح ر 25 ح ح 45\r\nو يا اين كه :\r\nعرض بلد / 10 / 35 ح ح 20 : 2 / 10 ، 45 / ح ر ح ح\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nو لكن ظاهر است كه عبارت در وجه اول « : اگر كوكب ثابت ابدى الظهور از سمت راس در جانب قطب خفى معدل نگذرد » شمول و عموم آن بيش از عبارت وجه دوم است كه « : اگر اين هر دو ارتفاع در يك جهت باشند از سمت الراس » زيرا كه اين وجه شامل آن كه ارتفاع اعظم بر سمت الراس بود نيست .\r\nو نيز در تحصيل عرض بلد از مدار كوكب ثابت ابدى الظهور در صورت شق دوم ، اعنى اگر آن مدار از سمت الراس در جانب قطب خفى افتد ، تعبيرات متعدد داشته اند ، و باز مال همه يكى است : قوشچى در شرح زيج الغ بيكى گفته است : « و اگر مدار يومى كوكب ابدى الظهور از سمت الراس در خلاف جهت عرض بلد گذرد ، تمام ارتفاع او را يعنى ارتفاع مدار خلاف جهت عرض بلد كه ارتفاع اعظم است ، تمام اين ارتفاع اعظم را تا نصف دور اين حال باشد ، از اين جهت به جاى ارتفاع استعمال مى كنند » ، و عبارت متن زيج الغ بيكى اين بود « : و اگر ثابته ا ى ابدى الظهور از سمت الراس در جانب قطب خفى گذرد ، بجاى ارتفاع اعظم ، تمام او تا نصف دور مستعمل بايد داشت و عمل به پايان رسانيد » ، و قريب به همين تعبير از زيج بهادرى نقل كرده ايم . و ليكن در جامع بهادرى چنين تعبير كرده است « : و اگر اعظم ارتفاع ما بين سمت الراس و قطب خفى بود در اين صورت اعظم ارتفاع را از يكصد و هشتاد نقصان كنند ، و نصف باقى را بر اصغر ارتفاع افزايند عرض بلد حاصل آيد ، و جهت عرض جهت اصغر ارتفاع باشد » .\r\nو حق اين است كه مى فرمود : و نصف باقى را بر نصف اصغر ارتفاع افزايند عرض بلد حاصل آيد ، نه بر اصغر ارتفاع زيرا كه درست نيايد ، و كلمه نصف يا به قلم شريف او نيامده است ، و يا از طبع ساقط شده است .\r\n\r\nبيان :\r\nدر شكل 16 « ، ا ب ح د » / دائره افق بر قطب « ه » . و « ب و د » / معدل النهار بر قطب « ر » . و « ا رح » / نصف النهار . پس « ر ح » / با « ه و » كه هر دو عرض بلدند . و « وا » / با تمام عرض بلد كه مساوى با « ه ر » است . و « ط ا » ارتفاع اعظم كوكب در طرف قطب خفى از سمت راس است . و « ح ح » / با ارتفاع اصغر كوكب در طرف قطب ظاهر از سمت الراس . و مى دانيم\r\n\r\n","description":"","footnote":"","page_name":" 132 ","page_number":132},
  {"content":"\r\n\r\n« ا ر ح » از دائره نصف النهار نصف دور است . حال بنابر تعبير قوشچى : ح ر / 2 : ح ح ط / ح ح بعلاوه ط ح ، تمام ارتفاع اعظم / ط ح / ا ط ا ر ح / عرض بلد شمالى .\r\nمثلا اگر كوكبى از ثوابت ابدى الظهور در مدارى به بعد 24 از قطب معدل النهار دور مى زند ، و از سمت الراس افقى به بعد 14 به طرف قطب خفى مى گذرد كه ارتفاع اعظم آن 76 است ( 90 14 / 76 ) ، لاجرم به سمت قطب ظاهر به بعد 34 خواهد بود و ارتفاع اصغر آن 56 ( 90 34 / 56 ) ، و تمام ارتفاع اعظم تا نصف دور « ط ح » است كه 104 مى باشد ( 104 / ط ا ح ر ا ) .\r\nبنابر تعبير قوشچى :\r\nعرض بلد شمالى ر ح / 2 : ح حط / 56 بعلاوه 104\r\nو به تعبير جامع بهادرى چنان كه تصحيح كرديم و صواب دانستيم بدين نحو است :\r\nعرض بلد شمالى / 80 بعلاوه ( 56 : 2 / 28 ) 28 بعلاوه 104 : 2 / 52\r\nاما اگر بعبارت جامع بهادرى چنان باشد كه « نصف باقى را بر اصغر ارتفاع افزايند » نادرست خواهد بود ، چه اين كه 56 / 108 بعلاوه 52 با اين كه عرض بلد 80 درجه است نه 108 درجه .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\n\r\nتمرين :\r\nفعلا در مسائل عرض بلد به همين مقدار اكتفاء مى كنيم ، و عبارت بيرجندى را در پيرامون تحصيل عرض بلد ، از شرح وى بر تذكره خواجه طوسى بعنوان تمرين نقل مى كنيم و سپس به ترجمه فارسى آن با مزيد ت‌وضيح مى پردازيم ، و اين درس را بدان خاتمه مى دهيم و درس بعد را در طول بلد آغاز مى كنيم ، و پس از آشنايى به پاره اى از مطالب هيوى و رياضى باز برخى از طرق تحصيل عرض بلد را بعرض مى رسانيم و هو سبحانه المستعان و عليه التكلان . اما عبارت بيرجندى از شرح تذكره :\r\n« اعلم ان الافاق على ثلاثه اقسام : ذوظلين ، و ذوظل واحد ، و ذوظل دائر كما عرفت فيما تقدم .\r\nو طريق معرفة عرض البلد فى القسم الاول هو ان يحصل اصغر الارتفاعات فى الجانبين ، و ينقض تمام اعظم الاصغرين من الميل الكلى ، و او ينقص الميل الكلى من تمام اصغر الاصغرين ، او ينقض اصغر الاصغرين من اعظمهما و ينصف الباقى فى الوجه الاخير فقط ليحصل فى الوجوه الثلاثه عرض البلد . او يزاد الميل الاعظم على اعظم الاصغرين و يؤخذ تمام الحاصل الى نصف الدور ، او على اصغر الاصغرين ليحصل فى الوجهين تمام عرض البلد . و ان كان اصغر الارتفاعات فى جانب فى هذا القسم مساويا الاصغرها فى جانب آخر فالبلد لا عرض له .\r\nوفى القسم الثانى يزاد الميل الاعظم على تمام اعظم الارتفاعات ان وجد ، او ينقض من تمام اصغر الارتفاعات ، او يجمع تماما هما و ينصف الحاصل فى الوجه الاخير ، ليحصل فى الوجوه الثلاثه عرض البل‌د ، او ينقض الميل الاعظم من اعظم الارتفاعات ، او يزاد على اصغرها ليحصل تمام عرض البلد .\r\nو فى القسم الثالث يزاد الميل الاعظم على تمام اصغر ارتفاعات المنقلب الظاهر فى جهة القطب الظاهر ، و يؤخذ تمام الحاصل الى نصف الدور ، او يزاد الميل الاعظم على تمام اعظم الارتفاعات ليحصل عرض البلد ، او ينقص الميل الاعظم من اعظم\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nالارتفاعات ، او ينقص اصغر ارتفاعات المنقطب الظاهر عن اعظمها و ينصف الباقى فى الوجهين ، او عن الميل الاعظم ليبقى فى الوجوه الثلاثه تمام عرض البلد ، فان لم يبق شى ء فى الوجه الاول ، او لا يكون للمنقلب ارتفاع اصغر فى الوجهين الاخيرين فالعرض تسعون .\r\nوالوجه العام الذى بتاتى فى كل يوم و ان يزاد ميل درجه الشمس على غايه ارتفاعها ان كان الميل فى جهة القطب الخفى ، او كان غايه ارتفاع فى خلافها ، و الا فينقص منها و يؤخذ الفضل بين الحاصل و بين الرابع ليحصل عرض البلد .\r\nوالوجه الذى لا يحتاج الى معرفه الميل هو ان يجمع اعظم ارتفاعات كوكب ابدى الظهور مع اصغرها و ينصف المجموع ليحصل عرض البلد ان لم يكن مداره مقاطعا لاول السموت ، و ان كان مقاطعا لها ينقص الاصغر من الاعظم و ينصف الباقى ليحصل تمام عرض البلد . و البرهان على هذه الوجوه يظهر بادنى تامل خصوصا اذا لوحظ ما قدمناه فى معرفة الميل الاعظم » .\r\nاما ترجمه آن به فارسى با مزيد توضيح اين كه :\r\nبدان كه آفاق بر سه قسم اند : افقى ذوظلين ، و افقى ذوظل واحد ، و افقى ذوظل دائر است كه در پيش شناخته اى .\r\nطريق معرفت عرض بلد قسم اول اين است كه هر يك از ارتفاع اصغرين شمس يعنى اصغر ارتفاعات شمس در دو جانب سمت الراس هنگام موافات مركز جرم آن به دائره نصف النهار تحصيل شود ، و تمام اعظم اصغرين از ميل كلى كاسته شود ، يا ميل كلى از تمام اصغر اصغرين كاسته شود ، يا اصغر اصغرين از اعظم اصغرين كاسته شود و فقط در اين وجه اخير باقى تنصيف شود ، كه در هر سه وجه عرض بلد حاصل گردد .\r\nو علت تنصيف باقى در وجه اخير اين است كه اصغر اصغرين ارتفاع شمس عبارت از مقدار بعد شمس از قطب خفى معدل النهار منهاى عرض بلد است ، و اعظم اصغرين ارتفاع شمس عبارت از مقدار بعد شمس از قطب ظاهر معدل النهار بعلاوه عرض بلد است ، پس تفاوت ميانشان به قدر ضعف عرض بلد است كه نصف\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nآن لامحاله عرض بلد خواهد بود و هو المطلوب . مثلا اصغر اصغرين ارتفاع شمس 57 درجه است ، و اعظم اصغرين آن 77 درجه است ، و بعد از طرح اصغر از اعظم 20 درجه باقى مانده است و نصف آن ده درجه است كه عرض بلد مفروض است .\r\nيا اين كه ميل اعظم بر اعظم اصغرين ارتفاع شمس افزوده گردد و تمام حاصل آن تا نصف دور اخذ شود ، و يا ميل اعظم بر اصغر اصغرين ارتفاع شمس افزوده گردد تا در هر دو وجه تمام عرض بلد حاصل گردد ، و اين حاصل چون از ربع دور كاسته شود باقى عرض بلد بود . مثلا در مثال فوق :\r\nعرض بلد / 100 ، 180 100 / 80 ، 90 80 / 10 / ( ميل كلى ) 23 بعلاوه 77\r\nو يا\r\nعرض بلد / 23 / 80 ، 90 80 / 10 بعلاوه 57\r\nو اگر در اين قسم افق ذوظلين ، اصغر ارتفاعات شمس در يك جانب از سمت الراس مساوى با اصغر ارتفاعات آن در جانب ديگر باشد آن بلد را عرض نبود يعنى از آفاق استوائى خواهد بود . و لكن در اين قسم افق ذوظلين گاه باشد كه حاجت به اخذ اصغر ارتفاعات شمس در هر دو جانب از سمت الراس نبود ، بلكه هر گاه ميل اعظم معلوم باشد و اصغر ارتفاعات شمس در يك جانب از سمت الراس مساوى با تمام ميل اعظم بود ، دانسته شود كه آن افق عديم العرض است . پس معرفت عرض بلد قسم اول به شش طريق گفته آمده است .\r\nو طريق معرفت عرض بلد در قسم ثانى كه افق ذوظل واحد است ، اين است كه : ميل اعظم بر تمام اعظم ارتفاعات شمس افزوده شود اين در صورتى است كه شمس را تمام اعظم ارتفاعات بوده باشد چه اگر براى اعظم ارتفاعات شمس ، تمام وجود نيابد ، عرض بلد مساوى ميل كلى خواهد بود ، زيرا كه هر گاه اعظم ارتفاعات شمس را تمام نبوده باشد ، شمس بر سمت راس خواهد بود كه ارتفاع آن ربع دور است ، لاجرم عرض افق ذوظل دائره در اين صورت به قدر ميل كلى مى باشد ، و با شمس در جهت واح‌د خواهد بود و يا اين كه ميل اعظم از تمام اصغر ارتفاعات شمس كم گردد ، يا اين كه تمام اعظم ارتفاعات شمس با تمام اصغر\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nارتفاعات آن جمع گردد و حاصل در اين وجه اخير تنصيف شود ، تا در وجوه سه گانه ياد شده عرض بلد حاصل شود و سبب تنصيف حاصل جمع وجه اخير اين است كه تمام اصغر ارتفاعات شمس به قدر عرض بلد بعلاوه ميل كلى است ، و تمام اعظم ارتفاعات شمس به قدر عرض بلد منهاى ميل كلى است ، پس مجموع آن دو به قدر ضعف عرض بلد است لاجرم نصف مجموع عرض بلد خواهد بود و هو المطلوب . يا اين كه ميل اعظم از اعظم ارتفاعات شمس كم گردد ، يا بر اصغر ارتفاعات شمس افزوده شود تا در اين دو صورت تمام عرض بلد حاصل شود ، و چون تمام عرض از ربع دور كاسته شود باقى عرض بلد خواهد بود . پس معرفت عرض بلد در قسم دوم به پنج طريق گفته آمده است : ميل اعظم بر تمام الخ ، يا اين كه ميل اعظم از تمام الخ ، يا اين كه تمام اعظم الخ ، يا اين كه ميل اعظم از اعظم الخ ، يا بر اصغر الخ . بلكه به لحاظ تمام داشتن و نداشتن اعظم ارتفاعات شمس ، اين قسم نيز به شش طريق گفته آمده است .\r\nو طريق معرفت عرض بلد در قسم سوم كه افق ذوظل دائر است اين كه : ميل اعظم بر تمام اصغر ارتفاعات منقلب ظاهر در جهت قطب ظاهر ، افزوده شود ، و تمام حاصل تا نصف دور اخذ گردد ، يا ميل اعظم بر تمام اعظم ارتفاعات شمس افزوده شود تا عرض بلد حاصل شود . يا ميل اعظم بر تمام اعظم ارتفاعات شمس كم گردد ، يا اصغر ارتفاعات منقلب ظاهر از اعظم ارتفاعات آن كم گردد ، و باقى در اين دو وجه تنصيف شود ، يا اصغر ارتفاعات منقلب ظاهر از ميل اعظم كم گردد ، تا در اين وجوه سه گانه تمام عرض بلد باقى ماند ، و چون اين باقى از ربع دور كم گردد حاصل عرض بلد بود ، پس اگر در وجه اول اين وجوه سه گانه چيزى باقى نماند ، يا در دو وجه اخير اين وجوه سه گانه ، منقلب را ارتفاع اصغر نباشد عرض افق نود درجه خواهد بود .\r\nپس معرفت عرض بلد در قسم سوم به هشت طريق گفته آمده است : 1 ميل اعظم بر تمام اصغر الخ ، تمام اصغر ارتفاعات منقلب ظاهر در جهت قطب ظاهر ، قوسى از دائره نصف النهار بين سمت الراس و منقلب ظاهر از جانب اقرب است ،\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nپس هر گاه ميل اعظم بر آن افزوده شود قوسى از دائره نصف النهار بين سمت راس و معدل از جانب ابعد حاصل شود ، و تمام اين حاصل تا نصف دور قوسى از دائره نصف النهار بين سمت راس و معدل از جانب اقرب است ، و آن عرض بلد بود .\r\n2 و اگر منقلب ظاهر را در جهت قطب ظاهر ، ارتفاع اصغر نباشد بلكه به افق وصل شود يعنى با افق در يك نقطه كه قطب دائره اول السموت است تماس كند ، عرض افق مساوى با تمام ميل اعظم خواهد بود .\r\n3 يا اين كه ميل اعظم بر تمام اعظم ارتفاعات شمس افزوده شود تا عرض بلد حاصل شود .\r\n4 يا اين كه ميل اعظم از اعظم ارتفاعات شمس كاسته شود ، 5 يا اين كه اصغر ارتفاعات منقلب ظاهر از اعظم ارتفاعات منقلب ظاهر كاسته شود ، و باقى در اين دو وجه ( 4 و 5 ) تنصيف گردد ، 6 يا اين كه اصغر ارتفاعات منقلب ظاهر از ميل اعظم كاسته شود تا در اين وجوه سه گانه ( 4 و 5 و 6 ) تمام عرض بلد باقى ماند ، يعنى باقى تمام عرض بلد است و هر گاه آن را از ربع دور كم كنند حاصل عرض بلد بود ، 7 پس اگر در وجه اول اين وجوه سه گانه اخير چيزى باقى نماند ، 8 يا منقلب ظاهر را در دو وجه اخير اين وجوه سه گانه ارتفاع اصغر نبود ، عرض افق ربع دور است ، يعنى عرض تسعين خواهد بود .\r\nدر طريق پنجم اين قسم ، اصغر ارتفاعات منقلب ظاهر به قدر ميل كلى منهاى تمام عرض بلد است ، و اعظم ارتفاعات آن به قدر ميل كلى بعلاوه تمام عرض بلد است ، پس تفاضل بينشان به قدر ضعف تمام عرض بلد است ، لاجرم نصف آن تمام عرض بلد خواهد بود كه از ربع دور كم شود باقى آن ، عرض بلد بود ، پس درست آمد كه در افق ذوظل دائر ، هر گاه اصغر ارتفاعات منقلب ظاهر از اعظم ارتفاعات منقلب ظاهر كاسته شود و باقى تنصيف گردد تمام عرض بلد بدست آمده است .\r\nاما در طريق چهارم اين قسم ، مرحوم ملا مظفر جنابذى را تعليقه اى در اين مقام بر شرح بيرجندى بر تذكره است بدين عبارت :\r\n« لا يخفى عليك ان قوله فى الوجهين ليس بصحيح لان فى الوجه الاول و هو نقصان\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nالميل الاعظم عن اعظم الارتفاعات يحصل تمام عرض البلد الاضعفه حتى يحتاج الى تنصيفه ، الا ان يقدر لفظ الاخير و يقال فى اخير الوجهين ، و فيه تعسف » .\r\nدر عبارت مذكور بقاعده ادبى ، حرف ان مشبهه بالفعل بى اسم مانده است ، و شايد « لانه » بوده است تا ضميرشان اسم ان باشد و تحريف بدان روى آورده باشد . ملا مظفر جنابذى از علماى رياضى عصر صفوى است ، و بخصوص عالم هيوى ماهر و متبحر ، و مصنف رسائل گران‌قدر ، و صاحب تعليقات بسيار مفيد بر كتب فن است . آن جناب را رساله اى در قبله است كه حقير آن را يكدوره بدست خود استنساخ ، و سپس تصحيح و يكدوره تحشيه كرده است كه در اين كتاب « دروس علم هيئت » نوبت نقل مطالب سودمند رساله قبله مظفر ، و تعليقات و حواشى ما بر آن خواهد آمد .\r\nچند رساله در قبله اهميت بسزا دارند : يكى رساله به نام « : ازاحة العله فى معرفة القبلة » تاليف شاذان بن جبرئيل قمى است كه همه آن در صلوه بحار الانوار درج شده است ( ص 157 153 ج 18 ط 1 ) ، و ديگر رساله بنام قبلة الافاق رضى الدين محمد قزوينى معروف به رضى قزوينى است ، و ديگر رساله قبله به نام « تحفه الاجله فى معرفة القبلة » تاليف علامه حيدرقلى بن نور محمد خان معروف به سردار كابلى كه از مفاخر عصر ما بوده است . تحفة الاجله به عربى و فارسى هر دو به قلم آن جناب اند و مطبوع اند . اين كمترين يكدوره تحفه را تحشيه كرده است و در حقيقت كتاب « دروس معرفة الوقت و القبلة » را در شرح بر آن نوشته است : و مطالب اين رسائل و رسائل ديگر در قبله ، در اين كتاب ما « دروس علم هيئت » عنوان مىشود .\r\nديگر از تاليفات ملا مظفر كتابى به نام « تنبيهات المنجمين » در احكام نجومى است كه در موضوع خود بسيار گرانقدر است ، و مثل صاحب زيج بهادرى در تعداد كتب معتبر احكام نجوم آن‌را بر شمرده است و چنين گفته است :\r\n« و كتب چند معتمد عليه را ماخذ آن گردانيديم كما فصلت : صد كلمه بطليموس ، كتاب الاثمار و الاشجار ، كفايه التعليم ، روضة المنجمين ، تنبيهات المنجمين\r\n\r\n","description":"","footnote":"","page_name":" 139 ","page_number":139},
  {"content":"\r\n\r\n، لوائح القمر ، رساله علائيه ، ب‌رهان الكفاية » . ( زيج بهادرى ط 1 ص 662 )\r\nو ديگر از رسائل ملا مظفر ، شرح بيست باب ملا عبدالعلى بيرجندى است . بيست باب در معرفت تقويم است ، و اين شرح و آن تنبيهات مكرر بطبع رسيده اند . در ديباچه شرح مذكور گويد :\r\n« بنده خاكسار و ذره بى مقدار المحتاج الى رحمة الله الابدى مظفر منجم جنابدى با قلت بضاعت و عدم استطاعت از كتب و رسائل اكابر و افاضل اين فن محفوظ و بهره مند مى بود ، تا در خلال احوال به مطالعه رساله بيست باب نام در معرفت تقويم نام كه مرقوم قلم افضل المتاخرين و اكمل المتبحرين قدوه افاضل العلماء ، و صفوة امائل الاذكياء مولانا نظام الدين عبدالعلى البيرجندى گرديده بود ، مشرف گشت » . . .\r\nرساله قبله را به نام حاتم بيك وزير بعنوان تحفه نوشته است . و اين حاتم بيك همانى است كه شيخ بهائى رساله هفتاد باب در اضطرلاب را نيز به رسم تحفه به نام او نوشته است و آن را « تحفه حاتمى » موسوم ساخته است كه از رسائل درسى در فن اصطرلاب است و با شش رساله درسى ديگر به نامهاى : خلاصه الحساب و تشريح الافلاك هر دو از شيخ بهائى ايضا ، و فارسى هيئت ملا على قوشچى ، و معرفت تقويم خاتون آبادى ، و سى فصل در معرفت تقويم و بيست باب در معرفت اسطرلاب هر دو از خواجه نصير طوسى ، مكرر بطبع رسيده است .\r\nملا مظفر در ابتداى رساله قبله گويد : اما بعد اين رساله ايست در استخراج خط نصف النهار و معرفت سمت قبله مشتمل بر مقدمه و پنج باب تحفه مجلس شريف و محفل منيت آصف اعظم و اكرم ملك الوزراء فى العالم . . . خواجه ناصرالدوله والدين حاتم بيكا . . .\r\nو كتاب تنبيهات را به نام شاه عباس صفوى نوشته است و در ديباچه آن چنين گويد : اما بعد چنين گويد ذره احقر و بنده كمتر اعنى محمد قاسم منجم مظفر كه چون هميشه خاطر . . . شاه عباس الحسينى الصفوى الخ .\r\nجنابذ ، معرب گونا آباد است ، گاهى بذال معجمه ، گاهى بدال مهمله .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nملا سلطانعلى گونا آبادى در مفتتح تفسير شريف بيان السعاده فرمايد « : و بعد فيقول الفقير الى ربه الغنى : سلطان محمد بن حيد محمد الجنابدى عفا الله عنهما » . . . .\r\nياقوت در معجم البلدان گويد : جنابذ : بالضم ، و بعد الالف باء موحدة مكسورة ، و ذال معجمة : ناحية من نواحى نيسابور ، و اكثر الناس يقولون انها من نواحى قهستان من اعمال نيسابور ، و هى كورة يقال لها كنابذ ، و قيل هو قرية ينسب اليها خلق من اهل العلم » . . . به بيان ايراد ملا مظفر بر طريق چهارم ياد شده باز مى گرديم :\r\nمثلا در شكل 14 ، آخر درس 37 ، اصغر ارتفاعات شمس را كه « ك ح » است 13 يافته ايم ، و اعظم ارتفاعات آن را كه « ح ا » است 33 يافته ايم ، پس ميل اعظم كه « ح و » است از « ح ا » كم شود قوس « و ا » باقى ماند كه ارتفاع معدل النهار يعنى تمام عرض بلد است ، پس ضعف عرض بلد حاصل نشده است تا تنصيف گردد كه نصف ضعف تمام عرض بلد بوده باشد . اما در طريق پنجم تنصيف باقى صحيح است زيرا كه اصغر ارتفاعات شمس در مثال ياد شده كه « ك ح » 13 درجه است از اعظم ارتفاعات آن كه « ح ا » 33 است كاسته شود 20 درجه ماند كه ضعف تمام عرض بلد است و نصف آن تمام عرض بلد و تمام اين تمام تا ربع دور خود عرض بلد خواهد بود .\r\n\r\nتبصره :\r\nاز آنچه در بيان عبارت بيرجندى گفته ايم دانسته شده است كه اصغر ارتفاعات شمس يا اعظم ارتفاعات آن ، با اصغر ارتفاعات منقلب ظاهر ، و يا اعظم ارتفاعات آن گاهى با هم متحد شوند و هر دو به يك مفاد خواهند بود و چه بسا كه از يكديگر جدا شوند و امتياز يابند كما لا يخفى . به ترجمه شرح بيرجندى بر تذكره باز گرديم :\r\nو وجه عامى كه در تحصيل عرض بلد ، در هر روز ميسور است اين كه : ميل درجه شمس مطلقا خواه ميل كلى بوده باشد ، و خواه ديگر ميول جزئيه بر غايت ارتفاع شمس افزوده شود ، اگر ميل در جهت قطب خفى معدل از سمت الراس بوده باشد ، يا اين كه غايت ارتفاع شم‌س در خلاف جهت ياد شده يعنى در جهت\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nقطب ظاهر معدل از سمت الراس بوده باشد و اين در مواضعى است كه عرض آنها اقل از ميل كلى است ، و گرنه ميل درجه شمس از غايت ارتفاع آن كم گردد ، و فضل بين حاصل و ربع دور اخذ شود كه عرض بلد خواهد بود .\r\nو وجهى كه در تحصيل عرض بلد ، نيازى به معرفت ميل نيست اين كه لا كوكب ابدى الظهور اگر مدار آن كه از مدارات يوميه موازى معدل النهار است ، مقاطع دائره اول سموت نمى باشد يعنى از سمت الراس به جانب قطب خفى معدل نمى گذرد اعظم ارتفاعات آن با اصغر ارتفاعات آن جمع گردد ، و اين مجموع تنصيف شود كه نصف اين مجموع عرض بلد خواهد بود . چه اين كه اصغر ارتفاعات كوكب ابدى الظهور مساوى عرض بلد منهاى بعد كوكب از قطب معدل است ، و اعظم ارتفاعات آن مساوى عرض بلد بعلاوه بعد كوكب از قطب ، معدل است ، پس مجموع آن دو ارتفاع اعظم و اصغر ، مساوى ضعف عرض بلد است لاجرم نصف آن خود عرض بلد خواهد بود .\r\nو اگر مدار كوكب ابدى الظهور مقاطع دائره اول السموت بوده باشد ، اصغر ارتفاعات آن از اعظم ارتفاعات آن كم شود و باقى تنصيف گردد تا تمام عرض بلد حاصل آيد ، و چون اين نصف كه تمام عرض بلد است از ربع دور كم شود باقى عرض بلد خواهد بود . چه اين كه اعظم ارتفاعات كوكب ابدى الظهور در اين صورت مقاطع بودن مدار آن با دائره اول السموت ، به قدر بعد آن از دائره معدل بعلاوه تمام عرض بلد است ، و اصغر ارتفاعات آن به قدر بعد آن از معدل منهاى تمام عرض بلد است ، پس بعد از نقصان اصغر ارتفاعات آن از اعظم ارتفاعات آن ، ضعف تمام عرض بلد باقى مى ماند ، و لاجرم نصف اين ضعف ، تمام عرض بلد خواهد بود ، و تمام اين تمام تا ربع دور خود عرض بلد و هو المطلوب . برهان اين وجوه تحصيل عرض بلد به ادنى تامل ، خصوصا با ملاحظه آنچه در معرفت ميل اعظم گفته ايم ظاهر مى گردد .\r\nاين بود آنچه در پيرامون عبارت بيرجندى به ترجمه و ايضا نظر داشته ايم . اينكه درس را در طول بلد آغاز مى كنيم ، و پس از آن به برخى از وجوه تحصيل\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nعرض بلد ، و طرق معرفت ميل كلى يعنى طرق تحصيل آن كه براى معرفت عرض بلد نيز بسيار ممد خوبى است ، و به مسائل و مطالبى كه در پيش داريم مى پردازيم بحول الله و مشيته و توفيقه و تسديده سبحانه و تعالى .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\n\r\nدرس 40 : طول بلد و مبدأ طول\r\nمطالبى كه در معرفت عرض بلد و جز آن بعرض رسانده ايم اصول و امهاتى اند كه بايد آنها را اساس در تعليم و تعلم علم شريف هيئت دانست ، و عيون مسائلى اند كه اتفاقى همه دانشمندان فن از قديم و حديث اند ، چنان كه به قدر قطميرى در آنها اختلاف ندارند ، و با مسائل رياضى مبتنى بر مثلثات كروى در پيرامون آنها كه در پيش است شيرين تر و دلنشين تر مى گردند ، و برخى از سؤالات از ناحيه كرويت تام ارض و عدم آن در بعد عنوان مىشود ، حال در تعريف و تحصيل طول بلد گوييم :\r\nتعيين هر نقطه روى كره زمين اعم از بر و بحر را بايد از دو قوس تحصيل كرد . مثلا آن نقطه را در نظر بگيريد مكه مكرمه ، و ما كه اكنون در مدينه فاضله قم هستيم ، هر گاه بخواهيم به سمت آن نقطه مفروضه كه مكه مكرمه است قرار بگيريم ، بايد از طريق معرفت طول و عرض دو شهر ياد شده سمت مذكور را بدست آوريم ، چنان كه به زودى دانسته مىشود . و به عبارت كوتاه بسيار بلند شيخ رئيس در دانشنامه علائيه « : به هر نادانسته اى راهى است كه به وى دانسته شود » . از دانستن طول و عرض ، دو قوس ياد شده تحصيل گردد ، و از آن دو ، تعيين نقطه مفروض ، خواه در استخراج آن از اعمال رياضى با مثلثات كروى ، و خواه در استعلام از اطلسها و نقش‌ه ها و كرات مصنوعه ارضى به تفصيل و بيانى كه در پيش است .\r\nكوتاهى سخن : در تعيين نقطه مفروض سماوى اعم از كوكب و غير آن ، دو\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nدائره طول كوكب و عرض كوكب را بايد به كار داشت ، و در تعيين نقطه مفروض ارضى اعلم از برى و بحرى ، دو دائره طول بلد و عرض آن را ، مطلقا چه در اماكن طبيعى خارجى آنها ، و چه در مسائل هندسى ، و چه در مواضع اطلسى و نظائر آن كه همه بيانگر يك امر واقعى اند .\r\nدانسته ايم كه مبدأ عرض بلد خواه شمالى و خواه جنوبى ، دائره استواى ارضى است كه به خط استواء اشتهار دارد ، و در سطح خط استوارى سماوى اعنى دائره معدل النهار واقع است . و چون معدل النهار و دائره استواى ارضى در يك سطح اند ، و عرض بلد ، اقصر قوسى از دائره نصف النهار محصور ميان سمت الراس و معدل النهار ، يا محصور ميان قطب معدل النهار و دائره افق است ، لذا دوائر نصف النهار را بر روى كره هاى مصنوعى ارضى فرض و ترسيم كرده اند كه محل توقف شخص ، و يا مركز قاعده شخص بر روى دوائر نصف نهار كره مصنوعه ارضى ، به منزلت سمت راس شخص يا شاخص است زيرا كه در محاذاه آنست .\r\nاينك به اجمال گوييم : طول بلد ، فاصله آن تا مبدأ طول است ، خواه شرقى مبدأ طول باشد و خواه غربى آن . و به تعريف اساسى تر و فنى تر : طول بلد قوسى از دائره معدل النهار محصور ميان دائره نصف نهار مبدء طول ، و دائره نصف نهار نقطه مفروض است .\r\nو ان شئت قلت : طول بلد قوسى از دائره استواء خواه دائره استواى سماوى كه معدل النهار است ، و خواه دائره استواى ارضى كه خط استواء است محصور ميان دائره نصف النهار مبداء طول ، و دائره نصف النهار بلد مفروض است .\r\nمثلا : در شكل هفدهم ( ش 17 ) ا ب ح د معدل النهار كه دائره استواى سماوى است ، و يا دائره استواى ارضى كه خط استواء مشهور است بر قطب ه ، و و مبدء طول بلد ، و هر يك از ر ، ح ، ط بلاد كه ح در عرض با مبدء طول برابر است ، و عرض ر از عرض آن كمتر ، و عرض ط از عرض مبدء طول بيشتر است . و ح ه ى دائره نصف النهار مبدء طول ، و ب ه ك دائره نصف النهار سه موضع مفروض ر ، ح ، ط پس قوس ب ح طول بلد مواضع سه گانه است ، و\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nزاويه ح ه ب زاويه مركزى مقدر آن .\r\n\r\nمبدأ طول بلد كجاست ؟\r\nدروس 11 و 12 و 13 در معرفت عرض و طول كوكب بوده است ، و در آخر درس 26 تعريف عرض بلد گفته آمد ، و از درس 30 تا اين درس يعنى ده درس مطالبى در پيرامون تعريف عرض بلد ، و وجوهى در طريق يافتن آن ارائه داده ايم .\r\nحال بدان كه مبدأ طول و عرض و كوكب ، و نيز مبدأ عرض بلد به اتفاق ارباب علم هيات از قديم و حديث همانست كه گفته ايم . اما مبدأ طول بلد : اكثر قدماء مبدا طول بلد را غايت نقطه غربى يعنى از جزيره فرو كه آن را هرو نيز مى نامن د ، مى گرفتند . جزيره هرو يكى از جزائر خالدات ( جزائر كانارى ) است كه جزائر سعداء و جزائر سعاده نيز گويند . جزائر خالدات شش جزيره اند كه در مغرب آفريقا در اقيانوس اطلس نزديك به ساحل واقع اند . در قانون مس‌عودى بين آنها تا ساحل بحر ده درجه آمده است ، و محمد بن جابر بن سنان بتانى معروف به بطليموس عرب دوازده درجه گفته است . اقيانوس اطلس را بحر محيط و بحر مغرب نيز مى نامند . جزائر خالدات اكنون غير معمور بلكه مغمور در آبست .\r\nبطليموس و پيروانش مبدا طول بلد را از آن جزائر مى گرفتند ، و بعد از آنان چون جزائر نام برده در آب فرو رفته بود ، مبدأ طول را از ساحل بحر مغرب گرفته اند ، چنان كه ابوريحان بيرونى در قانون مسعودى ، مبدأ طول بلد را ساحل گرفته است لذا در جداول طول بلاد ، براى رفع التباس ، مبدا طول را مقيد كرده اند\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nكه جزائرى است ، يا ساحلى است . مثلا بيرونى در عنوان جدول طول و عرض بلاد قانون گويد :\r\n« جدول اطوال البلدان من ساحل البحر المحيط الغربى ، و عروضها من خط الاستواء » . ( ج 2 ط حيدرآباد ص 547 )\r\nو در مفتتح جدول مذكور كه اول باب دهم مقاله پنجم قانون است گويد :\r\n« الباب العاشر فى اثبات اطوال البلدان و عروضها فى الجداول : قد اثبت فى هذا الباب جداول تضمنت اطوال البلدان و عروضها بعد الاجتهاد فى تصحيحها بموجب اوضاع بعضها من بعض و ما بينهما من المسافات ، لا بالنقل الساذج من الكتب فانها فيها مختلطه فاسدة ياخذ بعض اطوال فيها من جزائر السعادة ، و بعضها من ساحل البحر المحيط و بينهما عشرة ازمان ، ثم اخذ بعضها من المشرق تتمة الماخوذ من المغرب ، و جعلت نظامها بتزايد الطول دون العرض مبتدئا فيه من الساح‌ل ، و بذالك طول بغداد سبعون زمانا ، ذكرتها لائلا يخلط احد الرايين بالاخره مقلدا عازب المعرفه بالحقيقة ، غير مبال با فساد المصلح منها ، و الله تعالى معين من استعان به فى تحصيلها » . ( ج 2 ط حيدرآباد ص 546 )\r\nكلمه « يأخذ » در عبارت قانون ، رسم الخط آن بايد به صورت « يؤخذ » طبع شده باشد كه مانند « اخذ » صيغه مجهول است و عبارت « المأخوذ من المغرب » مؤيد آنست . و يا ياخذ با باى حرف جر ، و اخذ بعد عطف بر آن ، و مراد از « ازمان » درجاتست كه هر يك درجه فلكى چهار دقيقه زمانى است . و چه بسا كه در كتب فن اجزاى فلك البروج را درجات ، و اجزاى معدل النهار را ازمان گويند ، زيرا كه زمان را مقدار حركت معدل النهار مى دانستند . يعنى در اين باب جداولى را كه متضمن طول و عرض بلاد است ، پس از اجتهاد در تصحيح آنها به موجب اوضاع برخى از آنها با برخى ديگر ، و به موجب مسافات ميان آنها ثبت كرده ايم ، نه اين كه به نقل ساده يعنى به صرف نقل از كتابهايى در اينجا درج كرده باشيم ، زيرا كه اطوال و عروض بلاد در كتابها آميخته و تباه است ، بعضى اطوال در آنها از جزائر سعادت اخذ شده است ، و بعضى ديگر از ساحل بحر محيط ، با اينكه تفاوت طولى\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nجزائر تا ساحل به ده درجه است . سپس براى تتميم و تكميل آنها برخى از اطوال و عروض بلاد از مشرق اخذ شده است . و من نظام ذكر بلاد را در تزايد طول قرار داده ام نه عرض ، در حالى كه از ساحل ابتدا كرده ام و بدين نظام طول بغداد هفتاد درجه است . آنها را بدين نظام با تصحيح قرار داده ام تا يكى از دو راى مبدأ طول جزائرى و ساحلى مقلد فاقد معرفت به حقيقت و بى باك به افساد مصلح از آنها را به اشتباه نيندازد . خداى متعال يار آنست كه در تحصيل م‌عرفت حقيقت به دو يارى جويد .\r\nاين بود ترجمه گفتار بيرونى رضوان الله تعالى عليه مطابق نسخه مطبوع قانون بدان حدى كه عقل اين كمترين رسيده است . به عنوان مزيد استبصار گوييم كه : بيرونى به نص و تصريح خود او در عبارت فوق اطوال و عروض بلاد را تصحيح و به نظم خاص تنظيم فرموده است ، نه اين كه مطابق اعمال قدماء به آلات رصدى ، يك يك طول و عرض بلاد را تحصيل كرده باشد و گرنه مى بايستى مشرق و مغرب كره ارض را سير كرده باشد و به همه جاى آن رفته باشد ، و او نرفته است و سير كره نكرده است و ادعا هم نفرموده است .\r\nبدان كه مبدأ طول بلد را غايت نقطه غربى ، بدين علت گرفتند كه تا ارضيات بر وفق سماويات قرار گيرد چه اين كه در درس 6 و 13 دانسته ايم كه : طول كوكب كه تقويم آنست به توالى است يعنى از غرب به شرق است ، پس تدوين جداول زيجات به يك روش خواهد بود كه اطوال كواكب از غرب بشرق است ، و اطوال بلاد هم از غرب بشرق يعنى هر دو به سبك حركت به توالى اند ، و هم عروض كواكب از منطقه البروج بشمال و جنوب آنست ، و عروض بلاد هم از معدل النهار بشمال و جنوب آن ، پس آن دو امتداد طول به يك نحو ، و اين دو امتداد عرض هم تقريبا به يك نحو خواهند بود . علاوه اين كه وحدت سبك و يك روش بودن جداول را در تسهيل محاسبه و عدم اضطراب خاطر ، داخلى بسزا است . و اين مطلب را كه وحدت روش است در جداول ازياج نظائرى چند است كه در دروس آينده گفته آيند . و بعضى گفته اند كسانى كه مبدأ طول را منتهاى عمارت در جانب\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nغرب قرار داده اند از اين رو بوده است كه مبدأ مذكور بدانها نزديك بوده است . در درس 33 در دروس معرفة الوقت و القبلة در اين وجوه سه گانه مبدأ طول گفته آمد كه :\r\nو انما جعلوا مبدأ الطول منتهى العمارة فى جانب الغرب اما لقربه منهم ، و اما لان يكون طول البلاد كطول الكواكب على التولى حتى تكون الارضيات على وفق السماويات ، و اما لان يكون الطول على نسق واحد . ( ص 214 ط 1 )\r\nنسق واحد همان يك روشن بودن است ، و بعبارت ديگر وجه و بيان آن اين است كه چون مبدأ طول منتهاى عمارت غربى يا شرقى قرار داده شده ، در صورت نخستين همه بلاد فقط در جهت شرقى مبدأ واقع مى شوند ، و در صورت دوم همه آنها در جهت غربى آن ، اما اگر مبدأ طول را منتهاى عمارت نگيريم و يكى از بلاد اواسط معموره را مثلا مبدأ قرار دهيم بايد در جدول طول بلد ، يك يك بلد را معرفى كنيم و مواظب باشيم كه شرقى آنست يا غربى آن كمالايخفى و اين موجب اضطراب خاطر محاسب مى گردد كه بدان اشارت نموده ايم . و باز بحث بيشتر در اين امر در پيش است كه گفته آيد .\r\n\r\nتبصره :\r\nجزائر خالدات ( جزائر كانارى ) در اطلسها و نقش‌ه ها و كره هاى ارضى در جهت غرب افريقا در اقيانوس اطلس شمالى قريب به عرض شمالى سى درجه مشاهده مىشود كه عرض شمالى هرو ( فرو ) على التحقيق 27 درجه و 45 دقيقه و 8 ثانيه است . و هرو در جزائر كنارى يعنى جزائر خالدات به صورت « هيرو » نيز نوشته آمده است ، و گاهى هرو و فرو بشد و او نيز تلفظ مىشود ، غرض در اين تبصره اين است كه بعضى گفته اند :\r\n« و لما عرف آخرون ان تلك الجزائراى جزائر الخالدات ، غرقت فى الماء جعلوا ساحل البحر الغربى عند خط الاستواء مبدءا » . ( ص 214 ط 1 دروس معرفة الوقت و القبلة )\r\nبا اين كه ساحل بحر غربى ( اقيانوس اطلس ) به محاذات جزائر كانارى در حدود عرض شمالى 27 درجه است و با تعبير « عند خط الاستواء » وفق نمى دهد ، و اگر ساحل بحر غربى به محاذات جزائر كانارى نباشد باز « عند خط الاستواء »\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nناتمام مى نمايد . مگر اين كه مراد اين باشد كه چون طول بلد قوسى از دائره استواى محدود بين دائره نصف النهار مبدء ، و دائره نصف النهار مفروض است گفته شده است كه : جعلوا ساحل البحر الغربى عند خط الاستواء مبدءا . فتبصر .\r\n\r\n","description":"","footnote":"","page_name":" 150 ","page_number":150},
  {"content":"\r\n\r\n\r\nدرس 41 : طول بلد\r\nاين درس دنباله و تتمه درس قبل است . در درس پيش دانسته ايم كه قدماء ( يونانيان و كسانى كه بلادشان مغربى آبادى روى زمين است ) مبدأ اطول بلاد را غايت نقطه غربى از جزاير خالدات ، و يا ساحل بحر مغرب به فاصله ده درجه طولى از جزائر خالدات گرفته اند ، تا طول ارضيات بر وفق سماويات بر وفق يكديگر مطابق حركت بر توالى بوده باشد . اكنون در اين درس سخن ما اين است كه قدماى هند و اهل چين و تركستان كه بلادشان مشرقى آبادى روى زمين است ، مبدا طول را از منتهاى عمارت در جانب شرق به نام كنك دز ( دژ گنگ ) گرفتند ، بدين سبب كه به حسب مكان ، به آن نزديك بودند ، و يا به علت اين كه ازدياد طول موافق جهت حركت اولى يعنى از شرق به غرب است كه در اصطلاح فن موافق جهت حركت به خلاف توالى است ، و از اين حيث نيز ارضيات موافق با سماوياتست ، و يا بدين سبب كه جهت شرق را چون مطلع انوار است اشراف از مغرب مى دانستند ، و يا بدين علت كه مشرق را يمين فلك مى دانستند و يمين اقوى الجانبين است مطلقا چه در معانى و چه در صور .\r\nدژ گنگ را بر نفس خط استواء گفته اند . عبدالعلى بن محمد بن حسين بيرجندى كه از افاضل و اعاظم علماى رياضى در قرن دهم هجرى بود ، در شرح تذكره گفته است :\r\nكنكدز ، و هو على نفس خط الاستواء ، طول الجزائرى نصف دور على ما هو المذكور فى الزيجات ، و ذكر العلامه ان طوله مائه و سبعون جزاءا ، و قد زعموا انه مستقر الشياطين ،\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nو كان هناك رصد حكماء الهند على ما قيل .\r\nقاضى زاده رومى در شرح ملخص در هيات تاليف محمد بن عمر چغمينى ، كه معروف به شرح چغمينى است ، بعد ميان گنگ دژ و جزائر را صد و هشتاد درجه گفته است كه مطابق آنچه در زيجات است مى باشد . و گويا مراد بيرجندى از علامه ، قطب شيرازى ( قطب الدين محمود بن مسعود شيرازى متوفى سنه 710 هق صاحب نهاية الادراك فى دراية الافلاك ) بوده باشد . بقرينه آن كه در فصل هشتم از باب دوم شرح تذكره ياد شده گويد : و هذا الذى ذكرنا موافق لما ذكره العلامه فى النهاية و التحفة . . . و شايد تفاوت ده درجه به حسب اختلاف طول جزائرى و ساحلى روى آورده باشد .\r\nهنديان هيات فلك را به صورت انسانى مستلقى كه سر آن قطب جنوبى است توهم كرده اند ، بنابراين وضع ، يمين آن مشرق و يسار آن مغرب و قدام آن وسط سماء و خلف آن مقابل وسط سماء بسوى زمين و قطب شمالى قدم آنست ، يعنى قطب جنوبى علو آن و قطب شمالى سفل آنست چنان كه انسان كه به حسب طبيعى ايستاده است طرف راس آن علو ، و جهت قدم او ، سفل است . اين بحث را در جهات طبيعى كه فوق و تحت است عنوان كرده اند ، و در مبحث محدد الجهات به تفصيلى كه در كتب فلسفه مذكور است آورده اند .\r\nمثلا نمط ثانى اشارات شيخ رئيس در محدد الجهات كه منشا پيدايش جهات است مى باشد . خواجه طوسى در شرح آن در آغاز فصل نخستين نمط ياد شده گويد :\r\nلما كانت الامتدادات التى تمر بنقطة و يقوم بعضها على بعض على زوايا قوائم اعنى ابعاد الاجسام ثلاثه لا غير ، و كان لكل امتداد طرفان كانت الجهات بهذا الاعتبار ستا : اثنتان منها طرفا الامتداد الطولى و يسميهما الانسان باعتبار طول قامته حين هو قائم بالفوق و التحت ، و الفوق منهما مايلى راسه بحسب الطبع ، و التحت ما يقابله ، و اثنتان منها طرفا الامتداد العرضى و يسميهما باعتبار عرض قامته باليمين و الشمال ، و اليمين مايلى اقوى جانبيه بحسب الاغلب ، و الشمال مايقابله ، و اثنتان طرفا الامتداد الباقى و يسميهما باعتبار ثخن قامته بالقدام و الخلف ، و القدم مايلى وجهه و الخلف ما يقابله ، ثم يستعملها\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nفى سائر الحيوانات و الاجسام ، حتى الفلك على هذا النسق ، الخ .\r\nترجمه گفتار خواجه به فارسى اين كه : چون جسم طبيعى را بعد جوهرى است يعنى داراى حجم است ، در آن نقطه اى فرض توان كرد كه سه امتداد يعنى سه خط مستقيم از آن نقطه بگذارند و يكديگر را بر زواياى قائمه تقاطع كنند و بيش از آن صورت پذير نيست ، لذا جسم را سه بعد است و از اين ابعاد سه گانه بدر نيست . و چون هر يك از آن امتدادهاى سه گانه را دو جهت است ، جهات بدين اعتبار شش اند . دو جهت از آن شش جهت ، دو طرف امتداد طولى است كه انسان به اعتبار طول قامتش كه به طور طبيعى ايستاده باشد ، آنطرف را كه به جانب سر او است فوق و مقابل آن را تحت مى نامد . و دو ديگر از آنها را كه در دو طرف امتداد عرضى باعتبار عرض قامتش اند آن طرف را كه به حسب اغلب از جانب ديگر قوى تر است يمين ، و مقابل آن را يسار مى نامد . و دو امتداد باقى را به اعتبار ثخن قامتش ، آن طرف را كه جانب روى او است قدام و مقابل آن را خلف مى نامد .\r\nسپس اين جهات شش گانه ( بالا و پايين ، راست و چپ ، پيش و پس ) را كه در ديگر جانوران و اجسام ، حتى در فلك بر اين نسق به كار مى برد .\r\nمستقلى ، بر پشت خوابيده را گويند كه به فارسى سره ، ستان است بكسر سين بر وزن نشان ، هيات فلك نسبت بماستان است كه پشت آن بسوى زمين ، و روى آن را بدانسوى است . مانند حيوان در كنار آب كه عكس آن در آب ستان ديده مىشود . انورى در مدح سلطان سنجر گويد :\r\n شير گردون چو عكس شير در آب \r\n پيش شير علم ستان باشد \r\nشير گردون اسد است كه از بروج دوازده گانه است ، يعنى شير گردون كه مانند عكس شير در آب ستانست ، از هيبت نقش شير پرچم سلطان سنجر چنان است . عارف رومى در دفتر چهارم مثنوى گويد :\r\n پيل بايد تا چو خسبد اوستان \r\n خواب بيند خطه هندوستان \r\nدر حكايت سه ماهى كليله و دمنه آمده است كه : يكى از آن ماهيان كه نيم عاقل بود خويشتن را مرده ساخت و بر روى آب انداخت ، ستان مى گشت ، صيادان\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nچون او را برداشتند پنداشتند كه مرده است او را بينداختند و او خويشتن به حيلت در جوى افكند و جان به سلامت ببرد . ( ص 134 ط 2 به تصحيح و تحشيه راقم )\r\nو نيز خواجه طوسى در فصل دوم مقالت نهم اساس الاقتباس در تحقيق تخييل و محاكات و بيان وجوه استعمال آن گويد : تشبيه و استعارت از جمله محاكات لفظى است ، و باشد كه بسائط را بود مانند آنك از روى نيكو به ماه عبارت كنند ، و باشد كه مركبات را بود چنانك از هلال و زهره بكمان بانار و از روى به گل عبارت كنند ، و باشد كه صفات را بود چنانك از فتور چشم در حال ناز به مستى و خواب عبارت كنند ، و باشد كه در صفات به ذوات عبارت كنند چنانك از منت به طوق بر گردن و از بيان به شمشير تيز ، و باشد كه مشهور و ذايع بود چ‌نانكه از چشم به نرگس و از قد به سرو سهى عبارت كنند ، و باشد كه غير مشهور بود چنانك گفته ا ند :\r\n بنات النعش گرد قطب گردان \r\n چو اندر دست مرد چپ فلاخن \r\n( ص 593 ط 1 )\r\nبيت مذكور از قصيده نونيه منوچهرى دامغانى است بدين مطلع :\r\n شبى گيسو فروهشته بدامن \r\n پلاسش معجر و قيريش گر زن \r\nتا اين كه گفته است :\r\n همى برگشت گرد قطب جدى \r\n چو گرد با بزن مرغ مسمن \r\n بنات النعش گرد قطب گردان \r\n چو اندر دست مرد چپ فلاخن \r\nفلك كه به هيات ياد شده ستان باشد ، و ستارگان به حركت يوميه بر خلاف توالى گرد قطب آن گردان ، تو گويى كه بنات النعش خواه صغرى و خواه كبرى ، مانند فلاخنى در دست چپ مردى به ستان خوابيده قرار دارد كه آن را به دور خود مى گرداند .\r\nاقوى بودن يمين انسان ، به سبب جودت اعتدال مزاج آنست كه موجب شدت تعلق نفس و قوت تاثير آنست . شيخ بهائى در كشكول آورده است :\r\nاستدلال النفيسى فى شرح الموجز على الاطبية اليمين من باقى الاعضاء بثلاثة وجوه\r\n\r\n","description":"","footnote":"","page_name":" 154 ","page_number":154},
  {"content":"\r\n\r\n: الاول انه يتولد من مائية الدم ، و الثانى يغلب عليه الهوائية ، و الثالث لين الجوهر و لين الجوهر يكون لزيادة الرطوية من اللحم المجاور له . ( ص 365 ط 1 )\r\nو در فلك نيز چون مشرق آن ، مطلع ظهور و بروز انوار كواكب و جانب اعتلاى آثار انفسى و روحانيت آنان است ، اقواى از جانب مغرب آن پنداشته اند .\r\nآن كه گفته ايم : يمين چه در معانى و چه در صور اقوى الجانبين است ، در صور همان بود كه گفته آمد ، اما در معانى بدين بيانست كه حكماى الهى ، از ديدگاه توحيدى نضد نظام هستى ، موجوداتى را چون عقول مفارقه و نفوس كليه كه به سبب تاكد وجودى نورى خود به حق سبحانه قرب صدورى دارند و ملائكه صاحب ملك و اقتدار نسبت به مادون اند و خزائن صفات كمالى و مبادى افعال جمالى و جلالى آنانند ، يمين و مقابل آنها را يسار مى دانند ، و همچنين در سلسله طولى هر مرتبه ق اهر را يمين و مقهور را يسار مى نامند ، و به ملكوت ايمن و ايسر ، و دهر ايمن و ايسر و مانند آنها تعبير مى كنند ، و انسانهايى را كه بر اثر حشر و حضور و مصاحبت با آن انوار قاهره ، انس با آنها گرفته اند و متصف بصفات آنها و متخلق به اخلاق آنها شده اند و آنسويى گرديده اند اصحاب يمين مى دانند ، و آنانى را كه روى بدين سوى دارند يعنى دل به دنيا باخته اند ، و اليف شهوات نفسى شده اند ، و با اصطبل و علف خوى كرده اند اصحاب شمال مى خوانند ، و هر يك از دو فريق را به طبق و وفق ملكات مكسوب يا مكتسبشان محشور مى دانند كه هر كس مزرعه وزرع و زارع خود يعنى مهمان سفره خود است .\r\nو آنكه نقل كرده ايم كه « : و قد زعموا انه مستقر الشياطين » شايد مستقر شياطين بودن دژ گنگ در آن ايام ، مانند ام غيلان بودن اماكن مخصوص در عرف عرب باشد ، چه اين كه غيلان جمع غول است و هر رباينده و تباه كننده را غول گويند . و ام به معنى جاى است و ام غيلان يعنى جاى غولان ، همانطور كه جاى مغز سر را ام الدماغ گويند ، چنان كه در قطعه سى و نهم و نصاب الصبيان آمده است كه :\r\n جبهه چكاد و مفرق فرق و دماغ مغز \r\n ام الدماغ جاى وى و جمجمه كله \r\nام غيلان ، جايى را گويند كه از انبوهى و انباشتگى درختهاى خاردار ، و\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nبوته هاى خارناك مخصوص ، بيشه اى سهمگين و پرخطر صورت مى يابد ، و از آن حذر مى نمايند و تحذير مى كنند كه جاى غولان است يعنى جانوران درنده و رباينده و هلاك كننده در آنند .\r\nام غيلان در زبان پارسيان به نظم و نثر ، به تخفيف مغيلان شده است كه خار مغيلان گويند . مثلا حافظ گويد :\r\n در بيابان گر بشوق كعبه خواهى زد قدم \r\n سرزنشها گر كند خار مغيلان غم مخور \r\nو شايد در آن دژ مردمى سفاك و بى باك بسر مى بردند كه ديگران آنان را شياطين مى خواندند .\r\n\r\n","description":"","footnote":"","page_name":" 156 ","page_number":156},
  {"content":"\r\n\r\n\r\nدرس 42 : طول جغرافيائى بلاد و مبدأ آن\r\nاين درس دنباله و تتمه درس پيش است كه باز مطالبى در مبدأ طول بلاد بر مبناى كار قدماء و از ديدگاه آنانست . ابوالحسن اصطهباناتى در شرح تشريح الافلاك شيخ بهائى در مبدأ طول گويد :\r\nمبدأ العماره فى الطول عند علماء الهند ، الجانب الشرقى لتحقق حاله عندهم لكونه اقرب نهايتى العمارة اليهم ، و قد حكى أن ارصادهم كانت هناك ايضا ، و لكونه اشرف بناء عندهم لوقوعه فى يمين الفلك حيث زعموا ان الفلك على صورة انسان مستلق على ظهره راسه الى الجنوب و رجله الى الشمال ، و لان يكون ازدياد الطول فى جهة الحركة الاولى . ( ص 144 ط 1 چاپ سنگى )\r\nيعنى هنديان مبدأ طول را نهايت عمارت جانب شرقى ارض گرفته اند ، يكى بدين سبب كه نزديك بدانجا بودند و از آن آگاه ، و حكايت شده است كه ارصاد هنديان نيز در آنجا بوده است ، پس بنابر اين مرصد خودشان را مبدا طول بلاد گرفته اند ، و ديگر اين كه چون جانب شرقى در جهت يمين فلك است ، در نزد آنان شريفترين بناء است زيرا كه فلك را بر صورت انسانى به پشت خوابيده كه سر آن به جنوب و پاى آن بشمال است پنداشتند كه مشرق يمين آن و مغرب شمال آن مىشود و آن اشرف از اين است ، و ديگر اين كه ازدياد طول در جهت حركت اولى بر يك نسق باشد .\r\nو در ترجمه يك فصل از آثار الباقيه ابوريحان به قلم ملاعلى محمد اصفهانى و فاضل على قلى ميرزاى قاجار در مبدا طول بلاد آورده اند كه : ابوريحان نيز در\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nتفهيم اين مطلب را ذكر نموده كه مبدأ نزد اهل هند گنگ دژ افراسياب است كه آخر عمارت است از جهت شرقى . ( ص 26 ط 1 )\r\nبيرونى درباره رود گنگ در كتاب تحقيق ماللهند گويد :\r\nو من اعتقاد الهند فى نهر گنگ ان مجراه كان فى القديم على ارض الجنة و ان گنگ لما حصل على الارض انفسهم سبع شعب الخ . ( ص 217 ط حيدرآبادى دكن )\r\nو نيز در بيان گنگ دژ افراسياب در تحقيق ماللهند فرمايد :\r\nفأما ژمكوت فهو فى الموضع الذى يذكر يعقوب و الفزارى ان فى البحر فيه مدينه تسمى « تارة » و لم اجد لهذا الاسم فى كتب الهند اثرا بتة ، و لان « كوت » اسم القلعة و « ژم » هو ملك الموت فانه يراح منها روائح « گنگدژ » الذى بذكر الفرس أن « كيكاوس » أو « جم » بناه فى اقاصى المشرق وراء البحر ، و ان « كيخسرو » عبر اليه فى اثر « فراسياب » التركى و اليه ذهب وقت التزهد و الخروج من الملك ، و ذلك لان « دز » بالفارسية اسم القلعه ، و على هذا الموضع وضع ابومعشر البلخى زيجه . ( ص 259 ط 1 )\r\nو نيز در ماللهند گويد :\r\nفاما الهند فيرون من حق جنة الميت على الورثه ان تغسل و تعطر و تكفن ثم تحرق بما امكن من صندل او حطب و تحمل بعض عظامه المحترقه الى نهر « گنگ » و تلقى فيه ليجرى عليهما كما جرى على عظام اولاد « سكر » المحترقة فانقذهم من جهنم و حصلهم فى الجنة . ( ص 479 )\r\nآن كه بيرونى فرمود : ابومعشر بلخى در گنگدژ زيج خود را بنا نهاده است ، ماخذ گفتار بيرجندى در ابتداى درس قبل ( 41 ) است كه « : و كان هناك رصد حكماء الهند على ما قيل » . ابومعشر جعفر بن محمد بلخى متوفاى رمضان 272 هق ، از كتب او كتاب زيج الهزارات ، و كتاب زيج القرانات و الاحتراقات و كتب بسيار ديگر . ( ص 335 و 336 فهرست ابن النديم ط تجدد )\r\nو آن كه دژ گنگ را به افراسياب نسبت داده است ، در اين باره حكيم ابوالقاسم فردوسى در جنگ كيخسرو و افراسياب پس از هزيمت افراسياب و رسيدن وى به گنگ دژ كه از آن تعبير به گنگ بهشت هم كرده است ، و پناه\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nگرفتن افراسياب در گنگ بهشت ، و آمدن كيخسرو به پيش گنگ دژ ، و رزم كيخسرو با افراسياب و گرفته شدن گنگ دژ ، و گريختن افراسياب از گنگ دژ ، و رسيدن كيخسرو به گنگ ، و باز گشتن وى از گنگ دژ ، از گنگ و گنگ دژ و گنگ بهشت بسيار نام برده است . درباره افراسياب گويد :\r\n يكى گنگ بودش بسان بهشت \r\n گلش مشك سا را بد وزرش خشت \r\n بدان جايگه شاد و خندان بخفت \r\n تو گفتى كه با ايمنى بود جفت \r\nدرباره دژ گنگ ، و دژ لنگ ، در ماللهند ( ص 263 259 ) و معاجم فارسى و كتب تواريخ بسى حكايات آورده اند كه از حريم موضوع بحث ما خارج اند .\r\nآن كه از بيرونى نقل كرده ايم كه « : و من اعتقاد الهند فى نهر گنگ ان مجراه كان فى القديم على ارض الجنة » چنانست كه در روايات ما در فصل آب فرات آمده است كه « : ان الله جنة خلقها الله فى المغرب و ماء فراتكم هذه يخرج ! منها . . . » و ديگر اين كه « : انه ينصب فيه ميزابان من ميازيب الجنة » . . . ( ماده ف ر ت سفينة البحار ) و از اين گونه روايات ديگر . و اين حق است زيرا هر يك از جنت و نار را در جميع عوالم به اقتضاى هر عالم مظاهر است . جنت مظهر اسماء جمالى حق سبحانه ، و نار مظهر اسماء جلالى است بحث آن را در تنبيه فصل نهم مقدمات شرح قيصرى بر فصوص الحكم ( 41 40 ط ايران 1 ) و در شرح وى بر قص ابراهيمى آن ( ص 178 ) طلب بايد كرد .\r\nرودخانه گنگ يكى از سه رودخانه بزرگ هندوستان است به طول 1550 ميل كه از ارتفاعات هيماليا سرچشمه مى گيرد . رودخانه گنگ در نظر هنود مقدس مى باشد . بعقيده آنان در آسمان رودخانه اى به نام گنگ و به همين نام در زير زمين رودخانه ديگر جريان دارد . هر سال ميليون ها زن و مرد هند در آب گنگ شست و شو مى كنند و بزعم خود با آب اين رودخانه مقدس گناهان خود را مى شويند . ( ص 664 ، او پانيشاد ، نقل به اختصار )\r\nكيف كان دانشمندان مشرق زمين چون هند و چين و تركستان ، مبدأ طول را از منتهاى عمارت شرقى يعنى از گنگ دژ گرفته اند ، و علماى مغرب زمين چون\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nيونانيان و ديگران نصف النهار جزيره فرو از جزائر خالدات يا ساحل بحر غربى گرفته اند و نتيجه هر دو يكى است جز اين كه بايد توجه داشت كه مبدأ طول مشرقى است يا مغربى ، و اگر مغربى است جزائرى است يا ساحلى .\r\n\r\nتبصره :\r\nدر درس چهلم درباره كلمه فرو و تلفظات آن اشارتى شده است ، اكنون در اين تبصره سخن ما اين است كه مرحوم جناب آقاى ميرزا عبدالغفار اصفهانى در قانون ناصرى فرمايد « : چون زمان قديم منتهاى عمارت را در سمت مغرب تا جزائر خالدات ميدانستند كه اكنون مشهور به جزائر كانارى است و غربى آنها جزيره فرست ( جزيره فر است ) بطليموس و جميع طوائف و ملل ، نصف النهار جزيره فر را به اتفاق مبدا طول مى گرفتند » .\r\nو نيز در ترجمه يك فصل از آثار الباقيه بيرونى به قلم ملاعلى محمد اصفهانى والد ماجد ميرزا عبدالغفار مذكور صاحب قانون ناصرى ، و فاضل نحرير على قلى ميرزاى قاجار ، چنين آمده است كه « : قدماء طول بلد را از جزائر خالدات كه جزائر السعادة و جزائر السعداء نيز گويند اعتبار كرده و آن شش جزيره است فرو رفته در آب در آخر عمارت بر جهت غربى ، و بيشتر از يونانيين ، و لويى سيزدهم از حكماى افرنج از جزيره كاناريا كه جزيره فر ، و جزيرة الحديد نامند اختيار كرده . و فر در لغت فرانسه بمعنى آهن است و او قريب بساحل بحر او قيانوس به جهت غربى است ، ميان او و جزائر خالدات ده درجه يا دوازده درجه فاصله است ، اين است كه علماى هيئت در تصانيف خويش اشعارى نموده كه بسا هست در كتب متقدمين دو طول براى بلدى ديده شود كه فاصله آنها ده درجه باشد بايد فطانت ناظر فهم آن كند كه هر يك از كدام مقام است » . ( ص 26 ط 1 ، ايران )\r\nراقم گويد : بنابر تحقيق فوق كه كلمه فر به معنى آهن باشد تلفظ فر به فرو از مشتقات فراست زيرا كه در لغت فرانسه فرو  Ferreyx ) )  و فر  Ferre ) )  به معنى آهن دار است كه از مشتقات فراند . و لكن تشديد واو ، و يا تبديل فرو به هيرو ، شايد از تصرفات لغات ديگر باشد .\r\n\r\nتبصره :\r\nمراد از عرض جغرافيايى ، و طول جغرافيائى كه در كتب مربوطه به فن\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nعنوان شده است ، همين عرض بلد است كه گفته ايم ، و همين طول بلد است كه گفته ايم . مثلا اگر گفته اند عرض جغرافيائى مدينه فاضله قم 34 39 شمالى است يعنى عرض بلد آن بدين قدر است ، و بر اين وزان است طول جغرافيايى يعنى طول بلد آن از مبدأ معلوم .\r\nاين بود مبدأ طول در نزد قدما كه از منتهاى عماره مى گرفتند ، خواه منتهاى عمارت شرقى و خواه غربى . اما فعلا هر صاحب رصد مرصد خود را مبدأ طول قرار مىدهد . و به تعبير شريف يك فصل مترجم مذكور : اكنون مستعمل نزد اهل اروپا چنان است ، از دارالملك خويش اختيار كرده ارصاد را به آن طول اعتبار كنند و نقشه عالم را نيز به طول همان بلد فرض كرده صفايح را چنان رسم نمايند : اهالى فرانسه از پاريس گرفته ، و انگليس از گرينويچ كه موضع رصد آنها است و سه ميل مسافت اوست تا لندن ، و اهالى نمسه از ويانه ، و اهل روم از قاوس ، و پروس از برلين ، و روس از سنت پطرس بورغ ، و هر دولتى كه اهالى وى را صنعت نقشه كشى يا علم رصد بندى باشد از رصدگاه دارالملك آن مملكت اعتبار نمايند .\r\nو در قانون ناصرى فرموده است « : چون در زمان قديم منتهاى عمارت را در سمت مغرب تا جزائر خالدات مى دانستند الى قوله : لكن در عصر ما هر دولتى جداگانه مخصوص خود مبدأ طولى اعتبار كند ، و آن را نصف النهارى مى گيرند كه بر ( كه بر بزرگتر كذا كه بر بزرگتر ظ ) رصد خانه مملكت خود مرور كند ، جز دولت ايران و آلمانى كه هنوز به عادت قديم ، جزائر خالدات را مبدا طول سازند ، چنان كه در مملكت فرانسه نصف النهار رصدخانه پاريس را مبدأ گرفته اند ، و در دولت انليس گاه نصف النهار كليساى سن پترو را كه در لندن است مبدا طول گيرند ، و گاه نصف النهار رصدخانه گرينويج را كه در قرب لندن است و طول غربى آن از پاريس 2 درجه 20 دقيقه 24 ثانيه است ، و دولت روس نصف النهار رصدخانه پولكوا را كه در قرب سن پطرزيورق است . و اگر چه تحويل و تبديل طولهاى مختلفة المبادى به يكديگر بسيار سهل است و ليكن اولى آن بود كه جميع دول به اتفاق يك نصف النهار اصلى اختيار كنند .\r\n\r\n","description":"","footnote":"","page_name":" 161 ","page_number":161},
  {"content":"\r\n\r\n\r\nدرس 43 : طول بلاد و مبدأ طول\r\nسخن در تعريف طول بلد و مبدأ طول بود . بسيارى از صاحبان ارصاد ، مرصد خود را مبدأ طول بلاد كشور خود ، بلكه مبدا طول مطلق آفاق گرفته اند و چنان كه دانسته اى در نتيجه هيچ خللى روى نمى آورد يعنى اختلاف مبادى سبب اختلاف تفاوت اطوال بلاد نمى گردد ، چه اين كه آفاق و بلاد ارض بر جاى خوداند ، از قرارداد اعتبارى مبدأ طول ، نسبت فواصل آنها با يكديگر دگرگون نمى شود ، هر چند به تعبير ياد شده قانون ناصرى در درس پيش « : اولى آن بود كه جميع دول به اتفاق يك نصف النهار اصلى اختيار كنند » وجه اولويت همانست كه در درس چهلم گفته ايم : هم ارضيات بر وفق سماويات خواهد بود ، و هم اين كه وحدت نسق را در تسهيل محاسبه و عدم اضطراب محاسب ، دخلى بسزا است .\r\nبدان كه طول بلد چه در نزد قدماء و چه در نزد متاخرين از نصف دور يعنى صد و ه‌شتاد درجه بيشتر نمى شود . اما بنابر قرارداد قدماء ، در ارصاد حوادث فلكى مانند خسوفات كه بدان طول بلاد را تحصيل مى كردند به بيانى كه گفته آيد تقدم ساعات و اغلين در مشرق را بر ساعات و اغلين در مغرب يعنى از منتهاى عمارت شرقى تا منتهاى عمارت غربى را ، بيش از دوازده ساعت زمانى كه معادل نصف دور فلكى است نيافته اند ، لذا طول قسمت مسكون ارض را نصف دور فلكى گفته اند ، چنان كه از عدم وقوع اظلال شاخص به سمت جنوب در هنگام رسيدن شمس به يكى از دو نقطه اعتدال در وقت موافات مركز جرم شمس به دائره نصف النهار ، آن قسمت مسكون ارض را شمالى يافته اند . در دروس پيش دانسته\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nشد كه هر ساعت زمانى معادل با پانزده درجه فلكى است پس 12 / 180 ضربدر 15 اگر چنانچه منتهاى عمارت خواه شرقى و خواه غربى ، مبدأ طول قرار داده شود ، و معرفت اطوال مواضع بحار مورد حاجت افتد مقدار طول به دوره كامل كه 360 درجه است مى رسد .\r\nاما بنا بر قرارداد متاخرين چون معرفت اطوال همه نقاط كره ارض اعم از برو بحر ، مسيس حاجت است هر جا را كه مبدأ طول قرار داده اند تا نصف دور شرقى آن را و هكذا تا نصف دور غربى آن را منظور و محسوب مى دارند كه در نتيجه اطوال همه نقاط كره به نحو استيعاب بدست مى آيند ، و لا جرم نسبت به مبدأ طول مفروض به دو قسم شرقى و غربى منقسم مى گردند .\r\nديگر مطلبى كه در معرفت طول بلاد بايد بدان توجه داشت اين است كه بر مبناى قدماء بلادى كه در سطح يكدائره نصف النهار واقع اند ، طول همه يكى است يعنى همه در طول متحد و به يك مقدارند ، و بر مبناى متاخرين مواضع متحد در طول در سطح يك دائره نصف النهار واقع اند نه اين كه مواضعى كه در سطح يك دائره نصف النهار واقع اند در طول متحدند . زيرا كه بنابر مبناى اول طول از قسمت مسكون ارض تجاوز نمى كند ، و تفاوت بين الطولين از يكطرف مبدأ طول تا به نصف دور مى رسد ، و بنابر مبناى دوم از قسمت مسكون تجاوز مىكند و تفاوت بين الطولين از دو طرف مبدأ طول تا به نصف دور مى رسد . پس بنابر مبناى دوم مواضعى كه زيرا افق در سطح دائره نصف النهار مبدأ طول واقع اند ، طول آنها 180 درجه است و شرقى يا غربى بودن آنها نسبت به مبدا طول منتفى است .\r\nپس طول بلد قوسى از دائره استواء خواه ارضى و خواه سماوى ، محدود بين نقطه تقاطع فوقانى آن با دائره نصف النهار مبدا طول ، و بين نقطه تقاطع فوقانى دائره استواء با دائره نصف النهار موضع مفروض از جانب اقرب است . اين تعريف طول بلد بر مبناى قدماء و متاخرين را مطلقا شامل است ، جز اين كه بر مبناى قدماء هر گاه مبداء عمارت را از جانب مغرب اخذ كنيم بايد در تعريف طول بلد ، بر توالى بروج را قيد كرد ، و هر گاه مبدا عمارت را از جانب شرقى بگيريم بايد بر\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nخلاف توالى بروج را در تعريف قيد كنيم .\r\nمطلبى ديگر اين كه در بسيارى از رسائل و اطلسهاى متاخرين ، مبدأ طول جغرافيائى گرينويچ گرفته شده است بدون اينكه تصريح يا تنبيه بدان شود . گرينويچ كه معرب آن جرينوش است در جنوب شرقى لندن پايتخت انگلستان واقع است . و عرض جغرافيايى گرينويچ على التحقيق 5 28 6 شمالى است . مرحوم فرهاد ميرزا در كتاب بسيار بسيار ارزشمندش به نام جام جم گرينويچ را به صورت گرى ينچ مى نگارد . و بحروف لاتين چنين است  Grenvich .  در لاروس بزرگ فرانسوى آمده است كه گرنويچ در زمان سلطنت شارل ثانى در سنه 1675 ميلادى ، موافق سنه 1095 هجرى ، مبدأ طول قرار داده شده است ، سپس دول ديگر در 1911 م مطابق 1331 هبر مبدأ طول بودن آن اتفاق كرده اند . و آن كه گفته ايم در بسيارى از رسائل و اطلسها مبدأ طول گرنويچ است بدون تسميه بدان بر اثر همين اصطلاح و اتفاق عمومى است كه گفته آمد .\r\nجزيره فر كه از جزائر خالدات مبدأ طول قدما است در جهت غربى گرنويچ واقع است ، و طول غربى آن از گرنويچ 18 7 5 مى باشد ، و عرض شمالى فر 27 45 8 است .\r\nچنان كه گفته ايم هيچگاه طول بلد از يكصد و هشتاد درجه كه نصف دور است تجاوز نمى كند ، خواه طول شرقى باشد يعنى در طرف شرق مبدأ طول قرار گيرد ، و خواه در جهت غرب آن ، چنان كه جداول اطوال و عروض بلاد بدان ناطق اند . و از جام جم چنين مستفاد است كه بعضى طول بلد را از مبدأ طول تا تمام دوره محسوب مى دارد ، و لكن اين عمل بسيار نادر است و ديگران آن را معتبر ندانسته اند و بدان عمل نكرده اند . عبارت جام جم اين است « : طول بلد اقصر قوسى است از معدل النهار ما بين نصف النهار اول معموره كه جزائر خالداتست و نصف النهار بلد ت‌ا اين كه گويد : هيچ مكانى در كره ممكن نيست كه زيادتر از يكصد و هشتاد درجه طول داشته باشد چرا كه محيط كره زيادتر از سيصد و شصت درجه نيست ، و هيچ مكانى نيز قادر نيست كه بشود دور تر از ديگرى زياده از\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nنصف آن محيط اگر چه بعضى اگر چه از اهل جغرافيا طول را بالكليه در دور ك‌ره از نصف النهار اول مى شمارند » . ( ص 68 ط 1 باب هجدهم در بيان عرض و طول )\r\nرسائل و اطلسهايى كه در اختيار داريم در هيچيك طول بلد زائد بر نصف دور ثبت نشده است . اگر چنانچه بفرموده جام جم بعضى از اهل جغرافيا طول را بالكليه در دور كره از نصف النهار اول مبدأ طول مى شمارد ، هر گاه رساله و اطلس و نقشه اى بدست آمده است كه بدان وضع بعض ياد شده باشد فهم آن و وجه آن براى خبير به فن دشوار نيست .\r\nمطلب ديگر اين كه چون هر پانزده درجه فلكى يكساعت زمانى است و هر درجه فلكى چهار دقيقه زمانى است ، هر گاه اختلاف بين طول دو بلد و جهت آن دو نسبت به يكديگر بدست آمده است تفاوت زمانى بين نصف النهار آن دو معلوم مى گردد . مثلا طول مكه مكرمه از گرنويچ 39 50 شرقى است يعنى مكه در جهت شرق گرنويچ است ، و طول قم از گرنويچ 50 55 شرقى است پس قم در جهت شرق مكه واقع است چون به طول بيش از آنست . و عرض مكه 21 25 شمالى است ، و عرض قم 34 39 شمالى است پس قم در جهت شمال شرقى مكه ، و مكه در جهت جنوب غربى قم واقع است . و چون تفاوت بين طولين مكه و قم يازده درجه و پنج دقيقه است ( 55 50 50 39 / 11 5 ) پس بعد از چهل و چهار دقيقه و [ 20 ثانيه از اول ظهر حقيقى قم ، اول ظهر حقيقى مكه مى باشد .\r\nمثال ديگر طول بوشهر فارس از گرنويچ 50 50 شرقى است ، و عرض آن 28 58 شمالى ، پس قم و بوشهر تقريبا در هر دو در تحت يك دائره نصف النهار واقع اند و ظهر هر دو در يك وقت خواهد بود ، جز اين كه بوشهر در جهت جنوبى قم واقع است .\r\nمثال ديگر طول مشهد مقدس رضوى روحى لتربته الفداء از گرنويچ 59 36 شرقى است ، و عرض آن 36 17 شمالى است ، پس مشهد مقدس در جهت شمال شرقى قم واقع است ، و قم در جهت جنوب غربى آن زيرا كه عرض و طول مشهد هر دو بيش از عرض و طول قم است ، و تفاوت بين الطولين 8 41 است\r\n\r\n","description":"","footnote":"","page_name":" 165 ","page_number":165},
  {"content":"\r\n\r\n( 58 96 50 55 / 8 41 ) پس ظهر قم سى و چهار دقيقه و چهل و چهار ثانيه بعد از ظهر مشهد است . و بر اين قياس نسبت تمام اماكن با يكديگر معلوم گردد .\r\n\r\nتبصره :\r\nتوهم نشود كه چون تفاوت ميان نصف النهار دو بلد مفروض بدست آمده است ، و مقدار تقديم و تاخير ظهر هر يك از ديگرى معلوم شده است ، تفاوت ميان اول شب هر يك يا اول صبح هر يك نسبت به ديگرى به همان مقدار تفاوت بين طولين يعنى بين ظهرين خواهد بود ، و نسبت تقديم و تاخير حدوث ليل يا صبح نيز به همان وزان تقديم و تاخير نصف النهار دو بلد مفروض مى باشد ، زيرا كه تفاوت بين نصف النهارين دو بلد مفروض چنان كه دانسته شد از طول بلاد محسوب مىشود ، و تقديم و تاخير شب و روز و تفاوت مقدار هر يك نسبت به ديگرى مربوط به عرض بلد است به تفصيلى كه بحث آن در پيش است .\r\n\r\nمطلب ديگر :\r\nاين مطلب در بيان نحوه ترسيم نقشه هاى جغرافيايى بر كره مصنوعه ، و يا بر سطح مستوى يعنى اطلسها و نقشه هاى جغرافيايى است . ما كه در ربع مسكون ارض قرار گرفته ايم هر گاه بخواهيم در سطح زمين به صورت و وضع طبيعى عالم جسمانى بسوى نقطه جنوبى فلك وان شئت قلت نقطه جنوب ارض به ايستيم ، قهرا در سطح دائره نصف النهار و دائره مشرق و مغرب يعنى دائره اول السموت آن موضع قرار مى گيريم ، و ستاره جدى كه ستاره قطب شمالى و نزديك به قطب شمال فلك است در جهت خلف ما قرار مى گيرد ، و قدام ما به سوى قطب جنوب واقع مىشود ، و طرف يمين ما مغرب ، و جهت يسار ما مشرق خواهد بود ، چنان كه در بسيارى از اعمال رصدى از آن جمله دائره هنديه كه در سطح زمين يا روى لوح و صحيفه اى رسم كنيم بدين سان خواهد بود كه خط زوال و خط مشرق و مغرب در سطح دائره افق يكديگر را بر زواياى قائمه قطع مى كنند و محل تقاطع اين دو خط بر مركز سطح دائره افق به منزله سمت الراس است كه به حسب تسطيح ، قطب فوقانى دائره افق است .\r\nمثلا دائره ا ب ح د ( شكل 18 ) دائره افق باشد بر مركزه كه به حسب تسطيح قطب آنست و شخص در موضع ه رو به سوى ا قرار دارد ، لاجرم نقطه\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nا جنوب ، و ح شمال ، و د طرف يمين او مغرب ، و ب جهت يسار او مشرق مى باشد .\r\nو لكن اگر بخواهيم بر روى كره ارض در جايى به ايستيم كه قسمت مسكون آن را بگيريم ، بايد در نقطه اى از عرض جنوبى كره قرار بگيريم كه قسمت معموره آن در روبروى ما ق‌رار گيرد ، در اين صورت قطب شمال در قدام ما ، و قطب جنوب در خلف ما ، و مشرق در يمين ما ، و مغرب در يسار ما قرار خواهد گرفت . و اگر بخواهيم نقشه جغرافيايى آبادانى را بر كره مصنوعه يا بر سطح صحيفه اى مستوى ترسيم كنيم لا محاله قطب شمال در بالاى كره و صحيفه قرار مى گيرد ، و قطب جنوب در مقابل آن در پايين كره و صحيفه واقع مىشود ، و مشرق طرف يمين ، و مغرب طرف يسار خواهد بود كه قسمت معموره را بر اين وجه مانند هيأت فلك ستان مى بينيم كه كان صورتى مستلقى است كه خلف آن به جهت مركز ارض و قدام آن به سوى آسمان ، و يمين آن مشرق ، و يسار آن مغرب است كه زمينى و آسمانى هر دو يكسان بر هيات ستان اند و يمين آنان اقوى الجانبين ايشانست . پس بدان كه تمام نقشه ها و اطلسها و كرات مصنوعى ارضى و سماوى همه بدين صورت ترسيم شده اند كه چون كره يا صحيفه نقشه جغرافيايى را در دست بگيريم قسمت معموره در بالاى كره و صحيفه روبروى ما قرار مى گيرد كه كان در نقطه اى از عرض جنوبى قرار گرفته ايم و تمام آبادانى را در فرار روى خود مى نگريم فافهم و لا تغفل . اين است بيان آنچه كه در اول درس 5 ، و در درس 22 ، و در آخر درس 38 ، و شايد در بعضى از دروس ديگر در وضع طبيعى ارض و رسم جغرافيايى كره مصنوعه و نقشه هاى ارضى وعده داده ايم . اينك به بيان نقشه جغرافيائى ( ش 19 ) درس بعد توجه بفرماييد .\r\n\r\n","description":"","footnote":"","page_name":" 167 ","page_number":167},
  {"content":"\r\n\r\n\r\nدرس 44 : مسائلى در پيرامون طول و عرض بلاد\r\nاين درس دنباله درس پيش در بيان بعضى از مسائل نقشه كشى جغرافيايى كره مصنوعه در پيرامون طول و عرض بلد است . ما نقشه آتى اين درس ( ش 19 ) را از جامع بهادرى آورده ايم كه تمام نقشه جغرافيايى بر كره مصنوعه را به حسب تسطيح در دو صورت مسطح نشان مىدهد . يعنى كان كره مصنوعه از قطب تا قطب بر دو نيمه متساوى تقطيع ، و سپس هر يك از دو نيمه بر همان وضع طبيعى كره در كنار هم به حسب تسطيح به هياتى كه مشاهده مىشود ترسيم شده است .\r\nپيش از بيان نقشه سزاوار است كه از حروف بيست و هشتگانه تازى و اعداد آن كه در كتب مربوط به فن اعمال مى دارند سخن به ميان آوريم كه بسيار مورد حاجت واقع مىشود ، از اين روى دانستن آن براى طالب فن در حد وجوب و لزوم است .\r\nبدان كه حروف بيست و هشتگانه عرب اگر مقطع باشند حروف تهجى مى نامند كه بمعنى تعداد است و نيز تهجى چون تهجيه : حروف مقطعات خواندن است ، و اگر حروف مذكور مركب باشند حروف جمل گويند كه جمع جمله است چون غرفه و غرف .\r\nو جمل بر وزن سكر نيز گفته آمد ، در معيار اللغة گويد : و الجمل كسكر ضرب من الحساب ، و قد يخفف و يقال حساب الجمل كصرد . و اشهر از همه جمل ، چهار جمل ابجدى و ابتثى وايقغى و اهطمى است ، و افضل اينها جمل ابجدى است . و آن بدين ترتيب است : ابجد ، هوز ، خطى ، كلمن ، سعفص ، قرشت ، ثخذ ، ضظغ .\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nحال بدان كه دلائل اوضاع نجومى مبنى بر اعداد است اگر اعداد به خطى از خطوط نوشته شدى از بسيارى سواد ثقل اجزاء تقويم و زيج و ديگر كتب فن ناظر را ملالت افزودى ، و حمل تقويم و غير آن به آسانى ميسر نشدى ، لهذا طريق صواب بر اين دانسته اند كه اعداد و اسامى را به علامات و رقوم ثبت نمايند . پس به اين لحاظ حروف جمل ابجدى را كه بقول بيرونى در كتاب التفهيم ( ص 52 ط 1 ) : ميان اهل كتاب پيش از عرب آشكاره تر بوده است ، اختيار نموده اند و ترتيب عدد به حروف جمل ابجدى كرده اند . و چون اصول اعداد چهار است كه عبارت اند از : آحاد و عشرات و مئات و الوف ، و از اين چهار اصل ، سه تا متناهى الوضع است چنان كه آحاد در نه تمام مىشود ، و عشرات در نود تمام است ، و مئات در نهصد ، و اصل چهارم نامتناهى است ، پس به اين ملاحظه اين بيست و هشت حرف را به اين ترتيب وضع نموده اند كه نه حرف اولى را كه از الف باشد تا ط براى آحاد وضع كرده اند ، و نه حرف دومى را كه ازى باشد تا ص جهت عشرات ، و نه حرف سومى را كه ازق باشد تا ظ براى مئات ، اينها بيست و هفت حرف مىشود ، وغ را علامت هزار ساخته اند . پس ا يك ، ب دو ، ج سه ، د چهار ، ه پنج ، و شش ، ز هفت ، ح هشت ، ط نه ، ى ده ، ك بيست ، ل سى ، م چهل ، ن پنجاه ، س شصت ، ع هفتاد ، ف هشتاد ، ص نود ، ق صد ، ردويست ، ش سيصد ، ت چهارصد ، ث پانصد ، خ ششصد ، ذ هفتصد ، ض هشتصد ، ظ نهصد ، غ هزار است . و ديگر عددها را از اين ارقام تركيب كنند يعنى اينها كه گفته ايم ارقام اعداد مفرده اند ، و اگر خواهند ارقام اعداد مركبه نويسنده هم از اين ارقام بردارند و تركيب كننده بدين نحو كه بيشتر را فرا پيش دارند ، و كمتر را فرا پس ، مثلا : يا يازده ، كب بيست و دو ، كح بيست و سه ، قمد صد و چهل و چهار ، غذفط هزار و هفتصد و هشتاد و نه . و چون اعداد هزاران مضاعف گردد آن را بر حرف غ كه رقم هزار است مقدم دارند . مثال : بغ دو هزار ، قغ صد هزار ، خلهغشسد ششصد و سى و پنجهزار و سيصد و شصت و چهار ، و بر اين قياس چندان كه حاجت باشد مى بايد نوشت .\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nرسم الخط حرف ك در اول ارقام مركبه ، در كتب فن سركج بدين صورت است : ال . مثلا كب را چنين نويسند : كب ، و كط را چنين : كط ، و بر اين قياس . و حرف ج را كه عدد آن سه است فقط به ترقيم سر آن بدون نقطه اكتفا كنند يعنى ح نويسند اما در تض‌اعيف هزار نقطه مى زنند . پس كج و لج را چنين نويسند : لح ، و بر اين قياس . و هر گاه در جائى اتفاق افتد كه رقم نباشد صفرى بنهند بدين گونه : .\r\nدر اين جدول حصه عدد هر يك از حروف بيست و هشت گانه به ترتيب ابجدى از يگان كه مخفف يك گان است ، و ده گان ، و صدگان ، ذكر شده است .\r\nو در اين دو بيت اعداد حروف جمل ابجدى نيكو به نظم آورده شده است :\r\n ابجد و هوز و دگر حطى \r\n از يكى تا ده است بهر شمار \r\n كلمن سعفص است تا به نود \r\n قرشت ثخذ و ضظغ به هزار \r\nو ديگرى نيز در بيان حساب جمل نيكو سروده است :\r\n يگان يگان شمر ابجد حروف تا حطى \r\n چنان كه از كلمن عشر عشر تا سعفص \r\n پس آنگه از قرشت تا ضظغ شمر صدصد \r\n دل از حساب جمل كن تمام مستخلص \r\nدر زيجات و ديگر كتب فن رسم الخط ب بدون نقطه است بدين صورت و در بسيارى از زيجات و كتب و رسائل قدماء در اين فن رسم بوده است كه به جاى ب تنها يك نقطه\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nگذارند بدين صورت ، بلكه در نوشته هاى متاخرين نيز همين رسم را به كار داشته اند . و در تضاعيف هزار باء را نقطه گذارند . چنان كه ى را در ارقام مركبه نقطه نمى گذ ارند مثلا يعنى 13 ، 12 ، 11 . وى مفرد را چنين مى نويسند . وج را چنان كه گفته ايم . و د مفرد را بدين صورت . و چون با ارقام مركبه در آخر آيد بدين صورت ، و يا بدين صورت يعنى 14 . وه مفرد به صورت خود است و در آخر ارقام مركبه بدين صورت يعنى 15 . و در اول و وسط ارقام مركبه گاهى يك چشمى نويسند و گاهى دو چشمى بدين صورت خلهغشسد ، و يا خلهغشسد كه عدد آن گفته آمد . و بسيارى از ارقام مفرد را چنين نويسنده مثلا فه قه صه ضه يعنى 800 ، 90 ، 100 ، 80 كه دنباله آنها ملفوظ نمى شود و اگر بايد ملفوظ شود كه ه هوز خوانده شود بايد چنين نوشت : فه قه صه ضه يعنى 805 ، 95 ، 105 ، 85 . و به همين منوال در ارقام مركبه مثلا فنه يعنى 150 ، و فنه يعنى 155 ، و شنه يعنى سيصد و پنجاه و شنه يعنى 355 و على هذا القياس . و ز را نقطه نگذارند مگر در صورت بيم از اشتباه بر روى آن نقطه يا علامت ديگر گذارند ، و بر روى ر مهمله اين علامت گذارند پس ر 7 است و ر 200 . و ك مفرد را به هيئت كاف كوفى نويسنده بدين صورت . بنابر اين ارقام مفرد حروف جمل ابجدى را چنين نگارند : ا ب ح ده و رح طى ك ل م ن سه عه فه صه قه ر شه ت ث خ ذ ضه ظه غه . و چه بسا كه ارقام مفرد را ساده يعنى بدون دنباله نويسند : س ع ف الخ .\r\nاعداد ارقام حروف جمل را در غير علم هيات و نجوم و ديگر شعب رياضيات ، به خصوص در ماده تاريخ بسيار به كار مى برند مثلا :\r\n عمر نبى سح ، نبوش تش كح \r\n مدينه بدى ، به مكه بد مح \r\nيعنى مدت عمر پيغمبر خاتم صلى الله عليه و آله و سلم 63 سال بوده است ، و مدت نبوتش 23 سال كه 13 سال آن را در مكه مكرمه بسر برده است و 10 سال آن را در مدينه طيبه .\r\nوقتى سفيرى از طرف سلطان روم بر شاه تهماسب صفوى وارد شد . عالم جليل شيخ على بن عبدالعالى معروف به محقق كركى در آن مجلس حاضر بود ،\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nسفير از راه تعرض و فتح باب جدل گفت : يا شيخ ماده تاريخ اختراع اين مذهب شما كلمه « مذهب نا حق » / 906 است ، يعنى مذهب باطل كه كلمه « نا » در زبان فارسى حرف نفى است و اين اشاره به تاريخ آغاز سلطنت صفويه مى باشد ، شيخ بالبديهة و بدون تامل گفت : بلى همين جمله ماده تاريخ رواج مذهب ما است ، ما عرب هستيم و اين جمله هم عربى است « ، مذهبنا حق » يعنى مذهب ما حق است و لفظ « نا » در زبان عرب ضمير جمع متكلم و به معنى ما مى باشد ( ريحانة الادب مرحوم مدرس تبريزى ج 5 ص 246 در ترجمان محقق كركى ) .\r\n\r\nتبصره :\r\nچون بخواهيم حروف جمل را در جمله اى حساب كنيم ، اول ارقام آحاد آن را جمع مى كنيم ، و پس از آن عشرات را به تنزل به آحاد ، و سپس مئات را نيز به تنزل به آحاد جمع مى كنيم و آحاد را در مرتبه آحاد و عشرات را در مرتبه عشرات و مئات را در مرتبه مئات مى نگاريم و على هذا القياس . مثلا در همين جمله « مذهبنا حق » گوييم :\r\n5 و 2 هفت و 1 هشت و 8 شانزده ( يعنى ه بعلاوه ب بعلاوه 1 بعلاوه ح ) به ششش ده بر يك ( در مرتبه آحاد )\r\n1 و 4 پنج و 5 ده ( 10 بعلاوه م بعلاوه ن ) به صفرش ده بر يك ( در مرتبه عشرات ) 906\r\n1 و 7 هشت و 1 نه ( 100 بعلاوه ذ بعلاوه ق ) ، ( در مرتبه مئات )\r\nبه عنوان تنوع در بحث و محض تذكر به نحو استطراد ، عرض مىشود كه حق سبحانه در سوره شعراء تكذيب اصحاب ايكه و نصيحت حضرت شعيب پيغمبر عليه السلام آنانرا و سرانجام تمرد آنان و هلاكشان در يوم ظله را وحى فرموده است كه :   كَذَّبَ أَصْحابُ الْأَيْكَةِ الْمُرْسَلِينَ إِذْ قالَ لَهُمْ شُعَيْبٌ أَ لا تَتَّقُونَ   الى قوله تعالى شانه :  فَكَذَّبُوهُ فَأَخَذَهُمْ عَذابُ يَوْمِ الظُّلَّةِ إِنَّهُ كانَ عَذابَ يَوْمٍ عَظِيمٍ  ( 190 177 ) فيروز آبادى در قاموس ، وصفى پورى در منتهى الارب كه ترجمه همان قاموس است ، در لغت بجد آورده اند كه : ابجد ، هوز ، حطى ، كلمن ، سعفص ، قرشت ، ايشان شش تن از پادشاهان مدين بودند و مهمتر ايشان كلمن بود ، و ايشان كتابت عربيت را بر عدد حروف اسماى خودها وضع كرده اند ، و همه به روز ظله در عهد\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nشعيب عليه السلام هلاك گرديدند ، و در مرثيه آنها دختر كلمن گف‌ته است :\r\n كلمن هدم ركنى \r\n هلكه وسط المحلة \r\n سيد القوم أتاه ال \r\n حتف نارا وسط ظلة \r\n جعلت نار عليهم \r\n دارهم كالمضمحله \r\nو لكن در آخر مجلد اول بحار الانوار ( ص 167 ط 1 ) بابى در غرائب علوم از تفسير ابجد ، و حروف معجم است كه از معانى الاخبار و امالى و توحيد و خصال صدوق و چند روايت در تفسير ابجد و حروف معجم نقل كرده است . و نيز در صحف علم حروف و علم اوفاق و تكسيرات و ديگر شعب ارثماطيقى روايات و حكاياتى در دائره ابجدى و حروف آن دارند كه اگر توفيق درس و بحث آن مطالب و مسائل را يافتيم تقرير و تحرير مى نماييم . اكنون در بيان نقشه ( ش 19 ) ياد شده گوييم :\r\nالف خط وسط كه ازى تا قف است در هر دو صورت نقشه دائره استواى ارضى گرداگرد زمين است كه به حسب تسطيح مانند يك خط مستقيم درآمده است .\r\nب ازى تا ق‌ف به اقسام متساوى ده درجه تقسيم شده است كه مقدار قوسهاى طول بلاد و طول نقاط تمام سطح كره ارض را حائز است يعنى طول بلاد و ديگر نقاط كره ارض بدانها تقدير مىشود .\r\nح طول بلاد و نقاط از قف كه صد و هشتاد درجه يعنى نصف دور است تجاوز نكرده است .\r\nد از سر هر ده درجه يك دائره نصف النهار كشيده است كه از دو طرف به دو قطب شمال و جنوب مى گذرند و بر گرداگرد كره ترسيم مى شوند ، يعنى چون دو صورت تصوير نقشه به هيئت كره مستدير درآيد ، هر يك از دو نيمه دائره نصف النهار با ديگرى يك دائره نصف النهار كامل را تشكيل مى دهند .\r\nه تمام نقاطى در سطح نيم كره از قطب تا قطب ، كه در تحت يك نصف دائره نصف النهار رازى تا قف واقع شده اند ، در طول متحدند .\r\nو از خط استواء تا قطب را از دو طرف به 90 قسم متساوى قسمت كرده است\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nكه مقدار قوسهاى عرض بلاد دو عرض نقاط تمام سطح كره ارض را حائز است يعنى عرض بلاد و ديگر نقاط كره ارض بدانها تقدير مىشود .\r\nر عرض بلاد و نقاط از صه كه نود درجه يعنى ربع دور است تجاوز نكرده است كه ازى تا صه است .\r\nح تمام بلاد و نقاطى كه در سطح تمام كره ارض يعنى گرداگرد آن ازاى تا صه كه در تحت يك دائره كاملا موازى عظيمه خط استواء است كه از دوائر صغار خواهد بود واقع شده اند در عرض متحدند .\r\nط از دو طرف خط استواء ، دو مدار به نقطه چينى نشان داده است كه شمالى مدار راس سرطان ، و جنوبى مدار راس جدى است و فاصله هر يك تا خط استواء به مقدار ميل كلى است ، چه اين كه خط استواى ارضى در سطح دائره معدل النهار است و دوائر صغار عرضى همه در سطح دوائر صغار يوميه اند كه از جمله اينها اعنى دوائر صغار عرضى و يومى ، مدار راس سرطان و مدار راس جدى است . به بيانى كه در درس چهارم و بيستم گفته آمد .\r\nى عرض بلد آن مقدار قوسى از دائره نصف النهار است كه بين دائره صغيره عرضيه و خط استواء واقع مىشود خواه در شمال خط استواء ، و خواه در جهت جنوب آن ، بدان نحو كه در آخر درس 26 گفته آمد .\r\nبا طول بلد آن مقدار قوسى از خط استواء است كه بين دائره نصف النهار مبدأ طول و دائره نصف النهار بلد مفروض واقع مىشود ، خواه در جهت مشرق آن و خواه در جهت مغرب آن كه در درس چهلم گفته آمد .\r\nآنچه كه در بيان نقشه ارضى بر كره مصنوعه گفته ايم ، وزان و عديل آن را بر نقشه ها ى جغرافيايى مسطح اطلسها اعمال بفرماييد كه از آشنايى به صورت هر يك ، صورت ديگرى نيز شناخته مىشود .\r\nاين درس را مطابق آنچه كه خوانده ايم در همين حد خاتمه مى دهيم ، و مسائل بسيار ديگر در پيرامون عرض و طول جغرافيائى و بيان نقشه ارضى در پيش است كه به تدريج گفته آيد .\r\n\r\n","description":"","footnote":"","page_name":" 174 ","page_number":174},
  {"content":"\r\n . \r\n","description":"","footnote":"","page_name":" 175 ","page_number":175},
  {"content":"\r\n\r\n\r\nتتمه :\r\nجدول حروف جمل و برخى از مطالب را چنان كه اشارتى شده است از التفهيم بيرونى آورده ايم ، در پايان اين درس دانسته ايم كه عبارت بيرونى را براى آگاهى بيشتر و آشنائى بهتر به سبك سخنش و رسم الخط قدماء در پيرامون حروف جمل ، از كتاب ياد شده وى حكايت كنيم :\r\n« شمارها به حرف تازى چگونه نويسند ؟ : اين مواضعتى است و اتفاق ميان گروهى . و بتوانستندى كردن كه بر حروف معجم كردندى آنك ا ، ب ، ت ، ث ، است كه عدد او نه آحاد را و نه عشرات را و نه صد و يكى هزار بايشان بسنده باشد ازيراك بيست و هشت است . و لكن اين مردمان ترتيب عدد به حروف جمل كردند ، ازيراك اين ترتيب آشكاره تر بود ميان اهل كتاب پيش از عرب ، و از اين است : ابجد هوز ( الخ ) ، و حصت هر يكى از اين حروفها از شمار بدين جدول در است : ( جدول ياد شده و رسم شده ) .\r\nهيچ خلاف كردند اندر آن ؟ غرض اندر اين حرفها اختصار است و سبكى نبشتن عددها اندر جداول شمار نجوم . و به ميان منجمان هيچ خلاف نيست اندر آن . و لكن گروهى خلاف كردند . از جمله آن مردمان كه نه از اين صناعت بودند و سعفص را صعفض نهادند ، و قرشت را قرست ، و مانند اين از جهت حديثهاى لغت يا مذهبها كردند . و آن چون لغو و هوس بود ، و گرنه آنستى كه آن مردمان كه اين به كار دارند اتفاق بر اين كردند خلاف آن مخالفان روا داشتيمى و لكن از عادت بيرون آمدن ناپسنده بود .\r\nچگونه تركيب بايد كردن ؟ اگر عدد از مرتبه هاى بسيار بود چون آحاد و عشرات و مئين ، نخست بزرگتر بايد نبشتن چون صدگان كه نخست بايد نبشتن ، آنگاه دهگان ، آنگاه يگان . و نموده آن صد و پانزده چنين قيه بايد نبشتن ، و زبر خطى بايد كشيدن تا او را از ميان سخنان پديد آرد و دلالت كند كه شمار است نه سخن . و اگر عدد صد و پنج باشد چنين قه ب‌ايد نبشتن . و اگر چهل و دو باشد چنين مب بايد نبشتن . و اگر هزار دو بود غب بايد نبشتن . و اگر دو هزار باشد بغ بايد نبشتن ، زيرا كه چون خرد بر بزرگ مقدم شود او را از غب جدا كند و دليل باشد كه\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nاز بهر مرادى كرده باشد .\r\nو عادت نبشتن اين حرفها چنان رفت كه جيم را دنبال ببرند تا حال را نماند زيراك حاجت به خاك ششصد است كم آيد زيرا كه شمارهاى نجوم بر سيصد و شصت رود . و يا را از پس كشند تا اگر نقطه نون نزديك او باشد بى را نماند تا ميان ايشان فرق بود . و كاف را چفته كنند تا لام را نماند . و نون را بزرگتر از راى و زاى دارند و نقطه زده ، و بن نون خميده تا ميان ايشان فرق بود ، زيراك راى را نقط بزنند و زاى را نقط زنند . و ميان سين و شين فرق نقط است . و چون نون يا بى به آحاد مركب شود نقطه نون ميان ايشان فرق كند ، و آنگاه احتياط كنند تا يا را نيز نقط زنند . و اگر صفر بايد نبشتن به جاى فارغ از عدد زبر دائره صفر خطى مماس بايد كشيد تا فرق بود ميان او و ميان هى . فاما بميان رقمهاى هندوان اين خط زبر صفر نبايد كشيدن كه آنجا هى نيست » . ( التفهيم ط 1 ص 54 52 )\r\nدر بيان بعضى از عبارات بيرونى گوئيم : قوله « : و لكن اين مردمان ترتيب عدد به حروف جمل كردند » پس بنابر قول بيرونى ، حرف جمل ، فقط بر دائره ابجدى اطلاق مىشود .\r\nقوله « : و لكن گروهى خلاف كردند » . . . خلاف اين گروه دخلى و ضررى به مواضعت و اتفاق ارباب هيات در تدوين ازياج و كتب فن ندارد . آنان را در رشته ه اى علوم ارثماطيقى مواضعت و اتفاق ديگر است ، و نظير كارشان در شعب اعداد حروف دوائر بسيار است كه ربطى به اين فن ندارد ، چنان كه عالم نامدار و محمود بن محمد دهدار متخلص به عيانى كه از اعيان علماى اماميه قرن دهم هجرى است ، در جواهر الاسرار و خلاصه آن ، دوائر عديده اى در اعداد خاص و هر يك را براى امرى مخصوص ، و بسيارى را منصوص به روايتى ماثور ذكر كرده است . و به خصوص علماى مغاربه را در فنون ارثماطيقى و اعداد حروف دوائر شرح و بسطى به تمام است و دستى بسزا دارند . عالم نبيل محمد باقر بن محمد حسين بن محمد باقر يزدى در كفاية الالباب فى شرح عيون الحساب ، پس از شرح طريق معمول حروف\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nجمل ابجدى گويد : و عند المغاربة على ترتيب ابجد هوز حطى كلمن صعفض قرست ثخذ ظلش ، فالصاد المهملة عندهم ستون ، و الضاد المعجمة تسعون ، و السين المهملة ثلاثمائة ، و الظاء المعجمة ثمانمائة ، و الغين المعجمة تسعمائة و الشين المعجمة الف . ( نقل از تعليقه مرحوم همائى بر التفهيم ) و لكن چنان كه گفته ايم عمل مغاربه و ديگر علماى حروف ديگر است و مواضعت و اتفاق ارباب هيات ديگر .\r\nقوله « : و يا را از پس كشند » . . . يعنى بدين صورت و مراد از بى حرف ب است . در ديوان اين كمترين در ترجمه حديث وصى عليه السلام به عبدالله بن عباس كه « : يا عبدالله لو كتبت معانى الفاتحة لا وقرت سبعين بعيرا » و نيز در ترجمه حديث آن حضرت « لو شئت لاوقرت لكم ثمانين بعيرا من علوم النقطة التى تحت الباء » ( من كتاب الميزان للشيخ عبدالوهاب بن احمد الشعرانى زنبيل فرهاد ميرزا ص 174 ط 1 ) آمده است كه :\r\n ندارد فاتحه حد و نهايت \r\n چه قرآن اندر او باشد بغايت \r\n كه تفسير ار كنم نقطه بى را \r\n لقد او قرت سبعين بعيرا \r\nيعنى اگر در كتابت يا را از پس نكشند ، هر گاه نقطه نون با او قرين بود ، يا به با شبيه شود و اشتباه روى آرد .\r\nقوله « : و كاف را چفته كنند » يعنى كاف مفرد را مسطح به شكل كاف كوفى نويسنده بدين صورت : ك ، تال را نماند .\r\nقوله « : و بن نون خميده » . . . بدين صورت : .\r\nقوله « : زبر دائره صفر خطى مماس » . . . يعنى صورت صفر چنين است : ، ولى در ازياج و تقاويم و دفاتر متاخران علامت صفر به صورت دو ضمه معكوس روى يكديگر قرار گرفته نوشته مىشود بدين هيئت ها و گاهى از صورت دو ضمه نيز خارج است بدين هيئت ها نوشته مىشود كه در درس پانزدهم گفته آمد .\r\nقوله « : تا فرق بود ميان هى » هى يعنى ه ، چون بى يعنى ب . و چون در ارقام هندى هى نيست خط زبر بر دائره صفر لازم نبود . ارقام هندى علائم « 4 ، 3 ، 2 ، 1 ،\r\n\r\n","description":"","footnote":"","page_name":" 178 ","page_number":178},
  {"content":"\r\n\r\n8 ، 7 ، 6 ، 5 » 9 ، اند كه در كتب تاريخ واضح آن را دانشمندان هندى دانسته اند ، لذا ارقام مذكور را بدانها نسبت مى دهند مثل دائره هندى كه بحث آن در پيش است . و چون اين ارقام از دوائر حروف نيستند ، هر گاه به جاى فارغ از عدد صفر بگذارند نياز به خط زبر آن نيست زيرا كه در ارقام ياد شده حرف هى نيست تا بدان اشتباه شود .\r\n\r\nتذكره :\r\nدر درس پانزدهم گفته آمد كه از ها تا يا كه دوازده رقم است ، علامت بر جها قرار داده اند كه از برج حمل شروع مىشود و به برج حوت خاتمه مى يابد به تفصيلى كه دانسته شده است . پس پاره اى از حروف اباجد را در غير ارقام عددى اعنى بروج دوازده گانه نيز به كار برند . از اين روى بيرونى در دنباله گفتار ياد شده اش گفته است :\r\n« اين حرفها بجز در شمار به كار برند يا نى ؟ از اين حروف برجها را علامت كنند . و اين علامتها هم از شمار ستده است همچنانك بدين جدول اند » .\r\nو اين جدول همانست كه در درس مذكور دانسته شده است .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\n\r\nدرس 45 : تمرين در طول جغرافيائى بلاد\r\nاز اين درس به عنوان تمرين و مزيد استبصار ، عباراتى از كتب و رسائل دانشمندان هيوى و ارباب فن در تعريف طول بلد نقل مى كنيم :\r\n1 گزيده تحقيق و تحرير دروس گذشته در تعريف طول بلد اين است كه : طول بلد اقصر قوسى از دائره استواء است كه محدود ميان نقطه تقاطع فوقانى آن با نصف دائره نصف النهار مكان مفروض ، و نقطه تقاطع فوقانى آن با نصف دائره نصف النهار مبدأ طول است ، و هيچگاه از نصف دور نمى گذرد .\r\nو فذالكه مباحث گذشته با مزيد استبصار در طول بلد اين كه : دانايان مغرب زمين يعنى يونانيان و كسانى كه بلادشان مغربى آبادى روى زمين است ، مبدأ طول بلاد را از غايت نقطه غربى از جزيره فر  Lile de fer ) )  كه يكى از جزائر ششگانه خالدات ( كانارى  Canaries )  است كه در مغرب آفريقا در اقيانوس اطلس نزديك ساحل به فاصله ده درجه يا دوازده درجه واقع اند ، گرفته اند . و بعد از آن كه جزائر ياد شده در آب فرو رفته اند ، مبدأ طول را از ساحل بحر مذكور گرفته اند ، و در هر دو صورت طول بلاد بر يك نسق ، موافق حركت به توالى بروج خواهد بود .\r\nو دانشمندان مشرق زمين چون هند و چين و تركستان ، مبدأ طول را از منتهاى عمارت شرقى از گنگ دژ ( دژ گنگ ) گرفته اند كه طول بلاد نيز بر يك نسق ولى به خلاف حركت توالى بروج خواهد بود .\r\nو در اين زمان هر صاحب رصد ، مرصد خود را مبدأ طول قرار مىدهد . و هر جا\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nرا كه مبدأ طول قرار داده اند ، تا نصف دور شرقى آن را و هكذا تا نصف دور غربى آن را منظور و محسوب مى دارند كه در نتيجه طول بلاد بر يك نسق نخواهد بود ، بلكه بلادى كه در جانب غرب مبدأ طول واقع اند و طول آنها را طول مثبت مى نامند به خلاف توالى بروج ، و بلادى كه در جانب شرق مبدأ طول واقع اند و طول آنها را طول منفى مى نامند به توالى بروج خواهند بود . و اكثر خريطه ها يعنى اطلس ه ا و صحيفه نقشه هاى ارضى و جغرافيائى ، مبدأ طول را گرينويچ گرفته اند . و طول بلد در نزد اينان نيز ، چنان كه در نظر دانايان باخترى و دانشمندان خاورى ، از صد و هشتاد درجه نمى گذرد .\r\n2 فاضل مراغى در آغاز مرآة البلدان ، فصلى در تحقيق معنى عرض جغرافيائى چنين گويد :\r\n« بر سطح افق چهار نقطه اصلى واقع است كه معروف اند به جهات اربع ، و آنها از اين قرار است : شمال ، جنوب ، مشرق ، مغرب ، اما شمال نقطه ايست كه به سمت قطب شمال باشد . و قطب شمال در نزديك ذنب دب اصغر كه آن را بنات النعش نامند واقع است ، و جنوب مقابل است با شمال ، و مشرق و مغرب معروف است .\r\nو ما بين چهار جهت مذكوره ، چهار نقطه ديگر فرض شده : اول شمال شرقى ، و آن واقع است ما بين نقطه شمال و نقطه مشرق ، دوم شمال غربى كه واقع است ما بين شمال و مغرب ، سيم جنوب شرقى و آن واقع است ما بين جنوب و مشرق ، چهارم جنوب غربى و آن واقع است ما بين جنوب و مغرب .\r\nو قاعده يافتن جهات اصلى اين است كه در روز بواسطه آفتاب معلوم كنند از اين قرار كه : اگر ساعت غروب كوك حاضر داشته باشيم ، مغرب آنست كه بر سر دسته غروب آفتاب آنجا واقع باشد ، و مشرق آن سمت است كه بر سر دسته طلوع آفتاب آنجا باشد . و اگر ساعت ظه‌ر كوكى حاضر باشد ، در شش ساعتى سحر تخمينا آفتاب به سمت مشرق است ، و در شش ساعتى ظهر به سمت مغرب ، و در آفاق ايران حوالى ظهر به سمت جنوب است . و چون شخص طورى بايستد كه طرف\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nراستش به سمت مشرق باشد ، نقطه شمالى در برابر روى اوست ، و مغرب در طرف يسار ، و جنوب در وراء . اما در شب اگر هوا صاف باشد بواسطه كوكب جدى معلوم كنند كه بر طرف ذنب بنات النعش است و قطب شمال در نزديكى اوست .\r\nدائره استواء كه مرور كرده است بر مركز زمين و قائم است بر خط و اصل ما بين دو قطب شمال و جنوب ، و به اين دائره كره زمين به دو جزو متساوى قسمت مىشود ، آن جزو كه به سمت شمال افتاده نصف شمالى و كره زمين است ، و آن نصف ديگر نصف جنوبى . و بقاع خط استواء احر مواضع زمين است از آن جهت كه اشعه آفتاب بطور قيام در آن جا فرود آيد .\r\nو چون دائره استواء را از اطراف ممتد نماييم ، فلك را به دائره اى قطع نمايد كه آن را معدل النهار گويند .\r\nدائره نصف النهار آنست كه مرور نمايد بر قطبين زمين و بر نقطه سمت الراس : و اين قائم باشد بر دائره استواء .\r\nو كره زمين را بر دو جزو قسمت كند كه يك جزو را نصف شرقى ، و جزو ديگر را نصف غربى مى نامند .\r\nچون اين مقدمات معلوم شد در باب تعيين مواضع بلاد گوييم : اهم مطالب جغرافى معرفت بعد هر موضع است از دائره استواء . و تا كنون عادت بر اين جارى نشده است كه چنين بعد را به حسب ف‌رسنگ و ميل معلوم كنند ، بلكه به حسب درجات و دقائق استعلام نمايند . پس محيط دائره استواء ، و هكذا دائره نصف النهار را بر سيصد و شصت جزو متساوى قسمت نموده اند ، و هر جزو را درجه گويند ، و درجه را بر شصت دقيقه قسمت كنند . و از اين قرار بايد گفت كه بعد فلان موضع از دائره استواء فلان عدد درجه ، و فلان عدد دقيقه است ، ليكن اغلب به اين عبارت گويند كه عرض فلان محل فلان عدد درجه ، و فلان عدد دقيقه است . و وجه تغيير اصطلاح اين است كه در زمان قديم از معموره زمين چيزى معلوم نبود جز قطعه اى كه وسعت آن در جهت آن در جهت مشرق مغرب زيادتى داشت بر\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nبعدى كه از جهت شمال جنوب داشت ، و چون در تقدير وسعت سطوح اقل دو بعد آن را عرض گويند و اكثر را طول پس عرض قدر معلوم از صفحه زمين در جهت شمال جنوب بود ، و طولش در جهت مشرق مغرب ، و متاخرين تبعيت نموده اصطلاح متقدمين را تغيير ندادند ، و با وجود آن كه حالا نمى توان گفت كه سطح زمين در كدام جهت اطول است و در كدام جهت اقصر ، و بنابر اصطلاح قوم بايد بعد زمين را در جهت شمال جنوب عرض خواند ، و در جهت مشرق مغرب طول .\r\nو به دائره استواء ، عرض بر دو جزء منقسم شود يكى را عرض شمالى گوئيم ، و ديگرى را عرض جنوبى . و هر كدام از اين دو نوع عرض از استواء ممتد مىشود تا به يكى از دو قطب ، و از صفر درجه مى رسد به نود درجه .\r\nو حال اگر بگوييم كه عرض فلان بلد فلان قدر درجه و دقيقه است ، مثلا عرض طهران سى و پنج درجه و چهل دقيقه شمالى است ، نمى توان محل حقيقى آن را بر صفحه زمين درست بدست آورد چون كه نمى دانيم در كدام منطقه واقع است از محيط دائره كه به عرض سى و پنج درجه و چهل دقيقه شمالى فرض نمائيم ، پس لازم شد كه مواضع بلاد را نيز نسبت دهند به دائره عظيمه ديگر كه قائم باشد بر دائره استواء . و اختيار نمودند يكى از دوائر بيشمار نصف النهار را كه كره زمين را در جهت شمال جنوب قطع مىكند و چنين دائره را نصف النهار اصلى ، و نصف النهار اول ، و مبدء گويند . و به چنين دائره نسبت مى دهند مواضع بلاد مختلفه را . مثلا گوييم : طهران ، فلان قدر درجه ، سمت مشرق يا سمت مغرب نصف النهار اصلى واقع شده است ، حال مشخص نموديم كه طهران در سى و پنج درجه و چهل دقيقه عرض شمالى واقع است ، پس اگر علاوه بر آن بگوييم كه مثلا چهل و هشت درجه به سمت مشرق نصف النهار اصلى واقع است ، موضع حقيقى آن خوب بر صفحه زمين معلوم مىشود .\r\nدائره نصف النهار اصلى ، طول را بر دو جزء منقسم كند : يكى را طول شرقى گوييم ، و ديگر را طول غربى . و عوض آن كه بگوييم طهران فلان قدر درجه ، به سمت مشرق يا به سمت مغرب نصف النهار اول واقع است ، چنين گوييم كه :\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nفلان درجه ، طول شرقى يا غربى اوست . و هر كدام از دو طول شرقى يا غربى ، ابتداء از نصف النهار اصلى تا صد و هشتاد درجه ممتد مىشود .\r\nو چون وسعت و طول جميع دوائر نصف النهار متساوى است ، و از هيچ بابت اختلافى ندارد ، سببى موجود نيست كه در اختيار نصف النهار اصلى ، بعضى از آنها را بر بعضى ديگر ترجيح دهيم ، لهذا طوايف مختلفه در خصوص اختيار نصف النهار اصلى اتفاق ننموده اند . مثلا در زمان قديم چون منتهاى آبادى در جهت مغرب جزائر خالدات را م‌ى دانسته اند جزيره ( فر ) را كه غربى آنها است مبدء طول گرفتند ، و اين مبدء را هنوز در ايران و ممالك آلمانى معمول دارند . و اما در فرانسه به فرمان لوئى سيزدهم در سال هزار و چهل و چهار هجرى ، مبدء را از پاريس گرفتند از دائره نصف النهار كه به رصد خانه آنجا گذرد . و حال اين مبدء در اكثر ممالك معمول است ، و ما نيز در اين كتاب مستطاب هر جا طولى ذكر كنيم ، مبدء را همين دائره نصف النهار پاريس گرفته ايم » .\r\nاين بود آنچه كه نقل آن را از مرآة البلدان خواسته ايم . اينكه به بيان برخى از عبارات او مى پردازيم :\r\nقوله « : در نزديك ذنب » . . . مقصود ستاره جدى است كه در اين زمان از قطب حقيقى شمالى معدل النهار قريب يكدرجه و چهارده دقيقه ( 1 14 ) دور است . لذا در هر يكدوره حركت اولى يعنى در مدت 24 ساعت يكدوره كامل گرد قطب ياد شده دور مى زند . و به حركت خاصه خود در روزگارى با قطب مذكور منطبق مىشود . درس 35 دروس معرفت وقت و قبله در اين موضوع است ، و اميد است كه در اين دروس نيز نوبت بحث آن فرا رسد .\r\nدر برخى از نوشته ها ستاره جدى به نام قازوق آمده است . در تركى ستاره را يلدوز گويند ، ولى ستاره قطبى را كه جدى است قازوق نامند .\r\nقوله « : و قاعده يافتن جهات اصلى اين است » . . . در درس شانزدهم اشاراتى رفت كه خورشيد هر گاه به او حمل رسد ، شب و روز با هم برابر باشند ، و بحث تفصيلى آن در پيش است . پس در اول فروردين هم شب يعنى از غروب آفتاب تا\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nطلوع آن 12 ساعت است ، و هم روز يعنى از طلوع آفتاب تا غروب آن 21 ساعت . در گذشته ايران رسم اين بود كه جعبه ساعت را غروب كوك مى كردند ، و هنوز هم در بعضى از خطه هاى ايران بر همين رسم ديرين باقى اند . پس بنابر ساعت غروب كودك هر گاه در اول فروردين دو عقربه ساعت شمار و دقيقه شمار جعبه ساعت به سر دسته يعنى اول 12 برسند هنگام فرو شدن خورشيد از دائره افق است كه اول شب است ، و پس از آن چون دوباره به سر دسته برسند هنگام بر آمدن خورشيد از دائره افق است كه اول روز است ، اين مبدء و معيار ساعت غروب كوك است . و در اول ميزان هم كه شمس به نقطه اعتدال مى رسد ، باز شب و روز باهم برابر مى شوند ، و به رسيدن هر دو عقربه ياد شده به همان وزان اول شب يا اول روز خواهد بود . در درس 25 شب و روز شرعى و هيوى و عرفى گفته آمد . و چون شمس در غير هر يك از نقطه اعتدال بود ، در درس 25 شب و روز شرعى و هيوى و عرفى گفته آمد . و چون شمس در غير هر يك از نقطه اعتدال بود ، در آفاق شمالى كه در شش برج شمالى يعنى از حمل تا آخر سنبله بوده باشد و بعبارت اخرى ميل شمس نيز شمالى بوده باشد روزها دراز و شبها كوتاهند كه آن بيش از 12 ساعت ، و اين كم از آنست ، و در شش برج ديگر كه ميل شمس جنوبى است بالعكس . قوله سبحانه « :  يُولِجُ اللَّيْلَ فِي النَّهارِ وَ يُولِجُ النَّهارَ فِي اللَّيْلِ  » ( الحديد 7 ) ولوج ، دخول است كه مقابل خروج است . قوله تعالى « :  يَعْلَمُ ما يَلِجُ فِي الْأَرْضِ وَ ما يَخْرُجُ مِنْها »  ( الحديد 5 ) . وايلاج ، ادخال است . يعنى شب را داخل در روز مىكند ، بدين معنى كه پاره اى از زمان و اجزاى شب را بر روز مى افزايد كه روز دراز مىشود ، و روز را داخل در شب مىكند كه پاره اى از زمان و اجزاى روز را بر شب مى افزايد و شب دراز مىشود ، اين قسم نسبت به معظم آفاق مسكونه است . اما در آفاقى كه ذات ظل دائرند كه مدار يومى شمس نسبت بدانها ابدى الظهور مى گردد ، چنان كه در درس 34 ، و چند درس پيش و پس آن روشن شده است ، تمام شب را در روز داخل مىكند يعنى بر آن افزوده مى گرداند ، و در آفاقى كه مدار يومى شمس ابدى الخفاء مى گردد بالعكس ، و كريمه نام برده مر هر دو قسم را شامل است .\r\nامين الاسلام طبرسى در تفسير شريف مجمع البيان در بيان كريمه\r\n\r\n","description":"","footnote":"","page_name":" 185 ","page_number":185},
  {"content":"\r\n\r\n27 آل عمران كه بمفاد كريمه مذكور سوره حديد است فرمايد :\r\n« ان معناه ينقص من الليل فيجعل ذلك النقصان زيادة فى النهار ، و ينقص من النهار فيجعل ذلك النقصان زيادة فى الليل على قدر طول النهار و قصره ، عن ابن عباس و الحسن و مجاهد و عامة المفسرين » .\r\nاين تعبير شيوا و رساى مجمع ناظر به همان قسم اول است كه به نسبت معظم آفاق معموره است ، فتبصر .\r\nغرض اين كه در غير از دو روز ياد شده كه شب و روز باهم برابرند ، به سبب درازى و كوتاهى شب و روز ، گاهى فرا رسيدن شب پيش از رسيدن عقربتين به دسته ساعت غروب كوك خواهد بود ، و گاه‌ى بعد از آن ، و همچنين فرا رسيدن روز ، و وجه آن دانسته شده است . اما اگر ساعت ظهر كوك بوده باشد ، همواره به رسيدن مركز شمس به نصف دائره فوقانى نصف النهار اعنى فوق الارض ، عقربتين بر سر دسته مى رسند ، و بعد از 12 ساعت ديگر به نصف ديگر دائره نصف النهار كه زير افق است باز به سر دسته مى رسند . و پيوسته بر همين منوال اند چه اين كه از نصف فوقانى دائره نصف النهار تا نصف تحتانى آن ، چه شرقى و چه غربى نصف دور است كه 180 درجه است و مساوى با 12 ساعت است و دور فلكى به حركت اولى 24 ساعت است ، و اين وضعى پايدار و استوار است و فقط تفاوت اندكى ميان ظهر حقيقى و ظهر وسطى پيش مى آيد كه بحث آن در پيش است . لذا ارباب هيئت در مراصد نجومى ، و شب و روز حقيقى دائره نصف النهار را ملاك اعمال رصدى مى گيرند . اين همه مباحثى است كه بايد به تدريج و تفصيل در درسهاى بعد عنوان شود .\r\nناگفته نماند كه جهت يا بى به نحو مذكور در مرآة البلدان تقريبى است و تحقيقى آن به طرق گوناگون گفته آيد .\r\nقوله « : دائره استواء كه مرور كرده است » . . . خط و اصل ميان دو قطب شمال و جنوب همان خط محور عالم جسمانى يعنى محور معدل النهار ، و محور حركت اولى است كه در درس چهارم گفته آمد . و در درس نخستين دانسته ايم كه در\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nميان دوائر متوازيه در سطح كره ، فقط يك دائره عظيمه است كه مركز كره در سطح اوست ، و باقى دوائر صغارند كه از مركز كره بر كنارند . و همه آن دوائره قائم بر خط محور كرده اند كه محور همه است ، و در ميان آنها فقط منطقه عظيمه است كه قائم بر خط محور در نقطه مركز كره است .\r\nقوله « : و چون دائره استواء را از اطراف ممتد نماييم » . . . مقصود اين است كه به حسب و هم و فرض ، دائره استواء را به وضع و هيئت طبيعى آن برگرداگرد كره ارض امتداد دهيم يعنى آن را توسعه دهيم و بزرگ گردانيم و بالا ببريم تا چرخ را يعنى همه عالم كره جسمانى را در سطح خود به دو نيمه كند ، در اين صورت آن را دائره معدل النهار گوييم ، كه دائره معدل النهار همان دائره استواء است ، آن زمينى و اين آسمانى ، و هر دو در سطح يكديگر ، و در قطبين و محور مشارك هم ، كه قطبين استواى ارضى محاذى قطبين استواى سماوى است و محور آن پاره اى از محور اين . بگفته نغز ميرفندرسكى :\r\n چرخ با اين اختران نغز و خوش و زيباستى \r\n صورتى در زير دارد آنچه دربالاستى \r\n صورت زيرين اگر با نردبان معرفت \r\n بر رود بالا همان با اصل خود يكتاستى \r\nقوله « : و بقاع خط استواء احر مواضع زمين است » . . . و لكن شيخ رئيس در قانون ( ص 8 ط رحلى چاپ سنگى ) فرموده است :\r\n« فقد صح عندنا انه اذا كان فى الموضوع الموازى لمعدل النهار عمارة ، و لم يعرض من الاسباب الارضية امر مضاد اعنى من الجبال و البحار ، فيجب أن يكون سكانها أقرب الاصناف من الاعتدال الحقيقى ، و أن الظن الذى يقع أن هناك خروجا عن الاعتدال بسبب قرب الشمس ظن فاسد » . . .\r\nتفصيل اين مطلب را در مبحث اقاليم سبعه دروس آينده عنوان مى كنيم . و شايسته اين بود كه به جاى « الموازى » المحاذى بگويد . و دور نيست كه تحريف از كاتب بوده باشد ، يا موازى به معنى لغوى آن . و به همين وزانست كلام او در شفاء ( ج 1 چاپ سنگى ص 444 ) . راقم را در تكمله منهاج البراعة ، در شرح خطبه 232 نهج البلاغه كه كلام حضرت وصى عليه السلام در اختلاف مردمان به حسب\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nخلق و خلق است ، مطالبى است كه شايد در اين مقام به كار آيد . ( ج 1 ص 66 46 )\r\nقوله « : دائره نصف النهار آنست » . . . در اين تعريف ناظر به نصف فوقانى دائره نصف النهار است كه محل حاجت است ، زيرا كه در دانستن طول بلد به همين نصف اكتفا مىشود . چنان كه در دانستن نصف قوس نهار شمس يا كوكب ديگر كه مقدار نيم روز آنست ، به همين نصف فوقانى دائره نصف النهار كفايت است ، لذا آن را دائره نيمروز و نيز دائره نيمروزان مى نامند .\r\nقوله « : و تا كنون عادت بر اين جارى » . . . سخنى سخت استوار است ، و تا كنون نيز بر همين شيوه پسنديده پايدار است . آرى اگر بخواهيم به حسب فرسنگ و ميل هم معلوم كنيم دروس آينده در انتظار است . و فرسخ و ميل را نيز در تعيين حدود مسائل رياضى و هيوى اعتبار است ، و عبارات علما بفرسخ و ميل بسيار است . مثلا شيخ اجل ابوالفضائل علامه بهائى در شرح دعاى 43 صحيفه سجاديه كه دعاى امام سجاد عليه السلام هنگام نظر به هلال است ( دعاؤه اذا نظر الى الهلال ) فرمايد :\r\n« كل بلد غربى بعد عن الشرقى بالف ميل يتاخر غروبه عن غروب الشرقى بساعة واحدة » .\r\nباميد اين كه هنگام بحث استدلالى آن فرا رسد .\r\nقوله « : وسعت آن در جهت مشرق مغرب زيادتى داشت » . . . كلمه مشرق مغرب ، و نيز كلمه شمال و جنوب ، كه چند بار تكرار شده اند هر يك مانند بعلبك مركب به تركيب مزجى اند بدون تخلل واو عاطفه .\r\nقوله « : و چون در تقدير وسعت سطوح اقل دو بعد آن را عرض گويند » . . . قيد سطوح ، نيك مناسب افتاده است چه اين كه در درس چهاردهم دانسته ايم كه دائره عظيمه منطقة البروج به دوازده برج تقسيم مىشود كه طول هر برج سى درجه است و عرض آن صد و هشتاد درجه . و همچنين در مباحث عرض و طول بلد دانسته ايم ك ه چه بسا عرض و طول باهم برابر باشند ، و چه بسا كه عرض به مراتب بيش از طول بود . و به همين مثابت است طول و عرض كوكب چنان كه در درسهاى پيشين\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nروشن شده است . و نيز مىشود كه عرض اقليم رؤيت ، اطول از طول آن باشد . و همچنين افق حادث كوكبى با طول آن ( زيج بهادرى ص 632 ) . و نيز عرض حادث هندسى شايد اطول از طول باشد كه در اشكال لو لح نرسا ، از مقاله دهم اصول اقليدس عنوان شده است . و نكته 826 هزار و يك نكته در اين امور است . غرض اين كه در تقدير سطوح ، عرض اقل از طول است ، نه اين كه هر عرض اقل از طول است .\r\n\r\n","description":"","footnote":"","page_name":" 189 ","page_number":189},
  {"content":"\r\n\r\n\r\nدرس 46 : مطالبى در طول جغرافيائى بلاد بعنوان تمرين و مزيد استبصار\r\nاين درس دنباله درس پيش در نقل عبارت كتب فن ، به عنوان تمرين و مزيد استبصار است :\r\n3 خواجه طوسى در باب هيجدهم زبدة الهية فرمايد :\r\n« زمين گرد است و آب به اكثر سطح او محيط است و عمارت بر كمتر از يك ربع است از سطح او ، و آن ربع را ربع مسكون خوانند ، و چون مركز زمين مركز عالم است پس سطح دائره معدل النهار بر سطح محيط زمين ، دائره اى احداث كند از دوائر عظيمى ، آن دوائره را خط استواء خوانند .\r\nو چون دائره عظيمه اى از دوائر ميول فرض كنند سطح آن دائره هم بر زمين دائره اى احداث كند كه قطع خط استواء كند بر زواياى قائمه ، به اين دو دائره زمين به چهار ربع مساوى [ منقسم شود 
  ] دو شمالى و دو جنوبى ، طول هر ربعى به قدر نصف دائره عظمى و عرضش به قدر ربعى از دائره عظمى . و از اين چهار [ ، يك 
  ] ربع شمالى ربع مسكونست كه طولش از خط استواء به قدر نصف دور باشد ( كذا و لكن صواب اين است كه گفته شود : كه طولش به قدر نصف دور باشد ظ ) و عرضش از خط استواء تا نقطه اى كه محاذى قطب معدل النهار بود ، و آن ربع دور بود . و هر چند اين ربع را ربع مسكون مى خوانند اما تمامى اين ربع معمور نيست بل بعضى از آن در ج انب شمال از فرظ سرما ممكن نيست كه حيوان تواند بود و آن موضع اينست كه عرض آن مواضع يعنى بعدش ( كذا ، و الصواب : و آن موضعيست كه عرض آن يعنى بعدش ) از خط استواء از دائره عظيمه زيادت از\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nتمام ميل كلى بود ، و آن شصت و شش درجه و كسرى باشد . پس آن مقدار از زمين از ربع مسكون كه عمارت بر وى ممكن است نصف دور باشد و آن صد و هشتاد درجه باشد ، و عرضش از خط استواء شصت و شش درجه و كسرى . و اين مقدار نيز همه معموره نباشد ، چه درياها در اين ميانه بسيار است ، و رودها و بيابانها و شورستانها و كوهها و بيشه ها كه بسبب آن عمارت ممكن نيست . و به غير اين بقاع در جانب جنوب از خط استواء تا غايت هشت درجه اندك عمارتى مى يابند ، اما از كمى آن را در حساب نمى آرند ، و دريا به اكثر معمور محيط است كه آن را درياى محيط مى خوانند ، و از همه جوانب گرد معموره درآمده است الا در جانب جنوب مغرب و شمال مشرق به دريا نرسيده اند و به طريق استدلال حدس كرده اند ، و آنجا هم دريا باشد . و اكثر مواضع خط استواء در دريا است ، و در ميان دريا هم جزائر معمور و غير معمور بسيار است . و در ميان عمارت هم درياها هست كه به محيط پيوسته نيست ، و شرح و تفصيل آن از كتب ممالك و مسالك معلوم شود ، چه جز به مشاهده يا اخبار از مشاهده احاطت به آن حاصل نگردد ، و آن را به علم هيات تعلقى نيست .\r\nو مبدء عمارت در طول ، منجمان از جانب مغرب گرفته اند تا بعد شهرها از آن مبدء در جهت توالى بروج باشد . و بعضى مهندسان از جانب مشرق گرفته اند تا بعد در جهت حركت اولى باشد . و مبدء عمارت از جانب مشرق موضعى است كه آن را دژ گنگ مى خوانند ، و از جانب مغرب جزيره ها كه وقتى معموره بوده است و اكنون خرابست ، و آن را جزائر خالدات خوانند ، و از آنجا تا ساحل درياى مغرب ده درجه است ، و بعضى مبدء عمارت از جزاير خالدات گرفته اند ، و بعضى از ساحل درياى مغرب .\r\nو ببايد دانس‌ت كه طول بقعه ها عبارت است از قوسى كه ميان مبدء عمارت باشد و ميان دائره نصف النهار آن بقعه كه معروض باشد ( كذا كه مفروض باشد ظ ) و از دائره معدل النهار .\r\nو عرض بقعه عبارت از قوسى بود كه ميان معدل النهار بود و سمت الراس آن بقعه\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nاز دائره نصف النهار آن بقعه ، و آن مساوى ارتفاع قطب معدل النهار بود در آن بقعه » . ( ص 56 54 ط 1 )\r\nاين بود عبارت محقق طوسى كه از زبده وى به عنوان مزيد بصيرت نقل كرده ايم . زبده ياد شده سى باب در فن هيئت است كه با رساله كائنات الجو محمد طالش ، و رساله صفيحه شيخ بهائى در اسطرلاب ، در يك مجلد در سنه 1322 هق در تهران چاپ سنگى شده است . عبارت مذكور خواجه را از روى آن نقل كرده ايم . ما هنوز نسخه مخطوط از زبده بدست نياورده ايم ، و مطبوع آن در دست داناى فن تصحيح نشده است ، لذا بدان صحيفه گرامى بسى تصحيف روى آورده است .\r\nبحمدالله تعالى ، دوستان عزيز من با اين كه تازه چهل و پنج درس از علم شريف هيئت را فرا گرفته اند ، اكنون در حدى اند كه عبارت زبده را به خوبى فهم مى كنند ، خداى سبحان را بر اين موهبت شاكريم . و مع ذلك براى زيادتى استبصار در پيرامون كلمات خواجه برخى دانستنيها را مى نگاريم :\r\nقوله « : زمين گرد است » . . . اجماع دانشمندان هيوى از قديم تا اليوم ، بر كروى بودن و يا شبه كروى بودن ارض است ، و مسائل هيوى مبتنى بر اساس كره بودن آنست . و بر سر زبان و قلم آنان كره ارض است . و براهين رياضى و تجربى بسيار بر كروى بودن آن اقامه فرموده اند . پاره اى از آن براهين متفكران در خلق آسمانها و زمين را با ذكر ماخذ آنها در درس شانزدهم دروس معرفة الوقت و القبله آورده ايم ، و در اين دروس نيز به تفصيل بازگو مى كنيم . اكنون در موضوع كرويت ارض به بيان رشيق علامه بهائى در حديقه هلاليه كه رساله اى وجيز و عزيز در شرح دعاى چهل و سوم صحيفه سجاديه است كه از دعاهاى آنحضرت است چون به ماه نو ( هلال ) مى نگريست ، اكتفا مى كنيم ، آن جناب در پيرامون برخى از مسائل هلال فرمايد :\r\n« تحقق امثال هذه المسائل المبنيه على تخالف الافاق فى تقدم طلوع الاهلة و تاخرها ظاهر بناء على ما ثبت من كروية الارض . و الذين انكروا كرويتها فقد انكروا تحققها ،\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nو لم نطلع لهم على شبهة فى ذلك فضلا عن دليل . و الدلائل الاتية المد كورة فى المجسطى و غيره شاهدة بكرويتها ، و ان كانت شهادة الدليل اللمى المذكور فى الطبيعى مجروحة .\r\nو قديتوهم أن القول بكرويتها خلاف ما عليه اهل الشرع . و ربما استند ببعض الايات الكريمة كقوله تعالى :  الَّذِي جَعَلَ لَكُمُ الْأَرْضَ فِراشاً  ( البقرة 23 ) ، و قوله سبحانه :  أَ لَمْ نَجْعَلِ الْأَرْضَ مِهاداً  ( النبأ 6 ) ، و قوله جل شانه :  وَ إِلَى الْأَرْضِ كَيْفَ سُطِحَتْ  ( الغاشية 20 ) ، و امثال ذلك ، و لادلالة فى شيى ء منها على ما ينافى الكروية .\r\nقال فى الكشاف عند تفسير الاية الاولى : فان قلت : هل فيه دليل على ان الارض مسطحة و ليست بكرية ؟ قلت : ليس فيه الا ان الناس يفترشونها كما يفعلون بالمفارش ، و سواء كانت على شكل السطح او شكل الكره فالافتراش غير مستنكر و لا مدفوع ، لعظم حجمها و اتساع جرمها و تباعد اطرافها ، و اذا كان متسهلا فى الجبل و هو وتد من أوتاد الارض فهو فى الارض ذات الطول و العرض اسهل . انتهى كلامه .\r\nو قال فى التفسير الكبير : من الناس من يزعم أن الشرط فى كون الارض فراشا أن لا تكون كرة ، فاستدل بهذه الايه على أن الارض ليست كرة ، و هذا بعيد جدا لان الكرة اذا عظمت جدا كان قطعة منها كالسطح . انتهى .\r\nو كيف يتوهم متوهم أن القول بكروية الارض خلاف ما عليه اهل الشرع و قد ذهب اليه كثير من علماء الاسلام ؟ و ممن قال به صريحا من فقهائنا رضوان الله عليهم العلامة آية الله و ولده فخر المحققين قدس سرهما .\r\nقال العلامة فى التذكرة : ان الارض كرة فجاز ان يرى الهلال فى بلد و لا يظهر فى آخر لان حدبه الارض مانعة لرؤيته ، و قد رصد ذلك اهل المعرفة ، و شوهد بالعيان خفاء بعض الكواكب الغربية لمن جد فى السير نحو المشرق و بالعكس . انتهى كلامه و زيد اكرامه .\r\nو قال فخر المحققين فى الايضاح : الاقرب أن الارض كرية لان الكواكب تطلع فى المساكن الشرقيه قبل طلوعها فى المساكن الغربيه ، و كذا فى الغروب . فكل بلد غربى بعد عن الشرقى بالف ميل يتاخر غروبه عن غروب الشرقى بساعة واحدة . و انما عرفنا\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nذلك بارصاد الكسوفات القمرية حيث ابتدأت فى ساعات أقل من ساعات بلدنا فى المساكن الغربية ، و اكثر من ساعات بلدنا فى المساكن الشرقيه ، و فعرفنا أن غروب الشمس فى المساكن الشرقية قبل غروبها فى بلدنا ، و غروبها فى المساكن الغربية بعد غروبها فى بلدنا ، و لو كانت الارض مسطحة لكان الطلوع و الغروب فى جميع المواضع فى وقت واحد . و لان السائر على خط من خطوط نصف النهار على الجانب الشمالى يزداد عليه ارتفاع القطب الشمالى و انخفاض الجنوبى و بالعكس . انتهى كلامه رفع الله مقامه . و هو خلاصة ما ذكره صاحب المجسطى و غيره فى هذا الباب » .\r\nملاحظه مى فرماييد كه اين بزرگان ، در اين فن چه گونه سخن سخت استوار دارند ؟ ! و كلام كامل علامه حلى و فرزندش كه از فقهاى بزرگ اسلام اند ، در كرويت زمين و رؤيت هلال به اختلاف آفاق تا چه پايه متين و رصين است ؟ ! حال اگر كسى كه خبره در فن نيست ، در كرويت ارض اظهار دغدغه و وسوسه بنمايد ، قول او مقبول نيست . چنان كه اهل هيچ فن به سخن نا اهل اعتبار نمى دهد . مثلا اگر غير نحوى در رفع فاعل ، و غير متكلم در مساله وجوب لطف بر خداوند ، مخالفت كنند ، خلاف آنان قادح امر ثابت و محقق در نزد نحوى و متكلم نيست . مرحوم صاحب حدائق را در كتاب صوم ( ص 166 ط سنگى ) راجع به كرويت ارض و رؤيت هلال و برخى ديگر از مسائل هيوى ، كل‌ماتى شگفت است كه در بعد عنوان مىشود .\r\nقوله « : و آن را ربع مسكون گويند » . . . و آنچه كه در اين ربع مسكون نيست چون دخيل در معموره بودن آنست بدين نظر همه را ربع مسكون گفته اند . كلمات اين بزرگان در ربع مسكون ارض بدين سبب است كه هنوز قاره آمريكاى شمالى و جنوبى كشف نشده بود . و از عبارات بسيارى از آنها پيداست كه از استراليا نيز خبر نداشته اند ، بلكه از آفريقاى جنوبى هم بى خبر بودند . جناب خواجه طوسى در آغاز فصل اول باب سوم تذكره درباره سه ربع ديگر كره ارض فرمايد « : و الباقية غامره فى البحار غير مسكونة ، و اما عامرة غير معلومة الاحوال » . و علامه خفرى در شرح آن گويد : فاذا يحتمل أن يكون فى تلك الارباع عمارات و خلق كثير\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nلم يحصل الينا خبرهم لما بيننا و بينهم من الجبال الشاهفة و البحار المغرفة .\r\nو ملا عبدالعلى بيرجندى در شرح آن گويد : و ذكر صاحب عجائب المخلوقات ان ذا القرنين لما استولى على الاقاليم ارسل اربعين سفينة مشحونة باصحاب التجارب والابطال ليطلعوا على عجائب البحار فذهبوا مدة مديدة حتى لاقوا سفينة فيها قوم لايفهم كلامهم فحاربوا فقتل اصحاب ذى القرنين بعضا و اسروا بعضا و انكحوا جوارى حتى توالدوا فأخبروا اولادهم الذين تعلمون لغتهم عن حالهم انهم كانوا اقواما ، لهم ملك استوى على البلاد واراد الاطلاع على عجائب البحار فأرسلهم لذلك ، والله ا علم بحقيقة احوال الممالك .\r\nدر لغت نامه دهخدا در كلمه « آمريك » چنين آمده است :\r\n« آمريك نام يكى از پنج قاره يا قطعات زمين ميان اقيانوس اطلس و اقيانوس ساكن . اين قطعه را در سال 897 هجرى قمرى يكى از اهالى ژن موسوم به كريستف كلمب كشف كرد . از مائه دويم و سيم هجرى اهالى نروژ تا گروآنلند رسيده و شايد سواحل شرقى آمريكاى شمالى را نورديده بودند ، ليكن اين امر عقيم ماند تا اين كه كريستف كلمب ، و پس از او كاشفين ديگر مانند آمريك وسپوس ، و ژاك كارتيه  jacques Cartier  و كابو و ماژلان و شامپلن وعده ديگر با رنج و تعب بسيار به كشف تمام اين قاره نائل شدند » . . .\r\nتا اين كه گويد :\r\n« آمريك وسپوس ، نام دريانوردى از مردم فلورانس ( 917 854 هجرى قمرى ) چهار بار پس از آنكه كلمب آمريكا را كشف كرد بدان قاره سفر كرده و از اين رو آن سرزمين به نام او موسوم شده است » .\r\nو در واژه « كارتيه » گويد « : ژاك كارتيه ، ملاح فرانسوى متولد در « سنت مالو » بسال 1534 . وى از طرف فرانسواى اول ، براى اكتشاف به شمال اقيانوس اطلس فرستاده شد ، و ارض جديد و كانادا را كه سواحل آن به سال 1497 توسط « كابو » كشف شده بود يافت . و از اين ممالك ديدن كرد و به نام پادشاه فرانسه حق مالكيت آن را بدست آورد . ( 155 71491 )\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nبيوگرافى كريستف كلمب ايتاليايى ، و شامپلن ( شامپوليون فرانسوى ) هر يك در واژه مربوط به خودش در لغت نامه ياد شده آمده است رجوع بفرمائيد . و در ترجمان ماژلان  Magellan ) )  از لاروس نقل به ترجمه كرده است كه « : ماژلان دريانو رد پرتقالى است ( 1521 1470 م ) كه در سال 1520 تنگه ماژلان را كشف كرد . وى نخستين كسى بود كه سفر دور دنيا را پيش گرفت ولى در فيليپين كشته شد » و نيز در بيان تنگه ماژلان گويد « : ماژلان تنگه ايست در جنوب آمريكاى جنوبى ( شيلى ) و شمال « ترودفو » كه به نام كاشف آن ماژلان نامگذارى شده است .\r\nقوله « : و چون دائره عظيمه اى از دوائر ميول فرض كنند » . . . دائره ميل را در درس دهم شناخته ايم و تعريف آن را به خوبى دانسته ايم . حال گوييم : هر گاه دائره ميلى را از سطح فلك به روى زمين آوريم ، با دائره استواى ارضى بر زواياى قائمه تقاطع مىكند . و در درس بيستم بدست آورده ايم كه دائره استواء ، كره ارض را به دو نصف متساوى شمالى و جنوبى قسمت مىكند ، پس كره زمين به يك دائره عظيمه ميل و خط استواء به چهار ربع متساوى قسمت مىشود . از دروس گذشته معلوم شده است كه خط استواء واحد شخصى است ، بخلاف دائره ميل كه آن را افراد غير متناهى است چه اين كه از هر نقطه زمين يا فلك أعنى سطح جسم كل عالم جسمانى چنان كه در دروس گذشته ، مكرر بدان اشارت شده است مى توان دائره ميل ى گذارند كه با معدل النهار يا خط استواء بر زواياى قائمه تقاطع كند . بنابراين ، كره ارض با فرض تقاطع هر دائره ميل با خط استواء ، به چهار ربع متساوى تقسيم مىشود . و لكن به نحو اطلاق از تقاطع هر دائره ميل با خط استواء يك ربع ارض يك ربع مسكون شمالى نخواهد بود ، بلكه براى حصول اين امر بايد دائره ميل را مشخص كرد ، و عبارت را بدين نحو تعبير نمود كه :\r\nهر گاه دائره ميلى از دو طرف منتهاى عمارت شرقى و غربى معموره ارض بگذرد ، از چهار ربعى كه بر سطح ارض از تقاطع اين دائره ميل با خط استواء\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nحاصل مىشود يك ربع شمالى آن ربع مسكون است .\r\nاز بيانى كه تقديم داشته ايم ، دانسته مىشود كه عبارت مذكور زبده در تاديه اين مطلب ناتمام است ، زيرا كه به نحو اطلاق گفته است « : و چون دائره عظيمه اى از دوائر ميول فرض كنند الى قوله : و از اين چهار ، ربع شمالى ربع مسكونست » . . . و دانسته شد كه اين اطلاق ناتمام است .\r\nلذا گمانم درباره عبارت زبده اين شده است كه شايد جمله اى از آن از قلم كاتب ساقط شده است ، و اصل آن چنين بوده است :\r\n« و چون دائره عظيمه اى از دوائر ميول فرض كنند كه از دو طرف منتهاى عمارت شرقى و غربى معموره ارض بگذارد ، سطح آن دائره هم بر زمين دائره اى احداث كند كه الخ » .\r\nپس از آن براى تصحيح عبارت زبده به تذكره صاحب زبده رجوع كرده ايم ، و ديده اي م كه عبارت تذكره نيز مانند زبده است بدين صورت :\r\n« والدائرة العظيمة التى على سطح الارض الكائنة فى سطح معدل النهار يسمى خط الاستواء . و اذا توهمت عظيمه اخرى تمر بقطبيها انقسمت الارض بهما ارباعا ، احد الشماليين هو الربع المسكون » ( فصل اول باب سوم تذكره در هيئت ارض )\r\nو سپس ديده ايم كه ملا عبدالعلى بيرجندى شارح تذكره همين اعتراض ما را دارد ، و عبارتش اين است :\r\n« و اعلم ان كل عظيمة تمر بقطب خط الاستواء ينقسم الارض به و به خط الاستواء أرباعا ، لكن احد الارباع لا يكون الربع المسكون الا اذا مرت العظيمه الماره بقطب خط الاستواء بمبدء العمارة ، فعلى هذا كان على المصنف ان يعينها كذلك » .\r\nعلامه حسن بن محمد نيشابورى معروف به نظام مؤلف تفسير غرائب القرآن ، تذكره را ، شرحى به صورت تعليقات كرده است ، و آن را توضيح التذكره ناميده است تاريخ تاليف آن 711 است ، آن جناب در اين مقام متعرض اعتراض مذكور نشده است . و علامه خفرى عبارت تذكره را كه فرمود :\r\n« . . . احد الشماليين هوالربع المسكون » بدين نحو شرح كرده است « : اى الربع الذى\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nعلم وقوع المسكون فيه » .\r\nخفرى حرف تعريف در « الربع المسكون » را براى عهد ذهنى گرفته است . بنابراين بايد عهد ذهنى را قرينه گرفت براى تعيين دائره ميلى كه از تقاطع آن با خط استواء ، زمين به چهار ربع قسمت مىشود و يك ربع آن ربع شمالى مسكون است ، لاجرم چنين دائره ميلى همانست كه از دو طرف منتهاى عمارت شرقى و غربى معموره ارض مى گذرد .\r\nمرحوم حاجى متاله سبزوارى در آغاز اسرار الحكم مى فرمايد :\r\n« تا مشكلى مى رسد تبادر به رد و انكار نكنيد كه مطالب عاليه را فهميدن هنر است نه رد و انكار » . . . .\r\nكلام جناب حاجى را شانى به سزا است . و بدين نمط در دفتر دل ديوان راقم آمده است نه رد انكار »\r\nكلام جناب حاجى را شانى به سزا است . و بدين نمط در دفتر دل ديوان راقم آمده است كه :\r\n بر آن مى باش تا يا بى سخن را \r\n به آرامى گشا درج دهن را \r\n هنر در فهم حرف بخردان است \r\n نه تعجيل سخن در رد آن است \r\nغرض اين است كه هر چند از عبارت خفرى بنابر توجيه راقم ، رفع اعتراض مذكور مىشود ، و لكن سخن در اين است كه ما مى خواهيم از اين عمل ربع مسكون را به حسب طول و عرض تحديد كنيم و معرفى نماييم ، و حال اين كه توجيه ياد شده مبنى بر اين است كه نخست بايد ربع مسكون شناخته بوده باشد ، و اين مستلزم دور است . كيف كان در تحديد و تعريف ربع مسكونى بح‌ثى از قبة الارض ، و دائره نصف النهار قبة الارض ، و دائره افق قبه الارض در كتب فن معنون است كه به تفصيل و وضوح در درس بعد گفته آيد .\r\nقوله « : . . . طولش از خط استواء به قدر نصف دور باشد ، و عرضش از خط استواء تا نقطه اى كه محاذى قطب معدل النهار بود » در بادى نظر گمان مى رود كه مبدء طول و عرض بلد ، هر دو خط استواء است . و لكن مراد اين است كه طول ربع مسكون قوسى از خط استواء است كه ميان دو نصف النهار آغاز و انجام ربع مسكونست ، و آن به قدر نصف دور است ، زيرا كه قوس طول بلاد را بايد به درجات\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nدائره خط استواء تقدير كرد كه دائره عظيمه است ، و اضلاع مثلثات كروى در محاسبات رياضى بايد از قسى دوائر عظيمه باشند .\r\nقوله « : و آن شصت و شش درجه و كسرى باشد » . . . در بسيارى از كتب فن تعبير شده است كه غايت آبادانى بحسب عرض « سو » درجه است كه « سو » به حروف جمل ابجدى 66 است .\r\n\r\nتذنيب :\r\nسخنى راجع به تطامن دو جانب قطب زمين در پيش است كه زمين كره تام نيست بلكه شبيه به كره و شلغمى شكل است . در درس شانزدهم دروس معرفت وقت و قبله برخى از مطالب و مباحث در اين موضوع آورده ايم ، تا در اين دروس نوبت آن فرا رسد .\r\nمرحوم فزونى استرابادى در كتاب شريف و ممتع بحيره ( بحيرة التاريخ ) كه بحر درر لطائف است آورده است كه :\r\n« روزى اردشير بابكان با ندماء در صحبت بود ، در اثناى صحبت از ندماء پرسيد كه طول و عرض زمين چند فرسخ است ، و آبادانى او چند فرسخ باشد ، و رنگ او چگونه است ، و آيين او بر چه مثال است ؟ مجموع گفتند كه طول و عرض زمين هزار و شصت و نه ميل است و هر ميلى سه فرهنگ است ، و از او ربعى آبادان و باقى ويران و هفت قطعه است و هر قطعه را كشورى اعتبار كرده اند ، و زمين سپاه رنگ است ، و شكلش بيضى است » ( ص 495 ط 1 چاپ سنگى )\r\nاردشير بابكان ، مؤسس سلسله پادشاهان ساسانى است و در اوائل قرن سوم ميلادى چهارده سال و چند ماه پادشاهى كرد و عهد اردشير معروف از اوست . در آن روزگار زمين را بيضى شكل مى دانستند ، و امروز شلغمى شكل ، و ديگران كروى . و برخى از مطالب در اين موضوع گفته آيد .\r\n\r\n","description":"","footnote":"","page_name":" 199 ","page_number":199},
  {"content":"\r\n\r\n\r\nدرس 47 : قبة الارض ( قبة اژين ، وسط الارض )\r\nدرس پيش در تحديد ربع مسكون سخن گفته است . در اثناى بحث از قبة الارض و دائره نصف النهار و دائره افق آن اشارتى رفته است . اين درس را در بيان قبه الارض و تحديد ربع مسكون به توضيح بيشتر مى پردازيم .\r\nچغمينى در آغاز باب نخستين مقالت دومين رساله « : الملخص فى الهية » گويد : ( چغمين از قراى خوارزم است ، محمد بن محمود چغمينى مؤلف ملخص است . بر آن چند شرح نوشته اند ، از آن جمله شرح قاضى زاده رومى است كه از كتب درسى دوره دوم اين رشته در حوزه هاى علمى ما متداول بوده است و بر آن تعليقات بسيار نوشته اند . و همين چغمينى مؤلف قانونچه در طب است كه اولين كتاب درسى اين فن در مدارس علمى ما بوده است . و محمد اكبر عرف محمد ارزانى شرحى بسيار مرغوب به فارسى به نام مفرح قلوب بر آن نوشته است . قانونچه در ازاى قانون شيخ رئيس نام گذارى شده است ، چنان كه قاآنى به احترام از گلستان سعدى كه در ديباچه آن گفته است « : دفتر از گفته هاى پريشان بشويم و من بعد پريشان نگويم » منشئات خود را پريشان خوانده است . و ديگرى مهمل گلستان به ملستان نوشته است . و شايد مرادش همان مل مستعمل باشد كه فراوان خورند مستانا . و ديگرى در ازاى گلستان ، نوشته هايش را خارستان خوانده است . و جامى بهارستان نوشته است كه به گلستان نظر دارد . ملا حاجى باباى قزوينى در ازاى كشكول استادش شيخ بهائى ، مجموعه خود را مشكول مهمل كشكول ناميده است . و اين كمترين را مجموعه اى به نام كشيكل ، مصغر كشكول است . )\r\n\r\n","description":"","footnote":"","page_name":" 200 ","page_number":200},
  {"content":"\r\n\r\n« الارض كرية الشكل ، و يفرض عليها ثلاث دوائر : احديها فى سطح معدل النهار و هى خط الاستواء ، و الثانية فى سطح افق الاستواء . و الثالثه فى سطح دائره نصف النهار ، فى منتصف المعمورة به خط الاستواء . فالاولى تقطع الارض بنصفين : جنوبى و شمالى . والثانية تنصف كلا من نصفيها ، فيصير ارباعا . والمعمور منها أحد الربعين الشماليين على ما يرى فيه من الجبال و الصحارى و المروج و البحار و نحوها من المواضع الخربة ، وسائر الارباع خراب . والدائرة الثالثة تقطع المعمور بنصفين : غربى و شرقى . و نقطة التقاطع بين الاولى و الثالثة تسمى قبة الارض . و عرض المعمور سو درجة ، و ابتداؤه من خط الاستواء ، الا أن بطليموس بعد ما صنف المجسطى زعم أنه وجد وراء خط الاستواء فى اطراف الزنج والحبشة عمارة الى بعد يؤله فيكون عرض العمارة على زعمه هذا فب كه و طول العمارة قف ، واعتبر ابتدائه من المغرب الا أن بعضهم ياخذه من ساحل البحر المحيط الغربى ، و بعضهم من جزائر و اغلة فى هذا البحر بعدها عن ساحله ى » .\r\nترجمه : زمين به شكل كره است . و بر آن سه دائره عظيمه فرض مىشود كه يكى در سطح معدل النهار به نام خط استواء است ، و دومى در سطح افق استواء ، و سومى در سطح دائره نصف النهار به نحوى كه دومى افق نقطه اى از خط استواء كه در منتصف معموره واقع است بوده باشد و سومى نصف النهار همان نقطه . پس دائره نخستين زمين را به دو نيمه شمالى و جنوبى مى برد ، و دومين هر يك از آن دو نيمه را به دو نيمه مىكند . پس زمين بدين دو دائره به چهار بخش مىشود كه هر بخشى ربع آنست : دو ربع جنوبى و دو ربع شمالى . و آبادانى از اين چهار ربع ، يكى از دو ربع شمالى است كه با همه آنچه از كوهها و بيابانها و چراگاه ها و درياها و مانند آنها چون بيشه ها در آنست ، مشهور به ربع مسكون است . و باقى ارباع يعنى سه ربع ديگر آباد نيست . و دائره سوم ربع مسكون را به دو نيمه غربى و شرقى مى برد ، و نقطه تقاطع دائره نخستين با سومين را كه در جهت عمارت ، يعنى در جهت فوقانى ارض است قبه زمين مند و عرض آبادى 66 درجه است و مبدأ عرض خط استواء است ، مگر اين كه بطليموس بعد از تصنيف مجسطى ، در كتاب ديگرش به نام جغرافيا بر اين زعم بوده است كه وراى خط استواء در اطراف زنگبار و حبشه آبادانى تا در عرض 16 25 يافته است . پس\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nمجموع عرض آبادى به زعم وى 82 25 است . و طول آبادى 180 درجه است . و ابتداى آن از مغرب است ، جز اين كه بعضى از ساحل اقيانوس غربى گرفته اند ، و برخى ديگر از جزائر خالدات كه اينكه در دريا فرو رفته اند ، و بعد آنها تا ساحل ده درجه است .\r\n\r\nبيان :\r\nآن كه گفته است « : والثانية فى سطح افق الاستواء ، و الثالثة فى سطح دائره نصف النهار » در درس شانزدهم كه در شناسائى دائره افق بود ، دانسته ايم كه دائره عظيمه افق مانند دائره معدل النهار مجموع عالم جسمانى را كه به منزلت يك كره جسمانى در اين فن است به دو نيمه برابر بخش كند ، جز اين كه افق به دو نيمه زبرين و زيرين ، و معدل به دو نيمه شمالى و جنوبى . و به همين روش در درس بيست و يكم در معرفت دائره نصف النهار شناخته ايم كه اين دائره نيز مجموع عالم جسمانى را به دو نيمه برابر خاورى و باخترى بخش مىكند . حال مى گوييم : چنان كه دائره نخستين يعنى خط استواء بر روى زمين در سطح معدل النهار است ، دائره دوم بر روى زمين در سطح عظيمه افق قبة الارض است ، و سومين بر روى زمين در سطح دائره نصف النهار قبة الارض است .\r\n\r\nتبصره :\r\nعبارت زبده ياد شده در درس قبل چنين بود « : و چون دائره عظيمه اى از دوائر ميول فرض كنند » . . . افق قبة الارض در سطح همين دائره ميل است ، چنان كه خط استواء در سطح معدل . و دائره نصف النهار قبة الارض نيز يكى از دوائر ميل است چنان كه هر دائره نصف النهار چنين است ، زيرا كه در تعريف ميل و دائر نصف النهار گفته ايم كه هر يك از دو قطب معدل مى گذرد و با معدل بر زواياى قائمه تقاطع مىكند ، و چون بر سطح زمين فرود آيند از دو قطب ارض كه محاذى دو قطب معدل اند مى گذرند و با خط استواء بر زواياى قائمه تقاطع مى كنند . و هر گاه ميل به اطلاق گفته شود مراد ميل اول است . ميل اول و دوم در درس 10 و 11 و 12 دانسته شده است . در عبارت چغمينى كه دائره ميل يعنى همان دائره افق استوائى و دائره نصف النهار را نسبت به منتصف معموره عنوان كرده است ، لاجرم آن دائره ميل و دائره نصف النهار كه خود دائره ميل ديگر است ، مشخص اند و ربع مسكون بدا نها اعنى به دائره ميل نخستين و دائره استواء\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nمحدود مىشود ، به خلاف عبارت زبده در درس گذشته به تفصيلى كه گفته اند آمد .\r\nدر دروس پيش دانسته ايم كه ارتفاع سمت راس يعنى قطب ظاهر افق تا دائره افق از هر طرف ربع دور است ، پس از نقطه سمت الراس قبة الارض تا افق قبة الارض از هر جهت ربع دور خواهد بود ، و اگر چنانچه كسى در نقطه اى از خط استواء بوده باشد كه آن نقطه در محاذات نقطه تقاطع افق قبة الارض با معدل النهار واقع شود لاجرم دائره افق قبة الارض دائره نصف النهار او مىشود ، و دائره نصف النهار قبة الارض افق او خواهد بود . از اين بيان دانسته شده است كه هر يك از دائره نصف النهار هر نقطه كره ارض افقى از آفاق استوائى است ، و بالعكس . فتبصر .\r\nقبة الارض را وسط ارض نيز مى نامند و لكن شهرت با اول است . حال به تعريف قبة الارض و افق و دائره نصف نهار آن آگاهى حاصل شده است ، و ديگر عبارت چغمينى نياز به بيان ندارد كه همه را خوانده ايم ، جز اين كه به عنوان مزيد بصيرت عبارت مسعودى را از رساله وى به نام جهان دانش نقل مى كنيم ، و سپس اشارت به مطالبى مى نماييم ( محمد بن مسعود بن محمد مسعودى از علماى قرن پنجم است كه بسال 420 هوفات يافته است . در آغاز جهان دانش پس از تسميه و تحميد و تسليم گويد : اما بعد چنين مى گويد مؤلف اين كتاب محمد بن مسعود المسعودى سمرقندى كه چون از شرح تاليف كتاب الكفاية فى علم الهيئة فارغ شدم جماعتى از دوستان چنان صواب ديدند كه آن كتاب را ترجمه به پارسى سازم تا منفعت آن عام تر باشد ، و هر كسى قريحتى صافى و طبع راست دارد اگر چه لغت تازى نداند بدين كتاب انتفاع تواند گرفت ، بر صوابديد دوستان رفتم و كتاب را به پارسى ترجمه كردم و نامش جهان دانش نهادم و هر كس كه ذهنى حاذق دارد اگر چه اين علم دشوار است اما به قدر خود از اين كتاب انتفاع گيرد ، بر راى دوستان عزيمت مصمم كردم . و بناء كتاب بر دو مقالت نهاده شد نسخه خطى ) :\r\n« چون دائره عظيمى توهم كنيم كه بر دو قطب عالم ، و دو طرف عمارت يعنى\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nمشرق و مغرب بگذرد ، و سطح او عالم را قطع كند ، بر سطح زمين نيز دائره اى پديد آيد كه خط استواء را بر زواياى قائمه قطع كند . پس زمين بدين دو دائره به چهار قسم مساوى شود ، و دو قسم از آن جنوبى بود و دو قسم شمالى ، و عمارت زمين بر يك قسم است و آن ربعى باشد از زمين . و چون دائره ديگر توهم كنيم كه به چهار قطب اين هر دو دائره كه ياد كرديم برگذرد ، و سطح اين دائره سيم عالم را قطع كند ، بر بسيط زمين نيز دائره ديگر پديد آيد كه آن دو دائره اول را قطع كند بر زواياى قائمه . پس اين ربع كه معمور است از زمين به دو نيم شود يك نيمه شرقى و يك نيمه غربى ، و نقطه تقاطع را كه ميان اين دائره سيم و خط استواء بود قبه زمين خوانند زيرا كه او بر نيمه جاى عمارت است كه ابتداء عمارت در طول از يك نقطه تقاطع گيرند كه ميان خط استواء و دائره دوم است تا به ديگر نقطه تقاطع كه در مقابل وى است . و اين جمله كه ميان اين دو نقطه است صد و هشتاد جزؤ است ، و نيم دائره از معدل النهار مسامت اين مقدار بود . و اين دائره دوم افق قبه زمين است . و دائره سوم دائره نصف النهار قبه است . پس ميان قبه و ميان هر دو نقطه از دو نقطه تقاطع نود درجه بود .\r\nاما ابتداء عمارت در عرض قبه زمين گيرند تا به نقطه اى از دائره سيم به سوى شمال كه ياد كرديم از قبه تا آن نقطه نزديك بعضى شصت و سه درجه بود ، و نزديك بعضى شصت و شش درجه ، و قوسى از دائره نصف النهار قبه ، مسامت اين مقدار بود .\r\nو چون ميان اول عمارت و آخر عمارت او در طول مقدار نصف دائره بود پس هر گاه كه در اقصى عمارت مشرق روز به آخر رسد و آفتاب فرو شود ، در اقصى عمارت مغرب ، آن وقت آفتاب برآيد . و چون به اقصى عمارت مغرب آفتاب فرو شود آن زمان به اقصى عمارت مشرق آفتاب برآيد .\r\nو نيز چون ميان دو طرف عمارت نيم دائره بود لازم آيد كه قدمهاى ساكنان يك طرف عمارت بر سمت قدمهاى ساكنان طرف ديگر بود ، تا چون دو بخش بر خط استواء بر دو طرف عمارت بايستند ، دو طرف خطى كه از مركز عالم به دو طرف\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nعمارت پيوندد و به قدمهاى اين دو شخص رسد پس بر هر يكى رسد از ايشان ، تا اگر توهم كنيم كه زمين از ميان برخيزد و نيست گردد هر دو قدم اين يك شخص بر هر دو قدم آن ديگر شخص منطبق شود . اما چون اين دو شخص بر دو طرف عمارت نباشند و به جاى ديگر باشند ، اگر بعد ميان ايشان هر دو بيش از يك ربع دائره بود آن دو خط كه از مركز عالم بيرون آيند و هر يكى به قدم يكى از آن دو شخص پيوندد ، به نزديك مركز عالم به زاويه منفرجه محيط گردد . و اگر بعد ميان آن دو شخص كم از ربع دائره بود ، آن زاويه حاده بود . و اگر بعد ميان آن دو شخص همچند ربع دائره باشد آن زاويه كه پيش مركز عالم حادث شود قائمه باشد . و از اين لازم آيد كه چون دو شخص بر بسيط زمين به ايستند بعد ميان سرايشان بيش از آن بود كه ميان قدم ايشان . ليكن چون اين دو شخص بهم نزديك باشند و طول ايشان نيك بسيار نبود تفاوت را نيك در توان يافت . و از اين شكل آنچه گفتيم روشن شود » .\r\nاين بود عبارت مسعودى سمرقندى كه از ابتداى باب نخستين مقالت دومين جهان دانش وى آورده ايم ( ص 134 132 ط ايران 1315 هش ) .\r\nبه جهان دانش چاپ شده تحريف و سقط بسيار روى آورده است . و در اشراف اهل فن به طبع نرسيده است ، چنان كه بسيارى از كتب زمان خودمان را نيز به همين سرنوشت مى بينيم . ما عبارت وى را از نسخه اى مخطوط كه در تصرف داريم و تاريخ پايان كتابت آن پانزده رجب هزار و سى و هفت هجرى قمرى است نقل كرده ايم . اگر اين نسخه نمى بود مى بايستى آن را به تصحيح\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nقياسى درست و نقل كنيم . در مقدمه جهان دانش تاريخ تاليف آن را از سنه 643 تا 672 هنوشته اند ، و برخى تاريخ تاليف آن را 549 هجرى گفته است ، و لكن بايد صواب همان باشد كه گفته ايم .\r\nمسعودى را كتابى ديگر به نام « كفاية التعليم فى صناعة التنجيم » است كه هنوز به طبع نرسيده است . نسخه اى از آن نيز در تملك راقم است . و آن با دو خط كهن و نو نوشته شده است ، تاريخ ختم كتابت نو دوشنبه دوم شهر شوال 1236 ه است . در آغاز آن آمده است « : كفاية التعليم فى صناعة التنجيم ، و نام مصنف : خواجه امام اجل سيد العلماء ظهير الحق ابوالمحامد محمد بن مسعود محمد بن زكى الغزنوى » و نيز در آغاز جنس دوم آن چنين آمده است « : جنس دوم در علم احكام من كتاب خواجه اجل سيد العلماء ظهير الحق ابومحامد محمد بن مسعود بن زكى الغزنوى » . مسعودى ثمره بطليموس را نيز شرح كرده است و در آخر جنس اول كفاية التعليم گويد :\r\n« و هر كس كه خواهد تا احوال اين ستارگان بهتر از اين بداند بايد كه در كتاب يانع الثمره باز جويد و آن شرح ثمره بطليموس است كه ما كرده ايم » . . .\r\nو نيز نسخه اى به نام برهان الكفايه به قطع وزيرى مخطوط در تصرف راقم است كه يك صفحه از ابتداى آن را ندارد ، در نظر بدوى از جهت اسم و قلم گمان مى رود كه شايد از مؤلفات مسعودى باشد و لكن مؤلف آن على بن محمد شريف البكرى است .\r\nصاحب زيج بهادرى در بيان كتب معتمد احكام نجومى ، هر يك از كفاية التعليم و برهان الكفايه را نام برده است ( ص 662 ط هند ) در مفتتح كفاية التعليم در رؤس ثمانيه كه در كتب منطقى و عقلى چنان كه در آخر تهذيب منطق تفتازانى و حاشيه ملا عبدالله يزدى آمده است گويد :\r\n« هر مصنف كه كتاب تصنيف كند بايد كه در اول وى هشت مقدمه به كار دارد : اول آن كه بگويد براى كدام نوع علم مى كنم و از انواع علوم براى آن كه انواع علوم بسيار است و هر نوعى را راغب است و كارى . دوم آن كه نام آن كتاب چنان\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nنهد كه از كلى غرض بدان نام وقوف افتد ، براى آن كه معظم غرض از نام كتابهاست . سيم آن كه نام خود ياد كند تا بدانند كه اهل اين تصنيف بوده است . چهارم آن كه غرض بيان كند كه هر معلمى را در تعليم كتابى غرضى است . پنجم آن كه منفعت كتاب باز نمايد براى آن كه طالب را غرض منفعت است . ششم آن كه بگويد كه در كتاب سخن به چه طريق خواهد راند تا معلم زودتر به غرض رسد چون بدان طريق رود ، و نيز سخن هر علمى بر طريقى است . هفتم آن كه وقت خواننده كتاب پيدا كند تا معلم پس تر ، و پيش تر بخواند كه از غرض نماند . هشتم آن كه تمامى علم كتاب پيش خاطر آرد پس آن را قسمت نمايد تا اقسام وى متقابل افتد و متداخل نگردد » .\r\nاين بود سخن وى در رؤس ثمانيه . و مقصودش از هفتم اين است كه زمان تعليم آن را به حسب ترتيب دوره اى و كلاسيكى معلوم كند كه از كتب ابتدايى است و مبتدى را به كار آيد ، و يا از متوسطات است ، و يا براى دروس نهائى است كه منتهى را به كار آيد .\r\n\r\nبيان :\r\nقوله « : و از اين شكل آنچه گفتيم روشن شود » شكل مذكور ( ش 20 ) در جهان دانش بى حروف است ، و حروف را راقم براى سهولت تعليم اختيار كرده است . پس گوييم : ا ب ك ح كره ارض بر مركز ا و ح مبدأ عمارت شرقى . و ب مبدا عمارت غربى . و ك قبة الارض و هر يك ازه د ب ط ل ح ك رى قامت اشخاص . حال در تطبيق مطالب عبارت جهان دانش با شكل گوييم :\r\n\r\n","description":"","footnote":"","page_name":" 207 ","page_number":207},
  {"content":"\r\n\r\n\r\nدرس 48 : قبة الارض\r\nاين درس دنباله درس پيش است :\r\nقوله « : قدمهاى ساكنان يك طرف عمارت » . . . چون ه ح د ب .\r\nقوله « : اگر بعد ميان ايشان به زاويه منفرجه محيط گردد » چون زى ه ح و زاويه راه .\r\nقوله « : و اگر بعد ميان آن دو آن زاويه حاده بود مانند طل ه ح و زاويه ط اه\r\nقوله « : و اگر بعد ميان آن دو شخص همچند ربع قائمه باشد » همچند يعنى برابر آن بود . چون ه ح ح ك و قائمه ح اه .\r\nقوله « : و از اين لازم آيد ميان قدم ايشان » مثلا طل رى كه بعد ميان سر ايشان كه خط ط ر است بيش از بعد ميان قدم ايشان است چنان كه روشن است .\r\nموارد فوق را به عنوان مثال ذكر كرده ايم . پس بر اين قياس است طل با د ب كه زاويه ط ا د منفرج‌ه است . و همچنين رى با د ب كه زاويه را د حاده است . و يا هر يك از طل ح ك ر ى نسبت به يكديگر و زواياى ط ا ح ط ا ر ح ا ر كه حاده اند . وح ك با د ب و زاويه ح ا ب كه قائمه است . و هكذا .\r\nقوله « : و چون اول عمارت و آخر او در طول » . . . از اين گونه ظرائف كه مسعودى تا آخر كه گفته است « : و از اين شكل آنچه گفتيم روشن شود » نظائر\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nآنها در كتب مربوطه ، لطائفى مبتنى بر كروى بودن زمين آورده اند ، كه گفته آيد .\r\nمسعودى مسائل فوق را متفرع بر كروى بودن ارض ، در ربع معمور آن آورده است چنان كه ظاهر است . خواجه طوسى در آغاز فصل اول باب سوم تذكره مطلبى ديگر قريب بدان به نحو عمام دارد كه با مزج بعضى از عبارات شرح بيرجندى بدين صورت است :\r\n« قد تبين فى اول الكتاب أن الارض بجملتها مستديرة اراد بالمستديرة الكرة تجوزا و أن الواقف عليها وقوفا طبيعيا من جميع الجوانب رأسه الى مايلى المحيط اى السماء و هو الفوق ، و رجله الى مايلى المركز و هو التحت بحيث يصير طول الواقف مع قطر من اقطار الارض خطا واحدا ، و ان سطح الارض و هو محدبها مواز لمقعر الفلك المحيط به . و السائر على الارض يجب ان بصير سمت راسه فى كل وقت جزء آخر من الفلك » .\r\nيعنى : دانسته شده كه زمين كروى است ، و كسى كه در هر جاى زمين به نحو طبيعى ايستاده است سر او به سوى فلك محيط يعنى آسمان است كه زبر اوست ، و پاى او بسوى مركز كه زير اوست . چنان كه قامت واقف با قطرى از اقطار زمين يك خط خواهد بود . و سطح زمين كه محدب آنست موازى با مقعر فلك محيط مى باشد . و سمت الراس رونده بر زمين در هر وقت ، جزئى ديگر از فلك است ، يعنى سمت راس شخص سائر بر روى زمين ، در هر آن جزئى خاص است . و به عبارت ديگر حركت سائر بر روى زمين در هر لحظه سمت راس او نقطه اى خاص از فلك محيط خواهد بود .\r\nيكى از لطائف مبتنى بر كرويت ارض اين كه : يك روز بعينه براى شخصى مثلا پنجشنبه بوده باشد ، و براى ديگرى جمعه ، و براى سومى شنبه . به اين بيان كه هر گاه سير بر همه كره ارض در مدت يكدوره حركت اولى ميسر بوده باشد ، سه شخص را در نصف النهار يك روز مثلا پنجشنبه در يك نقطه بر محيط استواء يا بر يكى از مدارات يومى كه آن را طلوع و غروب بوده باشد در نظر بگيريم ، كه يكى از آن سه در نقطه اى بر محيط استواء مثلا بر جاى خود مقيم باشد ، و آن دو شخص ديگر ساير كه سير يكى به توالى بسوى مشرق بود ، و ديگرى به خلاف توالى به سوى مغرب . حال گوييم چون آفتاب به حركت اولى به دائره نصف النهار نقطه\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nمذكور فوق الارض برسد ، آن دو شخص سائر در همان نقطه نيز به يكديگر مى رسند و با شخص مقيم در آنجا باز اجتماع كنند . پس شخص مقيم گويد امروز جمعه است زيرا كه شمس از افق غروب كرده است كه شب جمعه را ادراك كرده است ، و سپس از افق او طلوع كرده است كه روز جمعه او است و به دائره نصف النهار او كه دائره نصف النهار همان نقطه مفروض است رسيده است . و آن ساير كه به حركت خلاف توالى با شمس حركت كرده است و به فرض مدت سير او نيز در يك بيست و چهار ساعت به مقدار يكدوره حركت اولى است كه با شمس در حركت است ، هنوز در همان روز پنجشنبه است زيرا كه براى او شب پيش نيامده است . اما آن كه به توالى حركت كرده است گويد امروز شنبه است زيرا كه اين سائر چون از نقطه مفروض بر محيط استواء مثلا ، چهل و پنج درجه به سوى مشرق دور شود ، شمس به سوى مغرب نيز به همان مقدار دور شود ، پس در اين هنگام شمس بر افق مغرب آن شخص بود و از سمت راس آن تا شمس نود درجه بود و شب او كه ليله جمعه است فرا رسيده است . و باز چون شخص چهل و پنج درجه ديگر سير كند شمس نيز به همان مقدار سير مى نمايد پس فاصله بين شمس تا نقطه مفروض بر محيط ، ربع دور بود چنان كه فاصله شخص تا همان نقطه ، لاجرم فاصله ميان شخص تا شمس نصف دور بود پس در اين حال شمس به دائره نصف النهار آن شخص سائر در تحت افق وى رسيده است ، پس سه ربع دور براى هر يك از شمس و شخص سائر مانده است كه تا به دائره نصف النهار نقطه مفروض در نزد مقيم برسند ، و چون شخص چهل و پنج درجه ديگر حركت كند شمس نيز به همان مقدار حركت كند كه فاصله ميان شمس و شخص نود درجه مىشود ، پس شمس به افق مشرق آن شخص بود كه اول روز جمعه او است ، و چون هر يك باز چهل و پنج درجه سير كنند آفتاب به دائره نصف النهار اين شخص سائر رسد كه نيمروز جمعه است ، و اينك هر يك از شمس و شخص از نقطه مفروض بر محيط كه محل اجتماع بود نصف دور آمده اند و تا بدان نقطه برسند بايد نصف دور ديگر را به پيمايند ، پس به همان منوال ياد شده چون شخص سائر\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nبدان نقطه مفروض محل اجتماع رسد كه يك دوره تمام او خواهد بود ، شمس نيز بدانجا رسد كه نيمروز شنبه شخص مذكور است .\r\nو نيز بر همين منوال يكى ديگر از لطائف مبتنى بر كرويت ارض اين كه عدد ايام يك سال شمسى نسبت به سه شخص مختلف شود . مدت سال شمسى به تقريب سيصد و شصت و پنج روز و ربعى است ، و به تحقيق بنابر محاس‌به زيج بهادرى كه در صفحه 38 مطبوع يعنى باب چهارم مقالت دوم آن تصريح كرده است ، 10 بعه 6 لثه 46 نيه 48 قه 5 عت 365 يوم مى باشد . و ممكن است كه به اضافت سه شخص ، درباره يكى 365 روز و ربعى باشد ، و در حق ديگرى 364 روز و ربعى ، و نسبت به سومى 366 روز و ربعى .\r\nفاضل قاضى زاده رومى در شرح اول باب اول مقاله دوم « الملخص فى الهيه » تاليف محمود بن محمد چغمينى ، در اين گونه لطائف مبتنى بر كروى بودن زمين گويد :\r\nالارض كرية الشكل ، و يبتنى عليها مسالة غربية و هى انه لو تيسر السير على جميع الارض و فرض تفرق ثلاثة اشخاص من موضع معين بأن سار أحدهم نحو المغرب و الاخر نحو المشرق و اقام الثالث حتى عاد اليه السائر الى المغرب من المشرق ، و السائر الى المشرق من المغرب فى وقت واحد لكان الايام التى عدها المغربى فى هذه الدورة أنقص من ايام المقيم بواحد ، و ايام المشرقى ازيد منها بذلك . و يتفرع عليها مسائل غربية يسال عنها كما يقال : هل يجوز أن يكون يوم بعينه جمعة عند شخص و خميسا عند آخر ، و سبتا عند ثالث ، و غير ذلك من هذا القبيل فيجاب بالجواز و يستغرب .\r\nبه عنوان مزيد بصيرت ، گفتار مسعودى را در اين مقام نقل مى كنيم : وى در آخر رساله جهان دانش گويد :\r\n« يك مساله غريب كه از فروغ اختلاف ايام است بياريم و كتاب را بدان ختم كنيم . و آن مساله اين است كه عدد ايام يك سال شمسى به اضافت به سه شخص تواند بود كه مختلف شود تا در حق يك شخص عدد آن سيصد و شصت و پنج روز و ربعى باشد ، و در حق\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nيك شخص سيصد و ش‌صت و چهار روز و ربعى ، و در حق يك شخص سيصد و شصت و شش روز و ربعى . و بيان اين سخن ها بدانست كه ما سه شخص فرض كنيم كه به يك موضع جمع شده باشند در يك وقت معين ، و فرض كنيم كه در نصف نهار آن روز آفتاب به اول حمل تحويل كرده بود و آن روز اول سال شمسى بود ، پس اتفاق افتد كه در نصف النهار آن روز در وقت آن كه آفتاب به حمل تحويل مىكند يك شخص از آن سه شخص بسوى مشرق رود ، و يك شخص بسوى مغرب ، و شخص سيم هم بر جاى خويش مى باشد ، و اين هر دو شخص كه برفته اند به يك بار رفته اند و راست بر خط مشرق و مغرب رفته باشند ، و هر روزى هر يكى چندان برود كه از دور زمين حصه وسط آفتاب باشد ، پس بر توالى روزها هر يكى بدين مقدار كه گفتيم برفتند ، و با هر يكى جريده و روزنامه باشد هر روزى كه نو گردد بر آن روزنامه نشان كنند تا تاريخ رفتن آن نزديك آن شخص سوم كه آن موضع معين نبشته باشد تا آن حساب مضبوط بود ، و چون زمين كره شكل است لابد آن كس كه به جانب مشرق رفته باشد از جانب مغرب بدان موضع كه از وى رفته باشد باز رسد ، و آن كس كه به جانب مغرب رفته باشد از سوى مشرق بدان موضع كه روى رفته باشد باز رسد ، و چون هر يكى هر روزى همچند آن ديگر مى رود و به يك بار از آن موضع رفته باشند و هيچ كس در راه هيچ روز به منزلى قرار نگرفته باشند ، شك نيست كه هر دو به يك بار بدان موضع باز رسند ، اكنون اتفاق افتاد كه به يك بار بدان موضع به نزديك آن شخص ثالث باز رسيدند ، و آن روز كه برسيدند آفتاب به حمل تحويل كرده بود و سال نو مى باشد . پس اين يك شخص ساكن ايشان را گفت كه چند روز است تا شما از اين جايگاه برفتيد ؟ اين كس كه بسوى مشرق رفته بود گفت مدت غيبت ما سيصد و شصت و شش روز است و امروز بدين حساب كه ما از اينجا برفته ايم روز شنبه است . و اين كس كه به جانب مغرب رفته بود گفت چنين نيست بلكه مدت غيبت ما سيصد و شصت و چهار روز است و امروز روز پنجشنبه است . و اين شخص مقيم گفت چنين نيست و شما هر دو غلط مى كنيد كه مدت غيبت شما سيصد و شصت و\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nپنج روز است و امروز روز آذينه است . ميان ايشان خلاف افتاد و هر كس روزنامه خويش بيرون آوردند و حساب و تاريخ و عدد هر روزى كه نبشته بودند بديدند ، و بر روزنامه هر يكى چنان بود كه آن كس خبر داده بود ، تعجب ايشان زيادت گشت ، اين حادثه را به نزديك قاضى عقل بردند هر يكى را در دعوى او تصديق كرد و گفت كه امروز در حق تو شنبه است و مدت غيبت تو سيصد و شصت و شش شبانروز است ، و آن ديگر چنانست كه او مى گويد ، و آن ثالث هم چنانست كه وى مى گويد . ايشان گفتند كه ما را از اين حال بيان كن . عقل گفت بيان اين آنست كه دانسته باشيد كه آفتاب به سمت سر ساكنان مشرق پيش از آن وقت رسد كه به سمت سر ساكنان مغرب پس اين كس كه از اين موضع بسوى مشرق رفته است و آن وقت مى رفت آفتاب اينجا بر سمت سر او بود كه وقت نصف النهار بود و چون يك منزل بر طريقت آفتاب بسوى مشرق شد ديگر روز كه آفتاب به سمت سر او رسيد يك شبانه روز او تمام شود و هنوز آن لحظه آفتاب به سمت سر اين شخص مقيم نرسيده باشد ، و چون آفتاب به سمت سر اين شخص مقيم رسد و مقيم را يك شبانه روز تمام شود آن مشرقى را يكشبانروز تمام شده باشد و از شبانروز دوم قدرى گذشته ، و مغربى را آفتاب هنوز به سمت سر نرسيده باشد و يكشبانروز تمام نشده باشد ، پس چون مغربى را يكشبانروز تمام شود مقيم را يكشبانروز و چيزى گذشته باشد ، و مشرقى را يكشبانروز و مقدارى ديگر پيش از آن كه مقيم را گذشته باشد رفته باشد ، پس زمان يك شبان روز مشرقى كم از زمان يك شبان روز مقيم است ، و زمان يكشبانروز مقيم كه از زمان يك شبانروز مغربى است . و اين زيادتها كه در مدت يكسال جمع شود ( در مدت يكسال جمله شودخ ل ) به اضافت با مقيم يك شبانروزبود . پس چون بر مقيم سيصد و شصت و پنج روز بگذشته باشد بر مشرقى سيصد و شصت و شش روز بگذشته باشد ، و بر مغربى سيصد و شصت و چهار روز بيش نگذشته باشد پس هر يكى در دعوى خويش راست گوى باشد ، و امروز در حق يك شخص آذينه است ، و در حق آن ديگر شنبه ، و در حق آن ديگر پنجشنبه . و چون هر يكى از اين دو\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nشخص به مقدار آن مى رود كه از زمين حصه وسط آفتابست حساب آن تقاضا كند كه مبلغ آن تفاوت به نسبت با شخص مقيم به مقدار يكشبانروز باشد ، و به نسبت با مشرقى و مغربى به مقدار دو روز . پس سبب آن كه يك سال شمسى در حق سه شخص مختلف شود معلوم شد . و اين مسئله از غرائب و نوادر مسائل است » .\r\nاين بود عبارت مسعودى كه نقل كرده ايم . قوله « : و فرض كنيم كه در نصف النهار آن روز آفتاب به اول حمل تحويل كرده بود » اين فرض فقط براى تسهيل در تصور مسئله است ، و گرنه بيان مذكور در اجزاى ديگر منطقة البروج نيز متمشى است .\r\nقوله « : و راست بر خط مشرق و مغرب رفته باشند » يعنى بر يكى از مدارات يومى كه آن را طلوع و غروب بوده باشد و از دو سوى رفته باشند .\r\nقوله « : حصه وس‌ط آفتاب باشد » حصه وسط آفتاب در شبانه روز به محاسبه رصدى زيج بهادرى 49 بعه 19 لثه 8 نيه 59 قه است و مقدار وسطى در مقابل مقدار حقيقى است كه بحث آن را به تحقيق و تفصيل در پيش داريم ، و اكنون به همين حد اكتفاء مى كنيم .\r\nقوله « : و امروز روز آذينه است » آذينه با ذال ثخذ همان آذينه با دال ابجد به معنى جمعه است . اين رباعى از خواجه نصيرالدين طوسى در فرق ميان دال و ذال فارسى است :\r\n آنان كه به فارسى سخن مى رانند \r\n در معرض دال ذال را بنشانند \r\n ما قبل وى ار ساكن جز واى بود \r\n دال است و گرنه ذال معجم خوانند \r\nپس در دو صورت حرف « د » معجمه باشد ، و در دو صورت مهمله ، يعنى :\r\nاگر ما قبل « د » يكى از حروف « واى » بود و آن حرف ساكن باشد ، ذال معجمه است مانند دوذ ، داد ، ديذ .\r\nو اگر ما قبل آن يكى از حروف جز واى بود و آن حرف متحرك بود باز ذال معجمه است مانند ايزذ ، آمذ ، كالبذ ، باشذ .\r\nو اگر ما قبل آن يكى از حروف واى باشد و آن حروف متحرك باشد دال مهمله\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nاست مانند شايد ، شود .\r\nو اگ‌ر ما قبل آن يكى از حروف جز واى باشد و آن حرف ساكن بود باز دال مهمله است مانند كند ، تند ، خورد ، برد .\r\nلذا انورى گويد :\r\n دستت به سخا چون يد بيضا بنمود \r\n از جود تو بر جهان جهانى افزود \r\n كس چون تو سخنى نه هست و نه خواهد بود \r\n گو قافيه دال شو زهى عالم جود \r\nآن كه قاضى زاده رومى در شرح چغمينى گفته است « : و غير ذلك من هذا القبيل » . . . بدانچه در اختلاف ايام هفته و سال گفته ايم ، مى توانى وجوه غير ذلك را دريابى . مثلا شيخ بهائى در تشريح الافلاك و تعليقه خود او بر آن گويد :\r\nو يتفرع على كرويتها صحة كون يوم معين خميسا و جمعة و سبتا عند ثلاثة ، بل صحة كون يوم معين جمعة لاحد ، و سبتا لاخر ، و احدا للثالث ، و الاثنين للرابع ، و هكذا الى و خميسا للسابع . و ذلك بما يقف السابع و دار السادس دورة حول الارض موافقا لدوره الشمس ، و الثالث دورتين ، و الرابع ثلاث دورات و هكذا ، أو يقف الاول و دار الثانى دورة مخالفة الدورة الشمس ، و الثالث دورتين و هكذا . و بناء الفرض الذى فى المتن ( و هو قوله « : و يتفرع الى قوله : ثلاثة » على ان يقف واحد و دار الثانى موافقا للشمس ، و الثالث مخالفا لها على ما يدل عليه الترتيب المذكور فيه .\r\nبيرجندى را در شرح تذكره در اين مطالب ياد شده بيانى به تفصيل است و ملا مظفر جنابذى را بر آن تعليقه اى مفيد كه چون حركت وسطى شمس در بحث اوساط و تعديلات به خوبى معلوم شده است به عنوان تمرين و تشحيذ ذهن ذكر مى كنيم و توضيح مى دهيم ، و اكنون به همين قدر كفايت است .\r\n\r\nتبصره :\r\nصاحب حدائق را در مبحث هلال كتاب صوم آن حرفى است كه نقل آن در اين مقام مناسب است ، و آن اين كه :\r\n« و مما يبطل القول بكروية الارض أنهم جعلوا من فروع ذلك أن يكون يوم واحد خميسا عند قوم و جمعة عند آخرين و سبتا عند قوم و هكذا . و هذا مما ترده الاخبار المستفيضة فى جمله من المواضع فان المستفاد منها على وجه لايزاحمه الريب و الشك ان كل يوم\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nمن ايام الاسبوع و كل شهر من شهور السنة ازمنة معينة معلومة نفس امرية كالاخبار الدالة على فضل يوم الجمعة و ما يعمل فيه و احترامه و انه سيد الايام و سيد الاعياد . و أن من مات فيه كان شهيدا ، و نحو ذلك ما رود فى ايام الاعياد من الاعمال والفضل ، و ما ورد فى يوم الغدير و نحوه من الايام الشريفة ، و ما ورد فى شهر رمضان من الفضل و الاعمال و الاحترام و نحو ذلك ، فان ذل‌ك كله ظاهر فى انها عبارة عن ازمان معينة نفس أمرية ، و اللازم على ما ادعوه من الكروية انها اعتبارية باعتبار قوم دون آخرين . و مثل الاخبار الواردة فى زوال الشمس و ما يعمل بالشمس فى وصولها الى دائره نصف النهار ، و ماورد فى ذلك من الاعمال فانه بمقتضى الكرويه يكون ذلك من طلوع الشمس الى غروبها لا اختصاص به به زمان معين لان دائره نصف النهار بالنسبة الى كل قوم غيرها بالنسبة الى آخرين ، و بالجملة قبطلان هذا القول بالنظر الى الادلة السمعية و الاخبار النبوية أظهر من أن يخفى ، و ما رتبوه عليه فى هذه المسالة من هذا القبيل و عسى ان ساعد التوفيق ان اكتب رساله شافية مشتملة على الاخبار الصحيحة الصريحة فى دفع هذا القول ان شاء الله تعالى » . ( ص 166 ج 5 ط 1 رحلى )\r\nاين بود قسمتى از حرف صاحب حدائق كه نقل كرده ايم . اما آن كه گفت « اخبار مستفيضة در رد كرويت ارض در چند موضع آمده است » هيچ خبرى در رد كرويت ارض در هيچ موضع نيامده است بلكه آيات و رواياتى در اثبات آنست ، و در درس 46 به راى رصين بزرگان فقهاء بدان اشارتى شده است . اخبار مستفيضه اى كه بر رد آن توهم كرده است همان روايات در بيان فضيلت بعض ايام و ليالى و شهور است كه نخست آنها را بمعنى نادرست كرده است و سپس بنابر چنان معنى در رد كرويت ارض پنداشته اس‌ت . اخبار وارده در بيان فضل برخى از روزها و شبها و ماهها ناظر به معظم و اكثر آفاق معموره است و گرنه در آفاقى كه شمس نسبت بدانها در مدارات ابدى الظهور و ابدى الخفاء قرار مى گيرد رأسا چنان روزها و شبها منتفى اند ، و با نفس امرى داشتن آنها نسبت به آفاق ديگر منافات ندارد . و اخبار وارده در زوال شمس آنچه را فرموده اند ، همواره به قوت و متانت خود باقى اند كه شمس به توالى و پى در پى به دائره هاى نصف النهار\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nعديده نسبت به آفاق برسد و مردم هر افق در وقت زوال بدستور اخبار وارده در زوال كار بندند . و رساله شافيه او ننوشته پيداست كه چيست .\r\n\r\n","description":"","footnote":"","page_name":" 217 ","page_number":217},
  {"content":"\r\n\r\n\r\nدرس 49 : قبة الارض و دحول الارض\r\nاين درس دنباله درس قبل است :\r\n\r\nتبصره :\r\nدر تعدد ليالى قدر زمانى و توحد و جمعى ليلة القدر دهرى و سرمدى در كتاب انسان و قرآن ، تحقيق و تنقيب در حد كفايت كرده ايم كه نيازى به تكرار آن در اين كتاب نيست . ( ص 220 185 ط 1 )\r\nديگر از غرائب متفرع بر كرويت ارض اين كه هر گاه دو ظرف به يك اندازه ، يكى به مركز زمين نزديكتر باشد ، و ديگرى از آن دور تر ، مثلا يكى در قعر چاه و ديگرى در فوق مناره باشد ، آن كه به مركز نزديكتر است آب در او بيشتر مى گنجد نسبت به آنى كه دور تر است . و يا به تعبير ديگر يك ظرف كه بمركز نزديكتر باشد بيشتر آب مى گيرد ، هر گاه همان ظرف از مركز زمين دور تر باشد . سرش اين است كه هر مقدار آب مثلا در هر كجاى زمين واقف باشد ، سطح ظاهر آن قطعه اى از سطح كره اى است كه مركز آن مركز زمين است ، و سطح كره هر چند به مركز نزديكتر باشد انحداب آن بيشتر است و بر اثر ازدياد انحداب آب بيشتر را قبول مىكند ، چنان كه در صورت بعد از مركز انحداب آن كمتر است لاجرم آب كمتر را مى پذيرد . در بيان رياضى هندسى آن گوييم :\r\nنخست بايد به تعريف قطعه دائره و سهم و وتر وشكل هلالى ، آشنا بوده باشيم . اما تعريف وتر در درس دوم گفته آمده كه : هر خط مستقيم كه دائره را به دو پاره كند آن را وتر گويند كه وتر هر دو پاره قوس محيط است . و چون دائره به وتر به دو پاره شده است هر پاره را قطعه دائره گويند كه شكلى است كه از دو خط\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nيكى مستدير و يكى مستقيم صورت گرفته است و اين وتر قاعده آن شكل است\r\nبدين صورت ( ش 21 ) هيچگاه از دو خط مستقيم شكل صورت نمى گيرد ، اما از يك مستقيم و يك مستدير شكل تحقق مى يابد . و شكل در صدر مقاله نخستين اصول اقليدس تعريف شده است كه « : الشكل ما احاطه به حدا و حدود » . حد مثل كره و دائره ، و حدود مثل مخروط و مثلث و قطعه دائره و غيرها . شكل مذكور ( ش 21 ) قطعه دائ است كه آن را دو خط احاطه كرده است يكى خط مستقيم وتر كه ا ح است ، و ديگرى قوس ا ب ح كه برخى از محيط دائره است . در صدر ثالثه اصول در تعريف قطعه دائره گويد :\r\n« قطعة الدائرة شكل يحيط به خط هو قاعدتها و قوس ما هى بعض المحيط » .\r\nپس اگر وترى كه دائره را به دو پاره مىكند از مركز آن بگذرد ، آن دائره به دو قطعه متساوى قسمت مىشود مانند اين شكل ( ش 22 ) كه دو قطب ا ب ح ا د ح\r\nباهم برابرند و گرنه دو قطعه يكى قطعه صغرى خواهد بود و يكى قطعه كبرى چون اين شكل ( ش 22 ) كه ا ب ح قطعه صغرى است و ا د ح قطعه كبرى .\r\n\r\n","description":"","footnote":"","page_name":" 219 ","page_number":219},
  {"content":"\r\n\r\n\r\nاما سهم :\r\nمراد از آن در اين مقام سهم قوس است ، نه سهم مخروط مثلا . صاحب زيج بهادرى در تعريف آن گويد : سهم قوس ، عمودى است كه از منتصف آن بر وترش افتد ، و البته جزوى باشد از قطر و ارباب اعمال اضافت مى كنند سهم را سوى نصف قوس الخ ( ص 68 ط 1 ) . مثلا در شكل 24 عمود ب د سهم قوس ا ب ح است ، ولى ارباب اعمال گويند سهم قوس ا ب يا سهم قوس ب ح كه هر يك نصف قوس ا ب ح است . سهم و قوس و وتر ، تير و كمان و زه است كه از ابزار شكار و پيكاراند .\r\n\r\nتبصره :\r\nآن كه در عبارت فوق گفته ايم صدر مقاله اولى اصول ، يا صدر مقاله ثالثه اصول ، مراد از صدر اين است كه يك سلسله حدود و تعريفات به حسب اصطلاح رياضى در آغاز اكثر مقالات مناسب مسائل آن مقاله آمده است . جز اين كه مقاله دهم آن كه دشوارترين همه مقالات است داراى سه صدر است يكى در آغاز آن و دو ديگر در اثنا و تضاعيف آن و مجموع آن پانزده مقاله است سيزده مقاله اصل است و دو مقاله ملحق . ما اين كتاب را تا كنون چهار دوره كامل ، و بعضى از دوره ها ناتمام تدريس كرده ايم . و نسخ عديده اى از آن تحصيل كرده ايم كه به خوبى آن را تصحيح كرده ايم . و صدرهاى آن را شرح كرده ايم . و حواشى و تعليقات بسيار بر آن داريم كه كان يكدوره شرح آنست . و بر اين اميد هستيم كه در اين دروس همه آن كتاب را به سبكى خاص با ترجمه بپارسى و شرح و بيان بياوريم .\r\nاما شكل هلالى ، سطحى است كه دو قوس از دو دائره در صورتى كه هر يك از دو قوس اعظم از نصف دور نباشد بر آن سطح محيط شوند ، چنان كه محدب ه‌ر يك از دو قوس در جهت واحده بوده باشد مانند اين شكل ( 25 ) :\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nشرط صورت مذكوره براى اخراج شكل نعلى است زيرا كه سطح نعلى آنست كه دو قوس آن را احاطه كنند مثل هلالى جز اين كه هر يك از دو قوس از نصف دائره زياد باشند . در جامع بهادرى در تعريف شكل هلالى گويد : سطح هلالى آن‌ست كه دو قوس آن را احاطه كنند يكى از جهت مقعر و يكى از جهت محدب ، به شرطيكه آن هر دو قوس از نصف دائره زائد نباشند ( ص 9 ط هند ) مال اين تعريف با تعريف اول يكى است كما لا يخفى .\r\nحال در بيان مساله ياد شده گوييم : هر گاه دو قطعه دائره ، يكى قطعه صغرى و ديگرى قطعه كبرى كه قوس قطعه كبرى كوچكتر از نصف دور باشد ، و وتر هر دو قطعه مساوى يعنى هر دو بر يك وتر بوده باشند در اين صورت سهم قطعه صغرى ، اطول از سهم قطعه كبرى خواهد بود . ( شكل 26 )\r\nدر شكل 26 ، قوس اه ب از محيط دائره ايست كه مركز آن ح است . و قوس ا ر ب از محيط دائره اى كه مركز آن م است . و هر دو قوس بر يك وتر ا ب و قوس ا ر ب از دائره كبرى و كمتر از نصف دائره است . سپس از منتصف وتر كه ح است عمود ح ر ه بر وتر اخراج كنيم ( دستور تنصيف خط ، ى من اولى الاصول . و دستور اخراج عمود از يك نقطه خط بر او ، يا من\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nاولى الاصول ) . و اين عمود چون عمود بر وتر و منصف آنست بر هر يك از مركز دو دائره مذكور كه ح وم اند مى گذرد . پس خط اح و خط ام را وصل كنيم و گوييم كه نقطه ح كه نسبت به م نزديكتر به وتر است ، مركز دائره صغرى ا ه ب است چون كه خط ا ح اصغر از خط ا م است ، پس نقطه ح داخل در سطح دائره عظمى ا ر ب است ، و خط ح ا و خطح ر به محيط آن خارج مى شوند و خطح ر بر سمت مركز است پس او اصغر ازح ا است . لكن خارج ح ا و خطح ه چون هر يك نصف قطر دائره صغرى اند باهم برابرند ، پس خطح ه طول از خط ح ر است . و پس از اسقاط خطح ح مشترك ، خط ح ه كه سهم قوس اه ب كه قطعه اى از محيط دائره صغرى است ، اطول از خط ح ر كه سهم قوس ا ر ب كه قطعه اى از محيط دائره عظمى است ، مى باشد .\r\nچون اين مطالب را به خاطر سپرده اى گوييم كه در شكل بيست و هفتم ( ش 27 ) ا ب ى كره ارض بر مركز ح . و ا د ب مناره اى بر آن . و\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nاه و ر ب چاهى در آن . و ط ك عرض سر آوندى بر بالاى مناره . وه ر عرض سر آن به همان اندازه در تك چاه كه عرض آوند و عرض سر مناره و عرض چاه در شكل يكى مى نمايد . و طل ك دائره اى كه به بعد مركز ارض از سرآوند بر مناره رسم شده است . وه ح ر دائره اى كه نيز به بعد مركز زمين از سر آوند و در ته چاه رسم شده است . پس چون دائره ه م ر از سر آوند ته چاه ، مساوى با دائره طل ك رسم شود ، پس چون ظاهر گردد كه آوند در ته چاه به اندازه شكل هلالى ه ح ر م بيش از همان آوند بالاى مناره آب گرفته است ، به همان برهان هندسى كه بدوا تقديم داشته ايم ، و ذلك ما اردناه .\r\n\r\n","description":"","footnote":"","page_name":" 223 ","page_number":223},
  {"content":"\r\n\r\n\r\nدرس 50 : قبة الارض و دحوالارض\r\nدر درس چهل و هفتم گفته ايم كه قبة الارض را قبه اژين و وسط الارض نيز گويند . و در درس بيست و سوم دانسته ايم كه هيات فلك ، از سخن سرايان به خيمه و كله تشبيه و تعبير شده است . و در درس بيست و ششم گفته ايم كه در لسان روايت از اين خيمه تعبير به قبه شده است چنان كه در روايت از دائره نصف النهار تعبير به وسط قبه گرديده است . و در پايان درس چهل و ششم اشارتى به تطامن و تبطيط دو جانب قطب زمين و شلغمى شكل بودن آن شده است كه زمين در حدود قطبين اندك فرو نشستگى دارد ، و در حدود دائره استواء اندك برآمدگى . لاجرم به سبب تطامن مذكور ، نصف قطر استوائى زمين اطول از نصف قطر قطبى آنست . و گفته اند كه شعاع قطبى يعنى نصف قطر قطبى زمين از شعاع استوائى كه نصف قطر استوائى زمين است ، قريب به بيست و يك كيلومتر كمتر است . و فاضل كرينليسوس فانديك در ابتداى مرآة وضيه گويد : فلاسفه از عهد فيثاغورس قبل از مسيح عليه السلام به پنج قرن تا كنون اتفاق بر كروى بودن ارض دارند ، اما تسطيح ناحيه قطبين آن از فيلسوف اسحاق نيوتن در اوائل قرن هيجدهم ميلادى به وضوح پيوسته است .\r\nقبه بدين معنى كه شعاع استوائى زمين اطول از شعاع قطبى آنست بر همه بقاع و نقاط استوائى صادق است . و لكن محط بحث در قبه اصطلاحى سائر در السنه اهل هيئت است . علامه ابوريحان بيرونى را سخنى در قبة الارض اصطلاحى است كه نخست آن را از ماللهند ، و التفهيم نقل مى كنيم و سپس به برخى از اشارات\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nمى پردازيم . وى در باب سى ام كتاب تحقيق ماللهند فرمايد :\r\n\r\nلفى ذكر « لنك » و هوالمعروف بقبة الارض\r\nان منتصف العماره فى الطول على خط الاستواء يعرف عند المنجمين بقبة الارض ، والدائرة العظيمه الخارجة اليها من مسامتة القطب تسمى نصف نهار القبة . و مهما كانت الارض على شكلها الطبيعى لم يستحق منها موضع دون موضع اسم القبة الا ان يكون تشبيها من جهة تساوى بعد نهايتى العماره عنها فى جهتى المشرق و المغرب كتساوى ابعاد الذيول من رأس الخيمة أو القبة . و لكن الهند لا يستعملون فيها لفظ يقتضى فى لغتنا معنى القبة ، و انما يزعمون ان « لنك » فيما بين نهايتى المعمورة عديم العرض ، و هو الذى تحصن فيه « راون » الشيطان حين اختطف امرأة رام بن دشرت و حصنه الملتوى يسمى « ثنكت برد » الى ان قال :\r\nفيزيعمون أن « لنك » قلعة الشياطين و ارتفاعها عن الارض ثلاثون « جوژنا » يكون ذلك ثمانين فرسخا ، و طولها من المشرق الى المغرب مائة « جوژن » ، و عرضها من الشمال الى الجنوب مثل ارتفاعها . و بسببها و بسبب جزيرة « بر وامخ » يتشاءمون بجهة الجنوب و لا يعلمون فيها ش‌يئا من اعمال البر ، و لا يخطون فيها خطوة نحوها و انما يجعلونها لاعمال الشر . و على الخط الذى عليه الحسابات النجومية فيما بين « لنك » و بين « ميرو » على السمت المستقيم مدينة « أوجين » ( او چين خ ل ) فى حدود « مالوا » الى ان قال : مدينة « أوجين » ( اوچين خ ل ) هى التى تذكر فى جداول البلدان « ازين » على البحر و انما بينها و بين الساحل قريب من مائة جوژن . ( ص 260 ط حيدرآباد دكن هند )\r\nو نيز در التفهيم گويد : قبة الارض چيست ؟ معنى او ميانگاه طول است ميان مشرق و مغرب بربعه مسكون اندر . و گاهگاه گويند كه او را عرض نيست ، تا بر خط استواء شود . و بدانم كاين از سخن و راى پارسيان است يا آن ديگران كه كتابهاى يونانيان از ياد او خالى اند . و اما هندوان همى گويند كه آنجا جايى است بلند نام او « لنگ » و آرامگاه ديو و پرى است . و بر آن خط كه از لنگ تا به\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nكوه ميرو كشد شهر اوزين است ( ص 193 ط ايران ) . و نيز در التفهيم گويد : و اقليم دوم از شهرهاى چين آغازد ، و زمين هندوان بر كوههاى قامرون گذرد و بر بارانسى و گنوج و اوزين . . . ( ص 198 ) . سخن بيرونى در ماللهند اين است كه قبة الارض در منتصف عمارت بر خط استواء است چنان كه همين معنى در درس 47 و 48 گفته آمد .\r\nقوله « : و مهما كانت الارض » . . . يعنى چون زمين بر شكل طبيعى خود كه كره است مى باشد سزاوار نيست كه اسم قبه بر جايى جز جاى ديگر نهاد ، مگر اين كه از جهت تساوى بعد نهايت عمارت از دو طرف شرق و غرب تا منتصف آن كه قبه است تشبيه شود به قبه يا خيمه اى كه ابعاد دامنهاى آن تا راس آن برابرند . از اين سخن بيرونى پيدا است كه آنان از ت‌طامن دو طرف قطب زمين آگاه نبودند و امر چنانست كه از فاند يك نقل كرده ايم . و همين مطلب را در قانون نيز فرموده است كه :\r\n« فاما هذه القبة قيوهم اسمها انها ارفع موضع فى الارض و ان سائر المواضع منخفضة عنه الا ان من تحقق ان مركز العالم هو حقيقة السفل و ان الاثقال تنزع اليه يعلم ان كل مسكن على العرض و هو علو لساكنه حتى اذا تساوت ابعاد وجه الارض عن المركز لم يكن فيه موضع بالعلو اولى من الاخر . الخ » ( ص 503 ط حيدرآباد دكن هند )\r\nقوله « : مدينه أوجين » . . . مدينه اوجين كه به نص خود بيرونى در جداول طول و عرض بلاد ، از اين است . ازين را بعضى با ژ فارسى بضم اول و فتح ثانى و سكون ثابت ضبط كرده اند . و بعضى گفته اند : هو الارض باليونانية . و بيرونى آن در ازين و اوزين و اوجين گفته است . و در اطلس جامع لاروس به جزيره اژين بكسر اول معرفى شده است  Egin ile ) )  و همچنين در دائره المعارف گران لاروس . و در لغت نامه دهخدا آمده است كه « اژين ( بكسر اول ) جزيره اى به يونان در خليجى به همين نام » تا اين كه گويد :\r\n« اين شهر در قديم رقيب أثينه بشمار مى رفت . مردم آن در جنگ سالامين 42 كشتى در مقابل ايران تجهيز كردند و عباقبت اهالى آثينه بر مردم اژين غالب\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nشدند و مردم آن را پراكنده ساختند . در معبد آن مقدار بسيارى مجسمه هاى كهن يافته شده است كه به موزه مونيخ انتقال داده اند . سبك معمارى اژينى قديمترين سبك هاى معمارى يونانى است » .\r\nمرحوم همائى در حاشيه التفهيم لاتين اژين و ريشه آن را چنين نقل كرده است « :  Ujain  به تلفظ صحيح سانسكريت »  Ujiayna  كه بنابراين بايد اوژين بضم اول و ضم ثالث خوانده شود . و لكن اطلسها و ماخذى از قبيل گران لاروس قديم و جديد همه آن را جزيره  Egine  و گرگ آن را  Aigina  ضبط كرده اند . كيف كان اگر مدينه اژين را قبة الارض بدانيم ، بايد قبة الارض را وسط معموره بدانيم كه بقول بيرونى در اقليم دوم واقع است ، و آن را در حدود نصف عرض معموره عرض خواهد بود نه نقطه ا ى از خط استواء كه محل تقاطع دائره استواء با دائره نصف النهار آن نقطه است بدان بيان كه در درس 47 و 48 گفته آمد .\r\nلارى در شرح تشريح افلاك شيخ بهايى گويد :\r\nوسط العمارة اعنى حيث يكون عرضه لح و طوله تسعين يسمى قبة الارض عند بعضهم . و قيل قبة الارض هى نقطه تقاطع نصف نهار وسط العمارة مع المعدل ، و تسمى قبه اژين و هو اسم بلد واقع تحتها . ( ص 149 ط 1 ، ايران )\r\nمراد لارى از معدل ، دائره استواى ارضى است كه در سطح دائره معدل النهار واقع است . و سزاوار اين بود كه قبه اژين را بعد از قول اول ذكر مى كرد كه در وسط عمارت واقع است و آن را قريب به نصف عرض معموره عرض است ، زيرا كه ظاهر عبارت او موهم اين است كه قبة اژين نقطه تقاطع نصف نهار وسط عمارت با خط استواء است .\r\nخواجه طوسى در زبدة الهياة در تعريف قبة الارض گويد :\r\n« وسط عمارت در طول بر خط استواء جايى باشد و آن را قبة الارض مى خوانند ، و طولش از جزاير يا از ساحل ربع دور بود و عرضش از خط استواء سى و سه درجه و كسرى به نيمه آنچه عرض تمامى معمور بود » . ( ص 56 ط ايران )\r\nپس خواجه قبة را وسط عمارت و به تقريب در مبدء اقليم چهارم گرفته است\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nنه محل تقاطع دائره نصف النهار نقطه اى از خط استواء با خط استواء كه نقطه مذكور در منتصف طول معموره بر خود خط استوا واقع بوده باشد . و لكن در تذكره به عكس ، محل تقاطع مذكور را بر خط استواء قبة الارض دانسته است نه وسط عمارت مبدء اقليم چهارم را . و عبارتش در تذكره اين است « : وسموا ما بين النهايتين على خط الاستواء و هى على ربع الدور من المبدء الغربى قبة الارض » . و از ظاهر سياق عبارت زبده استشمام مىشود كه خواجه قبة الارض به هر دو اصطلاح را بيان فرموده است و قسمتى از عبارت از كاتب يا طابع ، ساقط شده است . كيف كان در تفصيل قبة الارض ، نقل بيان بيرجندى از شرح وى بر تذكره خواجه مطلوبست و آن اين كه :\r\n« وسموا ما بين النهايتين أى نهايتى العمارة على خط الاستواء اى على نصفه الذى هو احد ضلى الرابع المعمور و اليه ذهب اهل مصر و الشام و الهند و هى على بع د ربع الدور من المبدأ الغربى قبة الارض فيلزمها الاختلاف بسبب الاختلاف فيه اى فى المبدا الغربى و هذا اذا اخذ المبدء من الجزائر ، أو من جانب المشرق فظاهر . و اما اذا اخذ المبدء من الساحل فالمناسب أن يكون القبة على بعد خمسة و ثمانين جزءا من المبدء الغربى . لكن كتب القوم مشحونة بان القبة على بعد ربع الدور من المبدا أبدا .\r\nو ذهب بعضهم و هم الفرش الى ان القبة هى وسط عمارة الربع المسكون فى الطول و العرض و هو موضع طوله ربع الدور ، و عرضه ثلثة و ثلاثون و كسر . و سجستان قريب من هذا الموضع و لهذا يسمى بنيمروز فاذا انتصف النهار هناك كان نصف نهار القبة و كان الشمس فوق الارض بالنسبة الى جميع المعمور .\r\nو بعضهم يرى ان القبة منتصف الاقليم الرابع حيث الطول تسعون درجة و العرض ست و ثلاثون درجة . و الى هذا مال اهل الاحكام فيسمون ما طوله اقل من الربع غريبا ، و ما كان اكثر شرقيا ، و ما نقص عرضه من عرض القبة جنوبيا ، و مازاد عليه شمالى .\r\nو الغرض من تعيين القبة ان يستخرج الطالع فى اول السنة بافق ال‌بلد الواقع على القبة و يسمى طالع العالم و يبنى عليه معرفه الاحوال كليه فى تلك السنه . فمعنى كون البلد على القبة يكون سكانه ساكنى نفس القبة على الصحيح اذا على هذا لا يختلف طالع\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nالعالم لا ان يكون تحت نصف نهار القبة على ما قيل اذ يختلف الطالع بحسب كل بلد فيختلف طالع العالم .\r\nو اعلم ان بعض المنجمين اخذ مبدء الاطول و العروض من مكة زادها الله شرفا لشرفها ، و قسم المعمور الى شرقى و غربى و جنوبى و شمالى بالنسبة اليها و لامشاحة فى الاصطلاحات » .\r\nو همين تفصيل را در قبة الارض به اختصار در حاشيه بر شرح فاضل رومى بر ملخص چغمينى در هيئت آورده است .\r\nيعنى اهل مصر و شام و هند منتصف نهايت دو طرف معموره را بر خط استواء كه از آن تا هر يك از دو نهايت نام برده ربع دور است قبة الارض ناميده اند . پس از نهايت تا نهايت ياد شده نصف دور است كه اين نصف يكى از دو ضلع ربع معمور است . و ضلع ديگرش نيز نصف دور است كه نصف افق نقطه منتصف مذكور است به بيانى كه در درس 47 گفته آمد . اين وجه در صورتى خواهد بود كه مبدء عمارت جزيره فراز جزائر خالدات بوده باشد . و اما اگر مبدء طول از ساحل بحر مغرب گرفته شود ، چون طول جزائر ياد شده تا ساحل مذكور در حدود ده درجه است لاجرم مقدار طول جزائر ياد شده تا ساحل مذكور در حدود ده درجه است لاجرم مقدار طول معموره از خط استواء صد و هفتاد درجه خواهد بود و نصف آن هشتاد و پنج درجه خواهد بود كه نقطه منتصف طول معموره است . و لكن كتب قوم آكنده ب‌ه همان نحو نخست است كه بعد قبة الارض تا مبدء طول هميشه ربع دور است .\r\nپارسيان برآنند كه قبة الارض وسط طول و عرض ربع مسكون است و آن موضعى است كه طول آن از جزائر ربع دور و عرض آن سى و سه درجه و كسرى است چه اين كه عرض معموره شصت و شش درجه و كسرى است . و سيستان نزديك به همين موضع است كه بدين مناسبت آن را نيمروز گويند زيرا كه در سيستان چون روز به نصف رسيده است خورشيد بر نصف النهار قبة ، نسبت به جميع معموره در فوق ارض خواهد بود .\r\nاهل احكام ، قبه را منتصف اقليم چهارم به طول 90 درجه و عرض 36 درجه\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nدانسته اند . و اينان در اصطلاح خود طولى را كه كمتر از ربع است غربى گويند ، و بيش از ربع را شرقى . و آن عرضى كه كمتر از عرض قبه است جنوبى دانند ، و زيادت بر آن را شمالى .\r\nو غرض از تعيين قبه اين است كه طالع اول سال به افق بلدى كه واقع بر قبه است استخراج شود . و آن را طالع عالم گويند كه معرفت احوال كلى سال بر آن مبتنى است . و اين كه گفته ايم « به افق بلدى كه واقع بر قبه است » معنى صحيح آن اين است كه ساكنان آن بلد بر خود قبة الارض باشند زيرا كه بر اين وجه اختلافى در طالع عالم پيش نمى آيد يعنى طالع عالم يكى خواهد بود ، نه آن كه بلد در تحت دائره نصف النهار قبه باشد چنان كه بعضى گفته اند زيرا كه در اين صورت طالع هر بلدى غير طالع بلد ديگر خواهد بود لاجرم طالع عالم اختلاف مى يابد .\r\nبدان كه برخى از منجمان ، مكه مكرمه را از جهت ش‌رافت آن مبدأ طول و عرض بلاد گرفته است ، و شرقى و غربى و جنوبى و شمالى بودن بلاد را به نسبت بدان قسمت كرده است . در اصطلاحات مناقشه نيست .\r\nاين بود كلام بيرجندى و ترجمه آن در بيان قبة الارض . در كلام وى فقط بيان اقليم مانده است كه بحث آن در پيش است و بقيه مطالب گفته آمد . حال وجه صحيح تسميه سيستان به نيمروز به خوبى دانسته شده است ، نه چنان كه در تاريخ سيستان به گمان و استحسان گفته آمد كه در درس 36 نقل شده است .\r\nآن كه فرموده است برخى از منجمان مكه را مبدء طول و عرض بلاد قرار داده است ، گوييم كه هر چند مناقشه در اصطلاحات نيست و لكن مبدء طول را هر نقطه از كره قرار دهيم دائره نصف النهار آن نقطه از دوائر عظيمه خواهد بود و در هنگام محاسبات از مثلثات كروى كه بايد اضلاع آنها قسى دوائر عظم باشد مشكلى پيش نمى آيد ، اما اگر مبدء عرض را مكه قرار دهيم بايد دائره اى موازى دائره عظيمه استواء را كه از دوائر يوميه است و بر مكه مى گذرد مبدء عرض قرار دهيم و اين دائره موازى خط استواء از دوائر صغار است كه در قضاياى مثلثات\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nكروى مشكل روى مى آورد . مگر اين كه اين بعض پس از تحصيل عروض بلاد از خط استواء به حسب واقع ، دوباره آنها را به نسبت با مكه مكرمه به سنجد و عرض آنها را به قياس با مكه بدست آورد كه طائلى جز زحمت در عمل و اتلاف فرصت و حيرت محاسب در آن متصور نيست . و با اين كه اين بعض بر حسب كروى بودن ارض ، دائره عظيمه اى را از مكه بگذراند و آن را مانند خط استواء مبدء عرض فرض كند ، و هر افقى را كه در جهت كوكب قطبى جدى است نسبت به اين عظيمه شمالى بداند ، و هر افقى كه به سمت قطب مقابل آنست جنوبى . و بايد نظرش همين وجه دوم بوده باشد و لكن مخالفتى با اصلى حكيم و اساسى قويم است كه نه در آن تسهيل عمل متصور است و نه فائده ديگر . لذا اين نظر فقط واقعه تاريخى و نقل حكايت دفترى است و هيچكس بدان كار نبسته است .\r\nدر درس 42 درباره دژ گنگ و دژ لنگ اشارتى رفت . در ماللهند راجع به دژ لنگ حكايتى دارد و صورت حصن ملتوى يعنى دژ پيچ در پيچ را ترسيم كرده است كه رجوع بدان خالى از لطف نيست . و در قانون گويد « : و مما على خط الاستواء بلا عرض جزيرة لنك المعروفة فى الكتب بقبة الارض طولهاق جه ن قه ، و عرضها . جه . فه » ( ص 547 ج 2 ) يعنى لنگ بر نفس خط استواء است كه عرض آن صفر درجه و صفر دقيقه است .\r\nتبصره : عنايت به معنى دحول الارض كه در جوامع روائى به مفاد كريمه  وَ الْأَرْضَ بَعْدَ ذلِكَ دَحاها  ( النازعات 31 ) آمده است ، در اين مقام بسيار شايسته است . دحو : گستردن است . جوهرى در صحاح گويد : دحوت الشى ء بسطته ، قال تعالى : والارض بعد ذلك دحاها أى بسطها . يعنى گسترد زمين را . و طريحى در مجمع البحرين گويد : الدحو فى كلام اهل اللغة و التفسير البسط والتمهيد للسكنى . قوله تعالى والارض بعد ذلك دحاها اى بسطها من دحوت الشى دحوا بسطته . و فى الحديث يوم دحو الارض اى بسطها من تحت الكعبة و هو اليوم الخامس و العشرون من ذى القعدة . در صوم حدائق در اقسام صومهاى مستحب آمده است كه :\r\nو منها صوم يوم دحول الارض و هو اليوم الخامس والعشرون من ذى القعده . و يدل عليه ما\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nرواه الصدوق باسناده عن الحسن بن راشد قال : كنت مع ابى و انا غلام فتعشينا عند الرضا عليه السلام ليلة خمس و عشرين من ذى القعدة ، فقال له ليلة خمس و عشرين من ذى القعدة ولد فيها ابراهيم عليه السلام ، و ولد فيها عيسى بن مريم عليهما السلام ، و فيها دحيت الارض من تحت الكعبة فمن صام ذلك اليوم كان كمن صام ستين شهرا . الى غير ذلك من الاخبار . ( ص 190 ط 1 ج 5 )\r\nهمچنين سيد بن طاوس در اعمال ذى القعده از كتاب اقبال در دحول الارض و فضيلت آن و دعاى مبسوط اللهم داحى الكعبه وفالق الحبة الخ در چند فصل مطالبى شريف بدين عنوان ذكر فرموده است :\r\nفصل فيما يتعلق بدحوالارض و انشاء اصل البلاد و ابتداء مساكن البلاد . ( ص 314 310 ط رحلى )\r\nغرض از عنوان تبصره اين است كه جناب استاد علامه ذوالفنون آية الله شعرانى قدس سره الشريف در بيان مفاد آيت ياد شده ، و اخبارى كه در موضوع يوم دحوالارض روايت شده اند كه زمين از زير خانه كعبه گسترده شده است ، فرموده است كه : كره زمين را از دو جانب قطب اندكى تطامن است يعنى اندكى مسطح است و فرو رفتگى دارد و آفاق استوائى و قريب بدانها را چون مكه مكرمه تقبب است يعنى برآمدگى دارند . و آب همه كره زمين را فرا گرفته بود و چون فرو نشست قهرا جاى برآمده زمين كه قبه آنست و تقبب آن بيش از جاهاى ديگر است در نخستين بار نمودار شده است و آن مكه مكرمه است و چون آب كم كم فرو نشست و تقليل يافت قسمت پديد آمده زمين به تدريج گسترش يافت كه از آن تعبير به دحوالارض شده است . اين حاصل فرموده آن جناب در جلسه درس بوده است كه از محضر ارفع و انور او استفاده كرديم و اينچنين نگاشته ايم . و همين معنى را در كتاب گرانقدرش به نام نثر طوبى در لغت دحو به قلم مباركش چنين تحرير فرموده است :\r\n« دحو : گستردن . والارض بعد ذلك دحيها ، زمين را پس از آن بگسترد . چنان كه در لغت ارض گذشت مراد از آن كره زمين نيست بلكه سطح خشكى است مقابل\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nدريا و كوه ، كوه و آب از زمين نيستند و به مقتضاى اين آيه خشكى زمين كه ربع مسكون مى نامند پس از خلقت اولين پديده آمد چون سطح كره خاك را آب از همه جانب فرا گرفته بود و اين خشكى كه برجسته و از آب بيرون آمده مانند جزيره است كه از قعر دريا بر جهد و بالا آيد و به تدريج پهن و گسترده و بزرگ شود . طبيعيان امروز هم گويند آب به همه زمين احاطه داشت و خشكى به عللى از قعر آب برآمد و بر سطح زمين چين ها و شكنج ها هويدا شد » .\r\nاز معرفت به معناى دحوالارض دانسته مىشود كه اين كلام كامل دحول از غرر معجزات قولى حضرت خاتم صلى الله عليه و آله و سلم است . و نيز بنابر دحول بايد قبه به معنى برآمده ترين جاى ارض مكه مك‌رمه بوده باشد كه عرض آن 21 درجه و 25 دقيقه شمالى است . و طول آن از ساحل بحر محيط غربى چنان كه در قانون بيرونى آمده است 67 درجه است ، و از جزائر خالدات اعنى از جزيره فر در حدود 79 درجه است .\r\nمطلبى ديگر در « مطالع بالقبه » در پيش است تا وقت بحث آن در بيان مطالع فرا رسد . مثلا در زيج بهادرى ( ص 229 ط 1 ) و يا در ازياج ديگر آمده است كه : « جدول مطالع البروج للفلك المستقيم المبتدء من اول الجدى يسمى المطالع بالقبة ايضا » تا وقت بحث آن در بيان مطالع فرا رسد .\r\nاز آن چه كه در بيان قبة الارض ، و يوم دحوالارض تقرير كرده ايم معنى واقعى آيت مذكور ، و شرح روايات وارده بدست آمده است . و تمييز صحت و سقم كلام مفسرين و ارباب لغت دانسته مىشود . ورود به نقل و نقد موجب اسهاب مى گردد ، و به اصول و امهات مذكور كفايت است و الله سبحانه ولى التوفيق .\r\n از قوز زمين كه قبه اش بود گذشتيم \r\n بس قوز دگر هست كه چيزى ننوشتيم \r\n گويند به هر قوز بود قصر بهشتى \r\n يعنى كه هميشه من و تو اهل بهشتيم \r\n\r\n","description":"","footnote":"","page_name":" 233 ","page_number":233},
  {"content":"\r\n\r\n\r\nدرس 51 : فرق علم تنجيم و علم هيئت و تقسيم اقاليم\r\nاز قبة الارض گذشتيم و فذلكه آنچه در اين باب نوشتيم اين كه كلمه قبه :\r\nا بارى بر خود عالم جسمانى كه نسبت به ما شبيه گنبدى نيلگون است گف‌ته مىشود كه در درس بيست و سوم و بيست و ششم به تفصيل گفته آمد ، كه بدين لحاظ دائره نصف النهار تعبير به وسط قبه گرديده است .\r\nب بارى قبة الارض گويند و از آن مكانى را خواهند كه بر نفس خط استواء و منتصف دو نهايت معموره در طول است . و آن موضع به نام جزيره لنگ يا دژلنگ است . و مراد از اين معموره ربع مسكون نيم كره شمالى كه در درس 46 گفته آمد .\r\nح قبة الارض گويند و از آن مدينه اژين را اراده كنند كه در طول منتصف معموره است و در عرض در حدود نصف عرض معموره است .\r\nد بعضى منتصف عمارت را بر خط استواء قبه اژين گفته اند چنان كه از شرح لارى بر تشريح الافلاك شيخ بهائى نقل كرده ايم . اين اطلاق شايد از جهت شهرت و اهميت مدينه اژين در آن حوالى بوده است . مانند انتساب كوه دماوند به دماوند با اين كه دماوند از كوه دور است ، و لاريجانى و قرارى آن مثلا در دامن آن قرار گرفته اند . درياچه قم كنونى را به حسب تاريخ در صدر اسلام ، درياچه ساوه مى گفتند . خواجه طوسى در تجريد و شارح آن علامه حلى در مساله ارهاص فرمايند :\r\nو معجزاته عليه السلام قبل النوبة تعطى الارهاص كما نقل من انشقاق ايوان كسرى و\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nغوره ماء بحيرة ساوه و انطفاء نار فارس الخ . ( ص 352 و 353 به تصحيح و تحشيه راقم )\r\nو بحيره تصغير بحر است يعنى درياچه ساوه . و به همين منوال است كه مضمون برخى از نقلها كه تربت ستى فاطمه ق‌م سلام الله عليها به ساوه اسناد يافته است ، و گر نه مزار او در قم بلا ريب كالشمس فى رابعة النهار است . يكى از اسامى قم به شهادت مصادر اصيل ، خاك فرج است و اكنون خاك فرض اسم يك محله و كوى آنست . و از اين گونه شواهد در تسميه بحار و جبال و نظائر آنها بسيار است .\r\nه و بارى قبه الارض گويند و از آن مكانى را خواهند كه منتصف معموره در طول و عرض است كه سيستان قريب بدانجا است كه بدين سبب آن را نيمروز گويند كه چون خورشيد به دائره نصف النهار آن فوق ارض رسيده است نسبت به مجموع معموره چنانست كه در آفاق ما چون خورشيد بدائره نصف النهار رسيده است نيمروز ما است يعنى نهار ما نصف شده است .\r\nو و بارى قبة الارض گويند و از آن مطلق آفاق استوائيه را اراده كنند بدين سبب كه دو طرف قطب كره زمين را اندك فرو رفتگى است ، و آفاق استوائى را اندكى برآمدگى . و مطالع بالقبه كه گويند مراد مطالع فلك مستقيم يعنى آفاق استوائى است .\r\nر قبة الارض به معنى برآمده ترين جاى كره به حسب طبيعت و تكوين آن كه دحوالارض از آنجا آغاز گرديده است و آن جاى خانه كعبه است كه زمين از زير آن گسترده شده است . در اين چند درس اگر هيچ مطلبى جز همين تحقيق شريف در معنى واقعى دحوالارض قرآنى كه از غرر معجزات قولى خاتم انبياء صلوات الله عليهم است نباشد در شرافت اين كتاب را ارزشمندى آن كفايت است ، تا چه رسد كه از هر درسى به درسى مى رسى مى بينى كه :\r\n هر دم از اين باغ برى مى رسد \r\n تازه تر از تازه ترى مى رسد \r\nح قبة الارض به معانى دوم تا پنجم را در احكام نجومى به كار دارند كه براى تحصيل زايجه احكام اسلام به افق قبة الارض طالع عالم را استخراج مى كنند .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\n\r\nتبصره :\r\nدر اين تبصره دو مطلب است : مطلب اول در بيان فرق ميان علم تنجيم يعنى احكام نجومى و علم هيئت است . و مطلب دوم در بيان منجم به علم تنجيم در كتب فن و منجم در لسان روايات . اما در مطلب اول گوييم : علم هيئت مبتنى بر قواعد رياضى و قضاياى رصين هندسى است كه اگر محاسب در عمل اشتباه نكند و درست استخراج كند نتيجه محاسبه او مطابق با واقع خواهد بود . اين علم شريف ممدوح عقل و شرع است و هيچ داناى بخرد بينا و آگاه بر آن انگشت اعتراض ننهاده است . اما احكام نجومى كه از آن تعبير به علم تنجيم و علم نجوم مى گردد ، و مزاول به عمل آن را منجم مى گويند و يك سلسله قواعدى است كه از اوضاع كواكب ، احوال عالم و آدميان و سعد و نحس ايام و نظائر آنها تحصيل مى گردد ، در آن رد و ايراد و طعن و اعتراض بسيار بميان آورده اند . و مراد معترضان اين نيست كه كواكب را اثر تكوينى در نظام هستى نيست كه هيچ بخردى چنين تفوه نمى كند ، بلكه مقصودشان اعتراض بر مفيد علم قطعى بودن آن قواعد به وقوع حوادث است .\r\nچه بسا ارباب مؤلفات كه فرق ميان علم هيئت و تنجيم نگذاشته اند ، و به اطلاق آنچه كه خود انگاشته اند حرفهايى نادرست و ناروا نگاشته اند . و چون در نقل اقوال آنان سودى نديده ايم دست نگاه داشته ايم ، زيرا كه وقتى طلعت حق آشكار شده است فضيحت باطل هويدا مىشود .\r\nاما مطلب دوم اين كه تكذيب منجم در برخى از روايات چنان كه از رسول الله صلى الله عليه و آله و سلم ماثور است كه كذب المنجمون و رب الكعبه ناظر به آن كسى است كه منكر ماوراى طبيعت است و تاثير اجراى علوى را از خود آنها بالذات مىداند .\r\nجناب صندوق رحمة الله تعالى عليه در ابواب الخمسة از كتاب شريف خصال پس از نقل دو حديث در نكوهش منجم ، يكى اين كه المنجم ملعون الخ ، و ديگر اين كه المنجم . . . فى النار فرموده است :\r\nقال منصف هذا الكتاب رحمه الله : المنجم الملعون هو الذى يقول بقدم الفلك و لا يقول\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nبمفلكه و خالقه عز و جل . ( ص 143 ج 1 ط ناصرى )\r\nپس بايد ميان منجم الهى و منجم طبيعى فرق گذاشت ، نه اين كه به اشتراك لفظى هر دو را يكنواخت شناخت ، و دهن ناشايسته به سخن نابايسته گشاد . كلمه منجم مانند كلمه فيلسوف و دكتر است . فيلسوفى م‌ثلا داناى به مسائل فيزيك يعنى طبيعى ، و همچنين به قضاياى رياضى است و آگاه به احكام و احوال كائنات مادى است و خيلى هم در كارش زحمت كشيده و در صنعتش ماهر و در پيشه اش چيره دست است ، ولى منكر متافيزيك يعنى ماوراى طبيعت است . و بر اين پندار است كه ماده اصل است و به تراكم و تصادم ذرات اتمى ، اين پيكرهاى هستيها به نحو اتفاق تحقيق يافته است . لذا مبدء را كه ماده است بى اراده ، و در فعلش كه صور گوناگون هستيها است مضطر مىداند . اما فيلسوف الهى معتقد به ماوراى طبيعت است ، و مبدء عالم را فاعل مريد مختار مىداند . اشتراك اسم سبب مغالطه انسان ظاهر بين ب ى تميز شده است كه كلمه فيلسوف را در همه جا به يك معنى به كار مى برد . فيلسوف معرب پيلاسوفا يونانى بمعنى دوستدار دانش است ، چنان كه صوفيه معرف سوفيه يونانى است . علامه بيرونى در ماللهند فرمايد :\r\nالسوفية وهم الحكماء فان سوف باليونانية : الحكمة . و لما ذهب فى الاسلام قوم قريب من رأيهم سموا باسمهم . ( ص 24 ط حيدرآباد دكن )\r\nواژه دكتر كلمه فرانسوى است  Docteur ) )  در فرانسه عالم در هر رشته را دكتر گويند ، و در مرز و بوم ما اطلاق آن پزشك غلبه دارد ، دكترى ديندار است و ديگرى بى دين و هر دو در اين اسم شريك . غرض اين كه بايد ميان منجم الهى به معنى عالم به تنجيم ، و منجمى كه بقول صدوق : هو الذى يقول بقدم الفلك و لا يقول بمفلكه و خالقه عز و جل فرق گذاشت كه لعن و تكذيب و ابعاد نار ناظر به عقيدت باطل اوست كه مبدء عالم اعنى خداى تعالى را انكار دارد ، و كواكب را بذاتها مؤثر داند ، نه به علم هيئت و نجوم :  فَما لِهؤُلاءِ الْقَوْمِ لا يَكادُونَ يَفْقَهُونَ حَدِيثاً  ( النساء 79 ) درس پانزدهم دروس معرفة الوقت و القبلة در دو مطلب ياد شده اين تبصره به تفصيل\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nبحث كرده است رجوع بفرمائيد . ( ط 1 ص 90 65 )\r\nاكنون سزاوار است كه به معنى ارض قرآنى ، و تميز آن با كره ارض كه در كتب هيئت بحث مىشود به عنوان مزيد بصيرت در حول دحوالارض به ميان آوريم ، و شايسته است كه بدوا به معنى اقليم و تعريف آن آشنا شويم كه هم در اين بحث و هم در مباحث بعدى ، معرفت بدان موجب تسهيل عبارت و تسريع درايت است ، و سپس در بيان ارض قرآنى و تميز آن با كره ارض هيوى به نقل كلام كامل استاد علامه شعرانى رضوان الله تعالى عليه از نثر طوبى تبرك مى جوييم .\r\nدر درس 29 گفته ايم كه در علم هيئت از هشت اقليم بحث مىشود : هفت زمينى و يك آسمانى . آسمان را در همان درس دانسته ايم ، اكنون در هفت اقليم زيمين گوييم : بدان كه جمهور اهل صناعت معظم معموره را در عرض به هفت قسم كرده اند هر قسمى در طول از مغرب تا مشرق و در عرض چندان كه در غايت درازى روز نيم ساعت تفاوت كند . و در خط استواء درازى روز از دوازده ساعت زيادت نبود چه آنجا هميشه روز و شب متساوى بود هر يك‌ى دوازده ساعت . و از خط استواء تا آنجا كه درازى روز دوازده ساعت و نصف و ربع ساعتى شود يعنى 12 ساعت و 45 دقيقه ، در حساب اقليم نياورند بدان جهت كه در آنجا بر اثر گرماى به افراط عمارت كم است . و بعضى آن را به جهت كمى عبارت داخل در اقليم ندانسته اند مبدء اقليم اول را از آنجا گيرند كه درازى روز دوازده ساعت و نصف و ربع ساعت يعنى 12 ساعت و 45 دقيقه بود ، و عرض بلد آنجا دوازده درجه و دو ثلث و دوازده ثالثه باشد يعنى 12 درجه و 40 دقيقه و 12 ثانيه باشد و جمهور ارباب هيئت بر اين اند . و از اين مبدء كه جمهور برآنند تا آنجا كه درازى روز سيزده ساعت و ربعى باشد به حساب اقليم اول است . و وسط اقليم اول به اتفاق آنجا بود كه نهار اطول سيزده ساعت باشد و عرض شانزده درجه و نصف و ثمن درجه يعنى 16 درجه و 37 دقيقه . در اين اقليم واقع است بعض بلاد بربر ، و سودان مغرب ، و نوبه و حبشه مثل غانه كه معدن طلا از بلاد سودان است ، و دنقله\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nشهر نوبه ، و جرمى دار ملك حبشه ، و بجه از بربر ، و اكثر بلاد يمن مثل زبيد و عدن و شحر و نجران و صنعا و سبا و ظفار و قلهات و حضرموت و شهر طيب و معلى و صحار قصبه عمان و طرف جنوبى ارض حجاز و بعض خليج فارس و جزيره كرك و بعض بلاد جنوبى از سند و هند مثل تاندار ساحل بحر هند و سواحل بحر جنوبى و بعض ارض چين مثل جانقو و جانجو . در اين اقليم بيست كوه بزرگ و سى نهر بزرگ واقع است و عامه يا اكثر اهل آن سياه پوست اند .\r\nو مبدء اقليم دوم كه لامحاله آخر اقليم اول است به اتفاق آنجا بود كه نهار اطول سيزده ساعت و ربعى يعنى 15 دقيقه فلكى زمانى ، و عرض بيست درجه و ربع و خمس يعنى 20 درجه و 27 دقيقه ، و وسط آن جايى است كه نهار اطول آن 13 ساعت و 30 دقيقه است و عرض آن 24 درجه و نصف سدس درجه است يعنى 24 درجه و 5 دقيقه . و در اين اقليم واقع است بعضى از بلاد بربر ، و بعضى از بلاد افريقا ، وسوس از اقصار مغرب ، و صعيد مصر ، و بعضى از بلاد جزيرة العرب مثل مكه مكرمه و مدينة رسول صلى الله عليه و آله و طائف و جحفه و حجر و قطيف و يمامه و عيداب و هجر ا ز بحرين و هرموز و جيرفت كرمان و تنير قصبه مكران و بيرون و منصوره از سند و معظم بلاد سند و معظم بلاد هند كه از آن جمله است دهلى و كينايت و قنوج ، و بعض بلاد چين مانند بيخور دمانجو . و در اين اقليم 27 كوه بزرگ و همچنين به همين عدد 27 نهر عظيم است و رنگ مردم اين اقليم ميان سواد و سمره است .\r\nو مبدء اقليم سوم آنجا بود كه نهار اطول سيزده ساعت و نصف و ربعى باشد يعنى 13 ساعت و 45 دقيقه زمانى و عرض آن بيست و هفت درجه و نيم ، و وسط آن از آن جايى است كه نهار اطول آن چهارده ساعت و عرض آن سى درجه و سى دقيقه بود . و در اين اقليم است تا هرت عليا و سفلى از افريقا و قيروان و طرابلس مغرب و اسكندريه و مصر و دمياط و قلزم و ايله و بيت المقدس و عسقلان و قيساريه شام و عمان و طبريه و صور و بعلبك و دمشق و كوفه و انبار و نجف و بغداد و مداين و واسط و حلوان و بصره و ابله و عسكر و اهواز و تستر و عبادان و\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nرامهرمز و اصفهان و كازرون و ابرقوه و شيراز و يزد و بردسير و سيرجان و كرمان و خبيص و بم و طبس كيلكى و طبس سينا و سجستان و كيج از مكران و بست و ممند و غزنه و زابل و مولتان از سند و قندهار و كشمير و دهلى از هند و مدين و بعضى از بلاد طنجه و بربر و بعضى از بلاد چين . در اين اقليم سى و سه كوه بزرگ و بيست و دو نهر عظيم است و رنگ مردم اين اقليم اسمر است يعنى آنان گندم گون اند .\r\nو مبدء اقليم چهارم آنجا بود كه نهار اطول چهارده ساعت و ربعى باشد يعنى 14 ساعت و پانزده دقيقه زمانى كه ربع ساعت است ، و عرض سى و سه درجه و نصف و ثمن يعنى 33 درجه و 37 دقيقه . و وسط آن جايى است كه نهار اطول آن 14 ساعت و نصف ساعتى يعنى 30 دقيقه است و عرض آن سى و شش درجه و خمس و سدس درجه است يعنى 36 درجه و 22 دقيقه است . و در اين اقليم است طنجه و قرطبه دار ملك اندلس و بلاد افرنجه و اشبيله و دو جزيره رودس و قبرس و انطاليا وطرسوس و طرابلس شام و انطاكيه و آذنه و حمص و معره نعمان و حلب و سروج و ملطيه و رقه و آمد و آذربجان و نصيبين و سنجار و موصل و سرمن راى معروف به سامرا و شهر زور و اروميه و مراغه و نخجوان و تبريز و حلوان و سرمن و حلوان و اردبيل و دينور و همدان و زنجان و سهرورد و نهاوند و سلطانيه و ابهر و قزوين و ديلم و ساوه و قم و كرخ و كاشان و دماوند و رى و آمل قصبه طبرستان و ساريه و سمنان و دامغان و استراباد و بسطام و آبسكون و جرجان و اسفراين و شهرستان و سبزوار و نيشابور و تن و طبس و طوس و مشهد مقدس و ترشيز و قاين و نوقان و زوزن و بوزجان و مرو و هرات و سرخس و جوزجان و بادغس و مرغاب و فارياب و غور و غرجستان و بلخ و ترمذ و بلد ساغون و لوايح و صغانيان و بدخشان و كابل و تب‌ت داخل و جبال و كشمير و بعض بلاد ختا و ختن و شمال بلاد چين . و قطار بكسر قاف كه آن را به خطا خطا مى خوانند . و در اين اقليم بيست و پنج كوه بزرگ و بيست و دو نهر عظيم است ، و رنگ مردم اين اقليم ميان سمرت و بياض است .\r\nو مبدء اقليم پنجم آنجا بود كه نهار اطول آن چهارده ساعت و نصف و ربعى\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nباشد يعنى 14 ساعت و 45 دقيقه ، و عرض آن سى و نه درجه الا عشر درجه يعنى 38 درجه و 54 دقيقه . و وسط آن جايى است كه نهار اطول آن پانزده ساعت است و عرض آن چهل و يك درجه و ربع درجه . و در اين اقليم است بلاد اندلس و بعض بلاد روم مثل عموريه و قونيه و اقصرى و قيصريه و سيوان و ارزن روم و ديار ارمينيه و شيروان و طرابزون و اخلاص و ارزنجان و خوارزم و بخارا و نسف و سمرقند و كش و اچاچ و اسفيجاب و روميه كبرى و جرجانيه خوارزم و بخارا و زمخشر و هزار اسف و حدود طراز و خجند و فرغانه و حدود كاشغر و ختن و تبت و روس و اقصى بلاد ترك ( كش را شهر سبز ، و فرغانه را اندجان ، و نسف را قرشى نيز گويند ) . در اين اقليم سى كوه بزرگ و پانزده نهر عظيم است و رنگ مردم اين اقليم سفيد است .\r\nو مبدء اقليم ششم آنجا بود كه نهار اطول پانزده ساعت و ربعى باشد يعنى 15 دقيقه باشد ، و عرض آن چهل و سه درجه و ربع و ثمن درجه يعنى 43 درجه و 22 دقيقه ، و وسط آن جايى بود كه نهار اطول پانزده ساعت و نيم يعنى 15 ساعت و 30 دقيقه بود ، و عرض آن چهل و پنج درجه و ربع و عشر درجه يعنى 45 درجه و 21 دقيقه . و در اين اقليم واقع است شمال اندلس و بلاد طائفه اى از فرنگستان و قسطنطنيه از بلاد روم ، و بلاد روس و صقالبه و بلاد آس و الان و طراز و مالق و بيش بالق و موقان و خزر و سقسين و معظم تركستان يعنى اكثر بلاد ترك و قراقوم و خان بالغ و آذر كند و كاشغر و بعض مساكن اتراك شرق . و در اين اقليم يازده كوه بزرگ و چهل نهر عظيم است . و اهل اين اقليم به رنگ اشقرند يعنى سرخ فام اند .\r\nو مبدء اقليم هفتم جائى بود كه نهار اطول پانزده ساعت و نصف و ربعى بود يعنى 15 ساعت و 45 دقيقه ، و عرض چهل و هفت درجه و خمس درجه كه 12 دقيقه است . و وسطش آنجا بود كه نهار اطول او شانزده ساعت ، و عرض چهل و هشت درجه و نصف و ربع و ثمن درجه يعنى 48 درجه و 52 دقيقه . و آخرش نزد جمهور جائى بود كه نهارش شانزده ساعت و ربعى باشد و عرض آن\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nپنجاه درجه و ثلث درجه يعنى 50 درجه و 20 دقيقه و از اينجا تا نهايت عمارت به جهت كمى عمارت داخل اقاليم نگيرند ، و بعضى در اقاليم داخل دارند و آخر اقليم هفتم را آخر عمارت گيرند . و در اين اقليم واقع است بعضى بلاد صقالبه و روس و بلغار و غياض و شمال بلاد ياجوج و ماجوج و نهايت بحر خزر و وسط بحيره و هو اول جيحون و نهايات مساكن اتراك شرق ، و كوههايى كه در آن اتراكى مانند و حوش جاى دارند . و عدد جبال و انهار آن ، به همان عدد اقليم ششم است . و لون مردم اين اقليم ميان شقره و بياض است .\r\nاز بيان مذكور دانسته شده كه از مبدء هر اقليم تا منتهاى آن كه مبدء اقليم ديگر است در نزد جمهور چندانست كه غايت درازى روز نيم ساعت تفاوت كند كه از مبدء اقليم تا وسط آن به ربع ساعت كه 15 دقيقه زمانى است ، و از وسط اقليم تا آخر آن به ربع ساعت ديگر كه تفاوت به نيم ساعت بود و خلاصه اين كه در نزد جمهور ، اول اقليم اول آنجا بود كه درازى روز 12 ساعت و 45 دقيقه باشد و عرض بلد آنجا 12 درجه و 40 دقيقه و 12 ثانيه باشد . و چون به حسب عرض از مبدء تا منتهاى هر اقليم چندان است كه غايت درازى روز نيم ساعت تفاوت كند ، پس از مبدء اقليم اول تا آنجا كه درازى روز سيزده ساعت و ربعى باشد از حساب اقليم دوم باشد ، و از آنجا تا آنجا كه درازى روز چهار ساعت و ربعى باشد از حساب اقليم سيوم باشد ، و از آنجا تا آن جا كه درازى روز چهارده ساعت و سه ربع باشد از حساب اقليم چهارم باشد ، و از آنجا تا آنجا كه درازى روز پانزده ساعت و ربعى باشد و از حساب اقليم پنجم باشد ، و از آنجا تا آنجا كه درازى روز پانزده ساعت و سه ربع باشد از حساب اقليم ششم باشد ، و از آنجا تا آنجا كه درازى روز شانزده ساعت و ربعى باشد از حساب اقليم هفتم باشد ، و تا آنجا عرض بقعه پنجاه درجه و ثلثى باشد و از آنجا تا آخر عمارت كه عرضش شصت و شش درجه و كسرى باشد از جهت فرط سرما و اندكى عمارت از حساب نبود . پس از اول اقليم اول تا آخر اقليم هفتم سه ساعت و نيم درازى روز تفاوت\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nباشد ، و سى و هفت درجه و ثلث در عرض تفاوت باشد . و وسط اقاليم وسط اقليم چهارم باشد آنجا كه طول نود درجه باشد و درازى روز چهارده ساعت و نيم و عرض بقعه سى و شش درجه و ثلثى به تقريب ، و آن ميانه معظم عمارات عالم بود . و از اقاليم عمارت بيشتر در اقليم سوم و چهارم و پنجم بود .\r\n\r\nتنبيه :\r\nتقسيم زمين به اقاليم هفتگانه در كتب قوم بدين سبب اختصاص به ربع مسكون نيم كره شمالى يافته است كه آمريكاى شمالى و جنوبى و استراليا هنوز كشف نشده بوده است . خلاصه مردم قديم سطح خشكى زمين را كه بدان آگاهى داشتند اينچنين به هفت بخش كرده بودند ، و امروز به وجوه ديگر تقسيم مى كنند كه در كتب جغرافياى عصرى مذكور و مدون است .\r\n\r\nتنبيه :\r\nدر اينجا وسط اقاليم بر راى جمهور در وسط اقليم چهارم به طول نود درجه و عرض سى و شش درجه دانسته شده است ، و در بحث قبة الارض به عقيدت فرس وسط عمارت ربع مسكون در طول و عرض به طول نود درجه و عرض سى و سه درجه و كسرى است دانسته شده است . غرض از تنبيه اين كه فرق بين وسط اقاليم و وسط عمارت ربع مسكون كه به عقيدت فرس قبة الارض است ، مراعات شود . به موضوع بحث برگرديم :\r\nبدان كه غير جمهور چنان كه ابتداى اقليم اول را از خط استواء گرفته اند ، همچنين آخر اقليم هفتم را آخر عمارت دانسته اند كه تا عرض 66 درجه را فرا مى گيرد نه چنان كه جمهور گفته اند كه آخر اقليم هفتم عرض 50 درجه و 20 دقيقه است . و چون به اتفاق هر دو فريق وسط اقليم اول را آنجا گرفته اند كه نهار اطول سيزده ساعت باشد و عرض 16 درجه و 37 دقيقه لاجرم بنا بر راى غير جمهور عرض ما بين ابتداى اقليم اول تا وسط آن ، و همچنين عرض ما بين وسط اقليم هفتم تا آخر آن كه آخر عمارت است ، بسيار بيش از آن اندازه است كه جمهور گفته اند . چغمينى در ملخص و قاضى زاده رومى در شرح راجع به نظر غير جمهور كه آخر اقليم هفتم را آخر عمارت تا عرض 66 درجه گفته اند گويند : گمان آنان اين است كه در عرض 63 درجه جزيره معموره اى به نام تولى است كه اهل آن در\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nاوان سرما از شدت آن در حمامها به سر مى برند و نهار اطول در آنجا بيست ساعت است . و در عرض 64 عمارتى است كه اهل آن قومى از صقالبه اند و معرفت به چيزى ندارند و اطول ايام در آنجا بيست و يكساعت است . و در عرض 66 عماراتى است كه سكان آنها شبيه به وحوش اند و نهار اطول آن بيست و سه ساعت است .\r\n\r\n","description":"","footnote":"","page_name":" 244 ","page_number":244},
  {"content":"\r\n\r\n\r\nدرس 52 : ارض قرآنى و كره ارض\r\nدر درس پيش وعده داده ايم كه پس از گذشتن از هفت اقليم كه از هفت خوان رستم دشوارتر مى نمود ، سخن از ارض قرآنى و تميز آن با كره ارض هيوى آغاز كنيم ، اينكه گوييم از نثر طوبى است كه :\r\nارض در قرآن هميشه مفرد استعمال شده است ، و ارضوان يا اراضى نيامده . مراد از ارض مطلق زمين است خرد يا بزرگ چنان كه آب بر كم و بسيار اطلاق مىشود زمين نيز بر يك شبر و يك كشور اطلاق مىشود «  ما تَدْرِي نَفْسٌ بِأَيِّ أَرْضٍ تَمُوتُ »  ( لقمان 34 ) هيچ كس نمى داند در كدام زمين مرگ او فرا مى رسد . در اينجا هر شهرى را زمينى ناميده است « .  وَ آيَةٌ لَهُمُ الْأَرْضُ الْمَيْتَةُ أَحْيَيْناها »  ( يس 33 ) دليل قدرت پروردگار است براى آنان كه زمين مرده را زنده مى كنيم .\r\nدر اصطلاح منجمين ارض بر كره خاك گفته مىشود كه آب بر اكثر آن احاطه دارد ، اما به اين معنى در قرآن نيامده است ، هر چه ارض در قرآن ديده ايم مراد سطح خاك و خشكى آنست يا قطعات آن . بلكه كوهها نيز از مفهوم ارض خارجند «  يَوْمَ تَرْجُفُ الْأَرْضُ وَ الْجِبالُ  » ( مزم‌ل « ( 14  وَ حُمِلَتِ الْأَرْضُ وَ الْجِبالُ »  ( حاقه 14 ) خداوند زمين را در مقابل كوه قرار داده است ، زمين مى لرزد و كوه هم مى لرزد « .  وَ أَلْقى فِي الْأَرْضِ رَواسِيَ »  ( نحل 15 ) گذاشت يعنى آفريد در زمين كوهها .\r\n«  مَشارِقَ الْأَرْضِ وَ مَغارِبَهَا  » ( اعراف 132 ) مشرق ها و مغرب هاى زمين ، مراد كره زمين نيست زيرا كه كره هميشه يك نيمه اش روشن است و يك نيمه اش تاريك ، اما قطعات سطح زمين مشرق و مغرب دارند . كره زمين مشرق و مغرب\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nمعين ندارد .\r\nخداوند زمين را بساط و فرش و منزلگاه قرار داد و رام آفريد كه چون مردم در آن تصرف كنند هر شكل به آن دهند آن شكل را قبول كند و نگاهدارد ، آب شكل را نگاه نمى دارد از اين جهت مى توان با خاك زمين خانه ساخت و در آن دانه كشت و بر آن راه رفت ، و اين ها نعمت خداوند است بر مردم « .  هُوَ الَّذِي جَعَلَ لَكُمُ الْأَرْضَ ذَلُولًا »  ( ملك 15 ) اوست كه زمين را رام شما ساخت « .  وَ إِلَى الْأَرْضِ كَيْفَ سُطِحَتْ »  ( غاشيه 20 ) نظر نمى كنند به زمين كه چگونه مسطح گشت .\r\nمعاندان گويند زمين كره است چرا در قرآن گويد زمين را پهن ساختيم ؟ در جواب گوييم مقصود قطعات زمين است زير پاى مردم نه كره زمين .\r\nخداوند به زنده كردن زمين مرده ، استدلال بر قدرت خود فرمود . چنان كه گفتيم عوام مردم ، خداى را در چيزى مخالف طبيعت مى جويند و خداوند غالبا به امور طبيعى استدلال مىكند چون تاثير طبيعى نيز به اراده خداوند است . مردم پندارند بايد از روى سنگ بى كشتن تخم و آب دادن گياه برويد تا دليل وجود پروردگار باشد ، اما خداوند به تخم كشته در زمين و روئيدن آن به تاثير نور و حرارت و باران و آفتاب حجت آورده است و آيات بسيار در اين معنى آمده است «  فَأَحْيا بِهِ الْأَرْضَ مِنْ بَعْدِ مَوْتِها  » ( عنكبوت 63 ) به باران زنده كرد زمين را پس از مردن « .  وَ تَرَى الْأَرْضَ هامِدَةً فَإِذا أَنْزَلْنا عَلَيْهَا الْماءَ اهْتَزَّتْ وَ رَبَتْ وَ أَنْبَتَتْ مِنْ كُلِّ زَوْجٍ بَهِيجٍ »  ( حج 5 ) زمين را بينى آرام و خموش چون آب بر آن فرستيم به جنبد و به بالد و بروياند از هر گونه گياه خرم . تاثير آب را انكار نفرمود . اگر گوئى امر طبيعى چگونه دليل بر وجود خداوند خواهد شود ؟ گوييم چون در ميان هزاران هزار تركيب و تقدير يكى مطابق سود و مصلحت برگزيده شود دليل آنست كه فاعل آن به اراده و علم و عنايت بوده است . نوشته كه از حروف مختلف تركيب شده و از آن معنى درستى بر آيد بايد گفت انسانى به اراده نوشته است . تخم را چون در زمين كشتى ريشه برآورد براى جذب غذا ، و ساق براى بيرون آمدن از زمين و برگ براى تنفس ، و رگها براى جذب غذا و گل و ميوه و غير آن هر يك به اندازه مناسب ، بايد گفت طبيعت مانند قالبى\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nبى شعور است كه سازنده باتدبير براى مصنوعات خويش به كار مى برد ، و گرنه خود تخم از كار خويش خبر ندارد .\r\nخداوند زمين را در دو روز آف‌ريد «  بِالَّذِي خَلَقَ الْأَرْضَ فِي يَوْمَيْنِ  » ( فصلت 9 ) . اندازه كردن روزى اهل زمين و ساختن كار آنان با آفرينش اصل آن در چهار روز بود «  وَ قَدَّرَ فِيها أَقْواتَها فِي أَرْبَعَةِ أَيَّامٍ سَواءً لِلسَّائِلِينَ  » ( فصلت « ( 10  اللَّهُ الَّذِي خَلَقَ السَّماواتِ وَ الْأَرْضَ وَ ما بَيْنَهُما فِي سِتَّةِ أَيَّامٍ  » ( الم سجده 4 ) خدايى كه آسمان ها و زمين را با آنچه ميان آنها است در شش روز آفريد .\r\nخلقت شش روزه در تورات نيز آمده است و مقصود از آن مناسبت تقسيم ايام است به هفت روز كه شش روز براى كار كردن و يك روز تعطيل است . بعضى امم مانند فارسيان هفته نداشتند و اقسام زمان نزد آنها روز و ماه بود ، هر روز مى گفتند چند ماه است و نمى گفتند چند شنبه است . شش روز كار كردن بقول تورات به مناسبت آنست كه خداوند در شش هنگام كار آفرينش را تمام كرد مناسب است ، مردم هم شش روز كار كنند و هفتم آرام گيرند ، و مقصود بيان و شرح طبيعى خلقت نبود . مسيحيان گويند مراد از شش روز شش روز شمسى نيست يعنى بيست و چهار ساعت بلكه مراد شش قسمت از مدت زمان است . و گويند در تورات روز بر مدت زمان طولانى اطلاق شده است . در تفسير المنار همچنين گويند مراد ايام الله است و هر روز به يك عمل از اعمال خداون‌د تعالى محدود مى گردد نظير ايام عرب كه به واقعه نسبت دهند گويند يوم الفجار يعنى زمان جنگ فجار ، و يوم داحس يعنى زمان جنگ داحس كه چهل سال كشيد . و مردم گويند روز جوانى و روز پيروزى در قرآنس ت  وَ ذَكِّرْهُمْ بِأَيَّامِ اللَّهِ  ، يعنى زمان انواع نعم كه خداوند قوم موسى را داد بيادشان آور . و در تاييد آن گفتند در تورات و هم حديث مسلم آمده است كه خداى تعالى آدم را روز ششم آفريد با آن كه چهل روز گل او را خمير مى كرد ، و پيش از حضرت آدم گروهى ديگر در زمين بودند . و نيز گويند سبب يهود متعدد بود : يكى سبت هفته بود پس از شش روز ، و يكى سبت سال بود يعنى سال تعطيل زراعت در سال هفتم پس از شش\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nسال زراعت . و ديگر سال يوبيل بود پس از هفت دوره هفت ساله يعنى چهل و نه سال . و مراد از شش روز ، خلقت شش مدت زمان است كه با همه اين سبت ها تناسب داشته باشد . و در تفسير المنار اين آيه را نيز شاهد آورده است «  وَ إِنَّ يَوْماً عِنْدَ رَبِّكَ كَأَلْفِ سَنَةٍ مِمَّا تَعُدُّونَ  » و نيز «  كُلَّ يَوْمٍ هُوَ فِي شَأْنٍ »  هر روز خداوند در كار است و فيض مى بخشد . و از روايت ابن ابى شيبه از كعب الاخبار و ضحاك از ابن عباس و روايت مجاهد و احمد بن حنبل نقل كرده است كه مراد به ايام در اين آيات هر روز هزار سال است . روز در مقابل شب را نهار مى گويند .\r\nو اگر گويى چون روز خورشيدى مراد نيست مدت طولانى زمان را به همه گونه تقسيم ميتوان كرد شش قسم و ده قسم بلكه صد هزار قسم و بيشتر و كمتر ، و هر دوره كه اختصاص به نوعى خ‌لق دارد مى توان روزى گفت و در تورات شش روز شمرد براى مناسبت هفته ، در قرآن چرا شش روز شمرد ؟\r\nگوييم جواب اين سؤال از كلام خداى تعالى در آيه كريمه مستفاد مى گردد كه فرمود « :  فِي أَرْبَعَةِ أَيَّامٍ سَواءً لِلسَّائِلِينَ  » ( سجده 9 ) در چهار روز آفريديم ( موجودات ارضى را ) تا همه سائلان را يك جواب باشد . آن كه پرسد زمين و آسمان در چند روز آفريده شده اگر از تورات جواب دهند گويند شش روز ، و اگر از قرآن جواب دهند هم گويند شش روز . و اگر قسمت به شش روز كه در تورات است غلط بود ، البته قرآن صحيح را مى فرمود اما چون آن هم به تاويلى صحيح است جواب مساوى تورات خود مصلحت است . نظير آن كه زمين را به هفت اقليم تقسيم كردند و ممكن بود به هشت يا ده اقليم يا كمتر يا بيشتر كنند چون تقسيم اختيارى است ، اكنون حفظ اين اصطلاح هفت مصلحت است «  سَواءً لِلسَّائِلِينَ »  ، هر كس پرسد زمين چند اقليم است يك نوع جواب شنود . و دائره را به سيصد و شصت درجه قسمت كردند ، و طور ديگر هم ميتوان تقسيم كرد ، و روز را به بيست و چهار ساعت تقسيم كردند ، مى توان طور ديگر تقسيم كرد اما حفظ اصطلاح مانع تشويش ذهن است بايد اين اصطلاحات را حفظ كرد «  سَواءً لِلسَّائِلِينَ »  . و به هر حال مناسبت تقسيم هفته و لزوم يك روز تعطيل براى آس ايش و عبادت و تعليم احكام\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nدين از اين كه گفتند معلوم گرديد .\r\nارض گاهى به معنى عالم جسمانى دنيوى استعمال گرديده در مقابل آسمان كه عالم مجردات و روحانيات اس‌ت «  وَ لكِنَّهُ أَخْلَدَ إِلَى الْأَرْضِ  » ( اعراف 175 ) درباره مردى كه رغبت به مال دنيا كرد و فريب اين جهان را خورد و از آخرت اعراض كرد و گويند او بلعم باعورا نام داشت .\r\n«  قُلْ لَوْ كانَ فِي الْأَرْضِ مَلائِكَةٌ  » ( اسرائيل 97 ) اينجا نيز مراد عالم ظاهر و جسمانى است يعنى اگر در اين عالم ظاهر فرشتگان بودند و راه مى رفتند به آرامش ، ما نيز فرشته بر آنها مى فرستاديم به رسالت . البته در زمين فرشتگان بسيارند اما ظاهر و محسوس نمى باشند « لو كان » فرمود كه دلالت بر نبودن فرشته در عالم محسوس مىكند .\r\nزمين در قيامت ديگرگون مىشود و به اين حال نمى ماند ، خرابى كه به همه كائنات راه خواهد يافت به زمين نيز راه مى يابد . اين حكم از خواص قرآن است ، بيشتر حكماى قديم مى پنداشتند كه زمين به همين حال كه هست باقى خواهد ماند . قوله تعالى «  يَوْمَ تُبَدَّلُ الْأَرْضُ غَيْرَ الْأَرْضِ  » ( ابراهيم 49 ) روزى كه زمين غير اين زمين شود .\r\n«  وَ أَشْرَقَتِ الْأَرْضُ بِنُورِ رَبِّها وَ وُضِعَ الْكِتابُ وَ جِيءَ بِالنَّبِيِّينَ  » ( زمر 69 ) در قيامت چون بار دوم در صور دمند و همه اهل آسمان و زمين كه مرده بودند و زندگى اين جهانى را بدرود گفته در خلق ديگر در آخرت زندگى كامل تر و بهتر يابند و زمين هم كه اكنون تاريك است و در ظلمت ماده فرو رفته به نور پروردگار تابناك و روشن شود و نامه ها بنهند و پيغمبران را بياورند ، و آن زمين روشن اخروى غير اين زمين دنيوى است ، در آن عالم جماد نيست همه چيز زنده است زمين و درخت و نبات و همه ناطقند .\r\n«  يَوْمَ تَشَقَّقُ الْأَرْضُ عَنْهُمْ سِراعاً  » ( ق 43 ) زمين شكافته شود و مردم از اين زمين بيرون آيند و خود را بر زمينى مشاهده كنند كه به روشنى پروردگار تابناك شده « .  وَ حُمِلَتِ الْأَرْضُ وَ الْجِبالُ  » ( حاقه « . ( 14  يَوْمَ تَرْجُفُ الْأَرْضُ وَ الْجِبالُ »  ( مزمل « . ( 14  إِذَا \r\n\r\n","description":"","footnote":"","page_name":" 249 ","page_number":249},
  {"content":"\r\n\r\n الْأَرْضُ مُدَّتْ »  ( انشقاق « . ( 3  كَلَّا إِذا دُكَّتِ الْأَرْضُ دَكًّا دَكًّا »  ( فجر « . ( 22    إِذا زُلْزِلَتِ الْأَرْضُ زِلْزالَها وَ أَخْرَجَتِ الْأَرْضُ أَثْقالَها »    ( زلزلت 1 و 2 ) . اين آيات و امثال آن بيان حال زمين است در قيامت كه مى لرزد و شكافته مىشود و آن معادن و آتشهاى مذاهب و هر چه در باطن دارد بيرون مى ريزد و خود پراكنده مىشود باز به صورتى پديد مى آيد مناسب عالم آخرت .\r\nمردم از اين زمين خراب بيرون مى آيند «  ثُمَّ إِذا دَعاكُمْ دَعْوَةً مِنَ الْأَرْضِ إِذا أَنْتُمْ تَخْرُجُونَ »  ( روم 24 ) چ‌ون شما را بخوانند از زمين ناگهان بيرون آئيد . اگر گويى از زمين بيرون آيند كجا مى روند ؟ گوييم خداوند در سوره يس فرمايد «  مِنَ الْأَجْداثِ إِلى رَبِّهِمْ يَنْسِلُونَ  » از قبرها سوى پروردگار مى روند و در زمينى كه خداوند فرمود « :  أَشْرَقَتِ الْأَرْضُ بِنُورِ رَبِّها وَ وُضِعَ الْكِتابُ »  زمينى كه به نور پروردگار درخشيد . و اگر گويى زمين چگونه گنجايش خلق اولين و آخرين دارد كه همه يكباره در آن فراهم گردند ؟ گوييم قياس عالم آخرت به دنيا صحيح نيست چنان كه در روايات آمده است قبر باغى است از باغهاى بهشت ، يا گودالى از حفره هاى جهنم ، و نيز براى نيكان قبر را فراخ مى كنند به قدر چشم انداز يا سى مرحله ، اگر آن فضا كه از عالم آخرت است در گور تنگ مى گنجد ، زمين و آخرت هم گنجايش همه چيز دارد . اگر گويى بهشت به مقتضاى آيات قرآن در آسمان است و مردم چون زنده شوند چگونه از زمين به آسمان مى روند ؟ گوييم قياس آخرت به دنيا چنان كه گفتيم صحيح نيست و نردبان و وسائل براى اجسام مادى اهل دنيا است ، مردم آخرت در يك چشم بر هم زدن عوالم وجود را طى مى كنند .\r\nقوله تعالى « :  وَ الْأَرْضُ جَمِيعاً قَبْضَتُهُ يَوْمَ الْقِيامَةِ وَ السَّماواتُ مَطْوِيَّاتٌ بِيَمِينِهِ »  ( زمر 67 ) يعنى روز رستاخيز زمين در مشت او است و آسمانها پيچيده در دست راستش ، غرض كمال قدرت و سلطه او است بر ممكنات ، و اين قدرت در همه حال يكسان است ، اهل روز قيامت چون به حق نزديكترند و از ظلمات ماده دورترند قدرت وى را نيك در مى يابند كه در اين جهان ادراك نمى كردند .\r\nقوله تعالى « :  إِنَّ اللَّهَ يُمْسِكُ السَّماواتِ وَ الْأَرْضَ أَنْ تَزُولا  » ( فاظر 42 ) خداوند آسمانها\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nو زمين را نگاه مى دارد كه زائل شوند چون علت است و اينها معلول اند چون نور كه وابسته به خورشيد است و خورشيد نگهدار نور است ، خداوند تعالى نيز نگهدار آسمانها و زمين است ، نه از آن كه آسمان بر زمين افتد بلكه از اين كه فانى شوند .\r\nدر قرآن سخن از هفت آسمان صريح آمده است اما هفت زمين صريح نيست . قوله « :  وَ مِنَ الْأَرْضِ مِثْلَهُنَّ »  ( اطلاق 12 ) خداوند هفت آسمان آفريده و از زمين مانند آن . بيان نفرمود از چه جهت زمين مانند آسمان است . اگر در شماره مانند آسمان ها باشد هفت است . و اگر وجه شباهت چيز ديگر باشد مانند كره بودن و گشتن و نفع مردم از آن غير اينها دليل بر هفت نداريم . مردم قديم سطح خشكى زمين را به هفت بخش كرده بودند و هر بخش را اقليم مى گفتند ، مانند آن كه مردم عصر ما همه زمين را به پنج منطقه كرده اند يك منطقه حاره و دو منطقه معتدله و دو منطقه منجمده . اقليم ها ى هفت گانه را از خط استواء تا منتهى معموره زمين اعتبار كرده بودند . از خط استواء به جانب شمال تا مدارى معين از مدارات زمين را اق‌ليم اول مى گفتند ، و از آن مدار تا مدارى ديگر به طرف شمال اقليم دوم ( مكه در اقليم دوم واقع است ) و اقليم سيم در شمال اقليم دوم است . در بلاد ايران از بنادر جنوب تا اصفهان از اقليم سيم است ، و هر چه در عرض محاذى اين ناحيه باشد از مغرب افريقا تا ساحل درياى چين از اقليم سيم محسوب مىشود . و اقليم چهارم مشتمل بر ايالات شمالى ايران است و هر چه محاذى آن باشد در مشرق و مغرب ، و بدين ترتيب تا اقليم هفتم كه آخرين آبادى شمال كره زمين است .\r\nابن عباس و بعضى مفسرين هفت زمين را به هفت قسمت مجاور يكديگر تفسير كرده ان د ، و بعضى گمان كنند هفت طبقه روى يكديگر قرار دارند مانند طبقه خاك سطح ظاهر زمين ، و طبقه نمناك و شن و امثال آن . اما قول اول صحيحتر است چون خداوند در بيان نعمت خود به چيزى تمسك كرده است كه مردم مى دانستند و مى شناختند ، و اين هفت اقليم از قديم نزد آنان معروف بود به اختلاف هوا و تنوع محصول و ميوه هاى هر اقليم ، خداوند به همان كه مشهور بود بر آنها احتجاج فرمود . بعضى گويند مراد از هفت زمين هفت كره از كرات فضا\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nاست ، در قرآن چنان كه گفته ايم هميشه سموات به صيغه جمع يا ارض به صيغه مفرد مذكور است و من بيش از هشتاد موضع شمرده اند و الله العالم .\r\nاين بود كلمات گرانقدر استاد رضوان الله تعالى عليه از نثر طوبى در موضوع ياد شده ، و در اثناء سخن از يوم و مسائل ديگر . پوشيده نيست كه از نظر آن جناب فقط به حسب استفاده از ظاهر قرآن كريم است و گرنه در جوامع روايى به ازاى هفت آسمان هفت زمين نيز ماثور است و حضرتش بدانه‌ا بهتر و بيشتر از مثل من آگاهى داشت ، و علاوه بر اين كه در عداد سلسله جليله مشايخ روات به سندى كه در اول شرح صحيفه كامله سجاديه آورده است تشرف داشت به حسب تتبع و تفحص در جوامع روائى فريقين بايد وى را راويه شناخت .\r\nالفقيه ، معروف بن خربوذ عن احدهما عليهما السلام قال :\r\nقل فى قنوت الوتر : لا إله الا الله الحليم الكريم ، لا إله الا الله العلى العظيم ، سبحان الله رب السموات السبع و ما فيهن و ما بينهن و رب العرش العظيم ، سبحان الله ربى الارضين السبع و ما فيهن و ما بينهن و رب العرش العظيم الخ . ( وافى م 5 ص 113 و 114 ط رحلى )\r\nطبرسى در مجمع البيان در تفسير كريمه « :  اللَّهُ الَّذِي خَلَقَ سَبْعَ سَماواتٍ وَ مِنَ الْأَرْضِ مِثْلَهُنَّ »  ( آخر طلاق ) گويد :\r\n« أى و خلق من الارض مثلهن فى العدد الا فى الكيفية لان كيفية السماء مخالفة لكيفية الارض . و ليس فى القرآن آية تدل على أن الارضين سبع مثل السموات الا هذه الاية ، و لا خلاف فى السموات انها سماء فوق سماء ، و اما الارضون فقال قوم انها سبع ارضين طباقا بعضها فوق بعض ك‌السموات لانها لو كانت مصمتة لكانت ارضا واحدة ، و فى كل ارض خلق خلقهم الله كما شاء . و روى ابوصالح عن ابن عباس انها سبع أرضين ليس بعضها فوق بعض ، يفرق بينهن البحار ، و تظل جميعهن السماء . والله سبحانه اعلم بصحة ما استاثر بعلمه و اشتبه على خلقه . و قد روى العياشى باسناد عن الحسين بن خالد عن ابى الحسن عليه السلام ( يعنى الامام الثامن على بن موسى الرضا « ع » : قال بسط كفه ثم وضع اليمنى عليها ، فقال : هذه الارض الدنيا و السماء الدنيا عليها قبة ،\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nوالارض الثانية فوق السماء الدنيا و السماء الثانية فوقها قبة ، و الارض الثالثة فوق السماء الثانية و السماء الثالثة فوقها قبة ، حتى ذكر الرابعة و الخامسة و السادسة فقال : و الارض السابعة فوق السماء السادسة و السماء السابعة فوقها قبة ، و عرض الرحمن فوق السماء السابعة ، و هو قوله  سَبْعَ سَماواتٍ وَ مِنَ الْأَرْضِ مِثْلَهُنَّ  » انتهى .\r\nراقم گويد : آن كه صاحب مجمع فرمود « : مثلهن فى العدد لا فى الكيفية » بنابر نظر افلاك مجسمه است كه در بحث از محدد الجهات ، در طبيعات فلسفه چون نمط دوم اشارات و مقالت دوم طبيعيات شفاء عنوان شده است كه اجرام علوى اعم از افلاك و ما فيها را داراى طبيعت خامسه دانسته اند ، و خرق و التيام را بر آنها روا نداشته اند از آن روى كه حركت استقامى براى آنها محال است . و در دروس گذشته دانسته شد كه در علم هيات از افلاك مجسمه تعبير به هيئت مجسمه مىشود . و لكن نظر مذكور عند التحقيق ناتمام است ، اگر هفت زمين در كيفيت و عدد هر دو مثل هفت آسمان باشد اشكالى روى نمى آورد . و بسا از آيات قرآنى مانند «  إِنَّ اللَّهَ يُمْسِكُ السَّماواتِ وَ الْأَرْضَ أَنْ تَزُولا »  ( فاطر 42 ) صحيح است كه به معنى كره ارض دانسته شود .\r\nو تفسير ابن عباس ناظر به هفت اقليم شناخته شده در نزد مردم است . استاد علامه شعرانى نيز در تعليقه اش بر مجمع در اينمقام فرمود كه :\r\n« قول ابن عباس اقرب الى الاعتبار فان الظاهر ان الله تعالى احتج على الناس بما يعرفون و كان المعروف عندهم ان السموات للسيارات سبع ، و الارض على سبعة اقاليم ، و لم يكن الاقاليم طبقات بعضها فوق بعض بل كانت متجاورة بعضها الى جنب بعض فاحتج الله تعالى عليهم بانكم تعترفون بهذه فاعلموا أن خالقها الله عزوجل . و اما رواية العياشى فهى تنطبق على ما يعتقد اهل عصرنا من ان كل سيارة بمنزلة ارض يحيط بها جو السماء ، و كل سماء الفضاء المحيط الذى تجرى السيارة فيه » .\r\nو بر همين منوال در كتاب راه سعادت به فارسى فرموده است :\r\n« اگر كسى پرسد هفت آسمان و هفت زمين چيست ؟ در جواب گوييم : تقسيم هر مكان را هر كس بر حسب مصلحت خود هرطور فرض كند صحيح است ، مثلا\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nشهرى را ممكن است به چهار بخش كرد و نام هر يك را محله گذاشت ، يا به ده بخش كرد و هر يك را ناحيه ناميد ، يا به بيست بخش كرد و هر يك را كوى و برزن گفت و همه صحيح است . زمين را قديم به هفت منطقه تقسيم مى كردند از خط استواء بشمال و هر يك را اقليم مى گفتند ، و امروز ه‌مه زمين را از شمال و جنوب خط استواء به پنج منطقه تقسيم مى كنند : يك منطقه حاره و دو معتدله و دو منجمده . و براى پيغمبران خدا اين دو تقسيم مساوى است براى اين كه مى خواهند قدرت خداوند و مخلوقيت جهان را ثابت كنند خواه هفت اقليم باشد يا پنج منطقه . و نيز هفت سياره در هفت مدار سير مى كنند ، قديم نام آن مدارها را آسمان گذاشتند و گمان مى كردند اجسام منفصل از هم اند و امروز مدار را تصديق مى كنند اما آنها را اثير متشابه و از يك جنس مى دانستند ، و پيغمبران مى گويند اينها مخلوق خدا است خواه هفت آسمان متباين باشد ، خواه هفت آسمان متشابه . و خداوند فرمود در سوره مؤمنون « :  لَقَدْ خَلَقْنا فَوْقَكُمْ سَبْعَ طَرائِقَ  » يعنى بالاى سر شما را هفت راه آفريديم . و نيز در سوره شورى ( 28 : 43 ) فرمود :  وَ مِنْ آياتِهِ خَلْقُ السَّماواتِ وَ الْأَرْضِ وَ ما بَثَّ فِيهِما مِنْ دابَّةٍ  كه در كرات سماوى هم جانور آفريده است ، و اين با مذهب امروزى مطابق است » . ( ص 210 209 ط 1 )\r\n\r\nتبصره :\r\nآگاهى به معنى اقليم براى ما لازم بود كه در تفاسير و اخبار و جوامع روائى و ديگر نوشته هاى ارباب قلم به تازى و پارسى به نظم و نثر ، اقليم و هفت اقليم زمين را بسيار به كار برده اند ، و اكنون بحمدالله تعالى به معنى اقليم خواه اقليم رؤيت سماوى ، و خواه اقليم و هفت اقليم زمينى ، و خواه به اطلاق اقليم بر اقليم بر عالم مثال مطلق آگاهى يافته ايم ، و تعريف آنها را دانسته ايم ، و هر يك را از ديگرى به خوبى تميز داده ايم ، اينكه در اين تبصره هدف ما دو مطلب است كه در پيرامون موضوع اقليم پيش آورده ايم :\r\n\r\nمطلب اول اين كه :\r\nبحث از اقليم در حقيقت ، با علم مسالك و ممالك كه فن جغرافيا است مناسب است ، و بايد در كتب مربوط بدان علم عنوان شود ، و لكن در\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nعلم هيات بحث آن را به نحو استطراد به پندار وابستگى اندك به ميان آورده اند . هيچ مساله هيوى به لحاظ اقاليم استخراج نمى شود زيرا كه فاقد ضابطه رياضى به لحاظ مذكور است و آنچه اهميت به سزا در استخراج مسائل هيوى دارد مثلثات كروى مبتنى بر قواعد رياضى اطوال و عروض بلاد و كواكب است .\r\n\r\nمطلب دوم اين كه :\r\nدر تقسيم اقاليم چنان كه دانسته شد گفته اند كه وسط اقليم اول به اتفاق آنجا بود كه نهار اطول سيزده ساعت باشد و عرض 16 درجه و 37 دقيقه ، اطلاق وسط بنابر راى جمهور روشن است اما بنابر قول غير جمهور چگونه است ؟ و معلوم است كه وسط به معنى منتصف در مساحت بر آن صادق نيست . در جواب گوييم :\r\nوسط بارى به معنى واسطه عدديه است كه نصف مجموع دو حاشيه متقابل خود است ، و بعد هر يك از دو حاشيه به اندازه بعد حاشيه ديگر تا وسط است ، چون عدد هفت مثلا كه وسط 6 و 8 ، و همچنين 5 و 9 ، و هكذا 4 و 10 ، و نيز 3 و 11 ، و ايضا 2 و 12 و باز 1 و 13 است و على هذا القياس هر عدد ديگر .\r\nو بارى به معنى وسط در نسبت است كه نسبت يكى از دو طرف به وسط مانند نسبت وسط به طرف ديگر است ، مثلا مانند 4 بين 2 و 8 كه نسبت 2 به 4 چون نسبت 4 به 8 است . و بديهى است كه وسط به اين دو معنى هيچ يك در فرض مذكور راه ندارد .\r\nو بارى وسط گويند كه به معنى منتصف در ثقل است نه منتصف در مساحت ، مانند عصائى چوبين كه يكسره آن را آهن گرفته باشند ، ميانه آن به حسب درازا آن نقطه ايس ت كه از دو طرف به يك اندازه باشد ، اما ميانه به حسب نقل آن نقطه ايست كه وزن دو جانب آن برابر باشد لاجرم از نقطه نخستين به قدر زيادت آن جانبى كه آهن ندارد تا با جانب آهن گرفته به حسب وزن برابرى كند فاصله دارد . گويا در دروس گذشته به مركز كره به حسب مسافت و به حسب ثقل اشارتى رفته است كه مثلا دائره عظيمه بر كره آنى است كه مركز كره به حسب مسافت در سطح او است .\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nبه حسب ظاهر ، وسط اقليم اول به قول غير جمهور بايد از قبيل وجه اخير باشد ، بدين معنى كه آبادانى و جمعيت مردم از اول خط استواء تا وسط اقليم اول بنابر راى جمهور كه هر دو فريق بدان اتفاق دارند ، بنابر تقريب معادل آبادانى و جمعيت با نيمه دوم اقليم اول بوده باشد . يعنى آبادى و جمعيت ارض به عرض 16 37 كه تا منتصف اقليم اول است ، به تقريب برابر با جمعيت و آبادى با نيمه دوم اقليم اول است كه درجات عرض اين نيمه يعنى از منتصف تا منتهى 3 50 مى باشد . پس خلاصه اين كه وسط ياد شده بدين معنى است كه جمعيت و آبادانى عرض 16 37 با جمعيت و آبادانى عرض 3 50 بتقريب معادل يكديگرند .\r\nمخفى نماند كه چون زمين كروى است ، اقليم اول به تقسيم جمهور نيز در طول بيشتر از اقليم دوم است ، و همچنين دوم از سوم ، و سوم از چهارم و هكذا تا اقليم هفتم كه آن از همه كوتاه تر است ، طول اقليم اول را چهار هزار فرسخ گفته اند ، و طول آخر هفتم را هزار و ششصد و بيست فرسخ . بحث تحقيقى آن به تفصيل در بيان مسافت درجات اطوال بلاد در پيش است ، و همچنين تبديل درجات به فراسخ از طول و عرض بلاد . و نيز ناگفته نماند كه در فرانسه كلمه اقليم به صورت  Climaux  كه تلفظ آن كليما و قليما است به معنى آب و هوا و ناحيه و اقليم به مفاد سرزمين بطور مطلق به كار مى رود .\r\n\r\n","description":"","footnote":"","page_name":" 256 ","page_number":256},
  {"content":"\r\n\r\n\r\nدرس 53 : تحصيل سمت حقيقى قبله\r\nدر آخر درس 45 وعده داده ايم كه هر گاه مبحث اقاليم سبعه پيش آمده است ، در پيرامون سخن شيخ اجل ابن سينا در قانون كه آفاق استوائى اعدل بقاع است ، عرائضى تقديم بداريم ، و اكنون وقت آن فرا رسيده است ، جز اين كه اينك ، شمس در برج جوزاء و ما در ماه خورداديم ، و آقايان درس و بحث در تحصيل سمت دقيق قبله بسيار پرسش مى فرمايند و لكن طرق آن بسيار و مبتنى بر ضوابط رياضى و قواعد هيوى و اصطلاحات فنى است كه درس هر يك در پيش است ، ولى بمناسبت فرا رسيدن زمان نزول اجلال شمس در برج جوزا و سرطان ، و ورود ما به ماه خورداد و تير شايسته دانسته ايم كه راهى سهل و ساده را كه اكنون آماده است ، و در عين حال نشان دهنده سمت حقيقى قبله و رساننده بدانست عنوان كنيم كه علاوه بر تعيين سمت قبله ، تمرين دروس گذشته را نيز در بردارد ، پس بدان كه :\r\nدر درس پنجم و دوازدهم گفته آمد كه شمس را هيچگاه عرض نبود يعنى هميشه در سطح عظيمه منطقة البروج است ، لذا دائره منطقة البروج را دائره شمسيه نيز مى گويند ، و بدين سبب غايت ميل شمس از معدل النهار به قدر ميل كلى است ، و ميل كلى و مقدار آن در درس 8 و 9 گفته آمد كه در اين زمان ما 23 25 و در حدود 50 ثانيه است .\r\nو در درس 32 دانسته ايم كه عرض مكه مكرمه 21 درجه و در حدود 25 دقيقه شمالى است ، و از آفاق ذوظلين است ، لاجرم چون ميل شمس شمالى شود كه در\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nجهت با مكه معظمه موافق بود ، در دو درجه كه در دو طرف ميل كلى است ميل شمالى آن با عرض مكه متحد خواهد بود ، و آن دو درجه يكى هفتم جوزاء يعنى هفتم خورداد ، و ديگرى بيست و سوم سرطان يعنى 23 ماه تير است كه ميل شمالى شمس به قدر عرض مكه مشرفه است . پس هر گاه شمس در درجه هفتم جوزاء بود چون مركز آن به دائره نصف النهار مكه رسد بر سمت راس مكه خواهد بود ، و ارتفاع آن بغايت يعنى نود درجه برسد و شاخص را در آن هنگام در مكه و همچنين اشخاص را ظل نبود . و پس از آن تا به بيست و سوم سرطان برسد هر روز در هنگام موافات مركز جرم شمس به حلقه نصف النهار در شمال مكه خواهد بود و ظل شاخص بسوى جنوب مكه ، و در بيست و سوم سرطان حكم هفتم جوزاء است ، و بعد از 23 سرطان تا به 7 جوزاء برسد هر روز در هنگام موافات جرم آن به دائره نصف النهار به عكس مذكور در جنوب مكه و ظل شاخص به سمت شمال مكه است . و اكنون مورد نظر ما در طريق سمت قبله يا بى رسيدن مركز جرم شمس به دائره نصف النهار مكه در هفتم جوزاء و بيست و سوم سرطان است .\r\nو در درس 43 ، از طول و عرض بلاد ، راه تعيين مواضع بلاد را نسبت به يكديگر به خوبى فرا گرفته ايم ، و درين مسئله خاص قبله يا بى فقط معرفت طول و تفاوت طول بين مكه و بلد كافى است ، و نيازى به معرفت عرض و تفاوت عرضين نيست ، فتبصر . چون اين مطالب را به خاطر آورده اى حال گوييم :\r\nدر هر دوره سال شمسى ، خورشيد در اول ظهر حقيقى مكه مكرمه دوبار به سمت راس مكه مى رسد كه در آن دو وقت شاخص و اشخاص را در مكه سايه نيست . هر يك از آن دو وقت زمانى است كه ميل شمالى شمس از معدل النهار به قدر عرض مكه است ، در اين دو وقت هر كس رو به روى آفتاب به ايستد مواجه قبله و به سمت آن خواهد بود ، و يا اگر شاخصى در زمين مستوى نصف كنند خط منتصف امتداد طولى ظل شاخص ، خط سمت قبله مى باشد در صورتى كه مواجه با شمس بوده باشد ، آن دو وقت يكى هفتم جوزاء يعنى هفتم خورداد است ، و ديگر بيست و سوم سرطان يعنى بيست و سوم تير ماه .\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nآن دو وقت به حسب اختلاف آفاق نسبت به بلاد متفاوت است چه اگر آفاق در طول با مكه مساوى باشند اعنى در تحت يك دائره نصف النهار باشند ، در اول ظهر حقيقى آنها در آن دو وقت رو به سوى آفتاب بوده باشند رو به سوى قبله خواهند بود ، خواه شمالى مكه باشند و خواه جنوبى آن ، و خواه عرض بلد شمالى باشد و خواه جنوبى .\r\nو اگر آفاق در طول مساوى با طول مكه نباشد يعنى در تحت يك دائره نصف النهار واقع ن‌بوده باشند ، لاجرم يا شرقى مكه اند و يا غربى آن ، خواه عرض بلد شمالى باشد و خواه جنوبى ، و خواه عرض آن مساوى مكه باشد و خواه نباشد . پس اگر بلاد در جهت شرقى مكه باشند آفتاب در بعد از ظهر آنها به سمت راس مكه مى رسد ، و اگر در جهت غربى مكه باشند آفتاب در قبل از ظهر آنها به سمت راس مكه مى رسد .\r\nمثلا چنان كه در درس چهل و سوم دانسته شده است طول مكه از گرنويج 39 50 شرقى است ، و طول قم از گرنويج 50 55 شرقى است پس قم در جهت شرقى مكه واقع است ، پس آفتاب بعد از رسيدن به دائره نصف النهار قم اعنى بعد از ظهر حقيقى آن ، به دائره نصف النهار مكه مى رسد كه ظهر مكه بعد از ظهر قم خواهد بود . و چون تفاوت بين طولين مكه و قم يازده درجه و پنج دقيقه است . ( 50 55 39 50 / 11 5 ) ، و در همان درس ياد شده دانسته ايم كه هر پانزده درجه فلكى يك ساعت زمانى است ، و هر درجه فلكى چهار دقيقه زمانى است ( 4 / 20 ضربدر 5 و 4 / 44 ضربدر 11 ) پس بعد از چهل و چهار دقيقه و بيست ثانيه زمانى بعد ظهر حقيقى قم در هر يك از دو روز نام برده آفتاب به سمت راس مكه خواهد بود ، و هر كس در قم در آن دو روز در آن وقت يعنى 44 دقيقه و 20 ثانيه بعد از ظهر به سمت شمس باشد به سمت قبله خواهد بود ، و يا اگر شاخصى در زمين مستوى نصف كند ، خط منتصف امتداد طولى ظل شاخص خط سمت قبله مى باشد ولى به صوب آفتاب .\r\nو مانند قم اين چند شهر زير به دقائق زمانى بعد از ظهر آنها خورشيد در دو روز ياد\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nشده به سمت راس مكه مى رسد : آمل و دماوند هر يك 49 دقيقه ، اردبيل 34 دقيقه ، اصفهان 47 ، اهواز 37 ، بابل 50 ، بروجرد 36 ، تهران 46 ، تبريز 25 ، خوى 26 ، خوانسار و بندرعباس هر يك 42 ، دامغان و يزد هر يك 58 ، زنجان و دزفول و همدان هر يك 35 ، رشت 39 ، سارى 53 ، شيراز 51 ، قزوين 41 ، كرمانشاه 29 ، نجف و كربلا و بغداد هر يك 18 .\r\nو اين چند شهر زير به يكساعت يا يكساعت و چند دقيقه بعد از ظهر آنها خورشيد در آن دو روز به سمت راس مكه مى رسد : شاه رود يك ساعت بعد از ظهر ، بجنورد يكساعت و ده دقيقه سبزوار يكساعت و يازده دقيقه ، شيروان يكساعت و دوازده دقيقه ، قائن يكساعت و هفده دقيقه ، مشهد رضا عليه السلام و كرمان هر يك يكساعت و نوزده دقيقه .\r\nمكه مكرمه و مدينه منوره و تربوزان تقريبا در تحت يك دائره نصف النهار واقع اند . زيرا طول مدينه 40 درجه شرقى است ، و طول مكه 50 و 39 پس تفاوت به ده دقيقه فلكى است ( 39 50 / 10 40 ) و ده دقيقه فلكى چهل ثانيه زمانى است كه تفاوت بين دو نصف النهار مكه و مدينه بغايت اندك است كه معتنى به نيست لذا عالم نامور ناصر خسرو علوى در هزار سال قبل در سياحتنامه گفته است كه قبله مدينه سوى جنوب افتاده است . وتر بوزان طول آن 39 46 كه تفاوت بين طول آن و طول مكه چهار دقيقه فلكى است كه شانزده ثانيه زمانى مىشود و اين تفاوت نيز قابل توجه نيست ، پس اين سه شهر كان در سطح يك دائره نصف النهار واقع اند ، هر چند به دقت رياضى مدينه رسول الله صلى الله عليه و آله و سلم اندكى در جهت شرق نصف النهار مكه واقع است ، وتر بوزان به فاصله اندك تر از مدينه در جهت غرب نصف النهار مكه .\r\n\r\nتنبيه :\r\nپوشيده نيست كه بلادى در سطح دائره نصف النهار مكه واقع اند ، تحصيل تفاوت بين الطولين راسا منتفى است ، در اين صورت اگر بلاد در شمال مكه واقع اند قبله آنها نقطه جنوب خواهد بود ، و اگر در جنوب مكه واقع اند قبله آنها نقطه شمال خواهد بود .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\n\r\nتنبيه :\r\nدر آغاز درس 45 در طول بلاد خوانده ايم كه به حسب اصطلاح بلادى كه در جانب غرب مبدا طول واقع اند طول آنها را طول مثبت مى نامند ، و بلادى كه در جانب شرق مبدأ طول واقع اند طول آنها را طول منفى مى نامند . حال غرض ما در اين تنبيه اين است كه هر گاه طول بلد مثبت باشد ، بايد طول بلد را با طول مكه مكرمه جمع كرد و حاصل را تبديل به زمان نمود . و لامحاله در اين صورت مكه مكرمه شرقى بلد مفروض است و شمس در آن دو روز مذكور پيش از رسيدن به نصف نهار بلد به نصف نهار مكه مى رسد و به مقدار زمانى كه تحصيل شده است كسى در آن بلد قبل از رسيدن شمس به نصف النهار آن بلد مواجه شمس باشد به سمت قبله خواهد بود ، و يا خط منتصف امتداد طولى ظل شاخص ، خط سمت قبله بصوب شمس خواهد بود . مثلا طنجه از بلاد مراكش طول آن 5 48 5 مثبت است يعنى در جهت غرب جرينوش قرار دارد كه گوييم طول آن غربى است پس صورت عمل براى تحصيل زمان بين نصف نهار مكه و طنجه چنين خواهد بود :\r\nجمع طولين 5 48 5 / 45 38 5 بعلاوه 39 50 ( 1 )\r\nساعات 45 : 15 / 3 ( 2 )\r\nدقائق 4 / 152 : 60 / 2 ضربدر 38 ( 3 )\r\nثوانى 32\r\nثوالث 4 / 20 ضربدر 5 ( 4 )\r\nپس نتيجه شده است 20 لثه 32 نيه 2 قه 3 عت ، و لكن كسر ثوانى و ثوالث زمانى اسقاط مىشود كه در عمل معتنى به نيست پس سه ساعت و دو دقيقه قبل از ظهر حقيقى طنجه خورشيد در آن دو روز به نصف النهار مكه مى رسد .\r\n\r\nتبصره :\r\nبلادى كه با مكه در تحت يك دائره نصف النهار واقع شده اند ، در هر روز كه مركز جرم شمس با دائره نصف النهار موافات كرده است مواجه قرص شمس بوده باشند بر خط سمت قبله اند و حكم مذكور در آن بلاد اختصاص به دو روز مزبور ندارد ، پس آنگاه چنان كه در تنبيه نخستين گفته ايم اگر بلاد در شمال\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nمكه واقع اند قبله آنها نقطه جنوب خواهد بود ، و اگر در جنوب مكه واقع اند قبله آنها نقطه شمال خواهد بود .\r\n\r\nتنبيه :\r\nاگر فاصله بين بلد و مكه مكرمه چندان باشد كه بلد تحت افق مكه قرار گيرد و فوق الارض با مكه نبود به نحوى كه مدار آفتاب در آن دو روز نسبت به مكان مفروض فوق الارض نباشد ، طريق مذكور در تحصيل سمت قبله متمشى نيس‌ت . و به تعبير ديگر و بهتر اگر عرض جنوبى بلد چندان باشد كه مدار 7 جوزاء و 23 سرطان از مدارات ابدى الخفاء نسبت به آن مكان مفروض بوده باشد از طريق مذكور تحصيل سمت قبله مقدور نيست . بلكه اگر عرض شمالى بلد هم چندان باشد كه مدار ياد شده از مدارات ابدى الظهور بوده باشد باز از طريق مذكور تحصيل سمت قبله ميسور نيست . و اين بيان از دو طرف ارض تا عرض تسعين را چه شمالى و چه جنوب شامل است كه تحصيل سمت مقدور نيست به خصوص كه در عرض تسعين در حيز امتناع است . بلى در اين زمان ما با وسائل مخابراتى و آلات رسانه اى ، امتناع به امكان مبدل شده است كه در همين درس به عرض مى رسانيم . و اينك در معرفى جداولى چند براى بدست آوردن فاصله طولى بين بلد و مكه ، و جهات و مواضع بلاد نسبت به يكديگر مطلقا گوييم :\r\nبراى تحصيل فاصله طولى بين مكه مكرمه و بلد مفروض ، و همچنين در معرفت مواضع و جهات بلاد مطلقا نسبت به يكديگر ناچار بايد به خارطات و اطلسها و نقشه هاى جغرافيايى و ازياج و كتب مربوطه به فن كه حائز جداول اطوال و عروض بلاداند رجوع شود بر اساس هر يك آنها فواصل طولى بلاد و مواضع و جهات آنها را بدست آورد ، چه اين كه تحصيل طول و عرض بلاد با آلات رصدى ، و بناى مراصد و تاليف و تنظيم ازياج ، مقدور هر كس نيست .\r\nدر ميان اين گونه مصادر و ماخذ به تازى و پارسى و فرانسه كه در اختيار نگارنده است ، سه جدول را كه به نظرى مناسبتر ديده ايم برگزيديم ، و در آخر « دروس معرفة الوقت و القبلة » با مختصر تعريفى در پيرامون آنها درج كرده ايم ( ص 640 540 ، ط 1 قم ) . جدول نخستين را از رساله شريف « تحفة الاجله فى\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nمعرفة القبلة » تاليف جناب علامه حيدر قلى سردار كابلى متوفى 1372 هق رضوان الله تعالى كه از مفاخر عصر ما بوده است ، نقل كرده ايم . مبدأ طول آن گرنويچ است ، و بيان جداول آن را به قلم خود آن جناب از فصل 16 تحفه فارسى او كه ترجمه تحفه عربى اوست اعنى تازى و پارسى تحفه هر دو به قلم خود سردار است ، مى آوريم :\r\n« اكنون كه به توفيق خداوند تعالى ، از ذكر طرق استخراج جهت قبله فارغ شديم جداولى بياوريم براى تعيين قبله بلاد ، خصوصا بلاد ايران و بلاد عرب ان شاء الله تعالى ، تقربا الى الله تعالى ، و از او مدد مى خواهيم ، و به او توكل مى نماييم . پس بايد دانست كه مشى ما در اين جداول بر استعلام جهت از ارتفاع است بر حسب قواعد حساب مثلثات كرويه . نخست نامهاى شهرها بيارم ، آنگاه عرض و طول آنها ، پس ارتفاع سمت مكه مكرمه بر افق آن شهر ، پس انحراف قبله آن را از جنوب يا شمال بمشرق يا به مغرب ياد كنم و همه را به ارقام عدديه بنگارم نه به ارقام نجوميه تا هر كس كه از آن بهره يابد . و ارتفاع سمت مكه مكرمه را از آن آوردم تا هم مسافت ميان هر بلد و مكه مكرمه معلوم شود ، چه دانسته اى كه مسافت تمام ارتفاع تا نود درجه باشد ، و هم ارتفاع آفتاب در روزى كه ميل آفتاب مساوى با عرض مكه مكرمه باشد ، و آن در « وله يه » ( 15 35 6 ) جوزاء يعنى شش درجه و سى و پن‌ج دقيقه و پانزده ثانيه جوزاء ، و در « كح كدمه » ( 45 24 23 ) سرطان ، يعنى در بيست و سه درجه و بيست و چهار دقيقه و چهل و پنج ثانيه سرطان ، چنانچه در آخر طريق دوم از فصل پنجم گذشت .\r\nو اين عرضها و طولها از كتب علماء متاخرين اهل اين فن و از اهل اروپا كه در احراز حقائق كوشش بسيار كرده اند ماخوذ شده . و مبدأ طول چنانچه گذشت گرينويچ است قرب لندن . پس اگر پهلوى نام شهر د 11 ، يا د 13 ، يا د 14 نوشته باشم مرا د آنست كه طول و عرض آن از دائره المعارف بريطانيا طبع يازدهم يا سيزدهم يا چهاردهم ماخوذ شده . و اگر « تقو » نوشته باشم از تقويم البلدان فاضل مشهور الكساندر جانستن انگليسى ماخوذ است . و اگر « مر » نوشته باشم از كتاب\r\n\r\n","description":"","footnote":"","page_name":" 263 ","page_number":263},
  {"content":"\r\n\r\n« المرآة الوضيئة » فاضل معروف كرينليوس و انديك آمريكائى ماخوذ است . و اگر طول و عرض منصوص عليهما در كتب نيافته باشم از يكى ازخارطه هاى معتبره گرفته شده ، و در اين صورت در پهلوى آن شهر « خط » نوشته ام . و بايد دانست كه گاهى علماء اين فن بجاى طول و عرض بلد ، اكتفاء كنند به ذكر جهت آن بلد نسبت به بلدى ديگر و مسافت ميان آنها . مثلا كربلا واقع است در شصت ميلى بغداد ( به ميل انگليسى ) وج ج غ يعنى 30 22 بغداد در اين صورت طول و عرض كربلاء را بر حسب قواعد مقرره اين فن معلوم نموده در جنب اسم بلد « ب » مى نويسيم . و در اين صورت در بعضى موارد گاهى چند ثانيه بلكه چند دقيقه با واقع تفاوت خواهد كرد و مع ذلك فرق محسوسى در امر قبله رو نمى دهد » .\r\nاين بود عبارت آن جناب در تعريف جداول تحفه كه تقديم داشته ايم . بعضى از مطالب فوق مثل ارتفاع سمت مكه ، و ميل انگليسى ، بلكه علت پيدايش مقياسهاى مترى كه از دولت فرانسه در سنه 1790 مسيحى از تقسيم محيط دائره زمين بدست آمده است و ديگران بدان پيروى كرده اند ، و همچنين بيان ديگر اوزان و مقادير و مقاييس در دروس آينده يا بحث و تحقيق به تفصيل روشن خواهد شد . يكى از توفيقات الهى براى راقم اين بوده است كه در اول ماه مبارك رمضان 1379 هق ، و به مطالعه تحفه سردار و رساله قبله ملا مظفر جنابذى و به تعليقه بر آن دو ، شروع كرده است تا در روز نوزدهم همان ماه مبارك به اتمام مطالعه و تعليقه بر هر دو رساله ياد شده از آغاز تا انجام ، نائل آمده است ، و به مناسبت پيش آمدن بحث در اين دروس آنها را عنوان مى كنيم .\r\nدر جداول تحفه دو حرف ش ، ج در ستون عرض بلد علامت عرض شمالى و عرض جنوبى است . و دو حرف ق ، غ در ستون طول بلد نشانه شرقى يا غربى بودن از گرنويج است . و سه لفظ جه ، قه ، نيه مخفف درجه و دقيقه و ثانيه .\r\nچنان كه ملاحظه فرموده ايد مرحوم سردار ، طول و عرض بلاد را از دائرة المعارف بريطانيا و ديگر ماخذ انگليسى نقل كرده است . آرى آن جناب در\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nزبان انگليسى استاد كامل بوده است و لاتين را مانند تازى و پارسى خوش مى نوشته است دستخط شريف او را در اين زبانها دارم . بارى اگر طلبه حواسش جمع باشد كه وقت را مغتنم بشمارد و زوائد اشغال را حذف كند و مالايعنيه را ترك بگويد ، به خوبى مىتواند يك دو زبان زنده و ارزنده را در حاشيه تحصيلات اصيلش فرا بگيرد كه نيك او را به كار آيد ، و سير عالم روحانى چون سردار كابلى را سرمشق خود قرار دهد .\r\nجدول دوم از مهندس هيوى خبير و فاضل رياضى شهير مرحوم عبدالرزاق بغائرى است كه بنام معرفة القبلة به صورت بياض در سنه 1371 هق در ايران بطبع رسيده است . اين اطلس ارزشمند حاوى طول و عرض و انحراف جهت قبله يك هزار و سيصد و نود و يك شهر و آبادى است . مبدء طول در اين رساله نيز گرنويج است كه در جنوب شرقى لندن پايتخت انگليس است و انگلستان در مغرب ايران واقع است كه طول گرنويج در جدول صفر است . در تعيين جهت عرض بلد هر كجا جنوبى است در مقابل آن نوشته شده است « جنوبى » و هر كجا كه چيزى نوشته نشده است شمالى است . و در طول بلد هر كجا غربى است نوشته شده است « غربى » ، و هر كجا شرقى است چيزى نوشته نشده است .\r\nاما جدول سوم را از كتاب گران سنگ و ارزشمند « الدرر التوفيقية فى تقريب علم الفلك و الجيوديزية » تاليف فاضل خريت در صناعت هيات ، اسماعيل بيك مصطفى فلكى است . و مبدء طول آن پاريس عاصمه فرانسه است . و مؤلف در رياد شده در آغاز جدول گفته است كه آن را از تقويم فرانسوى بنام معرفت ازمان ، و از كتاب جداول اوضاع جغرافيايى اماكن مهم سطح ارض تاليف كوليه نقل كرده است .\r\nجيوديزيه معرب واژه فرانسوى  Geobesie  است ، يعنى علم مساحت زم‌ين / علم تقسيم اراضى . / زمين پيمائى / مساحى .\r\nدر اين سه جدول مقدار انحراف بلاد به سمت قبله نيز بيان شده است كه هنوز بحث استدلالى آن به ميان نيامده است ، و به توفيق حق سبحانه در دروس آينده مبرهن\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nمى گردد ، ما تازه در اين فن عظيم پنجاه و سه درس فرا گرفته ايم كه بايد گفت گامى برداشته ايم .\r\nغرض اين كه براى تحصيل معرفت طول و عرض بلاد ، و فاصله ميان نصف النهار بلد با نصف نهار مكه مكرمه به بيانى كه تقديم داشته ايم بدان جداول رجوع مى فرمايد ، لذا نقل آن را در اين دروس لازم نديده ايم ، و چون پيشتر رفته ايم بيشتر در پيرامون هر يك مطالبى بعرض مى رسانيم . و گاهى اندك اختلافى كه در اين جداول در مقدار طول و عرض بلد مشاهده مى گردد كه نيز سبب اندك اختلاف و تفاوت در فاصله بين بلد و مكه مى گردد ، فرق محسوسى در سمت و جهت قبله پيش نمى آورد .\r\nحال به وعده اى كه پيشترك در اين درس داده ايم كه با آلات رسانه اى اين عصر سمت قبله هر جا را مطلقا كه مدار آفتاب در آن دو روز ياد شده نسبت بدانجا فوق الارض است ، خواه مدار مذكور از مدارات ابدى الظهور باشد حتى عرض تسعين و خواه نباشد بدقت ميتوان تحصيل كرد ، وفاء كنيم ، پس گوييم :\r\nتحصيل سمت حقيقى قبله بلاد در هفتم جوزاء و بيست و سوم سرطان ( 7 خرداد و 23 تير ) به وسيله آلات رسانه اى عصر ، از قبيل راديو و تلويزيون و بى سيم و نظائر آنها .\r\nهر گاه جامعه اسلامى را چنين اعتلاى فرهنگى در اين امر مهم دينى اعنى تحصيل سمت قبله بلاد على التحقيق دست دهد كه مسلمانان را اطلاع دهند در يكى از دو روز ياد شده براى اعلام وصول شمس به سمت راس مكه ، آمادگى داشته باشند ، و به محض وصول بوسيله آلات رسانه اى عصر اعلام كنند ، هر كس درآن هنگام مواجه شمس بگردد ، مواجه سمت حقيقى قبله مى گردد ، و منتصف امتداد طولى ظل شاخص ، و همچنين اظلال اشخاص بسوى شمس ، خط سمت واقعى قبله خواهد بود .\r\n\r\nوهم و تنبيه :\r\nدر هنگام طبع جدول دوم ياد شده يعنى رساله مرحوم سردار بغائرى در طول و عرض و انحراف بلاد بر آن مقدمه اى نوشته شده است ، و در آن مقدمه آمده است :\r\n\r\n","description":"","footnote":"","page_name":" 266 ","page_number":266},
  {"content":"\r\n\r\n« من شخصا عقيده دارم امروز كه بى سيم و راديو در تمام كشورها ، البته آنهايى كه در نيم كره شمالى هستند ، در دسترس همگان مى باشد مى توان قبله هر شهر و دهى را به آسانى بدست آورد . بدين طريق هنگامى كه خورشيد در نصف النهار حقيقى و نقطه اعتدال بالاى خانه كعبه مى رسد فورا بوسيله راديو وصول آن اعلام گردد آنگاه هر كسى در آنحال با ايستادن مقابل خورشيد مىتواند خط مستقيم قبله محل خود را با كعبه معظمه يافته و بدين وسيله علامت مشخص و ثابتى براى مردمان آن سامان قرار دهد » .\r\nاين شخص نويسنده مقدمه كه شخصا عقيده اش آن بود ، چيزى شنيده بود ، و ليكن چون آشناى به فن نبود نتوانست آن را درست پياده كند . و به حمد الله تعالى شما مى دانيد كه خورشيد چون در نقطه اعتدال بود خواه نقطه اعتدال ربيعى و خواه نقطه اعتدال خريفى ، در آنگاه مدار يومى وى ، دائره استوارى سماوى اعنى معدل النهار است كه با دائره استواى ارضى در يك سطح است ، و چون در نقطه اعتدال مطلقا به دائره نصف النهار مكه رسد به قدر عرض مكه يعنى 21 25 از مكه دور است و در جهت جنوب مكه واقع مىشود چه اين كه در مدار خط استواء است ، چگونه در اين حال بالاى خانه كعبه است ؟ ! . و ديگر اين كه آن حرف او را « البته آنهايى كه در نيم كره شمالى هستند » چه معنايى است ؟ ! . علاوه اين كه دائره نصف النهار حقيقى و غير حقيقى مفهومى ندارد چه اين كه دائره نصف النهار هر نقطه يكى بيش نيست ، آن دائره افق است كه به حقيقى و حسى و ترسى تقسيم مى گردد نه دائره نصف النهار . بلى در نصف النهار بعضى از آفاق ، مانند عرض تسعين بحثى است كه در پيش است .\r\n\r\nتبصره :\r\nتحصيل سمت قبله بطريق مذكور را ، محقق طوسى خواجه نصيرالدين در آخر فصل دوازدهم باب سوم تذكره كه مطلب آخر آن باب است ، بدين عبارت عنوان فرموده است :\r\n« لمعرفه سمت القبلة طرق كثيرة لا يليق ايرادها هيهنا ، فلنقتصر على وجه سهل و هو ان الشمس تكون مارة به سمت راس مكه عند كونها فى الدرجة الثامنة من الجوزاء ، و الثالثة\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nوالعشرين من السرطان وقت انتصاف النهار هناك ، والفضل بين نصف نهارها و نصف نهار سائر البلدان يكون به قدر التفاوت بين الطولين ، فيؤخذ التفاوت و يؤخذ لكل خمسة عشر جزءا ساعة ، و لكل جزء اربع دقائق فيكون ما اجتمع ساعات البعد عن نصف النهار و يرصد ذلك اليوم الوقت قبل نصف النهار ان كانت مكه شرقية ، أو بعده ان كانت غربية ، قسمت الظل ساعتذ يكون سمت القبلة » انتهى .\r\n\r\nتبصره :\r\nبرخى از سؤالات شريف ، مبتنى بر انتقاص ميل كلى در پيرامون اين طريق در پيش داريم .\r\n\r\n","description":"","footnote":"","page_name":" 268 ","page_number":268},
  {"content":"\r\n\r\n\r\nدرس 54 : اعدل بقاع\r\nدر درس قبل به يك طريق از طرق تحصيل سمت قبله آشنا شده ايم كه در صورت حفظ مبانى آن ، خط سمت قبله واقعى به طور صحيح و دقيق بدست مى آيد . تبصره آخر درس اشارت است بدانچه كه در درس نهم گذشت كه ميل كلى رو به انتقاص است و مقدار انتقاص در هر سال شمسى به تقريب نصف ثانيه فلكى است و به تحقيق 468 درصد ثانيه . بنابر اين روزى بيايد كه ميل كلى به قدر عرض مكه مكرمه گردد و لاجرم مدار راس السرطان از سمت راس مكه گذرد و شمس در دوره خود يك بار به سمت راس مكه خواهد رسيد و آن روزى است كه شمس در اول سرطان بوده باشد . و همچنين بر اثر انتقاص ميلى كلى كه از عرض مكه نيز كمتر گردد ، روزهايى الى ما شاء الله به ياد كه شمس در دوره هاى خود هيچگاه به سمت راس مكه نرسد ، و هر روز هنگام موافات مركز جرم شمس به دائره نصف نهار مكه در جانب جنوب مكه واقع شود .\r\nاز تبصره ديگرى كه درباره آفاق واقع در سطح دائره نصف نهار مكه تقديم داشته ايم ، توهم نشود كه حكم آن در آفاق متفق با مكه در عرض و جهت نيز در دو روز ياد شده 7 خرداد و 23 تير جارى است تا آنگاه به وزان آن گفته شود : اگر آفاق در عرض و جهت با مكه مساوى باشند كسانى كه در غرب مكه اند از هنگام طلوع شمس تا رسيدن آن به سمت راس مكه بلكه تا به سمت راس بلد چون مواجه شمس بوده باشند به سمت قبله اند و قبله شان نقطه مشرق آنان خواهد بود ، و كسانى كه در شرق مكه اند از هنگام زوال شمس از سمت راس آنان تا به رسيدن آن\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nبه سمت راس مكه بلكه تا غروب آن چون مواجه شمس بوده باشند به سمت قبله خواهند بود و قبله شان نقطه مغرب آنان خواهد بود ، چه اين كه جواب اين توهم به تفصيل در پيش است ، و فعلا همينقدر به نحو اشاره و تنبيه گوييم كه دائره نصف النهار از دوائر عظيمه است و حكم تبصره مذكور در آن صادق است ، بخلاف دائره اى كه بر آفاق متحد در عرض و جهت مكه ، موازى دائره استواء مى گذرد و محاذى يكى از دوائر يوميه است و از دوائر صغار است .\r\nو ديگر اين كه در پيرامون انتقاص ميل كلى ، آخرين تحقيقى كه حقير دارد اين است كه در رساله ميل كلى مطبوع در يازده رساله آورده است :\r\n« انتقاص ميل كلى ، مطلبى مسلم است كه در آن هيچگونه شك و شبهه اى راه نمى يابد ، ولى آيا معدل و منطقه هر دو در حركت تقاربى اند به اين معنى كه هر يك در حركت اند و بسوى يكديگر نزديك مى شوند و در نتيجه ميل كلى آن فان كم مىشود ، يا يكى از آن دو ثابت است و ديگرى بسوى آن در حركت است ؟ حق اين است كه تقارب مذكور را از منطقة البروج دانست كه معدل النهار ثابت و منطقة البروج به جانب آن در حركت است ، چه اگر اين تقارب به سبب تحرك معدل النهار بسوى منطقة البروج باشد ، بايد عرض جغرافيائى نقاط كره ارض اختلاف يابد ، و خط استواء را در هر زمان مكان ديگر باشد ، و ديگر توالى فاسده » . . . ( 11 رساله ط 1 ص 500 و 501 )\r\nحالا در اين درس شايسته است در بيان اعدل بقاع كه در درس 45 وعده داده ايم سخن بميان آوريم بعد از آن دنباله تمرينات را در احكام طول و عرض بلاد بياوريم . بدان كه صواب چنين مى نمايد كه اعدل امزجه بايد مزاج اهل اقليم چهارم بوده باشد ، بدين علت كه نه بسبب كثرت مسامته شمس بر سمت راس آنها اعنى عمودى تابيدن و يا قريب به عمودى تابيدن شمس بر آنان سوخته اند به خصوص بقاع خط استواء كه احر مواضع زمين است ، و نه چون ساكنان آخر اقليم پنجم و بعد آن بر اثر دورى از شمس خام و نپخته اند به خصوص سكان عرض 66 درجه و بعد از آن . و لكن شيخ بزرگوار ابن سينا و نيز برخى از متقدمان گفته اند كه\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nاعدل بقاع بر روى زمين خط استواء است . جناب شيخ در اوائل قانون فرمايد :\r\n« . . . قد صح عندنا انه اذا كان فى الموضع الموازى لمعدل النهار عماره و لم يعرض من الاسباب الارضية امر مضاد اعنى من الجبال و البحار فيجب ان يكون سكانها اقرب الاصناف من الاعتدال الحقيقى ، و صح ان الظن الذى يقع ان هناك خروجا عن الاعتدال بسبب قرب الشمس ظن فاسد فان مسامته الشمس هناك اقل نكايه و تغيير للهواء من مقاربتها ها هنا او الاكثر عرضا مما ها هنا و ان لم تسامت ثم سائر احوالهم فاضلة متشابهة و لايتضاد عليهم الهواء تضادا محسوسا بل يشابه مزاجهم دائما و كنا قد عملنا فى تصحيح هذا الراى رساله . ثم بعد هوالاء فأعدل الاصناف سكان الاقليم الرابع فانهم لا يحترقون بدوام مسامتة الشمس على رؤوسهم حينا بعد تباعدها عنهم كسكان اكثر الثانى و الثالث و لا فجور نيون بدوام بعد الشمس عن رؤوسهم كسكان آخر الخامس و ما هو ابعد منه عرضا » .\r\n( ص 8 ط رحلى ايران ، و ص 22 و 23 كليات قانون ط وزيرى ايران ، و فصل دوم مقاله 12 طبيعيات شفاء ص 444 ج 1 چاپ سنگى ) .\r\nكلمه موازى در عبارت قانون و شفاء به نظر محرف مى آيد كه اصل آن محاذى بوده است زيرا كه خط استواء در سطح دائره معدل النهار واقع است و هر دو از دوائر عظيمه اند جز اين كه معدل النهار را دائره استواء سماوى گويند ، و خط استواء زمين را دائره استواء ارضى به بيانى كه در درس بيستم گفته آمده است . و اگر دائره استواء ارضى محاذى معدل النهار نباشد يعنى با آن در يك سطح نبوده باشد بايد در سطح يكى از مدارات يوميه واقع بوده باشد تا موازى با معدل النهار بوده باشد كه لا جرم از دوائره صغار خواهد بود و اين به اتفاق همگان نادرست است . مگر اين كه مراد از موازى معنى لغوى آن بوده باشد نه اصطلاحى رياضى . در اقرب الموارد آمده است كه : وازاه موازاة قابله و واجهه .\r\nو مراد از هاهنا در عبارت قانون ، اشارت به بلادى است كه جناب شيخ در آنها مى زيست مانند همدان كه از اقليم چهارم است . خلاصه نظر مرحوم شيخ اين است كه اقرب به اعتدال حقيقى مزاج اهل استواء است در صورتى كه عوارض\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nخارجى جغرافيايى از قبيل كوهها و درياها كه موجب اختلاف و تغيير آب و هوا مى شون د ، به اعتدال آنها آسيب نرسانند يعنى آنها را از اعتدال حقيقى باز ندارند .\r\nو همچنين اين نفيس در موجز طب به پيروى از شيخ گويد :\r\n« و اعدل الامزجة مزاج الانسان و اعدل اصنافه سكان خط الاستواء ثم سكان الاقليم الرابع » . الخ .\r\nو صاحب مغنى اعنى شارح موجز كه شرحش را بر آن ، مغنى ناميده است در بيان آن گويد :\r\n« و انما كان كذلك لان الشمس اذا سامت الراس فى خط الاستواء لا تدوم مسافتتها بل تزول بسرعة ، و السبب اذا لم يدم يقل اثره و ان كان قويا . و اما هاهنا او ما هو اكثر عرضا مما ها هنا فان الشمس اذا قربت من سمت الراس تبقى كذلك اياما كثيرية و يكون حينئذ النهار اطول من الليل طولا ظاهرا فيكون اسخانها اشد لا محاله لان السبب اذا دام قوى اثره و ان كان ضعيفا و ان لم تسامت اى و ان لم تسامت الشمس رؤوس من هو اكثر عرضا مما ها هنا . ثم سائر احوالهم اى احوال سكان خط الاستواء فاضلة متشابهة و ذلك لتعادل حر نارهم ببرد ليلهم لتساويهما دائما بخلاف غير هم لطول نهارهم و قصر ليلهم . و لان صيفهم ليس شديد الحر و الا شتاء هم شديد البرد لان الشمس لايبعد عن سمتهم كثيرا فلا يعظم التفاوت بين صيفه و شتاءه ، و مع ذلك فمدة كل واحد منهما قصيرة و هو شهر و نصف و ذلك ل‌ان فصول السنة هناك ثمانية كما تقرر فى علم الهياة » .\r\nترجمه بيان شارح مذكور اين كه اعدل اصناف انسان ، ساكنان خط استوايند بدين سبب كه مسامته خورشيد با سمت راس آنان دوامى ندارد و بسرعت مى گذرد ( زيرا كه آن در هر دوره سال شمسى دوباره است بارى كه خورشيد در اول حمل بود ، و بارى در اول ميزان ) و سبب چون دوام نداشته باشد ، هر چند قوى باشد اثر آن كم است ، اما در اينجا ( يعنى اقليم چهارم ) و جاهايى كه عرض آن بيش از اينجا است ، چون خورشيد به سمت راس نزديك شود روزهاى بسيارى بر اين منوال باقى بماند و روز درازتر از شب شود به درازى آشكار ، لذا سخان شمس ناچار\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nشديدتر خواهد بود زيرا كه سبب هر چند ضعيف باشد چون دائمى بود اثر آن قوى خواهد بود هر چند كه خورشيد به سمت راس نرسد چون آفاقى كه عرض آنها بيش از عرض اينجا ( اقليم چهارم ) است . سپس اين كه ديگر احوال سكان خط استواء برترى از ديگر اقاليم دارند كه احوالى متشابه و مانند هم اند زيرا كه در بر اثر مساوى دائمى بودن روز و شب آفاق استوائى ، حرارت روز به برودت شب تعادل مى يابد ، بخلاف غير استواء كه به علت درازى روز و كوتاهى شب احوال متشابه ندارند . و ديگر اين كه تابستان استواء را گرماى شديد نيست و همچنين زمستانشان را سرماى شديد نه ، زيرا كه خورشيد از سمت راس آن خيلى دور نمى شود ، و تفاوت تابستان و زمستان زياد نيست ، علاوه اين كه مدت هر يك از تابستان و زمستان كوتاه است چه هر يك يك ماه و نيم است زيرا كه فصول سال در خط استواء هشت است چنان كه در علم هيات مقرر است .\r\nاين بود ت‌رجمه بيان صاحب مغنى در طب . و از اين گونه سخن ، ديگران نيز در موضوع مذكور دارند . و لكن اگر در عبارت مغنى دقت بسزا شود موارد جرح در آن بسيار ديده خواهد شد . وانگهى كسى را رسد كه بگوئيم هر چند اكثر خط استواء در اقيانوس كبير آرام و اقيانوس هند و اقيانوس اطلس افتاده است ، مع ذلك كمى آبادى خط استواء خود دليل بر عدم اعتدال آنست ، و اگر مزاج مردم آن اعدل امزجه باشد مى بايستى نوابغ و افاضل روزگار در فنون علوم و شعب صنايع و ديگر كمالات انسانى از آن آب و خاك برخيزند چه اين كه در صحف عقلى و عرفانى ثابت شده است كه اكمل نفوس به اعدل امزجه تعلق مى گيرد . و بقول خواجه طوسى در شرح فصل 26 نمط دوم اشارات شيخ رئيس كه آخرين فصل نمط مذكور است :\r\nان انكسار تضاد الكيفيات و استقرارها على كيفيه متوسطة و حدانية نسبة ما الى مبدئها الواحد ، و بسببها يستحق لان يفيض عليها صورة او نفسا تحفظها ، فكلما كان الانكسار اتم كانت النسبة اكمل والنفس الفائضة بمبدئها أشبه .\r\nملاعلى قوشچى در آخر باب دوم فارسى هيئت در خواص خط استواء گويد :\r\n\r\n","description":"","footnote":"","page_name":" 273 ","page_number":273},
  {"content":"\r\n\r\n« و بعضى علماء گفته اند كه اعدل بقاع بر روى زمين خط استواء است . و گويا از جهت تشابه احوال فصول گفته اند ، يعنى هميشه حال هوا به يكديگر نزديك است چه مواضعى كه بر خط استواء است مانند سودان مغرب و اسافل بربر و جنوب مصر و بلاد حبشه و زنج و جنوب سرانديب همه گرمسيرها بغايت است ، و اهل آن بقاع سياهان و جعد مويانند و از اعتدال مزاج در خلق و خلق نيك دور افتاده اند » .\r\nو فاضل شاه مير در شرح آن گويد :\r\nچه اعتدال باعث بر تناسب اعضاء است و خويهاى نيك و فهم و ذكاء و اين امور در ايشان مفقود است . و تفصيل اين سخن آنست كه شيخ ابوعلى گفته است كه اين موضوع اعدل بود چه حرارت روز و برودت شب متكافى باشند از جهت تساوى ليل و نهار ، و آفتاب بر سمت راس مكث بسيار ننمايد چه آفتاب در قريب دو نقطه اعتدال ميل از معدل يعنى از سمت الراس خط استواء بسرعت حاصل شود . و احر بقاع آنجا بود كه موازات مدار راس سرطان يا راس جدى بود كه روز بسيار دراز شود و مسامتت آفتاب مدتى بماند .\r\nو مقدم فخر الدين محمد رازى بر شيخ اعتراض كرده و گفته كه هر چند آفتاب بر سمت الراس ساكنان خط استواج مكثى زياده نكند ، اما هرگز از سمت الراس ايشان بيست و سه درجه و كسرى زياده دور نشود بلكه هميشه از اين نزديكتر بود ، و ما مى بينيم كه در شهرهائى كه غايت ارتفاع آفتاب نزديك به اين مقدار باشد كه كمترين ارتفاعات خط استواء است مثلا خوارزم كه ارتفاع اول سرطان آنجا هفتاد و يكدرجه است و پنج درجه تفاوت با كمترين ارتفاعات خط استواء در حرارت مساوى است . پس موضعى كه هميشه ارتفاع آفتاب زياده از اين مقدار بود . گرماى زمستان آن موضع از گرماى تابستان خوارزم زياده بود چه هميشه در خوارزم ارتفاع آفتاب در سرطان كمتر است و در خط استواء بيشتر . و مصدق اين سخن آنست كه مى بينيم از هيئت و لون اهل رنج كه مساكن ايشان نزديك است به خط استواء ، پس خط استواء احر بقاع بود .\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nو محقق طوسى گفته كه چون در اين دو مقالت تامل رود معلوم شود كه اعتدال بمعنى تشابه احوال در خط استواء زيادت بود از آن كه در ديگر بقاع . و يمكن كه كيفيت حرارت از جهت تشابه چندان احساس نيفتد ، چه احساس هر محسوس كه متواتر باشد و از يكنوع بود ضعيف باشد و نيك معلوم نشود ، و آنچه بر عقب ضد طارى شود احساس او زيادت بود . و اما فرط كيفيت حرارت فى نفس الامر نيز آنجا بيشتر بود ، پس اعتدال بمعنى تكافؤ در حرارت و برودت از آنجا منتفى شود . پس بر تفسير اول سخن شيخ ابوعلى حق باشد ، و بر تفسير دوم سخن اين فاضل نيز حق بود . و ليكن در تقويت سخن شيخ كلامى دقيق مى توان بيان نمود ، و ليكن در اين كتاب بسطى چنان چندان لايق نمى نمايد . اگر خواهند از حواشى كه بر اين رساله نوشته شده طلب نمايند .\r\nاين بود سخن فاضل شاهمير در اينمقام . آرى بسى رد و ايراد در پيرامون عبارت حكايت شده از قانون شيخ پيش آورده اند ، و اينكه ما را انديشه بر اين است كه به همين اندازه آگاهى در اين باره بسند باشد ، و در آن كه گفته آمد فصول سال در خط استواء هشت است گشتى كنيم :\r\nبدان كه فصول سال در خط استواء هشت است : دو تابستان و ابتداى آن وقت رسيدن آفتاب به دو نقطه اعتدال باشد ، و نهايت آن وقت رسيدن آفتاب به نيمه ثور و عقرب ، و دو زمستان و ابتداى آن وقت رسيدن آفتاب به دو نقطه انقلاب باشد ، و انتهاى آن نيمه اسد و نيمه دلو ، و دو بهار و ابتداى آن وقت رسيدن آفت‌اب با واسط اسد و دلو باشد ، و انتهاى آن اول حمل و ميزان ، و دو خريف و ابتداى آن وقت رسيدن آفتاب با واسط ثور و عقرب باشد ، و انتهاى آن رسيدن آفتاب به انقلابين . و وجه اين قسمت فصول هشتگانه بر اثر قرب و بعد شمس به سمت راس آفاق استوائى باندك توجه ظاهر مى گردد .\r\n\r\nتتمه :\r\nتقسيم اقليم ارضى باقسام هفتگانه ، و اقليم هشتم سماوى كه عرض اقليم رؤيت بوده است ، و دانسته شده است . و به اقليم هشتم باصطلاح عارفان اشارتى شده است . اكنون بدان كه در بسيارى از كتب و رسائل علوم و فنون مطلقا\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nلفظ اقليم بمعنى مطلق سرزمين نيز بسيار به كار برده شده است و از كثرت موارد استعمال نيازى به نقل شواهد نيست . و علم جفر از علوم ارثماطيقى را 28 اقليم است كه هر حرفى از حروف 28 گانه را اقليمى دانند . مثلا در جفر جامع كه حروف سؤال و اسماء بايد به بعد ابجدى حروف گرفته شود و هر مربع آن حاوى چهار حرف است ، حرف اول اقليم و دوم شهر و سوم كوى و چهارم خانه است بدين بيان كه احمد را در اقليم اول ، شهر هشتم ، كوى سيزدهم ، خانه چهارم بايد گرفت ، و محمد را اقليم 13 ، شهر 8 ، كوى 13 ، خانه 4 ، و يوسف را اقليم 10 ، شهر 6 ، كوى 15 ، خانه 17 ، و يوشع را اقليم 10 ، شهر 6 ، كوى 21 ، خانه 16 ، و على هذا القياس . و گاهى حروف را به چهار اقليم قسمت مى كنند كه حصه هر اقليم هفت حرف مىشود .\r\n\r\n","description":"","footnote":"","page_name":" 276 ","page_number":276},
  {"content":"\r\n\r\n\r\nدرس 55 : كرويت ارض\r\nسخن در بيان طول و عرض بلاد و طريق تحصيل آنها بود كه بمناسبت بحث ، تحريم مطالبى و تحقيق و تنقيب مسائلى بميان آمد . و در درس 45 وعده داده ايم كه يادداشتهايى كه از كتب ارباب فن را به لحاظ تمرين مباحث و تشحيذ اذهان در طول و عرض بلاد عنوان كنيم كه برخى گفته آمد و اينك وقت و نوبت برخى ديگر فرا رسيده است :\r\nدر كتاب هيئت منظوم نگارش ميرزا ابراهيم اردكانى در بيان طول و عرض نقاط مخت‌لفه زمين چنين آمده است ( ص 71 ط 1 ) :\r\n زخط استوا تا قطب ارضى است \r\n نود قسمت ، بنام بعد عرضى است \r\n چه خواهى جستن عرض مكانى \r\n بجو تو ميل جرم آسمانى \r\n كه اندر سمت راس آن مكان است \r\n به قدر ميل او عرض مكان است \r\n بهر جا كار تفاع قطب بينى \r\n همان اندازه دان عرض زمينى \r\n اگر خواهى شوى از طولش آگاه \r\n زخط نيمروزى رصدگاه \r\n شمر تا سمت راس آن مكان را \r\n كه تا مرصد بيابى طول آن را \r\n چو نجمى آيدت بر جانب سر \r\n از آنجا تا به مرصد وقت بشمر \r\n بهر ساعت از آن يه درجه طول است \r\n بدين نسبت بدان هر چه فصول است \r\nدر بيت دوم و سوم گويد :\r\nهر گاه كوكبى در افقى از سمت راس گذرد بعد آن كوكب مساوى با عرض بلد است . در درس دهم دانسته ايم كه بعد كواكب قوسى از دائره ميل است ميان مركز\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nكوكب و معدل النهار از جانب اقرب . و در همان درس گفته ايم كه بر بعد كوكب ، اطلاق ميل نيز شده است و لكن شهرت با بعد است ، پس اگر ناظم بجاى ميل بعد را به كار مى برد بهتر بود . و مراد از جرم آسمانى كوكب است چنان كه در درس دوم گفته آمد كه « بيشتر اطلاق اجرام بر فلكى ، و اجسام بر عنصرى كنند » .\r\nمقصود از بيت چهارم همانست كه به تفصيل در درس سى ام گفته آمد . و از بيت پنجم و ششم همان كه در درس چهلم . ويه درجه در بيت اخير پانزده درجه است كه يكساعت زمانى است . و مراد از فضول ، زائد بريه از درجات و دقائق است كه بدان نسبت يعنى به نسبت پانزده درجه فلكى يكساعت زمانى هر يكدرجه فلكى ، چهار دقيقه زمانى ، و هر دقيقه فلكى چهار ثانيه زمانى است چنان كه در دروس گذشته مكرر گفته آمد .\r\nملاحظه مى فرماييد كه ناظم ياد شده ميرزا سيد ابراهيم اردكانى شيرازى معروف به حاج مدرس كه روحانى دانشمند معاصر است ، در فن هيئت درس خوانده است و درست سخن گفته است .\r\nمطلب ديگر اين كه در درس 33 و 34 در پيرامون بحث مدارات ابدى الظهور دانست‌ه ايم كه شمس در آفاق ياد شده در آن دو درس گاهى چندين دوره در مدارات ابد ى الظهور افتد كه او را غروب نبود و پيوسته روز باشد بدون شب ، و گاهى چندين دوره در مدارات ابدى الخفاء افتد كه او را طلوع نبود و پيوسته شب باشد بدون روز . غرض اين كه حق سبحانه در حكايت و اخبار از اسكندر ذوالقرنين فرموده است .  حَتَّى إِذا بَلَغَ مَطْلِعَ الشَّمْسِ وَجَدَها تَطْلُعُ عَلى قَوْمٍ لَمْ نَجْعَلْ لَهُمْ مِنْ دُونِها سِتْراً  ( الكهف 92 ) يعنى تا چون بجاى بر آمدن آفتاب رسيد ، آن را ( چنان ) يافت كه بر گروهى طلوع مىكند كه براى آنان از پيش روى آفتاب پرده اى قرار نداده ايم . كتب تفسير را در شرح آن سخنان گوناگون است كه نيازى به بازگويى آنها نيست . و اكنون سخنى كه در بيان آن داريم اين كه ذوالقرنين مردمى را يافت كه پيوسته آفتاب بر آنان مى تابيد و ستركه كنايت از شب است آنانرا نمى پوشاند . يعنى به آفاقى رسيد كه آفتاب به نسبت آنها در مدارات\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nابدى الظهور بود .\r\nلاجرم بر روى افق دور مى زد و فرو نميرفت تا شب آن را از افق بپوشاند . چنان كه در آيت پيش از آن از وى حكايت فرمود كه  حَتَّى إِذا بَلَغَ مَغْرِبَ الشَّمْسِ وَجَدَها تَغْرُبُ فِي عَيْنٍ حَمِئَةٍ وَ وَجَدَ عِنْدَها قَوْماً .  يعنى تا چون بجاى فرو رفتن آفتاب رسيد آن را چنان يافت كه در چشمه گل آلود فرو مى رود . هر كس هر جا باشد منتهاى مد بصر او هر چه باشد چنان ببيند كه گويى آفتاب بدانجا فرو مى رود . اگر كنار دريا ايستى مى بينى آفتاب در آب مى رود ، و اگر در كوهستان باشى بينى پشت كوه مى رود ، و اسكندر آهنگ مغرب كرد بزم‌ين بات لاف رسيد ، و از آنجا پيشتر نتوانست رفت و ديد آفتاب در آن آبهاى گل آلود فرو مى رود . ( ص 275 راه سعادت استاد علامه شعرانى ط 2 )\r\nو نيز نيشابورى در تفسير غرائب القرآن در بيان اين آيت گويد :\r\nقال حكماء الاسلام قد ثبت بالدلائل اليقينيه ان الارض كروية فى وسط العالم ، و ان السماء محيطة بها من جميع الجوانب ، وان الشمس فى فلكها تدور بدوران الفلك . و ايضا قد وضح ان جرم الشمس اكبر من جرم الارض بمائة و ست و ستين مرة تقريبا ، فكيف يعقل دخولها فى عين من عيون الارض ؟\r\nفتاويل الاية ان الشمس تشاهد هناك اعنى فى طرف العمارة كانها تغيب وراء البحر الغربى فى الماء كما ان راكب البحريرى الشمس تغيب فى الماء لانه لا يرى الساحل ، و لهذا قال  وَجَدَها تَغْرُبُ  ، و لم يخبر انها تغرب فى عين . و لا شك ان البحار الغربية قوية السخونة فهى حامئة ، و ايضا حمئة لكثرة ما فى البحار من الطين الاسود . و اما قوله :  وَ وَجَدَ عِنْدَها قَوْماً  فالضمير اما للشمس و اما للعين ، و ذلك ان الانسان لما تخيل ان الشمس تغرب هنا ك كان سكان ذلك الموضع كانهم سكنوا بالقرب من الشمس .\r\n\r\nبيان :\r\nآن كه نيشابورى گفته است « ان الارض كروية فى وسط السماء ، و ان السماء محيطة بها من جميع الجوانب » ناظر است بدانچه كه در فصل سوم مقالت نخستين مجسطى آمده است كه ان السماء كرية و حركتها مستديرة . و بدانچه كه در فصل چهارم آن آورده است كه ان الارض كرية فى الحس بالقياس الى الكل . و بدانچه كه در\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nفصل پنجم آن گفته است كه ان الارض فى وسط السماء كالمركز فى الكرة . و بدانچه كه در هيئت مجسمه در تحصيل اوضاع شمس به دو فلك ممثل و خارج مركز آن اكتفاء شده است . و صواب اين بود كه بگويد : ان السماء محيطة عليها من جميع الجوانب .\r\nو آن كه گفته است « : ان جرم الشمس اكبر » . . . تفصيل بحث آن در مباحث ابعاد اجرام در پيش است .\r\nو آن كه گفته است « : و لهذا قال  وَجَدَها تَغْرُبُ  و لم يخبر انها تغرب فى عين » يعنى خدا نفرمود آفتاب در چشمه گل آلود ( و يا در چشمه گرم ) فرو مى رود ، بلكه فرمود : ذوالقرنين آفتاب را چنان يافت كه در چشمه گل آلود فرو مى رود . و اين سخنى سخت استوار است .\r\nو آن كه گفته است « : و لا شك ان البحار الغربية قوية السخونة فهى حامئة » ناظر به حديثى است كه پيش از كلام ياد شده آورده است كه : عن ابى ذر قال كنت رديف رسول الله صلى الله عليه و آله و سلم على جمل فرأى الشمس حين غابت ، فقال : أتدرى يا اباذر أين تغرب هذه ؟ قلت : الله و رسوله اعلم ، قال : فانها تغرب فى عين حامئة .\r\nو آنكه گفته است « : و ايضا حمئة لكثرة ما فى البحار من الطين الاسود » ناظر به آيت كريمه ياد شده است . و شايد كه عبارت حديث نيز مانند آيت بود كه حمئة باشد نه حامئة . و حمئه قرآن نيز به اسم فاعل حاميه قرائت شده است . طبرسى در مجمع البيان گويد :\r\nقرأ ابوجعفر و ابن عامر و اهل الكوفة غير حفص حامية ، و الباقون حميئه به غير الف مهموزا . و من قرأ حمئة فعلى فعلة ، و من قرأ حامية فهى فاعلة من حميت تحمى فهى حامية . و يجوز فى من قرأ حامية ان تكون فاعلة من الحماة فخفف الهمزة يقال : حمأت البئر اخرجت منها الحماة ، و أحمأتها القيب فيها الحمأة .  وَجَدَها تَغْرُبُ فِي عَيْنٍ حَمِئَةٍ  ، معناه وجدها كانها تغرب فى عين حمئة و ان كانت تغرب وراءها لان الشمس لا تزايل الفلك و لا تدخل عين الماء ، و لانه قال وجد عندها قوما ، و لكن لما بلغ ذوالقرنين ذلك الموضع تراءى له كان الشمس تغرب فى عين كما ان من كان فى البحريراها كانها تغرب فى\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nالماء ، و من كان فى البريراها كانها تغرب فى الارض الملساء . و العين الحمئة هى ذات الحماة و هى الطين الاسود المنتن ، و الحامية الحاره . و عن كعب قال اجدها فى التورية تغرب فى ماء وطين .\r\nدر اسامى بحار كه بحر اسود گوييم ، گويا اسود بودن به همين سبب باشد كه گفته آمد . . . ابن سينا در قصه حى بن يقظان گويد :\r\nان باقصى المغرب بحرا كبيرا حامئا قد سمى فى الكتاب الالهى عينا حامئة و ان الشمس انما تغرب من تلقائها .\r\nو در ترجمه آن بقلم يكى از معاصران ابن سينا آمده است :\r\nبدورترين جاى از مغرب دريائى است بزرگ و گرم كه اندر نامه خداى او را چشمه گرم نام كرده است ، و آفتاب بنزديك وى فرو شود . ( ص 40 و 41 ، ابن سينا و تمثيل عرفانى ط ايران 1331 هش )\r\nبه بيان غرض مذكور كه  لَمْ نَجْعَلْ لَهُمْ مِنْ دُونِها سِتْراً  برگرديم :\r\nوقتى مردى از اقصى بلاد ترك محمود بن سبكتكين را حكايت مى كرد كه بدان سوى درياها بجانب قطب ، قرص آفتاب مدتى همواره پيدا باشد چنان كه در آن اوقات شبى در ميان نيست ، محمود چنان كه عادت او در تعصب بود برآشفت و گفت : اين سخن ملحدين و قرمطيان است . ابونصر مشكان گفت اين مرد اظهار راى نمى كند ، مشاهدات خويش مى گويد ، و اين آيت برخواند :  وَجَدَها تَطْلُعُ عَلى قَوْمٍ لَمْ نَجْعَلْ لَهُمْ مِنْ دُونِها سِتْراً  . مح‌مود رو به ابى ريحان كرد و گفت : تو چه گويى ؟ ابوريحان به حد ايجاز و به حد اقناع در اين مبحث بيان كرد . و مسعود بن محمود را بعلم نجوم اقبالى بود روزى در اين مساله و سبب اختلاف مقادير شب و روز در زمين از ابوريحان بپرسيد و خواست تا با برهانى اين معنى بر وى روشن كند . ابوريحان گفت : تو امروز پادشاه خافقين و در حقيقت مستحق نام ملك ارضى ، و سزاوار است از مجارى اين مسائل و تصاريف احوال شب و روز و طول آن در عامر و غامر آگاه باشى ، و در جواب اين مسائل بنام مسعود كتابى كرد روشن و ساده خالى از اصطلاحات و مواضعات منجمين ، و چون سلطان شهيد در\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nعربيت ماهر بود آن كتاب را نيك فهم كرد وصله اى جزيل بوريحان را داد . ( لغت نامه دهخدا در بيوگرافى ابوريحان )\r\nمطلب ديگر در اول درس 35 در تحصيل عرض بلد پس از نقل عبارت زيج بهادرى گفته ايم كه وى « وجهى ديگر پس از وجه ياد شده گفته است كه بعد از معرفت طول بلد بازگو مى كنيم » اكنون وقت بازگو كردن آن فرا رسيده است زيرا كه به طول بلد ، معرفت حاصل شده است ، عبارت زيج مذكور در تحرير وجهى ديگر چنين است :\r\n« بوجهى ديگر اگر طول بلد معلوم باشد ارتفاع آفتاب وقت نصف النهار معلوم كنيم ، و در همان نصف النهار تقويم آفتاب استخراج كنيم پس ميل اول جزو تقويم را اگر با ارتفاع مخالف باشد در جهت ، از او بكاهيم ، و اگر با ارتفاع موافق باشد و با عرض بلد مخالف بر ارتفاع افزائيم حاصل يا باقى تمام عرض بلد باشد ، و الا ميل را بر ارتفاع افزائيم و از حاصل نود بكاهيم ، باقى عرض بلد باشد ، و در بلاد ذات ظل دائر اعظم ارتفاعين معتبر دارند » . ( ص 79 ط 1 هند )\r\n\r\nبيان :\r\nاحتياج به طول بلد در اين وجه بدينجهت است كه در تحصيل تقويم شمس بتحقيق ، نياز بدانستن طول بلد است . مثلا در زيج بهادرى پس از تحصيل تقويم شمس در موضع رصد آن كه مقام گيا بلده صاحب گنج از مضافات صوبه بهار هند است ، براى تحصيل تقويم شمس در جاى ديگر گويد : پس اگر در موضعى ديگر خواسته باشند ملاحظه كنند كه ساعات و دقايق تفاوت طول موضع مطلوب از موضع رصد چيست بمقابله اين تفاوت . . . الخ . ( ص 406 ط 1 هند )\r\nميل اول در درس دهم و دوازدهم دانسته شده است و در درس سيزدهم گفته ايم كه تقويم كوكب همان طول كوكب است و هر دو به يك معنى است . و در هر درس بيست و هفتم ارتفاع و دائره ارتفاع گفته آمد . و مراد از جزء درجه است كه در درس چهل م گفته آمد كه :\r\n« چه بسا در كتب فن ، اجزاى فلك البروج را درجات ، و اجزاى معدل النهار را ازمان گويند » . . .\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nو مراد از تخالف و توافق در جهت ، نسبت به معدل النهار و نسبت به سمت الراس است به اين بيان كه تقويم آفتاب در نصف النهار آن روز كه ارتفاع گرفته ايم استخراج كنيم ، پس ميل اول آن تقويم را اگر با ارتفاع مخالف باشد در جهت از او بكاهيم ، و اگر با ارتفاع موافق باشيم و با عرض بلد مخالف بر ارتفاع افزائيم حاصل يا باقى تمام عرض بلد باشد يعنى اگر ميل اول تقويم شمالى بود از معدل النهار و آفتاب در ارتفاع نصف النهار جنوبى بود از سم‌ت الراس و اين در آفاق شمالى باشد ، يا آن كه ميل جنوبى بود از معدل النهار و آفتاب در ارتفاع نصف النهار شمالى بود از سمت الراس و اين در آفاق جنوبى بود ميل را از آن ارتفاع بكاهيم آنچه باقى ماند تمام عرض بلد باشد .\r\nو اگر ميل جنوبى بود از معدل النهار ، و ارتفاع جنوبى بود از سمت الراس و عرض بلد شمالى بود ، يا آن كه ميل شمالى بود از معدل النهار و ارتفاع شمالى بود از سمت الراس و عرض بلد جنوبى بود ميل را بر ارتفاع افزائيم حاصل تمام عرض بلد بود .\r\nو الا ميل را بر ارتفاع افزائيم و از حاصل نود بكاهيم باقى عرض بلد باشد يعنى اگر ميل شمالى بود از معدل النهار و ارتفاع شمالى بود از سمت الراس و عرض بلد شمالى بود ، يا آن كه ميل جنوبى بود از معدل النهار و ارتفاع جنوبى بود از سمت الراس و عرض بلد جنوبى بود ميل را بر ارتفاع افزائيم از ربع دور زياده شود پس چون نود درجه كه ربع دور است از آن بكاهيم باقى عرض بلد بود .\r\nو خلاصه كلام آنست كه اگر غايت ارتفاع در آن دو روز در جهت قطب خفى بود و ميل در آن جهت بود آن را بر غايت ارتفاع افزائيم و الا از آن بكاهيم و حاصل يا باقى را از نود نقصان كنيم عرض بلد حاصل آيد . و اگر غايت ارتفاع در آن روز در جهت قطب ظاهر بود ميل بر آن افزائيم و نود از آن نقصان كنيم باقى عرض بلد بود . و اگر ميل را بر غايت ارتفاع افزايند و حاصل نود شود آن بلد از آفاق استوائيه بود .\r\nو در بلاد ذات ظل دائر اعظم ارتفاعين را اعتبار بايد كرد ، يعنى در بلد ذات\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nظل دائر چون آفتاب در مدارات ابدى الظهور بود سواى مدارى كه مماس افق است در دوره دو نوبت بدائره نصف النهار رسد پس او را دو ارتفاع بود بر دائره نصف النهار يكى اعظم و ديگرى اصغر ، در اين عمل ارتفاع اعظم اعتبار بايد كرد ، پس چون ميل را از ارتفاع اعظم نقصان كنند باقى تمام عرض بلد بود . و در عرض تسعين ارتفاع آفتاب در مدت يكدوره معدل النهار بر يك نسق بود ، پس چون ارتفاع آفتاب و ميل مساوى بود آن عرض تسعين بود . اين بود بيان وجه مذكور در تحصيل عرض بلد . عبارت را از شرح بيرجندى بر زيج الغ بيك پس از تصحيح كامل نقل كرده ايم .\r\n\r\nمثال :\r\nامروز پنجشنبه 1367 8 12 ه ش / 22 ع 1 سنه 1409 هق است . تقويم شمس به افق قم در وقت نصف النهار امروز بتقريب « ر ج جه » است يعنى درجه دوازدهم برج عقرب ، و بتحقيق در بعد دانسته مىشود كه بايد از زيجات استخراج كرد ، پس از آن ميل اول جزو تقويم شمس را از جدول ميل اول زيج بهادرى ( ص 217 ) اخذ كرده ايم و آن « يب نه » است ، و جهت آن جنوبى است ، سپس ارتفاع آفتاب را در نصف النهار ياد شده تحصيل كرده ايم و آن « مب كو » است ، و آن بحسب جهت با ميل موافق است و با بلد مخالف ، لذا ميل را بر ارتفاع افزوديم ، حاصل شد ( نه كا ) ( نه كا / نه بعلاوه مب كو ) و اين حاصل تمام عرض بلد است كه ارتفاع معدل النهار از افق است ، و آن را از « صه » يعنى نود درجه كاستيم باقى عرض بلد قم خواهد بود كه 34 39 دقيقه شمالى است ( لد لط / نه كا سه ) . و وجوه ديگر نيز به وزان همين مثال بدست مى آيد كه با حاضر داشتن مباحث قبل نيازى به تكثير امثله نيست .\r\n\r\nفائدة :\r\nشيخ عارف محيى الدين عربى در مقدمه فتوحات مكية ( ص 174 ج 1 ط مصر بتصحيح عثمان يحيى ) گويد :\r\nاجتمع اربعة نفر من العلماء فى « قبة أرين » تحت خط الاستواء ، الواحد مغربى ، و الثانى مشرقى ، و الثالث شامى ، و الرابع يمنى ، فتجاروا فى العلوم والفرق بين الاسماء و الرسوم . . . الخ .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nغرض از نقل آن اينكه « قبة ارين » همان قبة الارض به نام قبه اژين است كه از درس 47 تا درس 50 در آن به تفصيل بحث كرده ايم و در فتوحات « اژين » به « ارين » تحريف شده است . اين فائده يكى از يادداشتهاى حقير است كه محض آگاهى به اطلاع رسانده ايم .\r\n\r\n","description":"","footnote":"","page_name":" 285 ","page_number":285},
  {"content":"\r\n\r\n\r\nدرس 56 : نسب دوائر با يكديگر\r\nدر پيرامون طول و عرض بلاد مطالب ديگر بسيار سودمند است كه بايد به برخى از قضاياى رياضى آشنا بود تا بدانها دست يافت كه به تدريج گفته آيد . اكنون به عنوان تمرين و تشحيذ ذهن و ملكه شدن تعريفات دوائر عظام ، به نقل وجيزه اى مفيد در نسب دوائر با يكديگر كه در هامش برخى از نسخ شرح چغمينى بطبع رسيده است مى پردازيم ، و سپس بذكر مسائلى كه در مد نظر است . صورت رساله ياد شده چنين است .\r\nبسم الله الرحمن الرحيم\r\nالحمد الله الذى جعل نسبة العباد الى الانبياء وسيلة الى النجاة من النار ، والصلوة على انسب الخلق الى رحمة محمد و عترته الاطهار .\r\nو بعد بدان كه اين رساله ايست در بيان كيفيت نسبتهائى كه متحمل است در ميان دوائر عظام مشهوره ، و شخصيه ايشان ، و نوعيه ايشان .\r\nبدان كه سه دائره از اين دوائر كه معدل النهار و منطقة البروج و ماره به اقطاب اربعه است شخصى ، و هفت باقى همه نوع اند .\r\nو اما نسبتهائى كه محتمل است ، چهل و پنج نسبت است :\r\n\r\nاول :\r\nنسبتى كه واقع است ميانه معدل النهار و منطقة البروج ، و آن تباين است زيرا كه منطقة البروج عظيمه اى بود كه تقاطع كند با معدل النهار ، و اكثر ميانه\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nايشان بيست و چهار درجه باشد و شخصى است بواسطه آن كه مختلف نمى شود و محال است انطباق ايشان .\r\n\r\nبيان :\r\nراقم گويد : در درس نهم دانسته ايم كه بعد اكثر ميان معدل النهار و منطقة البروج از جهت اقرب كه عبارت از ميل كلى است و در اين اوان 23 25 و حدود 50 است ، و آن رو به انتقاص است ، و شايد به همين منوال كه ميل كلى رو به انتقاص مى رود روزى با هم منطبق شوند و تباين برخيزد ، به تفصيلى كه در رساله ميل تقرير كرده ايم . به عبارت اين رساله باز گرديم :\r\n\r\nدوم :\r\nنسبتى كه واقع است ميان معدل النهار و ماره به اقطاب اربعه ، و آن تباين است . و آن عظيمه اى بود كه به چهار قطب معدل النهار و منطقة البروج گذرد . و شخصى است به واسطه آن كه مختلف نمى شود ، و محال است انطباق ايشان .\r\n\r\nبيان :\r\nراقم گويد : در هنگام انطباق معدل النهار و منطقة البروج باهم ، دائره ماره باقطاب اربعة ، دائره ماره به قطبين معدل و منطقه مى گردد ، زيرا كه در صورت انطباق دو منطقه ، قطبهايشان در دو طرف نيز با يكديگر متحد مى شوند كه چهار قطب دو قطب مى گردند چنان كه دو عظيمه يك عظيمه .\r\n\r\nسيم :\r\nنسبتى كه واقع است ميان معدل النهار و [ دائره 
  ] ميل ، و آن نيز تباين است زيرا كه دائره مايل به جزئى از فلك البروج يا به مركز كوكبى و به دو قطب معدل گذرد . و نوعى است بواسطه آنكه مختلف مىشود به اختلاف اجزاء فلك البروج و مركز كوكبى كه ميل او مطلوبست .\r\n\r\nچهارم :\r\nنسبتى كه واقع است ميان معدل النهار و [ دائره 
  ] عرض ، نيز تباين است ، زيرا كه [ دائره 
  ] عرض عظيمه اى بود كه به جزئى از فلك يا مركز كوكبى ، و به دو قطب منطقة البروج گذرد ، و نوعى است بواسطه آنكه مختلف مىشود باختلاف اجزاء فلك البروج و مراكز كوكبى كه مطلوب دانستن عرض آنهاست . و انطباق او با معدل وقتى جائز است كه قطب منطقة البروج از قطب معدل نود درجه دور باشد و اين محال است زيرا كه دورى ميانه ايشان هميشه بيست و چهار درجه است .\r\n\r\n","description":"","footnote":"","page_name":" 287 ","page_number":287},
  {"content":"\r\n\r\n\r\nپنجم :\r\nنسبتى كه واقع است ميانه معدل النهار و [ دائره 
  ] افق ، عموم و خصوص من وجه است ، زيرا كه آن عظيمه اى بود كه يك قطب او سمت الراس ، و ديگرى سمت قدم باشد ، و نوعى است بواسطه آنكه مختلف مى شوند باختلاف اشخاص و امكنه ، و منطبق مى شوند در وقتى كه عرض بلد نود درجه باشد .\r\n\r\nششم :\r\nنسبتى كه واقع است ميانه معدل النهار و [ دائره 
  ] نصف النهار ، او نيز تباين است زيرا كه نصف النهار آن عظيمه اى بود كه به دو قطب معدل النهار مى گذرد ، پس انطباق ايشان محال باشد ، و نوعى است زيرا كه مختلف مىشود باختلاف افق .\r\n\r\nهفتم :\r\nنسبتى كه واقع است ميانه معدل النهار و [ دائره 
  ] مشرق و مغرب ، عموم و خصوص من وجه است ، و نوعى است زيرا كه مختلف مى شوند باختلاف افق ، و منطبق مى شوند در وقتى كه قطبين بر افق باشند .\r\n\r\nهشتم :\r\nنسبتى كه واقع است ميانه معدل النهار و [ دائره 
  ] وسط السماء رؤيت ، تباين است زيرا كه وسط السماء رؤيت بر دو قطب فلك البروج گذرد ، و معدل النهار ممكن نيست كه بر قطب فلك البروج گذرد ، و نوعى است زيرا كه مختلف مىشود باختلاف افق .\r\n\r\nنهم :\r\nنسبتى كه واقع است ميانه معدل النهار و [ دائره 
  ] ارتفاع ، عموم و خصوص من وجه است ، و نوعى است زيرا كه مختلف ميشوند باختلاف افق و منطبق ميشوند در وقتى كه قطبين معدل بر افق باشند ، و كواكبى كه ارتفاع او را گيرند بر نفس معدل باشد ، و دائره ارتفاع آن بود كه به دو قطب افق گذرد و نقطه مفروضه .\r\n\r\nدهم :\r\nنسبتى كه واقع است ميان منطقة البروج و [ دائره 
  ] ماره به اقطاب اربعه ، و آن تباين است ، و شخصى است و محال است انطباق ايشان ، و ماره باقطاب اربعه آن عظيمه بود كه به چهار قطب معدل و فلك البروج گذرد .\r\n\r\nيازدهم :\r\nنسبتى كه واقع است ميانه منطقة البروج و [ دائره 
  ] ميل ، او نيز تباين است ، زيرا كه ميل عظيمه اى بود كه به جزئى از فلك يا بمركز كوكبى و به دو قطب معدل النهار گذرد ، و انطباق او با منطقة البروج وقتى جائز است كه دورى\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nقطب معدل از قطب منطقة البروج نود درجه باشد و اين محال است چنانچه در پيش مذكور شده و معلوم گشت ، و نوعى است زيرا كه مختلف مىشود باختلاف اجزاء فلك البروج و مراكز كواكبى كه ميل ايشان مطلوبست .\r\n\r\nدوازدهم :\r\nنسبتى كه واقع است ميانه منطقة البروج و [ دائره 
  ] عرض ، تباين است زيرا كه عرض عظيمه اى بود كه به دو قطب وى گذشته است ، و نوعى است زيرا كه مختلف مىشود باختلاف اجزاء فلك البروج و مركز كوكبى كه مطلوبست دانستن عرض او .\r\n\r\nسيزدهم :\r\nنسبتى كه واقع است ميانه منطقة البروج و [ دائره 
  ] افق ، او نيز عموم و خصوص من وجه است زيرا كه متمايز مى شوند در وقتى كه عرض بلد به قدر تمام قوس ميل كلى باشد ، يا آن كه از نود درجه به قدر ميل كلى زياد باشد به شصت و شش درجه .\r\n\r\nبيان :\r\nاگر شخص در خط استواء بوده باشد ، منطقة البروج به حركت اولى در هر دوره يعنى در مدت شبانه روز دوباره به سمت راس مى رسد كه آن دو نقطه اعتدال است ، و همچنين از خط استواء تا عرض بلدى كه به قدر ميل كلى است كه منطقة البروج در هر دوره دو بار به سمت راس كه قطب افق است مى رسد ، و اما در عرضى كه به قدر ميل كلى است هر دوره اى يك بار به سمت راس مى رسد . و چون منطقة البروج به سمت راس رسيده است قائم بر افق خواهد بود و دو قطب او بر عظيمه افق بود . و چون به حركت اولى قطب منطقة البروج در هر شبانه روز يكدوره گرد قطب معدل دور مى زند ناچار در آفاق ياد شده هر يكى از دو قطب منطقة البروج را نسبت به دائره افق در هر دوره به حركت اولى سه حالت است كه گاهى با دائره افق يعنى مماس بدان ، و گاهى بر زبر آن و گاهى در زير آنست يعنى آن را ارتفاع و انحطاط بود .\r\nاما چون عرض بلد بيش از ميل كلى بود هيچگاه منطقة البروج به سمت راس نرسد ، و تا عرض بلد به قدر تمام ميل كلى شود همواره قطب ظاهر منطقة البروج برگرد قطب معدل ، ميان افق و سمت راس فوق افق دور زند .\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nو چون عرض بلد به قدر تمام ميل كلى شود كه ارتفاع معدل به قدر ميل كلى خواهد بود ، و بين قطب افق يعنى سمت راس و قطب معدل نيز به قدر ميل كلى ، يعنى تمام عرض بلد خواهد بود ، و غايت ارتفاع آفتاب به قدر ضعف ميل كلى خواهد بود ، و مدار منقلب ظاهر اعظم مدارات ابدى الظهور بود ، و مدار منقلب خفى اعظم مدارات ابدى الخفاء ، لاجرم در هر دوره شبانه روز يك بار قطب ظاهر منطقة البروج به سمت راس رسد ، و قطب ديگرش به سمت قدم . و چون قطب منطقه به سمت راس رسد يعنى چون قطب آن با قطب افق متحد گردد ، عظيمه منطقة البروج نيز بر عظيمه افق منطبق و با وى متحد گردد و آن بيش از يك آن نبود ، و در آن دوم شش برج يعنى يك نيمه فلك البروج يكباره از افق برخيزد ، و نيمه ديگر آن كه نيز شش برج است به يكباره از افق فرو شود كه در اينجا پس از اتحاد منطقة البروج و عظيمه افق با يكديگر در يك آن ، در آن دوم از يكديگر متمايز يعنى جدا مى شوند چنان كه از آفاق خط استواء تا جائى كه عرض بلد به قدر تمام ميل كلى شود از يكديگر متمايز بودند ، پس وجه عموم و خصوص من بودن منطقة البروج و دائره افق روشن شده است . و آن كه در آخر گفته است « : يا آن كه از نود درجه » . . . عبارت ديگر از تعبيرش پيش از آنست كه گفته است « : در وقتى كه عرض بلد به قدر الخ » و مفاد هر دو عبارت يكى است .\r\nبعنوان زيادت استبصار در تكميل بحث گوييم : آن نيمه اى از فلك البروج در صورت ياد شده كه تحت الارض بود بتدريج طلوع كند تا تمامى آن نصف با يكدوره معدل النهار برابر طلوع كند ، و آن نيمه كه فوق الارض بود بت‌دريج غروب كند تا تمامى آن نصف با يكدوره معدل النهار غروب كند ، پس اگر قطب ظاهر منطقة البروج شمالى بود يعنى در جهت قطب شمال معدل بود آن نصف كه از اول جدى تا اول سرطان بود بيكبار از افق برخيزد و ديگر نصف در يكدور معدل النهار طلوع كند ، و اگر قطب ظاهر جنوبى بود به عكس آن باشد يعنى آن نصف كه از اول سرطان تا اول جدى بود دفعه به يك بار برآيد و نصف ديگر بتدريج در مدت يكدور معدل طلوع كند . و در اين آفاق روز مى افزايد تا يكدور معدل تمام روز شود و آن\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nروز را شب نبود ، پس شب پديد مى آيد و مى افزايد تا يكدوره همه شب شود و آنشب را روز نبود .\r\n\r\nچهاردهم :\r\nنسبتى كه واقع است ميانه منطقة البروج و [ دائره 
  ] نصف النهار ، تباين است زيرا كه نصف النهار عظيمه اى بود كه بر دو قطب افق و به دو قطب معدل النهار گذرد و منطبق نمى شود ، بوجهى كه معلوم گشت .\r\n\r\nپانزدهم :\r\nنسبتى كه واقع است ميانه منطقة البروج و مشرق و مغرب ، عموم و خصوص من وجه است زيرا كه منطبق مى شوند در وقتى كه عرض بلد بيست و چهار درجه باشد .\r\n\r\nبيان :\r\nاگر مى فرمود در وقتى كه عرض بلد به قدر ميل كلى باشد بهت‌ر بود ، چه اين كه دانسته شده است كه ميل كلى رو به انتقاص است . آرى در جائى كه عرض بلد به قدر ميل كلى بوده باشد چنان كه در بيان نسبت سيزده هم گفته ايم منطقة البروج در هر دوره شبانه روزى يك بار به سمت راس مى رسد كه لاجرم بر افق قائم خواهد بود و دو قطب او بر عظيمه افق بود ، و دو نقطه تقاطع او با افق دو نقطه مشرق اعتدال و مغرب اعتدال مىشود كه در آنحال با دو نقطه اعتدال ربيعى و اعتدال خريفى متحد خواهند بود چه اين كه نقطه انقلاب بر قطب افق است و از سمت راس تا افق ربع دور است و از نقطه انقلاب تا نقطه اعتدال ربع دور ، و دائره اول سموت كه دائره مشرق و مغرب اعتدال است از دو قطب افق و دو نقطه مشرق و مغرب اعتدال گذرد پس در فرض مذكور دائره مشرق و مغرب اعتدال با دائره منطقة البروج متحد شود كه در نسبت مذكور اين مورد ماده اجتماع آن دو است .\r\n\r\nشانزدهم :\r\nنسبتى كه واقع است ميانه منطقة البروج و وسط السماء رؤيت ، تباين است زيرا كه وسط السماء رؤيت بر دو قطب فلك البروج مى گذرد ، ممكن نيست انطباق ايشان .\r\n\r\nبيان :\r\nدرس بيست و نهم در تعريف دائره وسط السماء رويت يعنى دائره عرض اقليم رؤيت و عرض محكم بوده است ، و در همان درس دانسته شده است كه\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nوزان دائره وسط سماء رؤيت با دائره منطقة البروج ، وزان دائره نصف النهار با دائره معدل النهار است كه دائره عرض اقليم رؤيت را به دائره عرض منطقة البروجى تعبير كرده ايم : پس نسبت اين نسبت مانند نسبت ششم است كه بين معدل النهار و نصف النهار بوده است .\r\n\r\nهفدهم :\r\nنسبتى كه واقع است ميان منطقة البروج و ارتفاع ، عموم و خصوص من وجه است زيرا كه منطبق مى شوند در وقتى كه منطقة البروج به سمت الراس گذرد و كوكبى كه ارتفاع او مطلوبست بر منطقة البروج باشد .\r\n\r\nبيان :\r\nبدانچه كه در بيان نسبت به پانزدهم گفته ايم ، بيان اين نسبت نيز دانسته مىشود ، پس در بيان فوق هر جايى كه عرض بلد به قدر ميل كلى است و منطقة البروج بر سمت راس بود ، و نيز كوكبى كه از ارتفاع آن مطلوبست بر دائره منطقة البروج باشد ، در اينحال دائره منطقة البروج و دائره اول سموت و دائره ارتفاع هر سه باهم متحد شوند .\r\n\r\nهجدهم :\r\nنسبتى كه واقع است ميانه ماره به اقطاب اربعه و [ دائره 
  ] ميل ، عموم و خصوص من وجه است زيرا كه منطبق مى شوند گاهى ماره به اقطاب اربعه به سمت راس گذرد ، و كوكبى يا جزئى از فلك البروج كه دانستن ميل او مطلوبست بر دائره ماره بر اقطاب اربعه واقع شود .\r\n\r\nنوزدهم :\r\nنسبتى كه واقع است ميانه ماره با قطاب اربعه و عرض ، عموم و خصوص من وجه است زيرا كه منطبق مى شوند در وقتى كه كوكبى عرض او را گيرند بر نفس ماره باقطاب اربعه باشد .\r\n\r\nبيستم :\r\nنسبتى كه واقع است ميانه ماره به اقطاب اربعه و افق ، عموم و خصوص من وجه باشد زيرا كه منطبق مى شوند در وقتى كه قطبين معدل و قطبين فلك البروج بر افق باشد .\r\n\r\nبيان :\r\nدر آفاق استوائى قطبين معدل النهار همواره بر افق است و چون نقطه اعتدال ربيعى يا خريفى به سمت الراس آفاق استوائى رسند منطقة البروج نيز مانند معدل النهار بر افق استوائى عمود شود لاجرم در آنهنگام قطب منطقة البروج نيز بر\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nافق بود و قوسى از دائره افق خواه در جهت شمال و خواه در جهت جنوب كه ميان دو قطب معدل النهار و منطقة البروج از جانب اقرب افتد قوس ميل كلى بود كه مساوى است با قوسى از همان دائره افق كه ميان دو عظيمه ياد شده از جانب اقرب بود . در شكل 28 ا ب ح دائره افق استوائى ، و د سمت راس آن ، وه دح دائره معدل النهار بر قطب ب ، و ا د و منطقة البروج بر قطب ر ، و د يكى از دو نقطه اعتدال . و چون از سمت رأس تا افق ربع دور است پس هر يك از ح و اه قوس ميل كلى خواهد بود كه مساوى است با قوس ب ر پس دائره افق در اين صورت با دائره ماره باقطاب اربعه متحد است كه ماده جمع نسبت ياد شده است و هو المطلوب .\r\n\r\nبيست و يكم :\r\nنسبتى كه واقع است ميانه ماره باقطاب اربعه و نصف النهار ، عموم و خصوص من وجه است زيرا كه منطبق مى شوند در وقتى كه قطبين فلك البروج به نصف النهار برسد ، و اين در دوره دوبار مىشود .\r\n\r\nبيان :\r\nيعنى در هر دوره شبانه روز به حركت اولى دو بار قطب منطقة البروج كه گرد قطب معدل به شعاع مساوى ميل كلى دور مى زند به دائره نصف النهار مى رسد ، و در اين حال دائره ماره به اقطاب اربعه با دائره نصف النهار متحد شود كه ماده جمع نسبت مذكور است . و قطب معدل همواره بر دائره نصف النهار هر افقى ثابت است ، و عرض تسعين را احكام خاصى است كه گفته آيد ، بلكه از آن كس كه از آغاز اين دروس تا بدين حد درست درس خوانده است ، توقع آنست كه\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nاحكام عرض تسعين را ناگفته بداند . و هر گاه نقطه مفروضه اى از فلك يا مركز كوكبى كه دانستن ارتفاع آن مطلوبست بر دائره ماره به اقطاب اربعه در فرض مذكور بود در اينحال دائره ماره باقطاب اربعه و دائره ارتفاع و دائره نصف النهار همه باهم متحد شوند چنان كه در نسبت بيست و چهارم گفته آيد بلكه به لحاظ نسبت هجدهم و نوزدهم با دائره ميل و عرض نيز متحد شوند .\r\n\r\nبيست و دوم :\r\nنسبتى كه واقع است ميانه ماره به اقطاب اربعه و [ دائره 
  ] مشرق و مغرب ، عموم و خصوص من وجه است زيرا كه منطبق مى شوند در وقتى كه قطب معدل النهار بر سمت راس باشد .\r\n\r\nبيان :\r\nقطب معدل النهار در عرض تسعين بر سمت راس است . در عرض تسعين تعيين دائره مشرق و مغرب مانند دائره نصف النهار بفرض و تقريب و تخمين تصور مىشود م ثلا چون شمس به اول حمل رسيده است بر نقطه اى از افق در عرض تسعين خواهد بود ، چون نصف دور را سير كرده است بر نقطه ديگرى از افق كه محاذى نقطه نخستين است خواهد بود و دائره عظيمه اى كه از سمت رأس و از آن دو نقطه بگذرد دائره اول سموت اعنى دائره مشرق و مغرب اعتدال خواهد بود . و اين سخن به مشابهت با آفاق حمايلى بتقريب بود چه اين كه در عرض تسعين سمت و مشرق و مغرب و نحوها به معانى واقعى آنها صورت پذير نيست .\r\nدر درس 35 برخى از احكام عرض تسعين گفته آمد بى مناسبت نيست كه در اينجا نيز برخى از مطالب جامع بهادرى را در خواص عرض تسعين نقل كنيم :\r\n« در خواص افقى كه عرضش نود درجه باشد ، و اينچنين آفاق در سطح ارض زياده از دو موضع نيست يكى محاذى قطب شمالى معدل النهار ، دوم محاذى قطب جنوبى ، و در اين دو موضع معدل النهار بلكه خط استواء بر افق منطبق باشد از اين جهت سمت الرأس آنجا بر قطب ظاهر معدل انطباق پذيرد و سمت القدم بر قطب خفى . و دور فلك در اينجا به حركت اولى مثل دور آسيا باشد از اين جهت اين افق را افق رحوى خوانند . و در اينجا مشرق و مغرب و شمال و جنوب منعدم گردد ، و دائره نصف النهار معين نبود بلكه در جميع سموت وجودش ممكن باشد به اين\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nمعنى كه هر گاه كوكب به حركت خاصه خود بغايت ارتفاع رسد در اين وقت هر دائره كه به مركز كوكب و سمت الراس گذرد دائره نصف النهار باشد به نسبت همان كوكب . و نصف فلك كه به جهت قطب ظاهر معدل النهار است هميشه نمايان باشد ، و نصف ديگر ناپديد بود . و نصف فلك البروج كه ميان اعتدالين بجانب قطب ظاهر واقع است هميشه فوق الارض باشد ، و نصف ديگر مدام تحت الارض . و هيچيك كوكب را از حركت اولى طلوع و غروب نباشد . و مادامى كه مكث آفتاب در نصف ظاهر فلك البروج باشد كه تقريبا شش ماه است حالت نهار بود ، و مادامى كه در نصف خفى باشد حالت شب بود ، پس مجموع سال شمسى يك شبانه روز باشد . و عرض ت‌سعين را از آفاق ذات ظل دائره خوانند » . ( ص 674 و 675 ط هند )\r\nاين بود آنچه كه از جامع بهادرى نقل آن را اكنون روا داشتيم . آنكه فرمود « : تقريبا شش ماه است » وجه تقريب و بيان تحقيق پس از شناختن سير شمس و اوج و حضيض آن عنوان مىشود . و عمده هدف ما فعلا اين است كه در عرض تسعين مشرق و مغرب و شمال و جنوب منعدم است و دائره نصف النهار متعين است ، پس دائره مشرق و مغرب نيز در حقيقت منعدم است .\r\n\r\nبيست و سوم :\r\nنسبتى كه واقع است ميانه ماره باقطاب اربعه و وسط السماء رويت ، عموم و خصوص من وجه است . و منطبق ميشوند در هنگامى كه قطب معدل بر سمت الراس باشد .\r\n\r\nبيان :\r\nعبارت نسخه چنان بود كه نقل كرده ايم ، و لكن صواب اين است كه به جاى عبارت « قطب معدل » عبارت « ماره به اقطاب اربعه » بوده باشد ، زيرا كه وسط السماء رويت كه دائره عرض اقليم رؤيت است چنان كه در درس 29 به تفصيل دانسته شده است ، م‌اره به دو قطب منطقة البروج و دو قطب افق است افق هر نقطه كره ارض بوده باشد ، خواه آفاق استوائى ، و خواه آفاق مائله ، و خواه عرض تسعين و هر گاه دائره ماره باقطاب اربعه به سمت راس افقى گذرد با وسط سماء رؤيت متحد خواهد بود كه ماده جمع وجه ياد شده است .\r\n\r\n","description":"","footnote":"","page_name":" 295 ","page_number":295},
  {"content":"\r\n\r\n\r\nبيست و چهارم :\r\nنسبتى كه واقع است ميانه ماره به اقطاب اربعه و [ دائره 
  ] ارتفاع ، عموم و خصوص من وجه است زيرا كه منطبق مى شوند در هنگامى كه ماره باقطاب اربعه به سمت الراس گذرد و نقطه مفروضه يا مركز كوكب كه مطلوب دانستن ارتفاع اوست بر دائره ماره واقع باشد .\r\n\r\nبيست و پنجم :\r\nنسبتى كه واقع است ميانه ميل و عرض ، عموم و خصوص من وجه است ، زيرا كه منطبق ميشوند در وقتى كه مركز كوكب يا جزئى از فلك البروج كه مطلوب ميل و عرض اوست بر دائره ماره به اقطاب اربعه واقع شود .\r\n\r\nبيست و ششم :\r\nنسبتى كه واقع است ميانه ميل و افق عموم و خصوص من وجه است ، زيرا كه منطبق ميشوند در وقتى كه قطبين معدل بر مركز كوكب يا جزئى از فلك البروج كه مطلوب دانستند ميل اوست بر افق باشند .\r\n\r\nبيان :\r\nدائره افق استوائى و معدل النهار قائم بر يكديگرند كه به زواياى قائمه يكديگر را تقاطع مى كنند ، و دائره ميل نيز از دو قطب معدل النهار مى گذرد و قائم بر معدل است ، پس اگر مركز كوكبى كه مطلوب دانستن ميل اوست بر افق استوائى بوده باشد دائره افق و دائره ميل باهم منطبق شوند . و به همين وزان هر گاه جزئى از فلك البروج كه مطلوب دانستن ميل آن جزء است بر افق استوائى بوده باشد .\r\n\r\nبيست و هفتم :\r\nنسبتى كه واقع است ميانه ميل و نصف النهار عموم و خصوص من وجه است ، زيرا كه منطبق ميشوند هر گاه مركز كوكب يا جزئى از فلك البروج كه مطلوب دانستن ميل اوست بدائره نصف النهار برسد .\r\n\r\nبيست و هشتم :\r\nنسبتى كه واقع است ميانه ميل و دائره مشرق و مغرب ، تباين است زيرا كه انطباق ايشان جائز نيست الا وقتى كه عرض بلد نود درجه در جنب مشرق و مغرب خواهد بود زيرا كه وجود او موقوف است بر اين كه قطب اين نصف النهار معين باشد ، و در آن وقت قطبين وى غير مرئى اند پس دائره مشرق و مغرب نخواهد بود .\r\n\r\n","description":"","footnote":"","page_name":" 296 ","page_number":296},
  {"content":"\r\n\r\n\r\nبيان :\r\nعبارت نسخه چنان بود كه نقل كرده ايم ، ولى به جاى عبارت « قطب اين نصف النهار » ، عبارت « قطبين نصف النهار » بايد بوده باشد كه قطبين به قطب اين تحريف شده است . مى دانيم كه دائره ميل از دو قطب معدل النهار مى گذرد و قائم بر آنست ، و نيز مى دانيم كه دائره مشرق و مغرب هر افقى قائم بر دائره افق است و بقطبين دائره نصف النهار و به دو نقطه مشرق اعتدال و مغرب اعتدال مى گذرد كه در درس 28 گفته آمد ، پس انطباق دائره ميل و دائره اول السموت اعنى دائره مشرق و مغرب در فرضى صورت مى گيرد كه هر دو از دو قطب معدل و از دو قطب نصف النهار بگذرند و اين جز در عرض تسعين صورت نمى گيرد ، آنگاه مطلب آنچنان است كه در بيان نسبت بيست و دوم گفته ايم . و مراد از عبارتى كه گفته است « در آن وقت قطبين وى غير مرئى اند » اين است كه در آنوقت قطبين وى غير معين بود ، و يا اين كه غير معين به غير مرئى تحريف شده است و در بيان نسبت ياد شده دانسته ايم كه در عرض تسعين مشرق و مغرب و شمال و جنوب منعدم گردد پس قطبين نصف النهار در آنجا غير معين اند فتدبر .\r\n\r\nبيست و نهم :\r\nنسبتى كه واقع است ميانه ميل و وسط السماء ، عموم و خصوص من وجه است ، و منطبق مى شوند هر گاه مركز كوكب يا جزئى از فلك البروج بر دائره ماره باقطاب اربعه باشند ، و دائره ماره به سمت الراس گذرد .\r\n\r\nسى ام :\r\nنسبتى كه واقع است ميانه ميل و ارتفاع ، عموم و خصوص من وجه است زيرا كه در هنگامى كه دائره ماره باقطاب اربعه منطبق شود با دائره ارتفاع چنانچه سابقا مذكور شد ، دائره ميل نيز با ايشان منطبق خواهد شد .\r\n\r\nبيان :\r\nمورد مذكور بعنوان مثال است كه هر سه با يكديگر منطبق شده اند ، و ممكن است كه دائره ميل و ارتفاع باهم منطبق شوند و از دائره ماره باقطاب اربعه جدا بوده باشند . و همچنين در نسبت بيست و نهم كه ممكن است ميل و وسط السماء و دائره ماره باقطاب اربعه هر سه باهم منطبق گردند ، و هم ممكن است كه ميل و وسط السماء باهم منطبق گردند و از ماره باقطاب اربعه متميز بوده باشند .\r\n\r\n","description":"","footnote":"","page_name":" 297 ","page_number":297},
  {"content":"\r\n\r\n\r\nسى و يكم :\r\nنسبتى كه واقع است ميانه عرض و افق ، عموم و خصوص من وجه است ، و منطبق ميشوند در وقتى كه قطب فلك البروج و جزوى از فلك البروج كه مطلوب دانستن عرض اوست بر افق باشد .\r\n\r\nسى و دوم :\r\nنسبتى كه واقع است ميانه عرض و نصف النهار عموم و خصوص من وجه است ، و زمان انطباق ايشان وقتى است كه ماره باقطاب اربعه با نصف النهار چنانچه ماسبق ذكر يافت منطبق گردد ، و مركز كوكب يا جزئى از فلك البروج كه مطلوب گرفتن عرض اوست ب‌ر دائره ماره باقطاب اربعه واقع باشد .\r\n\r\nبيان :\r\nبدانچه كه در نسبت سابق گفته ايم ، در اين نسبت نيز ممكن است دائره عرض و دائره نصف النهار باهم منطبق گردند و از دائره ماره به اقطاب اربعه متميز گردند .\r\n\r\nسى و سوم :\r\nنسبتى كه واقع است ميانه عرض و دائره مشرق و مغرب ، عموم و خصوص من وجه است و انطباق ايشان در مواضعى كه تمام عرض بلد به قدر ميل كلى يا كمتر بوده باشد ، و در آن موضع در زمانى منطبق مى شوند كه قطبين منطقة البروج بدائره مشرق و مغرب گذرد ، و مركز كوكب يا جزئى از فلك البروج كه مطلوب دانستن عرض اوست نيز بر دائره مشرق و مغرب باشد .\r\n\r\nبيان :\r\nدر مواضعى كه تمام عرض بلد به قدر ميل كلى است ، عرض بلد به قدر تمام ميل كلى است ، و ارتفاع معدل النهار به قدر ميل كلى است كه همان قوس تمام عرض بلد است ، و در اين مواضع قطب ظاهر منطقة البروج در هر دوره شبانه روز يك بار به سمت راس مى رسد و دائره مشرق و مغرب از آن مى گذرد و دائره عرض هم ، پس هر گاه مركز كوكب يا جزئى از منطقة البروج كه مطلوب دانستن عرض آنست بر دائره مشرق و مغرب باشد ، دائره عرض و دائره مشرق و مغرب باهم منطبق گردند . و اگر عرض بلد بيش از تمام ميل كلى بوده باشد قطب ظاهر منطقة البروج در هر دوره حركت اولى دوبار بدائره مشرق و مغرب مى رسد ، پس هر گاه مركز كوكب يا جزئى از الخ .\r\n\r\n","description":"","footnote":"","page_name":" 298 ","page_number":298},
  {"content":"\r\n\r\n\r\nسى و چهارم :\r\nنسبتى كه واقع است ميانه عرض و وسط السماء ، عموم و خصوص من وجه است ، و انطباق ايشان نيز در وقتى است كه دائره عرض به سمت الراس گذرد .\r\n\r\nسى و پنجم :\r\nنسبتى كه واقع است ميانه عرض و ارتفاع ، عموم و خصوص من وجه است ، و انطباق ايشان در وقتى است كه دائره عرض به سمت الراس گذرد .\r\n\r\nسى و ششم :\r\nنسبتى كه واقع است ميانه افق و نصف النهار ، تباين است زيرا كه مرور دائره نصف النهار بر دو قطب افق است و محال است انطباق ايشان .\r\n\r\nسى و هفتم :\r\nنسبتى كه واقع است ميان‌ه افق و دائره مشرق و مغرب ، او نيز تباين است ، زيرا كه دائره مشرق و مغرب به دو قطب افق گذرد .\r\n\r\nسى و هشتم :\r\nنسبتى كه واقع است ميانه افق و وسط السماء ، تباين است بر وجهى كه در دو نسبت سابق مذكور شد .\r\n\r\nسى و نهم :\r\nنسبتى كه واقع است ميانه افق و ارتفاع ، تباين است بر وجهى كه گذشت .\r\n\r\nچهلم :\r\nنسبتى كه واقع است ميانه دائره نصف النهار و مشرق و مغرب ، تباين است لما ذكر .\r\n\r\nچهل و يكم :\r\nنسبتى كه واقع است ميانه نصف النهار و وسط السماء ، عموم و خصوص من وجه است زيرا كه منطبق ميشوند و انطباق ايشان در وقتى است كه ماره باقطاب اربعه چنانچه ما سبق ذكر يافت منطبق بر نصف النهار شود .\r\n\r\nچهل و دوم :\r\nنسبتى كه واقع است ميانه نصف النهار و ارتفاع ، عموم و خصوص من وجه است زيرا كه منطبق ميشوند زمان رسيدن كوكب يا نقطه مفروضه كه گرفتن ارتفاع او مطلوبست بدائره نصف النهار .\r\n\r\nچهل و سوم :\r\nنسبتى كه واقع است ميانه مشرق و مغرب و وسط السماء ، عموم و خصوص من وجه است زيرا كه منطبق مى شوند در موضعى كه تمام قوس عرض بلد به قدر ميل كلى يا كمتر بوده باشد ، و انطباق ايشان در آن موضع در وقتى است كه قطب فلك البروج بدائره مشرق و مغرب باشد .\r\n\r\n","description":"","footnote":"","page_name":" 299 ","page_number":299},
  {"content":"\r\n\r\n\r\nچهل و چهارم :\r\nنسبتى كه واقع است ميانه دائره مشرق و مغرب و ارتفاع ، عموم و خصوص من وجه است ، زيرا كه منطبق ميشوند هر گاه مركز كوكب يا نقطه مفروضه كه مطلوب گرفتن ارتفاع است و بر دائره مشرق و مغرب واقع باشد .\r\n\r\nچهل و پنجم :\r\nنسبتى كه واقع است ميانه وسط السماء رؤيت و ارتفاع ، عموم و خصوص من وجه است و زمان انطباق ايشان وقتى است كه مركز كوكب يا نقطه مفروضه كه گرفتن ارتفاع او مطلوبست بر دائره وسط السماء رؤيت واقع شود . تمت الرسالة .\r\nاين بود تمامت رساله ارزشمند و سودمند ياد شده در نسبت دوائر كه تقديم داشته ا يم ، و بعنوان ايضاح مقاصد برخى نسبت ، توضيحاتى مصدر به بيان بر آن نگاشته ايم ، و در بامداد پنجشنبه 26 آبانماه 6 / 1367 ع 2 سنه 1409 هق از نوشتن آن فراغ يافته ايم .\r\n\r\nاستدراك :\r\nدر نسبت هجدهم رساله فرموده است كه نسبت ميان دائره ماره به اقطاب اربعه و دائره ميل عموم و خصوص من وجه است ، ولى چنان كه در درس دهم گفته ايم ، حق اين است كه نسبت بين آن دو عموم و خصوص مطلق است زيرا كه دائره ماره باقطاب اربعه مطلقا دائره ميل است ، ولى هر دائره ميلى دائره ماره به اقطاب اربعه نيست . و چون تحصيل ميل كلى را در مفتتح اعمال رصدى ، و تبويب و تنظيم ازياج اهميتى بسزا است چنانچه در تضاعيف دروس آينده جسته جسته روشن مىشود دائره عظيمه اى كه بدان ميل كلى را تحصيل توان كرد ، دائره ميلى است كه لاجرم ماره به اقطاب اربعه معدل النهار و منطقة البروج خواهد بود ، اين يك دائره ميل را اختصاصا نام خاصى به اسم ماره به اقطاب اربعه داده اند ، و در عداد دوائر عظام محسوب داشته اند . والسلام .\r\n\r\nفائده :\r\nدر درس پنجاه و پنج راجع به حكايت و اخبار اسكندر ذوالقرنين در بيان كريمه  حَتَّى إِذا بَلَغَ مَطْلِعَ الشَّمْسِ ،  الاية دانسته شده است كه وى در سير جهانگيرى خود ، در آفاقى افتاده بود كه مدارات يومى شمس نسبت بدانها ابدى الظهور بوده است ، اينكه سخن ما اين است كه بيان واقعه ظلمات اسكندر\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nكه زبان زد مردم است به همين مثابت است يعنى وى در همان سير ياد شده نيز بافاقى رسيده است كه آفتاب نسبت بدانها در مدارات ابدى الخفاء واقع شده بود .\r\nحديث سير اسكندر در ظلمت در چهاردهم بحار به تفصيل آمده است كه :\r\n. . . و سار يطلب مطلع الشمس فسار اثنتى عشرة سنة الى ان بلغ طرف الظلمة فاذا ظلمة تفور مثل الدخان ليست بظلمة ليل الى قوله : فسلكوا تلك الظلمة اربعين يوما و ليلة ، ثم خرجوا الى ضوء ليس بضوء شمس ولاقمر الخ . ( بحار طبع كمپانى ج 14 ص 312 )\r\nقرن بفتح و سكون بر وزن فلس بمعنى طرف و جانب است . حديث رسول الله صلى الله عليه و آله و سلم است كه قال لعلى عليه السلام : ان لك بيتا فى الجنة و انك ذوقرنيها . اى ذو طرفيها . و اسكندر نيز به دو طرف ارض يعنى مشرق و مغرب آن دست يافت . قوله سبحانه « :  وَ يَسْئَلُونَكَ عَنْ ذِي الْقَرْنَيْنِ  » الى قوله « :    إِنَّا مَكَّنَّا لَهُ فِي الْأَرْضِ وَ آتَيْناهُ مِنْ كُلِّ شَيْءٍ سَبَباً فَأَتْبَعَ سَبَباً حَتَّى إِذا بَلَغَ مَغْرِبَ الشَّمْسِ »    الى قوله « :   ثُمَّ أَتْبَعَ سَبَباً حَتَّى إِذا بَلَغَ مَطْلِعَ الشَّمْسِ   ، الايات » ( كهف 92 84 ) . حافظ گويد :\r\n قطع اين مرحله بى همرهى خضر مكن \r\n ظلماتست بترس از خطر گمراهى \r\nو سعدى در گلستان گويد :\r\n شنيده اى كه سكندر برفت تا ظلمات \r\n به چند محنت و خورد آنكه خورد آب حيات \r\nگفته سعدى اشارت به واقعه خضر و اسكندر است كه اسكندر براى رسيدن به عين حيات چه رنجها برده است و خضر كه با لشكر وى در معيت او بود بدان چشمه دست يافت و از آن آب حيات بنوشيد و جاويد بماند ، ولى اسكندر از آن بى بهره مانده است . به تفصيلى كه در همان ماخذ ياد شده اعنى چهاردهم بحار مذكور است .\r\n\r\nفائده ديگر :\r\nاز درس 47 تا 50 سخن در تعريف قبة الارض رفته است كه دانسته ايم زمين را از دو طرف تطامن يعنى فرورفتگى است ، و ميان آن دو را كه مدار خط استواء از منتصف آن در سطح معدل النهار مى گذرد تقبب يعنى برآمدگى است كه در نتيجه زمين كره تام نيست ، بلكه شلجمى شكل است . حال بدان كه در كتب فقهى در احكام بئر و بالوعه فرموده اند كه مستحب است بين آن دو به پنج\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nيا هفت ذراع فاصله باشد به تفصيلى كه راجع به زمين سخت و سست ، و زير و زبر بودن بالوعه نسبت به بئر گفته آمد . شهيد ثانى در همين مساله شرح لمعه گويد :\r\nو فى حكم الفوقية المحسوسة ، الفوقية بالجهة بان يكون البئر فى جهة الشمال فيكفى الخمس مع زخاوة الارض و ان استوى القراران ، لما ورد من ان مجارى العيون مع مهب الشمال .\r\nحديث ششم باب 24 كتاب طهارت وسائل باسنادش روايت كرده است :\r\nعن محمد بن سليمان الديلمى عن ابيه قال سالت ابا عبدالله عليه السلام عن البئر يكون الى جنبها الكنيف ؟ فقال : ان مجرى العيون كلها مع مهب الشمال فاذا كانت البئر النظيفة فوق الشمال و الكنيف اسفل منها لم يضرها اذا كان بينهما اذرع ، و ان كان الكنيف فوق النظيفة فلا اقل من اثنى عشر ذراعا الحديث . ( ج 1 ص 28 ط 1 ميربهادرى )\r\nغرض اين كه سر مهب شمال واقع بودن مجارى عيون آنست كه در تطامن قطبين ارض و تقبب وسط آن دو و به شكل شلغمى بودن آن در بحث قبة الارض گفته ايم كه امام عليه السلام بنور امامت و ولايت بدان اشارت فرموده است . خلاصه غرض ما در اين تحقيق اين است كه درست است فوقيت به جهت در حكم فوقيت محسوسه است ، ولى فوق الشمال كه در حديث است مراد اين نيست كه خود جهت شمال فوق است بلكه فوق شمال سمت تقيب ارض است به عكس آنچه كه در كتب فقهى گفته اند .\r\nمراد از شمال در حديث مذكور باد شمال است ، و مهب الشمال محل وزيدن باد شمال است كه جهت شمال است سعدى گويد :\r\n خاك من و توست كه باد شمال \r\n ميبردش سوى يمين و شمال \r\nباد شمال مقابل باد جنوب است كه مهب آن جهت جنوب است . باد شمال ممدوح ، و باد جنوب مذموم است آن چون باد بهارى است و اين چون باد خزانى كه هر يك بقول ملاى رومى :\r\n آنچه با برگ درختان مىكند \r\n با تن و با جانتان آن مىكند \r\nباد شمال و باد جنوب درازاى باد صبا و باد دبورند كه مهب صبا خاور ، و\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nمهب دبور باختر است . باز بگفته عارف رومى در مث‌نوى :\r\n باد كان از مشرق آيد آن صبا است \r\n وانكه از مغرب دبور با و با است \r\nو صبا چون شمال ستوده ، و دبور مانند جنوب نكوهيده است ، لذا در كتب طب گفته آمد كه اگر مصب آب بسوى مشرق و شمال باشد آن آب خوب و گوارا است ، و اگر بسوى مغرب و جنوب به دو ناگوار است چه اين كه آن دو باد صبا و شمال مى خورند ، و اين دو باد جنوب و دبور . مثلا شيخ رئيس در كليات قانون در احوال مياه فرمايد :\r\n« . . . فافضل المياه ماء العيون الى قوله : فان اتفق ان يكون هذا الماء غمرا شديد الجرية يحيل بكثرته ما يخالطه الى طبيعته ياخذ الى الشمس فى جريانه فيجرى الى المشرق خصوصا الى الصيفى منه فهو افضل لاسيما اذا بعد جدا عن مبدئه ، ثم مايتوجه الى الشمال ، و المتوجه الى المغرب و الجنوب ردى و خصوصا عند هبوب الجنوب » الخ . ( ص 202 وزيرى چاپ سنگى ايران )\r\nدر روايات سخن از رياح اربع ( بادهاى چهار گانه : صبا و شمال و دبور و جنوب ) نيز بميان آمده است . در كافى باسنادش از هشام بن سالم از ابى بصير روايت كرده است كه قال :\r\nسألت اباجعفر عليه السلام عن الرياح الاربع الشمال و الجنوب و الصبا و الدبور ، و قلت له : ان الناس يذكرون ان الشمال من الجنة ، والجنوب من النار ، فقال : ان لله عزوجل جنودا من رياح يعذب بها من يشاء ممن عصاه ، الحديث .\r\nبه جلد چهاردهم بحار چاپ كمپانى ص 285 رجوع بفرمائيد . و آن كه امام عليه السلام فرمود : ان لله عزوجل جنودا من رياح يعذب بها من يشاء ممن عصاه ، عارف رومى در بيان اين مطلب شريف به نظم فارسى نيكو گفته است كه :\r\n جمله ذرات زمين و آسمان \r\n لشكر حقند گاه امتحان \r\n باد را ديدى كه با عادان چه كرد \r\n آب را ديدى كه در طوفان چه كرد \r\n آنچه بر فرعون زد آن بحر كين \r\n وانچه با قارون نموده است اين زمين \r\n وانچه آن با بيل با آن پيل گرد \r\n وانچه پشه كله نمرود خورد \r\n\r\n","description":"","footnote":"","page_name":" 303 ","page_number":303},
  {"content":"\r\n\r\n وانكه سنگ انداخت داودى بدشت \r\n گشت سيصد پاره و لشكر شكست \r\n سنگ مى باريد بر اعداى لوط \r\n تا كه در آب سيه خوردند غوط \r\n اى نموده ضد حق در فعل و درس \r\n در ميان لشكر اوئى بترس \r\nپوشيده نيست كه اگر جاى سؤال و نياز ياد شده در عروص جنوبى ارض مى بود ، امام در جواب مى فرمود :\r\nان مجرى العيون كلها مع مهب الجنوب فاذا كانت البئر النظيفة فوق الجنوب و الكنيف أسفل منها لم يضرها اذا كان بينهما أذرع الخ .\r\nچنان كه روايات ديگر نظير اين مطلب كه جواب سؤال به وفق زمان و مكان و حاجت سائل داده شده است بسيار است . حديث را چنان كه از وسائل و شرح لمعه نقل كرده اي م مع مهب الشمال است بدان معنى كه تقديم داشته ايم ، مرحوم متاله سبزوارى در شرح اسماء بجاى مع من آورده است و فرمود : وورد ان مجارى العيون من مهب الشمال آنگاه آن را معنايى كرده است كه برجوع به بند ششم شرح اسماء ( شرح جوشن كبير ) آگاهى مى يا بى ( ص 52 چاپ سنگى ايران ط 1 )\r\n\r\nفائده ديگر\r\nاين كه در رساله مذكور ، نسبت دوائر را دو به دو يعنى دو تا دو تاى آنها را با يكديگر بيان فرموده است ، و حالا شما بحمدالله تعالى مى توانيد نسبت چند دائره عظيمه را باهم بدست آوريد . مثلا در آفاق استوائى هر گاه كوكبى يا نقطه اى از فلك كه ارتفاع آن مطلوبست بر دائره معدل النهار افتد ، دائره معدل و دائره اول السموت و دائره ارتفاع با هم متحد شوند .\r\nو در آفاق استوائى و يا آفاق مائله ، هر گاه ماره به اقطاب اربعه از سمت راس گذرد و كوكبى و يا نقطه اى از فلك كه ارتفاع آن مطلوبست بر دائره نصف النهار بود ، و در همان حال بعد كوكبى از معدل و يا عرض كوكبى از منطقة البروج و يا ميل جزئى از منطقة البروج از معدل مطلوب بود ، شش دائره عظيمه يعنى دائره نصف النهار و دائره ماره به اقطاب اربعه و دائره وسط السماء رؤيت و دائره ارتفاع و دائره ميل و دائره عرض باهم متحد شوند .\r\nو هر گاه در افقى كه عرض آن به مقدار ميل كلى است ، منطقة البروج از سمت\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nرأس گذرد ، و در آنحال كوكبى و يا نقطه اى از فلك كه ارتفاع آن مطلوبست در سطح دائره منطقة البروج بود ، در اين صورت دائره منطقة البروج و دائره اول السموت اعنى دائره مشرق و مغرب ، و دائره ارتفاع باهم متحد شوند .\r\nو همچنين ممكن است كه دائره ميل و دائره وسط السماء رؤيت و دائره ماره به اقطاب اربعه هر سه باهم متحد گردند ، و بر اين قياس آنچه كه گفته نيامد .\r\n\r\nفائده ديگر :\r\nدر درس چهل و پنج به اجمال ، و در درس پنجاه و يك بتفصيل در هفت اقليم ، و اعدل اقليمهاى هفتگانه سخن رفت ، و اينكه غرض ما در اين فائده اين است كه فصل دوم مقالت دوازدهم طبيعيات شفاء ( ج 1 ص 445 443 چاپ سنگى ايران ) در ذكر مزاج است ، و شيخ در اعتدال امزجه مطابق اقتضاى آب و هوا و دگر اوضاع جغرافيائى هر اقليم بسيار بحث مفيد فرموده است كه برخى از آن اشارات را از قانون وى در درس چهل و پنج نقل كرده ايم . همانطور كه در درس 45 گفته ايم اين مباحث و مطالب را در فهم كلمات حضرت وصى عليه السلام در خطبه 232 نهج دخلى بسزا است كه سيد رضى فرمود :\r\n« روى اليمانى عن احمد بن قتيبة عن عبدالله بن يزيد عن مالك بن دحية قال لا كنا عند اميرالمؤمنين على عليه السلام و قد ذكر عنده اختلاف الناس فقال : انما فرق بينهم مبادى طينهم ، و ذلك انهم كانوا فلقة من سبخ ارض و عذبها ، و حزن تربة و سهلها ، و هم على حسب قرب ارضهم يتقاربون ، و على قدر اختلافها يتفاوتون ، فتام الرواء ناقص العقل ، و ماد القامة قصير الهمة ، و زاكى العمل قبيح المنظر ، و قريب القعر بعيد السبر ، و معروف الضريبة منكر الجليبة ، و تائه القلب متفرق اللب ، وطليق اللسان حديد الجنان » .\r\n\r\n","description":"","footnote":"","page_name":" 305 ","page_number":305},
  {"content":"\r\n\r\n\r\nدرس 57 : هيئت مجسم\r\nبه تعريف دوائر عظام مشهور ، و نيز برخى از دوائر صغار ، و بمسائل و احكامى هيوى در پيرامون مباحث آنها آشنا شده ايم ، و باز نوبت بحث آنها به روى آوردن اغراضى خاص پيش مى آيد . اكنون بر سرآنيم كه به همين روش به روش ستارگان آشنا شويم ، و ثابت و سيار آنها را بشناسيم ، و قدر هر يك را بدانيم ، و فرق بين برج و صورت را بگذاريم ، و پاى بر فرق فرقدان بنهيم ، و مطالبى را كه در نظر داريم برشته نوشته درآوريم ، و با راهنمايى اطلسهاى سماوى چهره دلگشا و جانفزاى آسمان را در شب تماشا كنيم ، و با شاهدان سپهر برين همنشين گرديم ، و با كاروان جهان پيماى شبرو همسفر باشيم ، و با زمزمه دفتر دل هم آهنگ كه :\r\n بسى با نقشه هاى آسمانى \r\n نمودم آسمان را ديده بانى \r\n بسى شبها نشستم گاه و بيگاه \r\n كه از سير كواكب گردم آگاه \r\n به قدر و طول و عرض و برج و صورت \r\n جهتها يك بيك مى يافت صورت \r\n من و ماه و شبانگاه و ستاره \r\n به روى يكديگر اندر نظاره \r\n مرا با شاهدان آسمانى \r\n به شبها بود بس راز نهانى \r\n بسويم صورت هر يك ستان بود \r\n ستان بود و چه نيكو دلستان بود \r\n مرا صورت بدانها هم ستان بود \r\n تفاوت از زمين تا آسمان بود \r\n برمز عاشقى چشمك به چشمك \r\n شدم تا آشناى با يكايك \r\n زمينى آسمانى شد چنانه \r\n نبينى فاصلى اندر ميانه \r\n كه اينكه نقشه اى از آسمانم \r\n چو بينى اطلس بى نقش جانم \r\n\r\n","description":"","footnote":"","page_name":" 306 ","page_number":306},
  {"content":"\r\n\r\nچنان كه در درس 26 گفته ايم دانشمندان فلكى هر دائره يا مدار كوكب را فلك مى نا مند ، و امروز از فلك به مدار و خط سير و مانند آن دو تعبير مى كنند ، و ما همان لفظ آشنا و شيوا و كوتاه و رساى فلك را به كار مى بريم . در درس هجدهم « دروس معرفة الوقت و القبلة » بسيارى از مصادر و ماخذ اصيل را در اين مطلب نام برده ايم ، و بسى نكات سودمند در آن گرد آورده ايم ، و اينكه در اين پارسى نيز از آن تازى سخن مى گوييم . در همان درس 26 ياد شده از كتاب غارات روايتى نقل كرده ايم كه دائره نصف النهار تعبير به فلك شده است . و ابوريحان بيرونى در كتاب مجسطى اسلامى قانون مسعودى در خواص آفاقى كه عرض آنها زيادت از تمام ميل اعظم است و هنوز به ربع دور نرسيده است فرمايد :\r\n« و يحصل للشمس فى كل دور ارتفاعان فى فلك نصف النهار اصغر و اعظم » . ( ج 2 ط حيدرآباد دكن ص 535 )\r\nدر مقام تعليم و تعلم براى آشنا شدن و بدست آوردن نحوه حركات كواكب نسبت به كره ارض ، بهترين طرحى كه ريختند و درست ترين نقشه اى كه كشيده اند هيئت مجسمه است كه اكنون بحث را در هيئت مجسم آغاز مى كنيم .\r\nو بقول قويم ملا على قوشچى در شرح تجديد در فصل دوم مقصد دوم آن\r\nكفى بهم فضلا انهم تخيلوا من الوجوه الممكنة ما ينضبط به احوال تلك الكواكب مع كثرة اختلافاتها على وجه تيسر لهم أن يعينوا مواضع تلك الكواكب و اتصالات بعضها مع بعض فى كل وقت ارادوا بحيث يطابق الحس و العيان مطابقة يتحير فيها العقول و الاذهان ، و من تامل فى احوال الاضلال على سطوح الرخامات شهد ان هذا لشى ء عجاب ، و اثنى عليهم بثناء مستطاب .\r\nحقا كه اين كلام كامل قوشچى خيلى بلند مرتبه است . وى گويد :\r\nفضل اين دانشمندان و انديشمندان فلكى همين بس كه در ميان راههاى گوناگون احتمالات ممكن براى ضبط احوال كواكب با همه اختلافات احوال آنها راهى را برگزيدند كه هرگاه بخواهند مواضع كواكب و اتصالات آنها را با يكديگر تعيين كنند توانند ، آنچنان كه با حس و عيان مطابقت كند مطابقتى كه عقول و اذهان\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nحيران بماند ، و هر كس در احوال اظلال بر سطوح رخامات تامل كند گواهى دهد كه كارى بسيار شگفت است ، و آن بزرگ مردان را بستودنى پاكيزه خواهد ستود .\r\nيك محاسب فلكى ، وقوع كسوفى يا خسوفى يا هلالى را قبل از وقوع چنان بدقت خبر مىدهد كه با عيان مطابقتى تام دارد مطابقتى كه ديگران انگشت حيرت بدندان گيرند . و شما آقايان در آتيه نزديك بتوفيق خداوند سبحان به محاسبت و استخراج از ازياج ، و به احوال اظلال بر سطوح رخامات به خوبى دست مى يابيد ، و آنگاه بهتر و بيشتر به عمق صدق و حقيقت اين كلمات پى مى بريد . و مى دانيد كه سخن ما در علم هيئت است كه مبتنى بر اساس قواعد استوار رياضى ، و قضاياى پايدار هندسى است ، نه در علم تنجيم يعنى رشته احكام نجومى ، بدان تبصره كه در درس پنجاه و يكم گفته آمد .\r\nآرى بحث از فلك مجسم در طبيعيات فلسفه براى اثبات محدد الجهات بميان آمده است به تفصيلى كه در فصل سيزدهم و چهاردهم مقالت سوم طبيعيات شفاء ( ص 122 116 ط 1 چاپ سنگى ايران ) ، و در نمط دوم اشارات گفته آمد . و ما در درسهاى فلسفه و حكمت شفا و اشارات و اسفار گفته ايم كه اثبات محدد الجهات آنگاه درست آيد كه فرود آمدن اشياى سنگين را از فراز به نشيب به فوه جاذبه زمين ندانيم ، و در ديگر نوشته هاى خود چون نكته 107 هزار و يك نكته ، و عين 24 عيون مسائل نفس ، گفته ايم كه ثابت بن قره در صدر اسلام قائل به قوه جاذبه ارض بوده است ، و برخى از پيشينيان نيز بر اين عقيدت بوده اند كه ميل كلوخ مثلا به زمين ن‌ه براى آنست كه ذاتا طالب مركز باشد چنان كه در بحث ميل طبيعيات فلسفه گفته اند ، بلكه جنسيت سبب انضمام است .\r\nثابت گويد :\r\nاگر فرض كنيم زمين پراكنده و متلاشى شود و اجزاى آن را رها كنند همه ميل بسوى يكديگر مى كنند و هر جا به يكديگر رسيدند و مى ايستند .\r\nاين نظر ثابت را حاجى متاله سبزوارى در شرح اسماء در بند ششم آن « يا من\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nاستقرت الارضون باذنه » ( ص 53 ط 1 ناصرى ) نقل كرده است كه :\r\nو قال ثابت بن قرة سببه اى سبب الجذب طلب كل جزء موضعا يكون فيه قريه من جميع الاجزاء قربا متساويا اذ عنده ميل المدرة الى السفل ليس لكونها طالبة للمركز بالذات بل لان الجنسية منشأ الانضمام ، فقال : لو فرض ان الارض تقطعت و تفرقت فى جوانب العالم ثم اطلقت اجزائها لكان يتوجه بعضها الى بعض و يقف حيث يتهيا تلاقيها .\r\nو بعد از ثابت به چند قرن ، اسحاق نيوتن نيز قائل به قوه جاذبه ارض شده است كه امروز همگان بر آن متفق اند .\r\nشايد در بادى نظر اين سوال پيش آيد كه اگر هبوط و سقوط اجسام بسوى زمين از قوه جاذبه زمين است ، پس چرا به عكس شعله آتش و ابر و دود و بخار مثلا از زمين گريزانند و بسوى بالا شتابان مى روند ؟\r\nجواب اين است كه اين مواد در حقيقت ميل به بالا ندارند ، و بسوى بالا رفتن آنها در واقع از قوه جاذبه زمين است ، بدين بيان كه اجسام با هم تزاحم دارند يعنى دو جسم در يك مكان نگنجند بلكه يكى ديگرى را دفع و رد مىكند تا خود حائز آن مكان شود ، مى دانيم كه برودت سبب تكثيف هوا و حرارت موجب تخفيف آنست ، هواى سرد آكنده و فشرده و سنگين است ، و هواى گرم باز و پراكنده و سبك ، قوه جاذبه جسم سنگين را به حكم جنسيت تجاذب ، بيشتر بسوى خود جذب مىكند ، حال چون هواى سنگين بفشار بسوى زمين جذب مىشود لاجرم هواى سبك را از مكانش بفشار دفع مىكند ، و دور مى نمايد و جاى او را مى گيرد ، پس اين ميل هواى سبك بسوى بالا در واقع پرت كردن هواى سنگين او را بدانسوى است و انسان گمان مىكند كه بخار و شعله و مانند آنها بسوى بالا شتابان روان و از زمين گريزانند . و به همين سبب است كه اشياء خفيفه از زير آب به بالا مى آيند كه در واقع آب چون سنگين تر از آنها است ، آنها را بسوى بالا دفع مىكند .\r\nبه صورت تمثيل و تنظير در نظر بگيريد دو كفه ترازو را ، هر گاه سنگى به وزن دو مثقال در يك كفه آن بنهيم به حكم فعل جاذبيت بسوى زمين مى آيد ، و كفه\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nديگر خالى بالا مى رود ، در اين حال اگر سنگى به وزن يك سير در آن كفه تهى بنهيم بسبب زيادت فعل جاذبيت به حسب زيادت ماده ، بسرعت بسوى زمين هبوط مىكند و آن كفه ديگر بسبب قلت آن به همان سرعت به بالا صعود مى نمايد . به موضوع درس برگرديم و از نكته 626 هزار و يك نكته نقل كنيم :\r\nفلك در كتب هيات و نجوم ، مدارات و دوائر است و رياضى به غير آن نظر ندارد ، ل‌ذا در كتب اساطين فن كلمه فلك اضافه به دوائر عظام شده است . ابوريحان بيرونى در اول باب سوم مقاله نخستين قانون مسعودى گويد :\r\nالدائره والفلك اسمان يتعاقبان على موضوع واحد فيتبادلان . ( ص 54 ج 1 ط حيدر آباد دكن )\r\nو در باب هفتم مقاله دهم آن گويد :\r\nان صاحب العلم الرياضى يبين عن مواجب الدوائر والحركات الموجودة فيها و هى خطوط مجردة ، و لذلك لانتحرز فيها عما يولده تقاطع الاجسام من التمانع عند الحركات . ( ج 3 ص 1314 )\r\nبيرجندى در اوائل فصل سوم از باب دوم شرح تذكره گويد :\r\nان المهندسين لما اكتفوا فى بيان هيئة الافلاك بمنا طقها اذ هى كافية لايراد البراهين سموها افلاكا .\r\nنص كلام خواجه طوسى در آخر فصل پنجم از باب دوم تذكره در هيات و شرح خفرى بر آن اين است :\r\nفهذه المباحث المذكوره فى هذا الفصل لضبط الاختلافات المرئية اصول و قوانين لابد من معرفتها ليحصل الاطلاع بها على احوال الكواكب فى اختلاف حركاتها بحسب الرؤية ع‌لى وجه يوافق قواعد الحكمة اوردناها فى هذا الموضع على سبيل الحكاية اى مجردة عن دلائلها المذكورة بالخطوط فى المجسطى ، و قائدة ايرادها على سبيل التصوير ان يسهل بادراكها تصور تلك الاختلافات مطابقة لتلك القواعد و براهين هذه القوانين بعضها مذكوره بالفعل فى المجسطى و بعضها غير مذكوره الا بالقوة . و الاقتصار على الدوائر كاف للناظر فى البراهين فى جميع هذا العلم . و اذا اقتصرفيه على ذلك سمى هيأة\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nغير مجسمة و كان من العلوم الرياضيه الصرفة : و اما لمن بحاول تصور مبادى الحركات على وجه يقتضيه قواعدهم فلابد من معرفة هيئة الاجسام المتحركة بتلك الحركات على وجه يظهر تلك الحركات فى مناطقها ، و اذا اعتبر هذا العلم كذلك سمى هياة مجسمة و كان له عرق من العلوم الطبيعية التى موضوعها الجسم الطبيعى من حيث الحركة والسكون .\r\nملاحظه مى فرماييد كه علامه خفرى در بيان هيئت مجسمه و غير مجسمه ، و كفايت اقتصار بر دوائر در هيئت رياضى چه خوب حق سخن را ادا كرده است ، و فرموده است هيئت مجسمه را عرقى از علوم طبيعى است و آن كه خواهد تصور مبادى حركات اجراى علوى بنمايد ناچار بايد به هيئت مجسمه معرفت داشته باشد .\r\nآلات نجومى از قبيل اصطرلاب و ربع مجيب و كره و زرقاله و رخامات و نظائر آنها صادقترين شاهدند كه مراد از فلك در نزد مهندسان و رياضى دانان بويژه دانشمندان هيات و نجوم از قديم و حديث ، مدارات نيرين و كواكب است . در اين صورت كه فقط اقتصار بر دوائر و مدارات شود ، آن را هيئت غير مجسمه گويند ، در قبال هيئت مجسمه كه چون خواهند در مقام تعليم صورت حركات كوكب را از اوج و حضيض و اقامت و رجعت و استقامت و ديگر اوضاع و احوال آن را تجسم دهند تصوير نمايند افلاك مجسمه را عنوان كرده اند كه در اين صورت از مسائل علوم طبيعى است نه رياضى و هيوى ، و گرنه هيوى را اولا و بالذات نيازى به افلاك مجسمه نيست ، بحث از افلاك مجسمه در كتب هيئت نظير بحث از الفاظ در كتب منطق است .\r\nبلكه اطلاق فلك در ملكوت عالم به كار رفته است چنان كه در روضه كافى آمده است كه :\r\nروى عن امير المؤمنين عليه السلام انه قال رجل : اين المعبود ؟ فقال عليه السلام لايقال له اين لانه أين الاينية ، و لا يقال له كيف لانه كيف الكيفية ، و لايقال له ما هو لانه خلق الماهية ، سبحانه من عظيم تاهت الفطن فى تيار امواج عظمته ، و حصرت الالباب عن ذكر ازليته ، و تحيرت العقول فى افلاك ملكوته . ( توحيد بحارج 2 ط كمپانى ص 93 )\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nچنان كه افق در ملكوت اعلى به كار رفته است قوله سبحانه :    وَ هُوَ بِالْأُفُقِ الْأَعْلى ثُمَّ دَنا فَتَدَلَّى فَكانَ قابَ قَوْسَيْنِ أَوْ أَدْنى    . ( النجم 10 8 )\r\nچه بهتر كه عبارت مثل جامع بهادرى را بر صدق دعوايم و حقانيت مدعايم شاهد آورم ، وى پس از آن كه تصوير حركت و اوضاع شمس را نسبت به كره ارض بر مبناى فلك مجسم ، تقرير كرده است فرموده است كه :\r\n« واضح باد كه اين هيئت فلك مجسمه شمس كه مبين شد ، نظر بر تصور مبادى حركات است ، چه تصور حركت موقوف است بر تصور جسم يعنى اول تصور اجسام كروى نمايند و از حركت آن تشخيص مناطق كنند ، و حركت مركز كوكب را منوط به حركت منطقه دارند ، و اين چنين هيئت را هيئت مجسمه خوانند ، و در آن شائبه از علم طبيعى هم باشد ، و محض از علوم رياضيه نبود . و اگر اقتصار بر دوائر كنند كه مدارات محسوسه حركات مراكز كواكب و افلاك اند ، و ببراهين خطوط اثبات مقررات اين علم كنند ، در اين صورت اين هيئت را هيئت غير مجسمه نامند و علمش محض رياضى باشد . بلكه اگر ادنى تامل كنند بدانند كه حين اجراى برهان ، مقررات هيئت مجسمه هم غير مجسمه مىشود ، لهذا بطليموس در مجسطى اصلا التفات به تجسيم ننموده است ، و محض بر دوائر و اوتار ابتناى اين علم داشته است » . ( ص 574 ط 1 هند )\r\nاين بود عبارتى كه از جامع بهادرى نقل كرده ايم ، و به چند جمله آن بايد خيلى دقت داشت : يكى اين كه گفته است در هيئت مجسمه شائبه از علم طبيعى هم باشد و محض از علوم رياضيه نبود و اين مطلب همانست كه از خفرى شنيده اى و كان له عرق من العلوم الطبيعيه التى موضوعها الجسم الطبيعى من حيث الحركة والسكون ، و ديگر اين كه گفته است بلكه اگر ادنى تامل كنند بدانند كه حين اجراى برهان مقررات هيئت مجسمه هم غير مجسمه مىشود ، و اين مطلب خيلى شيرين است ، و بخصوص جمله اخير كه گفته است لهذا بطليموس در مجسطى اصلا التفات به تجسيم ننموده است و محض بر دوائر و اوتار ابتناى اين علم داشته است .\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nچه بسا افراد استاد نديده زبان نفسهم كه فرق ميان موضوع علوم طبيعى ، و رياضى هيوى را ندانسته اند دهان بژاژخائى مى گشايند و در دانش را به روى خود و ديگران مى بندند ، و از يك دستاويز و بهانه در مسئله اى خاص ، همه را ناديده مى گيرند ، و با علم و كمال به ستيزه برمى خيزند ، و داوريهاى ناروا روا مى دارند . در فلك السعادة آمده است كه « : در خبر وارد است من لم يعرف علم الهيئة والتشريح عنين فى معرفة الله . ( ص 37 ط 1 ايران )\r\n\r\n","description":"","footnote":"","page_name":" 313 ","page_number":313},
  {"content":"\r\n\r\n\r\nدرس 58 : حركت و سكون ارض\r\nمطلب ديگر كه دانستن آن نيز در فن هيئت لازم است ، حركت و سكون ارض است . در آن اختلاف دارند كه آيا پديد آمدن شب و روز بگردش وضعى زمين است وضع بمعنى تمام مقوله كه نسبت آن با خارج كه شمس و قمر و ديگر ستارگان ثابت و سيار است ، بوده باشد و يا زمين ساكن است و آن اجرام برگرد او گردانند ؟ . برخى از پيشينيان چون ابرخس ( هيپارك ) قائل به حركت وضعى زمين بوده است . ابرخس در قرن دوم قبل از ميلاد مسيح عليه السلام مى زيست . اوست كه منطقة البروج را به دوازده قسمت كرده است و هر يك را برج ناميده است و در نام گذارى از هيئت اجتماعى ستارگان در هر برجى كه به صورت خاص حكايت مىكند استفاده كرده است و باسامى حمل و ثور و جوازء الخ نام نهاده است ، و آغاز سال را از اعتدال ربيعى حساب كرده است . در دانش بشر آمده است كه هيپارك فاصله خورشيد از زمين را بدست آورده است و آن را اختراع او دانسته است ( ص 67 ط 1 ) و نيز در صفحه 97 آن آمده است كه :\r\n« هيپارك ، ابرخس  Hopparque  در حدود 126 تا 161 قبل از ميلاد در « رودز » به دنيا آمده است . او طول ماه قمرى را ( 29 روز و 12 ساعت و 44 دقيقه و 2 5 ثانيه ) معين كرد . و سال نجومى را ( 365 روز و 6 ساعت و 10 دقيقه ) محاسبه نمود . هيپارك از مثلثات استفاده مى كرد ، او را بايد كاشف ستاره جديد يا « نووو » دانست . جميع ستارگان آسمان را 1800 دانست ، و ستارگان را از نظر روشنائى به شش قدر تقسيم كرد ، و اين تقسيم بندى امروزه نيز معلوم است . او\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nحركت تقديم اعتدالين يا رقص محورى را شناخت » . انتهى\r\nو اين مسائل منقول از ابرخس همه بتحقيق در اين كتاب دانسته مىشود .\r\nبرخى از بزرگان را كه از قديم قائل به حركت وضعى و انتقالى زمين بودند در درس هفدهم دروس معرفة الوقت والقبلة ( ص 105 108 ط 1 ) با ذكر ماخذ و مصادر نقل كرده ايم ، بدانجا رجوع شود . و هم به ترجمه ابوريحان بيرونى در لغت نامه دهخدا رجوع بفرمائيد كه مطالبى بسيار سودمند را در اين مسائل حائز است ، و اين ت رجمت بيرونى گردآورده و تحرير شده حضرت استاد علامه ابوالفضائل حاج ميرزا ابوالحسن شعرانى قدس سره الشريف است كه خود برايم حكايت فرموده اند .\r\nدر آن ترجمت پس از نقل كلام بيرونى در تعريف اسطرلاب زورقى مصنوع ابوسعيد سجزى بتازى ، بپارسى فرموده است :\r\n« گويد از ابوسعيد سجزى اسطرلابى بسيط ديدم كه از شمالى و جنوبى مركب نبود و آن را زورقى ناميدى ، آن عمل زياده مرا پسند افتاد وى را بسيار تحسين كردم چه آن را بر اصلى قرار داده بود قائم بذات . بنياد آن عمل و مدار آن صنعت بر عقيدت مردمى بوده است كه ارض را متحرك دانسته و حركت شبانه روزى را بفلك منسوب ندانسته اند ، قسم با جان خود كه آن عقيدت شبهه ايست كه تحليلش در نهايت دشوارى است ، و قولى است كه رفع و ابطالش در كمال صعوبت است . مهندسين و علماء هيئت كه اعتماد و استناد ايشان بر خطوط مساحيه است در نقض آن شبهت و رد آن عقيدت بسى ناچيز و تهى دست باشند و هرگز دفع آن شبهه را اقامت برهان و تقرير دليلى نتوانند نمود ، و اين معنى مايه طعن ايشان نشود زيرا كه حركت مرئيه را چه از ارض دانند و چه از سما شناسند در هر حال بصناعت ايشان زيانى نرساند ، و اگر دفع آن شبهت در حيز امكان آيد و در آن باب ياراى دم زدن باشد بافكار و انظار طبيعيين فلاسفه منوط است هم مگر ايشان باشراق نفوس شريفه رد آن مقال را افادات و افاضاتى بياورند » .\r\nاين بود عبارت آن جناب كه در ترجمت عبارت عربى بيرونى به فارسى تحرير\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nفرموده است . و نظر ما از نقل آن چند مطلب است يكى اين كه پيشينيان قائل به حركت وضعى و انتقالى زمين بوده اند ، و كپرنيك و گاليله بدان متفرد نبوده اند . و مطلب دوم اين كه مهندسان و علماء هيئت اعتماد و استناد ايشان بر خطوط مساحيه است كه موضوع بحث درس قبل بوده است . مطلب سوم آن كه حركت و سكون ارض يك مسئله طبيعى است و اثبات هر يك از آن دو و رد ديگرى بافكار و انظار طبيعيين فلاسفه منوط است . مطلب چهارم اين كه عقيدت بر حركت زمين سخت استوار است . مطلب پنجم كه موضوع بحث ما در اين درس است و آن را از نظر و فكر دانشمندان هيوى اهميت بسزا است بلكه يكى از اصول مسائل هيوى است و در اهميت همسنگ موضوع درس قبل است ، اين كه : حركت مرئيه را چه از ارض دانند و چه از سما شناسند در هر حال بصناعت ايشان زيان نمى رساند .\r\nهيوى بايد در مرصد ، زمين را ساكن فرض كند آنگاه حركات كواكب را بر گرد زمين ، با آلات رصدى بدست آورد . مثلا آفتاب از افق مقدارى برآمده است و ما مى خواهيم ارتفاع آن را در آنگاه بدانيم ، و يا قوسى را كه از مطلع آن تا آنگاه پيموده است كه در اصطلاح اين فن آن را « دائر » گويند ( زيج بهادرى ص 85 ) بدست آوريم تا بدانيم كه بحسب ساعت زمانى چه مقدار از روز برآمده است ، اسطرلاب را مثلا در دست مى گيريم و مقدار قوس ارتفاع يا دائر را از افق زمين ساكن مفروض تحصيل مى كنيم ، كه در هنگام عمل بايد زمين را ساكن فرض كنيم . اين يك مطلب هيوى است دخلى به مسئله طبيعى آن ندارد كه آيا واقعا زمين ساكن است يا متحرك .\r\nكلوديوس بطليموس اسكندرى صاحب مجسطى كه در قرن دوم ميلاد ميزيست و كتاب مجسطى او هنوز كتاب نهائى تدريس و تعليم در فن هيئت و دستور اعظم در اين فن است ، در فصل هفتم مقاله اولى مجسطى بتحرير خواجه طوسى گويد :\r\nو قد ظن قوم ان الارض متحركة بالاستدارة حول محور الحركة اليومية من المغرب الى المشرق ، و نسبوا الحركة اليومية اليها وحدها على تقدير كون السماء غير متحركة على تقدير كون السماء غير متحركة على\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nهذا المحور ، الخ .\r\nو در همين فصل سخن از حركت انتقالى زمين را نيز پيش كشيده است ، و هر دو قول را رد كرده است ، و لكن حق همانست كه بيرونى گفته است .\r\nكوتاهى سخن اين كه پيش از بطليموس اسكندرى ، دانشمندانى چون ارسطرخس ساموسى ، و فيثاغورس حكيم ، و هيپارك ابرخس و غير هم قائل به حركت وض‌عى زمين ، حتى قائل به حركت انتقالى آن نيز بوده اند ، و صاحب مجسطى در فصل ياد شده قول به حركت زمين را مطلقا رد كرده است تا اين كه در اسلام دانشمندانى چون ابو سليمان سجستانى ، و ابوسعيد سجزى و غير هما ، همان عقيدت دانشمندان پيش از بطليموس را تصويب كرده اند . تا اين كه ابوريحان بيرونى در مقام جمع بين دو قول ياد شده برآمده است كه چه زمين را متحرك بدانيم و چه ساكن ، بايد در مقام اعمال رصدى و هيوى آن را ساكن فرض كنيم تا حركات و اوضاع كواكب را نسبت بدان بدست آوريم . و اين مطلب شريف و قول قويم را يكى از دانشمندان رياضى فرانسوى نيز در مقالتى بعنوان مقدمه بر رساله تقويمى خود آورده است كه ما هر چند زمين را متحرك به حركت وضعى و انتقالى مى دانيم ، ولى در اعمال رصدى بايد آن را ساكن انگاريم آنگاه حركات و اوضاع ستارگان را نسبت بدان تحصيل كنيم .\r\nولى شگفت از مثل صاحب جامع بهادرى است كه ابرخس و ارسطرخس را با بطليموس در سكون ارض به يك عقيدت دانسته است چنان كه در حرز اول خزينه پنجم آن گويد :\r\nحركت اولى و حركت كل كه بسبب آن طلوع و غروب و صورت ليل و نهار پيدا مىشود آن را جمهور حكماى يونان مثل ابرخس و ارسطرخس و بطليموس و تابعان ايشان بفلك الافلاك اسناد مى كنند و مى گويند كه ارض در وسط عالم ساكن است و فلك الافلاك قريب به يك شبانه روز دوره تمام مىكند الخ . ( ص 461 ط 1 هند )\r\n\r\n","description":"","footnote":"","page_name":" 317 ","page_number":317},
  {"content":"\r\n\r\n\r\nدرس 59 : نظم و نضد ثوابت و سيار\r\nدر درس 57 دانسته ايم كه فلك در نزد دانشمندان هيوى هر دائره و مدار كوكب است ، خواه دائره عظيمه و خواه صغيره ، و خواه مدار كوكب ثابت و خواه سيار . و در درس 58 دانسته ايم كه هر چند زمين را حركت وضعى و انتقالى است و او نيز يكى از سيارات است ، ولى در اعمال رصدى بايد آن را ساكن انگاريم آنگاه حركات و سائر اوضاع كواكب را نسبت بدان تحصيل كنيم ، و اين كلام مثل ابوريحان بيرونى است كه خود استاد مختص در علم فلك و رياضيات عاليه است ، و رساله اى درباره اين كه آيا خورشيد به دور زمين حركت مىكند يا زمين بدور خورشيد ، تصنيف كرده است ( ص 6 معرفى يك دانشمند و محقق برجسته ابوريحان بيرونى ، كه بمناسبت هزاره ابوريحان نوشته شده است ) .\r\nاكنون در نظم و نضد ثوابت و سيارات ، و تحصيل حركات آنها بر مبناى هيئت مجسمه بحث مى كنيم : در درس پنجم گفته آمد كه ستارگان همه سيارند ، جز اين كه به نسبت برخى با برخى ديگر ، سريع را سيار و بطيى ء را ثابت نامند . سيارات به حسب مشهور عبارت اند از قمر و عطارد و زهره و شمس و مريخ و مشترى و زحل . و نضد و ترتيب آنها هم در خارج در نظر مشهور به همين گونه است كه نوشته آمد ، و پارسى هر يك را در درس ياد شده دانسته ايم . اما مشهور چرا ترتيب آنها را به صورت مذكور دانسته اند ، دليل آن خواهد آمد .\r\nشمس و قمر را با هم نيرين گويند ، و تنها شمس را نير اعظم ، و قمر را نير اصغر خوانند ، عطارد و زهره را كه زير شمس ان‌د سفليين نامند ، و مريخ و مشترى و\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nزحل را كه بر زبر اويند علويه دانند ، و مريخ را به تنهايى احمر گويند كه سخت سرخ نمايد . و زحل را به تنهائى طارق دانند يعنى زحل طارق ناميده مىشود . علويه و سفليين را باهم خمسه متحيره گويند و با نيرين سبعه سياره ، و كواكب ماعداى سبعه س‌ياره را ثوابت گويند .\r\nدر علم احكام نجوم ، زهره و مشترى را باهم سعدين گويند ، زهره را سعد اصغر ، و مشترى را سعد اكبر . و مريخ و زحل را باهم نحسين گويند ، مريخ را نخس اصغر ، و زحل را نحس اكبر . دو نفر باهم معانقه مى كردند مرحوم استاد شعرانى بمطايبت فرمود : قران نحسين . و بحث قران نيز در پيش است . قمر را در علم احكام بريد گويند كه سريع السير است لذا در مدلولات كواكب از طبقات مردم آن را كوكب رسولان و پيكان و صاحب خبران و مسافران و سياحان و نظائر آنها مى دانند . و شمس را به تنهايى سلطان كواكب شناسند ، و بقول متاله سبزوارى در غرر الفرائد ( ص 193 ط 1 ناصرى ) :\r\n فانه الطلسم للسهر بر \r\n سلطان كل كوكب منير \r\nلذا شمس را كوكب پادشاهان و بزرگان و خداوندان امر و نهى دانند ، چنان كه مريخ را كه بهرام است كوكب امراء و اهل سلاح و خداوندان لشكر و سپه سالاران ، و مشترى را كه برجيس است كه كوكب قضات و علماء و اصحاب مناصب و ارباب نواميس . در مفتتح بسيارى از مؤلفات پيشين مى خوانى كه فلانى قدر قدرت ، قضا ش‌وكت ، فلك بسطت ، بهرام آهنگ برجيس فرهنگ ، و نظائر آنها . و چنان كه زحل كه كيوان است ، كوكب مشايخ و دهقانان و گوشه نشينان و آنها كه كارهاى سخت كنند . و عطارد كه كاتب و دبير فلك است كوكب دبيران و خواجگان و بزرگان و اهل ديوان و اكابر و حكيمان و شاعران و منجمان . و چنان كه زهره كه ناهيد است كه كوكب زنان و خادمان و ارباب طرب و اهل عشربت است حكيم نظامى در معراج رسول ( ص ) گويد :\r\n عطارد لوح خود آورد پيشش \r\n كه اينم هست كن نعلين خويشش \r\nراقم را غزلى است كه بساحت اقدس خاتم صلى الله عليه و آله و سلم عرض\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nادب كرده است و مطلع آن اين است :\r\n دهن آنست تو دارى كه چه شيرين سخن است \r\n منبع آب حياتست و به نام دهن است \r\nو مختم آن اين :\r\n چنگ زن زهره شد از كف زدن كف خضيب \r\n كز دبير فلك آوازه شعر حسن است \r\nو جناب حافظ در غزلى فرمايد :\r\n وانگهم درداد جامى كز فروغش بر فلك \r\n زهره در رقص آمد و بربط زنان مى گفت نوش \r\nو نيز راقم در غزلى گفته است :\r\n هر دم از جلوه نو نور جمالش دارد \r\n زهره سان رقص كنان از مه و تا ماهى را \r\nاين چند سطر را در اصطلاح احكامى بعنوان تنوع در سخن آورده ايم كه الكلام يجر الكلام و يدر الكلام ، به بيان هيئت مجسمه باز گرديم :\r\nسبعه سياره را نسبت به ارض اوج و حضيض است ، و برخى از آنها را در هر دوره دو اوج و دو حضيض است . لفظ اوج معرب اوگ كلمه هندى است يعنى دورترين نقطه فلك كوكب اعنى مدار آن از مركز زمين ، و مقابل آن حضيض است كه نزديكترين نقطه فلك كوكب و مدار آن بمركز زمين خواهد بود . و چون سيارات را نسبت بمركز زمين اوج و حضيض است حركات آنها گرد وى متشابه نخواهند بود ، و در درس سوم دانسته ايم كه حركت متشابه فلكى آنست كه در ازمنه متساويه زواياى متساويه ، و بعبارت ديگر قسى متساويه سير شود كه اين قسى مقدر آن زوايا خواهند بود ، و چون زوايا مساوى يكديگر نباشند ، قسى مقدر آنها نيز مساوى يكديگر نخواهند بود .\r\nپنج كوكب سفلى و علوى را بدين سبب متحيره گويند كه نسبت به ما گاهى مقيم نمايند يعنى ايستاده به نظر آيند و گاهى متحرك ، و در حركت هم گاهى بسوى مشرق روند و دوباره بسوى مغرب برمى گردند ، و گاهى بسوى مغرب رهسپارند و دوباره بسوى مشرق برمى گردند ، مانند شخص سرگردانى ، مثلا يك طلبه كه براى تحصيل يكباب خانه اجاره اى در كوچه ها گاهى متحير ايستاده است و گاهى بدين سوى و بدان سوى از چپ و راست درآمد و شد است ،\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nبخصوص اگر بچه دار هم باشد . و اين خود حكايت حال اين داعى است كه در عهد جوانى چنان كه افتد و دانى بدان مبتلا بوده ام . وقتى در تهران آنقدر به اين كوچه و آن كوچه ، و اين بنگاه و آن بنگاه سرگردان شده ام كه متحيره به حيرت آمدند و تو را طاقت نباشد از شنيدن ، از هر كس سراغ خانه مى گرفتم ، نخستين پاسخ پرسشم اين بود كه : بچه دارى ؟ مى گفتم آرى ، فقط دو نفريم و يك طفل رضيع بنام عبدالله داريم ، جواب مى شنيديم كه خانه اجاره اى نداريم ، آن هم با اخمى كه بدتر از صد زخم ، حتى به طفل شير خوارم رحم نكرده اند تا بالاخره در مسافرخانه اى يك باب اطاق محقر اجاره كرديم و مدتى در آنجا بسر مى برديم . با آن وضع آشفته و آلفته ، به درس و بحث خود و ادراك محضر مبارك اساتيدم آرام و شاد كام بودم ، و حشرم با الم نشرح بود كه   فَإِنَّ مَعَ الْعُسْرِ يُسْراً إِنَّ مَعَ الْعُسْرِ يُسْراً   .\r\nدر آنحال باقتضاى طبع جوانى ژوليده و شوريده ، نامه اى منظوم ، شيرين و دلنشين ، بيش از يكصد و پنجاه بيت به پيشگاه خداوند سبحان تقديم داشتم ، پس از ارائه ارادت و وظيفه بندگى و مطالبى خواندنى ، عرض كردم :\r\n فاعلا تن مفاعل فعلن \r\n لطف فرما نگر به حال حسن \r\n من بفرمان تو گرفتم زن \r\n اوفتادم بكوچه و بر زن \r\n تو خود اى سرور من آگاهى \r\n هر كجائى كه بود بنگاهى \r\n پاسخ پرسش من از خانه \r\n اولا بچه دارى تو يا نه \r\n از تحير سر او فكنده به زير \r\n چه كنم در جواب او تقرير \r\n نه دروغ است ، و راست با اما \r\n با لن و ليس و لم و لما \r\n با همه فضل و دانش و فرهنگ \r\n كج و معوج شدم چو يك خرچنگ \r\n بس كه گشتم بكوچه پس كوچه \r\n شدم از لاغرى چو يك جوجه \r\n كوچه و جوجه را پريشانى \r\n كرده هم قافيه كه خود دانى \r\n گر تو باشى بگو چه چاره كنى \r\n خانه اى بهر خود اجاره كنى \r\n ار حسن زاده ات گنهكار است \r\n كاينچنين رنج را سزاوار است \r\n رحم بر طفل شير خوارش كن \r\n يا به مامان دل فگارش كن الخ . . . \r\n\r\n","description":"","footnote":"","page_name":" 321 ","page_number":321},
  {"content":"\r\n\r\nو حق تعالى نيز به مفاد « رد جواب الكتاب واجب كوجوب رد السلام » ( وافى باب تكاتب ج 3 ص 126 به تصحيح و تحشيه جناب استاد علامه شعرانى قدس سره الشريف ) ، جواب نامه را به نظم بيش از شصت بيت بدين عنوان مرحمت فرموده است :\r\n اى جوانمرد پاك آزاده \r\n دوست مهربان حسن زاده \r\nتا پس از چند بيتى به تفقد خواجگى و دلجوئى و بنده پرورى فرموده است :\r\n فاعلا تن مفاعلن فعلن \r\n چشمها شد به نامه ات روشن \r\n نامه اى كاينچنين بلند بود \r\n بايد از چون تو ارجمند بود \r\n آفرين بر تو باد و نامه تو \r\n نقش شيرين شهد خامه تو \r\n آن دبير فلك عطارد ما \r\n از دبيرى بداد استعفا \r\n كه كسى را چنين قلم باشد \r\n خود دبيرى من ستم باشد \r\n زهره از وجد چنگ زد در دف \r\n زده كف الخضيب كف بر كف \r\n شده برجيس مشترى كه بها \r\n مى دهم درازاى آن خود را \r\n آنچه در آسمانم افراشته است \r\n دست از كار خود فروهشته است \r\n مشك را با گلاب بسرشته است \r\n ن‌سخه اى بهر خويش به نوشته است \r\n شد فضاى فلك پر از به به \r\n زهره از شعر تو زند چهچه \r\n ليك اى پادشاه ملك سخن \r\n حسن آملى پاك دهن \r\n هر چه بينى در اين نشيب و فراز \r\n همه با حكمتى بود دمساز \r\n هر كه او را روان بيدار است \r\n داند هر جا گل است با خار است \r\n گر بسر القدر خبر يا بى \r\n خير برخير سر بسر يا بى \r\nالخ . . .\r\nچون شمس را نسبت به زمين اوج و حضيض است ، و به حسب حركت نيز گاهى تند و گاهى كند ، و قمر را علاوه بر آن عرض شمالى و جنوبى است ، و متحيره را علاوه بر اين احوال حيرت گونه است ، لاجرم در هيئت مجسمه براى تحصيل و تنظيم اين امور مبادى حركات اعنى افلاكى را بر نظم و نضد خ‌اصى تحصيل و تنظيم اين امور مبادى حركات اعنى افلاكى را بر نظم و نضد خاصى\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nچنان تصور كرده اند و ترتيب داده اند كه با هيچيك از قواعد حكمى و فلسفى منافات نداشته باشد مثلا خلاء لازم نيايد چنان كه در اين دروس به ترتيب روشن مىشود ، لاجرم اين مبادى حركات يعنى افلاك در حد احتياج ثابت ميشوند ، بدين معنى كه دانستن وضع و حركت خاص هر ستاره اى ياد شده نسبت به زمين ، موجب اثبات فلكى مىشود ، بر اين اصل قويم فرموده اند كه « : انا لا نثبت فضلا فى الفلكيات » .\r\nحال بدان كه ابسط افلاك فلك شمس است كه با فرض دو فلك اوضاع وى نسبت به زمين از اوج و حضيض و سرعت و بطؤ دانسته مىشود ، يكى بنام فلك ممثل ، و ديگرى به نام فلك خارج مركز ، كه بتعبير ديگر ممثل شمس و خارج مركز شمس گويند .\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nاين شكل ( ش 29 ) صورت هيئت مجسمه فلك شمس به حسب تسطيح است . و ان شئت قلت : فلك مجسم شمس به حسب تسطيح است كه ك / جرم شمس ، و ح / كره ارض كه مركز آن مثل شمس است . و فلك ممثل آن فلك كلى است كه فلك خارج مركز در ثخن آن قرار گرفته است . و خارج مركز آن فلك درونى است كه جرم شمس در ثخن او قرار گرفته است اين فلك حامل جرم شمس ، مركز آن د است كه از مركز زمين خارج است و به همين سبب آن را فلك خارج مركز گفته اند .\r\nششمين رساله هشت رساله مطبوع ما در تعيين بعد مركزين و اوج است و مراد از بعد بين مركزين بعد بين مركز عالم اعنى مركز زمين و مركز فلك خارج مركز است كه تعيين و تحصيل آن نيز در بعد دانسته مىشود . ا ط او جه شمس است و ب م حضيض آن ، كه آن دورترين نقطه مدار شمس از مركز ارض ، و اين نزديكترين آن بدانست .\r\nفلك خارج مركز را از جانب محدب او حروف ان م س و از جانب مقعر او حرف طح ب ى فرا گرفته اند . و با فرض افراز خارج مركز از ممثل ، دو كره مختلف الثخن باقى مى ماند يكى محيط به خارج مركز ، و ديگرى محاط خارج مركز ، و رقت يعنى باريكى محيط حاوى از جانب اوج بود ، و غلظتش از جانب حضيض ، و رقت و غلظت محوى بر عكس اين . و اين دو كره را دو متمم گويند ، آنى را كه محيط است متمم حاوى خوانند ، و آنى را كه محاط است متمم محوى گويند . و بدينجهت متمم گويند كه تتميم خارج مركز نمايند و مجموع ايشان يعنى متمم حاوى و محوى و خارج مركز ، فلك كلى ممثل شمس است . و ممثل ، موافق المركز است يعنى مركز آن مركز ارض است . و بدين جهت آن را ممثل مى نامند كه در مركز و قطبين مثل منطقة البروج است و هم اين كه در سطح آن واقع است ، و هم اين كه حركت ممثل به اندازه حركت منطقة البروج است . و نيز حركت او چون منطقة البروج بتوالى است ، چنان كه حركت خارج مركز هم بتوالى است . و فلك خارج مركز شمس نيز در سطح ممثل است يعنى از آن مايل نيست\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nلاجرم از سطح منطقة البروج نيز مايل نمى باشد ، و بعبارة اخرى منطقة البروج و ممثل و خارج مركز شمس هر سه در يك سطح اند لذا هيچگاه شمس را عرض نبود چنان كه در دو درس پنجم و دوازدهم گفته آمد . و به همين سبب منطقة البروج بدائره شمسيه ناميده مىشود ، خواه آن را بر سطح معدل النهار فرض كنيم ، و خواه همان منطقه فلك هشتم بدانيم . مثلا قاضى زاده رومى در اول باب سوم شرح چغمينى ( شرح ملخص در هيئت تاليف محمود بن محمد چغمينى ) گويد :\r\nو اما منطقة البروج فانها فى الحقيقة دائرة حادثة فى سطح الفلك الاعلى من توهم سطح الدائره التى ترسمها مركز الشمس بحركة خارجها قاطعا للعالم ، و لذلك قد تعرف ( اى دائره منطقة البروج ) بمدار الشمس ، و تسمى الدائره الشمسية ايضا . و قد تطلق ( اى منطقة البروج ) على منطقة ال‌ثامن لكونها فى سطحها و اعتبار البروج اولا على فلكها ( اى لكون منطقة الثامن فى سطح منطقة البروج . و اعتبار البروج اولا على فلك البروج .\r\nو اين سخن فاضل قاضى زاده بدين وجه است كه در مقام محاسبات هندسى ، قسى دوائر عظام را كه اضلاع مثلث در شكل مغنى و ظلى و فروغ آندواند ، همه را در سطح فلك اعظم انگارند . بر همان وضع و نسبت و محاذاتى كه در فلك خود با فلك اعظم دارند و ظاهر است كه تفاوتى در عمل پيش نمى آيد خواه عظيمه فوقانى را بر سطح تحتانى آوريم و خواه بالعكس چنان كه در درس دهم دانسته ايم .\r\nخواجه طوسى در اول باب ششم زبده الهيئة ( ص 17 ط 1 ايران ) فرمايد :\r\nآفتابرا فلكيست مركزش از مركز عالم خارج كه آن را فلك خارج مركز گويند ، و جرم آفتاب در وى نشانده چون نگين در انگشترى .\r\nو شاه مير در شرح فارسى هيئت قوشچى دو متمم ياد شده را بر شكل دو نعلچه تعبير كرده است بدين عبارت : بعد از افراز فلك خارج از ممثل دو كره مختلف الثخن بر شكل دو نعلچه صحيح الاستداره باشد بانكه وسط ايشان غليظ باشد و طرفين آن رقيق شود تا ثخن آن نزد نقطه كه مقابل عايت غلظ باشد منتفى شود .\r\nاين گونه تشبيهات در عبارات قوم بسيار است و براى ايفاى معنى در هر مقام\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nشايسته بدان صحيح گفته اند . مثلا ملاعلى قوشچى در اول مقاله اولاى فارسى هيئت در بيان هيئت مجسمه گويد :\r\n« افلاك نه اند گرد يكديگر درآمده مانند تويهاى پياز چنان كه سطح مقعر هر يك مماس سطح محدب فلك ديگر است كه در جوف اوست » .\r\nبلكه قبل از قوشچى خواجه طوسى در باب دوم زبدة الهيئة فرموده است :\r\nنه فلك گرد يكديگر درآمده مانند تويهاى پياز چنان كه در ميان هيچ خالى نباشد . ( ص 6 ط 1 )\r\nتشبيه به تويهاى پياز جهت اتصال آنها به يكديگر ، و عدم لزوم خلاء است . نظير تشبيه وحدت عالم جمع ، و كثرت عالم فرق و ارتباط آن دو نزولا و صعودا باهم ، به مخروط كه برخى عالم جمع را براس مخروط ، و عالم كثرت را بقاعده مخروط تنظير كرده است ، و بعضى بالعكس ، اين بدين لحاظ كه ماوراى طبيعت اوسع از عالم طبيعت است ، و آن بدين نظر كه عالم باطن متن است و عالم ظاهر شرح ، متن جمع است و شرح آن تفصيل ، و هر يك در نظر خود صائب و صادق اند . حكيم سبزوارى در غرر الفوائد در « غرر فى تحقيق المثل الافلاطونية » گويد :\r\n فذى من المخروط مثل القاعدة \r\n وذالك نقطة لكل واحدة \r\nو در بيان آن گويد :\r\nفذى اى الافراد الناسوتية لنوعه من المخروط أى من نور المثال الافلاطونى الذى فى التمثيل كمخروط مثل القاعدة نظرا الى التشتت و التمدد فيها ، و ذلك اى المثال بذاته بمنزله نقطه راس ذلك المخروط نظرا الى الوحده و البساطه تكون تلك النقطه لكل من كمالات الافراد الناسوتية من نوعه واجدة من الوجدان ، ففى التمثيل هو كنقطة سيالة ترسم سيلانها خطا مستقيما ، والخط مثلثا قائم الزاوية ، و المثلث مخروطا بان تحرك على احد ضلعيه حافظا لطرف ذلك الضلع مركز الدائرة ، و دائرا بالضلع الثانى على محيط الدائرة ، فتلك النقطة السيالة كانها فعالة لذلك المخروط و لكن بالتجافى عن مقامها و بالحركة ، والمفارق لايجوز عليه التجافى و الا الحركة . ( ص 195 و 196 من الطبع الناصرى )\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nو صور و ناقور وارد در منطق وحى به همين مفاد و تنظير مخروطى است فافهم و تبصر ، كه ورود در آن بحث خارج از موضع كتاب است . و برخى از عبارات قوم را مى يا بى كه گويند : كوكب در فلك مغرق است به هيئت دانه هاى تسبيح نقره كوب شده ، و نظائر اين گونه تعبيرات . غاغه زبان نفهم به ياوه دهان مى گشايد كه هيئت افلاك پوست پيازى است ، و حكمت عالم كله قندى است و و و .\r\nخطه ل در شكل ياد شده ، نشانده ثخن ممثل به حسب تسطيح است . و آن خط در هر نقطه محدب و مقعر ممثل كه ه در محدب آن ، ول در مقعر آن قرار گيرد به همين مقدار خط ه ل است يعنى مثل شمس متوازى السطحين است كه سطح محدب آن موازى سطح مقعر آنست ، و آنگاه اين دو سطح باهم متوازى اند كه ثخن يعنى غلظ و بعد ممثل در همه جا به يك اندازه بوده باشد . لذا متمم حاوى و متمم محوى هيچيك سطح محدب آن موازى سطح مقعر آن نيست ، بخلاف فلك خارج مركز كه مانند ممثل دو سطح محدب و مقعر آن باهم موازى اند .\r\nو شمس جرمى بود كرى مصمت مركوز در ثخن فلك خارج مركز ، چنان كه سطح محدب و مماس هر دو سطح محدب و مقعر خارج مركز به دو نقطه متقابله شود كه آن دو نقطه طرفين قطر جرم شمس خواهند بود .\r\nچغمينى در « الملخص فى الهيئة » گويد : فلك الشمس جرم كرى يحيط به سطحان متوازيان مركز هما مركز العالم . اين عبارت وى در بيان فلك كلى شمس اعنى فلك ممثل آنست ، تا اين كه گويد : و اعنى بالمتوازيين هيهنا ان البعد بينهما واحد من جميع الجهات لايختلف حتى يكون للكرة جزء ارق و جزء اغلظ بل هى متشابهة الثخن . اين عبارت وى در بيان توازى فلك ممثل است چنان كه ظاهر است ، آنگاه در تعريف فلك خارج مركز گفته است :\r\nو فى داخل ثخن هذا الفلك اى فلك الشمس الكلى ، و ان شئت قلت : فى داخل ثخن الممثل أى فى ما بين سطحيه المتوازيين ، لافى جوفه ، فلك آخر و هو جرم كرى شامل للارض يحيط به سطحان متوازيان مركز هما خارج عن مركز العالم ، محدب\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nسطحيه مماس لمحدب سطحى الاول يعنى بالاول الفلك الكلى الممثل على نقطة مشتركة بينهما يعنى بين منطقتيهما و تسمى الاوج و مقعر سطحيه مماس لمقعر سطحى الاول على نقطة مشتركة بينهما مقابلة للاوج و تسمى الحضيض .\r\nتا اين كه در تعريف جرم شمس گويد :\r\nوالشمس جرم كرى مصمت يعنى غير مجوف مركوز فى جرم الفلك الخارج المركز عند منتصف ما بين قطبيه مغرق فيه بحيث يساوى قطرها ثخن الفلك الخارج المركز و يماس سطحها سطحيه على نقطتين مشتركتين .\r\nدانسته ايم كه اوج معرب اوگ است ، و آن كلمه ايست هندى كه بمعنى علو است چون ابعد نقطه ايست از محيط فلك خارج بمركز عالم ، و حضيض لفظى است عربى بمعنى پستى كه مقابل اوج است يعنى اقرب نقطه ايست از محيط فلك خارج بمركز عالم . حال گوييم : اوج شمس كه يك نقطه شخصيه از محيط فلك ممثل است به حركت ممثل متحرك است و دانستى كه حركت ممثل شمس به مقدار حركت منطقة البروج است يعنى بتقريب در شصت و شش سال شمسى يك درجه فلكى قطع كند ، كه در حدود دو هزار سال شمسى يك برج قطع نمايد . و چون در زيجات گفته آيد كه اوج شمس را بدست آوريم ، مراد اين است كه تقويم موضع اوج را تحصيل كنيم ، تقويم به همان اصطلاحى كه در درس سيزدهم در طول كوكب گفته ايم كه طول كوكب همان تقويم كوكب است ، و در اينجا نقطه شخصيه از محيط فلك ممثل كه اوج است به منزلت كوكب اخذ شود ، و چون فلك ممثل شمس در سطح منطقه البروج است و نقطه اوج را بمنزلت كوكبى فرض كرده ايم ، تقويم اوج عبارت خواهد بود از قوسى از منطقة البروج ميان اول حمل كه مبدء طول كواكب است ، و موضع اوج بر توالى بروج ، و مراد از موضع اوج طرف خط تقويمى است كه آن را خط طولى نيز گويند ، از مركز عالم خارج شده به نقطه اوج گذشته به فلك اعلى منتهى شود به همان وزان كه در درس سيزدهم گفته ايم و در شمس خط تقويمى هميشه همين خواهد بود كه گفته آمد ، اما در كواكب ديگر چون آنها را گاهى عرض است و گاهى بى عرض اند خط\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nتقويمى بر يكسان نخواهد بود چنان كه در درس ياد شده دانسته شده است .\r\nحضيض مقابل اوج است و چون اوج و حضيض دو نقطه متقابل اند ، تقويم اوج كه استخراج شده است تقويم حضيض نيز دانسته خواهد شد زيرا كه نقطه مقابل اوج ، در برج هفتم از موضع اوج به همان درجه و دقيقه خواهد بود .\r\nو چون غرض ما اكنون فقط آگاهى به هيئت مجسمه افلاك كواكب است ، درباره فلك مجسم شمس به همين قدر اكتفاء مى كنيم ، و پس از بيان افلاك مجسمه ساير سيارات دوباره به بيان مسائل ديگر هر يك مى پردازيم .\r\nو چون هيوى را تصوير مدارات كفايت است لذا در ممثل و خارج مركز شمس به دو مدار منطقة ممثل و خارج مركز اكتفا مىشود بدين صورت شكل سى ام ( ش 30 ) . و از هيئت و صورت خارج مركز شمس نسبت به زمين دانسته مىشود كه مدار شمس نسبت به زمين مشابه بيضى مى باشد فتبصر .\r\n\r\n","description":"","footnote":"","page_name":" 329 ","page_number":329},
  {"content":"\r\n\r\n\r\nدرس 60 : تشريح افلاك بر مبناى هيئت مجسمه\r\nبه هيئت فلك مجسم شمس ، و نيز فلك غير مجسم آن آشنا شده ايم ، و بدين آشنائى به هيئت افلاك ديگر سيارات زود آگاهى مى يابيم ، و بعنوان مدخل و مقدمه بحث عرض مى كنيم :\r\nاگر در دشتى كوير بوده باشيم و كسى از دور بر خط مستقيم در محاذات ما بسوى ما بيايد و يا از ما دور شود ، مدتى آن شخص سائر متحرك را ، كان ثابت و ساكن مى بي نيم . مثلا در شكل 31 ناظر در نقطه ا ايستاده باشد ، و سائر خط ب ح را سير كند ، يا از ب به ح و يا بالعكس ام‌ا اگر سائر به جهت يمين يا يسار ناظر قطع طريق كند ، ناظر به زودى مى يابد كه آنشخص در حركت است . مثلا ناظر در همان نقطه ايستاده باشد ، و آن شخص سائر خط ب ح كه به تعبير رائج ، افقى بوده باشد كه ب به سمت يمين ناظر ، و ح به سمت يسار وى بوده باشد ، چنان كه در شكل 32 .\r\nحال اگر آن شخص سائر از دور بر محيط دائره اى سير كند و دور زند ، و ناظر در همان نقطه ا از دور او را بنگرد ، حركت او را در دو قوس ميان ب ح فوقانى كه جهت شمال در شكل سى و سوم ( ش 33 ) و مقابل آن قوس تحتانى كه جهت\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nجنوب است به زودى مى يابد ، و او را در حركت سريع مى بيند ، بخلاف دو قوس ميان ح ب جهت انسى صحيفه كه جهت مشرق شكل 33 است ، و مقابل قوس طرف وحشى صفحه كه جهت مغرب شكل مذكور است كه ناظر كان سائر را مقيم مى بيند .\r\nچون اين مقدمه بعنوان مدخل دانسته شد گوييم كه متفكران در خلق سماوات و ارض كواكب متحيره را علاوه بر اوج و حضيض گاهى بتوالى و گاهى بخلاف توالى متحرك به حركت سريع يافتند ، و گاهى آنها را در ميان آن دو اعنى بتوالى و خلاف توالى مقيم ، لاجرم براى تنظيم و تحصيل حركات آنها فلكى بنام تدوير فرض كرده اند كه اين فلك تدوير در ثخن فلك خارج مركز و مغرق است . و چون فلك خارج مركز حامل تدوير است افلاك خارج مركز را در غير فلك شمس « فلك حامل » گويند . خلاصه اصطلاح اهل فن اين است كه وقتى گفتند فلك خارج مركز ، يعنى فلك خارج مركز شمس كه بتخفيف همان « خارج مركز » گويند ، و وقتى كه گفتند فلك حامل ، يعنى فلك خارج مركز يكى از كواكب سيار غير از شمس كه بتخفيف حامل گويند . پس خارج مركز و افلاك حام‌له همه خارج مركزند اما در تسميه در شمس خارج مركز گويند ، و در كواكب ديگر حامل .\r\nو چون فلك تدوير محيط بر ارض نيست لاجرم حركت آن چون دائره ش 33 در جهت علو و سفل سريع نمايد ، و اگر در علو بتوالى حركت كند در سفل بخلاف توالى خواهد بود ، و اگر در علو بخلاف توالى در سفل بتوالى ، و در طرف علو و سفل بطيى ء تا به حدى كه مقيم نمايد .\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nچون اين مقدمه بعنوان مدخل بحث دانسته شده است حال گوييم كه : حركات سيارات ديگر نيز گرد مركز عالم متشابه نيست لاجرم هر يك از آنها را افلاك متعدد است ، بدين بيان :\r\nهيات تمام افلاك كواكب علويه يعنى زحل و مشترى و مريخ و همچنين هيات فلك زهره از سفليين ، بعينها مثل هيئت فلك شمس است ، در اين كه مركب از فلكين است يكى ممثل كه موافق المركز است ، و ديگرى فلك خارج مركز ، و هر دو بر توالى حركت مى كنند ، زيرا كه آنچه سبب اثبات خارج مركز در شمس بود از قرب و بعد بمركز عالم ، و سرعت و بطؤ حركت ، در ايشان هم برصد يافته اند . و از اين جهت حكم نموده اند كه هيچ تفاوت ميان فلك شمس و افلاك كواكب مذكوره در اثبات ممثل و خارج مركز نيست الا به دو چيز كه در كواكب ياد شده بواسطه تفاوت حركتى كه در ايشان يافته اند لازم است كه اثبات نمايند يكى آن كه هر يك از اينها را فلكى ديگر است مصمت و مركوز در ثخن خارج مركز او چنانچه سطح او از طرفى مماس محدب خارج مركز ، و از طرفى مماس مقعر آنست ، مانند جرم آفتاب كه در ثخن خارج مركز خود بود بى تفاوتى ، و آن فلك را فلك تدوير خوانند . و وجه تسميه اين فلك به تدوير آنست كه معنى تدوير بحسب لغت مدور گردانيدن چيزى است ، و چون او حركت كواكب را تدوير تمام بحسب رؤيت مىدهد ويرا تدوير خوانند بخلاف ساير افلاك چه حركت دورى ايشان تمام مرئى نشود . و آن نقطه از محدب خارج مركز كه محل تماس او با تدوير است دروه گويند ، و آن نقطه از مقعر را كه محل تماس با وى است حضيض نامند . و اين دو نقطه اگر چه مشترك ميان تدوير و خارج مركز است ليكن از خارج مركز شخصى است كه ثابت است ولايتغير ، و از تدوير نوعى است كه باقتضاى حركت تدوير هر آن يك نقطه آن مماس با آن نقطه شخصى ذروه ، و نقطه مقابل يعنى متقاطر آن مماس با آن نقطه شخصى ذروه ، و نقطه مقابل يعنى متقاطر آن مماس با آن نقطه شخصى حضيض ، كه از ممثل خواه در فلك شمس و خواه در اين كواكب ياد شده نقطه شخصيه است زيرا كه هرگز تغيير\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nنپذيرد ، و اما از خارج مركز نقطه نوعيه است كه بواسطه حركت وى اعنى خارج مركز لحظه فلحظه متبدل شود ، و از اينجهت حركت اوج و حضيض به حركت ممثل باشد . و هر يك از كواكب چهار گانه زحل و مشترى و مريخ و زهره در ثخن فلك تدوير مركوز است چنان كه سطح تدوير و كوكب به يك نقطه مماس شده اند . خلاصه اين كه فلك تدوير مصمت را بمنزلت جرم شمس در خارج مركز بايد انگاشت ، و كواكب مذكور را در ثخن آن بدان نحو كه گفته آمد .\r\nتفاوت ديگر اين كه منطقه فلك خارج مركز اين كواكب اربعه مذكوره نه در سطح منطقة البروج است بلكه خارج از سطح اوست زيرا كه به ارصاد يافته اند كه\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nكواكب مذكوره دائما بر مدار شمس كه در تحت منطقة البروج بلكه نفس منطقة البروج است چه مرسوم از حركت اوست ، حركت نمى نمايند ، بلكه در نصف دور شمالى منطقة البروج اند گاه متقارب بدان و گاه متباعد از وى ، و در نصف دور آخر جنوبى منطقة البروج ميشوند گاه قريب بدان و گاه بعيد از وى ، پس لامحاله مدار ايشان غير مدار شمس باشد . و چون در انصاف دور شمالى و جنوبى منطقة البروج ميشوند هر آينه منطقة البروج را قطع مى كنند بر دو نقطه متقابل متقاطر يعنى بر دو نقطه كه بر دو طرف قطرى از اقطار فلك البروج اند تقاطع نمايند كه چون به هر يكى از آن دو نقطه رسند بر نفس منطقة البروج خواهند بود و آنها را در آنگاه عرض نبود . و چون از آنى گذرند كه شمالى شوند عرض پيدا نمايند و پيوسته عرض زياده گردد تا بغايت بعد از منطقه رسند و باز متقارب شوند عرض پيدا نمايند و پيوسته عرض زياده گردد تا بغايت بعد از منطقه رسند و باز متقارب شوند تا در نقطه ديگر بنفس منطقه رسند ، و چون از آن گذرند جنوبى شوند ، و باز پيوسته عرض افزايد تا بغايت بعد رسند و باز متقارب شوند . و محل اين دو نقطه تقاطع ثابت نيست بلكه در اجزاى منطقة البروج يعنى فلك البروج انتقال مى نمايند ، ليكن انتقالى قريب بانتقال ثوابت كه حركت اوجى كواكب مذكور است و به حركت ممثل يا منطقة البروج باختلاف رايين متحرك است ، پس در انتقال احتياج به محركى ديگر نباشد بلكه همين فلك ممثل كافى باشد . و آن دو نقطه محل تقاطع فلك خارج مركز كواكب مذكور با فلك منطقة البروج را عقدتين و جو زهرين گويند ، و ذكر احوال اين دو نقطه بتفصيل در بيان جوزهرات كواكب گفته آيد .\r\nاين بود بيان دو وجه تفاوت فلك شمس با كواكب زهره و مريخ و مشترى و زحل كه گفته آمد . و فرقى ديگر ميان شمس و كواكب مذكوره در تسميه لفظى هست و آن اين كه فلك خارج مركز را در غير آف‌تاب فلك حامل گويند به جهت اين كه حامل فلك تدوير است ، چنان كه بدان اشارتى شده است .\r\nپس اين كواكب را سه فلك باشد : يكى ممثل كه فلك كلى است و محدب آن از زحل مماس مقعر ثوابت ، و از مشترى مماس مقعر زحل ، و از مريخ مماس مقعر مشترى ، و از زهره مماس مقعر شمس است ، پس مقعر فلك زحل مماس\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nمحدب فلك مشترى ، و مقعر فلك مشترى مماس محدب فلك مريخ ، و مقعر فلك مريخ مماس محدب فلك شمس ، و مقعر فلك زهره مماس محدب فلك عطارد خواهد بود .\r\nدوم فلك حامل كه مركز او خارج از مركز عالم به حيثى كه محدب و مقعر او با محدب و مقعر ممثل به يك نقطه تماس نموده است ، و منطقه او در تحت منطقه ممثل نيست .\r\nسيم فلك تدوير و آن فلكى مصمت و غير محيط بر ارض است كه مركوز در ثخن حامل است ، و كوكب در ثخن تدوير مركوز است بر وجهى كه گفته آمد .\r\nچون به هيئت افلاك مجسمه علويه و زهره آشنا شده ايم ، اينكه به همان بيان كه پس از تشريح فلك مجسم شمس گفته ايم هيوى را تصوير مدارات كفايت است ، در اينها نيز گوييم كه از افلاك ممثل و حامل و تدوير آنها به ترسيم سه مدار منطقه ممثل و حامل و تدوير اكتفا مىشود و از كوكب به نقطه اى در تدوير . و مدار كوكب نيز مشابه بيضى است به همان وزان كه در شمس گفته آمد ، بدين صورت : ( ش 35 ) .\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nاز خمسه متحيره ، هيئت افلاك مجسم و مصور چهار كوكب گفته آمد ، حالا وقت آنست كه به تشريح فلك عطارد كه از سفليين است اشارتى شود :\r\nبدان كه كوكب عطارد را نسبت به كره ارض دو اوج و دو حضيض است ، لاجرم آنچه كه در هيئت افلاك كواكب چهارگانه علويه و زهره گفته ايم همه آن را در هيئت فلك مجسم عطارد آورده اند مع الزياده . و بيان زيادت اين كه دوباره آن مجموعه ممثل و حامل و ت‌دوير را در ثخن فلك ديگر نهاده اند با اين تفاوت كه آن فلك ممثل در هيئت افلاك عطارد مانند حامل آن خارج مركز است نه موافق المركز چنان كه در كواكب ديگر ، و آن را مدير گويند . يعنى چنان كه خارج مركز متحيره حامل تدوير بود و بدين سبب آن را حامل گفته اند ، در اينجا اين فلك كه حامل و مدير فلك حامل است چون حامل را مى گرداند مدير ناميده اند . حامل عطارد در ثخن مدير است و مدير و حامل هر دو در يك سطح اند و از سطح منطقة البروج مايل اند .\r\nاما آن فلك ديگر كه مدير در ثخن اوست ، موافق المركز و در سطح منطقة البروج است لذا به اسم ممثل ناميده شده است . پس كوكب عطارد در ثخن تدوير و تدوير در ثخن حامل و حامل در ثخن مدير و مدير در ثخن ممثل است . كوكب با تدوير و تدوير با حامل چنانست كه گفته آمد ، ولى حامل و مدير هر دو خارج مركز و در يكسطح و مايل از سطح منطقة البروج اند . پس بيان دو اوج عطارد درست آمد كه يكى اوجه مشترك ميان ممثل و مدير است و آن را اوج مدير گويند ، و ديگرى اوج مشترك ميان مدير و حامل و آن را اوج حامل گويند .\r\nو در مقابل هر يك از دو اوج ، حضيض بود : يكى حضيض مدير كه مشترك ميان او و ممثل است ، و ديگر حضيض حامل كه مشترك ميان او و حامل است . و به همان بيان در هيئت افلاك كواكب ديگر ، اوج و حضيض نقطه شخصه از فلك محيط است ، و نقطه نوعيه از فلك محاط .\r\nپس عطارد را چهار فلك بود : حامل و تدوير و مدير و ممثل ، به شرحى كه گفته آمد . و معلوم باد كه حركت مدير به خلاف توالى است يعنى از مشرق به مغرب\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nاست ، و حركت حامل و ممثل بتوالى ، و حركت تدوير همانست كه در آغاز اين درس دانسته شده است .\r\nبعنوان مزيد استبصار ، عبارت ملاعلى قوشچى را از رساله فارسى هيئت او در هيئت فلك مجسم عطارد نقل مى كنيم : هيات فلك عطارد از هيات افلاك چهارگانه به دو چيز تفاوت دارد : يكى آن كه در عطارد فلكى كه حامل در ثخن اوست و آن را مدير گويند مركزش مركز عالم نيست ، و منطقه اش در سطح منطقة البروج نى ، بلكه با حامل در يك سطح اند .\r\nدوم آن كه عطارد را فلك ديگر است كه مدير در ثخن اوست به همان طريق كه حامل در ثخن مدير ، يعنى محدب مماس محدب بر نقطه مشتركه ، و همچنين مقعر مماس مقعر ، و مركزش مركز عالم است ، و منطقه اش در سطح منطقة البروج است ، و اين فلك را ممثل عطارد گويند . و لا محاله عطارد را دو اوج باشد يكى مشترك ميان ممثل و مدير و آن را اوج مدير گويند ، و ديگر مشترك ميان مدير و حامل و آن را اوج حامل گويند ، و دو حضيض به همان طريق . انتهى\r\nتوجه به دو مطلب : يكى اين كه در درس قبل در هيئت فلك شمس گفته ايم كه با فرض افراز خارج مركز از ممثل شمس و همچنين از افراز حامل از ممثل افلاك علويه و زهره دو كره مختلف الثخن باقى مى ماند بدان تفصيلى كه دانسته شده است ، حال با در ن‌ظر گرفتن آنچه در فرض افراز مذكور گفته ايم ، دانسته مىشود كه چون عطارد را دو فلك خارج مركز به نام حامل و مدير است پس با فرض افراز حامل از مدير كه بمنزلت افراز خارج مركز شمس و حامل علويه و زهره از ممثل آنها است ، دو كره مختلف الثخن ، در ثخن مدير باقى ميماند ، و با فرض افراز مدير از ممثل دو كره مختلف الثخن در ثخن ممثل باقى مى ماند . و وجه تسميه به متمم همانست كه دانسته ايم يعنى مجموع جاوى و محوى و حامل فلك كلى مدير است ، و مجموع حاوى و محوى و مدير فلك كلى ممثل .\r\nمطلب دوم اين كه دو اوج ياد شده عطارد گاهى با هم متفق گردند و گاهى از يكديگر متفرق . صورت اتفاق اين كه بحسب تسطيح ترسيم شده است\r\n\r\n","description":"","footnote":"","page_name":" 337 ","page_number":337},
  {"content":"\r\n\r\n( ش 36 ) . و در هيئت رياضى به مناطق افلاك عطارد اكتفاء مىشود كه مكرر گفته آمد .\r\nفعلا در معرفت به هيئت افلاك كواكب متحيره به همين قدر اكتفا مى كنيم ، و بيان هيئت مجسم افلاك قمر را آغاز مى كنيم ، و پس از آن باز به تحرير برخى از مطالب در پيرامون متحيره مى پردازيم :\r\nقمر هم مانند عطارد چهار فلك دارد بنامهاى حامل و تدوير و مايل و جوزهر . حامل و تدوير همانند كه در كواكب ديگر گفته ايم يعنى تدوير همان فلك مصمت خرد است كه در ثخن فلك حامل كه خارج مركز است مركوز است همچنانكه قرص خورشيد در ثخن خارج مركز خودش ، و كوكب قمر بر اين فلك تدوير باشد چنان كه نگين در انگشترى . و فلك حامل در ثخن فلك مائل است هم بر آن گونه كه خارج مركز آفتاب در ثخن فلك ممثل خودش . پس تدوير قمر در حامل و حامل در مائل چنانست كه قرص آفتاب در خارج مركزش و خارج مركز در ممثلش .\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nحامل و مائل در يك سطح اند ، ولى حامل خارج مركز است ، و مائل موافق المركز ، يعنى مركز او مركز عالم است نه چون مدير عطارد كه حامل در ثخن او بود و هر دو خارج مركز .\r\nمنطقه مائل در سطح منطقة البروج نيست ، و به همين سبب كه منطقه فلك مايل موافق المركز است و با اينحال در سطح منطقة البروج نيست و از آن ميل نموده است آن را فلك مائل گويند .\r\nاما جوزهر ، فلكى است متوازى السطحين محيط بر فلك مائل ، به اين معنى كه فلك مائل در جوف او است نه در ثخن او . و بعبارت ديگر : فلك جوزهر چون حلقه اى محيط بر فلك مائل است . منطقه فلك جوزهر در سطح منطقة البروج است ، و مركز آن مركز عالم است يعنى از افلاك موافق المركز است .\r\nو بعبارت فارسى هيئت قوشچى در بيان افلاك قمر : هيئت فلك قمر بعينها مثل هيئات افلاك چهارگانه ( علويه و زهره ) است ، و تفاوتى نيست الا به دو چيز : يكى آن كه در قمر فلكى كه حامل در ثخن اوست منطقه اين فلك نه در سطح منطقة البروج است بلكه مايل است از سطح او ، و با حامل در يك سطحند ، و به اينجهت اين فلك را فلك مائل گويند .\r\nدوم آن كه قمر را فلك ديگر بود متوازى السطحين و محيط به فلكى كه حامل در ثخن اوست ، و مركزش مركز عالم بود ، و منطقه اش در سطح منطقة البروج است و آن را فلك جوزهر گويند . انتهى . بدانكه فلك جوزهر قمر را ، فلك ممثل قمر نيز مى گويند ، صورت افلاك قمر بحسب تسطيح بر اين گونه است ( ش 37 ) :\r\n\r\n","description":"","footnote":"","page_name":" 339 ","page_number":339},
  {"content":"\r\n\r\n\r\nتبصره :\r\nحركت فلك جوزهر قمر ، و همچنين حركت فلك مائل آن بخلاف توالى است يعنى از مشرق به مغرب است ، ولى حركت حامل آن بتوالى است يعنى از مغرب بمشرق است . و در درسهاى نخستين گفته ايم كه منطق حركت نخستين را دائره معدل الن‌هار گويند ، و حركت آن نيز بخلاف توالى است . و در همين درس دانسته ايم كه حركت مدير عطارد هم به خلاف توالى است . حال بدانكه از افلاك محيط به ارض حركت همين چهار فلك بخلاف توالى است و ديگر افلاك محيط مطلقا حركت آنها بتوالى است ، و حركت افلاك غير محيط گفته آيد .\r\n\r\n","description":"","footnote":"","page_name":" 340 ","page_number":340},
  {"content":"\r\n\r\n\r\nدرس 61 : افلاك كلى و جزئى\r\n نقد عمرم بشد اندر ره تدوير و مدير \r\n در ره جوزهر و مايل و حامل چه كنم \r\nدر آخر درس قبل گفته ايم كه حركات افلاك معدل النهار و مدير و جوزهر و مايل بخلاف توالى است ، و ديگر افلاك محيط بارض مطلقا حركات آنها بتوالى است . در حركت چهار فلك بخلاف توالى بنظم گفته آمد كه :\r\n جانب غرب روانند چهار ايسائل \r\n اطلس و جوزهر و باز مدير و مائل \r\nمراد از اطلس معدل النهار است و بتعبير شيخ بهائى در اول تشريح الافلاك در بيان هيئت مجسمه :\r\n« العالم الجسمانى كرة منضدة من ثلاث عشرة كرة متلا صقة اعلاها الاطلس و هو كاسمه غير مكوكب » .\r\nيعنى عالم جسمانى يك كره است كه از سيزده كره چهار عنصر و نه فلك به ترتيب روى هم چيده صورت گرفته است ، كره برترين بنام اطلس است كه مانند لفظ خود اطلس است . يعنى مانند اطلس بى نقطه ، بى ستاره است .\r\nاما حركات افلاك تداوير كه غير محيط به ارض اند ، لاجرم اگر حركت اعلاى آنها بتوالى است چنان كه تداوير متحيره ، حركت اسفل آنها بخلاف توالى است ، و اگر اعلاى تدوير بر خلاف توالى باشد چنان كه تدوير قمر حركت اسفل آن بتوالى خواهد بود . و به نظر و عبارت در غايت متانت و مناسبت قوشچى در آخر باب پنجم فارسى هيئت « : اولى آنست كه اعلا را اعتبار كنند و حركت تذوير قمر را از حركات شرقى شمرند ، و باقى را از حركات غربى » .\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nو نيز در همين باب ياد شده كه در حركات و مقادير حركات افلاك كواكب سياره است ، مقادير حركات آنها را مطابق رصد سمرقند كه اساس زيج الغ بيكى است و تاريخ آن « ضما » است ، آورده است كه آشنائى بدانها نيك مفيد افتد ، و نقل آن در اينجا بسيار مناسب نمايد ، و به برخى از اصطلاحات فلكى مانند « حركت خاصه » آگاهى حاصل شود و ما آن را از روى زيج الغ بيكى تصحيح كرده در اينجا مى نگ اريم ، و اگر بخواهيم آن مقادير را از ازياج ارصاد ديگر بدانيم باز در وقت آن گفته آيد هر چند تفاوت اين مقادير باختلاف ارصاد و ازياج اندك است . كيف كان در باب مذكور گويد :\r\nحركات افلاك ممثله ، مساوى حركت فلك ثوابت بود . و به اينحركت جميع اوجات حركت كند الا اوج قمر ، و اوج حامل عطارد .\r\nحركت خارج مركز شمس در هر شبانه روزى پنجاه و نه دقيقه و هشت ثانيه و بيست ثالثه باشد .\r\nحركت حامل زهره در هر شبانه روزى مساوى حركت خارج مركز شمس است . حركت حامل عطارد در هر شبانه روزى ضعف حركت خارج مركز شمس است كه 1 58 16 40 است .\r\nحركت حامل زحل در هر شبانه روزى دو دقيقه و سى پنج ثالثه باشد .\r\nحركت حامل مشترى در هر شبانه روزى چهار دقيقه و پنجاه و نه ثانيه است .\r\nحركت حامل مريخ در هر شبانه روزى سى و يك دقيقه و بيست و شش ثانيه و چهل ثالثه است .\r\nو حركت حايل قمر در هر شبانه روزى بيست و چهار درجه و بيست و دو دقيقه و پنجاه و سه ثانيه .\r\nحركت مدير عطارد در هر شبانه روزى مثل حركت خارج مركز شمس است .\r\nحركت فلك جوزهر قمر كه حركت رأس و ذنب را بدان نسبت نمايند ، چنان كه گفته آيد در هر شبانه روزى سه دقيقه و يازده ثانيه باشد .\r\nحركت فلك مايل قمر در هر شبانه روزى يازده درجه و نه دقيقه و هفت ثانيه و\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nچهل و سه ثالثه باشد .\r\nحركت تدوير و آن را حركت خاصه نيز گويند و حركت اختلاف نيز مى نامند ، ولى شهرت با حركت خاصه است قمر را در شبانه روزى سيزده درجه و سه دقيقه و پنجاه و سه ثانيه و پنجاه و شش ثالثه باشد .\r\nو هر يك از تداوير كواكب علويه را در شبانه روزى به قدر فضل حركت خارج مركز شمس بر حركت حامل او باشد . ( مثلا : حركت تدوير زحل / 2 35 / 57 7 45 ، حركت حامل زحل 59 8 20 ، خارج م‌ركز شمس . و على هذا القياس ) .\r\nو زهره را سى و شش دقيقه و پنجاه و نه ثانيه باشد .\r\nو عطارد را سه درجه و شش دقيقه و بيست و چهار ثانيه .\r\nاين بود مقدار حركات افلاك كواكب سبعه سياره در هر شبانه روزى از رصد سمرقندى و زيج الغ بيكى ، و چه مباحث خوبى در پيرامون اين امور در پيش داريم .\r\nعدد افلاك بر مبناى هيئت مجسمه : چون معدل النهار و منطقة البروج دو فلك حركت اولى و ثانيه اند ، و شمس را دو فلك است ، و هر يك از علويه و زهره را سه فلك ، و هر يك از عطارد و قمر را چهار فلك ، پس مجموع آنها بيست و چهار فلك است كه ده فلك موافق مركزند ، و هشت فلك خارج مركز ، و شش فلك تدوير است .\r\n\r\nتبصره :\r\nجناب محقق طوسى رضوان الله تعالى عليه در اول فصل دوم مقصد دوم تجريد فرموده است :\r\n« الفصل الثانى فى الاجسام ، و هى قسمان فلكية و عنصرية . اما الفلكية فالكلية منها تسعة : واحد غير مكوكب محيط بال‌جميع و تحته فلك الثوابت ، ثم افلاك الكواكب السيارة السبعة ، و تشتمل على افلاك تداوير و خارجه المراكز ، و المجموع اربعة و عشرون ، و تشتمل على سبعة متحيرة و الف و نيف و عشرين كوكبا ثوابت » . ( ص 156 بتصحيح راقم ) .\r\nجميع نسخ مخطوطه بسيار معتبر و كهن تجريد و كشف المراد كه هنگام\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nتصحيح كشف المراد در اختيار نگارنده بوده اند و اكثر آنها را در مقدمه معرفى كرده ايم ، در نقل صورت عبارت مذكور متفق اند . خواجه كه خود مهندس و معمار و بانى رصد خانه مراغه و صاحب زيج ايلخانى و محيى علوم رياضى و استاد اكبر و دستور اعظم ارباب فن است تسامحى بقلم شريف او روى آورد كه افلاك موافقة المركز كواكب سياره را نام نبرده است و با اين وجود فرموده است و المجموع اربعة و عشرون .\r\nو ديگر اين كه فرموده است : والمجموع اربعة و عشرون و تشتمل على سبعة متحيرة و الف و نيف و عشرين كوكبا ثوابت . با اين كه متحيره پنج اند نه هفت . حضرت استاد علامه شعرانى در شرح تجريد فرموده است :\r\n« متحيره پنج ستاره اند و سيارات هفت ستاره ، هفت سياره را باستثناى ماه و خورشيد متحيره گويند . و بهر حال سبعه متحيره صحيح نيست ، و نسخه صحيح يا سبعه سياره است يا خمسه متحيره » . ( ص 198 ط 1 )\r\nراقم گويد : توجيهى كه استاد قدس سره الشريف فرموده است با احتمال « سبعه سياره » عبارت و معنى هر دو درست ميشوند ، اما با احتمال خمسه متحيره فقط لفظ درست مىشود نه معنى زيرا كه در اين صورت شمس و قمر به حساب نميايند و هو كما ترى . خلاصه صواب اين است كه قلم بجاى سياره به متحيره متبادر شده است و صحيح سبعه سياره است .\r\nفلك كلى و جزئى كدام است ؟ فلك را به كلى و جزئى نام مى برند . مراد آنان از فلك كلى كل يك فلك است ، و از جزئى اجزاى آن كه فلك كلى مجموع آن اجزاء است و بدانها تشريح مىشود . مثلا فلك كلى قمر كه مى گويند مقصود مجموع جوزهر و مايل و حامل و تدوير او است و اين مجموع فلك كلى قمر است ، و آن چهار فلك افلاك جزئيه قمر . عبارت بالا كه از تجريد خواجه نقل كرده ايم به همين مفاد بود كه فرمود :\r\nاما الفلكية فالكلية منها تسعة ثم افلاك الكواكب السيارة السبعة و تشتمل على افلاك تداوير و خارجة المراكز [ و موافقة المراكز 
  ] .\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nو در شرح فصل سى ام نمط ششم اشارات نيز فرموده است :\r\nقسموا الافلاك الى كلية يظهر منها حركة واحدة اما بسيطة أو مركبة ، والى جزئية ينفصل الكلية اليها .\r\nو روشن تر از آن بعد از چند سطرى فرموده است :\r\nجعلوا الفلك الكلى لكل كوكب منفصلا الى اجسام كثيرة يقتضيها اختلاف حركات ذلك الكواكب . الخ . ( ص 165 چاپ شيخ رضا « ره » )\r\nحركت بسيطه و مركبه در درس سوم تحرير شده است . حكيم سبزوارى در غرر الفرائد در بيان فلك كلى و جزئى فرمايد : ( ص 263 ط ناصرى )\r\n والفلك الكلى تسعة و ذى \r\n أولها الاطلس ثانيها الذى \r\n حركة بطيئة تضاف له \r\n وبالسريعة اخصصن أوله \r\nتا اين كه گويد :\r\n والفلك الكلى و الجزئى \r\n يعنى به المشمول و السعى \r\nمرادش از مشمول فلك جزئى از قبيل حامل و تدوير و مدير و خارج مركز و مائل است ، و از سعى فلك محيط شامل آنهاست كه از قبيل ممثل و جوزهر بوده باشد . چنان كه در شرح آن فرموده است : المشمول ناظر الى الجزئى ، والسعى ناظر الى الكلى يعنى لايراد بهما ما يمتنع فرض صدقه على كثيرين و مقابله .\r\nو به همين مفاد در بيان رب النوع و افراد ناسوتى آن فرمود : ( ص 196 ط ناصرى )\r\n وذلك الاصل و ذى فروع \r\n وذلك الكلى اى وسيع \r\nو در شرح آن گويد :\r\nيعنى اذا سمعت منهم أن يقولوا رب النوع كلى فلا تفهم منه ما يستعمل فى المفاهيم ، بل المراد بالكلية السعة الوجودية و الاحاطة بالافراد الناسوتية ، كما يقولون الفلك الكلى و يريدون به المحيط .\r\nاستقامت و اقامت و رجعت چيست ؟ مقدمه اى را كه در آغاز درس شصتم تقديم داشته ايم بخاطر بياوريد كه تدوير به جهت درست آمدن و استقامت و اقامت\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nو رجعت يعنى متحير بودن خمسه متحيره است ، و لكن قمر با اين كه تدوير دارد در عداد متحيره نيست ، و او را استقامت و اقامت و رجعت نيست بدليلى كه گفته آيد .\r\nاما بيان استقامت و اقامت و رجعت هر يك از كواكب خمسه متحيره :\r\nدر آغاز همين درس دانسته ايم كه حركات تداوير متحيره بتوالى است يعنى حركت اعلاى تدوير هر يك بتوالى است ، و در درس شصت نيز دانسته ايم كه حركات حوامل مطلقا بتوالى است ، و نيز در ابتداى اين درس ( 61 ) مقدار حركت هر يك از حوامل و تداوير گفته آمد ، با در نظر گرفتن امور مذكور دانسته مىشود كه هر گاه كوكب در اعلاى تدوير بود چون به مجموع حركت حامل و تدوير در حركت است حركت او بتوالى سريع نمايد ، و هر گاه به اسفل تدوير انتقال يابد چون حركت كوكب بخلاف توالى ، و حركت حامل به توالى است ، لاجرم كوكب به مقدار فضل حركت حامل به توالى بر حركت تدوير بخلاف توالى حركت كند و حركت كوكب بطيى ء نمايد . و هر گاه اين دو حركت باهم تكافؤ نمايند يعنى مقاومت نمايند و برابر باشند كوكب ايستاده به نظر آيد و آن را مقيم گويند ، و چون از اقامت بدر آيد راجع بود يا بتوالى و يا بخلاف توالى به تفصيلى كه از قوشچى در فارسى هيئت ، و از بيرونى در تفهيم مى شنويد ، و عبارت بيرونى را بعنوان مزيد استبصار و آشنائى بيشتر بسبك گفتار او نقل مى كنيم . قوشچى گويد :\r\n« و از آنچه عارض مىشود كواكب متحيره را در طول رجعت و استقامت و اقامت است ، و بيانش آنست كه چون كوكب در نصف اعلاى تدوير باشد حركت او بتوالى سريع مى نمايد چه كوكب در اينحال بمجموع هر دو حركت حامل و تدوير حركت كند ، و چون باسفل تدوير انتقال كند و پيشتر ياد كرده ايم كه حركت اسفل تداوير متحيره بخلاف توالى است پس حركت كوكب بتوالى بطؤ پيدا كند به جهت آن كه در اينحال كوكب به مقدار فضل حركت حامل بتوالى بر حركت تدوير بخلاف توالى حركت كند ، و هر چند كوكب بحضيض نزديكتر شود حركت تدوير بخلاف توالى سريعتر شود و فضل مذكور كمتر شود و كوكب بطيى ءتر نمايد ، اما\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nچون هنوز حركت مركز كوكب بتواليست كوكبرا مستقيم گويند كه تا به حدى كه حركت تدوير بخلاف توالى با حركت حامل بتوالى مقاومت كند و كوكب چند روز چنان نمايد كه بى جا ايستاده است و در اينحال كوكبرا مقيم گويند ، و بعد از اين حركت تدوير بخلاف توالى زياده آيد از حركت حامل بر توالى و كوكب به مقدار فضل حركت تدوير بخلاف توالى بر حركت حامل بر توالى حركت كند و در اينحال كوكب را راجع گويند ، و بعد از اين هر چند بحضيض نزديكتر شود حركت او در رجعت سريع تر شود تا بوقتيكه كوكب بحضيض رسد و آنجا غ‌ايت سرعت او باشد در رجعت ، و چون از حضيض گذرد در رجعت بطؤ پيدا كند و تا رود بطيى ءتر باشد تا آنگاه كه مقيم شود ، و بعد از آن مستقيم شود و تا رود در استقامت سريع تر باشد تا باز بذروه رسد و به حالت اولى عود كند .\r\nو از آنچه گفته ايم معلوم مىشود كه كوكب در يك دوره تدوير دوبار مقيم شود : يكى بعد از استقامت و پيش از رجعت و اين موضع را از تدوير مقام اول گويند ، و ديگر بعد از رجعت و پيش از استقامت و اين موضع را از تدوير مقام ثانى گويند »\r\nاين بود عبارت فارسى هيئت قوشچى در بيان استقامت و اقامت و رجعت .\r\nپس خلاصه سخن اينكه چون حركت نصف اعلاى تدوير متحيره كه ذروه مرئى در منتصف اوست مانند حركت حوامل آنها بتوالى است ، تا كوكب به حركت مجموع تدوير و حامل بسوى مشرق رود مستقيم است و تا بتوالى رود مستقيم است . و چون هر دو حركت با هم برابر شوند مقيم گردد . و باز چون حركت تدوير بخلاف توالى بر حركت حامل به توالى فزونى يابد و آن وقتى است كه كوكب در اسفل تدوير بود راجع بود و تا چنين است راجع بود . و بعد از آن باز چون هر دو حركت باهم برابر شوند باز مقيم گردد . باز نوبت استقامت رسد ، و پس از آن اقامت و بعد از آن رج‌عت و سپس اقامت و هكذا . بدين صورت ( ش 38 ) كه ا ب ح فلك حامل يكى از متحيره بوده باشد .\r\nاما عبارت نغز تفهيم بيرونى :\r\nچرا ستاره از حركت خويش دست باز دارد و باز گردد ؟ او را فلكى است خرد و\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nنامش فلك التدوير و زمين اندر وى نيست ، و ليكن جمله تدوير زبر ما بود و ستاره متحير بر محيط او همى گردد . چون بزبرين پاره او شود حركت او سوى مشرق بود ، و چون بزيرين پاره او شود حركت او سوى مغرب ديده آيد ، هر چند كه او بذات خويش گردش تمام همى كند و بجنبش از دائره جدا نشود ، و ليكن فلك تدوير نيز سوى مشرق همى رود . پس چون بپاره زبرين بود رفتن ستاره و رفتن فلك تدوير هر دو سوى مشرق بيك جاى گرد آيند و ستاره اندر مستقيمى زود رو باشد . و چون بپاره زيرين بود جهت هر دو حركت مخالف يكديگر شوند تا آنگاه كه فلك التدوير راست سوى مشرق باشد و ستاره را با خويشتن زانسو برد و آنگاه تنئه ستاره راست بديدار سوى مغرب باشد . اگر كمتر بود كه از حركت تدوير كاهش شود اندر وى ، و ستاره از بهر آن دير رو گردد . و اگر از حركت تدوير بيشتر باشد فضل ميان هر دو بازگشتن شود ، ازيراك آنچ بقصاص اوفتد يكى پيش رفتن بود و ديگر از پس رفتن . چون راست برابر اوفتد افزونى كه نمايد از آن حركت بود كه سپس رفتن است ، و ناچار بازگشتن بود .\r\nو چون هر دو حركت برابر باشد ستاره مقيم شود و او را از جاى جنبيدن و رفتن نبود . و اين مقيمى به اول رجوع باشد و باخرش ، و ستاره را آنوقت مقيم خوانند هم مقيم رجوع را و هم مقيم استقامت را و اين صورت اوست . ش 38 ( ص 79 ط 1 ايران )\r\nاين بود عبارت بيرونى . آن كه فرمود « جمله تدوير زبر ما بود » يعنى بيرون از\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nما بود بدين معنى كه محيط بر ارض نيست و آنكه فرمود « : رفتن ستاره و رفتن فلك تدوير هر دو » . . . يعنى رفتن ستاره به حركت حام‌ل .\r\nاما آن كه گفته ايم « : قمر با اين كه فلك تدوير دارد در عداد متحيره نيست ، و او را اسقامت و اقامت و رجعت نبود » مسئله اى قابل توجه و دقت است . حل آن مبتنى بر مطالبى است كه بايد نخست بدانها آگاه بود . اين مساله در باب دهم زبدة الهيئة خواجه طوسى ( ص 39 ط 1 ايران ) ، و نيز در فصل هفتم باب دوم تذكره در هيئت آن جناب عنوان شده است آنجا كه فرموده است :\r\n« ولكون نسبة هذه الحركة التدويرية الى حركة الوسط اصغر من نسبة الخط الواصل بين مركز العالم و حضيض التدوير الى نصف قطره لايكون للقمر وقوف و لا رجوع » .\r\nو در اين دروس نيز پس از آگاهى به مطالبى كه مبتنى بر آنست بعون فياض على الاطلاق عنوان خواهد شد .\r\n\r\nتبصره و تنبيه :\r\nتبصره اين كه بعضى در فلك شمس نيز قائل به تدوير شده اند ، ولى چنان كه در درس 59 گفته ايم از باب هيئت براى تحصيل وضع و حركت خاص كوكب اثبات فلك مجسم مى كنند و نيازى به اثبات فلك زائد بر قدر حاجت نيست ، احوال و اوضاع شمس با دو فلك ممثل و خارج مركز صورت مى پذيرد و ديگر حاجت به فلك تدوير ندارد . علامه خفرى در شرح تذكره خواجه طريق تحصيل احوال و اوضاع شمس را با فرض داشتن تدوير نيز عنوان فرموده است كه ما هم شايد در بعد بعنوان تمرين و آگاهى به افكار قوم در اين دروس بياوريم .\r\nو تنبيه اين كه گاهى در عبارات تدوير گويند و از آن معنى لغوى آن را اراده كنند نه فلك تدوير را ، و يا جمع تدوير بمعنى لغوى را در عبارت به كار دارند و تداوير گويند مانند تصريف و تصاريف و تضعيف و تضاعيف و تدبير و تدابير . مثلا جناب امين الاسلام طبرسى در تفسير شريف مجمع البيان در تفسير كريمه  هُوَ الَّذِي جَعَلَ الشَّمْسَ ضِياءً وَ الْقَمَرَ نُوراً وَ قَدَّرَهُ مَنازِلَ لِتَعْلَمُوا عَدَدَ السِّنِينَ وَ الْحِسابَ  ( يونس 7 ) فرمايد : فان الشمس تقطع المنازل فى كل سنة والقمر يقطعها فى كل شهر فانما يتم الحساب و تعلم الشهور و السنون والشتاء والصيف بمقاديرهما و مجاريهما فى تداويرهما . كه مراد از تداويرهما\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nدوره هاى حركت شمس و قمر است نه فلك تدوير ، چه اين كه حساب سال و ماه به سير و حركت دوره اى آن دو دانسته مىشود نه بسير در فلك تدوير .\r\nآرى منازل از آن قمر است چنان كه حق سبحانه فرموده است  وَ قَدَّرَهُ مَنازِلَ  ، و نيز در سوره يس فرمود :  وَ الْقَمَرَ قَدَّرْناهُ مَنازِلَ  و صاحب مجمع منازل را به شمس و قمر هر دو اسناد داده است ، تحقيق آن منوط بدانستن منازل بيست و هشت گانه قمر است كه درس آن در پيش است .\r\n\r\nجوزهر چه كلمه ايست ؟\r\nدر درس شصت گفته ايم كه افلاك خارج مركز كواكب علويه و زهره در سطح منطقة البروج نيستند بلكه آن را در دو نقطه قطع مى كنند و آن دو نقطه را عقدتين و جوزهرين گويند و نيز در آخر همين درس شصت دانسته ايم كه فلك ممثل قمر بنام فلك جوزهر قمر است و شهرت با فلك جوزهر است ، اينكه سخن ما اين است كه جوزهر چه واژه ايست ؟ برخى گفته اند : معرب از گوز به معنى گردكان ، و چهره بمعنى صورت است . يعنى آن عقده كه محل تقاطع دو فلك است گرهى به صورت گردكانست .\r\nو بعضى گفته اند : جوزهر ، معرب گوزهر است . گو بمعنى گودال ، و زهر فارسى سهم يعنى گودال زهر . چنان كه شاهمير در شرح اول فصل دوم باب ششم مقاله نخستين شرح فارسى هيئت قوشچى گويد : جوزهر معرب گوزهر است . و به تفصيل در باب چهارم همان مقاله در بيان فلك جوزهر قمر گويد :\r\nمنطقه فلك جوزهر با منطقه مايل تقاطع نموده و بر دو نقطه متقابل كه آن را عقدتين و جوزهرين گويند . زيرا كه سطحى كه واقع بين المنطقتين از جانب اق‌رب شبيه است به اژدرى كه راس او در طرف نقطه ايست كه چون قمر از او گذرد شمالى منطقه شود ، و از اين جهت راس او در شمال اعتبار نموده اند كه طرف شمالى اشرف است جهت ظهور قطب وى در اكثر معموره ، و كثرت مساكن در آنجانب ، و بسيارى كواكب ثابته در جانب شمال ، و ذنب او در طرف نقطه مقابل آنست\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nكه چون قمر از او گذرد جنوبى منطقه شود ، و چون دو طرفين ( كذا دو طرف ظ ) مار زهر مى باشد حوالى آن نقطتين را تشبيه به دو گوء زهر كرده اند ، و تعريب او بجوزهرين نموده اند ، و يكى از آن را بموجبى كه معلوم شد رأس گويند ، و آن ديگر را ذنب .\r\nاين بود سخن شاهمير در بيان واژه جوزهر ، و ديگران نيز بدين نمط سخن گفته اند . غرض اين فريق در بيان كلمه جوزهر اين است كه چون دو فلك مانند ا ب ح ا د ح با يكديگر تقاطع كنند از تقاطع آنها سطحى كه در ميان آن دو واقع است شكلى بسان ا ب ح د ا مى يابد كه تنينى و مارى و يا بتعبير شاهمير اژدرى را مى ماند چنبر زده ، و دو نقطه ا ح كه محل تقاطع آن دو است آن كه شمالى است سر اوست ، و آن كه در مقابل آنست دم او كه بتازى راس و ذنب گويند ، و هر يك گوزهر است .\r\nولى صواب اين است كه كلمه « جوزهر » معرب « جوزگره » است . و خود كلمه « جوز » معرب « گوز » كه گردكان باشد ، و گردو نيز گويند . و بقول ابونصر فراهى در نصاب صبيان :\r\n خوز گوز و لوز بادام است و عجا خايه ريز \r\n چون سر طراط است پالوده مسمن پروره \r\nو محل تقاطع دو دائره را تشبيه به گره كرده اند كه به عربى عقده گويند ، لذا در كتب هيئت آن محل تقاطع دو فلك را كه چون كوكب از وى بگذرد بشمال افتد عقده راس خوانند ، و مقابل آن را كه چون از وى بگذرد بجنوب افتد عقده ذنب ، و تعبير عقدتين راس و ذنب در عبارات قوم بسيار است ، و در بحث خسوف و\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nكسوف بيايد كه ماه يا خورشيد در عقده راس يا عقده ذنب منخسف و منكسف گردد .\r\nدو رشته كه سخت در يكديگر گره خورده اند آن گره را « گوز گره » گويند ، و امروز به فارسى رائج « گره كور » گويند چنان كه در لغت نامه دهخدا آمده است « گره كور گرهى كه به سختى باز شود ، يا اصولا باز نشود » . گوز گره به جوزهر تعريب شده است ، و مرحوم ميرزا ابوالحسن اصطهباناتى در شرح تشريح الافلاك بدان تنصيص فرموده است كه عبارتش بدين زودى نقل مىشود . تا كنون در سرزمين ما خطه مازندران لفظ « جوزگر » مخفف « جوزگره » سائر و دائر است وقتى راقم گفته است :\r\n اى آنكه خود انجامى و آغاز ايدوست \r\n هستى توئى و ندارى انباز ايدوست \r\n كارم بگره فتاد چون جوزگره \r\n بايد كه زدست تو شود باز ايدوست \r\nخاقانى خيلى نيكو گفته است :\r\n مركبان شاه را چون جوزهر بر بسته دم \r\n گفتى ازهر جوزهر جوازى ازهر ساختند \r\nاكنون كه دانسته ايم هر يك از عقدتين ياد شده را جوزهر مى گويند ، پرسش ديگرى پيش مى آيد كه چرا ممثل قمر را كه فلك محيط بر اوست فلك جوزهر مى گويند ؟\r\nدر پاسخ اين پرسش ، اكنون سزاوار است كه عبارت اصطهباناتى را از شرح تشريح الافلاك كه وعده داده ايم نقل كنيم ، وى در وجه تسميه آن به جوزهر گويد :\r\nاذ على سطحه نقطتان حادثتان من تقاطع منطقه مع منطقة المائل تسمى كل منهما جوزهر معرب جوزگره و هو نوع من العقدة ، و قد تسميان الراس و الذنب ايضا .\r\nشارح مذكور ، جوزهر را معرب جوزگره دانسته است كه همين درست است . و در وجه تسميه آن به فلك جوزهر فرموده است كه بدين سبب آن را فلك جوزهر گويند كه دو نقطه تقاطع آن با فلك مائل بر سطح او مى باشد كه يكى عقده راس و ديگرى عقده ذنب است . و ديگران نيز قريب به همين مضمون فرموده اند كه تسميه محل\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nبه اسم حال است كه مراد از محل خود فلك ممثل قمر است ، و مراد از حال آن دو نقطه تقاطع آن با مائل .\r\nراقم گويد : اين وجه تسميه كه افاده فرموده اند تا همين حد صحيح است ، ولى وجه عمده و اصلى آن اين است كه بايد گفت چون انخساف نيرين در يكى از اين دو عقده واقع مىشود ، و خسوف و كسوف دو امر مهم و چشمگير از امور و مسائل هيوى است لذا اين دو عقده را شانى خاص است كه مورد توجه شايان اند ، به خصوص كه به حركت جوزهر كه در همين درس ( 61 ) گفته آمد در حركت اند .\r\nحال كه به اوجات و جوزهرات تا اندازه اى آشنا شده ايم ، مناسب است كه از مواضع آنها سخن بميان آيد : پس بدان كه ارباب ارصاد در ازياج موضع هر يك از اوجات و جوزهرات كه به ارصادشان تحصيل كرده اند ذكر مى كنند ، و در آغاز همين درس ( 61 ) گفته آمد كه تاريخ زيج الغ بيكى ( ضما ) است ، علاء الدين ملاعلى قوشچى در فارسى هيئت مواضع آنها را بر صد سمرقند چنين بازگو كرده است :\r\nدر تاريخ اول محرم سال هشتصد و چهل و يكم از هجرت نبى صلى الله عليه و آله كه ما زيج جديد را ( يعنى زيج الغ بيكى را ) بر آن وضع كرده ايم مواضع اوجات و\r\nجوزهرات كه به حركت ثوابت متحركند بحسب رصد ما ( يعنى رصد سمرقند ) چنين است :\r\nاوج شمس در دو درجه و بيست و شش دقيقه سرطان واقع است .\r\nو اوج زحل در شانزده درجه و پنجاه و شش دقيقه قوس .\r\nو اوج مشترى در بيست و نه درجه و سى و دو دقيقه سنبله واقع است .\r\nو اوج مريخ در بيست و يكدرجه و پنجاه و هفت دقيقه اسد واقع است .\r\nو اوج زهره در بيست و دو درجه و بيست و پنج دقيقه جوزاء واقع است .\r\nو اوج عطارد يعنى اوج مدير او در چهار درجه و بيست و هفت دقيقه عقربست ( اما اوج حامل او كه به حركت مدير متحركست چون آن حركتى سريع است ثبت آن در دفاتر فائده معتدبه ندارد . و اوج قمر را به همين سبب كه در اوج حامل عطارد ذكر\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nشد ، ذكر نكرده است . پس اگر وقتى ديگر بعد از مواضع ياد شده بخواهيم مواضع اوجات ياد شده را كه به حركت ثوابت متحركند معلوم كنيم در هر هفتاد سال شمسيه يكدرجه ، و در هر يكسال شمسى پنجاه ثانيه و يك ثالثه ، و در هر شبانه روزى هشت ثالثه بر اين مواضع مذكور افزائيم ، مواضع آنها اعنى اوجات در وقت مطلوب بدست آيد ) .\r\n\r\nاما جوزهرات :\r\nراس زحل ( يعنى عقده راس آن ) مقدم است بر اوج او به صد و پنجاه درجه ، و ذنب او ( يعنى عقده ذنب زحل ) متاخر است از اوج او بسى درجه .\r\nو راس مشترى مقدم است بر اوج او بهشتاد و دو درجه .\r\nو راس مريخ مقدم است بر اوج او بنود و چهار درجه .\r\nو راس زهره مق‌دم است بر اوج او بنود درجه .\r\nو راس عطارد متاخر است از اوج او بنود درجه .\r\nاين بود سخن قوشچى در مواضع اوجات و جوزهرات ياد شده بحسب رصد سلطان الغ بيك ميرزا گوركان در سمرقند كه زيج الغ بيكى از آن نگارش يافته است .\r\n\r\nتبصره :\r\nچون راس و ذنب دو نقطه متقابل اند يعنى فاصله ميان آن دو نصف دور است كه يكصد و هشتاد درجه است پس هر گاه فاصله ميان يكى از دو عقده كوكبى تا اوج آن بدست آيد ، كمال آن تا صد و هشتاد درجه كه در درس دوم گفته آمد ، فاصله عقده ديگر تا اوج آن كوكب خواهد بود چنان كه قوشچى بدين وجه فاصله راس و ذنب زحل را تا اوج گفته است ، تا ديگرها به همين وزان دانسته شوند .\r\n\r\nفائده :\r\nشاهمير در شرح فارسى هيئت قوشچى گفته است كه بعضى از منجمان برآنند كه در وقت بناء عالم اوجات و جوزهرات تمام در نقطه اول حمل مجتمع بودند . سپس شاهمير پس از نقل اين ق‌ول گفته است : و اين سخن منافات دارد\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nبا اختلاف مواضع ايشان در تاريخ مذكور ( اول محرم ضما ) ، و متحرك بودن ايشان به حركت ثوابت . انتهى\r\nراقم گويد : اين اعتراض شارح مذكور به لحاظ موازين رياضى و قواعد هيوى سخنى سخت استوار و پايدار است و همانند نقل مذكور از منجمان بخصوص احكاميان بسيار است كه علاوه بر مبانى رياضى با اصول قويم و رصين حكمت متعاليه و عرفان متراقى موافقت ندارد . مگر گوينده كسى باشد كه از بطون كريمه  أَنَّ السَّماواتِ وَ الْأَرْضَ كانَتا رَتْقاً فَفَتَقْناهُما  ( انبياء آيه 132 ) خبر دهد و از رتق قضا و جمع و متن بخواهد و از فتق قدر و فرق و شرح ، و ان شئت قلت از آن قرآن بخواهد و از اين فرقان يعنى از آن لف بخواهد و از اين نشر ، و بعبارت ديگر از آن قبض بخواهد و از اين بسط . چنان كه در حكمت متعاليه به لحاظ سريان وجود مطلق به اطلاق كلى سعى اعنى حقيقة الحقائق و صورة الصور در جميع موجودات كه شئون و اطوار و اسماء و صفات و مظاهر آنند رتق و فتق آيه بدين محمل و معنى مبين و مفسر شده است ، جناب صدر المتالهين در آخر فصل دوازدهم موقف اول الهيات اسفار كه آخرين فصل آنست عنوان كرده است :\r\nواليه الاشارة فى الكتاب الالهى  أَنَّ السَّماواتِ وَ الْأَرْضَ كانَتا رَتْقاً فَفَتَقْناهُما  ، والرتق اشارة الى وحدة حقيقة الوجود البسيط ، والفتق تفصيلها سماء وارضا و عقلا و نفسا و فلكا و ملكا الخ . ( ص 23 ج 3 ط 1 چاپ سنگى ) ، فتدبر .\r\n\r\nتبصره :\r\nدر اين درس و دروس پيش از آن دانسته شده است كه مدار شمس كه منطقه فلك خارج مركز آنست در سطح منطقة البروج است كه بدين سبب منطقة البروج را دائره شمسيه گفته اند ، پس در شمس عقدتين راس و ذنب منتفى است . اما مدارات كواكب سيار ديگر مقاطع منطقة البروج اند در دو نقطه و آن دو نقطه را عقدتين و جوزهرين گويند . و در علويه و قمر آن نقطه كه چون مركز تدوير ايشان از او گذرد در جانب شمال افتد راس گويند ، و ديگرى را ذنب . غرض ما در اين تبصره همين مطلب است كه تعريف راس و ذنب بدين وجه كه گفته آمد در علويه و قمر درست است ، و در سفليين تعريف رأس و ذنب بدان وجه نتوان كرد\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nزيرا كه مركز تدوير زهره هميشه شمالى از منطقة البروج است ، و مركز تدوير عطارد هميشه جنوبى از آن به بيانى كه در دروس آينده گفته آيد ، لذا فرموده اند كه راس زهره عقده اى بود كه چون كوكب از او گذرد باوج متوجه شود ، و راس عطارد عقده اى بود كه چون از او گذرد بحضيض متوجه شود ، و ذنب هر يك مقابل راس او بود در برج هفتم به همان درجه و دقيقه . و اين مطلب را توضيح بيشتر بايد .\r\n\r\nتبصره ديگر :\r\nدر انجام درس پيش و در آغاز همين درس ( 61 ) دانسته ايم كه حركت فلك جوزهر قمر بخلاف توالى ، و در هر شبانه روزى سه دقيقه و يازده ثانيه حركت اوست ، پس هر يك از راس و ذنب قمر را سير معكوس است كه مثلا از اول برج منتقل باخر برجى كه قبل از اوست شوند ، و هر دورى را در نوزده سال ، و هر برجى را در نوزده ماه ، و هر درجه را در نوزده روز قطع كنند ، و كسور را قدر معتنى به نبود .\r\nبعنوان تنوع در بحث حكمى از احكام نجومى را نقل مى كنيم : معنى استقامت و اقامت و رجعت كوكب را دانسته ايم ، مرحوم ملا حسين بن اسماعيل بسطامى را رساله اى و جيز و عزيز در معرفت تقويم رقومى بقلمى رسا و شيوا است كه هم اين رساله گرانقدر ناشناخته است و هم مؤلف فاضل و عالم آن . عبارت او اين كه :\r\n\r\nفائده :\r\nبدان كه كوكب اگر مستقيم در سير بود خوشحال خواهد بود چه اين حركت موافق طبع اوست ، و منسوبات او نيز خوشحال خواهند بود ، و اگر راجع باشد بدحال و منسوبات وى نيز چنين ، چنان كه بتجربه رسيده كه هر وقت كه زحل راجع مىشود گندم و جو كم حاصل آيد ، و زارعين را حال بد گذرد . انتهى\r\nو چون استقامت و رجعت و منسوبات بدان دو را در احكام نجومى شانى شايان است ، اعظم زمان و اصغر زمان استقامت و رجعت هر يك از متحيره را در رسائل و جداول معرفت تقويم رقومى ، بعنوان ضابطه ضبط كرده اند بدين صورت :\r\nاعظم زمان استقامت زحل را هشتماه و چهار روز است .\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nو مشترى را نه ماه و چهارده روز .\r\nو مريخ را دو سال و پانزده روز .\r\nو زهره را يكسال و ششماه و چهار روز .\r\nو عطارد را سه ماه و چهار ده روز .\r\nو اصغر زمان استقامت زحل را هفت ماه و بيست و شش روز است و مشترى را نه ماه .\r\nو مريخ را يكسال و دو ماه و هفت روز .\r\nو زهره را يكسال و پنج ماه و بيست روز .\r\nو عطارد را سه ماه و سه روز .\r\nو اعظم زمان رجعت زحل را پنج ماه ، و مشترى را چهار ماه و نيم ، و مريخ را دو ماه و بيست و يكروز ، و زهره را يك ماه و چهارده روز ، و عطارد را بيست و سه روز است .\r\nو اصغر زمان رجعت زحل را چهار ماه و شانزده روز است ، و مشترى را سه ماه و بيست و هشت روز ، و مريخ را دو ماه و شش روز ، و زهره و عطارد را بيست و يكروز . و بدانكه زحل را در هر دوره بيست و نه رجعت ، و مشترى را در هر دوره يازده رجعت است .\r\nپس اگر ناظر در تقويم به بيند كه درجه يا دقيقه كوكب در هر نصف روزى زياده از روز سابق است ، داند كه كوكب مستقيم است ، و اگر كمتر باشد داند كه راجع است ، و اگر مساوى باشد در چند روز داند كه مقيم است .\r\nاما قمر را اگر چه تدوير هست ، اما حركت او در قطعه عليا كه بخلاف توالى است اسرع از حركت وسط او نيست پس رجعت لازم نيايد ، ليكن در قطعه عليا بطيى ء و در قطعه سفلى سريع نمايد ، و وجه بطؤ و سرعت ظاهر است ، اما بيان حركت وسط و عدم لزوم رجعت چنان كه در همين درس وعده داده ايم مبتنى بر مطالبى است كه پس از آگاهى بدانها گفته آيد .\r\n  فَلا أُقْسِمُ بِالْخُنَّسِ الْجَوارِ الْكُنَّسِ  \r\n\r\n","description":"","footnote":"","page_name":" 357 ","page_number":357},
  {"content":"\r\n\r\nسوره مباركه كورت از تكوير شمس و انكدار نجوم آغاز شده است ، تا به  إِذَا السَّماءُ كُشِطَتْ  مى رسد و پس از آن به     فَلا أُقْسِمُ بِالْخُنَّسِ الْجَوارِ الْكُنَّسِ وَ اللَّيْلِ إِذا عَسْعَسَ وَ الصُّبْحِ إِذا تَنَفَّسَ     . آنگاه كه آفتاب در هم پيچيده شود كه بى فروغ و كور گردد ، و آنگاه كه ستارگان تيره و بى نور گردند قسم ياد نمى كنم بستارگان واپس شونده ، رونده پنهان شونده .\r\nخنس و كنس جمع خانس و كانس ، مانند طلب و طالب اند . خنس عنه خنسا و خنوسا ، از دو باب نصر و ضرب : سپس ماند از آن ، و پنهان و پوشيده شده است . فخر رازى در مفاتيح گويد :\r\nالخنوس الانقباض والاستخفاء ، تقول خنس من بين القوم والنخنس ، و فى الحديث الشيطان يوسوس الى العبد فاذا ذكر الله خنس أى انقبض ، و لذلك سمى الخناس .\r\nبالجملة اهل لغت خنوس را به انقباض و انخفاض و تاخر و استتار معنى كرده اند . و طبرسى در تفسير مجمع گويد :\r\nاصل خنس و كنس ستر است . در حماسه آمده است ( حماسه 230 ) : قال دراج حين طعن :\r\n شدى على العصب ام كهمس \r\n ولا تهلك اذرع و ارؤس \r\n مقطعات و رقاب خنس \r\n فانما نحن غداة الانحس \r\n هيم بهيم طليت تمرس \r\nمرزوقى در شرح آن گويد :\r\nيقوى قلبها على اسو جراحه ، و احكام شد عصائبه ، و يقول : لايهو لنك ما ترين من اذرع منفصلة ، و أرؤس مقطعة و رقاب مقصرة الى قوله : الهيم الابل العطاش ، و اذا كانت حربى قد عطشت و طليت كان حماها ازيد والخنس جمع خانس كشاهد و شهد . و الخنوس : الانقباض والانخفاض الخ . ( ص 683 ط 1 قاهره )\r\nجوارى جمع جاريه است و جريه سير سريع است كه از « جرى الماء » مستعار است ، و بدين سبب ك‌شتى و آفتاب و دختر خرد را جاريه گويند . وجه آن در كشتى و آفتاب روشن است ، اما در دختر بدين سبب كه بقول شيخ در اول فصل\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nششم مقاله نهم حيوان شفاء ( ج 1 ط 1 ص 439 ) چون رطوبت مزاج دختر بيش از پسر است زود مى بالد ، و به همين جهت زود شكسته مىشود . و بعبارت خوارزمشاهى در ذخيره : هر گاه نطفه مادر و پدر گرم باشد فرزند نرينه آيد ، و هرگاه كه سرد باشد مادينه آيد ، از بهر آنكه چيزهاى گرم قوى تر از چيزهاى سرد باشد . و بدين سبب است كه نرينه قوى تر از مادينه است ، و از بهر آنكه مزاج مادينه تر تر و ضعيف تر بود فرزند مادينه زودتر رسد و زودتر از كار باز ماند ، همچنانكه درخت ضعيف زودتر برآيد و زودتر تباه شود .\r\nكناس بر وزن كتاب خوابگاه آهو را گويند و كناس را منكس نيز گويند ، در نصاب گويد :\r\n مراح جاى شتر ، مربض است جاى غنم \r\n كناس دان و وجار آن آهو و كفتار \r\nجوهرى در صحاح گويد : الكانس الظبى يدخل فى كناسه ، و هو موضعه فى الشجر يكتن فيه و يستتر . و قد كنس الظبى يكنس بالكسر و تكنس مثله . جمال قرشى در صراح ترجمه صحاح گويد : كناس بالكسر خواب جاى آهو و پنهان [ شدن 
  ] او در آنجا ، كانس آهو بكناس در آينده . و مرزوقى در شرح حماسه گويد : المكانس : الملازم للكناس . و يقال كنس الظبى فهو كانس اذا أوى الى كناسه . و يقال للكناس المكنس . يقال : ظبى كنس اذا لزم كناسه ( ص 496 ط 1 مصر ) . و فخر رازى در تفسير گويد : تكنست المرأة اذا دخلت هو دجها تشبه بالظبى اذا دخل الكناس . و در معيار اللغة آمده است : كنس الظبى كضرب كنوسا كسرور اذا دخل مستتره و غاب فيه .\r\nدر تفسير «   بِالْخُنَّسِ الْجَوارِ الْكُنَّسِ   » وجوهى گفته اند . ما گوييم : عرب سيارات را در قديم مى شناختند و به خمسه متحيره آشنا بودند ، و دانستيم كه آنها را استقامت و اقامت و رجعت است . خنوس واپس رفتن است كه رجعت متحيره است ، و جرى سير سريع است كه استقامت آنها است ، و كنوس جاى گرفتن و آرميدن است كه اقامت آنها است .\r\nابوجعفر طبرى در تفسير گويد :\r\nاختلف اهل التاويل فى   بِالْخُنَّسِ الْجَوارِ الْكُنَّسِ   فقال بعضهم : هى النجوم الدرارى\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nالخمسة تخنس فى مجراها فترجع ، و تكنس فتستر فى بيوتها كما تكنس الظباء فى المغار . و النجوم الخمسة بهرام و زحل و عطارد و الزهره و المشترى .\r\nطبرسى در مجمع آورده است كه : و هى خمسة انجم زحل و المشترى و المريخ و الزهرة و عطارد عن على عليه السلام .\r\nو ملا فتح الله كاشانى در منهج به همين حديث حضرت وصى اميرالمؤمنين على عليه السلام تبرك جسته است و گفته است :\r\nاز حضرت با رفعت اميرالمؤمنين عليه السلام مروى است كه مراد به اين نجوم درارى خمسه اند كه آن را خمسه متحيره نيز گويند و آن مريخ است و الخ .\r\nجناب استاد علامه شعرانى رضوان الله تعالى عليه در تعليقه اش بر تفسير مجمع در اين مقام فرموده است :\r\nو الاصل فى ذلك كلام اميرالمؤمنين عليه السلام ، و اختلاف الرواه فى التغيير لعدم مهارتهم فى النجوم .\r\nدرين بحث به بيان حضرت استاد علامه طباطبائى در تفسير عظيم الميزان ، و حضرت استاد علامه شعرانى در كتاب قويم نثر طوبى ( قدس سرهما الشريف ) تبرك مى جوييم :\r\nاما الميزان اين كه :\r\nتعقب قوله « :  فَلا أُقْسِمُ بِالْخُنَّسِ  » الخ بقوله : «   وَ اللَّيْلِ إِذا عَسْعَسَ وَ الصُّبْحِ إِذا تَنَفَّسَ »   يؤتد كون المراد بالخنس الجوار الكنس الكواكب كلها او بعضها ، لكن صفات حركة بعضها اشد مناسبة و اوضح انطباقا على ما ذكر من الصفات المقسم بها : الخنوس والجرى و الكنوس و هى السيارات الخمس المتحيرة : زحل و المشترى و المريخ و الزهرة و عطارد فان لها فى حركاتها على ما تشاهد استقامة و رجعة و اقامة فهى تسير و تجرى حركة متشابهة زمانا و هى الاستقامة ، و تنقبض و تتاخر و تخنس زمانا و هى الرجعة ، و تقف عن الحركة استقامة و رجعة زمانا كانها الوحش تكنس فى كناسها و هى الاقامة .\r\nو اما نثر طوبى اين كه :\r\nخنوس واپس رفتن ، پنهان شدن .  مِنْ شَرِّ الْوَسْواسِ الْخَنَّاسِ  . خداوند دستور مىدهد\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nكه مردم از شر وسواس پناه به خدا برند . و خناس صفت وسواس است . وسواس و وسوسه هر دو مصدر باشند و اين حديث النفس باشد به چيزى كه مانند آوازى پوشيده باشد . در حديث است كه « ان الشيطان يجرى من ابن آدم مجرى الدم » شيطان با فرزند آدم مانند خون است روان در همه اعضاى او . و هم در خبر است كه چون فرزند آدم ذكر خدا كند شيطان واپس مى رود و معنى خناس اين است . هر كس در هيجان غضب و شهوت ملاحظه كرده است كه حركت عقلائى نمى كند مانند قتل نفس و دشنام به بزرگان دين و دنيا و زنا با زنى كه شرها بدنبال دارد ، و اگر ياد خدا كند و عقل به كار بندد البته متوجه زيان آن خواهد شد و از آن كار زشت پشيمان خواهد گرديد . هيجان اول بسبب وسواس شيطان است ، و پشيمانى معلول واپس رفتن او .\r\n  فَلا أُقْسِمُ بِالْخُنَّسِ الْجَوارِ الْكُنَّسِ   ، سوگند نمى خورم بستارگان رجعت كننده مستقيم رونده و مخفى شونده . نفى سوگند براى تاكيد است و معنى آن كه سوگند مى خورم چنان كه در فارسى گويند بجان تو نباشد .\r\nو اما ستارگان راجع كه به چشم ديده مىشود پنج اند : عطارد ، زهره ، مريخ ، مشترى زحل . يعنى همه سيارات غير ماه و خورشيد ، و آنها را خمسه متحيره مى نامند . و سه ستاره ديگر كه بوسيله دوربين يافته اند : اورانوس ، نپتون ، فلوطن ، نيز در اين صفت با آن پنج سياره اول شريكند . و رجعت بدين معنى است كه هر يك مانند ماه و خورشيد از حمل بثور و از ثور بجوزا و همچنين بتوالى بروج مى روند ، آنگاه يك يا چند روز در يك جا مى ايستند ، آنگاه از همان راه كه آمده بودند باز بر مى گردند از ثور بحمل مى آيند ، و بار ديگر به راه مستقيم اول مى افتند و همچنين ، اما چون مستقيم رفتنشان بيش از رجعت است همه دوره را طى مى كنند از ثور بجوزا از جوزا بسرطان به همين ترتيب . اين تفسير از حضرت امير المؤمنين عليه السلام مرورى است ، و علت اين تحير در علم نجوم قديم و جديد مذكور است ( ص 242 ط 1 )\r\n\r\nتبصره :\r\nمختار ما در بيان كريمه ياد شده (   فَلا أُقْسِمُ بِالْخُنَّسِ الْجَوارِ الْكُنَّسِ   ) آن\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nبود كه نگاشته ايم . كنوس به استتار متحيره در تحت خورشيد كه به اصطلاح فن احتراق كوكب گويند نيز تفسير شده است ، چنان كه حكيم سبزوارى در غرر ، و استاد علامه شعرانى در نثر طوبى و جز آن قدس سرهما بدين وجه رفته اند . و اقوال ديگر در تفسير كريمه مذكور گفته اند كه با رجوع بكتب تفسير دانسته مىشود .\r\nحكيم سبزوارى در دنباله و تتمه ابيات ياد شده غرر فرائد در ابتداى اين درس ، در مقدار حركت اولى و مطالب ديگر گويد :\r\n يقطع حيث لفظ واحد قيلا \r\n من سطح ثان هغ قصو ميلا \r\n والثانى كرسى و عرش اطلس \r\n فى السبع خنس جوار كنس \r\nدر بيت نخستين گويد : به مقدار زمان گفتن لفظ « واحد » بدون تنوين ، حركت معدل در سطح منطقة البروج بمسافت پنجهزار و يكصد و نود و شش ميل شرعى كه يكهزار و هفتصد و سى و دو فرسخ است خواهد بود . و اين مطلب را از قبسات مير نقل كرده است .\r\nسخن حاجى بدان ماند كه شاعرى در وصف معراج گفته است « : چو گفتى رفت و آمد ، رفت و آمد » . آرى شيخ رئيس در آخر رساله معراج ، در مراجعت حضرت رسول الله صلى الله عليه و آله و سلم از زبان آن جناب مطابق حديث گويد : و آنگه گفت « : چون اين همه بكردم به خانه باز آمدم از دورى سفر هنوز جامه خواب گرم بود » . ( ص 37 ط 1 ، ايران )\r\n وَسِعَ كُرْسِيُّهُ السَّماواتِ وَ الْأَرْضَ \r\nو در مصراع اول بيت دوم ، فلك اطلس را عرش دانسته است ، و فلك هشتم را كرسى . و در شرح آن گفته است : الفلك الاطلس و فلك الثوابت مسميان فى لسان الشرع بالعرش و الكرسى ( ص 264 ط الناصرى ) . و پيش از وى شيخ بهائى نيز در ابتداى تشريح الافلاك گفته است : و هذان الاطلس و فلك الثوابت هما العرش و الكرسى بلسان الشرع .\r\nعرش و كرسى واقعى هر يك مرتبه اى از مراتب وجود صمدى اند . مقام عرش ،\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nاعظم از كرسى است كه مقام استواء و انفاذ حكم است  ثُمَّ اسْتَوى عَلَى الْعَرْشِ يُدَبِّرُ الْأَمْرَ  ( يونس 4 ) . و آنچه كه در تفسير عرش و كرسى باجسام ماثور است بعنوان تشبيه معقول به محسوس ، نشان دادن مظاهر عرش و كرسى واقعى است ، و به خصوص به لحاظ مراعات فهم عام است كه بعثنا لنكلم الناس على قدر عقولهم . احاديث باب عرش كافى احاديث عرشيه كافى است . در نكته 741 هزار و يك نكته اشارتى به عرش و كرسى شده است .\r\nو در مصراع دوم بيت دوم گفته است كه خمسه متحيره در برخى از افلاك سبعه قرار دارند چنان كه در شرح آن گفته است و كونها فى السبع فى السماوات السبع من قبيل قولنا زيد فى البلد .\r\n\r\nلطيفة :\r\nحق تعالى در قرآن كريم ذات خود را چنين ستوده است :  رَفِيعُ الدَّرَجاتِ ذُو الْعَرْشِ  ( مؤمن 17 ) كلمه مبارك رفيع به حساب جمل ابجدى 360 است ، محيط دائره به 360 قسم متساوى قسمت شده است و هر قسم را درجه مى نامند و جمع آن درجات است كه رفيع الدرجات است . علاوه اين كه كلمه رفيع ايمائى بر مدارات بر افراشته اجرام علوى دارد چنان كه در آيه ديگر فرموده است :  اللَّهُ الَّذِي رَفَعَ السَّماواتِ بِغَيْرِ عَمَدٍ تَرَوْنَها  ( رعد 3 ) .\r\nو ديگر اين كه قرآن كريم سير كواكب را چنين تعبير فرموده است :  هُوَ الَّذِي خَلَقَ اللَّيْلَ وَ النَّهارَ وَ الشَّمْسَ وَ الْقَمَرَ كُلٌّ فِي فَلَكٍ يَسْبَحُونَ  ( انبيا 36 ) كل فى فلك در دو طرف كل فى فلك است كه در اشارت به حركت استدارى و سير دورى كواكب تعبيرى شگفت است . علاوه اين كه جمع به واو و نون در لغت فصيح عرب براى عقلاء است كه در اينجا يسبحون فرموده است ، و در سوره يوسف  إِنِّي رَأَيْتُ أَحَدَ عَشَرَ كَوْكَباً وَ الشَّمْسَ وَ الْقَمَرَ رَأَيْتُهُمْ لِي ساجِدِينَ  .\r\nفخر رازى در تفسير مفاتيح گويد :\r\nفى الاية سؤالات ، السؤال الاول قوله :  رَأَيْتُهُمْ لِي ساجِدِينَ  فقوله ساجدين لايليق الا بالعقلاء والكواكب جمادات فكيف جازت اللفظة المخصوصة بالعقلاء فى حق الجمادات ؟ قلنا : ان جماعة من الفلاسفة الذين يزعمون ان الكواكب احياء ناطقة\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nاحتجوا بهذاه الاية . و كذلك احتجوا بقوله تعالى :  وَ كُلٌّ فِي فَلَكٍ يَسْبَحُونَ  ، و الجمع بالواو والنون مختص بالعقلاء . الخ .\r\nدعاى چهل و سوم صحيفه كامله سجاديه بدين عنوان است . و كان من دعائه عليه السلام اذا نظر الى الهلال : ايها الخلق المطيع الدائب السريع المتردد فى منازل التقدير ، المتصرف فى فلك التدبير الخ .\r\nجناب عالم جليل سيد على خان مدنى رضوان الله تعالى عليه را در رياض السالكين فى شرح صحيفة سيد الساجدين ، و همچنين ميرداماد و فيض كاشى و سيد جزائرى و بخصوص شيخ بهائى را در حديقه هلاليه در تفسير دعاى مذكور مطالبى شريف است ، و حديقه هلاليه را در ارتباط بمسائل اين دروس شانى خاص است كه به بسيارى از مطالب هيوى اشاراتى ارزشمند دارد . حكيم سبزوارى در همان موضع ياد شده غرر گويد :\r\n وكل ما هناك حى ناطق \r\n والجمال الله دوما عاشق \r\nحكيم سنائى غزنوى گويد :\r\n عرش و كرسى و جرمهاى كرات \r\n كمترند از بهائم و حشرات \r\n خنفساء و مگس حمارقبان \r\n همه با جان و مهر و مه بى جان \r\nحمارقبان مخفف حمارقبان است كه امروز به فارسى رائج « خرخاكى » گوييم . كنيتش ابوشحم است و لقبش حمار الارض و حمارالبيت و نامهاى ديگرش : پاشنه گزك و خرك .\r\nو در ديوان حقير آمده است :\r\n مه و خورشيد و استاره بر اين گردون گردانند \r\n به حكم حجت قاطع به راه عاشقى پويا \r\n زذره تا مجره از رقيقت تا حقيقت را \r\n بيابى راكع و ساجد به حمد و مدح حق گويا \r\n دو عالم يك مصلى هست و دائم در صلاتستند \r\n همه اشباح در اينجا همه ارواح در آنجا \r\nمنوچهرى دامغانى گويد :\r\n من و تو غافليم و ماه و خورشيد \r\n بر اين گردون گردان نيست غافل \r\nبه موضوع بحث برگرديم لا حكيم سبزوارى در بيان حنس جوار كنس ، مصراع\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nمذكور گويد : أى رواجع جاريات مستورات تحت نورالشمس و هى الخمسة المتحيرة .\r\nو ملا فتح الله در تفسير منهج به همين معنى گويد :\r\nخمسه متحيره با شمس و قمر سير مى كنند و رجوع مى نمايند تا آن كه در تحت ضوء شمس مستور مى شوند ، پس خنوس ايشان رجوع است ، و كنوس ايشان اختفاء در تحت ضوء شمس .\r\nو جناب استاد علامه شعرانى در نثر طوبى بر همين وجه فرموده است :\r\nجوار در صفت اين كواكب سير در حال استقامت است يعنى آنگاه كه بر توالى بروج از حمل بثور و از ثور بجوزا روند بر خلاف خنس . و كنس آنست كه در شعاع خورشيد پنهان ميشوند و منجمان آن را احتراق گويند . احتراق زهره و عطارد هم در وسط زمان استقامت است و هم وسط زمان رجعت . اما احتراق ديگر متحيره در وسط ايام اسقامت است ، از اين جهت خداوند احتراق را با استقامت قرين ساخت چون بي شتر در حالى است كه مستقيم سير مى كنند .\r\nاين بود نظر اين بزرگان در بيان كنوس خمسه متحيره كه متفرع بر دانستن احتراق در اصطلاح فن است . و مختار ما همانست كه گفته ايم .\r\nاكنون در بيان احتراق و اخوات وى به اختصار گوييم : هر گاه دو كوكب به يك برج و يكدرجه و يك دقيقه جمع آيند آن را قران و مقارنه خوانند . مقارنه خمسه متحيره را با شمس بحسب اصطلاح احتراق گويند ، چه احتراق در لغت بمعنى سوختن است و اختفاء خمسه متحيره را در حين مقارنه با شمس بمنزله سوختن آنها دانسته اند .\r\n نجم اندر احتراق جذبه اى بيچند و چون \r\n پرتوى از جلوه جانانه را اظهار داشت \r\nو مقارنه قمر را با شمس اجتماع گويند چه اهل نجوم شمس را مذكور و قمر را مؤنث گيرند ، و اين وضع را بمنزله ملاقات ايشان دانند .\r\nو هرگاه دو كوكب يكى هفتم ديگر برج باشد آن را مقابله خوانند ، و مقابله نيرين را استقبال گويند بسبب آن كه قمر از شمس بعد از مقابله در طلوع پيشى گيرد ، و مع هذا روزبروز به او نزديك شود پس مستقبل او باشد . خواجه حافظ\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nفرمايد :\r\n زاخترم نظر سعد در ره است كه دوش \r\n ميان ماه و رخ يار من مقابله ب‌ود \r\nو مقارنه هر يك از كواكب را با عقده راس و ذنب بحسب اصطلاح مجاسده گويند چه مجاسده در لغت بمعنى ملاصقه است .\r\nفريده چهارم غرر حكيم سبزوارى در فلكياتست ، اكنون نبايد در فهم هيچ مطلب آن درنگى داشته باشيد ، مگر غرر اخير آن كه متفرع بر دانستن صور فلكى و برخى از اصطلاحات علم حروف ( ارثماطيقى ) است كه آن هم در آينده نزديك دانسته خواهد شد .\r\nفعلا اين درس را به افادت بسيار گرانقدر و ارزشمند ، و بيان و الا و ارجمند جناب استاد علامه شعرانى قدس سره القدوسى در اصول موضوعات مسائل اين سه درس اخير خاتمه مى دهيم .\r\n« تعدد افلاك و تعيين شماره آن ناشى از حركات مختلفى است كه از قديم در كواكب مشاهده كرده اند . و آنچه مى دانيم و آثار آن بما رسيده است سه طائفه بدان عنايت داشته اند :\r\nنخست كلدانيان كه دولت آنها بفرزندان بخت نصر ختم گشت .\r\nدويم يونانيان بودند كه از پانصد سال پيش از ميلاد تا ظهور اسلام قهرمان علوم بودند ، و همه امم را زير بال خود پروردند .\r\nسيم عرب ، و مقصود عرب بعد از اسلام كه رصد و مشاهدات نجومى و قواعد آن را باعلا مدارج كمال رسانيدند ، و تا زمان غلبه نصارى ، به يمن دولت رسول صلى الله عليه و آله وارث علوم بشرى شدند و فعلا همه معلومات نجومى نزد ما است .\r\nدر اينجا اشاره باصول حركاتى كه همه مشاهده كردند و آنان را باثبات افلاك تو در تو وادار كرد كه به غير آن ممكن نبود كافى است ، و پس از آن اهل زمان ما بوجهى حركات را توجيه كردند و افلاك را منكر شدند ذكر آن فعلا مقصود نيست .\r\nنخستين حركتى كه مشاهده كردند طلوع و غروب آفتاب و ديگر كواكب بود و\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nپيدايش شب و روز كه آن را البته محركى بايد كه يكنواخت همه را حركت دهد . دويم حركت خورشيد كه ملاحظه كردند گاه به سمت الرأس نزديك مىشود در ظهر تابستان ، و گاه دور مىشود مانند زمستان . و نيز ماه را ديدند اول ماه در طرف مغرب است و با خورشيد غروب مىكند ، پس از آن بتدريج غروبش تاخير مى افتد ، گويى از مغرب بمشرق مى رود هر شب به اندازه يك ذرع يا بيشتر پس بايد براى حركت خصوص خورشيد و ماه دو محرك ديگر ثابت كرد .\r\nو آنگاه پنج ستاره ديگر كه كلدانيان شناخته بودند يعنى عطارد و زهره و مريخ و مشترى و زحل جملگى را ديدند هر يك حركتى دارد مانند ماه از مغرب بمشرق و حركت آنها را مخالف هم ديدند در سرعت و بطؤ و مدار كه بايد هر يك محركى خاص داشته باشد و گرنه مانند هم حركت مى كردند .\r\nآنگاه متاخرين يونان در ستاره هاى ثوابت يعنى همه ستارگان غير آن هفت كه شمرديم حركتى ديدند بسيار بطيى ء ، و بطليموس چنان يافت كه هر يك در صد سال يكدرجه بسوى شرق نزديك مىشود . و منجمين اسلام سريعتر از اين ديدند كه هر هفتاد سال يكدرجه مى روند . و منجمين فرنگستان عهد ما از اين هم اندكى سريعتر ديدند غير قابل اعتبار ، لابد براى آن هم محركى بايد .\r\nو همه اين حركات نه گانه مخالف هم هستند . و چون انكار اين حركات ممكن نيست متاخرين يونان نه محرك براى نه حركت فرض كردند و هر يك را فلكى ناميدند . و منجمين فرنگى بى آنكه علت و محرك اين نه حركت را بتفصيل بدانند اصل حركات را قبول كرده اند .\r\nبه نظر مى رسد كه كلدانيان به هفت فلك قائل بودند ، قول آنها هميشه مشهور بود ، و تا كنون هم در زبان مردم متداول است . و در قرآن كه البته بايد به زبان متداول احتجاج فرمايد نام هفت آسمان آمده است كه مردم مى شناختند . و اثبات هفت ، دليل آن نيست كه بيشتر نباشد . و هرگاه اصطلاح مردم وجه صحيح داشته باشد نبايد از آن تجاوز كرد چنان كه اطباى عصر ما باخلاط اربعه معتقد نيستند با اينحال گاه باشد به مريض گويند از گرمى اجتناب كن و هميشه خنكى بخور\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nچون اين سخن وجهى صحيح دارد .\r\nبالجمله كلدانيان حركت بيست و چند هزار ساله كواكب را نمى دانستند از اين جهت فلك هشتم را حذف كردند ، و حركت شبانه روزى را بفلك مستقل جدا از هفت فلك ديگر نسبت نمى دادند و آسمانهاى آنها از هفت تجاوز نميكرد . و چون نوبت به يونانيان رسيد بر شماره افزودند چنان كه ارسطو پنجاه فلك يا بيشتر معتقد بود . ( فصل 30 نمط 6 اشارات و شرح محقق طوسى )\r\nبعضى كتب جديد عقول عشره را مبنى بر نه فلك بطليموس نسبت بفلسفه ارسطو دادند و آن خطا است چون ارسطو به افلاك بطليموس قائل نبود و اقلا ششصد سال پيش از بطليموس ميزيست و بطليموس را نمى شناخت .\r\nآنچه گفتيم راجع به افلاك كليه بود ، اما افلاك جزئيه براى اختلافاتى است كه در هر يك از حركات نه گانه مشاهده كردند ، و در تعليل و اسباب آن خلاف است ، و ما به اصل حركت كه در آن خلاف نيست اكتفا مى كنيم و علت آن خود معلوم مى گردد .\r\nدر حركت 24 ساعته شبانه روزى و حركت بيست و چند هزار ساله ثوابت اختلافى مشاهده نكردند اما در هفت كوكب سياره اختلاف بسيار ديدند .\r\nاز جمله آن كه همه اين هفت سياره گاه دورند از زمين و گاه نزديك . مثلا خورشيد در اوائل سرطان ( ماه تير ) بنهايت دورى مى رسد و آن را اوج گويند ، و در اوائل جدى ( دى ماه ) بغايت نزديكى و آن را حضيض گويند . و هر هفت سياره اوج و حضيض دارند هر يك در برجى غير ديگرى . و در ق‌ديم براى تصور اوج و حضيض دائره خارج مركز اثبات مى كردند ، و در هيئت جديد فرهنگى ها خروج مركز مى گويند در مدار بيضى . و باصطلاح آنان بيضى دو كانون دارد و خورشيد بيك طرف مدار خود نزديكتر است از مدار ديگر .\r\nآنگاه منجمين اسلام مشاهده كردند كه اوج خورشيد هميشه در يك جا نيست چنان كه در عهد يونانيان اواخر جوزا بود ( خرداد ) و كم كم بسرطان منتقل شد و دانستند اوج خورشيد هم حركتى دارد بسيار كند به اندازه حركت ثوابت و آن را يونانيان\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nمشاهده نكرده بودند . و پنج ستاره ديگر هم مانند خورشيدند ، و آن را حركت ممثل گفتند يعنى مثل ثوابت در بيست و چند هزار سال دورى طى مى كنند ، و در هيئت جديد فرنگى نيز اين مشهود است و در جداول زيج ضبط كرده اند .\r\nديگر مشاهده كردند كه پنج ستاره متحيره كه در قرآن كريم بنام   بِالْخُنَّسِ الْجَوارِ الْكُنَّسِ   آمده است در هنگام حركت گاه مى ايستند ، و پس از مدتى توقف از همان راه كه آمده اند برمى گردند ، و باز توقفى مى كنند و به راه مستقيم خود مى روند ، و از اينجهت آنها را متحيره گفتند ، و اختلاف آنها را حركت تدوير گويند ، و در هيئت فرنگى آن را نسبت به آميختن حركت زمين و متحيره مى دهند . افلاك و مداراتى كه براى نظم اين حركات لازم شمردند نه فلك كلى است ، و هر يك از هفت فلك به چند فلك ديگر تجزيه مىشود : مثلا فلك چهارم كه فلك خورشيد است يك فلك كلى است و به دو قسمت تجزيه مىشود . و فلك پنجم كه فلك مريخ است ، و ششم كه از آن مشترى است ، و هفتم كه از آن زحل است هر يك سه ق‌سمت مى شوند . و فلك عطارد و ماه هر يك به چهار فلك .\r\nو منجمين فرنگستان بى آنكه آسمان جسمانى ثابت كنند اين مدارات و حركات را انكار ندارند ، و بالجمله نتيجه وجود افلاك را معتقدند و اصل آن را منكر ، مانند كسى كه مى بيند قطعه ابراز پيش مرغ پرنده دور مىشود نمى داند حركت ابر است يا پرنده .\r\nو مجموع اين افلاك نه گانه پس از تجزيه بيست و چهار فلك مى شوند : قمر و عطارد هر يك را چهار فلك ، و زهره را سه ، و خورشيد را دو فلك ، و هر يك از سه كوكب ديگر را سه فلك ، و با اضافه هشتم و نهم بيست و چهار مىشود ، و ترتيب آنها چنانست كه در اين شعر :\r\n قمر است و عطارد و زهره \r\n شمس و مريخ و مشترى و زحل \r\nو شماره ستارگان ثوابت غير محصور است و آنچه رصد كرده يعنى جاى آن را در آسمان معين كردند هزار و بيست و چند است . فلك جوزهر قمر فلكى است كه دو نقطه كسوف و خسوف معروف بعقده راس و ذنب را در هيجده سال و چند ماه\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nاز جاى خود منتقل مىكند و دورى مى پيمايد ، و كشف اين حركت از كلدانيان است » .\r\nاين بود بيان حضرت استاد علامه شعرانى رضوان الله تعالى عليه در اينمقام كه از شرح فارسى آن جناب بر تجريد الاعتقاد خواجه طوسى نقل كرده ايم . ( ص 203 199 ط 1 )\r\n\r\nفائده :\r\nمشابه مطلب مذكور اعنى « مقدار مسافت حركت معدل به مقدار زمان گفتن كلمه واحد » حديثى بدين صورت ماثور است كه :\r\nسئل رسول الله صلى الله عليه و آله و سلم عن جبرئيل ( كذا ) هل دخل وقت الزوال ؟ قال : لا نعم ، فقال : ما هذا الجواب ؟ قال لما قلت لاسار الشمس مسافة خمساه عام فقلت نعم . ( ص 621 لئالى الاخبار محمد نبى تويسركانى ره )\r\nبارى از اطاله درس و پراكنده گويى عذر بخواهيم و بگوييم :\r\n نجم در حيرت اقامت داشت گر از استقامت \r\n رجعتى در نظمش از آغاز تا انجام داد \r\n\r\n","description":"","footnote":"","page_name":" 370 ","page_number":370},
  {"content":"\r\n\r\n\r\nدرس 62 : اختلاف منظر و انكسار نور\r\nاختلاف منظر آنست كه يك چيز را از دو جا كه ملاحظه كنيم در دو نقطه مختلف مشاهده مى كنيم .\r\nاختلاف منظر را منجمان بسيار به كار مى برند ، و دورى ستاره ها يا مساحت آنها را معين مى كنند . چنان كه ماه را چون از دو نقطه زمين مشاهده كنيم آن را در دو نقطه مخالف مى بينيم . و پس از تجربيات دقيق چنان دانسته اند كه اگر فاصله دو بيننده به اندازه شعاع كره زمين باشد اختلاف منظر ماه نزديك يكدرجه است يعنى پنجاه و هفت دقيقه و چهل ثانيه .\r\nمنج‌مان اسلامى از روى اختلاف منظر دريافتند كه فاصله ماه از زمين شصت برابر شعاع و شعاع جرم آن بيش از ربع شعاع زمين است ، و حجم آن قريب يك پنجاهم آن .\r\nو باز بواسطه همين اختلاف منظر ارتفاع كوهها و جاهاى بلند كه دست رسى برفتن بالاى آنها نيست مى توانند اندازه بگيرند ، يا عمق چاهها و پهناى شطوط و فاصله هاى ديگر .\r\nبارى مسائل مختلف علمى در نجوم و مساحت كه مبنى بر شعاع بصرى است از شماره افزونست تا بدان حد كه در قوه باصره و احكام و مسائل آن علم مخصوص تدوين كردند موسوم به علم مناظر و مرايا و كتابها در آنها تاليف شده ، و بهترين آنها مناظر و مراياى ابن هيثم است كه كمال الدين فارسى شاگرد قطب الدين شيرازى كه در قرن هفتم ميزيست آن را تلخيص و تحرير كرد كه در دو مجلد در\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nحيدرآباد دكن بچاپ رسيده است .\r\nمرايا جمع مرآة است يعنى آينه . و چون چند اصل از اين علم در اقسام آينه ها و خواص آنها و فرق ميان آينه هاى مقعر و محدب و استوانه و مخروط و استفاده از آنها در صنايع است از اين جهت آن را علم مناظر و مرايا ناميدند .\r\nو گاهى كلمه مرآة را چون اسم آلت است و واسطه رؤيت است ، در مطلق اشياى واسطه در رؤيت چون آب صافى و نحو آن به كار مى برند .\r\nمطالب مذكور را در نكته 992 هزار و يك نكته نيز آورده ايم . حال بدان كه هر يك از اختلاف منظر و انكسار نور را در طول و عرض كواكب تاثيرى بسزا است . بدوا در اختلاف منظر و زاويه اختلاف منظر گوييم كه : تاثير اختلاف منظر به حسب طول و عرض كوكب ، در سفليين و به خصوص در قمر جارى است كه قوس اختلاف منظر در قمر تا نزديك به يك درجه بلكه تا به يك درجه و چهل و پنج دقيقه مى رسد . اما قوس اختلاف منظر در شمس زيادت بر سه دقيقه نمى شود لذا فرموده اند كه اختلاف منظر در كواكب تحت فلك شمس وقوع مى يابد . اما در فوق فلك شمس اختلاف منظر تحقق نمى يابد چه اين كه كره ارض را نسبت به وراى شمس قدر محسوس نيست به بيانى كه اينك دانسته مىشود .\r\nبدان كه اشكال هندسى اعم از قسى مدارات كواكب ، و از خطوط انصاف اقطار آنها ، و از دوائر عظام ، نسبت به مركز كره ارض ترسيم و محاسبه مى شوند كه وجه آن با در نظر گرفتن مطالب دروس گذشته و به خصوص درس سوم ، پوشيده نيست . مثلا مى خواهيم ارتفاع قمر را در وقتى خاص تحصيل كنيم ، ما كه در سطح ارض قمر را مى بينيم آن نقطه مستقر ما در سطح ارض مركز دائره ارتفاع نيست ، بلكه مركز آن مركز زمين است كه از دوائر عظام فلكى است چنان كه در درس بيست و هفتم گفته آمد . مثلا در شكل چهلم ( ش 40 ) ا مركز زمين ، و ب موضع ناظر در سطح زمين ، و ح ماه . و چون از موضع ناظر دائره ارتفاع قمر را رسم كنيم شعاع اين دائره كه نصف قطر آنست خط ا ح خواهد بود كه ا مركز دائره ارتفاع نيز هست ، نه خط ب ح و از ا تا ب به مقدار نصف قطر ارض\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nفاصله است .\r\nعلاوه اين كه قوسى از دائره ارتفاع كه از جانب اقرب ميان نقطه مفروض از فلك خواه كوكب و خواه غير آن ، و دائره افق حقيقى واقع شود آن را قوس ارتفاع آن نقطه گويند . چهار درس 16 تا 20 در تعريف افق و اقسام آن بود ، و در درس 17 دانسته ايم كه دائره افق حقيقى اصل و ملاك در مسائل رياضى است . و افقى كه فاصل بين مايرى و ما لايرى است افق حسى موضع ناظر است ، و در درس 18 گفته آمد كه تفاوت ميان افق حسى و حقيقى به قدر نصف قطر ارض است ، پس قوسى از دائره ارتفاع كه محصور ميان سطح دائره افق حسى و سطح دائره افق حقيقى است ، تفاوت ارتفاع حقيقى نقطه مفروض و ارتفاع حسى است ، هر چند كه اين تفاوت از شمس به بالا منتفى است كه كره زمين را نسبت بدانها قدر معتنى به نيست تا چه رسد نصف قطر آن را زيرا كه زمين نسبت بدانها نقطه اى به حساب مى آيد .\r\n زمين در زير اين نه چرخ مينا \r\n چو خشخاشى بود بر روى دريا \r\nدر شكل 41 ( ش 41 ) فرض شود كه ح قمر است ، و د ح ه ر دائره ارتفاع آن ، و ب ه سطح دائره افق حسى ، و ا ر سطح دائره افق حقيقى . لاجرم ارتفاع قمر بحسب بودن ناظر در ب قوس ح ه خواهد بود ، و بحسب بودن ناظر در ا قوس ح ر خواهد بود . پس تفاوت ارتفاع حقيقى و حسى به مقدار قوس ه ر است كه\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nنصف قطر ارض يعنى شعاع ا ب مساوى با جيب قوس ه ر است به دليلى كه در صدد تحرير بيان آن مى باشيم . لذا خواجه طوسى در باب چهارم زبدة الهيئة فرموده است : بعد دائره افق حقيقى از دائره افق مرئى يعنى افق حسى به قدر نصف قصر زمين بود . ( ص 46 ط 1 ايران ) .\r\nحال بدان كه هر يك از ب ح و ا ح به لحاظ دو ناظر يكى در ب مثلا ، و ديگرى در ا ، و يا به لحاظ يك ناظر در دو وقت وقتى در موضع ب در سطح زمين ، و وقت ديگر در مركز زمين ، تعبير بشعاع رؤيت نيز مىشود ، و زاويه اى كه از دو شعاع رؤيت رائى يعنى ناظر چون زاويه ا ح ب حاصل شود آن را زاويه اختلاف منظر گويند .\r\nو مطلب ديگر اين كه هر گاه هر يك از شعاع ب ح و ا ح ر امتداد دهيم تا سطح فلك اعلى خواه سطح منطقة البروج ، و خواه سطح معدل النهار موضع حقيقى كوكب كه طرف خطى است از مركز ارض خارج شده و بمركز كوكب گذشته و منتهى بفلك اعلى شده است ، با موضع مرئى آن كه در طرف خطى است از موضع بصر ناظر خارج شده و بمركز كوكب گذشته و منتهى بفلك اعلى شده است ، متفاوت خواهد بود ، لذا اختلاف منظر موجب مىشود كه طول و عرض\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nحقيقى كوكب با طول و عرض مرئى آن تفاوت كند و اختلاف يابد .\r\nمثلا در شكل 42 ( ش 42 ) بوزان همان دو شكل قبل ا مركز ارض ، و ب موضع رائى ، و ح قمر ، و لكن د ه ر ح عظيمه منطقة البروج .\r\nحال گوييم : چون ا ح را امتداد دهيم به ه منتهى مىشود كه موضع حقيقى قمر است ، و چون ب ح را امتداد دهيم به ر منتهى مىشود كه موضع مرئى قمر در وقت مفروض خواهد بود . و قوس ه ر از منطقة البروج مقدار تفاوت و اختلاف تقويم قمر يعنى اختلاف طول قمر در وقت مفروض خواهد بود . و چنان كه اختلاف منظر سبب اختلاف طول قمر مىشود سبب اختلاف عرض او نيز خواهد شد كما لا يخفى .\r\n\r\nتبصره :\r\nهر گاه كوكب بر سمت راس بود خط ب ح با خط ا ح منطبق و متحد شود و هر دو به يك نقطه رسند و اختلاف منظر در اين صورت منتفى بود ، پس اختلاف منظر آنگاه بوقوع مى رسد كه آن دو خط مختلف باشند يعنى بر كوكب متقاطع شوند . و چون متقاطع شوند آن خطى كه از موضع بصر رائى يعنى نقطه ب رفته باشد و بفلك البروج و ان شئت قلت بسطح فلك اعلى منتهى شود\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nهمواره بافق نزديكتر باشد از آن خطى كه از مركز زمين يعنى ا رفته باشد ، چنان كه اين خط كه از مركز زمين رفته باشد همواره به سمت راس نزديكتر بود از آن خط كه از موضع بصر ناظر رفته باشد .\r\nو ديگر اين كه در درس 29 دانسته شده است كه وزان دائره وسط السماء رويت يعنى دائره عرض اقليم رؤيت با دائره منطقة البروج ، وزان دائره نصف النهار با دائره معدل النهار است كه بدين سبب آن را دائره عرض منطقة البروجى گفته ايم ، و نيز در درس 56 در نسب دوائر عظام با يكديگر در نسبت چهل و پنجم دانسته ايم كه نسبت دائره وسط السماء رؤيت با دائره ارتفاع عموم و خصوص من وجه است و زمان انطباق ايشان وقتى است كه مركز كوكب يا نقطه مفروض كه گرفتن ارتفاع او مطلوبست بر دائره وسط السماء برؤيت واقع شود . پس هر گاه دائره ارتفاع دائره وسط السماء برؤيت شده است اعنى اين دو دائره باهم منطبق و متحد شده اند مو ضع هر دو نقطه يكى طرف خط شعاع رؤيت ا ح و ديگر خط شعاع رؤيت ب ح از منطقة البروج يكى خواهد بود ، و تفاوتى بحسب اختلاف موضع حقيق كوكب و موضع مرئى آن صورت نمى يابد يعنى اختلاف بحسب طول فقط منتفى بود .\r\nمثلا در شكل 43 ( ش 43 ) دائره د و افق بود بر قطب ب كه هم ب سمت الراس است و هم موضع ناظر بر سطح ارض بحسب تسطيح . ول ه ر\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nمنطقة البروج بر قطب ط . ول اول حمل كه يكى از دو نقطه اعتدال است . و ل م معدل بوده باشد . و ح كوكب قمر مثلا . پس ح د قوس ارتفاع بود . و ب ه عرض اقليم رؤيت . ول ه طول كوكب كه تقويم آنست . و مقصود اين است كه چون دائره ارتفاع و دائره وسط السماء رؤيت باهم منطبق شده اند و متحد گشته اند موضع كوكب بحسب طول نقطه ه است كه تفاوتى بحسب اختلاف موضع حقيقى كوكب و موضع مرئى آن صورت نيافته است .\r\nپوشيده نيست كه در صورت اتحاد دائره وسط السماء رؤيت و دائره ارتفاع ممكن است كه موضع حقيقى كوكب با موضع مرئى آن بحسب عرض تفاوت كند . مثلا موضع حقيقى كوكب نقطه ه باشد بر نفس دائره منطقة البروج كه در واقع آن را عرض نبوده باشد ، ولى بسبب اختلاف منظر از نقطه اى بسوى د مثلا عرض جنوبى پيدا كند . و يا عرض واقعى آن شمالى بود و بسبب اختلاف منظر عديم الارض گردد و يا صاحب عرض جنوبى شود . و يا عرض آن جنوبى بوده باشد و بسبب اختلاف منظر جنوبى تر شود ، و يا عرض آن شمالى بوده باشد و بسبب اختلاف منظر عرض شمالى آن كمتر گردد ، و لكن در همه اين وجوه موضع حقيقى آن بحسب طول ثابت است .\r\n\r\nتنبيه :\r\nدر غير صورت اتحاد چنان كه در شكل 42 كه در طول كوكب تفاوت روى مى آورد ، در نصف شرقى افق موضع مرئى كوكب در توالى بروج متاخر بود از موضع حقيقى آن ، و در نصف غربى افق موضع مرئى كوكب در توالى بروج متقدم بود از موضع حقيقى آن ، بدين سبب كه هميشه موضع مرئى كوكب بافق نزديكتر بود از موضع حقيقى آن ، و در درس نهم دانسته ايم كه حركت بروج و ديگر ثوابت همه بر توالى است يعنى از مغرب بمشرق است .\r\n\r\nتنبيه ديگر :\r\nچنان كه گفته ايم ، هر گاه كوكب بر سمت راس ناظر بوده باشد كه ارتفاع آن نود درجه است اختلاف منظر منتفى خواهد بود ، حال گوييم تا كوكب از سمت راس مزايلت كند اختلاف منظر پديد آيد و هر چه ارتفاع آن كمتر شود اختلاف منظر بيشتر گردد ، و چون كوكب بر افق حسى بود آنگاه غايت\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nاختلاف منظر بود و آن را اختلاف منظر افقى گويند ، لذا در نكته 237 هزار و يك نكته گفته ايم :\r\n« هرگاه كوكب بر افق حسى باشد زاويه اختلاف منظر بغايت است ، و اگر بر سمت راس باشد زاويه اختلاف منظر منتفى است ، و ما بينهما متوسطات » .\r\nو چون كوكب بر سمت الراس بود اختلاف منظر منتفى بود و بر افق غايت اختلاف بود ، لاجرم اگر كوكبى قريب تر بافق از كوكب ديگر باشد اختلاف منظرش بيشتر از آن كوكب بعيدتر از افق باشد .\r\nو مطلب ديگر در اين اين تنبيه اين كه در هر كوكبى كه اختلاف منظر محسوس بود قسم ظاهر از فلكش كمتر از نصف ديگر باشد .\r\n\r\nتذكره :\r\nدر قسم هفدهم درس 56 دانسته ايم كه نسبت ميان دائره منطقة البروج و دائره ارتفاع عموم و خصوص من وجه است زيرا كه منطبق مى شوند در وقتى كه منطقة البروج به سمت الراس گذرد ، و كوكبى كه ارتفاع او مطلوبست بر منطقة البروج باشد . اكنون غرض ما در اين تذكره اين است كه در تبصره گذشته اين درس ( 62 ) دانسته اي م كه هر گاه دائره ارتفاع دائره وسط سماء رؤيت شده است ، تفاوت بحسب اختلاف موضع حقيقى كوكب و موضع مرئى آن فقط در طول منتفى بود ، و اما در عرض ممكن است كه موضع حقيقى كوكب با موضع مرئى آن تفاوت كند . حال در اينجا گوييم : هر گاه دائره منطقة البروج و دائره ارتفاع يكى شوند ، به عكس حكم مذكور تبصره گذشته ، اختلاف منظر كوكب در دائره ارتفاع اختلاف منظر او فقط در طول بود اما در عرض آن اختلاف منتفى است .\r\nمثلا در شكل 44 ا مركز ارض . و ب موضع ناظر . وم ل ر معدل النهار بر قطب و . ول نقطه اعتدال ربيعى كه اول حمل است . وه ا ب ل د هم دائره منطقة البروج ، و هم دائره ارتفاع بر قطب ح كه هر دو منطبق شده اند و از سمت راس ناظر كه ب است مى گذرند . و ح كوكب . پس گوييم كه اختلاف منظر در دائره ارتفاع كوكب را از ح به ط مثلا مى برد و لكن اختلاف منظر قوسى از دائره ارتفاع است كه دائره منطقة البروج نيز هست ، و موضع حقيقى كوكب كه\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nح بوده است بر اثر اختلاف منظر ط شده است . فرضا در ح اول برج ثور بوده است ، و در ط در بيستم حمل واقع شده است ، و لكن در هر دو صورت كوكب را عرض نبود زيرا كه در نفس منطقة البروج قرار دارد به بيانى كه در درس 11 و 12 گفته آمد ، پس در اين فرض به عكس فرض مذكور كوكب را اختلاف منظر در طول بود ، و اختلاف عرض منتفى بود .\r\nمثال مذكور در صورتى است كه كوكب شمالى بود ، و اگر جنوبى بود يعنى در جهت جنوب معدل النهار قرار گيرد بطبق همين بيان اختلاف منظر در دائره ارتفاع بحسب طول وقوع يابد ، و اما بحسب عرضى نى .\r\nغير از دو فرض مذكور ( يكى در صورت انطباق دائره ارتفاع و دائره وسط السماء رؤيت ، و ديگرى در صورت انطباق منطقة البروج و دائره ارتفاع ) هم در طول و هم در عرض اختلاف بين موضع حقيقى كوكب و موضع مرئى آن روى آورد چنان كه بدان اشارتى رفت . و بعبارت خواجه طوسى در زبدة الهيئة :\r\n« و غير اين دو موضع ( يعنى دو صورت مفروض ياد شده ) هم در طول اختلاف بود و هم در عرض . و در شهرهاى ما چون كوكب و منطقة البروج ، هر دو در جهت جنوب باشند از سمت راس پس كوكبى كه عرض او جنوبى باشد عرض مرئى او به قدر\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nمجموع عرض حقيقى و اختلاف عرض باشد . و كوكبى كه او را عرض نبود عرض مرئى او جنوبى بود به قدر اختلاف عرض تنها . و كوكبى او را عرض شمالى بود اگر عرض حقيقى او بيشتر از اختلاف عرض باشد عرض او شمالى بود به قدر فضل عرض حقيقى بر اختلاف عرض . و اگر عرض حقيقى او كمتر از اختلاف عرض باشد عرض جنوبى او به قدر فضل اختلاف عرض مرئى بر عرض حقيقى . و اگر هر دو مساوى باشند او را در رؤيت هيچ عرض نبود اصلا » . ( ص 47 و 48 ط 1 )\r\nآنگاه خواجه همه صور اختلاف منظر را در زبده در يك شكل ترسيم فرموده است كه در نسخه مطبوع نامطبوع مى نمايد ، و تصوير وجه صحيح آن براى شما دشوار نيست .\r\nبعنوان ارائه نمونه برخى از وجوه آن را در اين شكل ( ش 45 ) ترقيم نموده ايم . ب ح ده دائره افق بر قطب ا . ب و د منطقة البروج بر قطب ط پس ا سمت الراس خواهد بود ، و هر يك از ا ح ا ر اى دوائر ارتفاع . چنان كه هر يك از ط ك ط ر ط ل دوائر عرض . و نيز ط ا ر دائره وسط سماء رؤيت . و كواكب بعضى بى عرض ، و بعضى با عرض شمالى يا جنوبى و قس مالم يقل .\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nبدان كه اختلاف منظر از مسائل مهم اين فن است ، و شايسته آنست كه رساله اى جداگانه در پيرامون مطالب و قضاياى هندسى و آلات رصدى آن نگاشته شود . فعلا به اقتضاى وضع تدوين اين دروس به برخى از مقدمات آشنائى بتعريب آن ، و نقل بعضى از مطالب اساتيد فن بعنوان مزيد بصيرت بدان اكتفا مىشود ، تا چون پيشتر رفته ايم بيشتر گفته آيد ، حال گوييم كه :\r\nالف چون دو خط مستقيم يكديگر را تقاطع كنند ، از تقاطع آن دو چهار زاويه پديد مى آيد كه معادل با درجات محيط يكدائره كامل يعنى 360 درجه اند . و هر دو زاويه مقابل با يكديگر را دو زاويه متقابل براس گويند ، و هر دو زاويه متجاور با يكديگر را مكمل يكديگر ، بدينمعنى كه مكمل زاويه مجاور خود تا 180 درجه است ، و هر دو زاويه متقابل براس متساوى با يكديگرند .\r\nمثلا در شكل 46 دو خط ا ب ح ، د ب ه با يكديگر در ب تقاطع كرده اند . هر يك از دو زاويه ا ب ه ، د ب ح متقابل براس و مساوى يكديگرند . و همچنين دو زاويه ا ب د ، ه ب ح متقابل براس و مساوى يكديگرند .\r\nو دو زاويه د ب ا ، ا ب ه مجاور و مكمل يكديگر تا 180 درجه اند . و همچنين دو زاويه ه ب ح ، ح ب د مجاور و مكمل يكديگر تا 180 درجه اند . و ان شئت قلت : دو زاويه ا ب ه ، ه ب ح مجاور و مكمل يكديگر تا 180 درجه اند ، چنان كه دو زاويه ح ب د ، د ب ا .\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nاما آن كه گفته ايم چهار زاويه معادل با 360 درجه است بدينجهت است كه هر گاه محل تقاطع خطين را كه راس زواياى چهار گانه است ، مركز دائره اى قرار دهيم و به بعد هر يك از چهار خط حادث شده بعد از تقاطع ، و يا اطول و يا اقصر از آن دائره اى چون دائره و رح رسم كنيم ، قوس مقابل هر يك از آن زوايا مقدر آن خواهد بود زيرا كه زواياى مركزى اند و در پايان درس دوم اشارتى بدان شده است ، لاجرم مجموع قسى مقدر چهار زاويه يكدائره كامل و رح مثلا خواهد بود .\r\nو آن كه گفته ايم دو زاويه متقابل براس مساوى يكديگرند ، برهانش اين كه : زاويه ا ب ه بعلاوه زاويه ا ب د / 2 قائمه ، و همچنين زاويه د ب ح بعلاوه زاويه د ب / 2 1 قائمه ، و زاويه ا ب د مشترك بين آن دو است پس بعد از القاء زاويه مشترك ، زاويه ا ب ه و زاويه د ب ح باهم متساوى خواهند بود . و على هذا القياس آن دو زاويه متقابل برأس ديگر كه ا ب د ، ه ب ح بوده باشند . يعنى ا ب د بعلاوه ا ب ه / 180 و ا ب ه بعلاوه ه ب ح 180 / پس بعد از القاء ا ب ه مشترك ، ا ب د / ه ب ح .\r\nو بوجهى ديگر هر گاه توهم دوران خط ا ب ح مثلا بشود كه با خط ب ه منطبق گردد ، در همين مقدار دوران خط ا ب خط ب ح نيز با خط ب د منطبق خواهد شد ، پس دو زاويه ا ب ه ، د ب ح باهم مساوى خواهند بود .\r\nب هر گاه خط مستقيمى بر دو خط مستقيم ديگر واقع شود ، يعنى آن دو را قطع كند كه دو زاويه متبادله از زواياى پديد آمده متساوى باشند ، آن دو خط مستقيم متوازى خواهند بود . اين قضيه هندسى شكل 27 مقاله نخستين اصول اقليدس است ( اولى الاصول ) و عبارت آن بتحرير خواجه طوسى اين است :\r\nكل خطين وقع عليهما خط ، و كانت المتبادلتان من الزوايا الحادثة متساويتين فهما متوازيان ، الخ .\r\nو نيز هر گاه دو خط مستقيمى ، خط مستقيم ديگر بر آن دو واقع شود يعنى آن دو را قطع كند كه زاويه خارج از زواياى حادث مساوى با زاويه داخل مقابل خود بوده باشد ، يا دو زاويه داخله در يك جهت معادل دو قائمه باشند ، باز آن دو\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nخط متوازى خواهند بود . و اين قضيه هندسى شكل 28 مقاله اولاى اصول است و بتحرير خواجه اين است :\r\nكل خطين وقع عليهما خط ، و كانت الخارجة من الزوايا الحادثة مساوية لمقابلتها الداخله ، او كانت الداخلتان فى جهة معادلتين لقائمتين فهما متوازيان الخ .\r\nو همين دو شكل ياد شده شكل كب و ك ح خزينه اول جامع بهادرى است كه در حقيقت ترجمه تحرير خواجه مر اصول را به فارسى است .\r\nمثال : بر دو خط ا ب ، ح د خطح ط واقع شده است ، بديهى است كه هشت زاويه پديد آمده است . چهار آنها را كه درون دو خط متوازى اند ، زواياى داخله گويند ، و چهار ديگر را كه بيرون آندواند زواياى خارجه . و دو زاويه ح ره ، ب ه ر را متبادله داخله گويند و مساوى با يكديگرند . و همچنين دو زاويه ا ه ر ، د ر ه را متبادله داخله گويند و مساوى با يكديگرند . و دو زاويه ا ه ح ، د ر ط را متبادله خارجه گويند ، و مساوى با يكديگرند . و همچنين دو زاويه ح ر ط ، ب ه ح را متبادله خارجه گويند و متساوى با يكديگرند .\r\nخطح ط را كه واقع بر دو خط ا ب ، ح د است قاطع گويند . و دو زاويه داخل و خارج در يكجانب قاطع را متناظر يكديگر نامند ، يعنى زاويه اه ح با زاويه ح رح متناظر است ، و زاويه اه ر با زاويه ح ر ط . و على هذا القياس زاويه ح ه ب با زاويه ه ر د و زاويه ب ه ر با زاويه د ر ط .\r\nبرهان آن را به نقل عبارت جامع بهادرى اكتفا مى كنيم ، در برهان قضيه\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nنخستين گويد :\r\nهر دو خط كه واقع شود بر آن خطى ديگر ، و دو زاويه متبادله از زواياى حادثه داخله متساوى باشند ، لامحاله آن دو خط متوازى باشند ، چنانچه بر دو خط ا ب ، ح د خطه ر واقع شد ، و دو زاويه ح ره ب ه ر متبادلتين متساوى اند ، گوييم كه دو خط ا ب ، ح د متوازى باشند ، چه اگر ميان آنها توازى ثابت نباشد پس در جهتى بعد از اخراج ملاقى شوند ، مثلا در جهت ب د بر نقطه ح ، و در اينحال مثلث ه رح پيدا مىشود ، و يكى از دو متبادله كه زاويه ح ر ه است از آن مثلث خارج واقع شده است ، و ديگرى كه ب ه ر است بمقابله آن داخل واقع گشته ، و اين داخله و خارجه متساوى اند ، و اين معنى به حكم شكل يه محال است ، پس دو خط ا ب ، ح د اصلا ملاقى نشوند لهذا متوازى باشند » .\r\n\r\nبيان :\r\nآن كه فرموده است « : به حكم شكل به محال است » شكل 15 آن در اين قضيه هندسى است كه هر گاه ضلع مثلثى اخراج شود زاويه خارج از مثلث كه بسبب اخراج ضلع مفروض حادث شده است بزرگتر از هر يك از دو زاويه مقابل او در داخل مثلث مى با شد . و اين خود شكل يو مقابله اولاى اصول است كه :\r\n« كل مثلث اخرج احد اضلاعه فالزاوية الخارجة الحادثة اعظم من كل واحدة من مقابلتيها الداخلتين الخ » .\r\nمثلا در شكل 49 ، مثلث ا ب ح ضلع ب ح آن اخراج شده است و زاويه ا ح د در خارج مثلث پديد آمده است . از زواياى سه گانه داخل مثلث يكى\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nمجاور اين زاويه خارج حادث است و آن زاويه ا ح ب است و دو زاويه ديگر كه يكى ح ا ب و ديگرى ح ب ا است هر يك مقابل آن زاويه خارج حادث است و حكم اين قضيه اين است كه زاويه ا ح د بزرگتر از هر يك دو زاويه ح ا ب ، ح ب ا است به برهانى كه در اثبات آن فرموده اند .\r\nسپس صاحب جامع بهادرى در برهان قضيه دومين گويد :\r\n« هر گاه واقع شود بر دو خط ، خطى ثالث ، و زاويه خارجه مساوى داخله باشد ، يا آنكه دو داخله در يك جهت مساوى دو قائمه باشند ، در اين هر دو صورت آن دو خط متوازى باشند ، مانند دو خط ا ب ، ح د كه خطه ر ح بر آنها واقع شد ، و زاويه ح ر د خارجه مثلا مساويست مر داخله ب ه ر را ، و دو داخله د ر ه ، ب ه ر باهم برابر دو قائمه اند ، گوييم كه دو خط ا ب ، ح د متوازى اند ، زيرا كه چون زاويه ح ر د خارجه مساويست ب ه ر داخله را ، و زاويه ح ره كه مساوى زاويه ح ر د است نيز برابر زاويه ب ه ر باشد ، پس متبادلتين متساوى باشند ، و نيز هر گا ه زاويه د ر ه بالفرض با زاويه ب ه ر برابر دو قائمه است ، اين حالت نيز مستلزم تساوى دو متبادله مذكوره شود چرا كه زاويه ح ره نيز با زاويه د ره مثل دو قائمه است ، پس به حكم شكل مقدم ( يعنى شكل 48 در اين درس ) دو خط ا ب ، ح د متوازى باشند » .\r\n\r\n","description":"","footnote":"","page_name":" 385 ","page_number":385},
  {"content":"\r\n\r\n\r\nبيان :\r\nآن كه فرمود « : و زاويه ح ره كه مساوى زاويه ح ر د است » همانست كه در ش 46 در حكم دو زاويه متقابل براس گفته آمد . و آن شكل نه مقاله اولى اصول است كه « : الزاويتان المتقابلتان الحادثتان عن تقاطع كل خطين متساويتان الخ ، پس خلاصه دو قضيه مذكور اين است :\r\nهر گاه خط مستقيمى قاطع دو خط مستقيم ديگر شود كه دو زاويه متبادل متساوى حادث شود ، و يا دو زاويه متناظر متساوى حادث گردد ، و يا مجموع هر يك از دو زاويه داخل در يكجهت قاطع ، مساوى دو قائمه بود ، در هر يك از اين احوال سه گانه آن دو خط مستقيم متوازى خواهند بود . و بالعكس هر گاه خط مستقيمى قاطع دو خط مستقيم متوازى گردد ، هر يك از دو زاويه متبادل باهم متساوى خواهد بود ، و همچنين هر يك از دو زاويه متناظر باهم مساوى خواهد بود ، و نيز مجموع هر دو زاويه داخل در جهت واحد قاطع مساوى با دو قائمه خواهند بود .\r\n\r\nتنبيه :\r\nهر گاه خط ثالثى متوازى با دو خط متوازى بود ، و قاطعى هر سه را قطع كند ، و يا قاطع بيش از سه خط متوازى را قطع كند در هر حال همان احكام ش 47 تا ش 50 بر آنها جارى است . چون خط وى در ش 51 كه موازى با دو خط ا ب ، ح د است .\r\nپس از احكام اين اشكال دانسته شود كه هر گاه دو خط مستقيم كه موازى با خط مستقيم ثالث بوده باشند ، آن دو باهم نيز متوازى خواهند بود .\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nچنان كه خط مستقيمى با يكى از دو خط متوازى با يكديگر متوازى بود ، با آن ديگرى نيز متوازى خواهد بود كه در نتيجه هر سه خط باهم متوازى خواهند بود . برهان اين مطالب با التفات بدانچه تقديم داشته ايم بدست مى آيد و دشوارى ندارد .\r\n( ) در شكل 41 حرفى از جيب بميان آمده است ، جيب چيست ؟\r\nجيب و جيب تمام كه امروز بواژه فرانسوى سينوس  Sinus ) )  و كوزينوس (  Cosinus )  مى گويند و همچنين ظل و ظل تمام كه نيز امروز بواژه فرانسوى تانژانت (  Tangente )  و كوتانژانت  Cotangente ) )  مى گويند در مسائل رياضى مطلقا اعم از علم هيئت و غير آن اهميت بسيار بسيار بسزا دارند كه بايد بدانها آشنا شويم . مطالب حول جيب و ظل بسيار است ولى روزى روزبروز است .\r\nمرحوم هدايت در تحفة الافلاك گويد :\r\n« تقدير قوس دائره بجيب ، تتبع محمد بتانى معروف به بطليموس عرب است ، وى بجاى آنكه چون بطليموس قوس را بوتر نسبت بدهد در نصف وتر اثبات نسبت كرده و ترتب معادله كرده است ، در حقيقت به اساس مثلث برخورده چنان كه محل تعجب شده است كه چرا اين امر به نظر بطليموس نيامده .\r\nابوالوفاى خوارزمى هشتاد سال بعد از او ظل را به حساب آورده است . وى اول كسى است كه براى ملاحظه ستاره در اوج ديوارى را ساخته است كه خواجه نصير بعدها از مس ساخت و ملحقاتى بر آن مزيد كرد » . ( ص 19 ط 1 ايران )\r\nدر پيرامون اين امور كه هدايت در تحفه افادت و اهداء فرموده است مطالبى نيز در پيش است . اينكه به تعريف جيب و تمام آن مى پردازيم :\r\nنكته 908 هزار و يك نكته در تعريف جيب و برخى از مطالب رياضى و تاريخى مربوط بانست ، و فعلا به تعريف آن اكتفا مى كنيم :\r\nجيب عمودى باشد كه از يكطرف قوس بر قطرى افتد كه بديگر طرف آنقوس گذشته باشد ، پس لازم آيد كه نصف دور و دور تمام را جيب نباشد ، و نيز لازم آيد كه هر چهار قوس را يك جيب باشد : دو كم از نصف دور كه تمام\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nيكديگر باشند تا نصف دور ، و دو زيادت از نصف دور كه هر يك تمام يكى از آنقوس كم از نصف دور باشد تا دور ، و نيز لازم آيد كه جيب موازى با قطرى از اقطار دائره بود .\r\n\r\nمثال :\r\nدر ش 52 : ا ب قوسى از دائره ا ب ح و ر بر مركز د و ب د و و نيز ر دح هر يك قطرى از اقطار اين دائره اند . و مطلوب جيب قوس ا ب است . پس گوييم كه قطر ب د و بر يك طرف قوس ا ب كه ب است مى گذرد ، و چون از طرف ديگر اين قوس كه ا است عمود ا ح را بر قطر ب د و فرود آوريم ، خط ا ح جيب قوس ا ب خواهد بود .\r\n\r\nتبصره :\r\nمى دانيم كه قوس ا ر تمام قوس ا ب تا ربع دور است و چون بخواهيم جيب آن را رسم كنيم مطابق تعريف مذكور خط اه جيب قوس ا ر خواهد بود . و اه موازى و مساوى با ح د است و نيز ا ح موازى و مساوى با ه د است پس نتيجه اين كه ، چنان كه هر يك از دو قوس ا ب ، ا ر متمم يكديگرند ، از موقع عمود جيب هر يك تا منتصف قطر كه مركز دائره است نيز مساوى با جيب تمام هر يك است . يعنى ا ح كه جيب قوس ا ب است ، ح د جيب قوس ا ر است زيرا كه ح د مساوى با اه است كه جيب قوس ا ر تمام قوس ا ب است . و همچنين اه كه جيب قوس ا ر است ، ه د\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nجيب قوس ا ب است كه مساوى با ا ح است و ا ح جيب قوس ا ب تمام قوس ا ر است .\r\n\r\nتبصره :\r\nچون بخواهيم جيب قوس ربع دائره مثلا قوس رو را رسم كنيم ، هر يك از ر د ، و د جيب آن خواهد بود . چنان كه هر يك از ر د ، ب د جيب قوس ر ب است كه ربع دور است . و چنان كه هر يك از ب د ، ح د جيب قوس ب ح و هر يك ازح د ، و د جيب قوس ح و و هر يك از قسى ب ر ، ر و ، وح ح ب ربع دور است ، و هر يك از خطوط ر د ، و د ، ح د ، ب د نصف قطر . و چون قوس از ربع كمتر بود جيب نيز از نصف قطر كمتر بود پس جيبى از نصف قطر بزرگتر نبود لذا نصف قطر را جيب اعظم گويند يعنى جيب ربع دائره جيب اعظم بود .\r\nآن كه گفته ايم : لازم آيد كه نصف دور و دور تمام را جيب نبود ، وجه آن روشن است ، مثلا چون ب را مبدء قرار دهيم ، و از آن به نصف دور محيط دائره كه و است بر سيم تعريف مذكور پياده نمى شود ، و همچنين از ب دور بزنيم تا دوباره به ب بر سيم كه دور تمام شود تعريف ياد شده صدق نمى آيد .\r\nو ديگر اين كه هر گاه جيب قوسى مثلا ا ب دانسته شده است ، جيب سه قوس ديگر مثلا جيب قوسهاى ط و ، و ك ، ل ب كه هر يك مساوى با قوس ا ب مى باشد نيز دانسته مىشود يعنى خطوط طى ، ك ى ، ل ح هر يك مساوى با ا ح است ، لذا گفته ايم كه لازم آيد هر چهار قوس را يك جيب باشد . پس در معرفت جيوب قسى دائره فقط دانستن جيوب درجات يكربع كفايت مىكند ، و در ترسيم جداول جيب به ترسيم جيوب درجات ربع دائره اكتفاء مىشود . و چون جيب بدست آمد آن را مقوس مى كنند قوس آن معلوم مى گردد ، و تحصيل قوس جيب با رجوع به جداول جيب آسان است .\r\n\r\nتنبيه :\r\nچون جيب تمام هر قوس مساوى با موقع عمود جيب آن بر قطر تا منتصف قطر است ، پس هر گاه قوسى 45 درجه باشد جيب آن قوس و جيب تمام آن قوس يكى خواهند بود .\r\n\r\n","description":"","footnote":"","page_name":" 389 ","page_number":389},
  {"content":"\r\n\r\n\r\nتبصره :\r\nجيب خط مستقيم است ، و قوس خط منحنى ، و در نسبت دو چيز با يكديگر تجانس بين آن دو چيز شرط است چنان كه در صدر مقاله پنجم اصول در تعريف نسبت فرموده اند كه « : النسبة ايية احد مقدارين متجانسين عند الاخر » . و همين مشكله در نسبت محيط دائره با قطر نيز وارد است چنان كه در رساله تكسير دائره بتفصيل بيان كرده ايم . و بر همين مبناى تجانس در شكل به مقاله ب اصول كه « نسبة الكرة الى الكرة كنسبة القطر الى القطر مثلثة » خواجه طوسى بر اقليدس اعتراض دارد .\r\nيكى از مسائل بسيار مشكل رياضى تحصيل جيب يكدرجه است . علاء الدين ملاعلى قوشچى در زيج الغ بيك گويد :\r\n« جيب يكدرجه كه بناء عمل جدول جيب و ظل بر آنست الى يومنا هذا هيچ كس بطريق برهان استخراج نكرده ، و همه حكماء تصريح كرده اند با آنكه طريق عمل باستخراج آن نيافته اند ، وجلت كرده اند تا بتقريب بدست آورده اند . و ما بعناية الله و منه بطريق برهانى ملهم شديم و در بيان آن على حده كتابى پرداختيم و بان جيب برهانى اين جدول عمل كرديم » .\r\nغياث الدين جمشيد كاشى نيز مانند قوشچى رساله اى در جيب قوس يكدرجه دارد ، در آغاز آن فرمايد :\r\nو الميزان فى الصناعة المعتنون بشان هذه البضاع‌ة مع تكثير العدد و توفر العدد و كمال الاهتمام فى اتمام امثال هذا المرام الى زماننا هذا لم يحوموا حول تحقيقه بل تشبثوا باذيال طرق تقريبية فى تدقيقه ، حتى قال بعضهم : ليس الى معرفة وتر ثل ث القوس المعلومة الوتر من جهة الخطوط طريق يوجه الخ .\r\nمرادش از بعض ، محقق خواجه نصير الدين طوسى است كه در تحرير مجسطى بطليموس فرموده است : ليس الى معرفة وتر ثلث القوس المعلومة الوتر من جهة الخطوط طريق يوجه . وتر قوس شش درجه معلوم است ، اگر وتر ثلث آن كه دو درجه است معلوم شود جيب يكدرجه كه نصف وتر دو درجه است معلوم مىشود . جناب خواجه جيب قوس يكدرجه را بتقريب بيرون آورده است و بناى جدول جيب بر آن نهاده\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nاست .\r\nكيف كان چنان كه اشارتى رفت ، علماى رياضى قبل از اسلام مجهولات را از اوتار تحصيل مى كردند ، خود بطليموس نيز در اعمال اوتار را اعتبار كرده است ، و در جدول اوتار قسى با جزائى كه قطر صد و بيست جزء باشد وضع كرده است . دانشمندان اسلامى بدل اوتار جيوب را اعتبار كرده اند كه انصاف اوتارند با جزائى كه نصف قطر شصت جزء باشد .\r\nصاحب جامع بهادرى در انكشاف هفتم خزينه چهارم آن در نقل اوتار بجيوب فرمايد :\r\nبايد دانست كه قدماء حكما مثل ابرخس و بطليموس و غيرهما بناى اعمال هيئت و زيجات را بر حساب اوتار مبنى داشته اند ، اما متاخران چون ابى ريحان بيرونى ، و خواجه نصير الدين طوسى ، و غياث الدين جمشيد و غيرهم برد الله مضجعهم ( كذا والصواب : برد الله مضاجعهم ) تا زماننا هذا بناى اعمال را بر جيوب مى دارند چرا كه اعمال جيوبى ابسط و اوضح از اعمال اوتار است . جيب هر قوس مساوى نصف وتر دو چندان ( يعنى : دو چند آن ) قوس مى باشد ، پس جيب هر قوسى كه مطلوب بود آن را دو چند كنند و بمقابله اين مضاعف وتر معلوم كنند ، و آن وتر را تنصيف نمايند حاصل جيب آن قوس باشد الخ . ( ص 345 ط 1 هند )\r\n\r\nبيان :\r\nتعريف وتر در پايان درس 12 گفته آمد . قوله « : جيب هر قوس » . . . و بعبارت كوتاه تر : جيب نصف وتر ضعف قوس است . مثلا در شكل 53 جيب قوس ا ب مساويست به نصف وتر دو چند آن . يعنى قوس ا ب را دو چند آن مى كنيم كه مىشود قوس ا ب ح و وتر آن را رسم كرده ايم كه خط مستقيم ا د ح است ، نصف اين خط كه ا د است مساوى با جيب قوس ا ب است به برهانى كه در اين دروس گفته آيد . در كتاب دروس معرفة الوقت و القبلة مختصرى در سير تكاملى اين مساله از اوتار به جيوب بحث كرده ايم ، و مخترعين جيب و ظل را معرفى كرده ايم . و باميد و انتظار بحث و شرح بتفصيل آن در اين دروس هستيم بعونه و منه تعالى شانه .\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nچون اين امور دانسته شد گوييم كه قاضى زاده رومى در شرح ملخص در هيئت چغمينى مانند ديگر محققان فن در تعريف اختلاف منظر گويد :\r\nوالتحقيق انه قوس من دائره الارتفاع بين موقعى خطين يخرجان من مركز العالم يمر احدهما بمركز الكواكب ، و يوازى الاخر الخارج من منظر الابصار . ( ص 87 ط اعلى ايران ، مطبوع با چند رس‌اله و تعليقات )\r\nيعنى حق اين است كه زاويه اختلاف منظر زاويه ايست در مركز عالم كه واقع است ميان دو خط كه يكى از مركز عالم بمركز كوكب گذرد ، و يكى از مركز عالم بيرون آيد بموازات خطى كه از نظر ناظر بيرون آيد و بمركز كوكب گذرد .\r\nمثال : در شكل 54 ، ا مركز ارض كه مركز عالم است و ب موضع ناظر . و ح كوكب . و ا ح د خطى كه از مركز ارض بمركز كوكب گذشته است و منتهى به سطح فلك اعلى شده است ، پس د موضع حقيقى كوكب بود . و ب ح ه خطى كه از موضع ناظر بمركز كوكب گذشته است و منتهى به سطح فلك اعلى شده است ، پس ه موضع مرئى كوكب بود . و ا و خطى كه از مركز عالم بموازات خطى كه از موضع ناظر بمركز كوكب گذشته است و منتهى بسطح فلك اعلى شده است ، يعنى خط ب ح ه از مركز عالم بيرون آمده است و منتهى بسطح فلك اعلى شده است .\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nحالا گوييم كه : در شكل 54 مثلا ، چون د موضع حقيقى كوكب است ، وه موضع مرئى آن ، و ده قوس اختلاف منظر است ، و مطلوب دانستن زاويه اختلاف منظر است كه زاويه د ح ه است كه مقدر اين زاويه ، قوس اختلاف منظر خواهد بود . و مى دانيم كه زاويه د ح ه زاويه مركزى قوس اختلاف منظر نيست بلكه زاويه مركزى قوس اختلاف منظر در ا كه مركز عالم است ، متحقق است كه در ش 46 گفته ايم ، و لكن نيز مى دانيم كه چون ا و موازى ب ه است ، و خط د ا قاطع آن دو ، و در ش 47 دانسته ايم كه دو زاويه متناظر اعنى دو زاويه د ح ه ، د ا و باهم مساوى اند و زاويه د ا و زاويه مركزى سطح فلك اعلى است ، و خط ا د ، ا و هر يك نصف قطر آن پس قوس مقدر زاويه اختلاف منظر قوس د و خواهد بود ، لذا فرموده اند : زاويه اختلاف منظر زاويه ايست در مركز عالم الخ .\r\nچغمينى در الملخص فى الهيئة اختلاف منظر را چنين تعريف كرده است :\r\nاختلاف المنظر قوس من دائره الارتفاع ما بين موقعى الخطين المارين بمركز الكواكب المنتهيين الى فلك البروج الخارج احدهما من مركز العالم ، والاخر من منظر الابصار اعنى سطح الارض عند الناظر .\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nاين تعريف وى چنان كه ظاهر است ناظريه دو خط ب ه ، ا د و قوس ده در ش 54 است كه ايراد بر آن گفته آمد ، لذا قاضى زاده رومى در شرح آن بروجه اعتراض بر تعريف مذكور گفته است « : والتحقيق انه قوس من دائره الارتفاع » . . . كه در بالا نقل كرده ايم . و اگر چغمينى بجاى قوس اختلاف منظر زاويه اختلاف منظر را عنوان مى كرد و مى گفت : آن زاويه ايست كه از تقاطع آن دو خط مذكور در مركز كوكب حادث مىشود ، اعتراضى به دو روى نمى آورد زيرا چنان كه دانسته ايم آن زاويه كه در مركز كوكب حادث مىشود مساوى با آن زاويه ايست كه در مركز ارض حادث مىشود ، كه دو زاويه متناظراند .\r\n\r\nفائده :\r\nدر درس هفتم دروس معرفت و قبله بلكه در دروس ديگر آن ، و همچنين در رساله ظل كه از جمله رسائل يازده رساله مطبوع است برخى از مطالب در پيرامون جيب و ظل گفته آمد ، و به تدريج در اين دروس با شرح و تفصيل بيشتر تقرير خواهد شد . در موارد ياد شده كلمات بيرونى را در واژه جيب نقل كرده ايم ، و از كلماتش چنين استفاده مىشود كه جيب مخفف جيبارد لفظ هندى است . در غزلى گفته ام :\r\n اى سرو چارده سال قد كمان ببايد \r\n وقت سفر بگيرد جيبارد عصارا \r\n\r\nتمرين :\r\nفارسى هيئت علاء الدين ملاعلى قوشچى از كتب درسى حوزه هاى علميه بوده است . و نگارنده در محضر اعلاى استاد علامه شعرانى رفع الله المتعالى درجاته ، نخست فارسى هيئت قوشچى را خوانده است ، و بعد از آن شرح چغمينى قاضى زاده رومى را ، و بعد از آن ( پس از خواندن اصول اقليدس در حساب و هندسه استدلالى ، و اكرمانالاؤوس در مثلثات كروى ، و بيست باب اسطرلاب خواجه طوسى ، و ربع مجيب ) شرح علامه خفرى بر تذكره خواجه طوسى را ، و بعد از آن زيج بهادرى را ، و بعد از آن مجسطى را .\r\nغرض اين كه فصل سوم باب ششم فارسى هيئت ياد شده در پيرامون مطالب مذكور اين درس است كه بعنوان تمرين و مزيد استبصار نقل آن را مناسب و مفيد مى بينم . چنين گويد « : فصل سيم در بيان احوالى كه عارض مىشود كوكب را در\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nطول و عرض باهم : كواكب قريب بارض خصوصا قمر را گاه چنان مىشود كه مواضع حقيقى اين كواكب ، مخالف مواضع مرئى مىشود هم در طول و هم در عرض . بيانش آنست كه خط خارج از مركز عالم بمركز كوكب تقاطع مىكند با خطى كه از موضع ناظر بمركز كوكب رفته است ، و اين زاويه تقاطع را زاويه اختلاف منظر گويند ، و صورتش اين است ش 55 .\r\nو ارتفاع موضع مرئى كوكب ب‌قدر اين زاويه از ارتفاع حقيقى كمتر مىشود و اين وقتى است كه كوكب بر سمت الراس نباشد ، و اگر به سمت راس باشد هر دو خط بر يكديگر منطبق مىشود .\r\nو هر چند كوكب از سمت راس دور تر و بافق حسى نزديكتر باشد اختلاف منظر بيشتر باشد ، و غايتش وقتى باشد كه كوكب بر افق حسى بود .\r\nو چون دو دائره عرض گذرانيم يكى بموضع حقيقى كوكب ، و آن طرف خطى بود كه از مركز عالم بمركز كوكب گذشته منتهى شده باشد بسطح فلك اعلى ، و\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nديگرى بموضع مرئى كوكب و آن طرف خطى بود كه از مركز عالم بموازات خطى كه از موضع ناظر بمركز كوكب گذرد بيرون آمده منتهى شده باشد بسطح فلك اعلى ، گاه باشد كه اين هر دو دائره عرض بر يكديگر منطبق شوند ، و آن وقتى بود كه كوكب بر دائره وسط السماء رؤيت باشد ، و در اين حال كوكب را اختلاف طول نبود ، و موضع مرئى كوكب در طول بعينه موضع حقيقى كوكب بود در طول ، و آنچه از دائره عرض ميان موضع حقيقى و موضع مرئى كوكب باشد و آن اختلاف در اينحال بعينه اختلاف منظر است آن را اختلاف عرض گويند .\r\nو گاه باشد كه اين هر دو دائره متقاطع شوند ، و فلك البروج را هر يك بر نقطه ديگر تقاطع كند ، و در اينحال موضع مرئى كوكب در طول غير موضع حقيقى كوكب بود در طول ، و قوسى كه از منطقة البروج ميان اين هر دو دائره عرضيه باشد آن را اختلاف طول گويند .\r\nو عرض مرئى گاه باشد كه مساوى عرض حقيقى باشد ، و در اينحال كوكب را اختلاف عرض نبود ، و گاه باشد كه زياده از عرض حقيقى بود ، و گاه باشد كه كمتر از عرض حقيقى بود ، هر يك از اين زيادتى و كمى را اختلاف عرض گويند .\r\nو گاه چنان اتفاق افتد كه كوكب بر منطقة البروج باشد ، و منطقة البروج بر سمت راس گذشته بود ، و در اينحال كوكب را اختلاف عرض نبود ، و اختلاف منظر بعينه اختلاف طول باشد .\r\n\r\nبيان :\r\nقوله « : اين زاويه تقاطع را زاويه اختلاف منظر گويند » ناظر است به مثل زاويه د ح ه در شكل 54 . و دانستى كه اين زاويه را به لحاظ مساوى بودن آن با زاويه د ا و زاويه اختلاف منظر گويند .\r\nدر پيرامون عبارت چغمينى ، و اعتراض قاضى زاده رومى به روى گفته ايم كه اگر چغمينى بجاى قوس اختلاف منظر زاويه اختلاف منظر را عنوان مى كرد اعتراض قاضى زاده به دو رو نمى آورد ، حال در عبارت قوشچى ملاحظه مى فرماييد كه وى مراعات اين مطلب را كرده است كه اختلاف منظر را زاويه تقاطع دو خط\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nمذكور گرفته است كه از مثل اعتراض قاضى زاده منزه است .\r\nقوله « : و آن طرف خطى بود كه از مركز عالم بموازات خطى كه » . . . همانست كه در شكل 54 گفته آمد .\r\nقوله « : گاه باشد كه اين هر دو دائره عرض بر يكديگر منطبق شوند » . . . ناظر به مثل شكل 43 است . در آنجا مورد بحث انطباق دائره ارتفاع و وسط سماء رؤيت بوده است ، و در اين‌جا انطباق دو دائره عرض با يكديگر عنوان شده است ، و بين اين دو تعبير اختلافى بحسب واقع پيش نمى آيد ، چه اين كه وقتى كوكب بر دائره وسط السماء رؤيت بوده باشد دائره عرض و دائره ارتفاع و دائره وسط سماء برؤيت هر سه باهم منطبق خواهند شد چنان كه در نسبت 34 و 35 درس 56 گفته آمد .\r\nقوله « : و گاه چنان اتفاق افتد كه كوكب بر منطقة البروج باشد » . . . ناظر به شكل 44 است . و باقى عبارات او نياز به بيان ندارد .\r\n\r\nتذكره و تبصره :\r\nدر آغاز درس 59 در نضد و ترتيب سيارات گفته ايم كه ترتيب آنها در نظر مشهور بدين گونه است : قمر و عطارد و زهره و شمس و مريخ و مشترى و زحل ، بدليلى كه خواهد آمد ، اكنون با دانستن اختلاف منظر ، وقت دانستن دليل ترتيب آنها بر نهج مذكور است . اعنى اختلاف منظر يكى از ادله ترتيب بعضى از سيارات است و با كمك برخى از ادله ديگر وجه ترتيب همه آنها دانسته مىشود كه اينكه از جامع بهادرى بنقل عبارت آن مى پردازيم ، و چنين فرموده است :\r\n« وجه ترتيب مذكور آنكه هر گاه در ارصاد متواليه معاينه كردند كه زحل در دوره خود كاسف بعض بعض ثوابت گشت ، حكم كردند كه فلك زحل تحت فلك ثوابت است .\r\nو همچنين وجدان كسف مشترى زحل رادال است كه فلكش زير فلك زحل باشد . و مريخ كه كاسف مشتريست فلكش بالضرورة تحت فلك مشترى بود .\r\nو حين اجتماع شمس با ثوابت و سته باقيه ، قمر و عطارد و زهره كاسف جرم شمس شدند ، و جرم زحل و مشترى و مريخ حين اجتماع با عانت منظار اصلا ديده\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nنشد ، اين معنى دال است كه فلك شمس تحت افلاك زحل و مشترى و مريخ ، و فوق افلاك قمر و عطارد و زهره واقع است .\r\nو عطارد حاجت جرم زهره تحت زهره باشد .\r\nو قمر حاجب عطارد زير عطارد بود .\r\nو وجه ديگر در ترتيب سفليين و نيرين تفاوت اختلافات مناظر است ، بيانش در اين محل آنكه : هر كوكبى كه قريب تر باشد بارض اختلاف منظر آن زياده مى باشد از اختلاف منظر آن كوكب كه بعيدتر بود . و اختلاف منظر عبارتست از تفاوت موضع حقيقى كوكب و موضع مرئى آن . و موضع حقيقى طرف خطى است كه از مركز ارض خارج شده و بمركز كوكب گذشته تا فلك اعلى منتهى شود . و موضع مرئى طرف خطى است كه از موضع بصر خارج شده باشد .\r\nو براى توضيح مقام فرض كنيم كه ا ب كره ارض است بر مركز ح . و ده فلك قمر كه قريب تر بارض است ، و د مركز قمر . و رح فلك عطارد كه به نسبت اول از ارض بعيد است ، و ر مركز عطارد . و ط ك ل م فلك اعلى .\r\nو خارج كنيم از ح خط ح د ط كه بر مركز قمر و عطارد مرور كرده تا فلك اعلى بنقطه ط منتهى شود . پس ط موضع حقيقى قمر و عطارد باشد .\r\nو فرض كنيم بر سطح ارض ا را بصر ، و خارج كنيم خط ا د را تا بر نقطه ل از فلك اعلى منتهى شود ، ول موضع مرئى قمر باشد ، و طل قوس اختلاف منظر قمر .\r\nبعده خارج كنيم خط ا ر را تا بر نقطه كاز محيط فلك اعلى منتهى شود ، پس كموضع مرئى عطارد باشد ، و قوس ط ك اختلاف منظرش كه اقل از اختلاف منظر قمر است . ( ش 56 )\r\nو از قوانينى كه مقدار اختلاف منظر معلوم مىشود اختلاف منظر قمر زائد از اختلاف منظر عطارد يافته شده است ، و اختلاف منظر عطارد زائد از اختلاف منظر زهره . و اختلاف منظر شمس بغايت قليل است كه آن را حس رصدى درك نمى كند مگر مقدار آن از روى حساب معلوم شده است .\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nو از اين اختلافات مناظر مبرهن است كه فلك عطارد بعيد است از ارض نسبت به فلك قمر ، و فلك زهره بفلك عطارد ، و فلك شمس نسبت به فلك زهره . و افلاك علويه را اصلا اختلاف منظر نيست نه از روى حس ، و نه از روى حساب ، و اين نيز من جمله ادله بودن ارض است بمنزله نقطه بقياس اين افلاك . و وجه استحسانى بودن فلك شمس فوق فلك زهره و تحت فلك مريخ آنست كه چون شمس سلطان الكواكب است بايد كه متوسط باشد ميان شش سياره ديگر . و نيز اگر شمس بالاتر يا فروتر بودى بسبب افراط و تفريط حرارت در نشو و نماى مواليد ثلاثه فتورى عظيم رو مى داد  فَتَبارَكَ اللَّهُ أَحْسَنُ الْخالِقِينَ  »\r\n\r\nبيان :\r\nاين بود عبارت جامع بهادرى در ترتيب ستارگان ياد شده بطريق كسف و اختلاف منظر ، اينك در بيان برخى از مطالب آن اشاراتى مى نماييم :\r\nكسف ناپديد گشتن نور جرم مرئى است بر اثر واسطه شدن حاجبى ميان رائى و مرئى ، چنان كه ابر فضا را فرا گرفته است حائل ميان ما و جرم آفتاب مى گردد و\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nنور خورشيد از نظر ما ناپديد مى گردد . بقول شيخ اجل سعدى :\r\n با بدان كم نشين كه صحبت بد \r\n گر چه پاكى تو را پليد كند \r\n آفتاب بدان بزرگى را \r\n لكه ابر ناپديد كند \r\nهر گاه در ميان اجرام آسمانى ، جرمى كاسف جرم ديگر شود كاشف آن بود كه كاسف نسبت بما زيرين است و مسكوف زبرين . و بدين مطلب قاضى زاده رومى در شرح ملخص چغمينى گويد :\r\nو اما ترتيبها على الوجه المذكور فلان . . . و ان بعض الثوابت ينكسف بزحل المنكسف بالمشترى المنكسف بالمريخ المنكسف بالزهرة المنكسفة بعطارد المنكسف بالقمر الكاسف للشمس ، و لاشك ان فلك المنكسف فوق فلك الكاسف .\r\nو همچنين خواجه طوسى در تذكره گ‌ويد :\r\nوالسبعة الباقية للسيارات السبعة على ترتيب خسف بعضها بعضا : اقصاها لزحل ، و مايليه للمشترى ، ثم للمريخ ، و الادنى للقمر ، والذى فوقه لعطارد ، ثم للزهرة .\r\nآن كه گفته است « : حين اجتماع باعانت منظار اصل ديده نشد » منظور از منظار آلات نجومى است ، و مراد دوربينهاى قوى و عظيم مصنوعات و اختراعات متاخرين است ، و آلات متقدمين چنان كه از عبارات ايشان مستفاد است بدان وافى نبود ، و بطريق دوم كه اختلاف منظر است يافتند كه شمس تحت زحل و مشترى و مريخ است و فوق عطارد و زهره ، چنان كه قاضى زاده رومى در شرح ملخص پس از عبارت ياد شده گفته است :\r\nلكنه بقى الامر فى كون فلك الشمس تحت فلك المريخ و فوق فلك الزهرة اذ طريقة الكسف لاتتمشى بين الشمس و غير القمر من الكواكب لاضمحلالها تحت الشعاع عند مقارنتها اياها ، فعلم الاول بطريقه اخرى هى اختلاف المنظر فان المريخ ليس له اختلاف المنظر اصلا بخلاف الشمس فيكون فوقها ، و بقى الثانى الخ .\r\nيعنى بطريق كسف كشف شده است كه ثوابت فوق زحل ، و زحل فوق مشترى ، و مشترى فوق مريخ ، و مريخ فوق زهره ، و زهره فوق عطارد و عطار فوق قمر ، و قمر تحت شمس است ، اما شم‌س تحت علويه و فوق زهره باشد از طريق كسف معلوم\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nنمى گردد زيرا كه بنزديك شدن آنها بشمس در تحت شعاع آن قرار مى گيرند و ديده نمى شوند ، پس اول را يعنى بودن شمس تحت علويه را بطريقه اختلاف منظر بدست آورده اند چه اين كه علويه را اختلاف منظر نيست ، و شمس را اختلاف منظر هس‌ت ، پس علويه بايد فوق شمس بوده باشند . مانده است مطلب دوم كه شمس فوق فلك زهره باشد الخ .\r\nپوشيده نماند كه عبارت قاضى زاده رومى ، فقط در نسبت شمس با مريخ است كه گفت « : بقى الامر فى كون فلك الشمس تحت فلك المريخ » . . . و ما آن را به نسبت شمس با علويه ترجمه كرده ايم بدينجهت كه مقصود قاضى زاده اين است كه مريخ را بعنوان مثال آورده است نه حصر ، چنان كه در عبارت نخستين گفته است : مريخ كاسف مشترى و مشترى كاسف زحل است ، پس سخن از فلك شمس در زير فلك مريخ بودن ، در حقيقت سخن از فلك شمس در زير افلاك علويه بودنست .\r\nنكته 667 هزار و يك نكته در ذكر آلات رصدى قدماء است كه در حدود بيست و شش قسم آنها را در آن نكته آورده ايم ، و برخى از آلات رصدى ديگر نيز از قدماء يافته ايم كه بايد بر آنها افزوده شود ، و سخن ما در صدر نكته مذكور اين است :\r\nابو على حسن مراكشى كتابى در وصف آلات رصدى به نام « جامع المبادى و الغايات » تصنيف كرده است كه نصف اول آن بفرانسه ترجمه شده است و به چاپ رسيده است . نگارنده نه توفيق تحصيل خود كتاب جامع را تا كنون يافته است ، و نه مترجم بفرانسه آن را . و آلاتى را كه در اين نكته نام برد ساليانى دراز آن‌ها را در كتب مربوطه يافته است كه هر يك را با ذكر ماخذ آن بطور اختصار معرفى مىكند كه براى اهل فن بسيار مفيد است تا اگر فرصتى دست داد هر يك را شرح و تفسير كند . الخ .\r\nيكى از آن آلات كه اختلاف منظر كوكب را بدان رصد و معلوم مى كردند « آلت ذات الشعبتين » است . شماره سوم نكته مذكور هزار و يك نكته در ذكر اين آلت\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nاست كه گفته ايم :\r\nو ديگر ذات الشعبتين است كه در فصل دوازدهم مقاله پنجم مجسطى با بيان آن مذكور است . و خفرى نيز در شرح تذكره خواجه طوسى در اول فصل دوازدهم باب ثانى آن در بيان ذات الشعبتين ، متن همان فصل ياد شده مجسطى با شرح نيشابورى بر آن را نقل كرده است . و بيرجندى نيز در فصل ثانى باب رابع شرح تذكره خواجه ، اشاره به بيان ساختنش نموده است . در ساختن اين آلت ذات شعبتين ، روشنتر و بهتر از همه يحيى بن محمد بن ابى الشكر مغربى اندلسى در تحرير مجسطى بيان كرده است ، اگر چه تحرير خواجه هم محققانه و استادانه است .\r\nابن نديم در فهرست در ترجمه ابن ابى عباد محمد بن عيسى مكنى به ابوالحسن گويد : و له من الكتب كتاب العمل بذات الشعبتين .\r\nآلت ذات الشعبتين بدين صورتست كه ترسيم كرده ايم ، و تعريف حقيقى ، و تشريح اعضاء و اسامى هر يك ، و دستور صنعت ، و نحوه به كار بردن آن همگى به تفصيل گفته آيد . ( ش 57 ) .\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nآن كه گفته است « : طل قوس اختلاف منظر قمر » و « ط كاختلاف منظر عطارد » دانسته شد كه زاويه ط دل زاويه مركزى قوس طل نيست تا طل قوس اختلاف منظر قمر باشد ، و همچنين زاويه ط ر ك با قوس ط كدر اختلاف منظر عطارد . و اين تعبير چنانست كه چغمينى در « الملخص » گفته است و قاضى زاده رومى بر وى اعتراض كرده است . و شايسته اين بود كه صاحب جامع بهادرى بروش قوشچى مى گفت كه زاويه ط دل زاويه اختلاف منظر قمر است ، و زاويه ط ر ك زاويه اختلاف منظر عطارد .\r\nآن كه گفته است « : و وجه استحسانى بودن » . . . چنان كه خواجه طوسى در فصل دوم باب دوم تذكره گفته است :\r\nو جعلوا الشمس فى الفلك الاوسط بين هذه و تلك ( اى بين افلاك الثلاثة السفلية ، و افلاك الثلاثة العلوية ) و ان لم تكن تنكسف الا بالقمر الستحسانا لما فى ذلك من حسن الترتيب وجودة النظام الخ .\r\nو ديگر از وجوه استحسانى اين كه نسبت شمس به عالم كبير مانند نسبت قلب به بدن است ، چنان كه حيات بدن به قلب است حيات اين عالم بشمس است . بدين وجه حكيم سبزوارى در غررالفرائد گويد :\r\nو نسبته الى العالم الكبير نسبة القلب الى البدن فكما ان به حيوة البدن كذلك بالشمس حيوة هذا العالم . ( ص 193 ط ناصرى )\r\nدر بيان استحسان ترتيب وجوه ديگر نيز گفته آمد ، از آن جمله اين كه ملاعبد العلى بيرجندى در شرح تذكره آورده است بدين عبارت :\r\nو اما حسن الترتيب فهو ان يكون ماهو ابطا حركة اكثر بعدا و اعظم مدارا ، و ان لا تكون الشمس فوق الرابع لاستيلاء البرودة على ال‌مركبات العنصرية ، و لاتحته لاستيلاء الحرارة عليها فيفضى الى بطلان حدوث النبات والحيوان .\r\nو قيل الشمس بمنزلة الملك فى العالم فكما ان الملك يكون فى وسط العسكر ينبغى ان تكون الشمس فى وسط كرات العالم فتكون فوقه خمس كرات هى افلاك العلوية و فلك الثوابت و الفلك الاعظم ، و تحته خمس كرات اخرى هى افلاك السفليين والقمر\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nو كرة الهواء والارض بناء على ان كرة النار بعض من كرة الهواء على ما قيل و ان كرة الماء مع كرة الارض كره واحدة .\r\nو قيل ان الافلاك الكلية والجزئية اربعة و عشرون ، و هى بمنزلة الملك فى الافلاك فجعل فوقه من الافلاك الكية والجزئية احد عشر ، و تحته ايضا كذلك لتكون بفلكيها فى وسط الافلاك .\r\nيعنى حسن ترتيب ايجاب مىكند كه ترتيب كواكب سيار چنان كه مشهور است بوده باشد . بدين بيان كه شمس حركتش كندتر از سفليين و قمر است پس بايد دورى وى از زمين بيشتر از آنها بوده باشد ، و نيز مدار وى بايد بزرگتر از مدار آن بوده باشد . و وجهى ديگر در حسن ترتيب مذكور اين كه خورشيد اگر فراتر بوده باشد سرما بر مركبات يعنى معدن و نبات و حيوان چيره مى گردد ، و اگر فروتر بوده باشد گرما بر آنها ، و اين چيرگى سبب تباهى كانى و گياه و جانور مى گردد .\r\nو برخى گفته اند كه خورشيد پادشاه ستارگانست بايد در ميان لشكرش باشد كه علويه و منطقه و معدل پنج فلك زبرين اويند ، و سفليان و قمر و هوا و ارض پنج كره زيرين او ، بن‌ابر اين كه كره نار بعضى از هواء است و هر دو يكى محسوب اند ، چنان كه زمين و آب يك كره به حساب مى آيند .\r\nو ديگرى گفته است كه عدد افلاك كلى و جزئى بيست و چهار است ، و شمس بمنزلت ملكى در ميان آنها قرار دارد كه در زير و بر زبرش هر يك يازده فلك است و وى با دو فلكش ممثل و خارج مركز در ميان آنها جا كرده است . يازده فلك زبر آن عبارت از نه فلك علويه و دو فلك منطقه و معدل است ، و يازده فلك زير آن هشت فلك قمر و عطارد و سه فلك زهره است كه در درس پنجاه و نه و شصت گفته آمد .\r\n\r\nتبصره :\r\nعلت و سر تمسك به استحسان در ترتيب ستارگان سيار را اهميتى بسزا است كه بايد بدان آگاه شويم ، و پس از بيان ذيل آن را عنوان مى كنيم .\r\nو آن كه گفته است « : و نيز اگر شمس بالاتر » . . . چنان كه مدارات قمر هنگامى كه شمس در بروج جنوبى است ، مدارات شمس در هنگام بودن آن در\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nبروج شمالى است ، و همچنين مدارات قمر هنگامى كه شمس در بروج شمالى است ، مدارات شمس در هنگام بودن آن در بروج جنوبى خواهد بود ، چه اگر مدارات هر دو در هنگام جنوبى بودن شمس يكى مى بود بسبب افراط سرما زمين معمور نمى شد ، و همچنين اگر مدارات هر دو در هنگام شمالى بودن شمس يكى مى بود بسبب افراط گرما زمين معمور نمى شد ، اما چون هر يك از نيرين متقابل يكديگر در جهت جنوب و شمال در مدار ديگرى قرار مى گيرد سرما و گرما به اعتدال حفظ مى گردد و مواليد را نشو و نماى موزون خواه‌د بود و زمين بدان معمور .\r\nاين معنى را از كريمه «  وَ هُوَ الَّذِي جَعَلَ اللَّيْلَ وَ النَّهارَ خِلْفَةً لِمَنْ أَرادَ أَنْ يَذَّكَّرَ أَوْ أَرادَ شُكُوراً »  ( الفرقان 63 ) مى توان استفاده كرد ، بدين بيان كه روزهاى شمالى بودن شمس بجاى شبهاى جنوبى بودن آنست و بالعكس فافهم .\r\nچنان كه همين معنى را از اختلاف ليل و نهار كريمه «  إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ لَآياتٍ لِأُولِي الْأَلْبابِ »  ( آل عمران 191 ) و مانند آن از آيات ديگر نيز مى توان استفاده كرد .\r\nهمين معنى اعنى قرار گرفتن نيرين در مدارات يكديگر به بيان فوق را صاحب اسفار در فصل يازدهم موقف هشتم الهيات آن بدين عبارت آورده است :\r\nو لما كان القمر نائبا للشمس خليفة لها فى النضج و التحليل اذا كان قوى النور جعل مجراه يخالف مجراها فى الصيف و الشتاء شمالا و جنوبا ، فالشمس تكون فى الشتاء جنوبية والقمر شماليا لئلا ينعدم السببان ، و فى الصيف به عكس ذلك لئلا يجتمع المسخنان . ( ج 3 ص 130 ط 1 )\r\nحال وقت آنست كه علت تمسك قوم باستحسان را در ترتيب ستارگان سيار كه در تبصره فوق وعده داده ايم ، عنوان كنيم : بدانكه آنچه از جامع بهادرى در اين امر نقل كرده ايم كه از كسف و اختلاف منظر و استحسان ، ترتيب آنها را معلوم كرده اند هر سه وجه را ملاعبدالعلى بيرجندى در شرح تذكره آورده است . و در حقيقت استحسان دليل بات و قاطع نمى باشد ، و اگر برهان رياضى در دست داشته بودند به استحسان تمسك نمى جستند كه در واقع استحسان دليل اضطرارى\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nاست و فائدت اقناعى مى بخشد نه تصديق ايقانى . كيف كان بايد نخست عبارت بيرجندى را نقل كنيم و سپس در بيان آن مطالبى تقديم بداريم ، وى در فصل دوم باب دوم شرح تذكره گويد :\r\nقد تقرر فيما بينهم أن الترتيب بين الافلاك المكوكبة انما يعرف بطريقين احدهما الكسف فان لون الكاسف يظهر عند المقارنة دون لون المنكسف ، و لا شك ان فلك الكاسف تحت فلك المنكسف ، فبعض الثوابت القريبة من المنطقة ينكسف بزحل المنكسف بالمشترى المنكسف بالمريخ المنكسف بالزهرة المنكسف بعطارد المنكسف بالقمر الكاسف للشمس ، فعلم بهذا الوجه الترتيب بين القمر و المتحيرة والثوابت التى جميعها على فلك واحد ، و كذا بين القمر و الشمس ، و لم يعلم حال الشمس مع سائر الكواكب بهذا الوجه .\r\nو ثانيهما اختلاف المنظر فان وجوده او كثرته يذل على القرب من الارض ، و عدمه او قلته يدل على البعد . و قد وجد اختلاف منظر الشمس اقل من اختلاف منظر القمر ، و لم يوجد للعلويه و لا للثوابت اختلاف منظر ، فعلم بهذا الوجه ان الشمس فوق القمر و تحت العلويه و الثوابت ، و اما السفليان فلا يعلم كسفهما للشمس لاحتراقهما عند القران ، و لا يعلم ان اختلاف منظرهما اكثر من اختلاف منظر الشمس ليكونا تحتها ، او اقل ليكونا فوقها لان الالة التى يعرف بها ذلك منصوبة فى سطح نصف النهار و هما لايصلان اليه ظاهرين فى اكثر المعمورة التى به نيت الارصاد فيها لانهما لايبعدان عن الشمس كثير بعد ، و لما لم يعرف حالهما بالنسبة الى الشمس بهذين الوجهين جعلوهما تحتها استحسانا لما فى ذلك اى كون الشمس فى الفلك الاوسط من حسن الترتيب وجودة النظام ، اذا السنة مربوطة عليها : العلوية بوجه هو انها تقارنها فى اواسط استقامتها ، و تقابلها فى اواسط رجوعها ، و تثليثها فى اوائل رجوعها و استقامتها ، و ان حركات تداوير الخاصه انما هى به قدر فضل وسط الشمس على اوساطها ، والسفليان بوجه آخر هو احتراقهما فى اواسط رجوعهما و استقامتهما معا ، و محاذاة مركزى تدويريهما لمركز الشمس ابدا ، و انهما لايتصلان بالشمس الا على وجه المقارنة ، و القمر بوجه آخر غيرهما هو مقارنته و مقابلته لها فى الاوج ، و تربيعه لها فى الحضيض ، و توسط\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nالشمس بين اوج القمر و مركز تدويره دائما ، فجعل ماله ربط واحد معها فى جهة ، و ماله رباطات فى جهة اخرى .\r\nحاصل عبارت بيرجندى اين كه ترتيب بين افلاك ستاره دار را به دو طريق تحصيل كرده اند يكى بطريق كسف ، و ديگر بطريق اختلاف منظر . اما بطريق كسف ترتيب بين قمر و متحيره و ثوابت را بدست آورده اند ، و همچنين ترتيب بين قمر و شمس را ، ولى حال شمس با سائر كواكب يعنى غير قمر بطريق كسف معلوم نمى گردد زيرا كه در وقت اقتران با شمس در تحت شعاع آن محترق اند و بصر از ادراك آنها عاجز .\r\nاما بطريق اختلاف منظر معلوم شده است كه قمر تحت شمس و علويه و ثوابت فوق آنند زيرا كه اختلاف منظر قمر را بيش از اختلاف منظر شمس يافته اند ، و ديده اند كه در كواكب علويه و ثوابت اختلاف منظر منتفى است . اما در نسبت شمس با زهره و عطارد علاوه بر آن كه بطريق كسف معلوم نمى شود بدان سبب كه گفته آمد ، بطريق اختلاف منظر هم معلوم نمى گردد زيرا كه آلت ذات شعبتين كه بدان اختلاف منظر تحصيل مىشود بايد در سطح نصف النهار منصوب گردد تا هنگام رسيدن كوكب به دائره نصف النهار كه بادائره ارتفاع متحد مى گردد قوس اختلاف منظر آن را بتوان معلوم كرد ، و لكن رؤيت كوكب گاه رسيدنش بدائره نصف النهار در شب ميسور است ، و حال اين كه هر يك از زهره و عطارد از شمس چندان دور نمى شود كه گاهى شمس در تحت افق باشد آن دو بر دائره نصف النهار فوق افق بوده باشند تا در شب افتند و مرئى گردند . لذا قاضى زاده رومى در شرح ملخص چغمينى بدنباله عبارتى كه در همين مطلب از وى نقل كرده ايم گويد :\r\nو بقى الثانى ( يعنى كون الشمس فوق فلك الزهرة ) بل كونها فوق عطارد ايضا مشكوك فيه الى هذا الاوان فان الالة التى يستعمل به‌ا اختلاف المنظر و هى ذات الشعبتين تنصب فى سطح دائره نصف النهار و هما عند و صولهما اليها غير مرئيين فى معظم المعمورة التى به نيت الارصاد فيها لان الزهرة لا تبعد عن الشمس اكثر من سبع و اربعين درجه ،\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nو كذا عطارد لايبعد عنها اكثر من سبع و عشرين درجه ، فذهب بعض القدم‌اء الى انها فوقهما استحسانا لتوسط الشمس بين السيارات بمنزلة شمسيه القلادة الخ . ( ص 21 ط اعلى وزيرى )\r\nيعنى در امر ثانى كه شمس فوق فلك زهره بلكه فوق عطارد باشد تا زمان ما بمنصه يقين نرسيده است و امرى مشكوك است زيرا كه آلت ذات شعبتين كه بدان اختلاف منظر استعلام مى گردد در سطح دائره نصف النهار نصف مىشود ، و حال اين كه زهره و عطارد در هنگام رسيد نشان بدائره نصف النهار در معظم معموره كه ارصاد در آنها بنا نهاده شده است مرئى نيستند زيرا كه زهره بيش از چهل و هفت درجه از شمس دور نمى شود ، و همچنين عطارد بيش از بيست و هفت درجه از شمس دور نمى شود ، لذا بعضى از پيشينيان يعنى بطليموس صاحب مجسطى متمسك به استحسان شده است و گفته است كه شمس در وسط سيارات بمنزلت شمسيه گردن بند است الخ .\r\nشمسيه گردن بند آن دانه گوهر درشت گردن بند است كه در ميان دانه هاى گردن بند قرار مى گيرد ، و تسميه آن به شمسيه از همين مطلب استحسانى هيوى پديد آمده است . و اين خود وجهى ديگر از وجوه استحسانات است كه گفته ايم .\r\nشگفت اين كه مرحوم ملا محمد هزار جريبى كه او را از كثرت مهارتش در نحو سيبويه مى خواندند در فصل ال‌دال بعده الالف از كتاب شريف و تاليف منيفش شواهد الايات ، در وجه تسميه شمسيه گردن بند به عكس آنچه گفته ايم نقل كرده است كه قيل : سميت الشمس شمسا لان ثلاثة من الكواكب السبعة فوقها و هى زحل و المشترى و المريخ ، و ثلاثة تحتها و هى الزهرة و عطارد و القمر فهى بمنزلة الواسطة التى تسمى شمسية ، زيرا كه مفادش اين است كه چون شمسيه آن دانه گوهر درشت ميانگين گردن بند است بدين نظر خورشيد را كه بمشابهت آن در ميان شش ستاره سيار جا كرده است شمس ناميدند .\r\nوجه استحسانى كه محقق بيرجندى در بيان گفتار خواجه طوسى در ذيل عبارت نقل شده آورده است . بتوفيق الهى در بحث رباطات كه درس آن در پيش\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nاست دانسته مىشود . اكنون بحث را به ذكر مطلبى مناسب مقام از بطليموس و از خواجه طوسى كه در تحرير مجسطى آورده است خاتمه مى دهيم ، و آن اين كه فصل اول مقاله نهم مجسطى بتحرير خواجه چنين آمده است :\r\n1 فى مراتب اكر السيارة : نبدأ بالكلام فى ترتيب اكرها المتحركة بكلياتها على قطبى البروج ، فنقول :\r\nاجمع قدماء اصحاب التعاليم فيما احسب على ان اكر السته تحت كرة الثوابت و فوق كرة القمر ، و على ان اكر زحل و المشترى و المريخ على هذا الترتيب فوق الباقية . فاما كرتا الزهرة و عطارد فقد جعلهما من تقادم عهده تحت كرة الشمس ، و جعلهما بعض من بعدهم فوقها اذ لم يجدوهما يستران الشمس فى حال . و ليس هذا القياس بوثيق لاحتمال ان لايكون مداراهما بين الشمس و الابصار فلايستران الشمس ، و ان كانا ت‌حتها كما للقمر فى اكثر الاجتماعات . و اذا كان ذلك كذلك ، و لم نقدر على الوقوف الحقيقى اذ ليس لهذه الكواكب اختلاف منظر محسوس يعرف به ابعادها فيتوصل منها الى معرفة الترتيب رأينا ترتيب من تقادم عهده اقرب الى الاقناع لانه اشبه بالامر الطبيعى لتوسط الشمس بين ما يبعد عنها كل البعد ، و بين ما يسير حولها سيرا لايبعد عنها معه الى الارض ( لايبعد معه عنها الى الارض خ ل ) به قدر ما يظهر معه اختلاف منظر له قدر .\r\nاقول : ذكر الشيخ الرئيس ابو على بن سينا فى كتبه انه راى الزهرة كخال و شامة فى صفحة الشمس . و ذكر صالح بن محمد الزينبى البغدادى فى كتاب له سماه المجسطى : أن الشيخ ابا عمران ببغداد ، و محمد بن ابى بكر الحكيم بفرسين من نواحى تولك رأيا جرم الزهرة على قرص الشمس فى وقتين و بينهما نيف و عشرون سنة . قال : و كانت الزهرة فى اول الحالين فى ذروة التدوير ، و فى ثانيهما فى سفله ، فيبطل به ما ظن من كونهما مع الشمس فى كرة ، و مركزا تدويريهما مركز الشمس . فهذا ما وجدته فى هذا الباب و لم يقيد الوضع والوقت احد منهما .\r\nاين بود تمامت فصل ياد شده مجسطى بتحرير خواجه طوسى . روشن است كه تا عبارت « اقول ذكر الشيخ » . . . از بطليموس است ، و پس از آن تا پايان از خواجه .\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nبطليموس گويد كه اتفاق دانشمندان پيشين بر اين است كه سيارات ششگانه در زير ثوابت و زبر كره قمراند ، و نيز اتفاقشان بر اين است كه زحل و مشترى و مريخ بر ترتيب مشهور ، فوق سيارات ديگرند . اما فلك زهره و عطارد را در عهد قديم زير فلك شمس مى دانستند ، و برخى بعد از آنان زبر آن ، بدين دليل كه زهره و عطارد را در هيچ حال ساتر شمس يعنى كاسف وى نيافته اند . ولى اين دليل استوار نيست زيرا كه امكان دارد آن دو در ميان بينندگان روى زمين و خورشيد بوده باشند يعنى تحت فلك شمس باشند و در عين حال ساتر شمس نباشند ، چنان كه ماه بين ما و خورشيد است و چه بسا كه در حال اجتماع ساتر خورشيد نباشد . حال كه چنين است يقين به واقع نداريم كه آيا آن دو زير خورشيدند و يا زبر آن ، چه اين كه آن را اختلاف منظر محسوس نيست تا بدان ابعاد آنها دانسته شود ، و ازابعاد به معرفت ترتيب آنها واقف شويم ، لذا ديده ايم ترتيبى را كه از عهد قديم قائل بوده اند به اقناع نزديكتر است چه اين كه با امر طبيعى مناسب تر و شبيه تر است .\r\nخواجه گويد كه شيخ رئيس در كتابهايش آورده است كه وى زهره را چون خالى بر روى خورشيد ديده است . و صالح بغدادى در كتاب مجسطى خود حكايت كرده است كه نيز ابا عمران در بغداد ، و محمد بن ابى بكر حكيم در فرسين نواحى تولك ، در دوبار بفاصله بيست و اندى سال زهره را كه بار نخستين در ذروه تدوير ، و بار دوم در حضيض آن بوده است بر قرص شمس ديده اند .\r\nسپس خواجه در پايان سخنش گفته است « : فهذا ما وجدته فى هذا الباب ، و لم يقيد الوضع والوقت احد منهما » ضمير منهما راجع به ابو عمران و محمد بن ابى بكر است .\r\nو مراد از وضع نسبت زهره با شمس است كه مثلا آيا زهره شمالى بوده است يا جنوبى و در چه طولى . و مقصود از وقت تاريخ آن حالت است . يعنى آنان كه زهره را در صفحه شمس ديده اند ، وضع زهره و تاريخ آن حالت را بيان نكرده اند تا از آن تقويم شمس ، و نيز تقويم و عرض زهره را استخراج كنيم تا صحت يا فساد آنچه گفته اند بر ما ظاهر گردد .\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nو آن كه بطليموس در پايان سخنش گفته است « : اقرب الى الاقناع لانه اشبه بالامر الطبيعى لتوسط الشمس الخ » . نظام الدين نيشابورى در شرح مجسطى در بيان آن گويد :\r\nيعنى انما كان كذلك اشبه لتكون الشمس كشمسية القلادة متوسطة بين الكواكب التى يبعد عنها الابعاد الاربعة و هى التسديس و التربيع والتثليث و المقابلة ، و بين ما لايبعد عنها اقل البعد و هو التسديس ، فضلا عما هو اكبر .\r\nمقابله در پيش گفته آمد ، تسديس آنست كه 60 درجه يعنى دو برج فاصله باشد ( 360 : 6 / 60 ) ، و تربيع آن كه سه برج يعنى 90 درجه فاصله باشد ( 360 : 4 / 90 ) ، و تثليث آن كه 120 درجه يعنى چهار برج ( 360 : 3 / 120 ) .\r\nمرحوم خير الله خان مهندس ، شارح و مترجم تحرير مجسطى خواجه به فارسى ، در بيان آن گويد : اما اينكه گفته « : لتوسط الشمس بين ما يبعد عنها كل البعد ، الخ » غرض آنست كه خمسه متحيره بر دو نوع اند : يكى از آن دو آن كه بعيد شوند از آفتاب جميع ابعاد اربعه يعنى تسديس و تربيع و تثليث و مقابله ، و آن ثلاثه علويه باشند . و دوم از آن دو نوع آن كه بعيد نشوند از آفتاب بان بعدها ، بلكه بعيد شوند از وى اندكى و آن سفليان اند . پس مناسب شد آنكه باشد آفتاب در ميان اين دو نوع به اين وجه كه آنچه از نوع واحدى هستند فوق شمس باشند ، و آن چه از نوع ديگرى هستند تحت وى باشند .\r\nو اين كه گفته است « : لايبعد معه عنها الى الارض ، الخ » يعنى بعيد نمى شوند با آن سير از آفتاب ، بعدى كه مايل به طرف ارض بقدرى كه ظاهر شود بانقدر از بعد اختلاف المنظر كه مر وى را قدرى بود . الخ .\r\nو بايد دانست كه فرسين و تولك دو قريه مشهورند از غور .\r\n\r\nفائده :\r\nسخن از شرح و ترجمت مهندس خير الله خان را بدينجهت بميان آورده ام تا بدان آگاهى و آشنايى حاصل شود كه كتابى بسيار بسيار گرانقدر و ارزشمند است ، و به اضعاف بزرگى صورت و معنايش در خور تحسين و تمجيد است . آن جناب بر تحرير اصول اقليدس خواجه نيز شرحى مبسوط بنام « تقرير\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nتحرير » به زبان فارسى نوشته است . و همچنين بر متوسطات كه عبارت از اكر و مساكن و مخروطات و مناظر و غيرها باشند . شرح آن در اواخر سلطنت محمد شاه هندى كه زيج محمد شاهى بنام اوست ، تمام تحرير يافت ، و تاريخ تمام آن بيست و چهارم محرم روز يكشنبه سال يكهزار و يكصد و شصت هجرى مطابق سال بيست و نهم جلوس محمد شاه هندى است . و مبيضه آن بدست خلف صالح آن جناب به نام محمد على رياضى صورت گرفته است . آغاز آن بعد از تسميه چنين است : ثنائى كه از اندازه مهندس خرد بيرونست شايان صانعى كه خلق سبع سموات و من الارض مثلهن شمه ايست از صنعت كامله او ، و ستايشى كه از ش‌مار محاسب عقل افزونست سزاوار قادرى كه جعل الشمس ضياء و القمر نورا ذره ايست از قدرت بالغه او ، الخ .\r\nو انجام آن چنين : و كان تمام المبيضه فى غرة جمادى الاخر سنة الف و ست و سبعين من هجرة سيد المرسلين صلى الله عليه و آله و سلم . و تاريخ تمامت كتابت آن سنه 1197 ه .\r\nاينك تا به همين اندازه آشنايى با اختلاف منظر اكتفا مى كنيم ، و سخن از انكسار نور كه در صدر درس عنوان شده است پيش مى كشيم و از آن نيز باشارت مى گذريم و قسمتى از مقالتى را كه روزگارى پيش از اين در اثناى استخراج تقويم ساليانه نگاشته و درج كرده ايم نقل مى كنيم :\r\nهوا جرميست شفاف و از هر طرف بر زمين احاطه دارد ، و ضخامتش را اعنى حجم و بعدش را از سطح زمين تا محدب آن ، قدماء قريب هفده فرسنگ ، و متاخرين حدود بيست فرسنگ گفته اند . و چون در هوا ذرات متراكم و انباشته است قهرا طبقه بالاى آن رقيق تر از پايين است ، و هر چه به بالا نزديكتر شود رقتش بيشتر باشد لذا هوا را طبقات عديده بود . و باز غير از كره هوا جسمى بسيار شفاف تر و لطيف تر از هوا موجود است كه آن را اثير گويند چنان كه قدماء كره نار را اثير مى گفتند مثلا در كشف المراد شرح تجريد گويد : و اما النار البسيطه التى هى الفلك الاثير فانها كذلك الخ . ( ص 160 بتصحيح و تحشيه راقم ) كه بر كره اطلاق فلك نيز كرده است اتر كه امروز سر زبان است مفرنس همين اثير است يعنى\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nاثير را بفرانسه تعبير به اتر مى كنند  Ether ) ) .  اتر جسم رقيق سيال منتشر در فضاء است ، و بكليه اجسام نفوذ نموده و عامل انتقال نور و حرارت و برق و مانند آنها مى باشد ، چه اشيايى كه دور از ما واقع اند كه به چشم ظاهر و نمايان مى شوند ناچار بايد يك چيز مخصوصى از مواد شفاف عامل انتقال فيما بين چشم و آن اشياء در فضا موجود باشد .\r\nهوا باعث انتشار و تفرق نور ، و وسيله روشنايى اشياء است . و آثار فجر و شفق و رنگ كبود يا لاجوردى آسمان همه بسته بوجود هوا و طبقات گوناگون آنست . نور يكى از عاملهاى طبيعى است كه بواسطه اثر او در شبكه چشم عمل ابصار براى ما حاصل مى گردد و آن شعبه علم فيزيك را كه از حقيقت و اصول قواعد نور گفتگو مىكند عمل مناظر مى نامند .\r\nاشعه نور در صورت عدم مانع در امتداد خط مستقيم حركت مىكند ، و در ميان مواد منتشر مىشود ، و هر گاه به مانعى برخورد كند كه نتواند از آن عبور نمايد ، يا آن كه از فضائى به فضاى ديگر سنگين تر و غليظتر ، و يا بالعكس از فضاى سنگين و غليظ به فضاى سبك و لطيف عبور نمايد ، در اين حالات نور امتداد خود را تغيير داده شعاع منكسر يا منعكس مىشود .\r\nمثلا اگر چوبى را ( ش 58 ) كه ا ب است ، موربا در آب فرو كنند سايه آن در آب در غير جه‌ت امتداد چوب ، منكسر به نظر مى آيد و حال آن كه چوب كج نشده است . يعنى ا ب در جهت ب ح ديده مىشود و مى دانيم كه امتداد ب خط ب د است .\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nو يا اگر چيزى را در ظرفى بگذاريم كه مرئى ما نمى باشد ، به همان حالت كه ظرف در حال خود است و شخص رائى هم به حال خود باشد ، ديگرى در ظرف آب بريزد تا حدى كه سطح آب بالا بيايد و مشاهد رائى شود ، در اين صورت همين شخص رائى آن چيز را كه در ته ظرف است مى بيند ، و اين به سبب نفوذ نور در آب و انكسار نور است . و هم آن چيز كه در ته ظرف ديده مىشود ، و بزرگتر از حجم واقعى خود كه در هوا يعنى بيرون آب ديده مىشود ، مرئى مى گردد ، زيرا كه آب غليظ تر از هوا است و بسبب اين غلظت نور شكسته و پراكنده و پخش مىشود و آن چيز بزرگتر مى نمايد . شكل « لب » خزينه دوم جامع بهادرى در همين مطالب است كه هر گاه مبصرى در ثخن آب باشد و بصر در هوا ، در اين صورت آن مبصر ، اعظم مرئى مى گردد از نفس خود به همان بعد كه در هوا باشد الخ . ( ص 183 ) .\r\nاگر كسى هنگام غروب قرض خورشيد و ماه ، در كنار دريا بوده باشد ، قرص خورشيد يا ماه را با اين كه از افق فرو رفته اند تا چندى بالاى دريا مى بيند ، و گمان مىكند كه در واقع هنوز فوق افق اند .\r\nو نيز قرص خورشيد و ماه و ساير اختران هنگام طلوع و غروب بزرگ ديده مى شوند ، و هر چه از افق بالا مى آيند كوچكتر مشاهده مى گردند . و دليل اين امر همان اختلاف جرم هوا در غلظت و رقت است كه گفته ايم .\r\nو به همين سبب انكسار نور جرم آفتاب و ماه مثلا گاهى كه بدر است در وقت طلوع و غروب مائل به بيضى اند ، زيرا يكطرف قرص آن‌ها كه ملا صق بافق است ، در طبقه هواى غليظ تر واقع مىشود ، و نور بيشتر منكسر مى گردد ، و طرف مقابل كه از افق مرتفع است در فضاى هواى رقيقتر است و انكسار نور كمتر ، و لاجرم دو پهلوى قرص بر افق به يك نسبت منكسر مى گردد ، و چنان نمايد كه قرص آنها از يكجهت باريكتر باشد و به شكل بيضى نمايد .\r\nاز جمله كائنات الجو و آثار علوى ، قوس قزح است كه آن را به فارسى قلمى كتابى « آدينده » گويند ، بر وزن پاك بنده . و آن را « كمان رستم » نيز خوانند . و به فارسى رائج فعلى « رنگين كمان » گويند . در طبيعيات كتب فلسفى ، و رسائل\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nجداگانه آثار علوى ، از سبب پيدايش آن بحث كرده اند . فصل سوم از مقاله دوم فن پنجم طبيعيات شفاء در پيدايش هاله و قوس قزح است ( ج 1 چاپ سنگى ص 263 ) هاله را خرمن ماه گوييم . حكيم خواجه ابوحاتم مظفر اسفزارى كه در نيمه دوم قرن پنجم و اوائل قرن ششم هجرى مى زيست در فصل يازدهم رساله فارسى بسيار ارزشمندش در آثار علوى يعنى همان كائنات الجو ، از پديد آمدن قوس و قزح بحث فرموده است ( ص 22 18 ط 1 بتصحيح و تحشيه مرحوم مدرس رضوى ) . باب هفتم رساله آثار علوى شرف الدين محمد مسعود مروزى ، نيز در پديد آمدن قوس قزح است . وى گويد : خواجه امام اسفزارى آن را فحص كرده است و در آثار علوى خويش آورده است ، و بر آن مزيدى نيست . و نيز باب دوم رساله سنجريه زين الدين عمر بن سهلان ساوجى در پيدا آمدن خرمن ماه و كمان رنگين است . اين دو رساله فارسى در آثار علوى ، با ديباچه و تصحيح و حواشى بكوشش استاد محمد تقى دانش پژوه حفظه الله تعالى در 1337 هجرى خورشيدى در يك مجلد بطبع رسيده اند .\r\nغرض اين كه پيدايش خرمن ماه و رنگين كمان و مانند آنان از انعكاس نور است . خواجه طوسى در شرح فصل سى ام نمط ششم اشارات در محو قمر يعنى كلف آن گويد :\r\nاما القمر فان لم يكن محوه خيالا بتراءى فيه بالانعكاس كما ترى من الهالات و قسى قزح الخ . ( ص 166 ط شيخ رضا )\r\nدر ديوان راقم آمده است :\r\n عناوين مجازى آدينده است \r\n به نزد مردم اهل طريقت \r\n خيالى بيش نبود آدينده \r\n تو پندارى كه مى باشد حقيقت \r\nجهت انكسار نور در جو است كه هيچ ستاره اى در جاى واقعى خويش ديده نمى شود ، و ارتفاع مرئى آنها از سطح افق نسبت بارتفاع حقيقى آنها متفاوت مى گردد ، مگر آنكه در سمت الراس باشد .\r\nبواسطه انكسار نور است كه ماه شب چهارده هنگام غروب ، قبل از آن كه\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nآفتاب غروب كرده باشد بالاى افق ديده مىشود . و غريب تر رؤيت خسوف بدر است قبل از غروب آفتاب .\r\nدرجات انكسار نور را بحسب درجات ارتفاع مختلف يافته اند : در زيج محمد شاهى جدولى ترتيب داده شده است كه مقدار انكسار نور را از افق تا بارتفاع نود درجه آورده است ، و حداكثر انكسار نور را كه در افق مى باشد 32 دقيقه فلكى آورده است تا بارتفاع 90 درجه كه بصفر مى رسد و از اثر بيفتد . و 32 دقيقه فلكى 8 ثانيه زمانى است كه بسيار اندك است . بسل منجم حداكثر انكسار را در ارتفاع پنج درجه ، 36 دقيقه و 7 ثانيه فلكى دانسته است . و به حساب لاپلاس 35 دقيقه و 6 ثانيه فلكى و لكن مقدار انكسار بصافى بودن هوا و عدم آن ، و نيز برقت و غلظت آن ، و بديگر اوضاع جوى ، تفاوت مى يابد ، و تعيين مقدار واقعى آن ، سخت تعذريا تعسر دارد . و در زيج بهادرى كه ادق و اجد و اتم زيجات است با اين كه بسيارى از جداول رياضى را با دقت تمام آورده است در انكسار نور سخنى عنوان نكرده است ، گويا علتش همان بود كه گفته ايم ضبط آن دشوار است . بلكه در خزينه دوم جامع بهادرى كه خاصه در علم ابصار است ، از مقدار انكسار بحسب درجات ارتفاع بحثى نفرموده است .\r\n\r\nفائده ديگر :\r\nآن كه خواجه گفته است « : ذكر الشيخ الرئيس ابوعلى بن سينا فى كتبه انه راى الزهرة كخال و شامة فى صفحة الشمس » اين مطلب را شيخ در فصل اول مقاله نهم تلخيص مجسطى در شفاء آورده است ، و بعد از نقل گفتار بطليموس گفته است :\r\nاقول : انى رايت الزهرة كخال و شامة فى صفحة الشمس . ( ص 463 ج 2 رياضيات شفاء در علم هيئت ، ط مصر )\r\n\r\nفايده ديگر :\r\nآن كه در انكسار نور در طبقات هوا اشارتى رفت ، قاضى زاده رومى در اوائل شرح ملخص چغمينى در هيئت ، تحريرى وجيز كرده است كه نقل و ترجمت آن شايد مفيد افتد :\r\nاعلم ان العناصر تسع طبقات فى المشهور عند الجمهور كالافلاك : طبقة الارض الصرفة المجيطة بالمركز ، ثم الطبقة الطينية ، ثم طبقة الارض المخالطة التى تتكون فيها\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nالمعادن و كثير من النباتات و الحيوانات ، ثم طبقة الماء ، ثم طبقة الهواء المجاور للارض والماء ، ثم الطبقة الزمهريرية الباردة بسبب ما تخالط الهواء من الابحرة و عدم ارتفاء انعكاس الاشعة اليها و هى منشا السحب و الرعد و البرق و الصواعق ، ثم طبقة الهواء الغالب القريب من الخلوص ، ثم الطبقة الدخانية التى يتلاشى فيها الادخنة المرتفعة من السفل و يتكون فيها ذوات الاذناب و النيازك و ما يشبههما من الا عمدة و نحوها و ربما توجد متحركة بحركة الفلك تشييعا له ، ثم طبقة النار .\r\nو منهم من قسم الهواء باعتبار مخالطة الابخرة و عدمها بقسمين : احدهما الهواء اللطيف الصافى من الابخرة لانها تنتهى فى ارتفاعها الى حد لايتجاوزه و هو قريب من سبعة عشر فرسخا . و ثانيهما الهواء الكثيف المخلوط بالابخرة و يسمى كرة البخار و عالم النسيم و كرة الليل والنهار اذ هى مهب الرياح و القابلة للظلمة و النور ، و الزرقة التى يظن انها لون السماء انما يتخيل فيها . و بهذا الاعتبار يمكن ان تؤخذ الطبقات سبعا كالسموات . ( ص 18 ط اعلى ، چاپ شيخ احمد شيرازى )\r\nيعنى عناصر در نزد جمهور بنا بر مشهور مانند افلاك نه طبقه اند : نخست طبقة زمين خالص است كه محيط بر مركز زمين است . پس از آن طبقه كلين است . پس از آن طبقه زمين آميخته با چيزهاى ديگر كه كانيها و رستنيها و جانوران از آن پديد مى آيند . پس از آن طبقه آب است . پس از آن طبقه هواى مجاور زمين در ربع شمالى ، و مجاور آب در سه ربع ديگر . پس از آن طبقه زمهرير ، كه بسبب مخالطت هوا با ابخره و بالا نرفتن انعكاس اشعه بدانها ، سرد است . يعنى اشعه شمس كه به زمين رسيده اند شكسته مى شوند و منعكس مى گردند و بسوى بالا روى مى آورند ، لاجرم در سطح زمين زوايائى از انكسار و انعكاس اشعه خورشيد پديد مى آيند ، بدين سبب هواى ميان اين زوايا كه مجاور سطح ارض است گرم مى گردد ، بويژه اگر شمس بر سمت راس و يا قريب بدان بوده باشد كه مستقيم مى تابد ، چه اگر از سمت راس دور باشد مايل مى تابد ، و زواياى پديد آمده در سطح ارض از انكسار و انعكاس اشعه وى بدان حدت در صورت انكسار باستقامت نمى باشند . شكل 59 نمودى از انعكاس اشعه شمس در سطح ارض و\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nحدوث زواياى انكسار اشعه است . اين طبقه زمهرير ، منشا پيدايش ابرها و رعد و برق و صاعقه ها است .\r\nپس از آن طبقه هواى غالب بر نار است كه قريب به هواى خالص است .\r\nپس از آن طبقه دخانى است كه دودهاى برخاسته از زمين در آنجا متلاشى مى شوند و مضمحل مى گردند و بسان ستاره هاى دنباله دار و نيزك ها و عمودها و مانند آنها متكون مى شوند نيازك بتعريب جمع نيزك است ، و نيزك واژه پارسى است كه نيزه و كاف پسوند مفيد معنى « مانند » است . چنان كه اين كاف را در محاورات روزانه خود بسيار به كار مى بريم . مثلا چون از برف يا گل يا ديگر جمادات پيكرى به شكل آدم ساختند مى گويند آدمك ، يعنى آدم نيست آدم نما است . لذا در گاه دشنام گويند فلان مردك و فلانه زنك ، يعنى مرد نيست مردنما است و زن نيست زن نما است كه به زبان عاميانه گويند مرديكه و زنيكه . و به همين جهت عينك را عينك گويند كه چشم نيست چشم نما است ، و سمعك گوش نيست گوش نما است .\r\nو نيز در پارسى كاف مفيد ملاطفت و نوازش داريم ، مثلا در حكايت موسى ( ع ) و شبان دفتر دوم مثنوى عارف رومى از زبان شبان به خداوند آمده است :\r\n دستكت بوسم بمالم پايكت \r\n وقت خواب آيد بروبم جايكت \r\nو نيز در دفتر دوم آن اين كاف را كاف رحمت خوانده است آنجا كه گويد :\r\n آنغلامك را چو ديد اهل ذكا \r\n آن دگر را كرد اشارت كه بيا \r\n\r\n","description":"","footnote":"","page_name":" 418 ","page_number":418},
  {"content":"\r\n\r\n كاف رحمت گفتمش تصغير نيست \r\n جد چو گويد طفلكم تحقير نيست \r\nو استعمال كاف پسوند مفيد تصغير و تحقير نيز در زبان پارسى بسيار است و گاهى اين پديده هاى جوى را يعنى همان ذوات الاذناب و نيازك و اعمده را مى يا بى كه به پيروى فلك در حركت اند . و پس از آن طبقه آتش است .\r\nو برخى از دانشمندان ، هوا را باعتبار مخالطت و عدم مخالطت آن با ابخره ، بر دو قسم كرده است : يكى هواى لطيف صافى از ابخره كه حد آن قريب به هفده فرسنگ است . و قسم دوم هواى كثيف مخلوط با ابخره كه آن را كره بخار و عالم نسيم و كره ليل و نهار گويند . كره نسيم بدين سبب كه مهب رياح است . و كره ليل و نهار بدين جهت كه قابل ظلمت و نور است . كبودى كه گمان مى رود رنگ آسمان است در اين كره متخيل است متخيل بدان معنى كه در پيدايش رنگين كمان گفته آمد . و بدين اعتبار كه هوا بر دو قسم ياد شده منقسم شود ، عناصر مانند آسمانها به هفت قسم خواهند بود .\r\nسخن برخى از پيشينيان در پيدايش آخشيگ آتش اين است كه آخشيج هوا از محدب كره ارض تا مقعر فلك قمر را فرا گرفته بوده است ، و بر اثر اصطكاك و محاكه فلك قمر كه فلكى سريع السير است با هوا ، علاوه اين كه معدل النهار نيز شب و روزى يكدوره آن را بخلاف توالى مى گرداند ، كم كم هواى مجاور فلك قمر گرم و تبديل به نار شده است ، و همينسان بتمادى حرك‌ت فلك قمر حجم كره نار فزونى يافته است كه لاجرم حجم نار محاذى منطقه فلك قمر بيش از حجم طرفين مجاور قطبين فلك است كه در نتيجه شكل كره نار محدب آن كروى ، و مقعر آن اهليلجى خواهد بود . اهليلج معرب هليله است يعنى مقعر كره نار بدين صورت است « ش » 60 و مجموع كره نار بدينصورت « ش » 61 .\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nو برخى گفته اند كه چون حركت فلك در قطبين ضعيف است ، هواى مجاور قطبين از اصطكاك و محاكه فلك تبديل به نار نمى گردد ، لذا مى بايستى مقعر كره نار به شكل هليلجى از دو طرف بريده بوده باشد بدين صورت « ش » 62 و لكن حدوث تير شهاب يعنى همان نيزك و نيازك در دو طرف قطب ، دليل است كه اين احتمال نادرست بوده باشد چه اگر دو طرف قطب عارى از نار بوده باشند ، تير شهاب در دو طرف قطب پديد نمى آيد .\r\nچون اين امور دانسته شد حالا در عبارت آغاز رساله تشريح الافلاك شيخ بهائى در نضد عالم جسمانى توجه بفرمائيد :\r\n« العالم الجسمانى كرة منضدة من ثلاث عشرة كرة متلاصفة : علاها الاطلس الى قوله : ثم كرة النار هى متوازية السطحين . و قيل انها كروية المحدب الهيلجية المقعر لحدوثها بمشايعة الهواء ، فالاسرع اغلظ . و رد لضعف الحركة حول القطبين جدا فلا تحدث فتكون ناقصة الطرفين . و يدفعه حدوث النيازك حول القطبين .\r\nبرخى ديگر به عكس احتمال مذكور گفته اند كه حركت قطبين فلك اسرع از جميع حركات نقاط ديگر آنست ، لذا غلظت و ثخن نار متكون از هوا در نزد قطبين فلك بيشتر و زياده تر باشد . بنابر اين احتمال بايد گفت كه شكل كره نار بايد بدين نحو بوده باشد « . ش » 63 :\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nاين گونه مسائل از علم طبيعى است ، و بحث آن در علم هيئت استطرادى است و ما چون ديده ايم كه ارباب هيئت در مفتتح كتب هيوى متعرض اين گونه مطالب شده اند ، خواستيم به برخى از آنها اشاراتى داشته باشيم كه شايد موجب تقريب ذهن و سبب مزيد بصيرت در فهم گفتار آنان بوده باشد .\r\nاحجار آسمانى كه از آسمان فرود ميايند ، يك قسمت آنها از همين احتراق اجزاى سفليه است كه با ادخنه و ابخره و مانند آنها به بالا مى روند و پس از تراكم و اصطكاك شديد با يكديگر محترق و به صورت سنگى سوخته فرود ميايند . و قسمتى ديگر احتمال مى رود كه از كرات و اجرام علوى جدا گردند . شيخ رئيس در فصل نخستين مقاله اولى فن پنجم طبيعيات شفاء و قائعى شگفت از احجار آسمانى فرود آمده نقل مىكند از آن جمله مى گويد :\r\n« و قد صح عندى بالتواتر ما كان ببلاد جوزجان فى زماننا الذى ادركناه من امر حديد لعله يزن مائة و خمسين منا نزل من الهواء فنفذ فى الارض ثم نبا نوبة او نبوتين نبو الكرة التى يرمى بها الحائط ثم عاد فنشب فى الارض و سمع الناس لذلك صوتا عظيما هائلا ، فلما تفقدوا امره ظفروا به ، و حملوا الى والى جوزجان ، ثم كاتبه سلطان خراسان فى عصرنا فهو امير يمين الدولة و امين الملة ابوالقاسم محمود بن سبكتكين المظفر المغلب ، يرسم له انفاذه او انفاذ قطعة منه ، فتعذر نقله لثقله فحاولوا كسر قطعة منه فما كانت الالات تعمل فيه الا بجهد و كان كل مثقب و كل مقطع يعمل فيه ينكسر ، لكنهم فصلوا منه آخر الامر شيئا فانفذوه اليه ، و رام ان يطبع منه سيفا فتعذر عليه . و حكى ان جملة ذلك الجوهر كان ملتئما من اجزاء جاورسية صغار مستديرة التصق بعضها ببعض . و هذا الفقيه ابو عبيد الله عبدالواحد بن محمد الجوزجانى صاحبى هذا شاهد هذا كله ، وحدث ان كثيرا من السيوف اليمانية الجليلة انما اتخذ من مثل الحديد ، و شعراء العرب قد وصفوا ذلك فى شعرهم ، فهذا جنس من تكون الحجارة . ( ج 1 ط 1 چاپ سنگى ايران ص 249 )\r\nيعنى در زمان ما در بلاد جوزجان ، آهنى از هوا به زمين فرود آمده است شايد به وزن يكصد و پنجاه من . و چون به زمين رسيده است مانند اين كه كره اى را به\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nديوار بزنى برمى گردد يك دو بار از زمين برخاست و به زمين نشست و فرو رفت ، و صداى بزرگ و هولناكى از آن به گوش مردم رسيده است ، و چون در پى جستجو بر آمدند آن را يافتند ، و آن را نزد والى جوزجان بردند ، و در آن زمان محمود سبكتكين شاه خراسان بود ، دستور داد كه آن را يا پاره اى از آن را به نزد او آورند ، نقل آن بر اثر سنگينى دشوار مى نمود ، خواستند كه پاره اى از آن را به نزد او آورند ، نقل آن بر اثر سنگينى دشوار مى نمود ، خواستند كه پاره اى از آن را بشكنند آلات بدان كارگر نمى شد مگر به سختى ، و هر مته و گاز و آلت برنده در آن به كار مى رفت شكسته مى شد ، و لكن آخر كار چيزى از آن را بريدند و نزد وى بردند خواست كه از آن شمشيرى بسازند دست نيافت . و حكايت شده است كه آن آهن يكپارچه از اجزاى خرد گرد مانند دانه هاى ارزن بهم چسبيده ، ملتئم بوده است . و اين مصاحب من فقيه ابوعبيد جوزجانى حكايت مىكند كه اينها همه را ديده است ، و حديث كرده است كه بسيارى از شمشيرهاى يمانى گرانقدر را از مانند چنين آهنى مى سازند كه شعرا در شعر چنان شمشيرها را بستودند .\r\nبارى بحث از فلك طبيعى و فلك هيوى در درس 26 و 57 گفته آمد . امروزه كه با اختراعات شگفت به كره ماه و برتر از آن سفرها كرده اند ، ميدانيد كه از كره آتش خبرى نياورده اند .\r\nاز فصل 17 تا آخر نمط دوم اشارات و شرح محققانه خواجه طوسى بر آن در طايفه اى از اصول مسائل عناصر و برخى از كائنات الجو بسيار مطلوبست .\r\nو ما بتوفيق الهى در تدريس شرح اشارات خواجه مطالبى بحضور مبارك شما در حول اين مسائل تقديم داشته ايم . خواجه در شرح فصل 25 نمط مذكور در پديد آمدن شهاب يعنى نيازك از ارتفاع اجزاى سفليه ارضيه و اصابت آنها باثير يعنى كره نار بمبناى مسائل طبيعى قوم گويد :\r\nالمتخلل اليابس المتصعد لاكتساب الحرارة اعنى الدخان المرتفع من الارض ، انما يعلو البخار لان اليابس اكثر حفظا لكيفية الفعلية و اشد افراطا فيها لذلك ، فأذا بلغ الجو الاقصى الحار بالفعل لبعده عن مجاورة الماء والارض و مخالطة ابخرتهما و قربه من الاثير اشتعل طرفه العالى اولا ثم ذهب الاشتعال فيه الى آخره فرئى الاشتعال ممتدا\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nعلى سمت الدخان الى طرفه الاخر و هو المسمى بالشهاب ، فاذا استحالت الاجزاء الارضية نارا صرفة صارت غير مرئية لعدم الاستضائة فظن آنها طفئت فليس ذلك بطفوء .\r\nيعنى دود كه اجزاى خشك خرد خاكى آميخته با هوا است ، چون كسب حرارت كرده است از بخار كه اجزاى خرد آبى آميخته با هوا است بالا مى رود ، زيرا كه خشك از جهت امساك و اجتماع اجزايش ، بيشتر كيفيت فعليه اش را حفظ مىكند و سخت نگهدار آنست ، پس چون به جو اقصى كه حار بالفعل و مجاور قريب به كره نار است رسيده است نخست طرف بالاى آن آتش مى گيرد ، سپس شعله در او مى دود تا آخر آن را فرا مى گيرد كه اشتعالى ممتد بنام شهاب ديده مىشود ، پس چون اجزاى ارضى آتش خالص شده است ديده نميشود و گمان مى رود خاموش شده است .\r\nاينك به همين اندازه در اين گونه مسائل طبيعى كه بحثى استطرادى است اكتفا مى كنيم . مراجعه بفصل ياد شده شفاء و فصول نمط مذكور اشارات ، و سؤال و جواب بيرونى و ابن سينا كه در شرح حال ابوريحان بيرونى لغت نامه دهخدا نيز مرقوم است ، براى آشنايى بيشتر در اين مطالب طبيعى مطلوبند .\r\n اين درس بپايان برسيده است و روا هست \r\n كاكنون بسوى درس دگر روى نماييم \r\n\r\n","description":"","footnote":"","page_name":" 423 ","page_number":423},
  {"content":"\r\n\r\n\r\nدرس 63 : قوس سعه مشرق و مغرب\r\nدر تبصره درس 43 گفته ايم كه از تفاوت ميان دو نصف النهار يعنى تقديم و تاخير ظهر دو بلد ، توهم نشود كه تفاوت ميان شام و بامشان نيز به همان اندازه است ، و وعده بحث تفصيلى اين مطلب را در آنجا داده ايم كه اكنون وقت ايفاء آنست :\r\nدر درس چهارم دانسته ايم كه مدارات يوميه موازى معدل النهارند . و در درس بيستم دانسته ايم كه دائره استواى ارضى يعنى خط استواء در سطح دائره استواى سماوى اعنى معدل النهار است ، و معدل النهار قائم بر آفاق استوائى است ، و غايت بعد شمس از معدل النهار به مقدار ميل كلى است ، و مدارات يوميه موازى معدل النهارند لذا همه قائم بر آفاق استوائى اند و در نتيجه شب و روز آفاق استوائى باهم برابرند و لاجرم مقدار بين الطلوعين نيز هميشه به يك اندازه خواهد بود .\r\nامروز پنجشنبه 26 شوال 1409 هق برابر با 1368 3 11 هش است ، پس آفتاب مانند ما شمالى است ، و در برج جوزاء است ، و مى دانيم كه روزها دراز و شبها كوتاه است بدين معنى كه روزها از دوازده ساعت بيشتر و شبها از آن كمتر است .\r\nدر درس بيست و هشتم در بيان دائره مشرق و مغرب يعنى دائره اول السموت دانسته ايم كه دائره معدل النهار و دائره مشرق و مغرب با يكديگر در دو نقطه مشرق اعتدال و مغرب اعتدال تقاطع مى كنند ، و در درس نوزدهم معلوم شده است كه خط مشرق و مغرب فصل مشترك بين دو سطح دائره افق و دائره معدل النهار است .\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nچون آفتاب در يكى از دو نقطه اعتدال بود مشرق آن اعنى مطلع آن از دائره افق نقطه مشرق اعتدال خواهد بود ، و مغرب آن از افق نقطه مغرب اعتدال . و چون از نقطه اعتدال ربيعى درآيد شمالى شود و هر روز نقطه مطلع آن از نقطه مشرق اعتدال دور تر گردد و بسوى نقطه شمال نزديكتر شود ، و به همين منوال نقطه مغرب آن از نقطه مغرب اعتدال دور تر گردد و بسوى نقطه شمال نزديكتر شود . و به همين سان تا شمس به راس سرطان رسد كه نقطه مطلع آن در اين هنگام دورترين فاصله از نقطه مشرق اعتدال ، و نزديكترين فاصله به نقطه شمال است ، و همچنين نقطه مغرب آن از نقطه مغرب اعتدال و به نقطه شمال .\r\nاين قرب و بعد را از دائره افق محسوب مى دارند ، و قوس محصور ميان نقطه اعتدال تا مطلع شمس را از دائره افق ، قوس سعه مشرق مينامند . و همچنين قوسى از دائره افق را كه محصور ميان نقطه مغرب اعتدال و نقطه مغرب شمس است سعه مغرب مى گويند .\r\nو بعبارت اتم و اخصر ، قوسى از دائره افق حقيقى كه ميان جزوى از فلك البروج يا مركز كوكب و ميان نقطه مشرق اعتدال افتد از جانب اقرب آن را سعه مشرق گويند . و قوسى از دائره افق حقيقى كه ميان جزوى از فلك البروج يا مركز كوكب و ميان نقطه مغرب اعتدال افتد از جانب اقرب آن را سعه مغرب گويند چنان كه در آخر درس شانزدهم گفته آمد .\r\nدر كتب فن فرموده اند كه سعه مغرب هر كوكب مساوى سعه مشرق آنست . مقصود اين است كه قوس سعه مغرب آن در هر روز مساوى قوس سعه مشرق آن در همان روز است . و اين بدين سبب است كه مدار يومى كوكب موازى با معدل النهار است و در شكل هفدهم مقاله دوم اكرثاوذوسيوس مبرهن است كه هر دائره موازى با اعظم دوائر متوازى ، هر آينه قوسهاى واقع بين آن دو و از دائره عظيمه ديگر مساوى يكديگرند . در اينجا مراد از دائره موازى مدار يومى كوكب است ، و مراد از اعظم دوائر متوازيه معدل النهار ، و مراد از دائره عظيمه ديگر دائره افق است . و عبارت اكر مذكور بتحرير خواجه طوسى چنين است :\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nالدوائر المتساوية المتوازية التى فى الكرة تفصل من دائره عظيمة قسيا متساويه مما يلى الدائرة العظمى من الدوائر المتوازية ، و الدوائر التى هى اعظم تفصل قسيا هى اصغر . الخ .\r\nو لكن لايخفى كه كوكب به حركت خاصه خود از زمان طلوع تا غروبش بر يك مدار نيست . مثلا شمس از اول حمل تا اول سرطان هر روز ميل شمالى آن فزونى مى يابد ، و از سرطان تا اول ميزان كاهش مى يابد ، و در نيمه جنوبى از اول ميزان تا راس الجدى ميل جنوبى آن رو بتزايد است ، و بعد از آن تا اول حمل رو بتناقص ، لذا قوس سعه مشرق شمس در هر روز با قوس سعه مغرب آن برابر نخواهد بود ، بلكه در دو ربع اول شمالى و جنوبى قوس سعه مغرب بيش از قوس سعه مشرق است ، و در دو ربع دوم شمالى و جنوبى بالعكس . و لكن بسبب قلت تفاوت هر دو را مساوى با يكديگر گفته اند .\r\nآرى اگر شمس هنگام طلوع قريب به اوج يا حضيضش بوده باشد چنان كه در حين وصول مركز آن بدائره نصف النهار به نقطه اوج يا حضيض برسد ، در اين صورت از طلوع تا غروبش بر يك مدار خواهد بود و قوس سعه مشرق و سعه مغرب آن مساوى با يكديگر . اين مطلب در دروس آينده روشن تر مىشود .\r\nسعه مشرق و مغرب بزيادت عرض بلد زيادت مى يابد تا قوس سعه مشرق بربع دور مى رسد كه عرض بلد هنوز بربع نرسيده است . در آخر درس بيستم بيان آفاق دولابى و حمايلى و رحوى گفته آمد ، چنان كه از درس 32 تا 35 بلكه تا درس 39 طريق تحصيل عرض بلد بتفصيل در هفت ماده ، و نيز آفاق ذوظل واحد و ذوظلين و ذوظل دائر دانسته شده است .\r\nبا در نظر گرفتن مطالب ياد شده گوييم : چون مدارات يومى موازى معدل النهارند سعه مشرق شمس در آفاق استوائى بيش از مقدار ميل كلى نخواهد بود . يعنى غايت قوس سعه مشرق از دائره افق به مقدار ميل كلى است ، اما در آفاق مائله چنان كه گفته ايم سعه مشرق بزيادتى عرض بلد زياد مىشود و تا به ربع دور مى رسد . در پايان درس سى و سوم دانسته ايم عرض بلدى كه به قدر تمام ميل\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nكلى است اگر شمالى باشد مدار راس سرطان آن اعظم مدارات ابدى الظهور آنست ، و مدار راس الجدى اعظم مدارات ابدى الخفاء آنست . پس بر اثر مائل بودن معدل و مدارات يوميه از آفاق مائله هر چه عرض بلد بيشتر مىشود ميل معدل و مدارات يوميه بيشتر مى گردد تا به حدى كه خود معدل النهار ، اعظم مدارات ابدى الظهور مى گرد د و اين وقتى است كه عرض بلد ربع دور شده است . شايسته است كه محض زيادت بصيرت ، عبارت قاضى زاده رومى را از شرح « الملخص فى الهيئة » نقل كنيم و ترجمت نماييم و توضيح دهيم :\r\nسعة المشرق و المغرب تزيد بزيادة العرض الى ان تبلغ قريبا من الربع ما لم يبلغ العرض ربعا . يعنى ان كل قوس من القسى الواقعة من آفاق المواضع التى لها عرض بين المعدل و بين مدار يومى يقطعها ، تكون اعظم من القوس الواقعة بينهما من افق خط الاستواء ، و ان القوس الواقعة بينهما من افق موضع له عرض ازيد ، اعظم من القوس الواقعة بينهما من افق موضع عرضه اقل .\r\nو بيان ذلك انه لاشك ان الافاق المائله القاطعة لمعدل النهار و ذلك المدار ، اذا كانت آفاقا لمواضع تكون تحت نصف نهار موضع معين من خط الاستواء يقطع كل منها المعدل على ما يقطعه افق ذلك المواضع ، و يقطع المدار على غيره و على غير ما يقطعه غيره من تلك الافاق ، و ان التقاطع الذى بين المدار و بين افق الموضع الذى عرضه اقل اقرب الى التقاطع الذى بينه و بين افق الاستواء .\r\nو قد تبين فى الاول من ثالثة اكرثاوذوسيوس انه اذا قامت قطعة من دائره كافق خط الاستواء مثلا على قطر دائره اخرى كالمدار كيف ما كانت القطعة ، و قسمت قسمين مختلفين على نقطة كنقطة المشرق فان الخط الذى يوتر القسم الاصغر اقصر الخطوط المستقيمة الخارجه من تلك النقطة الى محيط الدائرة الاخرى ، و ما قرب منه اقصر مما بعد عنه فيكون وتر القوس الواقعة من افق الاستواء بين المعدل والمدار اقصر من اوتار القسى الواقعة بينهما من الافاق المائلة .\r\nو كذا يكون وتر القوس التى من افق الموضع الذى عرضه اقل اقصر من وتر القوس التى من افق الموضع الذى عرضه از يد ، فتكون قسيها ايضا كذلك لان قسى الدوائر\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nالمتساوية تتزايد بحسب تزايد الاوتار اذا لم تكن زائدة على النصف على مايستبين بقوة ثالثة الاصول ، و ذلك ما اردنا بيانه .\r\nيعنى سعه مشرق و مغرب بزيادت عرض بلد زياد مى گردد كه تا قريب به ربع مى رسد ، هر چند كه عرض بلد بربع نرسيده باشد . يعنى هر قوسى از دائره افقى از آفاق مائله كه بين معدل و مدار يومى كه قاطع آن دائره افق مائل بوده باشد اعظم است از قوس دائره افق استوائى كه بين معدل و همان مدار يومى واقع شده است . و ديگر اين كه هر گاه قوسى از دائره افقى از آفاق مائله در ميان معدل و مدار يومى واقع شده است ، افقى كه عرضش بيشتر است قوس نام برده بزرگتر است . يعنى قوس ياد شده بزرگتر است از قوس دائره افقى ديگر از آفاق مائله كه بين معدل و مدار يومى واقع شده است و عرض اين افق كمتر از عرض آن افق است .\r\nبيانش اين كه : دوائر آفاق مائل ( شمالى مثلا ) قاطع معدل النهارند ، و هر گاه آفاق مائله اى در تحت يكدائره نصف نهار موضع معين از خط استواء بوده باشند همه در طول متفق خواهند بود اگر چه در عرض مختلفند ، در اين صورت اتحاد در طول ، همگى اين دوائر آفاق مائله ، معدل را بر دو نقطه اى كه دائره افق استوائى موضع معين مذكور از خط استواء آن را بر آن دو نقطه قطع مىكند ، قطع مى كنند . چنان كه هر يك از دوائر آفاق مائل نام برده در تحت يكدائره نصف النهار موضع معين از خط استواء ، مدار يومى را قطع مىكند بر غير آن نقطه اى كه افق موضع مذكور خط استواء آن را قطع مىكند . و هم هر يك از آن دوائر آفاق مائل ، مدار يومى را بر نقطه اى قطع مىكند كه دائره افق ديگر از آنها آن مدار را بر نقطه ديگر قطع مىكند . و در شكل نخستين مقالت سوم اكرثاوذوسيوس به برهان هندسى روشن شده است كه هر گاه پاره از دائره اى مثلا پاره اى از دائره افق استوائى بر قطر دائره ديگر مثلا بر قطر مدار يوم‌ى قائم شود ( يعنى سطح آن قطعه از دائره افق خط استواء بر سطح دائره ديگر كه مدار يومى است قائم شود ) چنان كه قطر مدار يومى قائم ( بر دائره افق استوائى ) فصل مشترك اين دو دائره قاطع يكديگر واقع شود ، خواه آن پاره دائره به اندازه نصف دور باشد ( چنان كه در آفاق استوائى ) يا كمتر\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nباشد يا بيشتر ، و آن دائره ( افق خط استواء ) بر نقطه اى مثلا نقطه مشرق به دو قسم مختلف تقسيم گردد ، همانا خطى كه وتر قسم كوچك دائره است كوتاه تر از خطوط مستقيمى است كه از آن نقطه خارج مى شوند تا به محيط دائره ديگر ( همان مدار يومى مثلا مدار راس سرطان ) منتهى مى گردند ، و هر خط مستقيم كه بدان وتر نزديك است كوتاه تر از خط مستقيم دور از آنست ، پس وتر قوسى از دائره افق استواء كه بين معدل و مدار يومى واقع مىشود كوتاه تر از اوتار قوسهاى دوائر آفاق مائله واقع بين آن دو ( معدل و مدار يومى ) خواهد بود . و همچنين وتر قوسى از دائره افق كه عرض آن كمتر است كوتاه تر از وتر قوس دائره افق موضعى كه عرض آن بيشتر است خواهد بود ، پس قوسهاى آن اوتار نيز به همين مثابت اند زيرا كه قسى دوائر متساوى ( مثل قسى دوائر آفاق مائله ) بحسب تزايد اوتار ، زيادت مى يابند ، اگر آن قسى زائد بر نصف نباشند چنان كه باستبانه قوه شكل چهاردهم مقالت سوم اصول معلوم مى گردد ( اطول الاوتار فى الدائرة قطرها ، والوتر ا لاقرب الى المركز اطول من الوتر الا بعد الخ ) . پس چون قطر منصف دائره است در نتيجه وترى كه به قطر نزديكتر است قوس آن به نصف دائره نزديكتر از قوس وتر دور تر از قطر است . )\r\nاين بود ترجمت گفتار ياد شده قاضى زاده رومى . در درسهاى پيشين دانسته ايم كه هر گاه عظيمه اى از قطبين عظيمه اى ديگر بگذرد ، آن عظيمه نيز از قطبين اين عظيمه مى گذرد ، و چون در بيان مذكور آفاق مائله را در تحت يكدائره نصف النهار استوائى فرض كرده ايم ، و دائره نصف النهار مار بر قطبين دائره افق است چنان كه مار بر قطبين معدل النهار نيز هست ، لاجرم تمام آن دوائر آفاق مائله مفروض و دائره معدل النهار همگى بر قطبين نصف النهار مفروض مى گذرند كه لامحاله تقاطع آفاق با معدل النهار بر دو نقطه ياد شده خواهد بود كه گفتيم :\r\n« در اين صورت اتحاد در طول همگى اين دوائر آفاق مائله معدل را بر دو نقطه اى كه دائره افق استوائى موضع معين مذكور از خط استواء آن را بر آن دو نقطه قطع مىكند ، قطع مى كنند » .\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nبعنوان تقريب بذهن گوييم :\r\nدر شكل شصت و چهارم ( ش 64 ) عظيمه ا ب ح د افق استوائى بر قطب ه . ول اه د معدل النهار . وى ب ح مدار يومى . و هر يك از و ا ر ح ا طى ا ك دائره افقى از آفاق مائله كه با معدل و افق استوائى در نقطه ا تقاطع كرده اند . و هر يك از ا ب ا و اح اى قوس سعه مشرق .\r\nو مطلب اين است كه قوس اى اطول از اح است و قوس اح اطول از او و ا و اطول از ا ب .\r\nامروز پنجشنبه چهارم ربيع الاول يكهزار و چهارصد و ده هجرى قمرى ، مطابق با سيزدهم مهرماه يكهزار و سيصد و شصت و هشت هجرى شمسى است كه هفته آغاز سال تحصيلى است و شروع بدرس و بحث نموده ايم ، و از تاريخ افتتاح اين درس ( درس 63 ) چهار ماه و چند روز مى گذرد . اكنون شمس جنوبى است كه در بين برج ميزانست ، و مى دانيم كه روزها رو به كوتاهى مى رود ، و شبها بدرازاى ، بدين\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nمعنى كه روزها از دوازده ساعت كمتر است و شبها از دوازده ساعت بيشتر به عكس آنچه كه نخستين بار در تاريخ افتتاح اين درس گفته ايم ، و مراد از روز و شب بحسب عرف ارباب اين فن در درس بيست و پنجم گفته آمد .\r\nدر درس سى و سوم ( 33 ) دانسته ايم كه در تمام دوره سال شمسى ، روز و شب آفاق استوائى باهم برابرند . و چون مدارات يوميه عمود بر دوائر آفاق استوائى اند لاجرم غايت قوس سعه مشرق در خط استواء به قدر قوس ميل كلى خواهد بود . مثلا اگر درس ش 64 مدارى ب ح را مدار راس سرطان يا مدار راس الجدى فرض كنيم ، قوس ا ب غايت سعه مشرق آفاق استوائى است كه مساوى با قوس ميل كلى است ، و سعه مغرب بقياس سعه مشرق است كه گفته آمد .\r\n\r\nتبصره :\r\nدر دروس آينده دانسته مىشود كه يكى از طرق تحصيل قبله ، مبتنى بر معرفت مقدار و جهت سعه مشرق يا سعه مغرب كواكب ثابته است . و چون حركت ثوابت بطيى ء است ، قوس سعه مشرق يا سعه مغرب آنها را ساليانى دراز تفاوت قابل اعتناء نخواهد بود ، بخلاف سيارات بخصوص نير اصغر كه از همه سريعتر است . پس هر گاه قوس سعه مشرق ثوابتى بحسب عرض بلدى استخراج شود تا ساليانى بسنده خواهد بود . بعضى از ابناء تحقيق مقدار سعه مشرق و مغرب برخى از ثوابت را و نيز مقدار سعه مشرق و مغرب اوائل و اواسط بروج را ، بعرض له م يع‌نى بعرض تهران در يكصد و ده سال پيش از اين يعنى در تاريخ يكهزار و سيصد هجرى قمرى استخراج كرده است كه در اين دو جدول نموده مىشود .\r\n\r\n","description":"","footnote":"","page_name":" 431 ","page_number":431},
  {"content":"\r\n\r\n1 . جدول سعهء مشرق و مغرب كواكب در عرض لهء م كه عرض طهران است فى سنه 1300 ه‍\r\n2 . جدول سعهء مشرق و مغرب اوائل واواسط بروج بعرض لهء م\r\n\r\n","description":"","footnote":"","page_name":" 432 ","page_number":432},
  {"content":"\r\n\r\n\r\nدرس 64 : قوس تعديل النهار كوكب\r\nبقوس سعه مشرق و قوس سعه مغرب آشنا شده ايم ، و تعريف هر يك را چنان كه بايسته است دانسته ايم . اكنون وقت آن فرا رسيده است كه تعديل النهار كوكب را بدانيم :\r\nدر درس چهارم گفته ايم كه مدارات يومى را مدارات ميول نيز گويند ، و آن دوائر صغارى موازى معدل اند كه از حركت نقطه هاى مفروضه مانند مراكز كواكب و غير آنها به حركت معدل النهار مرتسم مى شوند ، و هر يك را مدار آن نقطه گويند كه از حركت آن مرتسم شده باشد . و از مدارات مركز كوكب آنچه فوق الارض باشد قوس النهار آن كوكب گويند ، و آنچه تحت الافق باشد قوس الليل آن .\r\nدر حاشيه صفحه 73 زيج بهادرى تعديل النهار چنين تعريف شده است :\r\n« تعديل النهار عبارت است از تفاضل نصف قوس النهار بلاد مايله ، و نصف قوس النهار خط استواء » .\r\nو در متن همان صفحه كه باب هفتم مقالت سوم آن زيج در معرفت تعديل النهار ، و قوس النهار ، و قوس الليل ، و ساعات النهار ، و ساعات الليل است مسائلى در اين امور آورده است كه برخى از آنها را باختصار كه اكنون ما را به كار مى آيد نقل مى كنيم :\r\n« در خط استواء تعديل النهار نبود ، و قوس النهار هميشه نصف دور باشد ، و در موضعى كه عرضش مساوى تمام ميل كلى بود غايت تعديل النهار كه تعديل دو\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nنقطه انقلابين است بربع دور رسد و نهار اطولش به قدر يكشبانه روز باشد و نهار اقصر يك آن . و در ديگر بقاع كه ميان آن دو موضع باشد ، تعديل النهار مقدارى بود كمتر از ربع دور . و در آفاقى كه ماوراى اين آفاق است تا عرض تسعين اجزائى كه ابدى الظهور و ابدى الخفاء است آن را تعديل النهار نيست ، و اجزائى را كه طلوع و غروب است تعديل النهار هست . بالجمله تعديل النهار هر چهار نقطه كه ميول آنها برابر باشد يك مقدار بود پس تعديل النهار يك ربع كافى باشد در معرفت تعديل النهار همه اجزاى منطقة البروج » انتهى .\r\nملاعلى قوشچى در فارسى هيئت گويد :\r\n« از مدارات مركز كوكب آنچه فوق الارض باشد قوس النهار آنكوكب گويند ، و آنچه تحت الافق باشد قوس الليل او . و آنچه ميان افق و دائره ميلى كه به نقطه مشرق و مغرب گذرد واقع شود آن را تعديل النهار آن كوكب گويند ، و تفاضل ميان هر يك از قوس النهار و قوس الليل كوكب و ميان نصف دور به قدر ضعف تعديل النهار بود » .\r\nو ملاعبدالعلى بيرجندى در شرح باب هشتم از مقالت دوم زيج الغ بيكى در تعريف تعديل النهار گويد :\r\n« تعديل النهار نصف تفاوت است ميان قوس النهار ببلد و قوس النهار به خط استواء . يا تفاوت است ميان نصف قوس النهار بلدى و ربع دور » .\r\nو بسيارى از اهل فن ، تعديل النهار را بدين وجه تعريف فرموده اند كه آن قوسى است از معدل النهار كه واقع شود ميان مطلع كوكب يا مغيب آن ، يا مطلع جزء يا مغيب آن ، و ميان دائره ميلى كه بر محل تقاطع افق با مدار كوكب يا جزء گذشته باشد .\r\nو نيز بسيارى از مهره فن تعديل النهار را چنين تعريف فرموده اند كه تعديل النهار مر جزء از فلك بروج ، فضل بين مطالع آن جزء به خط استواء و بين مطالع همان جزء ببلد مفروض است . از آن جمله چغمينى در « الملخص فى الهيئة » گويد :\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nتعديل النهار لجزء من فلك البروج هو الفضل بين مطالعه به خط الاستواء و بين مطالعه بالبلد .\r\n\r\nبيان :\r\nآن كه در زيج بهادرى نهار اطول و اقصر گفت ، بدين سبب است كه در آفاق مائله شمالى هر گاه شمس به راس سرطان رسيده است و آن را طلوع و غروب بود ، قوس النهار آن اطوال ايام سنه است ، و قوس الليل آن اقصر ليالى سنه . و هر گاه به راس جدى رسيده است به عكس مذكور قوس النهار آن اقصر ايام سنه و قوس الليل آن اطول ليالى سنه خواهد بود كه شب اول زمستانست و آن را شب يلدا مى گوييم و مى داني م كه در تمام سال درازترين شبها است . شاعران ، شب هجران و زلف يار را از حيث سياهى و درازى بشب يلدا تشبيه مى كنند ، صادق ملا رجب اصفهانى به لهجه اصفهانى گويد :\r\n تا آن شكوفه بستان دل كنار من است \r\n سه زرع برف بيفتد بازم بهار من است \r\n درازى شب يلدا و كوچه جلفا \r\n كنند بر سر هم نصف زلف يار من است \r\nكوچه جلفا در ميان كوچه هاى اصفهان ، چون شب يلدا در ميان شبهاى سال است .\r\nاما در آفاق جنوبى اطول و اقصر ايام و ليالى سنه به عكس آنچه كه در آفاق مائله گفته ايم مى باشد كما لا يخفى . از صفحه 368 تا صفحه 390 زيج بهادرى ، جدول تعديل النهار بازاى عروض بقاى بزيادتى يك يك درجه تا عرض مساوى تمام ميل كلى يعنى سولح قه ، است ، بدين معنى كه براى تسهيل عمل مستخرج تعديل النهار عروض ياد شده ، و نهار اطول هر يك را حساب كرده است و در آن جداول آورده است . آغاز آن چنين است : لعرض اجه نهاره الاطول لسا عه ح قه كح نيه يعنى تعديل النهار عرض يك درجه كه نهار اطول آن 12 ساعت و 3 دقيقه و 28 ثانيه است . و در ذيل آن تعديل النهار آن عرض را از اول حمل تا درجات همگى دوازده برج آورده است . و به همين ترتيب تا لعرض له جه قه نهاره نيه الاطول بدعه كا قه نيه ، و به همين روش تا لعرض سو جه لح قه نهاره الاطول الدعه\r\nو در همين بحث آگاهى بهتر و بيشتر بدين جداول ، و به راه به كار بردن آنها را مى يا بيم .\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nآن كه در زيج ياد شده گفته است :\r\n« بالجمله تعديل النهار هر چهار نقطه كه ميول آنها برابر باشد يك مقدار بود پس تعديل النهار يك ربع كافى باشد در معرفت تعديل النهار همه اجزاى منطقة البروج » .\r\nمراد از ميول در عبارت فوق ميل اول است كه در درس دهم تعريف شده است . و چون معدل و منطقه دو عظيمه متقاطع يكديگرند ، لاجرم ميل هر چهار نقطه از ارباع اربعه منطقة البروج باهم برابرند . مثلا ميل اول پانزده درجه حمل كه بمحاسبه زيج مذكوره جه ند قه م نيه كح لثه است ، همين مقدار قوس ميل ، مقدار قوس ميل پانزدهم ميزان و پانزدهم سنبله و پانزدهم حوت خواهد بود ، و على هذا القياس ، لذا در جداول زيجات فقط به استخراج ميل اول ربع دور كفايت شده است . و تفاوت فقط در شمال و جنوبى بودن ميل است كه دو ربع آن شمالى ، و دو ربع ديگر جنوبى اند .\r\nاز صفحه 215 تا آخر صفحه 220 زيج بهادرى ، جدول مقدار قسى ميل اول ربع دور بحسب درجات و دقائق است بنابر اين كه غايت ميل يعنى ميل اعظم كه ميل كلى است كح قه است .\r\nشكل كب مقالت دوم اكرمانالاؤس در برهان تساوى ميل قوسهاى متساوى البعد از نقطه اعتدال است ، بدين عبارت :\r\nاذا تقاطعت دائرتان عظيمتان على كرة ، و فصلت من احديهما قوسان متساويتان متساويتا البعد عن نقطة التقاطع ، و اخرجت دوائر عظام من قطب احدى الدائرتين الى اطرافهما ، فانها تفصل من الدائرة الاخرى قوسين متساويتين ، الخ .\r\nآنگاه شروع كرده است به اقامه برهان كه گاه آگاهى بدان در اين دروس فرا مى رسد . آن دو دائره عظيمه را معدل و منطقة فرض بفرمائيد ، و آن عظيمه اى كه از آن دو قوس متساوى البعد از نقطه تقاطع آن دو قطع مىشود منطقة البروج فرض شود ، و قطب احدى الدائرتين قطب معدل النهار فرض گردد ، و آن دوائر عظام ك‌ه از آن قطب خارج مى گردند دوائر ميل .\r\n\r\n","description":"","footnote":"","page_name":" 436 ","page_number":436},
  {"content":"\r\n . \r\n","description":"","footnote":"","page_name":" 437 ","page_number":437},
  {"content":"\r\n\r\nاز شكل ياد شده چند مطلب هيوى ديگر نيز مبرهن مىشود كه اينك محض آشنائى بدانها عبارت محرر آن محقق طوسى را نقل مى كنيم ، آن جناب بعد از اتمام برهان فرمايد :\r\nو به يعرف فى الهيئة تساوى مطالع القسى المتساوية من فلك البروج المتساوية البعد عن نقطة الاعتدال فى الفلك المستقيم ، و تساوى ميول تلك القسى ، و عكساهما اعنى تساوى قسى البروج من تساوى المطالع او الميول و ذلك اذا جعلت الدائرتان منطقتى الحركتين ، و يعرف ايضا تساوى سعة المشارق و المغارب و تعديلات النهار للقسى المتساوية و عكسا هما اذا جعلتا دائرتى معدل النهار والافق .\r\nمثلا در ش 65 ا ب ح معدل النهار كه فلك مستقيم است بر قطب ه . و او ر منطقة البروج بر قطب ل كه نخستين منطقه حركت اولى ، و دومين منطقة حركت ثانيه يعنى منطقة حركت ثوابت است . و هر يك ازح ه ع ك ه ن دائره ميل . و قسى ا ط اح دى د ك از منطقه البروج باهم متساوى . و قسى طن ح ص ى ع ك ف ميول چهار نقطه طح ى ك . سخن در اين است كه تعديل النهار اين چهار نقطه مثل كه ميول آنها برابرند به يك مقدار است ، و بر همين قياس تعديل النهار هر جزء را ارباع چهار گانه منطقة البروج .\r\nاما تعريف تعديل النهار بعبارت قوشچى كه :\r\n« آنچه ميان افق و دائره ميلى كه به نقطه مشرق و مغرب گذرد واقع شود آن را تعديل النهار آنكوكب گويند »\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nيعنى آنچه از مدار مركز كوكب فوق الافق ، كه قوسى محدود بين دائره افق مائل و دائره ميل به وصف مذكور است ، تعديل النهار آن كوكب است . دائره افق استوائى از دو قطب معدل النهار مى گذرد ، و دائره ميل نيز از دو قطب معدل مى گذرد ، و در شماره 26 درس 56 دانسته ايم كه نسبت ميانه ميل و افق ، عموم و خصوص من وجه است . و دائره ميلى كه در تحديد قوس تعديل النهار در عبارت قوشچى آمده است ، دائره افق موضعى از خط استواء است كه آن موضع با موضع مفروضى از آفاق مائله كه تعديل النهار آن مطلوبست هر دو در تحت يك دائره نصف النهار واقع اند ، پس نتيجه اين كه :\r\nآنچه از مدار مركز كوكب ( مثلا شمس ) در ميان دائره ميل فوق افق استوائى واقع شده است و با دائره ميل در دو نقطه بر افق تقاطع م‌ى كند ، آن قوس النهار مركز جرم كوكب مفروض در موضع مفروض از خط استواء است . و آنچه از مدار مذكور ، محدود بين دائره افق مائل و دائره ميل ياد شده خواه در جهت شرق و خواه در جهت غرب واقع است تعديل النهار كوكب مفروض در جزء مشخص از منطقة بافق مفروض مى باشد . و چون قوس تعديل النهار شرقى و غربى باهم برابرند ، لاجرم تفاضل ميان هر يك از قوس النهار و قوس الليل كوكب و ميان نصف دور به قدر ضعف تعديل النهار بود . در ش 66 فرض شود ا ب ح د منطقه حركت اولى يعنى فلك مستقيم كه معدل النهار است بر قطب ه . و و رح ط مدار يومى . و ده ب افق استوائى كه دائره ميل نيز هست . و دى ب افق مائل .\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nاكنون سخن ما اين است كه ط و ر نصف دور است كه مدار يومى كوكب در خط استواء است . و چون كوكب به ل رسيده است در افق مائل طلوع كرده است ، و بايد قوس ل ط را سير كند تا در افق استوائى طلوع كند . و چون به ر رسيده است در افق استوائى غروب كرده است و بايد قوس ر ك را سير كند تا از افق مائل غروب كند . و قوس طل مساوى با قوس ر ك است . ول و ك قوس النهار كوكب به افق مائل است . و هر يك ازل ط ك ر تعديل النهار افق مائل مفروض است يعنى ط و ر كه نصف دور است بعلاوه ضعف طل يا بعلاوه ضعف ر ك قوس النهار كوكب افق مائل مفروض در جزء مشخص منطقة البروج است . و اگر ط و ر را قوس الليل استوائى فرض كنيم ، ل و ك قوس الليل افق مائل خواهد بود . پس تفاضل ميان هر يك از قوس النهار و قوس الليل كوكب و ميان نصف دور به قدر ضعف تعديل النهار بود .\r\nاما مفاد هر يك از دو تعريف عبارت بيرجندى ، با توجه بدانچه تحرير كرده ايم باسانى بدست آيد : زيرا كه در تعريف نخستين تفاوت ميان قوس النهار ببلد و قوس النهار بخ‌ط استواء ، ضعف تعديل النهار است ، و چون نصف شود قوس تعديل النهار بود . قوشچى گفته است : تفاضل ميان هر يك از دو قوس ياد شده به قدر ضعف تعديل النهار بود ، بيرجندى كان به عكس آن گويد : نصف تفاوت ميان آن دو قوس ، تعديل النهار بود . مثل اين كه قوشچى گويد : تفاضل ميان 6 و 10 ضعف 2 بود ، و بيرجندى گويد : نصف تفاوت 6 و 10 و 2 بود ، مال هر دو يكى است ، و تفاضل و تفاوت به يك معنى است .\r\nو معنى تعريف دوم عبارت بيرجندى كه گفته است « : يا تفاوت است ميان نصف قوس النهار بلدى و ربع دور » نيز باسانى دانسته مىشود ، زيرا كه ربع دور ، مقدار نصف قوس النهار خط استواء است ، و قوس نصف النهار افق مائل ، مقدار يك ربع دور بعلاوه تعديل النهار است اگر كوكب شمالى باشد ، يا مقدار يك ربع دور منهاى تعديل النهار است اگر كوكب جنوبى باشد ، پس درست آمد كه قوس تعديل النهار تفاوت ميان نصف قوس النهار بلدى و ربع دور است و با تعريف\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nنخستين به يك مفاد است .\r\n\r\nتنبيه :\r\nمفاد تعريف دوم عبارت بيرجندى ، و تعريف زيج بهادرى در آغاز اين درس كه در « تعديل النهار عبارت است از تفاضل نصف قوس النهار بلاد مائله ، و نصف قوس النهار خط استواء » هر دو يكى است كما لايخفى ، چه اين كه « نصف قوس النهار بلاد مائله » همان « نصف قوس النهار بلدى » است ، و « تفاضل » همان « تفاوت » است ، و « نصف قوس النهار خط استواء » همان « ربع دور » است .\r\n\r\nضابطه :\r\nاز آنچه كه در تعريف قوس تعديل النهار تحرير نموده ايم ، اينك بعنوان ضابطه اى كلى گوييم : در آفاق استوائى ، معدل النهار و جميع مدارات يوميه قائم بر افق اند لذا هميشه شب و روز آفاق استوائى باهم برابرند و هيچكدام از نصف دور كه يكصد و هشتاد درجه است زيادت و نقصان نمى يابد ، و چون هر پانزده درجه فلكى يكساعت زمانى است ، يكصد و هشتاد درجه فلكى دوازده ساعت زمانى است ، و تعديل النهار عبارت از تفاضل نصف قوس النهار آفاق مائله و نصف قوس النهار خط استواء است ، بناء على هذا هر گاه بخواهيم مقدار ساعات روزى را در يكى از آفاق مائله شمالى بدانيم ، تعديل النهار آن روز را دو برابر كرده حاصل را كه ضعف تعديل النهار است بر نصف دور مى افزائيم اگر شمس در بروج شمالى باشد ، و از آن مى كاهيم هر گاه شمس در بروج جنوبى باشد ، حاصل قوس النهار آن روز است ، و چون آن را تنصيف كنيم قوس نصف النهار آن روز در افق مفروض بدست مى آيد ، و چون درجات و دقائق فلكى بزمانى تبديل شود مقدار ساعات و دقائق روز و نصف النهار حاصل مىشود . و اگر از ابتداء ، تعديل النهار را بدون تضعيف بر ربع دور افزاييم هر گاه شمس در بروج شمالى باشد ، و يا از آن بكاهيم هر گاه شمس در بروج جنوبى باشد ، قوس نصف النهار عرض مفروض بدست آيد ، و ضعف آن قوس النهار كوكب خواهد بود .\r\nاما اگر مطلوب دانستن مقدار ساعات روز يكى از آفاق مائله جنوبى بوده باشد ، به عكس دستور مذكور ضعف تعديل النهار از نصف دور كاسته مىشود ، و يا\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nخود تعديل النهار از ربع دور كاسته مىشود هر گاه شمس در بروج شمالى باشد ، و ضعف تعديل النهار بر نصف دور ، و يا خود تعديل النهار بر ربع دور افزوده مىشود هر گاه شمس در بروج جنوبى باشد كما لا يخفى .\r\n\r\nتنبيه :\r\nدر درس پيش دانسته ايم كه هم آفاق استوائى را سعه مشرق و مغرب بود و هم آفاق مائله را ، و در اين درس دانسته ايم كه آفاق استوائى را تعديل النهار نبود ، و پس هر افقى را كه تعديل النهار بود ، سعه مشرق و مغرب نيز خواهد بود ، ولاعكس كليا يعنى برخى از آفاق را ( آفاق استوائى را ) سعه مشرق و مغرب مى باشد ، ولى تعديل النهار نبود ، پس به نسبت عموم و خصوص مطلق اند .\r\n\r\nتنبيه :\r\nهر دو مدارى كه از دو جنب معدل متساوى باشند ، قوس النهار يكى مساوى قوس الليل ديگرى مى باشد . مثلا عرض تهران دقيقا « له ما لح نيه » است ، و در اين عرض چون شمس به راس سرطان رسيده است نهار اطول آن بمحاسبه دقيق « بداله و و لثه » است و مى دانيم مدار راس سرطان و راس جدى از دو جنب معدل النهار متساوى اند ، پس مقدار زمان ليل اطول كه رسيدن شمس براس جدى است نيز « بد كه و و ل‌ثه » مى باشد ، و على هذا القياس .\r\n\r\nفائده :\r\nچه بسيار كه در كتب فن ارقام نوشته مىشود ، و فقط بالاى رقم اخير سمت چپ علامت گذارند كه مثلا درجه است ، يا دقيقه ، يا ثانيه ، يا ثالثه ، يا رابعه ، يا خامسه ، يا سادسه ، آن هم بتخفيف بدين صورت جه قه نيه لثه بعه مسه سه ، و سپس از علامت اخير بسوى راست تا برقم نخستين آيند و آن را بدانچه كه هست نام مى برند و ارقام را مى خوانند . مثلا « ب و قه » را چنين مى خوانند : 8 درجه و 32 دقيقه و 26 ثانيه و 45 ثالثه . و گاهى در بالاى رقم حرف « ع » مى گذارند كه علامت « مرفوع » است كه در بعد مى خوانيم .\r\n\r\n","description":"","footnote":"","page_name":" 442 ","page_number":442},
  {"content":"\r\n\r\n\r\nدرس 65 : مطالع و طوالع ، و مغارب و غوارب\r\nاين درس دنباله درس پيش است . سخن در بيان عبارات قوم در تعريف قوس تعديل النهار بوده است ، اكنون بايد دو تعريف اخير را بيان كنيم كه يكى گفت تعديل النهار قوسى از معدل النهار است ، و ديگرى در تعريف اصطلاح « مطالع » را به كار برده است ، پس بدان كه :\r\nكلمه « مطالع » در كتب فقهى به همان معنى متعارف لغوى اعنى جمع مطلع بمعنى زمان طلوع و مكان طلوع به كار رفته است . مثلا در هلال صوم جواهر آمده است كه :\r\nاذا رؤى الهلال فى البلاد المتقاربة كالكوفة و بغداد و نحو هما مما لم تختلف فيه المطالع وجب الصوم على ساكنيهما اجمع ، و البلاد المتباعدة كالعراق و خراسان مما علم فيه اختلاف المطالع او احتمال فلايجب الصوم و لا القضاء ، لكنه قد يشكل بمنع اختلاف المطالع فى الربع المسكون اما لعدم كروية الارض بل هى مسطحة فلا تختلف المطالع حينئذ ، و اما لكونه قدرا يسيرا لااعتداد باختلافه بالنسبة الى علو السماء . انتهى باختصار .\r\nاما مطالع در اصطلاح هيئت قوسى از معدل النهار است به تفصيلى كه گفته آيد ، پس نخست بايد مطالع را بدانيم تا بتوانيم دو تعريف ياد شده تعديل النهار را بيان كنيم ، علاوه بر اين معرفت بمطالع لازم است كه موارد نياز بدان در اين فن بسيار است . عبارت قوشچى را در تعريف مطالع نقل و شرح مى كنيم ، در باب ششم از مقالت دوم فارسى هيئت گويد :\r\n\r\n","description":"","footnote":"","page_name":" 443 ","page_number":443},
  {"content":"\r\n\r\n« مطالع قوسى بود از معدل النهار كه با قوسى از منطقة البروج طلوع كند ، و اين قوس بروج را درج سواء و طوالع گويند . و مغارب قوسى بود از معدل كه با قوسى از منطقة البروج غروب كند ، و اين قوس بروج را درج السواء و غوارب گويند .\r\nو در خط استواء ميان دو دائره ميل كه يكى افق بود منحصر شوند ، يعنى آنچه در ميان دو دائره ميل بود از معدل مطالع بود هر آنچه را از بروج كه در ميان اين دو دائره ميل افتد . و مطالع خط استواء را مطالع فلك مستقيم ، و مطالع كره منتصبه خوانند . و در آفاق مائله منحصر شوند ميان افق و دائره عظيمه اى كه به اول قوس از بروج گذرد و مماس اعظم دوائر ابدى الظهور شود .\r\nو در خط استواء هر ربعى كه متحدد بود به دو نقطه از چهار نقطه ، دو نقطه اعتدال و دو نقطه انقلاب ، با ربع از معدل طلوع كند ، و با ديگر قوسهاى متساوى از فلك البروج قوسهاى متساوى از معدل طلوع نكند ، ب‌لكه هر قوسى كه كمتر از ربع باشد يا بيش از نصف ، اگر يكطرفش احدالاعتدالين باشد مطالعش كمتر ازو باشد ، و اگر يكطرفش احد الانقلابين بود مطالعش بيشتر از او باشد . و هر قوسى از منطقة البروج كه بيشتر از ربع و كمتر از نصف بود يا بيشتر از سه ربع باشد به عكس اين باشد يعنى مطالع آن كه يكطرفش احدالاعتدالين بود بيشتر باشد ، و مطالع آن كه يكطرفش احدالانقلابين باشد كمتر بود .\r\nو منطقة البروج به چهار ربع منقسم شود كه نقطه هاى چهار گانه بر اوساط اين ارباع باشد ، و ربعى كه احدالاعتدالين بر منتصف او باشد زياده باشد از مطالع خودش به پنج درجه ، و ربعى كه احدالانقلابين بر منتصف او بود كمتر باشد از مطالع خود هم به پنج درجه ، پس تفاوت ميان طلوع ربعى تا طلوع ربعى ده درجه تواند بود .\r\nو مطالع هر چهار قوسى كه ابعاد ايشان از دو نقطه اعتدال متساوى بود مانند ده درجه اول حمل ، و ده درجه اول ميزان ، و ده درجه آخر حوت ، و ده درجه آخر سنبله متساوى بود .\r\nو مطالع هر برجى برابر مغارب آن برج بود .\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nاين همه كه گفتيم در خط استواء بود ، و اما در آفاق مائله نصف با نصف طلوع كند اگر متحدد باعتدالين باشد ، و ربع با ربع طلوع نكند بلكه ربعى كه يكطرفش اعتدالى بود كه چون كوكب بتوالى از او گذرد بجانب قطب ظاهر شود با كمتر از ربع معدل طلوع كند به قدر تعديل النهار كلى يعنى تعديل النهار مدار منقلب و ربعى كه يكطرفش اعتدال ديگر بود با بيشتر از ربع طلوع كند هم به مقدار تعديل النهار كلى مذكور ، پس مطالع نصفى كه بر منتصف او اعتدال اول بود كمتر از مطالع نصف ديگر بود با ربعه امثال تعديل النهار كلى .\r\nو از آنچه كه گفتيم حكم دو نصف متحدد بانقلابين معلوم شود ، اما حكم دو نصف متحدد باعتدالين يكى بود ، لكن در يك نيمه برولا ، و در ديگر نيمه بر خلاف ولا يعنى مطالع برج حمل بر توالى برابر بود با مطالع برج حوت بر خلاف توالى ، و مطالع دو برج حمل و ثور برابر بود با مطالع دو برج حوت و دلو ، و بر اين قياس هر دو قوس كه بعد ايشان از دو نقطه اعتدال متساوى بود مطالع ايشان برابر بود .\r\nو مطالع هر برجى با مغاربش برابر نبود لكن با مغرب نظيرش برابر بود .\r\nو مطالع هر برجى در افق شمالى برابر بود با مغارب آن برج در افق جنوبى كه عرضش برابر آن افق شمالى بود .\r\nو مطالع جزوى از فلك البروج قوسى بود از معدل النهار ميان اول حمل و نقطه اى از معدل النهار كه با آن جزؤ از فلك البروج طلوع كند بر توالى . و ابتداى مطالع از اعتدال ربيعى گيرند . و مطالع استواء را بعضى از ابتداى انقلاب شتوى گيرند براى نكته اى كه در عمل ظاهر شود » .\r\n\r\nبيان :\r\nقوله « : و اين قوس بروج را درج سواء و طوالع گويند » درج ، بفتح اول و ثانى جمع درجه است . و چون جزاى آن يعنى درجات آن را برابر گيرند . و مطالع را كه به حسب زيادت و نقصان مختلف است به دو نسبت مى دهند ، آن را درج السواء گفته اند . و چون طلوع اجزاى قوس بروج را اصل دانند ، و نسبت مطالع به او دهند ، به اين اعتبار او را طوالع خوانند .\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nو اختلاف مطالع بحسب زيادت و نقصان بدين سبب است كه وضع معدل و منطقه به نسبت با افق مختلف است ، پس اجزاى هر يك از منطقه يا معدل اصل قرار داده شود و متساوى محسوب گردد ، اجزاى آن ديگرى نسبت بدان مختلف گردد .\r\nو مغارب و غوارب بازاى مطالع و طوالع بود . يعنى قوسى از معدل با قوسى از منطقة البروج غروب كند مغارب بود ، و اين قوس بروج را درج سواء و غوارب گويند . بدانچه گفته ايم عبارت بيرجندى در شرح تذكره خواجه نيز روشن شود كه گفت :\r\nو يقال للقوس من فلك البروج درج السواء لانها تحسب متساوية اولا و ينسب اليها مطالعها فتختلف بالزيادة و النقصان فان وضع المعدل و المنطقة بالنسبة الى الافق مختلف فايهما يحسب اجزائها اولا متساوية يختلف اجزاء الاخرى بالنسبة اليها . و يسمى درج السواء التى بازاء المطالع طوالع ، و التى بازاء المغارب غوارب .\r\nبدان كه از استاد رضوان الله تعالى عليه لفظ مطالع و مغارب را بفتح ميم فرا گرفته ايم و همين صوابست ، و توهم ضم آن ناروا است . و نيز بيرجندى در شرح تذكره گويد :\r\nالمطالع و المغارب بفتح الميم جمع مطلع و مغرب اسم الزمان ، اى ازمنة طلوع تلك القوس من البروج ، و ازمنة غروبها فان اجزاء معدل النهار تسمى ازمانا ، و اما ما يتوهم من انهما بضم الميم بمعنى انهما يوافقان القوس من البروج فى الطلوع او المغروب فبعيد .\r\nآن كه بيرجندى گفت « : فان اجزاء معدل النهار تسمى ازمانا » وجه اطلاق ازمان بر اجزاى معدل در درس چهارم گفته آمد . و بتفصيل در فصل سوم باب دوم شرح تذكره آنجا كه خواجه در تعريف دائره معدل النهار گفته است « و اجزائها ( اى ويسمى اجزاء دائرة معدل النهار ) ازمانا لان الزمان يتقدر اولا بحركتها » بيرجندى چنين گفته است :\r\n« يتقدر اولا بحركتها ، اى يعدو يكال بها كما يقال الساعة المستوية خمسة عشر جزءا من المعدل ، بمعنى انها تتم اذ تحرك المعدل ذلك المقدار .\r\nو انما قال اولا ، لانه قد يتقدر بالفنجانة مثلا ، بمعنى انها تتم اذا امتلات الفنجانة ماء ،\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nلكن بسبب ان امتلاءها ماء أنما يكون اذا تحركت المعدل المقدار المذكور ، و كذا باقى آلات الساعات .\r\nأو لان الحركة التى على اجزاء منطقه الحركة الاولى اولى الحركات التى من شانها تقدير الازمنة . و حاصله ان الزمان ينبغى ان يتقدر بحركة دائمة ، و اولى حركة ادركت هى الحركة اليومية فالزمان يتقدر اولا بحركتها .\r\nو قيل سميت ازمانا لطلوعها فى ازمنة متساوية . و قيل لان تلك الاجزاء باعتبار الحركة سبب لوجود الزمان فيكون اطلاقا لاسم المسبب على السبب . و قيل لان الزمان مقدار الحركة اليومية المطابقة لتلك الاجزاء فيكون الزمان حالا فيها ، فاطلق اسم الحال على ما يطابقه محله ، و لا يبعد ان يوجه كلام المتن على هذا بحمله على القلب » الخ .\r\nيعنى درجات معدل النهار را بدين جهت ازمان گويند كه زمان به حركت آن اندازه گيرى مىشود ، چنان كه گويند هر ساعت مستوى پانزده جزء از معدل النهار است .\r\nاولا ، بدين جهت گفته است كه زمان با فنجان و ديگر آلات ساعت نيز اندازه گيرى مىشود ، بدين معنى كه هر گاه فنجان از آب پر شده است يكساعت تمام بسر آمده است ، و لكن بدين سبب است كه پر شدن فنجان از آب يعنى فلك معدل پانزده درجه حركت است .\r\nيا اول گفتن بدينجهت باشد كه آشكاراترين حركات ، حركت اجزاى منطقه حركت اولى است كه از شان و شايستگى او تقدير ازمنه است . حاصلش اينكه زمان بايد به حركت دائمى تقدير شود ، و نخستين حركتى را كه مى يابيم حركت شبانه روزى است ، پس اول بار زمان بدين حركت تقدير مىشود .\r\nو بعضى گفته است كه اجزاى فلك مع‌دل را ازمان بدينجهت گويند كه اجزاء در ازمنه متساوى طلوع مى كنند . و برخى ديگر گفته است بدين جهت كه اجزاى دائره معدل باعتبار حركت سبب وجود زمان است پس اسم مسبب كه زمانست بر سبب كه اجزاى معدل است نهاده شده است .\r\nو ديگرى گفته است : زمان مقدار حركت يوميه است كه اين حركت يوميه\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nمطابق با اجزاى معدل است . پس زمان حال در حركت يوميه است و حركت يوميه محل آن ، بنابر اين اسم حال كه زمان است بر اجزاى معدل كه محل اين حال يعنى حركت مطابق با آنست اطلاق شده است . و دور نيست كه كلام متن را ( عبارت خواجه را ) به حمل آن بر قلب بدين وجه توجيه كرد بان يقال : المراد بقوله لان الزمان يتقدر اولا بحركتها ان حركتها اولا يتقدر بالزمان ، يعنى ان الزمان مقدار تلك الحركة اولا و بالذات .\r\nبيرجندى در عبارت مذكور فنجان را بعنوان يكى از آلات براى تعيين ساعت نام برده است . و در فصل نهم باب سوم شرح تذكره در مبحث صبح و شفق نيز آن را نام برده است و چنين گفته است اذا عرفت ساعات الصبح و الشفق بالفنجان و غيره من آلالات التى يعرف بها الساعات الخ .\r\nكتاب جامع المبادى و الغايت تصنيف ابوعلى حسن مراكشى در وصف آلات رصدى است . و نيز كتاب رفيع الصنعة در صنعت اسطرلاب و ربع مجيب و ربع مقنطره و زرقاليه و صفحه طاس مطلوبست .\r\nحالا در نظر بگيريد عرض تمام ميل كلى را آنگاه كه نقطه انقلاب شتوى يعنى راس الجدى بر نقطه جنوب بر افق بود ، پس ن‌قطه انقلاب صيفى كه راس سرطانست در آنگاه بر نقطه شمال بر افق خواهد بود ، و يك قطب منطقه به سمت راس بود و ديگرى به سمت قدم ، يعنى دو قطب منطقه با دو قطب افق باهم متحد گردند ، و عظيمه منطقه با عظيمه افق منطبق شود ، و آن بيش از يك آن نبود ، و در آن دوم شش برج يعنى يك نيمه فلك البروج يكباره از افق برخيزد ، و نيمه ديگر آن كه نيز شش برج است به يك بار از افق فرو شود چنان كه در شماره سيزدهم درس 56 بتفصيل گفته آمد . غرض اين كه در اين فرض ، مطالع و مغارب منطقة البروج از معدل قوس نيست زيرا كه به يك آن جنبش معدل ، شش برج از منطقه طلوع كند و شش برج غروب ، پس هر يك از طوالع و غوارب نصف دور بود و مطالع آن از معدل يك نقطه كه به مقدار يك آن زمانى است ، پس تعريف مذكور مطالع و مغارب تمام نيست و حكم آن كلى نبود .\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nو هم از دروس 32 تا 35 در بيان آفاق ذوظل واحد و ذوظلين و ذوظل دائر ، به خوبى دقت شود تا معلوم گردد كه چنان كه گاه هست نصف منطقه با يك نقطه از معدل طلوع كند ، گاه هست كه با نصفى از فلك البروج و يا اقل از آن و يا اكثر از آن تمام معدل طلوع نمايد چنان كه در عروض تمام ميل و زياده از آن ، پس لازم نيست كه مطالع بايد حتما قوسى از معدل باشد . لذا چغمينى در ملخص ، تعريف مطالع را به قوس تصريح نكرده است بلكه بدين نحو گفته است « : مطالع كل قوس من فلك البروج هى ما يطلع معها من معدل النهار » و شايد نظرش همين باشد كه گفته ايم .\r\nقوله « : و در خط استواء ميان دو دائره ميل » . . . دائره ميل از دو قطب فلك معدل مى گذرد ، و همه دوائر آفاق استوائى نيز از دو قطب دائره معدل مى گذرند ، پس هر دائره افق استوائى دائره ميلى است چنان كه مكرر گفته آمد . فرض بفرمائيد كه جزئى از معدل با منطقه كه بر افق استوائى اند كان بر دو دائره ميل اند كه يكى افق است و ثابت بر جاى خود ، و ديگرى با حركت آن دو جزء مفروض معدل و منطقه كه بر افق بودند حركت مىكند ، لاجرم مطالع و طوالع در ميان دو دائره ميل كه يكى افق بود منحصر شوند .\r\nپس هر گاه ربع با ربع كه متحدد بين نقطتين اعتدال و انقلاب باشند و نقطه اعتدال به سمت راس بود ، دائره افق با دائره ماره باقطاب اربعه متحد گردد ، و دائره ميل دوم با دائره نصف النهار يكى شود .\r\nو باز در نظر بگيريد كه نصف معدل با نصف منطقه طلوع كند ، و مثلا متحدد باعتدالين باشند ، و يا متحدد بانقلابين باشند كه در فرض دوم نقطه اعتدال بر سمت راس خواهد بود و با قطب افق متحد مى گردد و منطقه چون معدل قائم بر افق بود كه دائره ماره باقطاب اربعه و افق يكى مى شوند ، كيف كان چه متحدد باعتدالين و چه متحدد بانقلابين ، تعريف مذكور در اين صورت طلوع نصف با نصف ، صادق نيست زيرا كه مطالع و طوالع در ميان يك دائره ميل واقع مى شوند كه دائره افق استوائى است .\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nقوله « : و مطالع خط استواء را مطالع فلك مستقيم ، و مطالع كره منتصبه خوانند » وجه تسميه ظاهر است زيرا كه حركت فلك در آنجا باستقامت و انتصاب است چنان كه در درس بيستم گفته آمد . و مطالع خط استواء را مطالع بالقبه نيز گويند ، و در آغاز درس پنجاه و يكم بدان اشارتى رفت . و لكن اين تسميه اعنى مطالع بالقبله در صورتى است كه مبدء آن اول نظيره انقلاب شتوى باشد . نظيره انقلاب شتوى هم در درس هشتم گذشت . و مطالع فلك مستقيم ، و مطالع كره منتصبه ، در صورتى است كه مبدء آن اول حمل باشد .\r\nمثلا در صفحه 227 و 228 زيج بهادرى گويد : جدول مطالع البروج لخط الاستواء المبتدء من اول الحمل ، و در صفحه 229 و 230 آن گويد : جدول مطالع البروج للفلك المستقيم المبتدء من اول الجدى و يسمى المطالع بالقبة ايضا .\r\nو بيرجندى در شرح تذكره گويد :\r\nفان كان الافق عديم العرض يسمى مطالع خط الاستواء و مطالع الفلك المستقيم و مطالع الكرة المنتصبه ، و يخص باسم المطالع بالقبة اذا كان مبدءها نظيرة الانقلاب الشتوى ، و ان كان عرض يسمى بمطالع البلد ، و مطالع الافق المائل ، و مطالع الفلك المائل .\r\nو ميان گفتار صاحب زيج بهادرى كه « المبتدء من اول الجدى » ، و بيرجندى كه « مبدءها نظيرة الانقلاب الشتوى » تنافى نيست كه آن ناظر بمنطقة البروج است ، و اين بمعدل النهار به همان بيانى كه در درس هشتم گذشت .\r\nسپس در زيج ياد شده از صفحه 231 تا صفحه 364 مطالع آفاق مائله را بعروض يك يك درجه تا عرض سو لح قه كه تمام ميل كلى است بتفصيل آورده است ، و بعد از آن ص 365 و 366 را به جدول مطالع البروج ببلده صاحب گنج موضع رصد زيج مذكور كه عرض آن إله مح مه شمالى است اختصاص داده است .\r\n\r\nتبصره :\r\nآن كه در پيرامون تعريف مطالع بقوسى از معدل النهار ، و عدم شمول آن مطلق مطالع را گفته ايم ، مىشود گفت كه در اين گونه تعريفات ، و نظائر آنها ضوابط و قواعدى كه در طايفه اى از مسائل اين فن گفته اند ، ناظر بافاق معظم معموره\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nبوده اند ، مانند اين دستور در بدست آوردن جاى ماه در بروج دوازده گانه :\r\n هر چه از ماه شد مثنى كن \r\n پنج ديگر فرازى بر سر آن \r\n پس بهر پنج از آن زخانه شمس \r\n گير برجى و جاى ماه بدان \r\nيعنى آنچه از ماه عربى گذشت مضاعف كن ، و پنج عدد ديگر بر او بيفزا ، پس ملاحظه كن كه آفتاب در چه برجى از بروج اثنى عشر است ، ابتدا آن برج كرده به ترتيب و توالى بروج هر برجى را پنج بده ، بهر برج كه منتهى شود ماه در آن برج خواهد بود .\r\nمثلا امروز پنجشنبه نهم ربيع الثانى سنه 1410 هق ، مطابق 18 آبان 1368 هش است . در آبان ماه شمس در برج عقرب است كه آن ماه هشتم است و اين برج هشتم ، مطابق دستور فوق ، ماه در بروج دلو است 5 / 23 : 5 / 4 بعلاوه 2 / 18 ضربدر 9 و يا 5 / 21 : 5 / 4 بعلاوه 2 / 16 ضربدر 8\r\nو ديگرى براى تحصيل درج اين بيت را بدان الحاق كرده است :\r\n وانچه مانده در آخر منزل \r\n ضرب كن در شش و درج ميدان \r\nو اين بيت بدينصورت نيز نقل شده است :\r\n هر چه از پنج كمتر است بزن \r\n در شش و آنگهش درج ميدان \r\nمثلا در مثال بالا عدد يك كسر آمده است ، پس ماه در درجه ششم دلو است ، و اگر 2 باشد در 12 و 3 در 18 و 4 در 24 درجه آن .\r\nابيات فوق بعبارات ديگر نيز نقل شده است ، كيف كان اين دستور ضابطه اى بتقريب و تخمين است ، و تحقيقى آن بايد از زيجات استخراج شود زيرا كه حركت قمر را سرعت و بطؤ است به تفصيلى كه در دروس آينده مى خوانيم .\r\nقطعه ديگر از خواجه نصير الدين طوسى در بيان بدست آوردن جاى ماه در بروج است كه به اغلب راست مى آيد و آن اين است :\r\n بگذشته زماه ضرب كن اى دلبر \r\n در سيزده و سيزده را بر مه بر \r\n آنگه به حساب طرح كن سى سى را \r\n از منزل آفتاب تا برج قمر \r\nسيزده را برمه بر ، يعنى سيزده را نيز يك ماه محسوب بدار ، مثلا در تاريخ ياد\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nشده : 30 / 134 : 30 / 4 بعلاوه 13 / 104 ضربدر 8\r\nو يا 30 / 147 : 30 / 4 بعلاوه 13 / 117 ضربدر 9\r\nو اين دو بيت هم قريب به همين مفاد است كه :\r\n هر روز زماه سيزده تعيين كن \r\n پس بيست و ششى زجاى مه تخمين كن \r\n هر برجى راز موضع خورسى گير \r\n ميدان درجات مه مرا تحسين كن \r\nمثلا در تاريخ فوق : 26 / 143 : 30 / 4 بعلاوه 13 / 117 ضربدر 9\r\nو علت اختيار اعداد نامبرده در ابيات ياد شده ، در بعد دانسته مىشود .\r\nمانند بتقريب و تخمين بودن دستور ياد شده در تعيين برج قمر و درج آن ، اين بيت خواجه طوسى در بيان مقدار ساعات و دقائق طلوع بروج دوازده گانه است كه ناظر به آفاق معظم معموره است :\r\n طلوع برج و ساعاتش مفصل گويم و مجمل \r\n صبا اك ، اى ال ، بط ب ، حج بك ، دزيك ، هو بل \r\n( صيا اك ) ص اشاره به صفر است كه رقم برج حمل است يعنى . و يا اشاره به برج حوت است چنان كه در درس 15 گفته شده است . و ا ك اشاره بساعت و دقائق است ، يعنى مقدار ساعت طلوع برج حمل و حوت يكساعت و بيست دقيقه است . و حروف ديگر بر اين قياس است يعنى : اى كه ثور و دلو است ، مقدار ساعت طلوع آنها ال است كه يكساعت و نيم است . و بط ب يعنى جوزا و جدى ، دو ساعت . و جح بك يعنى سرطان و قوس ، دو ساعت و بيست دقيقه . و دزبك يعنى اسد و عقرب ، دو ساعت و بيست دقيقه . و هويل يعنى سنبله و ميزان ، دو ساعت و نيم .\r\nازمان ياد شده تقديرى تقريبى است كه نسبت به آفاق تفاوت مى يابد . و چون ساعات و دقائق مذكور جمع شود حاصل 12 ساعت تمام خواهد بود ، و چون هر رقم براى دو برج است حاصل 24 ساعت است كه ساعات مستوى يك شبانه روز است .\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nدر دروس بعد معلوم مىشود كه اوج شمس متحرك است ، و بحسب بودن شمس در اوج و حضيض مقدار ساعات و دقائق طلوع بروج با آنچه كه در بيت بالا آمده است تفاوت مى يابد ، لذا مقادير بيت را بتخمين و تقريب گفته ايم . بموضوع بحث برگرديم :\r\nقوله « : و در آفاق مائله منحصر شوند ميان افق و دائره عظيمه اى كه به اول قوس از بروج گذرد و مماس اعظم دوائر ابدى الظهور شود » . مثلا در افق بعرض 35 درجه شمالى جزوى از معدل و جزوى از منطقة البروج را بر دائره افق تصور بفرمائيد ، و دائره عظيمه ديگرى را نيز بر روى دائره افق مانند آنچه كه در آفاق استوائيه گفته ايم منطبق و متحد فرض بنمائيد ، به نحوى كه آن دو جزء معدل و منطقه كه به حركت معدل از افق مرتفع مىشود عظيمه دوم نيز با آن دو از افق مرتفع شود .\r\nو مى دانيم كه هيچ دائره آفاق مائله دائره ميل نيست ، زيرا كه از دو قطب معدل نمى گذرد بلكه يك قطب معدل مرتفع از افق است ، و قطب ديگر منحط از آن . و به همين دليل آن دائره عظيمه ديگر كه از طرف ديگر قوس مطالع و طوالع مى گذرد ، دائره ميل نيست ، پس قوس مطالع و طوالع در آفاق مائله نتوانند كه ميان دو دائره ميل منحصر باشند .\r\nآرى در دروس گذشته دانسته ايم كه هر دائره نصف النهار آفاق مائله افقى از آفاق استوائى و دائره ميلى است ، پس هر گاه دو جزء قوس مطالع و طوالع ، يك جهت بر دائره نصف النهار بود و جهت ديگر بر افق مائل خواه آن دو جزء يك جزء باشند چون يكى از دو نقطه اعتدال ، و خواه يكى از انقلابين و نظيره آن باشند و يا نباشند ، كيف كان در اين صورت قوس مطالع و طوالع بين يك دائره ميل و دائره افق محصور خواهد بود ، و باز ميان دو دائره ميل محصور نيست .\r\nو چون دائره دوم عظيمه است لاجرم به حركت معدل با افق تقاطع كند ، و محل تقاطع با افق نقطتين تماس به نقطتين شمال و جنوب مى باشد . به اين بيان كه در جانب قطب ظاهر معدل ، مماس اعظم دوائر ابدى الظهور مىشود و در نقطه تماس تقاطع با افق نمايد ، و نيز در جانب قطب خفى معدل ، مماس اعظم دوائر\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nابدى الخفاء گردد و هم در نقطه تماس تقاطع با افق كند ، و تقاطع آن از اين دو نقطه تماس متبدل نمى شود .\r\nمناسب است كه از شرح بيرجندى بر تذكره خواجه مطالبى را نقل و ترجمه كنيم ، و بعضى از توضيحات در پيرامون گفتارش تقديم بداريم ، عبارتش اين كه :\r\nاعلم ان مطالع القوس التى لاتكون نصفا فى خط الاستواء محصورة بين دائرتى ميل احديهما افقهم ، اعنى يكون ما بينهما من المعدل مطالع لما بينهما من البروج .\r\nيعنى مطالع قوسى كه كمتر از نصف دور است ، در آفاق استوائى بين دو دائره ميل محصور است كه يكى از آن دو دائره افق استوائى است .\r\nقيد كمتر از نصف دور بدين سبب است كه اگر به قدر نصف دور باشد هر يك از مطالع و طوالع در ميان يكدائره ميل واقع مىشود كه دائره افق استوائى است ، چنان كه پيش از اين گفته ايم . پس از آن بيرجندى گفته است :\r\nو اما فى الافق المائل فقال صاحب التبصرة « : انها محصورة بين دائره الافق و دائره ميل تمر به اول تلك القوس » و هو غير صحيح اذ لو صح لكان مطالع كل قوس نهايتها احد الاعتدالين فى جميع الافاق واحدة ، و ليس كذلك كما شهد به استقراء جداول مطالع البروج .\r\nيعنى اما در تعريف مطالع افق مائل ، صاحب تبصره گفته است كه آن قوسى محصور ميان دائره افق و دائره ميلى است كه به اول اين قوس مى گذرد ، و حال آنكه اين تعريف درست نيست زيرا كه بنابر صحت اين تعريف ، مطالع هر قوسى كه نهايت آن يكى از دو نقطه اعتدال باشد بايد در جميع آفاق مائله يك قوس بوده باشد ، با اين كه چنين نيست چنان كه استقراء جداول مطالع بروج بدان شاهد است .\r\n\r\nتوضيح :\r\nآن كه صاحب تبصره گفته است « : تمر به اول تلك القوس » و آن كه بيرجندى گفته است « : نهايتها احد الاعتدالين » هر دو به يك معنى اند زيرا كه بيرجندى از افق آغاز كرده است ، و صاحب تبصره بالعكس .\r\nدر درس 63 دانسته ايم كه سعه مشرق در آفاق مائله بزيادتى عرض بلد زياد\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nمىشود تا به ربع دور مى رسد . پس نقطه اى از منطقة البروج مثلا آخر حمل در عرض شمالى كه از افق مشرق طلوع مىكند در عروض ديگر شمالى بيش از آن ، بتدريج درجات بعد از حمل بتوالى از افق طلوع مىكند كه قوس سعه مشرق نيز بتدريج فزونى مى يابد و مدار يومى كوكب بيشتر مى گردد . مثلا در ش 67 ا ب معدل النهار بر قطب ح ، و د ب منطقة البروج بر قطب ه ، و ب نقطه اعتدال ، و ح ب دائره ميل ، و هر يك از د اح ط و ر از آفاق مائله ، و ب ر مطالع قوس ب و ، و ب ط مطالع قوس ب ح ، و ب ا مطالع ق‌وس ب د . اعتراض بيرجندى بر خرقى اعنى صاحب تبصره اين است كه تعريف شما مطالع را كه قوسى است محصور ميان دائره افق و دائره ميلى كه به اول آن قوس گذرد بر هر يك از قوسهاى ب ر ب ط ب ا صادق است كه مطالع قوس ب و بوده باشند ، پس لازم آيد كه قوسهاى مطالع ياد شده به يك مقدار بوده باشند و اين نادرست است .\r\nپس از آن بيرجندى گفته است « : با اين كه چنين نيست چنان كه استقراء جداول مطالع بروج بدان شاهد است » اين مطلب همانست كه در همين درس پيشترك نقل كرده ايم كه مثلا در زيج بهادرى از ص 231 تا ص 364 مطالع آفاق مائله را بعرض يك يك درجه تا عرض سو لح قه كه تمام ميل كلى است . بتفصيل آورده است ، و حتى مطالع دو عرض قريب بهم با يكديگر مساوى نيستند .\r\n\r\n","description":"","footnote":"","page_name":" 455 ","page_number":455},
  {"content":"\r\n\r\n\r\nخرقى كيست ؟\r\nچلبى در كشف الظنون گويد :\r\nالتبصرة فى علم الهيئة للامام شمس الدين ابى بكر محمد بن احمد بن ابى بشر المروزى المعروف بالخرقى بكسر المعجمة و فتح المهملة و بعدها قاف منسوب الى خرق قريه من قرى مرو ، المتوفى بها سنة ثلاث و ثلاثين و خمسمائة . و هو من الكتب المتوسطه فيه لخصه من كتابه المسمى بمنتهى الادراك ، اوله : الحمد لله حق حمده الخ ، الفه لابى الحسين على بن نصير الدين الوزير ، ذكر فيه انه اقتدى بابن الهيثم فى تقسيم الافلاك بالاكر المجسمة دون الاقتصار على الدوائر المتوهمة كما هو أب اكثر المتقدمين ، و قسمه قسمين : قسم فى الافلاك ، و قسم فى الارض ، و ذكر فى الاول اثنين و عشرين بابا ، و فى الثانى اربعة عشر باب ، ثم شرحه احمد بن عثمان بن صبيح المتوفى سنة اربع و اربعين و ستمائة . ( ج 1 ط 1 ستون 338 )\r\nدر انتساب خرقى به خرق چنان كه چلبى گفته است ، بايد تحقيق آن چنان باشد كه ياقوت در معجم البلدان آورده است :\r\nخرق بالتحريك ، و يقال خره بلفظ المعجم ، قرية كبيرة عامرة شجيرة بمرو ، اذ نسبوا اليها زادوا قافا ، اخرجت جماعة من اهل العلم . و ممن ينسب اليها ابوبكر محمد بن احمد بن بشر الخرقى ، كان فقيها فاضلا متكلما يعرف الاصول توفى سنة نيف و ثلاثين و خمسمائة . ( ج 2 ط بيروت ص 360 ) به لغت « خره » لغت نامه دهخدا نيز رجوع شود .\r\nدر مبحث قوس نطاقات شرح فاضل رومى بر ملخص چغمينى آنجا كه گويد « : كما ذهب اليه الخرقى مخالفا للجمهور تحاشيا عن التبدل فى نقطتى التماس بحسب البعد و القرب » . . . حاشيه اى بامضاى 12 در معرفى خرقى چنين آمده است « : الحزقى ، بالحاء المهملة والزاء المعجمة والقاف علم صاحب التبصره » ( ص 82 طبع اعلى وزيرى ) و ما بر اين ضبط ، حق فحص را توخته ايم ، و لكن ، هر چه بيشتر تاخته ايم كمتر يافته ايم . به نقل مطالب شرح بيرجندى بر تذكره بازگشت كنيم . بعد از آن بيرجندى گفته است :\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nو قال العلامة فى النهاية : انها محصورة بين دائرة الافق العظيمة المارة بقطبى اول السموت و باخر تلك القوس ان فرضت تحت الافق ، و باولها ان فرضت فوقه ، فانه اذا فرضت هذه الدائرة متحركة بالحركة اليومية انتهت نهايتا قوسى المطالع و درج السواء دفعة الى الافق .\r\nو يلزم على هذا ان يكون كل نقطتين تطلعان معا تصلان الى دائرة نصف النهار معا اذ هى تمر بقطبى اول السموت ، و تغربان ايضا معا اذ قوسا نهاريهما تنتصفان به نصف النهار ، مع ان اوطولوقس قد برهن فى التاسع من الكرة المتحركة ان النقط التى تطلع معا فى الافاق المائلة لا تغرب معا بل ما كان اقرب الى القطب الظاهر يتاخر غروبه .\r\nو هذا الاعتراض يرد على صاحب التبصرة ايضا فان دائره نصف النهار من دوائر الميول . و لهذا عدل عنه فى التحفة و قال : هى محصورة بين دائره الافق و دائره عظيمة تمر به اول تلك القوس من البروج و مماسة لاعظم الابدية الظهور .\r\nيعنى علامه در نهايه گفته است كه مطالع قوسى است محصور ميان دائره افق و دائره عظيمه اى كه مار به دو قطب دائره اول سموت و به آخر آن قوس مطالع است هر گاه قوس مطالع در زير افق فرض شود ، و محصور ميان دائره افق و همان دائره عظيمه مار به دو قطب دائره اول سموت و به اول قوس مطالع است هر گاه قوس مطالع بر زبر افق فرض شود ، زيرا كه اين دائره عظيمه به حركت يوميه متحرك فرض شود نهايت قوس مطالع و نهايت قوس درج السواء يكبارگى به افق منتهى گردند .\r\nآنگاه بيرجندى در مقام اعتراض بعلامه گفته است :\r\nبنابر اين تعريف لازم آيد هر دو نقطه اى كه باهم طلوع مى كنند هم با هم به دائره نصف النهار برسند زيرا كه دائره نصف النهار به دو قطب دائره اول سموت مى گذرد ، و نيز لازم آيد كه همان دو نقطه باهم غروب كنند زيرا كه قوس نهار هر يك آن دو بدائره نصف النهار نصف مىشود ، با اين كه اوطولوقس در شكل نهم كره متحركه مبرهن كرده است كه : نقطه هايى كه در افق مائله باهم طلوع مى كنند باهم غروب نمى كنند ، بلكه نقطه اى كه به قطب ظاهر معدل نزديكتر\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nاست ديرتر غروب مىكند .\r\nپس از آن بيرجندى گفته است :\r\nو همين اعتراض بر علامه ، بر صاحب تبصره نيز وارد است ، چه اين كه دائره نصف النهار از دوائر ميل است . لذا علامه مذكور ، در تحفه از تعريف ياد شده در نهايه برگشت و مطالع را چنين تعريف كرده است كه آن قوسى است محصور ميان دائره افق و دائره عظيمه اى كه به اول قوس بروج مى گذرد و مماس مدار اعظم ابدى الظهور مى گردد .\r\n\r\nتوضيح :\r\nعلامه در عبارت بيرجندى ، قطب شيرازى صاحب درة التاج و شرح حكمت اشراق است ( العلامة قطب الدين محمود بن ضياء الدين مسعود الشيرازى ) . و نهايه ، كتاب ديگر او به نام « نهاية الادراك فى دراية الافلاك » است . و تحفه كتاب ديگر او به نام « التحفة الشاهية » كه هر دو به عربى در علم هيئت اند . از تحفه نسخه اى كامل در كتابخانه مدرسه سپهسالار قديم تهران موجود است . و نيز نسخه اى از نهايه در كتابخانه سپهسالار جديد تهران ( كه اكنون بمدرسه عالى شهيد مطهرى نام يافت ) به شماره 596 موجود است . و نسخه اى قديمى از نهايه كه بسال 741 كتابت شده در كتابخانه خديويه مصر است ، نگاه كنيد بفهرسة الكتبخانه الخديوية ج 5 ص 225 و بقول جرجى زيدان در تاريخ آداب اللغة ج 3 ص 251 نسخه اين كتاب در اكثر مكاتب اروپا موجود است . ( ص م ، ن درة التاج ط ايران بكوشش و تصحيح سيد محمد مشكوة )\r\nحاجى خليفه كاتب چلبى در كشف الظنون گويد :\r\nالتحفة الشاهية فى الهيئة للعلامة قطب الدين محمود بن مسعود الشيرازى المتوفى سنة عشر و سبعمائة ، مجلد اوله : خير المبادى مازين بالحمد لواهب القوة الخ . الفه للوزير امير شاه محمد بن الصدر السعيد تاج الدين معتز بن طاهر ، و رتب على اربعة ابواب : الاول فى ما يحتاج الى تقديمه قبل الشروع ، الثانى فى هيئة الاجرام البسيطة ، الثالث فى هيئة الارض ، الرابع فى مقادير الابعاد و الاجرام . و هذا التاليف مؤخر عن نهاية الادراك له . ثم شرع المولى على القوشجى فى شرحه بقال اقول ، و وصل الى بحث الدوائر ، و له\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nتعليقه علقها على المتن الى الباب الثانى . و للعلامة السيد الشريف الجرجانى حاشية التحفة ايضا . ( ج 1 ط 1 ستون 368 )\r\nتعريف دائره اول سموت در درس 28 گذشت ، و تعريف دائره نصف النهار در درس 21 . دو قطب دائره اول سموت دو نقطه شمال و جنوب است ، و عظيمه اى كه به دو قطب اول سموت بگذرد بر دائره نصف النهار نيز صادق است ، پس بنابر تعريف صاحب نهايه هر گاه نقطه طرف قوس مطالع مثلا با آن عظيمه اى كه از افق به حركت معدل النهار حركت كرده است و بدائره نصف النهار رسيده است ، بايد نقطه طرف طوالع نيز بدائره نصف النهار برسد مطلقا و بالعكس ، با اين كه چنين نيست ، مگر در صورتى كه هر دو نقطه يكى باشند و آن گاهى است كه يكى از دو نقطه اعتدال باشند كه بدائره نصف النهار رسيده است .\r\nو نيز بنابر تعريف صاحب نهايه لازم آيد كه همان دو نقطه كه باهم طلوع كردند باهم غروب كنند ، زيرا كه از هنگام طلوع آن دو نقطه تا وقت رسيدنشان چون هر دو باهم رسيده اند ، قوس نصف النهار هر دو مساوى خواهد بود ، لاجرم از هنگام طلوع آن دو نقطه تا رسيدنشان بدائره نصف النهار به مقدار قوس مدار آن دو از دائره نصف النهار تا مغربشان خواهد بود ، با اينكه خلاف آن در شكل نهم كرده متحركه اوطولوقس مبرهن شده است .\r\nاوطولوقس  Autolykos de pythane ) )  از رياضى دانان يونانى پيشين است . كتاب « كره متحركه » يكى از آثار گرانقدر اوست كه در اصطلاح فن از متوسطات است . خواجه طوسى آن را تحرير كرده است ، و تاريخ فراغ تحرير جمادى يكم سال « خنا » يعنى 651 است . كره متحركه يك مقاله حاوى دوازده شكل است .\r\nقفطى در تاريخ الحكماء اوطولوقس را نام برده است و به بزرگى ستوده است ( ص 73 ط ليدن ) . اين اثر بسيار ارزشمند قفطى را يكى از دانشمندان قرن يازدهم هجرى بپارسى ترجمه كرده است و در دانشگاه تهران به كوشش بهين دارائى بچاپ رسيده است . در بيوگرافى اوطولوقس چنين گويد :\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nمهندسى است رياضى ، در وق‌ت خويش معروف و مشهور ، و تصانيف وى در ميان علماى فن متداول و مذكور . از آن جمله است كتاب كره متحركه كه « كندى » آن را اصطلاح نموده ، و كتاب طلوع و غروب ، سه مقاله . ( ص 99 و 100 ط 1 )\r\nاما شكل نهم آن كه بيرجندى بدان تمسك جسته است ، بسيار مناسب است كه نقل شود ، ازيرا كه موجب استيناس باسلوب براهين هندسى است كه در پيش داريم ، علاوه اين كه درباره افق مائل تعبيرى دارد كه آگاهى بدان لازم است ، مزيدا اين كه مستلزم قاعده اى نيست كه پيش از اين نخوانده باشيم ، و اگر نخوانده باشيم باشارتى در مى يابيم ، و آن اين كه :\r\nاذا كانت دائرة الافق فى كرة مائلة على المحور فان النقط التى تغرب معا لا تطلع معا ، لكن ما كان اقرب الى القطب الظاهر يتقدم طلوعه ، و النقط التى تطلع معا لاتغرب معا ، لكن ما كان اقرب الى القطب الظاهر يتاخر غروبه .\r\nفليكن الافق المائلة على المحور ا ب ح د ، و القطب الظاهره ، والدائره التى تماسها الافق فى جهة القطب الظاهر ا ر ، و ليكن نقطة ب اقرب الى ه من نقطة ح ، و كذلك نقطة د من نقطة ط . و ليكن د ط الجهة الشرقية ، و ب ح الجهة الغربية . و ب ح تغربان معا ، و د ط تطلعان معا . و نرسم عليهما متوازيتى ب ك دح م ط ، فقوس ب ك د اعظم من قوس من دائرة تكون شبيهة بقوس ح م ط لقربها\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nمن القطب ، و قوس ب ل د اصغر من قوس من دائره تكون شبيهة بقوس ح ن ط فاذن نقطة ب تقطع قوس ب ل د و تصير الى نقطة د قبل ان تقطع نقطة ح قوس ح ن ط ، فلذلك يكون طلوع ب قبل طلوع ح . و ايضا نقطة ط تقطع قوس طم ح قبل ان تقطع د قوس د ك ب ، فلذلك يكون غروب د بعد غروب ط ، و ذلك ما اردناه .\r\nدر آخر درس بيستم ، آفاق را به دولابى و حمائلى و رحوى قسمت كرده ايم ، و آفاق حمائلى را آفاق مائله گفته اند و بدين سبب كه در اين آفاق دائره معدل النهار از سمت راس مائل است ، و لكن در شكل مذكور گفته است « : اذا كانت دائرة الافق فى كرة مائلة على المحور فليكن الافق المائلة على المحور » ، و لكن وجه آن با اندك التفاتى روشن است چه اين كه در درس نخستين گفته ايم كه « : خطى مستقيم كه و اصل ميان دو قطب كره است قطرى است كه آن را محور گويند و كره بر آن مى گردد » ، و چون محور معدل همان محور حركت اولى است بدين لحاظ آن را محور عالم نيز گفته اند . در خط استواء چون معدل بر دوائر آفاق استوائى قائم است ، محور آن نيز در سطح دائره افق حقيقى است و با آن در دو نقطه شمال و جنوب تماس مىكند ، اما در آفاق مائله همين كه معدل از سمت راس مائل شده است عظيمه افق نيز بر محور آن مائل مىشود و بتدريج ميل زيادت مى گردد تا به حدى كه محور مذكور از دو طرف با دو قطب افق تماس مىكند و معدل و مدارات يومى گرد آن رحوى مى گردند .\r\nو بدانچه در ميل بر محور تحرير نموده ايم وجه آن كه گفته است : مائلة على المحور » و نگفته است « مائلة عن المحور » نيز معلوم مى گردد فتبصر .\r\nدر بعضى نسخ بجاى من دائرة ، من دائرتها آمده است كه ضمير راجع بقوس است . و در بعضى نسخ باسقاط من دائرة ، يا من دائرتها است . كيف كان جمله « تكون شبيهة بقوس » در هر دو موضع صفة قوس ما قبل آنست نه دائره ، و ضمير فعل راجع بقوس است . و اين جمله ناظر به شكل بيستم اكرثاوذوسيوس است كه :\r\n« كل دائرة عظيمة تقطع فى كرة دوائر متوازية و لا تمر بقطبها ، فان ما كان اقرب الى\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nالقطب الظاهر من القسى التى تنفصل بها فى احد نصفى الكرة ، تكون اعظم من قوس من دائرة ( من دائرتهاخ ) تشبه القوس التى تنفصل بها و تكون ابعد من ذلك القطب » . . .\r\nراقم هر يك از اكرمانالاؤوس ، و اكرومساكن ثاوذوسيوس ، و اصول اقليدس را كه همه بتحرير خواجه طوسى است در اثناى تدريس با عرض به نسخ ديگر تصحيح و تحشيه كرده است ، و بخصوص با اكرمانالاؤوس كه در حكم يكدوره شرح كامل بر آنست . اين آثار علمى و ديگر آثار قلمى ما در شعب رياضى همه در انتظارند كه بحول و مشيت الهى در سلسله اين دروس برشته ترجمت و تحرير تنظيم و بحضور مبارك شما تقديم گردند هو المستعان و عليه التكلان .\r\nچند نسخه اى از كره متحركه كه در تصرف راقم است ، در هيچيك نيامده است كه بتحرير خواجه طوسى است ، و لكن ما را بر اثر آشنائى بسبك و شيوه خامه توانا و رسا و شيواى خواجه گمان بر اين بود كه اين نيز از آن وى باشد ، تا به فحص ماخذ و نص مصادر ظن ما به يقين منتهى شده است .\r\nاما آنكه صاحب نهايه گفته است « : . . . و باخر تلك القوس ان فرضت تحت الافق ، و باولها ان فرصت فوقه » مثلا چون مطالع جزء را بخواهيم ، و ابتداى آن را از اعتدال ربيعى بگيريم ، روشن است كه گاهى قوس مطالع بر بالاى افق بود و گاهى در زير افق ، چنان كه در عرض له مطالع به حمل ط له است ، و در به سرطان فط ك ، و در به قوس رع م ، و در به حوت شنه كا . ( زيج بهادرى ص 229 و 300 ) ، لاجرم گاهى مطالع بر فوق افق بود و گاهى در تحت آن ، و بر اين قياس است مطالع تعريفات ديگر . بعد از آن بيرجندى گفته است :\r\nو اقول : يمكن ان يماس عظيمتان مارتان به اول تلك القوس اعظم الابدية الظهور على نقطتين منها احديهما شرقية عن نصف النهار ، و الاخرى غربية عنها فان كل نقطة من فلك البروج يمكن ان يخرج منها دائرتان عظيمتان مماستان لاعظم الابدية الظهور من جانبيه على ما يشهد به الفطرة السليمة . و حينئذ لابد ان يختلف تقاطعاها تين الدائرتين مع المعدل فلايتعين المطالع ، فينبغى ان تقيد هذه العظيمة المماسة لاعظم ابدية الظهور\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nبان يكون تماسها اياها على نقطة معينة كانت هى نقطه تماسها مع الافق عند طلوع اول تلك القوس فكان هذه العظيمة المماسة هى بعينها الافق يتحرك مع هذا المدار بحيث لاتبدل نقطة تماسه معه .\r\nيعنى من مى گويم كه دائره عظيمه مار به اول قوس مطالع و مماس به اعظم ابدى الظهور ممكن است كه دو دائره عظيمه آنچنانى بوده باشند كه يكى از نقطه شرقى دائره نصف النهار مماس اعظم ابدى الظهور شود ، و ديگرى از نقطه غربى آن ، زيرا كه امكان دارد از هر نقطه فلك بروج دو عظيمه اخراج شود كه هر يك با يكجانب اعظم مدار ابدى الظهور مماس شود ، و آنگاه ناچار آن دو عظيمه با معدل در دو نقطه تقاطع مى كنند و در اين صورت قوس مطالع متعين نمى گردد . پس براى تعين قوس مطالع ، بايد آن عظيمه مماس با اعظم ابدى الظهور مقيد شود به اين كه تماس آن را اعظم ابدى الظهور بر نقطه معينى كه نقطه تماس اعظم ابدى الظهور با دائره افق هنگام طلوع اول قوس مطالع است بوده باشد ، كه با حفظ اين قيد ، آن عظيمه مماس با اعظم ابدى الظهور گويى دائره افق است كه با طرف قوس مطالع متحرك است و نقطه تماس آن را اعظم مدار ابدى الظهور ثابت است .\r\nاين بود آنچه را كه مى خواستيم از بيرجندى براى روشن شدن تعريف مطالع آفاق مائله كه با قوسى از منطقة البروج منحصر مى شوند ميان افق و دائره عظيمه اى كه به اول قوس از بروج گذرد و مماس اعظم دوائر ابدى الظهور شود ، كه در عبارت قوشچى گذشت نقل كنيم . حالا به بيان عبارات ديگر قوشچى در تعريف مطالع و طوالع مى پردازيم :\r\nقوله « : و در خط استواء هر ربعى كه متحدد بود به دو نقطه از چهار نقطه ، دو نقطه اعتدال و دو نقطه انقلاب ، با ربع از معدل طلوع كند » .\r\nدر اوائل همين درس به بيان آن اشارتى شده است در اين شكل ( ش 69 ) ا ب ح م‌عدل النهار ، و د ب ه منطقة البروج ، و ب نقطه اعتدال ، و ا د ح ه دائره افق استوائى كه در اين فرض نقطه اعتدال بر سمت راس است و دائره افق از قطب معدل و منطقه هر دو مى گذرد ، و ان شئت قلت كه دائره افق با دائره ماره\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nباقطاب اربعه متحد است لاجرم هر يك از ا ب د ب ه ب ح ب ربع دور بود .\r\nبعنوان مزيد بصيرت عبارت شاهمير را از شرح وى بر فارسى هيئت قوشچى نقل مى كني م :\r\n« در آفاق خط استواء هر ربعى از ارباع منطقة البروج كه متحدد بود به دو نقطه از جمله چهار نقطه كه دو از آن نقطه اعتدال باشد يكى شمالى و يكى جنوبى ، و دو از آن نقطه انقلاب بود يكى صيفى و يكى شتوى ، به مقدار ربع تمام از معدل طلوع كند از جهت آن كه نقطه اعتدال كه حد مشتركست ميان دو ربع معدل و دو ربع منطقة البروج خواه ربيعى و خواه خريفى چون به سمت راس رسد دو حد ديگر اين دو ربع كه از منطقه نقطه انقلاب شتوى و صيفى ، و از معدل نظير ايشان باشد مماس افق باشند يكى از جانب مشرق و يكى از جانب مغرب ، زيرا كه نقطتين اعتدالين كه قطبين دائره ماره باقطاب اربعه اند چون يكى از آن دو به سمت راس رسد و ديگرى لامحاله به سمت القدم بود هر آينه منطبق بر قطبين افق باشد ، پس دائره ماره هم منطبق بر افق بود لازم آيد كه قطبين بروج و نقطتين انقلابين كه دائره ماره دائما بر آن گذشته هم بر افق باشد . و چون معدل و منطقه در اينجا بر قطبين افق گذشته اند و افق بر اقطاب ايشان گذشته هر آينه تقاطع ايشان هر دو با افق در اينجا بزواياى قائمه باشد ، پس تمام ارباع منطقه و معدل كه ظاهراند در اين زمان مساوى باشند ، و ساير ارباع خفى قياسى بر اين بايد نمود چه هر گاه كه\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nاين نقطه اعتدال به سمت القدم رسد نقطه اعتدالى كه در سمت القدم بود بر سمت راس رسيده باشد ، پس همين برهان در تعادل و تساوى آن ارباع جارى باشد ، بلكه در زمان اول همين برهان در تساوى ارباع خفيه جارى است ، ل‌كن چون غرض بيان تساوى مطالع است و آن ارباع طالع نيست پس برهان در زمان طلوع ايشان اجراء بايد نمود » .\r\nاين بود كلام شاهمير در اينمقام . و تصوير آنچه گفته است در ش 69 روشن است فتبصر .\r\nبه بيان ديگر عبارت قوشچى باز مى گرديم :\r\nقوله « : و با ديگر قوسهاى متساوى از فلك البروج الى قوله : و مطالع آن كه يكطرفش احد الانقلابين باشد كمتر بود » .\r\nدر پايان درس دوازدهم ( ش 5 ) گفته ايم كه هر يك از اضلاع سه گانه مثلث چه مثلث در سطح مستوى ، و چه مثلث در سطح كروى وتر زاويه مقابل خود است . و در همان درس دانسته ايم كه در هر مثلث وتر زاويه بزرگتر اطول است . و در درس نهم گفته ايم كه زواياى سه گانه مثلث در سطح مستوى ، معادل دو قائمه است ، اما زواياى سه گانه مثلث بر سطح مستدير ، اعظم از دو قائمه است ، و الان به خوبى تصديق مى فرمائيد كه اعظم از دو قائمه تا سه قائمه را شامل است ، يعنى در مثلث مستدير ممكن است كه هر سه زاويه آن قائمه باشد .\r\nمثلا در ( ش 70 ) ا ب افق استوائى باشد بر قطب ح كه بر سمت راس واقع است . و مى دانيم كه در آفاق استوائى معدل النهار از سمت راس مى گذرد ، پس ا ح معدل النهار بوده باشد و هم مى دانيم كه دائره نصف النهار در همه آفاق از سمت الراس مى گذرد پس ب ح دائره نصف النهار بوده باشد .\r\nدر آفاق استوائى معدل بر افق قائم است پس زاويه ح ا ب قائمه است . و نيز دائره نصف النهار در همه آفاق بر دائره افق قائم است ، پس زاويه ا ب ح قائمه خواهد بود و چون دائره نصف النهار قائم بر افق است ، و معدل النهار نيز در آفاق استوائى قائم بر افق است ، و با يكديگر در سمت راس تقاطع مى كنند پس زاويه\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nاح ب نيز قائمه خواهد بود ، و لاجرم اوتار مثلث ا ب ح باهم مساوى اند كه هر يك ربع دور است .\r\nحالا در نظر بگيريد كه در افق استوائى از اول اعتدال ربيعى مثلا يك برج حمل كه معادل سى درجه است طلوع كرده است و آن درج السواء اعنى قوس طوالع است كه هر آينه با او قوسى از معدل كه مطالع آنست نيز طلوع كرده است ، در اين فرض قوس مطالع كمتر از قوس طوالع او بود . در شكل هفتاد و يكم ( ش 71 ) مثلا ، ا ح افق استوائى ، و ا ب معدل النهار ، و ب ح منطقة البروج ، در مثلث ا ب ح زاويه ا ب ح حاده است كه به مقدار ميل كلى است لكن ا ح مقدر آن نيست زيرا كه در آغاز درس دوم و در انجام درس دوازدهم گفته ايم كه هر گاه زاويه اى زاويه مركزى قوس مقابل خود بوده باشد بدين معنى كه آن قوس قطعه ى از دائره اى باشد كه آن زاويه مركز اين دائره بود در اين صورت قوس مذكور مقدر زاويه مقابل خود است ، و زاويه ب ا ح قائمه است زيرا كه معدل النهار قائم بر افق استوائى است ، و زاويه ا ح ب حاده است كه ظاهر است ازيرا ك‌ه ب ح كمتر از ربع دور است ، و چون وتر زاويه قائمه اعظم از وتر زاويه حاده است پس مطالع كمتر از طوالع خواهد بود ، و گفتار ديگر قوشچى را بر اين قياس بدان .\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nدو شكل ئح و بط مقاله نخستين اصول اقليدس بتحرير خواجه طوسى عكس يكديگرند در اين كه وتر زاويه عظمى از مثلث ( در سطح مستوى ) اطول از وتر زاويه صغرى است ، و بالعكس . الضلع الاطول من المثلث يوتر الزاوية العظمى الخ ، الزاوية العظمى من المثلث يوترها الضلع الاطول الخ .\r\nو شكل ر مقاله نخستين اكرمانالاؤوس بتحرير خواجه طوسى در اثبات اين قضيه است كه زاويه عظمى از مثلث ( در سطح مستدير اعنى مثلث كروى ) وتر آن ضلع اطول است ، بدين عبارت : الزاوية العظمى من المثلث يوترها الضلع الاطول الخ ، اين شكل برهان شكل 71 است كه مثلث كروى است .\r\nقوله « : و منطقة البروج به چهار ربع منقسم شود » . . . نقطه هاى چهار گانه ، دو اعتدال و دو انقلاب بود كه هر نقطه بر وسط ربعى بود ، و مبدء هر ربعى وسط ربعى بود كه متحدد باعتدال و انقلاب است . و زيادت ربعى كه احد الاعتدالين بر منتصف اوست از مطالع خود به پنج درجه به حسب استقراء معلوم شده است كه طلوع اين ربع از منطقة البروج با طلوع هشتاد و پنج درجه از طلوع معدل است . و نيز باستقراء معلوم شده است كه ربعى كه احدالانقلابين بر منتصف اوست به پنج درجه از مطالع خود كمتر است ، لاجرم تفاوت ميان طلوع ربعى تا طلوع ربعى ده درجه تواند بود .\r\nقوله « : و مطالع هر چهار قوسى كه ابعاد ايشان » . . . آگاهى بدان با به ياد داشتن آنچه كه در همين درس گذشت روشن است ، ولى براى آشنايى بيشتر گفتار لارى را از شرح وى بر فارسى هيئت قوشچى مى آوريم :\r\n« مطالع هر چهار قوسى كه ابعاد ايشان از دو نقطه اعتدال متساوى بود خواه بتوالى مانند ده درجه اول حمل و ده درجه اول ميزان ، و خواه بخلاف توالى چون ده درجه آخر حوت و ده درجه آخر سنبله متساوى بود . يعنى چون از هر جانب نقطه اعتدال قوسى فرا گيريم متساوى قوسى كه از جانب ديگر گرفته باشيم مطالع آن قوسها برابر بود .\r\nو توضيح اين حكم بانست كه بعد از فرا گرفتن قوسهاى متساويه از اطراف\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nاعتدال ، دائره هاى ميل را بر اطراف گذرانيم تا مطالع و طوالع در ما بين آن و افق محصور شوند پس مثلثها پيدا شوند از منطقة البروج و معدل و دائره ميل ، و در هر يك زاويه قائمه باشد كه معدل و دائره ميل محيط او باشند و اينها برابر باشند ، و همچنين زواياى از دو جانب نقطه اعتدال هر چهار برابر باشند چه هر يك مقدارى از ميل كلى است پس قوسهاى موتر اين زواياى متساويه متساوى باشند ، پس زوايا و اضلاع باقى متساوى باشند چنان كه در اكرمانالاؤوس ثابت شده است ، پس مطالعها مساوى باشند . و از اينجا ظاهر شود كه مطالع هر چهار قوس كه از طرفين دو انقلاب اخذ كنند هم برابر باشند چه ربع با ربع طلوع مىكند ، و از ربع چون قسى متساويه فرا گرفته شد باقى آن هم بايد كه مساوى باشد » .\r\nاين بود عبارت لارى در تساوى مطالع هر چهار قوس ياد شده . و آن كه گفته است چنان كه در اكرمانالاؤوس ثابت شده است ، از چند شكل مقالت نخستين آن مىشود حكم مذكور را اثبات كرد .\r\nقوله « : و مطالع هر برجى برابر مغارب آن برج بود » چنان كه در آخر درس هفتم اشارتى شده است ، هر گاه در اين فن گفته آيد كه نظير فلان جزء از دائره ، مراد نقطه مقابل آنست كه نصف دور ميانشان فاصله است . مثلا نظير درجه پانزدهم حمل درجه پانزدهم ميزانست . و به همين وزان نظير هر برجى با برجى است ، مثلا نظير برج حمل برج ميزانست كه شش برج يعنى نصف دور كه 180 درجه است در ميانه فاصله است . حال گوييم كه در خط استواء مطالع هر برج برابر مغارب آن برج بود ، زيرا كه مغارب هر قوس چون مطالع نظير آن قوس است ، و مطالع هر برج چون مطالع نظير آن ، پس مغارب هر قوس همچنين مطالع او باشد .\r\nقوله « : اين همه كه گفتيم در خط استواء بود » باستثناى آن كه در تعريف و تحديد مطالع و طوالع گفته است « : و در آفاق مائله منحصر شوند الى قوله : و مماس اعظم دوائر ابدى الظهور شود » .\r\nقوله « : و در آفاق مائله نصف با نصف طلوع كند اگر متحدد باعتدالين باشد » در همين درس بيان آن گفته آمد . در توضيح آن گوييم كه دو نقطه اعتدال دو\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nنقطه مشترك ميان منطقه معدل و منطقه بروج به تناصف اند ، و افق نيز عظيمه ايست ك ه با عظيمه ديگر بتناصف يكديگر را تقاطع مى كنند چه رسم دوائر عظام همه بر يك كره مفروض است كه در اصطلاح هيئت مركز همه يك نقطه است كه مركز عالم جسمانى اعنى مركز ارض است ، و هر گاه درج السواء نصف دور بود و در اين صورت يك نقطه اعتدال بر افق مغرب بود نقطه اعتدال ديگر لامحاله بر افق مشرق خواهد بود .\r\nقوله « : و ربع با ربع طلوع نكند » زيرا كه منشا و مقتضى طلوع ربع با ربع ، قيام معدل بر افق بود كه بزواياى قائمه متقاطع يكديگر باشند ، و اين در خط استواء راست و درست آيد نه در آفاق مائله چه اين كه در آفاق مائله قطبين معدل بر افق نيست و معدل بر سمت راس نمى گذرد لذا قيام معدل بر افق راست نيايد .\r\nقوله « : بلكه ربعى كه يكطرفش اعتدالى بود الى قوله : باربعة امثال تعديل النهار كلى » در بيان آن به نقل عبارت شرح لارى بر فارسى هيئت قوشچى اكتفا مى كنيم :\r\n« زيرا كه چون اين ربع طالع شود مثلثى حاصل شود از اين ربع و مطالع او و از ما بين ايشان از افق ، و اين ربع وتر منفرجه باشد ، و زاويه اى كه از معدل و افق حاصل شده منفرجه است بنابر ميل معدل بجانب قطب خفى ، و زاويه اى كه اين ربع و افق محيط آنند حاده است بنابر ميل اعتدال از سمت راس بجانب قطب خفى ، و وتر قائمه از وتر حاده اعظم است پس مطالع اين ربع از ربع كمتر بود . و چون منقلب در حين تمامى طلوع اين ربع بر افق باشد و مطالع او كمتر از ربع است در اين افق ، و در افق استواء ربع است ، پس قدر نقصان مطالع اين ربع مساوى تعديل النهار منقلب بود . و ربعى كه يكطرفش اعتدال ديگر بود با بيشتر از ربع طل‌وع كند هم به مقدار تعديل النهار مذكور چه حال اين قوس ضد حال مذكور است چه قوس فلك البروج در اين حال وتر حاده است ، و مطالع او وتر منفرجه ، پس مطالع نصفى كه بر منتصف او اعتدال اول بود كمتر از مطالع نصف ديگر بود باربعة امثال تعديل نهار كلى چه مطالع آن دو ربع از نصف بضعف تعديل نهار\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nكمتر بود هر ربعى به قدر تعديل النهار ، پس مطالع اين نصف نصف بود با دو ضعف تعديل نهار ، پس قدر زيادتى چهار قدر تعديل نهار بود » .\r\nاين بود عبارت لارى كه نقل كرده ايم . اما آن كه قوشچى گفت :\r\n« ربعى كه يكطرفش اعتدالى بود كه چون كوكب بتوالى از او گذرد بجانب قطب ظاهر شود . . » . .\r\nمراد از قطب ظاهر ، قطب معدل النهار است كه اگر آفاق شمالى باشند قطب ظاهر معدل النهار براى آنها قطب شمالى است كه ستاره جدى نزديك به آنست ، و اگر آفاق جنوبى باشند قطب ظاهر معدل النهار براى آنها قطب ديگر معدل النهار است كه نقطه متقاطر قطب شمالى است . آن اعتدالى كه كوكب از او گذرد بجانب قطب ظاهر شود در آفاق شمالى اول حمل است ، و در آفاق جنوبى اول ميزان چنان كه در درس هفتم گفته آمد .\r\nبراى توضيح اربعة امثال تعديل النهار دو مقدار قليل مساوى باهم را در نظر بگيريد كه مثلا هر يك 14 درجه اند ، و تعديل النهار 2 درجه ، ضعف آن را كه 4 درجه است از يك مقدار كاستيم باقى 10 درجه شده است ، و آن را بر ديگرى افزوديم حاصل 18 درجه شده است ، پس 10 درجه از 18 درجه به چهار برابر تعديل النه‌ار كمتر خواهد بود .\r\nمثال : عرض تهران دقيقا له ما لح است ، و گاهى كه شمس به اول سرطان رسد تعديل نهار آن ئح ط لئ است كه معادل ا عه قه لح نيه زمانى است ، پس ضعف تعديل نهار لو ئط د ، و قوس نصف نهار قح ط لب ، و قوس نهار ر ئو ئط د ، و نهار اطول آن ئد عه كه قه ئو نبه زمانى خواهد بود .\r\nو چون در آن هنگام از طوالع ربعى برآمده است كه اول سرطان بر افق شرقى بوده باشد لاجرم اول جدى بر افق غربى خواهد بود ، اما اول سرطان بر افق شرقى شمالى ، و اول جدى بر افق غربى جنوبى ، زيرا كه دائره افق و منطقه دو عظيمه اند كه يكديگر را به تناصف تقاطع مى كنند ، پس نقطه اعتدال بر منتصف نصف منطقة البروج خواهد بود ، و چون در فرض مذكور مطالع نصف ياد شده\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nمنطقة البروج بضعف تعديل النهار كمتر از طوالع است پس مطالع اين نصف قم ححما خواهد بود ، و باقى معدل ريو بط كه مطالع نصف ديگر مىشود ، و اين مطالع نصف ديگر به اربعة امثال تعديل النهار كه عب لح است از طوالع خود بيشتر است يعنى ر بو بط / قمح ما بعلاوه عب لح ، پس مطالع نصفى كه بر منتصف او اعتدال اول بود كمتر از مطالع نصف ديگر بود باربعة امثال تعديل النهار كلى .\r\nقوله « : و از آنچه كه گفتيم حكم دو نصف متحدد بانقلابين معلوم شود » اين عبارت نتيجه تحرير مطلب مقدم است . و حق اين است كه چنين مى گفت « : آنچه كه گفتيم حكم دو نصف متحدد به انقلابين است » زيرا كه عبارت او موهم است كه دو نصف متحدد بانقلابين ، با دو نصفى كه اعتدالين در منتصف آنهاست مغاير يكديگرند ، و حال اين كه هر دو يكى اند و تفاوت جز در عبارت نيست . زيرا كه هر گاه هر يك از دو نصف منطقة البروج متحدد بانقلابين باشد دو نقطه انقلاب يكى بر افق مشرق و ديگرى بر افق مغرب ، و نقطه اعتدال در منتصف هر يك از دو نصف ، و مطالع يكى از آن دو نصف به قدر چهار تعديل النهار بيش از مطالع ديگرى خواهد بود .\r\nقوله « : اما حكم دو نصف متحدد باعتدالين الى قوله : مطالع ايشان برابر بود » مقصود آن با در نظر گرفتن مطالب گذشته روشن است ، ولى بعنوان زيادت آگاهى عبارت شاهمير را در بيان آن نقل مى كنيم :\r\n« اما حكم دو نصف فلك البروج كه متحدد باعتدالين باشد يكى بود ، و تفاوتى در مقدار مطالع بينهما نبود ، چه مبين شد كه مطالع نصفى كه مبدء آن اعتدال باشد با او مساويست ، ليكن تفاوت اين مقدار در مطالع اجزاى نصفين باشد كه چون يك نيمه بر ولاء مطالع اجزاى منطقه ملاحظه نمايند و در ديگر نيمه بر خلاف ولاء هر آينه مطالع اجزاء همه مساوى باشد ، يعنى مطالع برج حمل بر توالى برابر بود با مطالع برج حوت و خلاف توالى ، و همچنين مطالع دو برج حمل و ثور برابر بود با مطالع دو برج حوت و دلو ، و هم بر اين قياس ملاحظه بايد نمود كه هر دو قوس كه بعد كل واحد از ايشان از نقطه اعتدال مساوى يكديگر بود مطالع\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nايشان در مقدار برابر بود ، ليكن در اجزاء بر سبيل تعاكس بود چنانچه مطالع اوائل حمل با مطالع اواخر حوت مساوى بود ، و على هذا القياس ، از جهت آنكه گذشت كه نصف فلك البروج متحدد باعتدالين با نصف معدل النهار طلوع مى نمايد ، و همچنين معلوم شد كه مطالع ربع ربيعى كه جانب ظاهر است كمتر است از ربع به قدر تعديل النهار ، و مطالع ربع صيفى زياده از ربع است به قدر تعديل النهار ، و از آن خريفى هم زيادتست . بر ربع به قدر تعديل النهار ، و شتوى ناقص است از ربع به قدر تعديل النهار ، پس مطالع ربع ربيعى و ربع شتوى در نقصان برابر يكديگر باشند . و ايضا مطالع صيفى و خريفى در زيادتى مساوى باشند ، و على هذا لازم آيد كه هر برج بلكه هر جزو كه از هر طرف اعتبار نمايند با بروج مقابل خود برابر باشند ، و از آن متيقن گردد كه مطالع دو برج كه متساوى البعد از انقلابين باشد يكى ربيعى و يكى صيفى چون حمل و سنبله با خريفى و شتوى چون ميزان و حوت جمع نمايند هر آينه مساوى مطالع اين چهار برج به خط استوا باشند از جهت آنكه نقصان يكى مساوى تفاوت آن يكى ديگر است » .\r\nاين بود گفتار شاهمير در بيان عبارت مذكور قوشچى . وجه عنوان ارباع ربيعى و صيفى و خريفى و شتوى در بيان او ظاهر است ، زيرا وقتى كه در اقليم رابع مثلا انقلابين بر افق باشند به نحوى كه در قبل گفته آمد هر يك از دو نقطه اعتدال در منتصف منطقة البروج يكى فوق افق بود و ديگرى تحت افق ، پس ارباع چهارگانه فصول دو ربع فوق افق بود ، و دو ربع تحت آن .\r\nقوله « : و مطالع هر برجى با مغاربش برابر نبود ، لكن با مغارب نظيرش برابر بود » مطالع هر برج با مغاربش در آفاق استوائى برابر است به بيانى كه گذشت . و علاوه بر بيان گذشته گوييم : علت تساوى مطالع هر برج با مغاربش در خط استواء اين است كه بسبب قائمه بودن معدل بر افق ، مثلثى كه از مطالع و طوالع و افق صورت مى گيرد چون مثلث ا ب ح مثلا در ش 72 با مثلثى كه از مغارب و غوارب و افق صورت مى گيرد چون مثلث ده و برابر است و هر يك از قوس طوالع و غوارب چون ا ح و د و وتر زاويه قائمه كه يكى زاويه ا ب ح و ديگرى\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nزاويه ده و است مى باشد و هر يك از مطالع و مغارب يعنى ا ب و د ه وتر زاويه مساوى يكديگر اعنى دو زاويه ا ح ب ، د وه است ، و اين در آفاق مائله صورت نپذيرد چنان كه ظاهر است ، لاجرم مطالع هر برجى با مغاربش در آفاق مائله برابر نبود .\r\nپوشيده نماند كه در ش 72 هر گاه ا ح را برج حمل مثلا فرض كرده ايم بايد د و را نيز همان برج بدانيم كه از افق غروب كرده است كه مطالع او ده شده است . و بعبارت ديگر مثلث ده و همان مثلث ا ب ح است ، و نه اين كه برج حمل را با نظير آن كه برج ميزان است مقايسه كرده باشيم زيرا كه سخن ما در اين است كه مطالع هر برج در افق استواء برابر با مغارب همان برج است . آرى هر گاه دو را نظير ا ح يعنى برج ميزان بدانيم و ب ح ه و را افق مائل در اقليم رابع مثلا ، وجه برابر بودن مطالع هر برج با مغارب نظيرش در آفاق مائله معلوم مى گردد ، و در اين صورت زاويه ا ب ح و زاويه ده و قائمه نخواهند بود . و به بيان ديگر در اقليم مذكور مثلا ، دائره افق تنصيف معدل و منطقه مى نمايد ، پس هر چه در جانب مشرق از اين دائرتين طلوع نمايد لامحاله بايد كه مقدارى مساوى او در جانب مغرب غروب نمايد ، و الا تنصيف ب‌اطل باشد ، پس لازم آيد كه مطالع هر قوسى مساوى مغارب نظير او باشد .\r\nقوله « : و مطالع هر برجى در افق شمالى برابر بود با مغارب آن برج در افق\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nجنوبى كه عرضش برابر آن افق شمالى بود » مثلا مطالع حمل در افق شمالى همچون مطالع ميزان بود در افق جنوبى كه با او در عرض برابر بود ، و همچنين است عكس اين يعنى مطالع هر برج در جنوب برابر مطالع نظير اوست در افق شمالى كه با او در عرض برابر بود . و با توجه بدانچه تحرير يافت دليل آن روشن خواهد بود ، زيرا كه دو زاويه كه از تقاطع معدل و منطقه با افق حادث مىشود در حدت و انفراج بحسب تبادل قطبين معدل در ظهور و خفاء نسبت به يكديگر متبادل باشند پس مطالع هر قوسى در آفاق شمالى با مطالع نظير او در آفاق جنوبى ، و همچنين مطالع آفاق جنوبى با مطالع نظير او در آفاق شمالى برابر باشد .\r\nقوله « : و مطالع جزوى از فلك البروج الى قوله : بر توالى » تا كنون سخن در مطالع قوسى از منطقة البروج بود ، و اكنون سخن در مطالع جزء يعنى درجه از منطقة البروج است ، بدين معنى كه وقتى گفته اند مطالع فلان جزء از فلك بروج ، يعنى قوسى از معدل النهار ميان اول حمل و نقطه اى از معدل النهار كه با آن جزء از فلك البروج طلوع كند بر توالى . در اعمال مسائل هيوى مطالع بدين معنى را بسيار به كار دارند . مثلا در استخراج هلال عمل بدين عبارت رسد كه مطالع بلد جزو نظير آفتاب را از مطالع نظير قمر معدل بكاهيم ، و مراد همين مطالع جزو است . و نيز از جداول مطالعى كه در اوائل اين درس بنقل از زيج بهادرى باشارت گذشته ايم مراد همين مطالع جزو از فلك البروج است . و چون جزئى از فلك البروج كه با معدل از افق برآيد آن را طالع گويند چنان كه در درس شانزدهم گفته آمد ، پس مطالع جزء مطالع يك يك درجه از اجزاى منطقة البروج بود كه در زيجات از عرض يكدرجه شروع كرده اند تا بعرض تمام ميل كلى ، در هر عرضى بحسب اجزاى منطقة البروج از اول حمل تا آخر حوت ، مطالع هر جزء را حساب كرده اند و درج نموده اند .\r\nو چون در عرض تسعين معدل النهار با افق متحد است ، مطالع در آنجا منتفى بود . و ما بين عرض مساوى تمام ميل كلى و عرض تسعين را تفصيلى است كه\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nبايد نخست طلوع و غروب معكوس دانسته شود تا آن تفصيل تحرير گردد ، و بتدريج گفته آيد .\r\nقوله « : و ابتداى مطالع از اعتدال ربيعى گيرند ، و مطالع استواء را بعضى از ابتداى انقلاب شتوى گيرند براى نكته اى كه در عمل ظاهر شود » . يعنى ابتداى قوس مطالع جزء را از اعتدال ربيعى يعنى اول حمل بتوالى گيرند ، چه اين كه دانسته ايم كه مطالع قوس مقدار قوسى از معدل است كه با قوسى از منطقه برآيد ، پس تحديد بين نقطه اعتدال ربيعى تا نقطه طلوع را در مطالع قوس دخلى نبود . و همچنين مطالع استوائى را هر گاه از نظيره انقلاب شتوى آغاز كنند ، اعنى مراد مطالع جزء است نه مطالع قوس . و چون مبدء مطالع استوائى را نظيره انقلاب شتوى گيرند مطالع را مطالع بالقبه مى نامند ، و چون مبدء مطالع استوائى را اول حمل گيرند مطالع را مطالع فلك مستقيم و مطالع كره منتصبه گويند چنان كه در اوائل همين درس گفته آمد ، پس چون بر مطالع استوائيه صد درجه ( 90 ) افزايند مطالع بالقبة حاصل شود فافهم .\r\nبدان كه عبارت اخير قوشچى درباره مطالع بالقبه ، مطابق اكثر نسخ مطبوع و مخطوط كه در دست داريم چنان بود كه نقل كرده ايم ، و در بعضى نسخ عبارت آن چنين آمده است « : و بعضى مطالع استوائى جزء را ابتداء از اول جدى گيرند براى نكته اى كه در عمل ظاهر شود » ، حسن اين عبارت اين است كه در آن تصريح شده است كه مراد از مطالع استوائى مبتدء از اول جدى ، مطالع استوائى جزء است . و اول جدى همان نقطه انقلاب شتوى است . كيف كان در تحديد مطالع استوائى چه تعبير به ابتداء از انقلاب شتوى بشود ، و چه تعبير به ابتداء از اول جدى ، عبارت ناتمام مى نمايد ، زيرا مطالع بايد از معدل النهار محسوب شود نه از منطقة البروج ، لذا حق اين است كه گفته شود :\r\n« مطالع استوائى جزء را بعضى ابتداء از نظيره انقلاب شتوى يا ، ابتداء از نظيره اول جدى گيرند بنابر نكته اى كه در عمل ظاهر شود » .\r\nبدان كه مطالع جزء بلدى را هيچگاه از نقطه نظيره انقلاب شتوى نگيرند ،\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nبخلاف مطالع جزء استوائى كه برخى از نظيره انقلاب شتوى گيرد كه در معرفت ساعات نصف النهار و تسوية البيوت كه در درس بيست و سوم بدان اشارتى رفت و امور ديگر بدان نياز افتد ، و چون بتوفيق حق سبحانه گاه عمل فرا رسيده است راز اين سخن هويدا گردد و علت آن دانسته شود .\r\nبعبارت چغمينى در « الملخص فى الهيئة » ، و شرح قاضى زاده رومى بر آن در تعريف مطالع جزء كه « نظيره انقلاب شتوى » به كار رفته است ، التفات بفرمائيد :\r\nمطالع الجزء من فلك البروج ، قوس من معدل النهار بين راس الحمل و الجزء الذى يطلع من المعدل مع ذلك الجزء الذى هو من فلك البروج على التوالى فى الاكثر ، فان مطالع راس الجوزاء مثلا فى اكثر المواضع قوس من معدل النهار بين راس الحمل والجزء الذى يطلع منه مع راس الجوزاء على التوالى ، و ذلك عند الجمهور ، و اما بعضهم فقد ذهب الى ان مطالع الجزء من فلك البروج هى قوس من معدل النهار بين نظيره الانقلاب الشتوى و بين الجزء الذى يطلع منه مع ذلك الجزء من فلك البروج لفائدة تظهر فى الاعمال ، و قس مغارب الجزء على مطالعه . انتهى .\r\nقيد اكثر بعد از تصور طلوع و غروب معكوس دانسته مىشود .\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nملخص\r\nإن كتاب \" محاضرات في علم الفلك و فروع اخرى من علم الرياضيات \" من مؤلفات آية الله حسن زاده الآملي وفي مجلدين ويحتوي على مائة وإحدى عشرة محاضرة والذي ألقاها في أيام العطل الحوزوية في جمع من أفاضل الحوزة العلمية من تاريخ 3 / 7 / 1365 إلى تاريخ 1 / 1 1371 .\r\nوكل عالم ديني بحاجة إلى هذا الكتاب إذ إنه يبين الآيات ، والروايات التمعلقة بالوقت ، والقبلة ورؤية الهلال ، ويعلم القارئ جهة القبلة ، واعتدال الشمس وزوالها ، و كثير من المواضع الأخرى .\r\nعلاوة على ذلك فقد احتوى الكتاب على عيون تعد ماءا للحياة ونبراسا في طريق طلاب العلم .\r\nالناشر\r\nمؤسسة بوستان كتاب\r\nمركز الطباعة والنشر التابع لمكتب الاعلام الاسلامي\r\nالناشر الأفضل على المستوى الوطني\r\nعنوان المكتب المركزي : ايران ، قم ، أول شارع شهداء ، ص . ب : 917\r\nالهاتف : 982517742155 + ، الفاكس : 982517742154 + ، التوزيع : 982417743426 +\r\n\r\n\r\n","description":"","footnote":"","page_name":" 477 ","page_number":477}
  ]