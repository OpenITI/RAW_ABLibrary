[
  {"content":"\r\nترجمهء الغدير\r\n","description":"","footnote":"","page_name":" 1 ","page_number":1},
  {"content":"\r\nالغدير جلد 20\r\nمؤلف : علامه و محقق عبد الحسين امينى نجفى\r\nترجمه : جلال الدين فارسى\r\nناشر : بنياد بعثت\r\nتيراژ : 2000\r\nنوبت چاپ : چهارم\r\nتاريخ نشر : 1369\r\nچاپ از : مركز چاپ و نشر بنياد بعثت\r\nتهران - خيابان سميه بين مفتح و فرصت\r\nتوزيع : فروشگاههاى كتاب بنياد بعثت\r\nتهران : 760133 - مشهد 59555 - قم 32118\r\n","description":"","footnote":"","page_name":" 2 ","page_number":2},
  {"content":"\r\nعلامه فقيد شيعه آية الله مجاهد :\r\nمرحوم شيخ عبد الحسين امينى نجفى\r\nالغدير\r\nمترجم :\r\nجلال الدين فارسى\r\nجلد بيستم\r\n","description":"","footnote":"","page_name":" 3 ","page_number":3},
  {"content":"\r\nولاية على بن ابى طالب حصنى\r\nفمن دخل حصنى امن من عذابى\r\n","description":"","footnote":"","page_name":" 4 ","page_number":4},
  {"content":"\r\n\r\n\r\n\r\n\r\nبدعت معاويه در مورد « ديات »\r\nضحاك در بحث از « ديات » از قول محمد بن اسحاق چنين ثبت كرده است :\r\n« از زهرى پرسيدم و گفتم : راجع به ديهء افراد اقليتهاى مذهبى تحت حمايت مسلمانان بگو كه در دورهء پيامبر خدا ( ص ) چقدر بود چون در موردش اختلاف پيدا شده است . گفت : در ميان مشرق و مغرب كسى بهتر از من آن را نمىداند .\r\nدر دورهء پيامبر خدا ( ص ) و ابوبكر و عمر و عثمان هزار دينار بود تا معاويه آمد كه به خانوادهء كشته پانصد دينار مىداد و پانصد دينار ديگر را به خزانهء عمومى مىداد . » ( 1 ) يا به روايت بيهقى : « گفت : ديهء يهود و نصارى در دورهء پيامبر ( ص ) و ابوبكر و عمر و عثمان - رضى اللَّه عنهم - مثل ديهء مسلمان بود ، اما وقتى معاويه آمد نصف ديه را به خانوادهء كشته ميداد و نصف ديگر را به خزانهء عمومى مىريخت آنگاه افزود كه سپس عمر بن عبد العزيز دربارهء آن نصف حكم كرد آنچه را معاويه مقرر داشته بود الغا نمود » . ( 2 )\r\nدر كتاب « جوهر النقى » آمده است كه ابو داود با سند صحيح از ربيعة بن ابى عبد الرحمن چنين نقل كرده است كه ديهء افراد اقليتهاى مذهبى تحت حمايت مسلمانان ، در دورهء رسول خدا ( ص ) و ابوبكر و عمر و عثمان و قسمتى از اوائل خلافت معاويه ، به اندازهء ديهء مسلمانان بود ، بعدا معاويه گفت : اگر خانوادهء مقتول از كشته شدنش دچار زيان گشته‌اند خزانهء مسلمانان هم دچار خسارت گشته است ، بنابراين نصف غرامت را به خزانهء مسلمانان بدهيد و نصف ديگر يعنى پانصد دينار را به خانوادهء او . مدتى بعد يكى از اهل ذمه كشته شد . معاويه گفت : اگر\r\n\r\n","description":"","footnote":"\r\n( 1 ) ص 50 .\r\n( 2 ) سنن 8 / 102 .\r\n","page_name":" 5 ","page_number":5},
  {"content":"\r\nبه در آمدى كه وارد خزانه مىشود بينديشيم ملاحظه خواهيم كرد كه كمكى براى مسلمانان است و مددى . آنگاه به اطرافيانش دستور داد : ديهء آنها را پانصد دينار قرار دهيد .\r\nابن كثير در تاريخش مىنويسد : « زهرى مىگويد : سنت بر اين قرار داشت كه ديهء افراد اقليتهاى مذهبى تحت حمايت مسلمانان برابر با ديهء مسلمان باشد . و معاويه نخستين كسى بود كه آن را كم كرد و به نصف رسانيد و نصف آن را خود برداشت » . ( 1 )\r\nدر جلد هشتم نوشتيم كه ديهء اهل ذمه ، در دورهء پيامبر ( ص ) بر خلاف پندار « زهرى » يكهزار نبوده است و اين را از ائمهء مذاهب اسلامى جز ابو حنيفه كسى نگفته است ، و اولين كسى كه آن را يكهزار مقرر داشته عثمان بوده است . به هر حال كار معاويه شامل سه بدعت است :\r\n1 - ديه را هزار دينار گرفته است .\r\n2 - آن را ميان ميراث بر ان مقتول و خزانهء عمومى به يكسان تقسيم كرده است .\r\n3 - بفرض كه ديه به موجب سنت يكهزار بوده و خزانهء عمومى از آن سهم داشته باشد ، نبايد سهم بيت المال را در آخر بردارد ، و اين كار سومين بدعت بوده است .\r\nبه به ! به خليفه اى كه هيچيك از جنبه‌هاى يك حكم شرعى را نمىداند يا مىداند و معذلك بازيچهء هوسبازى خويش مىگرداند و ارزشى براى قانون الهى قائل نمىشود و حد مقدسى براى مقررات الهى نمىشناسد و مىگويد : اگر در بارهء ديهء . . . بينديشيم ملاحظه خواهيم كرد . . و هيچ اعتنائى به حكم خدا نمىنمايد و نه دغدغه اى از اين به دل راه نمىدهد كه هرچه را خود مىخواهد و مىپسندد به شريعت الهى منسوب دارد ، و از بدعتگزارى نمىهراسد در حالى كه خداى متعال در پند متين و خردمندانهء الهى - قرآن مجيد - مىفرمايد : « اگر پاره اى گفته‌ها و نظريات را به افترا به ما ببندد قطعا دست راست او را بچنگ قدرت\r\n\r\n","description":"","footnote":"\r\n( 1 ) . 8 / 139 .\r\n","page_name":" 6 ","page_number":6},
  {"content":"\r\nخويش خواهيم گرفت و آنگاه رگ گردنش را خواهيم بريد » . ( 1 )\r\n\r\nترك تكبير نماز\r\nطبرانى ( 2 ) از قول ابو هريره چنين ثبت كرده است : اولين كسى كه تكبير را ترك كرد معاويه بود . ابو عبيد روايت مىكند كه اولين كسى كه آن را ترك كرد « زياد » بود .\r\nابن ابى شيبه از طريق سعيد بن مسيب اين روايت را ثبت كرده است : اولين كسى كه تكبير را كم كرد معاويه بود . ( 3 )\r\nابن حجر در « فتح البارى » مىنويسد : « اين با روايت قبلى منافات ندارد ، زيرا زياد آن را به پيروى از معاويه ترك كرده است و معاويه به تقليد از عثمان . ( 4 ) و جمعى از دانشمندان اين را به اخفاء و آهسته گفتن تكبير تعبير كرده‌اند » ( 5 ) در كتاب « الوسائل الى مسامرة الاوائل » چنين آمده : « اولين كسى كه تكبير را حذف كرد معاويه بود كه چون مىگفت : سمع اللَّه لمن حمده بدون اين كه تكبير بگويد به سجده ميرفت .\r\nاين را عسكرى با سند به شعبى مىرساند ، و ابن ابى شيبه از قول ابراهيم ثبت كرده كه اولين كسى كه تكبير را حذف كرد زياد بود . » ( 6 )\r\nشوكانى در « نيل الاوطار » مىگويد : اين روايات با هم منافات ندارند ، زيرا ازياد به پيروى معاويه تكبير را ترك كرده و معاويه به تقليد عثمان ، و جمعى از دانشمندان ترك تكبير را آهسته گفتن آن دانسته‌اند . ( 7 ) طحاوى مىگويد : بنى اميه تكبير گفتن\r\n\r\n","description":"","footnote":"\r\n( 1 ) الحاقه 44 ، 45 ، 46 .\r\n( 2 ) در كتاب « نيل الاوطار » ، نوشته شده است « طبرى » .\r\n( 3 ) فتح البارى 2 / 215 تاريخ الخلفاء سيوطى 134 نيل الاوطار 2 / 266 شرح الموطأ ، زرقانى 1 / 145 .\r\n( 4 ) روايت مربوط به اين مطلب را احمد حنبل در مسندش از طريق عمران ثبت كرده است چنان كه كمى بعد خواهد آمد .\r\n( 5 ) فتح البارى 2 / 215 .\r\n( 6 ) ص 16 .\r\n( 7 ) . 2 / 266 .\r\n","page_name":" 7 ","page_number":7},
  {"content":"\r\nبه هنگام رفتن به ركوع و سجود و نه به هنگام برخاستن را ترك كردند ، و اين اولين سنتى نبود كه ترك مىكردند .\r\nشافعى در كتاب « الام » اين روايت را از قول انس بن مالك ثبت كرد كه « معاويه در مدينه نماز خواند و در نمازش به صداى بلند شروع كرد به خواندن بسم اللَّه الرحمن الرحيم سورهء حمد ولى بسم اللَّه الرحمن الرحيم سورهء بعدى را نخواند تا آن را بپايان برد و چون به ركوع و سجود رفت تكبير نگفت تا نمازش را تمام كرد . وقتى نمازش را سلام داد همهء مهاجرانى كه آن را شنيده بودند از هر سو بانگ برداشتند كه آى معاويه ! جزئى از نماز را دزديدى يا فراموش كردى ؟ ! در نتيجه ، وقتى بعدا نماز خواند بسم اللَّه الرحمن الرحيم سورهء بعد از سورهء ام القرآن ( سورهء حمد ) را مىخواند و چون به سجده ميرفت تكبير مىگفت . » ( 1 )\r\nدر همان كتاب : اين روايت را از طريق عبيد بن رفاعه ثبت كرده است : معاويه به مدينه آمد و پيشنمازى مردم را به عهده گرفت و بسم اللَّه الرحمن الرحيم را نخواند و به هنگام رفتن به ركوع و سجود يا بر آمدن از آن تكبير نگفت . در نتيجه ، وقتى نمازش را تمام كرد مهاجران و انصار بانگ برداشتند كه آى معاويه ! جزئى از نماز را دزديدى ؟ ! بسم اللَّه الرحمن الرحيم كجا شد ؟ ! و تكبير به هنگام ركوع و سجود رفتن و بر آمدن ؟ ! پس نماز ديگرى با ايشان خواند . و مىافزايد اين از جمله انتقاداتى بود و اعتراضاتى كه به او شد . » ( 2 )\r\nچنان كه در « بحر الزخار » آمده مؤلف كتاب « الانتصار » اين روايت را از طريق انس ثبت كرده است .\r\nاز اين روايات بر مىآيد كه از هنگام نزول قرآن مجيد بسم اللَّه الرحمن الرحيم جزئى از سوره شمرده مىشده است و امت آن را چنين دانسته و به عنوان جزئى از سوره مىخوانده‌اند و بدان آگاهى و توجه داشته‌اند و به همين سبب مهاجران و انصار تا ديده‌اند معاويه حذفش كرده بانگ اعتراض برداشته‌اند كه آن را دزديده است و معاويه چاره اى جز اطاعت نديده است و نتوانسته بگويد جزئى از سوره نيست و\r\n\r\n","description":"","footnote":"\r\n( 1 ) . 1 / 93 .\r\n( 2 ) . 1 / 94 .\r\n","page_name":" 8 ","page_number":8},
  {"content":"\r\nناگزير نمازش را اعاده كرده و در اول هر دو سوره بسم اللَّه را خوانده است يا در همهء نمازهاى ديگرى كه خوانده چنين كرده است .\r\nاگر در آن وقت ، اين نظر كه بسم اللَّه جزئى از سوره نيست وجود مىداشت ، معاويه در برابر اعتراض مهاجران و انصار به آن استناد كرده بهانه مىآورد . بنابراين ، نظرى كه مىگويد بسم اللَّه جزئى از سوره نيست ، نظرى ساختگى است كه بعدها براى توجيه كار معاويه و ديگر امويانى كه پس از تمايز حق از باطل به پيروى باطل برخاسته‌اند ، ساخته شده است . اما تكبير گفتن به هنگام ركوع و سجود رفتن يا برخاستن ، سنتى است ثابت و مسلم از پيامبر اكرم ( ص ) كه همهء اصحاب مىدانسته‌اند و چون معاويه تركش كرده به او اعتراض نموده‌اند و هر چهار خليفه به اين سنت عمل مىكرده‌اند و علماى آن جماعت درباره اش اتفاق نظر دارند و آن را مستحب مىشمارند به استثناى يكى از دو روايتى كه در اين خصوص از احمد حنبل هست و به موجبش تكبير گفتن واجب است . همچنين بعضى از ظاهريان آن را واجب دانسته‌اند . اينك آنچه دربارهء اين مسالهء هست .\r\n1 - مطرف بن عبد اللَّه مىگويد : من و عمران بن حصين پشت سر على بن ابيطالب - رضى اللَّه عنه - نماز خوانديم . هر وقت مىخواست به سجده برود تكبير مىگفت و نيز چون سر از سجده بر مىداشت و چون از هر ركوعى سر بر مىآورد وقتى نمازش را تمام كرد عمران بن حصين دستم را گرفته گفت : اين مرا به ياد نماز محمد انداخت . - يا گفت : با ما نمازى چون نماز محمد ( ص ) خواند .\r\nيا بعبارتى كه احمد حنبل ثبت كرده عمران گفت : مدت زمانى - يا فلان مدت - است كه نمازى شبيه تر از اين به نماز پيامبر خدا ( ص ) نخوانده‌ام ، از اين نماز على . احمد بن حنبل به اين عبارت نيز ثبت كرده كه مطرف بن عمران گفت : پشت سر على نمازى خواندم كه مرا به ياد نمازهائى انداخت كه پشت سر رسول خدا ( ص ) و دو خليفه اش خواندم . رفته با او نماز خواندم ، ديدم هر وقت مىخواهد به سجده برود و هر گاه كه سر از ركوع بر مىدارد تكبير مىگويد . پرسيدم : اى ابو نجيد ! چه كسى اولين بار تكبير گفتن را ترك كرد ؟ جوابداد : عثمان بن عفان - رضى اللَّه عنه - آنگاه\r\n","description":"","footnote":"","page_name":" 9 ","page_number":9},
  {"content":"\r\nكه سالخورده گشت و صدايش ضعيف شد و تركش كرد . ( 1 )\r\n2 - از ابو هريره روايت شده كه براى مردم پيشنمازى مىكرده و به هنگام ركوع و سجود و برخاستن از آن تكبير مىگفته و چون نمازش را به پايان برده گفته :\r\nنمازم بيش از همه تان به نماز رسول خدا شبيه است . يا به عبارت بخارى : به همين گونه نماز مىخوانده تا در گذشته است . ( 2 )\r\n3 - عكرمه مىگويد : در « مقام » ( ابراهيم در مكه ) مردى را ديدم به نماز ايستاد و به هنگام رفتن به ركوع و سجود و برخاستن از آن تكبير مىگويد و چون مىايستد و مىنشيند . به ابن عباس - رضى اللَّه عنه - اطلاع دادم . پرخاش كرد كه مگر نماز پيامبر ( ص ) چنين نبود !\r\nبعبارت ديگر ، عكرمه مىگويد : پشت سر پير مردى در مكه نماز خواندم بيست و دو تكبير گفت . به ابن عباس گفتم : او آدم احمقى است . بشدت پرخاش كرد و گفت اين سنت ابى القاسم ( ص ) است . ( 3 )\r\nاز اين روايت دانسته مىشود كه امويان ، و در رأسشان معاويه چنان اين سنت پيامبر ( ص ) را پايمال كرده و چندان بدعتشان را شايع نموده‌اند كه مردم سنت را در اين مورد از ياد برده و پيرو آن را احمق انگاشته‌اند يا كسى كه بدعتى مرتكب گشته باشد ، و اين پديده ، نتيجهء طبيعى تبهكارى و بدعتگزارى معاويه و حزب خيانتكار و گمراهش بوده است . مرگ و ننگ بر آن منحرفان و بدعتگزاران بيشرم !\r\n4 - از على - عليه السلام - و ابن مسعود و ابو موسى اشعرى و ابو سعيد خدرى و ديگران روايت شده است كه « پيامبر ( ص ) به هنگام رفتن به ركوع و\r\n\r\n","description":"","footnote":"\r\n( 1 ) صحيح بخارى 2 / 57 و 70 صحيح مسلم 2 / 8 سنن ابى داود 1 / 133 سنن نسائى 2 / 204 مسند احمد 4 / 428 و 429 و 431 و 440 و 444 البحر الزخار 1 / 254 .\r\n( 2 ) رك : صحيح بخارى 2 / 57 و 58 صحيح مسلم 2 / 7 از چندين طريق روائى و به چندين عبارت - سنن نسائى 2 / 181 و 235 سنن ابى داود 1 / 133 سنن دارمى 1 / 285 المدونة .\r\nالكبرى 1 / 73 نصب الرايه 1 / 372 البحر الزخار 1 / 255 .\r\n( 3 ) صحيح بخارى 2 / 57 و 58 مسند احمد 1 / 218 البحر الزخار 1 / 255 .\r\n","page_name":" 10 ","page_number":10},
  {"content":"\r\nسجود و برخاستن از آن تكبير مىگفت » . ( 1 )\r\n5 - احمد حنبل و عبد الرزاق و عقيلى از طريق عبد الرحمن بن غنم چنين ثبت كرده‌اند : ابو مالك اشعرى ( صحابى كه او را با لقبش مىشناسند ) به قبيلهء خويش گفت : برخيزيد تا براى شما نماز پيامبر ( ص ) را بخوانم . پشت سرش صف بستيم . تكبير گفت . . . ( تا آخر روايت كه در جلد هشتم آمد و در آن آمده كه ) او به هنگام رفتن به ركوع و سجود و برخاستن از آن تكبير مىگفت .\r\n6 - از على بن الحسين بن على بن ابياطلب روايت شده كه فرمود : رسول خدا ( ص ) به هنگام رفتن به ركوع و سجود و برخاستن از آن تكبير مىگفت . و نمازش بدينگونه بود تا در گذشت . ( 2 )\r\n7 - در كتاب « المدونة الكبرى » چنين آمده : عمر بن عبد العزيز به استانداران و كارمندانش دستور كتبى داد كه به هنگام خم و راست شدن در ركوع و سجود تكبير بگويند جز به هنگام برخاستن از تشهد در پايان ركعت دوم كه تا كاملا قد راست نكرده باشد ، نبايد تكبير بگويد . و اين مطابق گفتهء مالك است . ( 3 )\r\nحكم خدا و سنت پيامبرش تكبير گفتن به هنگام رفتن به ركوع و سجود و برخاستن از آن است و همين سنت را جانشينانش پيروى كرده‌اند و ائمهء مذاهب اسلامى اظهارش نموده و بر آن اجماع كرده‌اند ، لكن معاويه با آن مخالفت ورزيده و به دلخواه خويش در آن تغيير داده و از پى او امويان دست از رويهء اسلامى و حكمش برداشته به بدعت معاويه جسبيده‌اند .\r\nابن حجر در « فتح البارى » مىنويسد : « رأى بر اين قرار گرفته كه هر نمازگزار بايستى به هنگام رفتن به ركوع و سجود و برخاستن از آن تكبير بگويد :\r\nعامه بر اين عقيده‌اند كه گذشته از تكبيرة الاحرام ديگر تكبيرها مستحب است ،\r\n\r\n","description":"","footnote":"\r\n( 1 ) صحيح بخارى 2 / 70 سنن دارمى 1 / 285 سنن نسائى 2 / 205 ، 230 ، 233 المدونة الكبرى 1 / 73 نصب الرايه 1 / 372 بدايع الصنايع 1 / 207 منتقى الاخبار ، ابن تيميه البحر الزخار 1 / 254 .\r\n( 2 ) المدونة الكبرى 1 / 73 نصب الرايه 1 / 372 .\r\n( 3 ) . 1 / 72 .\r\n","page_name":" 11 ","page_number":11},
  {"content":"\r\nاما از احمد حنبل و برخى از علماى ظاهرى چنين رسيده كه همهء تكبيرها واجب است » . ( 1 ) و در جاى ديگر مىنويسد : « طحاوى به اين نكته توجه داده كه اجماع بر اين تعلق گرفته كه هر كس تكبير ( به هنگام رفتن به ركوع و سجود و برخاستن از آن ) را ترك كند نمازش درست است ، و اين رأى به علت آنچه از احمد حنبل در دست مىباشد مورد تأمل است . به موجب مذهب مالكى دربارهء اين كه نماز در صورت نگفتن تكبير باطل باشد اختلاف نظر هست ، لكن اين مستلزم آن است كه قبلا اجماعى صورت گرفته باشد » . ( 2 )\r\nنووى در شرح « صحيح » مسلم مىنويسد : « بدان كه تكبيرة الاحرام واجب است و ديگر تكبيرها مستحب است و اگر كسى آنها را نگويد ، نمازش درست است فقط از فضيلت و ثوابى و پيروى سنت محروم مانده است . اين رأى همهء علما است به استثناى احمد بن حنبل كه به موجب يكى از دو روايتى كه در اين مسأله از وى در دست است همهء تكبيرها را واجب دانسته است . »\r\nشوكانى در « نيل الاوطار » اين را كه تكبير گفتن به هنگام رفتن به ركوع و سجود و برخاستن از آن امر شرعى است و خلفاى چهارگانه و ديگران و سپس تابعان به آن عمل مىكرده‌اند به شرح آورده مىگويد : عموم فقها و علماء بر اين عقيده‌اند . ابن منذر اين را از ابوبكر صديق و عمر بن خطاب و ابن مسعود و ابن عمر و جابر و قيس بن عباد و شافعى و ابو حنيفه و ثورى و اوزاعى و مالك و سعيد بن عبد العزيز و عامهء دانشمندان روايت كرده است . بغوى در « شرح السنة » مىگويد : امت دربارهء اين تكبيرها اتفاق نظر دارد . ( 3 )\r\nزرقانى در شرح « الموطأ » از ابن عبد البر نقل مىكند كه دربارهء كسى كه اين تكبيرها را نگويد اختلاف نظر هست . ابن القاسم مىگويد : اگر سه تكبير را نگويد بايد سجدهء سهو بجاى آورد و گرنه نمازش باطل خواهد بود ، و اگر يك يا دو تكبير را نگويد نيز بايد سجدهء سهو بجاى آورد و اگر بجاى نياورد اشكالى\r\n\r\n","description":"","footnote":"\r\n( 1 ) . 2 / 215 .\r\n( 2 ) ص 216 .\r\n( 3 ) نيل الاوطار 2 / 265 .\r\n","page_name":" 12 ","page_number":12},
  {"content":"\r\nندارد . عبد اللَّه بن عبد الحكم و اصبغ مىگويند : اگر فراموش كرد تكبير بگويد سجدهء سهو بجاى مىآورد و اگر بجاى نياورد اشكالى ندارد و اگر عمدا تكبير نگويد كار بدى كرده است ، اما نمازش درست است . اين ، عقيدهء فقهاى همهء كشورها است از شافعيان و كوفيان و اهل حديث و مالكيان به استثناى آنان كه با ابن القاسم همرايند . ( 1 )\r\n\r\nمعاويه از سر دشمنى با على ( ع ) از گفتن لبيك اللهم لبيك خوددارى مىكند\r\nنسائى در « سنن » و بيهقى در « السنن الكبرى » از طريق سعيد بن جبير اين روايت را ثبت كرده است : ابن عباس در عرفه بود . از من پرسيد : سعيد ! چرا نمىشنوم كه مردم لبيك اللهم لبيك بگويند ؟ گفتم : از معاويه مىترسند . ابن عباس از چادرش بيرون آمده گفت : لبيك اللهم لبيك گرچه معاويه بدش بيايد . خدايا ! اينها را لعنت كن زيرا از سر دشمنى با على سنت پيامبر ( ص ) را ترك كرده‌اند ( 2 )\r\n« سندى » در شرحى بر سنن نسائى در شرح « از سر دشمنى با على » مىگويد :\r\nيعنى به خاطر دشمنىيى كه با وى داشتند چون وى پايبند به سنن و رويهء پيامبر ( ص ) بود آنها از سر دشمنى با وى سنن را ترك مىكردند و بجا نمىآوردند .\r\nدر كتاب « كنز العمال » اين سخن ابن عباس بنقل از ابن جرير طبرى آمده است كه گفت : خدا فلانشخص را لعنت كند كه از گفتن لبيك اللهم لبيك در اين روز - يعنى روز عرفه - منع مىكرد ، زيرا على در آن روز لبيك مىگفت .\r\nاحمد حنبل در « مسند » به اين عبارت ثبت كرده كه سعيد بن جبير مىگويد :\r\nدر عرفه نزد ابن عباس رفتم ، داشت انار مىخورد ، گفت : پيامبر خدا ( ص ) در عرفه افطار كرد و ام الفضل برايش شير فرستاد و نوشيدش . و افزود : خدا فلان شخص را لعنت كند تعمدا عظيمترين روزهاى حج را هدف قرار داده آراستگى و شكوهش را از بين بردند و مايهء آراستگى و شكوه حج گفتن لبيك اللهم لبيك است . ( 3 ) اين را مؤلف « كنز العمال » از قول ابن جرير طبرى نقل كرده است .\r\n\r\n","description":"","footnote":"\r\n( 1 ) . 1 / 145 .\r\n( 2 ) سنن نسائى 5 / 253 سنن بيهقى 5 / 113 .\r\n( 3 ) مسند احمد 1 / 217 .\r\n","page_name":" 13 ","page_number":13},
  {"content":"\r\nدر تاريخ ابن كثير اين روايت از طريق صحيح از سفيان از حبيب از سعيد از ابن عباس آمده كه ابن عباس نام معاويه را برد و به شدت به او حمله كرد و گفت كه او شب عرفه اى لبيك اللهم لبيك گفت ، اما وقتى اطلاع يافت كه على شب عرفه لبيك مىگفته آن را ترك كرد . ( 1 ) ابن حزم در « المحلى » مىنويسد : « معاويه از اين كار منع مىكرد » ( 2 )\r\nآن جماعت رويهء پيامبر ( ص ) را چنين مىدانند كه بايد تا به هنگام رمى جمره در عقبه به گفتن لبيك اللهم لبيك ادامه داد فقط اختلافشان در اين است كه تا ابتداى رمى جمره بايد چنين كرد يا تا انتهاى آن . اينك رواياتى كه در اين مورد دارند :\r\n1 - فضل مىگويد : همراه پيامبر ( ص ) از عرفات به راه افتادم ، همچنان لبيك مىگفت تا رمى جمرهء عقبه ، و با پرتاب هر ريگى تكبير مىگفت و با پرتاب آخرين ريگ به گفتن لبيك پايان داد . يا به عبارت ديگرى : . . . همچنان لبيك اللهم لبيك مىگفت تا رسيد به جمره . ( 3 )\r\n2 - جابر بن عبد اللَّه و اسامه و ابن عباس مىگويند : « پيامبر خدا ( ص ) پيوسته لبيك مىگفت و تا رمى جمرهء عقبه از گفتنش دست نمىكشيد » . ( 4 )\r\n\r\n","description":"","footnote":"\r\n( 1 ) تاريخ ابن كثير 8 / 130 .\r\n( 2 ) . 7 / 136 .\r\n( 3 ) صحيح بخارى 3 / 109 + صحيح مسلم 4 / 71 + صحيح ترمذى 4 / 150 و مىگويد :\r\nدر اين مسأله از على و ابن مسعود و ابن عباس روايت هست + سنن نسائى 5 / 268 ، 275 ، 276 + سنن ابن ماجه 2 / 244 + سنن ابى داود 1 / 287 سنن دارمى 2 / 62 + سنن بيهقى 5 / 112 ، 119 + كتاب الأم 2 / 174 و مىگويد : ابن مسعود از پيامبر ( ص ) همين گونه روايت كرده است + مسند احمد 1 / 226 ، ابن خزيمه آن را ثبت كرده و مىگويد :\r\nاين حديث صحيحى است كه ابهام موجود در روايات ديگر را شرح و بر طرف مىنمايد ( نيل الاوطار 5 / 55 ) و ترمذى مىگويد : اصحاب دانشمند پيامبر ( ص ) و ديگران بدين روايت عمل كرده‌اند .\r\n( 4 ) رك : صحيح بخارى 3 / 114 + سنن ابن ماجه 2 / 244 + المحلى 7 / 136 + بدايع الصنايع 2 / 156 .\r\n","page_name":" 14 ","page_number":14},
  {"content":"\r\n3 - عبد الرحمن بن يزيد مىگويد : عبد اللَّه بن مسعود لبيك گفت . به او گفتند : اين چيست ؟ ! - يا بعبارتى كه مسلم ثبت كرده گفتند : اين بيابانگرد است ! - وى گفت : مردم مگر فراموش كرده‌اند يا مگر گمراه گشته‌اند ! من از آن كه سورهء بقره بر وى نازل گشته شنيدم كه در اين مكان مىگفت : لبيك اللهم لبيك . ( 1 )\r\n4 - كريب آزاد شدهء ابن عباس مىگويد : ميمونهء ام المؤمنين هنگام رمى جمره لبيك گفت . ( 2 )\r\n5 - ابن عباس مىگويد : به هنگام رمى جمره لبيك بگو ( 3 )\r\n6 - ابن عباس مىگويد : خودم شنيدم كه عمر فرداى مزدلفه لبيك مىگفت ( 4 )\r\n7 - همچنين از ابن عباس روايت شده كه « ديدم عمر بن خطاب در حال رمى جمرهء عقبه ، بانگ ذكر برداشته است . پرسيدم : اى امير المؤمنين ! چرا چنين مىگوئى ؟ گفت : مگر مناسك خويش بپايان رسانده‌ايم ! ( 5 )\r\n8 - هم ابن عباس مىگويد : با عمر يازده بار به حج رفتم و به هنگام رمى جمره لبيك مىگفت . ( 6 )\r\n9 - باز از ابن عباس روايت شده كه « لبيك گفتن شعار حج است . بنابراين چون حاجى گشتى لبيك بگو تا بگاه احرام فرو گذاشتن و هنگامش وقتى است كه به جمرهء عقبه سنگ پرتاب كنى » . ( 7 )\r\n10 - ابن مسعود مىگويد : حاجى تا رمى جمرهء عقبه را انجام نداده نبايد\r\n\r\n","description":"","footnote":"\r\n( 1 ) رك : صحيح مسلم 1 / 363 و در چاپ ديگر 4 / 71 ، 72 + سنن بيهقى 5 / 122 + المحلى 7 / 135 و آن را صحيح شمرده است + و چنان كه در فتح البارى 3 / 420 آمده طحاوى اين را با سندى صحيح روايت كرده است + بدايع الصنايع 2 / 154 .\r\n( 2 ) الام 2 / 174 + سنن بيهقى 5 / 113 + المحلى 7 / 136 .\r\n( 3 ) سنن بيهقى 5 / 113 .\r\n( 4 ) المحلى ، ابن حزم 7 / 136 .\r\n( 5 ) مختصر « الأم » 2 / 174 + سنن بيهقى 5 / 113 + المحلى 7 / 136 .\r\n( 6 ) بنابر « فتح البارى » 3 / 419 روايتش را سعيد بن منصور ثبت كرده است .\r\n( 7 ) بنابر « فتح البارى » 3 / 419 ابن منذر با سند صحيح ثبتش كرده است .\r\n","page_name":" 15 ","page_number":15},
  {"content":"\r\nاز لبيك گفتن دست بكشد . ( 1 )\r\n11 - اسود بن يزيد مىگويد كه ديده است عمر بن خطاب در عرفه لبيك مىگويد . ( 2 )\r\n12 - ابن ابى شيبه اين روايت را از عكرمه ثبت كرده كه « پيامبر خدا ( ص ) تا رمى جمره لا إله الا اللَّه مىگفت ، و نيز ابوبكر و عمر ( 3 )\r\n13 - انس بن مالك در جوابى كه دربارهء لبيك گفتن روز عرفه داده مىگويد : اين راه را همراه پيامبر ( ص ) و يارانش رفته‌ام ، بعضى از ما تكبير مىگفتند و برخى لا إله الا اللَّه ، و هيچ يك به كار ديگرى ايراد نمىگرفت . ( 4 )\r\n14 - دربارهء عائشه روايتى هست كه مىگويد پس از عرفه لبيك مىگفته است . ( 5 )\r\n15 - عبد الرحمن اسود مىگويد : پدرم روز عرفه به ابن زبير گفت : چرا لبيك نمىگوئى ؟ عمر را ديدم كه در چنين موقعيتى لبيك مىگفت . در نتيجه ، ابن زبير شروع كرد به لبيك گفتن . ( 6 )\r\n16 - دربارهء مولاى متقيان امير المؤمنين روايتى هست كه مىگويد حضرتش تا رمى جمرهء عقبه را به انجام مىرسانيد لبيك مىگفت . ( 7 )\r\n17 - دربارهء حضرتش همچنين اين روايت هست كه در حج و روز عرفه تا غروب آفتاب لبيك مىگفت . ( 8 )\r\n18 - عكرمه مىگويد : همراه حسين بن على - عليهما السلام - بودم همچنان\r\n\r\n","description":"","footnote":"\r\n( 1 ) المحلى 7 / 136 .\r\n( 2 ) سنن بيهقى 5 / 113 + المحلى 7 / 136 .\r\n( 3 ) المحلى 7 / 136 .\r\n( 4 ) صحيح مسلم 4 / 73 .\r\n( 5 ) المحلى 7 / 136 .\r\n( 6 ) المحلى 7 / 136 .\r\n( 7 ) المحلى 7 / 136 .\r\n( 8 ) مالك در الموطا 1 / 247 ثبت كرده مىگويد : اين كارى است كه علماى ديار ما همچنان انجام مىدهند + بحر الزخار 2 / 342 .\r\n","page_name":" 16 ","page_number":16},
  {"content":"\r\nلبيك مىگفت تا رمى جمرهء عقبه .\r\nسنتى كه آن جماعت درباره اش اتفاق دارند و فقيهان و مفتيان بر آن صحه گذاشته‌اند چنين است . ابن حزم در « المحلى » مىنويسد : « از لبيك گفتن تا پرتاب آخرين ريگ جمرهء عقبه نبايد دست كشيد . مالك گفته است چون به عرفه روانه شوى لبيك گفتن تمام مىشود » . آنگاه دلائل مالك را رد كرده بىاعتبار مىشمارد . ( 1 )\r\nليكن نظر مالك را كمى بيشتر ملاحظه كرديد و ديديد بر خلاف آن است كه ابن حزم گفته و به وى نسبت داده است . و در جاى ديگر كتابش مىنويسد : « دست از لبيك گفتن نمىكشد تا رمى جمره ، و اين عقيدهء ابو حنيفه و شافعى و احمد حنبل و اسحاق و ابو سليمان است » . ( 2 )\r\nملك العلماء در كتاب « بدايع » مىنويسد : « دست از لبيك گفتن نبايد بكشيد .\r\nو اين نظر عموم علما است . مالك مىگويد چون به عرفه رود دست از لبيك گفتن برمىدارد ، اما درست همان است كه عموم علما گفته‌اند » . ( 3 ) ابن حجر در « فتح البارى » مىنويسد : « شافعى و ابو حنيفه و ثورى و احمد حنبل و اسحاق و پيروانشان گفته‌اند كه بايد به لبيك گفتن ادامه داد » . ( 4 ) در « نيل الاوطار » آمده كه « لبيك گفتن تا رمى جمرهء عقبه ادامه پيدا مىكند . و اين عقيدهء عامه ( ى دانشمندان و فقيهان ) است » . ( 5 )\r\nاين رويه اى است كه متقدمان و متأخران و همهء امت درباره اش همداستان است ، ليكن معاويه چون با على عليه السلام دشمن است و مىبيند حضرتش به اين سنت پايبند است براى اين كه بر خلاف وى عمل كند بر خلاف سنت عمل مىكند و ثابت مىنمايد در دشمنى و مخالفت با مولاى متقيان تا جائى پيش مىرود كه سنت و احكام الهى را زير پا مىگذارد و آنچه را مايهء آراستگى و شكوه حج است از بين مىبرد . اين نظريه و رويهء كسى است كه برخى خليفهء مسلمانانش شمرده‌اند و اين\r\n\r\n","description":"","footnote":"\r\n( 1 ) . 7 / 135 .\r\n( 2 ) ص 136 .\r\n( 3 ) . 2 / 154 .\r\n( 4 ) . 3 / 419 .\r\n( 5 ) . 5 / 55 .\r\n","page_name":" 17 ","page_number":17},
  {"content":"\r\nمقدار بهره منديش از دين و پايبنديش به سنت و رويهء پيامبر اكرم ( ص ) ! واى به حال مسلمانان كه چنين موجود پليدى بنام خلافت به زور بر آنان چيره و مسلط گردد !\r\nنمىدانم براى ابن عباس جايز و روا بوده كه در حال احرام و در چنان مقام سهمناك و در روز عرفه - آن روز مشهور - معاويه را چون دشمن امير المؤمنين على ( ع ) بوده و سنت پيامبر ( ص ) را ترك گفته لعنت كند ؟ آيا علامهء امت نمىدانسته كه اصحاب همگى عادل و راستروند ؟ ! يا اين را نمىدانسته كه صحابى را - هر كه باشد - نمىتوان دشنام داد ، و اين را كه معاويه مجتهد بوده و مجتهد اگر اشتباه كند يك اجر دارد ؟ ! من فقط اين را مىدانم كه ابن عباس حرف ناروا نمىزند و خرافه و نظر باطل را نمىپذيرد .\r\nمعاويه چقدر تبهكار و ستمگر بوده و بيراه كه با وجود نادانى و بىخبريش از احكام و قوانين الهى و اين كه سخت نيازمند درياى علم امام ( ع ) بوده بر خلاف رويه و عمل حضرتش كار مىكرده است . سعيد بن مسيب مىگويد : « مردى از اهالى شام مردى را با همسر خويش مىبيند و هر دو را مىكشد . معاويه در داورى در كار وى در مىماند .\r\nبه ابو موسى اشعرى مىنويسد كه از على بن ابيطالب - رضى اللَّه عنه - دربارهء حكم وى بپرسد . ابو موسى به على - رضى اللَّه عنه - مىگويد : معاويه به من نوشته است كه اين باره از تو بپرسم . على - رضى اللَّه عنه - مىگويد : اگر چهار شاهد نگذارند بايد طناب بر گردنش نهند » . ( 1 )\r\n\r\nواقعيت قابل ملاحظه\r\nاين رويهء ناپسند اموى را پس از معاويه هواخواهانش نسلهاى متوالى پى گرفتند به طورى كه آن جماعت براى اين كه مخالفتى با شيعهء امير المؤمنين ( ع ) نموده و دشمنىيى كرده باشند سنت ثابت پيامبر ( ص ) را ترك مىنمايند و بدعتى را كه هوسبازان بوجود آورده‌اند احيا و رايج مىگردانند ، درست همانطور كه معاويه بدعتها و خلافكارىهاى خليفهء نگونسارى را كه خويشاوندش بود احيا و تكرار مىكرد بدعت تمام خواندن نماز در سفر و لبيك نگفتن و ديگر بدعتها را .\r\n\r\n","description":"","footnote":"\r\n( 1 ) الموطأ ، مالك 2 / 117 + سنن بيهقى 8 / 231 + تيسير الوصول 4 / 73 .\r\n","page_name":" 18 ","page_number":18},
  {"content":"\r\nشيخ محمد بن عبد الرحمن دمشقى در كتاب « رحمة الامة فى اختلاف الائمة » مىنويسد : « سنت در مورد قبر اين است كه هموار باشد ، و اين در مذهب شافعى ضرورى است . ابو حنيفه و مالك و احمد حنبل مىگويند : بهتر است مرتفع باشد زيرا هموار بودن قبر شعار شيعه شده است . و غزالى و ماوردى مىگويند : گور شرعا بايد هموار و مسطح باشد ، اما چون رافضيان اين را شعار خويش ساخته‌اند ما براى دورى از رويهء آنان گور را هموار نمىسازيم ، بلكه مرتفع مىسازيم » . ( 1 )\r\nمؤلف « الهداية » كه حنفى است مىگويد : سنت اين است كه انگشتر در دست راست باشد ، اما چون رافضيان اين سنت را پيش گرفته‌اند ما انگشتر را در دست چپ مىگذاريم . « چنان كه از » ربيع الابرار « زمخشرى بر مىآيد اولين كسى كه انگشتر را بر خلاف سنت به دست چپ كرد معاويه بود . حافظ عراقى در كيفيت آويختن شاخهء عمامه مىگويد : آيا در شريعت چنان است كه شاخهء عمامه را بايد از طرف چپ بياويزند چنان كه متداول است يا آن را از سمت راست - كه مبارك و بافضيلت است - بياويزند ؟ من جز در روايت ضعيفى كه طبرانى آورده نديده‌ام كه سمت راست تعيين شده باشد ، و بفرض كه اين روايت ثابت و درست باشد شايد حضرتش شاخهء عمامه را از سمت راست سست مىكرده و در سمت چپ مىآويخته است همانطور كه عده اى مىآويزند ، اما چون اين طرز آويختن شاخهء عمامه شعار شيعهء اماميه گشته بايستى براى شبيه نشدن به آنها تركش كرد . ( 2 )\r\nزمخشرى در تفسيرش مىنويسد : « به موجب قياس باستناد آيهء هو الذى يصلى عليكم ، و آيهء صل عليهم ان صلاتك سكن لهم و فرمايش پيامبر ( ص ) كه خدايا ! بر آل ابى اوفى درود فرست ، جايز است كه بر هر مؤمنى درود فرستيم .\r\nلكن علما در تفصيل آن مىگويند : هر گاه به دنبال درود فرستادن بر پيامبر ( ص ) باشد چنان كه بگوئى صلى الله على النبى و آله ، اشكالى ندارد ، اما در صورتى كه بيكى از افراد خاندان پيامبر ( ص ) به تنهائى درود بفرستى و بگوئى صلوات اللَّه عليه ، اين مكروه است ، زيرا آن شعارى است ويژهء پيامبر ( ص ) و نيز از آن جهت كه\r\n\r\n","description":"","footnote":"\r\n( 1 ) حاشيهء الميزان شعرانى 1 / 88 .\r\n( 2 ) شرح المواهب ، زرقانى 5 / 13 .\r\n","page_name":" 19 ","page_number":19},
  {"content":"\r\nهر كه چنين بگويد او را متهم خواهند كرد كه از رافضيان است و پيامبر خدا ( ص ) فرموده : هر كس به خدا و روز جزا ايمان دارد بايد وضعى به خود نگيرد كه مورد تهمت قرار گيرد . » ( 1 )\r\nابن تيميه در كتاب « منهاج » در موضوع شبيه گشتن به رافضيان مىنويسد :\r\n« از اين جهت بعضى از فقيهان گفته‌اند كه بعضى مستحبات و كارهاى پسنديده را چون شعار رافضيان گشته بايد ترك كرد ، زيرا گرچه پرهيز از آن كارها واجب نباشد ، اما چون انجامش سبب مىشود كه انجام دهنده به رافضيان شبيه گردد و سنى از رافضى باز شناخته نشود بايد از آن كارها كه شعار ايشان است پرهيز شود ، زيرا مصلحتى كه در بازشناخته شدن سنى از رافضى به منظور دورى از آنها و دشمنى با آنها هست بزرگتر است از مصلحت اين كارهاى پسنديده و مستحب » ( 2 ) سپس تشبه به شيعه را در پيروى سنت پيامبر اكرم ( ص ) در رديف تشبه جستن به كفار مىشمارد و مىگويد « از كارهاى پسنديده اى كه ايشان مىكنند گرچه پيروى سنت باشد بايد پرهيز كرد » ، چنان كه گفته اش با ديگر گفته‌هاى مشابهش در بحث از فتاوائى كه بر خلاف قرآن و سنت داده شده است خواهد آمد .\r\nشيخ اسماعيل بروسوى در تفسيرش « روح البيان » مىنويسد : در كتاب عقد الدرر و اللئالى ( 3 ) آمده كه در آن روز - يعنى روز عاشورا - مستحب است كه كارهاى پسنديده اى انجام دهند از قبيل صدقه و روزه و ذكر و ديگر چيزها ، و روا نيست كه انسان مؤمن در بعضى كارها مثل يزيد عمل كند يا مثل شيعه و رافضيان و خوارج . يعنى آن روز را نه بايد عيد بگيرد و نه عزا . بنابراين هر كه روز عاشورا سرمه به چشم بكشد به يزيد ملعون و دار و دسته اش تشبه جسته است گرچه سرمه كشيدن در آن روز اساسا كار درستى است . زيرا ترك سنتى كه شعار بدعتخواهان شده باشد سنت است ، مثل انگشتر به دست راست كردن كه در اصل سنت است ، اما چون\r\n\r\n","description":"","footnote":"\r\n( 1 ) . 2 / 439 .\r\n( 2 ) . 2 / 143 .\r\n( 3 ) « عقد الدرر و اللئالى فى فضل الشهور و الليالى » نوشتهء شيخ شهاب الدين احمد بن ابى بكر حموى كه به « رسام » معروف است .\r\n","page_name":" 20 ","page_number":20},
  {"content":"\r\nشعار بدعتخواهان و گمراهان گشته سنت چنين گشته كه انگشتر را به انگشت دست چپ خويش كنند چنان كه اكنون مىكنند ، و اين در شرح قهستانى آمده است . و هر كس روز عاشورا و اوائل محرم روضهء حسين - رضى اللَّه عنه - را بخواند به - رافضيان تشبه جسته است مخصوصا اگر الفاظ و عباراتى را براى گرياندن شنوندگان به كار برد كه از شكوه و عظمت وى مىكاهد .\r\nدر كتاب كراهية قهستانى آمده است كه هر گاه خواست روضهء حسين را بخواند بايستى ابتدا روضهء سائر اصحاب را بخواند ، بعد آن را تا در روضه خوانى به رافضيان تشبه نجسته باشد . حجة الاسلام غزالى مىگويد : بر واعظ و غير واعظ حرام است كه روضهء حسين و سرگذشت او و جرياناتى را كه ميان اصحاب رخ داده مانند دشمنى آنان با يكديگر و پرخاش نمودن نسبت به هم براى مردم بخواند ، زيرا چنين كارى باعث مىشود شنوندگان و مردم كينهء اصحاب را كه پرچمداران دينند به دل بگيرند و زبان به انتقاد و بد گوئى آنها بگشايند . منازعاتى را كه اصحاب داشته‌اند بايد توجيه كرد و حمل بر صحت نمود و گفت كه آن نه به خاطر رياست طلبى و دنيا جوئى بوده ، بلكه به علت اشتباه در اجتهاد رخ داده است . » ( 1 )\r\nابن حجر در « فتح البارى » مىنويسد : « دربارهء سلام و درود گفتن به غير انبياء اختلاف پيدا شده است با اينكه همه متفقند كه شرعا مىتوان به هر انسان زنده اى درود فرستاد . بعضى گفته‌اند : بطور كلى بر هر انسانى - چه مرده و زنده - مىتوان درود فرستاد . و برخى گفته‌اند : بطور تبعى يعنى پس از درود فرستادن بر پيامبر ( ص ) و در رابطه با حضرتش مىتوان درود فرستاد نه بر يك شخص به تنهائى ، زيرا اين - گونه درود فرستادن شعار رافضيان است . اين را » نووى « از شيخ ابو محمد جوينى نقل كرده است . » ( 2 )\r\n\r\nبدعت خطبه را پيش از نماز خواندن\r\nزرقانى در شرح « موطأ » در بيان اين كه در عيدين بايد نماز را پيش از خطبه خواند مىنويسد : « در دو صحيح مسلم و بخارى آمده كه ابن عباس مىگويد :\r\n\r\n","description":"","footnote":"\r\n( 1 ) روح البيان 4 / 142 .\r\n( 2 ) فتح البارى 11 / 142 .\r\n","page_name":" 21 ","page_number":21},
  {"content":"\r\nدر نماز عيد رسول خدا ( ص ) و ابوبكر و عمر حضور داشته‌ام . همه شان نماز را پيش از خطبه مىخواندند .\r\nدربارهء كسى كه اولين بار اين ترتيب را تغيير داده اختلاف است : در صحيح « مسلم » روايتى از طارق بن شهاب هست كه مىگويد : اولين كسى كه در نماز عيد خطبه را پيش از نماز خواند مروان بود . و در روايت ابن منذر با سند صحيح از حسن بصرى آمده كه اولين كسى كه پيش از نماز خطبه خواند عثمان بود كه طبق معمول در مقام پيشنمازى مردم نخست نماز خواند و بعد خطبه ، اما چون ديد بعضى از مردم به نماز نمىرسند اين كار را كرد يعنى خطبه را پيش از نماز خواند . اين علت غير از آن است كه مروان به آن استناد جسته است ، زيرا عثمان براى رعايت مصلحت مردم كه رسيدن به نماز عيد باشد چنين كرد ، اما مروان مصلحتى را كه مردم در شنيدن خطبه دارند رعايت كرده است . اما گفته‌اند : در زمان مروان چون در خطبه به كسانى كه شايسته نيست دشنام داده مىشد و بعضى را بيش از حد ستايش و تمجيد مىنمودند مردم عمدا پس از نماز برخاسته براى شنيدن خطبه نمىماندند ، در نتيجه وى مصلحت خويش را رعايت كرد . و احتمال مىرود عثمان بر خلاف مروان كه پيوسته خطبه را پيش از نماز مىخوانده گاهى چنين مىكرده است به همين جهت اين كار را به مروان نسبت داده‌اند .\r\nروايت ديگرى هست كه همين كار را كه عثمان مىكرده عمر مىكرده است .\r\nعياض و بعضى كه نظر او را پذيرفته‌اند گفته‌اند : اين روايت « صحيح » نيست و قابل تأمل است ، زيرا عبد الرزاق و ابن ابى شيبه هر دو آن را از قول ابن عيينه از يحيى بن سعيد انصارى از يوسف بن عبد اللَّه بن سلام روايت كرده‌اند و اين سندى صحيح است ، اما دو روايتى كه از ابن عباس و ابن عمر هست با آن معارضه دارد ، و اگر بتوان ميان آنها سازگارى دارد به اين طريق خواهد بود كه بگوئيم اين كار از وى به ندرت سر زده است و گرنه آنچه در دو « صحيح » مسلم و بخارى آمده صحيحتر خواهد بود . شافعى از عبد اللَّه بن يزيد روايتى شبيه روايت ابن عباس ثبت كرده و مىافزايد : اين روش ادامه داشت تا معاويه آمد و خطبه را پيش از\r\n","description":"","footnote":"","page_name":" 22 ","page_number":22},
  {"content":"\r\nنماز خواند . و اين دلالت دارد بر اين كه مروان به پيروى از معاويه چنان كرده چون از طرف او فرماندار مدينه بوده است . عبد الرزاق از ابن جريج از زهرى روايت مىكند كه اولين كسى كه خطبه خواندن پيش از نماز را در عيد بدعت نهاد معاويه بود . ابن منذر از ابن سيرين چنين روايت مىكند كه اولين كسى كه اين كار را كرد زياد در بصره بود . عياض مىگويد : اين دو روايت با روايتى كه آن كار را به مروان نسبت مىدهد منافات ندارد ، زيرا مروان و زياد هر دو استاندار معاويه بوده‌اند ، و روايت چنين توجيه مىشود كه نخست معاويه انجام داده و سپس استانداران و مأمورانش از او تقليد كرده‌اند » . ( 1 )\r\nسكتوارى در « محاضرة الاوائل » مىنويسد : « اولين كسى كه خطبه را پيش از نماز خواند معاويه بود . و سپس حكام مروانى مثل مروان و زياد - كه در عراق انجام داده - از او پيروى كردند و معاويه اين كار را در مدينهء مشرفه انجام داد . » ( 2 )\r\nدر جلد هشتم ، سنت ثابت و مسلم را در مورد خطبهء نماز عيدين شرح داديم و گفتيم كه پس از نماز خوانده مىشود و پيامبر ( ص ) چنين مىكرده و نيز ابو بكر و عمر ، و عثمان در روزهاى اول حكومتش به پيروى از پيامبر اكرم ( ص ) ، لكن عثمان بعدها چون نمىخواسته خطبهء خويش را به صورتى دلپسند خلق در آورد و مردم براى شنيدنش نمىنشسته‌اند بنا كرده به خواندن خطبه پيش از نماز تا به انتظار شروع نماز بنشينند و اجبارا حرفهاى او را بشنوند . سپس استاندارانش و خويشاوندان امويش كه پس از او بر مردم مسلط گشته‌اند - گرچه به علت ديگرى بوده - به تقليد وى چنين كرده‌اند .\r\nاينها چون چنگ آهنين خويش بر گلوى خلق فشردند بنا كردند به دشنام دادن امير المؤمنين على بن ابيطالب ( ع ) در نطقها و خطبه‌ها ، و مردم چون آن را روا و شايسته نمىديدند برخاسته مىپراكندند ، به همين سبب بر آن شدند كه خطبه را پيش از نماز بخوانند تا مردم اجبارا بشنوند .\r\nنخستين كسى كه بدعت دشنام دادن به خاندان پيامبر ( ص ) را گذاشت\r\n\r\n","description":"","footnote":"\r\n( 1 ) شرح « موطأ » 1 / 324 .\r\n( 2 ) ص 144 .\r\n","page_name":" 23 ","page_number":23},
  {"content":"\r\nمعاويه بود و تبهكارى و گناهش در اين مورد بيش از كسى است كه قبلا بدعت تغيير ترتيب خطبه را گذاشته است ، زيرا معاويه گر چه مقلد بدعت است و نه بدعتگزار اين بدعت را با تبهكارى سهمگينترى آميخته است . توجه كنيد به اين فرمايش به صحت پيوستهء پيامبر اكرم ( ص ) كه : هر كس على را دشنام داد مرا دشنام داده و هر كس مرا دشنام دهد خدا را دشنام داده باشد . ( 1 ) و فرمايشش كه على را دشنام ندهيد ، زيرا او را بهره از وجود الهى است . ( 2 ) و به اين كه مگر مسلمان با وجود نص مخصوصى كه دربارهء مولاى متقيان هست و نصوص كلىيى كه دربارهء دشنام دادن به انسان مؤمن هست مانند « دشنام دادن به مسلمان ، زشتكارى است » ( 3 ) مىتواند فتوا دهد و بگويد دشنام دادن به مولاى متقيان امير المؤمنان على عليه السلام روا است ؟ ! مگر مسلمانى هست كه شك داشته باشد كه امير المؤمنين على ( ع ) نخستين مسلمان است و از خودشان براى تصرف و عهده دارى امورشان ذيحقتر است و سرور مسلمانان است و اميرشان ؟ !\r\n\r\nمعاويه يكى از قوانين كيفرى اسلام را اجرا نمىكند\r\n« ماوردى » و ديگر مورخان نوشته‌اند : « چند دزد را پيش معاويه آوردند .\r\nدستور داد دستشان را قطع كنند . آخرين دزد پيش از اينكه دستش را قطع كنند ، اين ابيات را بنا كرد به خواندن :\r\nدست راستم را اى امير المؤمنين مىخواهم كه در پناه گذشت خويش\r\nمصون دارى و نگذارى آسيبى زشتى آور ببيند\r\nدستم اگر از عيب ( دزدى ) پاك مىبود زيبا بود\r\nو زيباروئى نيست كه از عيبى زشتناك برى باشد\r\n\r\n","description":"","footnote":"\r\n( 1 ) حديثشناسان با سندهائى كه رجالش همگى ثقه و مورد اعتمادند ثبتش كرده‌اند و و حاكم و ذهبى صحيح دانسته‌اند ،\r\n( 2 ) حلية الاولياء 1 / 68 .\r\n( 3 ) بخارى و مسلم و ترمذى و ابن ماجه و نسائى و حاكم و دارقطنى و ديگر محدثان در كتابهاى « صحيح » و « مسند » خويش ثبتش كرده‌اند .\r\n","page_name":" 24 ","page_number":24},
  {"content":"\r\nدستم كه دوست داشتنى است اگر چپش از همدوشى راستش\r\nمحروم گردد زندگانيم بى خير و تباه خواهد گشت\r\nمعاويه پرسيدش كه با تو چه كنم حال آنكه دست رفقايت را بريده‌ام ؟ مادر آن دزد گفت : اى امير المؤمنين ! اين كار هم جزو ديگر گناهانت كه از آنها توبه مىكنى . در نتيجه ، معاويه آن دزد را رها كرد . و اين اولين بارى بود در تاريخ اسلام كه از اجراى قانون جزاى اسلامى صرفنظر مىشد » . ( 1 )\r\nاين دزد چه خصوصيتى داشت و چه فرقى با آن ديگران كه معاويه او را از قانون كلى و عمومى و قطعى كيفرى اسلام مستثنى و معاف ساخت از حكم قرآن كه مىگويد : « دست مرد و زن دزد را قطع كنيد » ؟ ! دلش به حال مادر آن دزد سوخت و دلسوزى مانع از اجراى يكى از حدود و مقررات الهى گشت با اين كه قرآن مجيد مىفرمايد : « هر كه پا از حدود و مقررات الهى بيرون نهد بر خويشتن ستم كرده باشد » ( 2 ) ، و مىفرمايد : « اينها حدود و مقررات الهى است بنابر اين از آنها تجاوز ننمائيد ، آنان كه از حدود و مقررات الهى تجاوز نمايند ايشان همان ستمگرانند » ( 3 ) و « هر كس فرمان خدا و پيامبرش را نبرد و از حدود و مقرراتش تجاوز نمايد او را به آتش در خواهد آورد و در آن جاودانه خواهد بود » ؟ !\r\nيا معاويه مىپنداشت اگر يكى از قوانين الهى را تعطيل نمايد و از حدود آن تخطى كند فرداى قيامت در پناه كسى يا چيزى از كيفر الهى در امان خواهد بود ؟ ! و مگر هر كس به صرف اين كه قصد توبه از گناهى را داشته باشد حق دارد مرتكب آن گناه شود ؟ ! اين چيز شگفتانگيزى است ! تازه چه كسى به او اطمينان داده كه موفق به توبه خواهد شد و مانعى براى توبه اش وجود نخواهد داشت و گناهى كه اين توفيق را از وى سلب نمايد مرتكب نخواهد گشت يا گناهان كبيره اى كه ايمانش را از او بگيرد يا همين بى اعتنائى و تحقيرى كه نسبت به شريعت و\r\n\r\n","description":"","footnote":"\r\n( 1 ) الاحكام السلطانية 219 + تاريخ ابن كثير 8 / 136 + محاضرهء سكتوارى 164 .\r\n( 2 ) طلاق 1 .\r\n( 3 ) بقره 229 .\r\n","page_name":" 25 ","page_number":25},
  {"content":"\r\nاحكامش روا مىدارد او را به آتش دوزخ نخواهد كشانيد ؟ ! ضمنا فهميده مىشود كه معاويه اولين بارش نبوده كه به اميد توبه مرتكب گناه مىشد ، بلكه كار و بارش همين بوده است و اين رويه و پندارش سبب مىشود كه نظام اسلام و شريعتش تعطيل گردد و كسى به آن عمل ننمايد و آداب و مقررات اسلام بى اجرا بماند و بى اثر گردد و تبهكاران كه بسيارى از جنايات و گناهان را از ترس كيفر فورى ترك مىكنند ، با چنين خرافات و چرندياتى گستاخ گشته دست به هر جنايتى بيالايند . و هيچ كار زشتى نماند كه نكنند . و روح و جان خلق را نيالايند و آرامش را از ميان نبرند ، و اين سبب مىگردد كه تشريع اسلامى نتواند هدف عالى و نهائى خويش را تحقق بخشد و بند بر دست و پاى سركشان و گناهورزان گستاخ و چموش نهد .\r\nگرفتيم كه توبه هر نافرمانى و گناهى را بشويد ، اما چه كسى به معاويه گفته و از پيش خبر داده كه توبه اش در آن مورد پذيرفته خواهد شد ؟ ! حال آن كه مىدانيم « توبه پذيرى براى خدا فقط منحصر به كسانى است كه از روى نادانى كار زشت مىكنند و بعد به زودى توبه مىنمايند ، اينان هستند كه خدا توبه شان را مىپذيرد ، و خدا بسيار دانا و حكيم است ، توبه براى كسانى نيست كه كار زشت مىكنند تا آنكه وقتى مرگشان در رسيد مىگويند من اكنون توبه مىكنم ، و نه براى كسانى است كه در حال كافر بودن مىميرند ، اينها را برايشان عذابى دردناك مهيا كرده‌ايم . » ( 1 )\r\n\r\nمعاويه لباسهايى مىپوشد كه جايز نيست\r\nابو داود از طريق خالد اين روايت را ثبت كرده است : مقدام بن معدى و عمرو بن اسود و يكى از قبيلهء بنى اسد كه ساكن « قنسرين » بود به نمايندگى نزد معاوية بن ابى سفيان رفتند . معاويه به مقدام گفت : آيا خبر دارى كه حسن بن على مرده است ؟ مقدام برگشت . مردى ( 2 ) به او گفت : به عقيدهء تو اين مصيبتى است ؟\r\n\r\n","description":"","footnote":"\r\n( 1 ) نساء 17 و 18 .\r\n( 2 ) ابو داود چنين ثبت كرده اما احمد حنبل در مسند 4 / 130 به اين عبارت كه « معاويه به او گفت :\r\nبه عقيدهء تو اين مصيبتى است ؟ « و از اين معلوم مىشود كه ابو داود تا چه اندازه از امانت و نقل درست روايات تاريخى بهره داشته است !\r\n","page_name":" 26 ","page_number":26},
  {"content":"\r\nگفت : چطور اين را مصيبت نمىدانم حال آن كه پيامبر خدا ( ص ) او را در آغوش مىگرفت و مىفرمود : اين از من است و حسين از على است . آن كه از قبيلهء بنى اسد بود گفت : او آتشپاره اى بود كه خداى عز و جل بيفسردش . مقدام به گفتهء خويش چنين ادامه داد : من امروز آن قدر سخنان ناراحت كننده به تو خواهم گفت كه به خشم آئى . اى معاويه ! اگر راست گفتم سخنم را تصديق كن و اگر دروغ گفتم تكذيب كن . گفت : همين كار را خواهم كرد . مقدام گفت : ترا به خدا قسم آيا مىدانى پيامبر خدا ( ص ) از پوشيدن جامهء ابريشمين نهى كرده است ؟ جوابداد : آرى . گفت :\r\nترا به خدا قسم آيا مىدانى پيامبر خدا ( ص ) از پوشيدن پوست حيوانات درنده و سوار شدن بر آن نهى كرده است ؟ گفت : آرى . گفت : به خدا قسم من همهء اينها را در خانهء تو اى معاويه ديده‌ام ! معاويه گفت : حالا فهميدم كه از دست تو اى مقدام رهائى ندارم ! » ( 1 )\r\nبه كسى كه اقرار كند بسيارى از كارهاى خلاف شرع را - كه بر ناروائيش اتفاق است - مرتكب گشته اميد خيرى مىتوان برد ! وقتى به او تذكر دادند كه حكم شرع دربارهء كارهايش چيست - حكمى كه از ياد برده يا به آن بى اعتنائى كرده - چرا دست از كارهاى خلاف شرعش بر نداشت ؟ ! معاويه در حقيقت « طاغوت » و سلطهء نامشروعى بود كه مثل فرعونها عمل مىكرد و از گناه و خلاف شرع باكى نداشت و از سنت ثابت پيامبر ( ص ) بى مهابا تخلف مىنمود . به به ! از حاكمى كه بدون رضاى مردم بر حكومتشان دست اندازد و بر خلاف دين و شريعتشان بر آنها حكومت كند و در زندگانى شخصى پايبند آئينشان نماند !\r\nامير المؤمنين على بن ابيطالب ( ع ) در نامه اى به عمرو بن عاص مىنويسد :\r\n« . . . تو دينت را تابع دنياى كسى كرده اى كه گمراهيش آشكار است و بى حيا و بىآبرو است . . . » ابن ابى الحديد در شرح اين فرمايش مىنويسد : « ترديدى نيست كه معاويه گمراهيش و تجاوز كاريش آشكار بوده است و هر تجاوز كار ( از دين و سنت ) ى گمراهگر است ، اما اين كه بىحيا و بىآبرو بوده است از آن جهت كه معاويه خيلى هوسبازى و بى عفتى مىكرده و شبنشينى و محفلهاى عياشى داشته\r\n\r\n","description":"","footnote":"\r\n( 1 ) سنن ابى داود 2 / 186 .\r\n","page_name":" 27 ","page_number":27},
  {"content":"\r\nاست و از وقار و متانت بىبهره بوده و آداب رياست را پيش از قيام عليه امير المؤمنين رعايت نمىنموده است ، اما از وقتى به آن قيام دست زده خود را محتاج متانت و آرامش ديده است و گرنه در دورهء عثمان بسيار بى حيا و بى آبرو و آلوده به هر زشتى بوده است . و در دورهء عمر از ترس او كمى آبروى خود را حفظ مىكرده ، اما در عين حال لباس ابريشمى و ديبا مىپوشيده و در جام زرين و سيمين مىنوشيده و قاطرها سوار مىشده كه جلى از ديبا داشته است و زينى زرنشان ، و در آن وقت جوان بوده و حالات نوجوانى و مستى قدرت و فرماندهى داشته است . و مردم در كتابهاى شرح حال دربارهء او نوشته‌اند كه در دورهء عثمان در شام شراب مىخورده است ، لكن در اين كه پس از وفات امير المؤمنين و برقرارى حكومتش شراب مىخورده : يا نه اختلاف است . بعضى گفته‌اند : در پنهانى شراب مىخورده است . و برخى كه نمىخورده است ؛ لكن در اين اختلافى نيست كه گوش به آواز و موسيقى سپرده و به رقص آمده و گذشته از آن به آواز خوانان و مطربان انعام و اكرام نموده است . » ( 1 ) بخوانيد و ماهيت وى را دريابيد !\r\n\r\n","description":"","footnote":"\r\n( 1 ) شرح نهج البلاغه 4 / 60 .\r\n","page_name":" 28 ","page_number":28},
  {"content":"\r\n\r\nجنايت سهمگين سال 44 هجرى : معاويه ، زياد را با خويش منسوب مىسازد !\r\nدر زمينهء نسبت خويشاوندى اين كه « فرزند متعلق به بستر است و مرد زناكار را سنگ پاداش » ( 1 ) اصلى مسلم بود و از ضروريات اسلام بشمار مىآمد و به اين فرمايش گهربار پيامبر اكرم ( ص ) عمل مىشد تا سال 44 هجرى و روز شومى كه پسر زن جگر خوار بدعت گذاشت و كارى بر خلاف سنت و فرمايش پيامبر ( ص ) و بر ضد اصل مسلم اسلامى مرتكب گشت .\r\nامت اسلامى بر اين فرمايش پيامبر اكرم ( ص ) متفق است كه « هر كس در دورهء اسلام پدرى جز پدر خويش براى خويش ادعا نمايد بهشت بر او حرام خواهد بود . » ( 2 ) و نيز اين فرمايش كه در نطقى در « منى » آمده است : « خدا كسى را كه پدرى غير از پدرش را براى خويش ادعا نمايد ، يا مولائى جز موالى خويش ادعا كند ، لعنت كرده است . فرزند متعلق به بستر است و مرد زناكار را سنگ پاداش » يا بعبارتى ديگر « فرزند متعلق به بستر است و مرد زناكار را سنگ پاداش . هان ! هر كه خويش را به كسى جز پدرش منسوب سازد يا از سر بى علاقگى به موالى\r\n\r\n","description":"","footnote":"\r\n( 1 ) اين حديث از طريق ابو هريره در شش « صحيح » آمده است : صحيح بخارى 2 / 199 زير عنوان « فرائض » + صحيح مسلم 1 / 471 زير عنوان « رضاع » + صحيح ترمذى 1 / 150 و 2 / 34 + سنن نسائى 2 / 110 + سنن ابى داود 1 / 310 + سنن بيهقى 7 / 402 و 412 .\r\nحديثشناسان نامبرده به استثناى ترمذى - از طريق عائشه نيز ثبت كرده‌اند : رك : نصب الرايه .\r\nزيلعى 3 / 236 همچنين از طريق عمر و عثمان در سنن بيهقى 7 / 412 ثبت است و از طريق عبد اللَّه بن عمرو ، ابو داود در « لعان » 1 / 310 ثبت كرده است و احمد حنبل در « مسند » 1 / 104 و 2 / 409 و 5 / 326 از طريق ديگر .\r\n( 2 ) مسند احمد 5 / 38 و 46 + سنن بيهقى 7 / 403 .\r\n","page_name":" 29 ","page_number":29},
  {"content":"\r\nخويش كسى جز ايشان را مولاى خويش شمارد لعنت خدا و فرشتگان و مردم همگى بر او خواهد بود و هيچ توبه و بهانه اى از او پذيرفته نخواهد بود . » ( 1 )\r\nو اين فرمايش حضرتش كه « هر كس دانسته خويش را به كسى جز پدرش منسوب نمايد ، كافر شده باشد . و هر كس شخصى را كه با او نسبت خويشاوندى ندارد با خويش منسوب نمايد ، از ما ( مسلمانان ) نخواهد بود » ( 2 ) و اين فرمايش كه « هر كس خويش را به كسى جز پدرش منسوب سازد بوى بهشت به مشامش نخواهد رسيد با اينكه بوى بهشت ، از فاصلهء هفتاد سال - يا فاصلهء هفتاد سال راه - به مشام مىرسد » ( 3 ) و « هر كس خويش را به شخصى غير از پدرش منسوب نمايد در حالى كه مىداند او پدرش نيست ، بهشت بر او حرام خواهد بود » ( 4 ) و « هر كس خويش را به شخصى جز پدرش منسوب نمايد يا وابسته به كسى غير از موالى خويش بشمارد ، لعنت پيوستهء خدا كه تا به قيامت مستمر است بر او خواهد بود . » ( 5 )\r\nبا وجود همهء اين فرمايشات مكرر و مؤكد ، سياست خودپرستانهء معاويه چشم و گوشش را ببست تا مرد زناكار را كه از داشتن نسبت رسمى و شرعى با فرزندى كه از زنايش بوجود مىآيد بىنصيب است ، بهره مند گردانيد و « زياد » را فرزند ابو سفيان زناكار شمرد ، و اين را هنگامى انجام داد كه ديد « زياد » بزرگ و سياستمدار گشته و براى از بين بردن مردان پاكدامن و نيكوكار و خدا پرستان دوستدار امير المؤمنين على ( ع ) به درد او مىخورد .\r\n« زياد » در بستر « عبيد » آزاد شدهء « ثقيف » بوجود آمد ، و بر ناپاكترين دامنها\r\n\r\n","description":"","footnote":"\r\n( 1 ) بخارى و مسلم و ابو داود و ترمذى و نسائى روايت كرده‌اند ، رك : مسند احمد 4 / 186 و 187 + مسند ابو داود طيالسى 169 + الترغيب و الترهيب 3 / 21 .\r\n( 2 ) بخارى و مسلم ثبت كرده‌اند و بيهقى در « سنن » 7 / 403 از قول آنها آورده است و ابن منذر در « الترغيب و الترهيب » 3 / 21 .\r\n( 3 ) سنن ابن ماجه 2 / 131 + تاريخ بغداد 2 / 337 + الترغيب و الترهيب 3 / 21 .\r\n( 4 ) چنان كه در سنن بيهقى 7 / 403 + الترغيب و الترهيب 3 / 21 آمده بخارى و مسلم و ابو داود و ابن ماجه روايتش كرده‌اند .\r\n( 5 ) الترغيب و الترهيب 3 / 22 از قول ابو داود .\r\n","page_name":" 30 ","page_number":30},
  {"content":"\r\nپرورش يافت ، و در بدترين محيطها . پيش از آنكه معاويه او را فرزند ابو سفيان و برادر خويش بشمارد ، زياد بن عبيد ثقفى مىخواندندش و پس از اين انتساب به او زياد بن ابى سفيان گفتند .\r\nخود معاويه در دورهء امام حسن مجتبى - سلام اللَّه عليه - در نامه اى به « زياد » مىنويسد : « از امير المؤمنين معاوية بن ابى سفيان به زياد بن عبيد . پس از درود و ستايش ، تو برده اى هستى كه حقناشناسى كردى و كيفر و بدبختى براى خويش فراهم ساختى ، در حالى كه سزاوار اين بود كه شكران مىكردى نه كفران .\r\nدرخت ريشه‌هاى نرمش را به خاك فرو مىبرد و از اصل و ريشهء اساسى خويش شكل و ماهيت مىگيرد ، و تو نه مادر دارى و نه پدر كه درباره ات مىگويند :\r\nديروز برده بود و امروز فرمانده و استاندار . اين مسيرى است كه چون تو كسى اى پسر سميه نپيموده است . وقتى نامه‌ام به تو رسيد مردم را به اطاعت و بيعت وادار كن و هرچه زودتر با تقاضايم موافقت نما ، زيرا اگر چنين كنى مانع ريخته شدن خونت گشته اى و جانت را حفظ كرده اى و گرنه ترا سخت كيفر خواهم داد و قسم ياد مىكنم كه تو را دست بسته و پابرهنه از فارس به شام بياورند تا ترا در بازار سرپا نگهدارم و به عنوان برده به فروش رسانم و ترا به جائى در آورم كه در آن بوده اى و از آن بدر گشته اى . و السلام » . ( 1 )\r\nپس از انقراض دولت اموى ، زياد را « زياد بن اميه » - يعنى زياد پسر پدرش يا زياد بىپدر - مىخواندند و « زياد بن امه » - يعنى زياد پسر مادرش - و « زياد بن سميه » . مادرش - سميه - متعلق به يكى از دهقانان ايران بود در زندرود كسكر .\r\nدهقان بيمار گشت و حارث بن كلده پزشك ثقفى را به بالينش آوردند تا او را درمان كرد ، و به پاداش آن درمان ، سميه را به او بخشيد و « حارث » سميه را به ازدواج غلام رومى خويش در آورد كه « عبيد » نام داشت و زياد از اين ازدواج بوجود آمد و چون بزرگ شد پدرش عبيد را با پرداخت هزار درهم آزاد ساخت . و مادرش سميه از فاحشه‌هاى معروف طائف بود كه محل رسمى و پرچم داشت .\r\nابو عمر و ابن عساكر با ثبت روايتى مىنويسند : « عمر بن خطاب براى\r\n\r\n","description":"","footnote":"\r\n( 1 ) شرح ابن ابى الحديد 4 / 68 .\r\n","page_name":" 31 ","page_number":31},
  {"content":"\r\nاصلاح فسادى كه در يمن پديد آمده بود زياد را به آن ديار فرستاد . چون از مأموريت خويش بازگشت نطقى ايراد كرد كه مردم چنان نشنيده بودند . عمرو بن عاص گفت : به خدا اگر اين غلام ، قرشى مىبود عرب را رهبرى مىكرد .\r\nابو سفيان گفت : به خدا من مىدانم چه كسى نطفهء او را در دل مادرش گذاشته است . على بن ابيطالب به او گفت : او كيست اى ابو سفيان ؟ جوابداد : من .\r\nگفت : مواظب حرف زدنت باش ابو سفيان ! - يا چنان كه ابن عساكر مىنويسد :\r\nعمرو عاص به او گفت : ساكت باش اى ابو سفيان ! چون مىدانى اگر عمر اين را از تو بشنود بىدرنگ ترا كيفر خواهد داد - ابو سفيان گفت :\r\nبه خدا اگر ترس از آن كسى نبود كه مرا انگشت نماى دشمن مىسازد ( يعنى عمر )\r\nصخر بن حرب ( يعنى ابو سفيان ) وضع زياد را روشن مىساخت و سخن دربارهء او را مكتوم نمىداشت .\r\nديرى گذشت كه با قبيلهء ثقيف ( كه زياد منسوب به آن بود ) مجامله كردم و گذاشتم پارهء دلم را به خويش منسوب نمايند\r\nهمين سخن ، معاويه را واداشت تا زياد را به خويش منسوب سازد » . ( 1 )\r\nدر « عقد الفريد » چنين آمده : « عمر دستور داد زياد نطقى ايراد كند . نطقى خوب و ممتاز ايراد كرد . و پاى منبر ، ابو سفيان بن حرب و على بن ابيطالب نشسته بودند . ابو سفيان به على گفت : از نطق اين جوان خوشت آمد ؟ گفت : آرى . ابو سفيان گفت : اين پسر عموى تو است ( يعنى از شاخهء اموى كه با بنى هاشم جد مشترك دارند و افراد دو شاخه را عرب پسر عمو مىخواند ) . پرسيد : چطور ؟ گفت : من نطفهء او را در دل مادرش - سميه - بستم . پرسيد : چرا ادعاى پدرى او را نمىكنى ؟\r\nگفت : از اين كه بر منبر نشسته - يعنى عمر - مىترسم كه اعتبارم را ببرد .\r\nمعاويه به استناد اين گفته زياد را با خويش منسوب شمرد و شهودى بر آن گواهى دادند . و اين بر خلاف حكم پيامبر خدا ( ص ) است كه مىفرمايد : « فرزند متعلق به بستر است و مرد زناكار را سنگ پاداش . » ( 2 )\r\n\r\n","description":"","footnote":"\r\n( 1 ) الاستيعاب 1 / 195 + تاريخ ابن عساكر 5 / 410 .\r\n( 2 ) . 3 / 3\r\n","page_name":" 32 ","page_number":32},
  {"content":"\r\nاگر معاويه به استناد اين گفتهء پدرش ، زياد را با خويش منسوب نموده باشد بايستى پيش از آن عمرو عاص را با خويش منسوب اعلام مىنمود ، زيرا روزى كه وى به دنيا آمد ، ابو سفيان ادعاى پدرى او را كرده گفت : « من ترديدى ندارم كه نطفهء او را در دل مادرش نهاده‌ام » و عاص با او به كشمكش برخاست ، ولى نابغه چون ابو سفيان را مردى خسيس مىدانست حاضر نشد پدرى او را براى نوزادش برسميت بشناسد و عاص را پدر او اعلام نمود ، و حسان بن ثابت در اين زمينه چنين سروده است :\r\nپدرت بى شك ابو سفيان است و دربارهء تو\r\nبراى ما از او دلائل قطعى بروز كرده است .\r\nاگر خواستى به پدرت افتخار كنى به او افتخار كن\r\nو به عاص بن وائل افتخار مجو\r\nتا آخر آن ابيات كه در جلد دوم « غدير » بيامد .\r\nآرى هر زناكار بى عفتى كه با سميه مادر زياد ، و نابغه مادر عمرو ، و هند مادر معاويه ، و حمامه مادر ابوسفيان ، و زرقاء مادر مروان ، و ديگر فاحشه‌هاى مشهور ارتباط داشت ، مىتوانست ادعاى پدرى فرزندان آنها را بنمايد و با همسرانشان بر سر پدرى به كشمكش برخيزد .\r\nزمانى كه زياد از طرف امير المؤمنين على ( ع ) استاندار بود ، معاويه به او نوشت : لانه اى كه در آن پرورده شده اى براى ما نامعلوم است . بنابر اين همانگونه كه پرنده به لانهء خويش پناه مىجويد ، بدان پناه جوى . اگر آنچه خدا بدان داناتر است نبود آنچه را آن بندهء نيكوكار گفت مىگفتم اين را كه لشكريانى خواهيم آورد كه ياراى مقابله اش را نداشته باشند و با خوارى و ذلت آنها را بيرون خواهيم كرد « و در آخر نامه اش چنين نوشت :\r\nخدايرا ! زياد اگر مىدانست چه مىكند و كارش را مىفهميد چه خوب آدمى بود .\r\nپدرت را فراموش مىكنى حال آنكه گفته اش راست است آنگاه كه تو براى مردم نطق مىكردى و زمامدارمان عمر بود .\r\n","description":"","footnote":"","page_name":" 33 ","page_number":33},
  {"content":"\r\nبنابر اين به پدرت كه پدر ما است افتخار جوى ، زيرا پسر حرب ( يعنى ابو سفيان ) در ميان قوم و قبيله اش مقامى مهم دارد\r\nاين كه جماعتى ( يعنى بنى هاشم ) را به همدوشى برگزينى كه با ايشان تناسبى و مناسبتى نداشته باشى ننگى نابخشودنى است\r\nبنابر اين از آنان دورى نما ، زيرا خدا تو را از ايشان دور گردانيده و از هر فضيلتى كه مايه برترى ايشان است .\r\nچون نامه اش به « زياد » رسيد براى مردم چنين نطق كرد : از پسر زن جگر خوار ، و سردستهء منافقان شگفت است كه مرا از تصميمات خويش مىترساند در حالى كه ميان من و او پسر عموى رسول خدا ( ص ) در ميان مهاجران و انصار وجود دارد .\r\nبه خدا اگر او به من اجازه بفرمايد كه به جنگ وى بروم ، ضربات شمشيرم را به مردم نشان خواهم داد . گفته اش به اطلاع على - رضى اللَّه عنه - رسيده به زياد نوشت :\r\nپس از سپاس پروردگار و ستايش پيامبر ( ص ) ، من ترا به آن كار دولتى گماشته‌ام و هنوز هم اختيار آن كار با من است . ابو سفيان با تصورات بىپايه و ناروا و دروغگوئى حرفى پرانده است كه حرفش مايهء ميراث برى يا انتساب خويشاوندى نمىتواند شد - يا بعبارتى ديگر : تو به استناد آن سخن نمىتوانى ادعاى نسبت خويشاوندى يا ميراث كنى - و معاويه ( مثل شيطان ) از پيش روى انسان و پشت سرش و از چپ و راستش رخنه و نفوذ مىنمايد بنابر اين از او بر حذر باش بر حذر باش ! و السلام .\r\nابوبكرة ، برادر زياد - برادر او از مادرش سميه - وقتى شنيد معاويه ، زياد را برادر خويش خوانده و او به اين انتساب رضايت داده خشمگين گشت و سوگند خورد كه هرگز با او سخن نگويد و گفت : « قبول آن به معنى تصديق زناكارى مادرش مىباشد و ترك نسبت پدريش . به خدا قسم هرگز تصور نمىكنم كه سميه ابوسفيان را ديده باشد . واى بر او ! با ام حبيبه - همسر پيامبر ( ص ) ( دختر ابوسفيان ) چه خواهد كرد ؟ آيا مىخواهد به عنوان اينكه با او خويشاوند و محرم است او را ببيند ؟ اگر ام حبيبه از او رو بگيرد آبروى او خواهد رفت و اگر ام حبيبه را ببيند\r\n","description":"","footnote":"","page_name":" 34 ","page_number":34},
  {"content":"\r\nكه مصيبت بزرگى خواهد بود و احترام و مقدسات پيامبر ( ص ) پايمال گشته است . »\r\nزياد در زمان معاويه به حج رفت و چون به مدينه در آمد خواست به حضور ام حبيبه برسد . سخن ابو بكره را به ياد آورد و منصرف گشت . و گفته‌اند : ام حبيبه روى از او بپوشانيد و اجازهء تشرف به او نداد .\r\nابو عمر مىنويسد : « وقتى معاويه ، زياد را منسوب خويش خواند ، بنى اميه نزد او رفتند از آن جمله عبد الرحمن بن حكم كه به او گفت : تو اگر سياهان را نيز بيابى براى تضعيف و تحقير ما آنها را با خويش منسوب خواهى ساخت . معاويه به مروان دستور داد كه اين بى آبرو را از اينجا بيرون كن . مروان گفت : او بى آبروئى است كه كسى از زخم زبانش نمىرهد . معاويه گفت : اگر بردبارى و گذشتم نبود ، مىديدى كه زخم زبان نمىتواند بزند . مگر شعرى را كه دربارهء من و زياد سروده به من گزارش نكرده‌اند ! آنگاه دستور داد مروان آن شعر را بخواند و چنين خواند :\r\nهان ! به معاوية بن صخر بگو\r\nكه از كردارت به تنگ آمده ايم\r\nآيا از اين كه به تو بگويند پدرت پاكدامن بود به خشم مىآئى\r\nو از اين خشنود مىشوى كه بگويند : پدرت زناكار بوده است ؟ !\r\nمن گواهى مىدهم كه نسبت خويشاونديت با زياد\r\nچنان نسبت خويشاوندىيى است كه فيل باكرهء ما چه خر دارد\r\nو اعلام مىكنيم كه سميه بىآنكه دست ابوسفيان\r\nبه او برسد زياد را باردار گشته است .\r\nمىگويند اين ابيات را زياد ( 1 ) بن ربيعة بن مفرغ حميرى شاعر سروده است ، و آنها كه اين ابيات را به او نسبت داده‌اند نخستين بيتش را چنين آورده‌اند :\r\nهان ! به معاوية بن صخر بگو\r\nاز قول مردى يمنى\r\nو بقيه را همانگونه ثبت كرده‌اند كه آورديم . همچنين عمر بن شبه و ديگران\r\n\r\n","description":"","footnote":"\r\n( 1 ) او يزيد بن ربيعه ، شاعر مشهور است كه شرح حالش در « اغانى » 17 / 51 - 73 آمده است .\r\n","page_name":" 35 ","page_number":35},
  {"content":"\r\nگفته‌اند : ابن مفرغ چون نزد معاويه يا پسرش يزيد بن معاويه رفت - و اين پس از آن بود كه يمنيان از رفتار عباد بن زياد و برادرش عبيد اللَّه با وى بخشم آمده و براى دادخواهى در حق وى آنجا رفتند - و گفت : اى امير المؤمنين ! در حق من بدون اين كه گناهى كرده يا نافرمانىيى نموده باشم چنان ظلمهائى كرده كه به هيچ مسلمانى نكرده‌اند - معاويه به او گفت : مگر تو نبوده اى كه گفته اى :\r\nهان ! به معاوية بن حرب بگو\r\nاز قول مردى يمنى\r\nآيا از اين كه بگويند پدرت پاكدامن بوده است به خشم مىآئى\r\nو از اين خشنود مىشوى كه بگويند : پدرت زناكار بوده است ؟ !\r\nابن مفرغ گفت : قسم به آنكه مقامت را بالا برده نه ، من هرگز نگفته‌ام اى امير المؤمنين ! طبق اطلاعى كه به من رسيده اين را عبد الرحمن بن حكم سروده و به من نسبت داده است . معاويه گفت : سراينده گفته است :\r\nگواهى مىدهم به اين كه مادرت با ابو سفيان\r\nهمبستر نگشته و جامه از تن به در نياورده است .\r\nو اين كار ، بغرنج است و\r\nكاملا مبهم و نامعلوم\r\nو سپس پرسيد : مگر تو نگفته اى :\r\nزياد و نافع و ابوبكرة\r\nدر نظرم از عجيبترين عجايند\r\nاينها سه مردند كه از يك زن\r\nبه دنيا آمده‌اند و فرزند يك پدرند\r\nآن يكى چنان كه ادعا مىكند قرشى است\r\nو آن ديگر آزاد شده و اين به زعم خويش عربى است !\r\nو جملهء ابياتى كه در هجو زياد و فرزندانش سروده اى ؟ ! برو گمشو ، خدا ترا نبخشد . من از گناهت در گذشتم . اگر با زياد دوستى مىنمودى اين اتفاقات نمىافتاد . برو هرجا مىخواهى زندگى كن . و او موصل را براى سكونت\r\n","description":"","footnote":"","page_name":" 36 ","page_number":36},
  {"content":"\r\nبرگزيد .\r\nابو عمر مىگويد : يزيد بن مفرغ به خاطر مظالمى كه عباد بن زياد در خراسان بر او روا داشته در هجو او و فرزندانش اشعار بسيار سروده است . و داستانش با عباد بن زياد و برادرش عبيد اللَّه بن زياد مشهور است ، از جمله اين ابيات هجوآميز :\r\nعباد ( بن زياد ) ! ننگ از تو رو گردان نيست\r\nتو نه مادرى قرشى دارى و نه پدرى\r\nو به عبيد اللَّه ( بن زياد ) بگو : تو پدر درستى ندارى\r\nو نه كسى مىداند كه ترا به چه كسى نسبت دهد ! ( 1 )\r\nعبيد اللَّه بن زياد گفته است : از هيچ هجويه اى به قدر هجو ابن مفرغ ناراحت نگشته‌ام آنجا كه مىگويد :\r\nبينديش ، زيرا اگر در اين موضوع بينديشى مايهء عبرت خواهد بود\r\nدر اين كه آيا افتخارى جز از راه مأمور شدن بدست آورده اى ؟ !\r\nسميه آن قدر زندگى كرد و ندانست كه\r\nپسرى كه از قريش دارد منسوب به توده اى پدر است !\r\nشاعر ديگرى چنين سروده :\r\nزياد ، نمىدانم پدرش كيست\r\nولى اين هست كه الاغ پدر زياد است\r\nاين روايت به ما رسيده كه « معاوية بن ابى سفيان ، وقتى مروان شعر برادرش عبد الرحمن بن حكم را براى وى خواند ، گفت : به خدا تا عبد الرحمن نزد زياد نرود و عذر خواهى نكند و رضايت او را جلب ننمايد ، از او خشنود نخواهم گشت .\r\nعبد الرحمن براى ملاقات با معاويه اجازه خواست و اجازه اش نداد . و قريش به عبد الرحمن بن حكم روى آورده آن قدر اصرار ورزيدند تا نزد زياد رفت . چون به بارگاهش در آمد و سلام كرد زياد بگوشهء چشم نگاه خشم آلودى به او كرد - و\r\n\r\n","description":"","footnote":"\r\n( 1 ) ابو الفرج اصفهانى در « الاغانى » 17 / 59 دوازده بيت از اين قصيدهء بائيهء ابن مفرغ را نوشته است .\r\n","page_name":" 37 ","page_number":37},
  {"content":"\r\nزياد معمولا يك چشم خويش را كوچك مىكرد تا نگاهى غضبناك پيدا كند - و گفت : توئى كه آن حرفها را زده اى ؟ ! عبد الرحمن پرسيد : كدام حرفها ؟ گفت :\r\nآنچه را گفتنى نيست ؟ عبد الرحمن گفت : خدا امير را بر قرار بدارد ، گذشت براى خطا كار است . اينك بشنو گفته‌ام را . گفت : بگو ببينم و او اين اشعار را بسرود :\r\nاى ابو مغيره ! از سخنان كژى كه\r\nدر شام بر زبانم رفته توبه مىآرم\r\nاز آن سخنان كه درباره ات گفتم و خليفه\r\nبه خشم آمد تا از سر خشم مرا براند\r\nو به آنكه مرا براند ضمن عذر خواهى گفتم :\r\nحق با تو است و ترا مقامى جز آن من است\r\nپس از تصوراتم خطايم و گفتار نادرستم\r\nحقيقت را دريافتم و بشناختم و دانستم\r\n« زياد » شاخهء درخت ابو سفيان است\r\nو با طراوت و خرمى در ميان بوستان برين آويخته\r\nترا برادر و عمو و پسر عموى خويش مىدانم\r\nو نمىدانم كه تو مرا به كدام چشم مىنگرى\r\nتو زائده اى هستى چسبيده به خانوادهء ابوسفيان\r\nكه از انگشت ميانىام بيشتر دوستش مىدارم\r\nهان ! به معاوية بن حرب بگو\r\nكه با كار خويش موفقيتى بدست آورده اى !\r\nزياد به وى گفت : تو در ديدهء من احمقى هستى و شاعرى چرب زبان و خوشگذران ، اما بهر حال شعرت را شنيدم و عذرت را مىپذيرم . چه تقاضائى دارى ؟ گفت رضايتنامه اى برايم خطاب به امير المؤمنين بنويس . گفت : بسيار خوب . و نامه اى نوشت ، و زياد آن را پيش معاويه برد . معاويه بگشودش و از او خشنود گشت و او را به حال و كار سابق باز گرداند ، و گفت : خاك بر سر زياد كه\r\n","description":"","footnote":"","page_name":" 38 ","page_number":38},
  {"content":"\r\nمتوجه نشد عبد الرحمن چه مىگويد به او مىگويد :\r\nتو زائده اى هستى چسبيده به خانوادهء ابو سفيان !\r\n. . . . . !\r\nابو عبيده مىگويد : زياد ادعا مىكرد مادرش - سميه - دختر اعور است از قبيلهء بنى عبد شمس بن زيد ، مناة بن تميم . و ابن مفرغ در رد ادعايش چنين سروده است :\r\nسوگند مىخورم كه « زياد » از قبيلهء قريش نيست\r\nو نه سميه از قبيلهء تميم است\r\nبلكه در حقيقت زادهء برده اى است از زناكارى\r\nكه ريشهء نسبش در پليدى فرو رفته است ( 1 )\r\nطبرى روايتى از ابو اسحاق ثبت كرده كه مىگويد : « زياد چون به كوفه درآمد گفت : پيش شما براى كارى كه به حالتان مفيد است آمده‌ام . پرسيدند :\r\nچيست ؟ گفت : نسبت خويشاوندى مرا به معاويه برسانيد . گفتند : حاضر نيستيم شهادت دروغ و بهتان آميز بدهيم . در نتيجه ، به بصره رفت و آنجا مردى براى او چنان كه مىخواست شهادت داده . » ( 2 )\r\nابن عساكر و ابن اثير مىنويسند : ابو سفيان به طائف رفت و به دكهء شرابفروشى بنام ابو مريم سلولى در آمد و پس از شرابخوردن به او گفت : بى زنى ناراحتم كرده ، فاحشه اى برايم دست و پا كن . پرسيد : كنيز حارث بن كلده - سميه را كه زن عبيد بوده است مىخواهى ؟ گفت : با اينكه پستانهاى آويخته و زير بغل بوناكى دارد بياورش . و آوردش . و ابو سفيان با او بياميخت و زياد را به دنيا آورد ، و معاويه ادعاى برادرى او را كرد .\r\nابن عساكر از ابن سيرين از ابى بكرة روايت كرده كه مىگويد : زياد به ابوبكرة گفت : ديدى امير المؤمنين ( يعنى معاويه ) چه پيشنهادى به من كرد ، و من\r\n\r\n","description":"","footnote":"\r\n( 1 ) اغانى 17 / 51 - 67 استيعاب 1 / 195 - 198 تاريخ ابن عساكر 5 / 406 - 423 مروج الذهب 2 / 56 و 57 تاريخ ابن كثير 8 / 95 و 96 اتحاف 22 .\r\n( 2 ) - تاريخ طبرى 6 / 123 .\r\n","page_name":" 39 ","page_number":39},
  {"content":"\r\nدر بستر عبيد به دنيا آمده و به او شباهت دارم ، و ميدانى كه پيامبر خدا ( ص ) فرموده :\r\nهر كس خويش را به شخصى غير از پدرش نسبت دهد نشيمنگاهش از آتش آكنده خواهد گشت . اما يكسال بعد ادعاى فرزندى ابو سفيان را كرد ! محمد بن اسحاق مىگويد : نزد ابو سفيان نشسته بوديم ، زياد نمايان گشت ، ابو سفيان گفت : و اى بر مادرش ! چه مىشد اگر برايش كسى را به عنوان پدر ادعا مىكرد . ( 1 )\r\nهنگامى كه معاويه بيعت گرفت زياد نزد او رفته با گرفتن دو ميليون با او مصالحه كرد و از بارگاهش بيرون شد . در راه مصقلة بن هبيرهء شيبانى را ديد .\r\nبه او پيشنهاد كرد بيستهزار درهم بگيرد و به معاويه بگويد : زياد با اينكه ايران را خشكى و دريايش را خورده داشته است فقط با گرفتن دو ميليون درهم با تو مصالحه كرده است . و از اين كارش به خدا قسم پيدا است كه گفته اش راست است .\r\nو اگر معاويه از او پرسيد : مگر زياد چه مىگويد ؟ بگويد : مىگويد :\r\nپسر ابى سفيان است . مصقلة بن هبيرهء شيبانى پيشنهادش را پذيرفت و همين كار را انجام داد ، و معاويه در نتيجهء آن گفتگو بر آن شد كه دوستى زياد را با ادعاى خويشاوندى او براى خود جلب نمايد و محبتش را به تمامى به خويش اختصاص دهد ، و بر اين كار همداستان گشتند و مردم را گرد آوردند و شاهدان در تأييد ادعاى زياد گذشتند و در ميانشان ابو مريم سلولى بود . معاويه از او پرسيد : چه شهادت مىدهى اى ابو مريم ؟ گفت : من شاهد بودم كه ابو سفيان نزد من آمد و از من فاحشه اى خواست . به او گفتم : جز سميه كسى را سراغ ندارم . گفت : با همهء كثافت و بوناكيش بياورش . برايش آوردم . با او به اطاقى رفت . سپس سميه بيرون آمد در حالى كه منى از تنش مىچكيد ! زياد به ابو مريم گفت : مواظب حرف زدنت باش . تو فقط به عنوان شاهد آمده اى تا شهادت دهى نه آنكه شماتت كنى ! بر اثر آن ، معاويه او را خويشاوند خويش اعلام كرد . ( 2 )\r\nدر عقد الفريد چنين آمده است : « مىگويند : ابو سفيان روزى مست به راه\r\n\r\n","description":"","footnote":"\r\n( 1 ) عقد الفريد 3 / 2 تاريخ ابن عساكر 5 / 409 تاريخ الكامل ابن اثير 3 / 191 .\r\n( 2 ) تاريخ يعقوبى 2 / 194 مروج الذهب 2 / 56 تاريخ ابن عساكر 5 / 409 كامل ابن اثير 3 / 192 شرح ابن ابى الحديد 4 / 70 اتحاف ، شبراوى 22\r\n","page_name":" 40 ","page_number":40},
  {"content":"\r\nافتاد و به سراغ فاحشه خانه‌ها رفت . از زنى كه رئيس فاحشه خانه اى بود پرسيد :\r\nفاحشه دارى ؟ گفت . فقط سميه هست . گفت : با اينكه زير بغلش بوناك است بياورش . و با او در آميخت و زياد از آن همبسترى در بستر عبيد بوجود آمد . ( 1 )\r\n« زياد » كه حسب و نسبى پليد و پست داشت و عمرى دراز نزديك به پنجاه سال ( 2 ) پدر مشخصى نداشت و او را « زياد بن ابيه » - يعنى زياد فرزند پدرش - مىخواندند يكباره برادر پادشاه وقت گشت و پسر كسى شناخته شد كه او را از اشراف محيط و زمانه اش به شمار مىآورند . اين مقام ظاهرى را درست به طريقى به دست آورد كه معاويه مقام فرزندى ابو سفيان را احراز كرد آنگاه كه معلوم نبود معاويهء نوزاد فرزند كداميك از پنج شش زناكار معروف جاهليت است و مادرش هندى جگرخوار او را فرزند ابو سفيان اعلام كرد . « زياد » چون خود را از پستى و ننگ بىپدرى رسته و به مقامى ظاهرا بلند نشسته يافت بر آن شد كه دوستى و علاقهء معاويه را به هر طريقى كه شده بيش از پيش فرا چنگ آرد ، و راه نابود ساختن و بدخواهى مخالفان معاويه يعنى مسلمانان غيور و خاندان پاك رسالت را اختيار كرد و دست خويش تا مرفق به خون پاك آن رادمردان فرو برد .\r\nاز آن طرف ، معاويه كه از جلب يك متحد سياسى زد و بندچى و حقه باز و كار چاق كن و مطيع سرمست شده بود هيچ نمىانديشيد كه نسبت زنا دادن به پدرش چقدر زشت و نكوهيده و ننگآور است و ادعاى خويشاوندى « زياد » بر خلاف حكم شريعت و ناقض سنت است .\r\nيونس بن ابى عبيد ثقفى به معاويه گفت : پيامبر خدا ( ص ) حكم صادر كرد كه فرزند متعلق به بستر است و مرد زناكار را سنگ پاداش . و تو بر عكس آن عمل كردى و بر خلاف سنت رسول خدا ( ص ) .\r\nمعاويه گفتش : حرفت را تكرار كن . تكرار كرد . معاويه گفت : يونس ! به خدا اگر دست از اين حرفت بر ندارى بلائى بر سرت خواهم آورد كه آن سرش ناپيدا باشد !\r\n\r\n","description":"","footnote":"\r\n( 1 ) عقد الفريد 3 / 3 .\r\n( 2 ) اتحاف ، شبراوى 22 .\r\n","page_name":" 41 ","page_number":41},
  {"content":"\r\nايمان مردك را ببين به پيامبرش ، و نگاه كن كه حديث حضرتش را كه تكرار هم گشت تا چه حد به گوش مىگيرد و به كار مىبندد و آن را پاس مىدارد و مىپذيرد ! داورى و نظر دادن در اين كار معاويه را به دانشمندان منصف امت اسلامى وامىگذارم و به محققان و نويسندگان و مؤلفان درست رأى .\r\nسعيد بن مسيب مىگويد : « اولين ( 1 ) حكم از احكام قضائى رسول خدا ( ص ) كه علنا نقص گشت توسط فلانشخص بود يعنى معاويه كه دربارهء زياد آن حكم را صادر كرد » .\r\nابن يحيى مىگويد : « نخستين حكم از احكام رسول خدا ( ص ) كه رد شد حكمى بود كه دربارهء زياد صادر گشت »\r\nابن بعجه مىگويد : اولين دردى كه عرب بدان مبتلا گشت قتل حسن - نوادهء پيامبر ( ص ) - بود و ادعاى خويشاوندى زياد » ( 2 )\r\nحسن بصرى مىگويد : « معاويه چهار صفت داشت كه اگر يكى از آنها را بيش نداشت براى تبهكارى وى بس بود :\r\n1 - چيره شدن بمدد سفيهان بر اين امت به طورى كه بدون مشورت با امت - كه باقيماندهء اصحاب و صاحبان فضيلت و افتخار را دربر داشت - بر حكومتشان مسلط گشت .\r\n2 - پسرش را كه باده گسارى دائم الخمر بود و جامهء ابريشمين مىپوشيد و ساز مىزد به جانشينى خويش تعيين كرد .\r\n3 - ادعاى خويشاوندى زياد را كرد در حالى كه پيامبر خدا ( ص ) مىفرمايد :\r\nفرزند متعلق به بستر است و مرد زناكار را سنگ پاداش .\r\n4 - كشتن حجر . « بدا به حال او كه حجر و يارانش را كشت » و عبارت اخير را دو بار تكرار مىكند . ( 3 )\r\n\r\n","description":"","footnote":"\r\n( 1 ) اين اولين حكم پيامبر ( ص ) نبود كه نقض مىشد بلكه از اجتماع سقيفه همچنان احكام و دستوراتش نقض گشته و زير پا نهاده شد تا رسيد به اين خلافكارى معاويه .\r\n( 2 ) تاريخ ابن عساكر 5 / 412 تاريخ الخلفا ، سيوطى 131 اوائل ، سيوطى 51 .\r\n( 3 ) تاريخ ابن عساكر 2 / 381 تاريخ طبرى 6 / 157 الكامل ابن اثير 4 / 209 تاريخ ابن كثير 8 / 130 محاضرات راغب 2 / 214 النجوم الزاهره 1 / 141 .\r\n","page_name":" 42 ","page_number":42},
  {"content":"\r\nامام حسن مجتبى ( ع ) در حضور معاويه و عمرو بن عاص و مروان بن حكم به زياد مىفرمايد : « تو را اى زياد ! چه به قريش ! براى تو نه فقط زمينهء درستى در ميان قريش يا اصل و نسبى يا ميلاد شرافتمندانه اى سراغ ندارم بلكه مادرت فاحشه اى بود كه مردهاى قريشى و زشتكاران عرب با او مىآميختند ، و چون به دنيا آمدى مردم عرب پدرى برايت نمىشناختند تا اين - اشاره به معاويه - پس از مرگ پدرش ادعاى برادرى تو را كرد . تو مايهء افتخارى ندارى . ترا سميه بس و ما را پيامبر خدا ( ص ) و پدرم على بن ابيطالب و سرور مؤمنان كه هيچ به جاهليت نگرائيد و عمويم حمزهء سيد الشهدا و جعفر طيار بس ، و اين كه من و برادرم سرور جوانان بهشتى هستيم ( 1 ) .\r\n« زياد » به نمايندگى نزد معاويه رفت و براى او هدايا و اموال هنگفت و كيسه اى پر از جواهر برد كه نظيرش را كسى نديده بود . معاويه از آن به شدت خوشحال گشت . زياد چون آن شادى بديد به منبر رفته گفت : به خدا من بودم اى امير المؤمنين كه برايت عراق را رام ساختم و آرام و دارائى و مالياتش را گرفتم و به تو تقديم داشتم . يزيد بن معاويه برخاسته گفت : تو اى زياد اگر چنين كردى ما هم ترا از مولاى ثقيف بودن به وابستگى قريش ارتقا بخشيديم و به فراز منبر و از زياد بن عبيد بودن به حرب بن اميه گشتن . معاويه گفتش : بنشين اى پدر و مادرم فدات ! ( 2 )\r\nسكتوارى در « محاضرة الاوائل » مىنويسد : « نخستين حكمى كه از احكام پيامبر خدا ( ص ) علنا زيرپا نهاده شد ادعاى خويشاوندى زياد توسط معاويه بود .\r\nدر حالى كه ابو سفيان او را از خود ندانسته و ادعا كرده بود كه او فرزندش نيست و نسبش مقطوع است ، اما معاويه چون به زمامدارى رسيد او را خويشاوند خويش نموده به خود نزديك ساخت و استاندارى و فرماندهى داد ، ( 3 ) و زياد بن ابيه كه پسر زنى بدكاره بود هر گونه حقكشى و بدرفتارى را نسبت به خاندان پيامبر ( ص ) روا داشت « و » عمر - رضى اللَّه عنه - چون به معاويه مىنگريست مىگفت : اين ،\r\n\r\n","description":"","footnote":"\r\n( 1 ) المحاسن و المساوى ، بيهقى 1 / 58 .\r\n( 2 ) المجتنى ، ابن دريد ، 37 .\r\n( 3 ) ص 136 .\r\n","page_name":" 43 ","page_number":43},
  {"content":"\r\nپسر ابو سفيان ، شاهنشاه عرب است . ، ( 1 ) زيرا او نخستين كسى بود كه يكى از احكام قضائى پيامبر خدا ( ص ) را زير پا گذاشت ،\r\nو زياد بن ابيه اولين كسى بود كه ننگين ترين بد رفتارى را در حق خاندان پيامبر ( ص ) رضى اللَّه عنهم - مرتكب گشت » ( 2 ) و « ابو سفيان در حضور جمعى از اصحاب - رضى اللَّه عنهم - اعلام داشت كه با زياد هيچ گونه نسبت خويشاوندى ندارد و به هيچ وجه ارثى از او نمىبرد . و زياد همچنان مطرود بود تا معاويه بخواندش و به خويش نزديك ساخت و او را فرماندهى داد و حكم اسلام را زير پا گذاشت و اين اولين حكم قضائى بود كه پايمال مىگشت و به همين سبب بلائى سهمگين گشت و محنتى جانفرسا براى امت پيش آورد كه منحوس ترينش تجاوز خائنانهء او به برترين فرد ملت و محبوبترين شخص خاندان نبوت بود . » ( 3 )\r\nهيچ دانشمند اسلامى نيست كه با جاحظ همداستان نباشد آنجا كه در رسالهء « بنى اميه » مىگويد : « در آن هنگام معاويه بر سلطنت دست يافت و بر باقيماندهء شورا ( ى شش نفرهء تعيينى عمر ) و بر جامعهء اسلامى و انصار و مهاجران به استبداد و خود كامگى حكومت كرد ، يعنى در سالى كه » سال اتفاق عمومى « خوانده‌اند و نه تنها سال اتفاق عمومى نبود ، بلكه سال اختلاف و جدائى و سركوبى و ديكتاتورى و چيرگى مسلحانه بود ، سالى كه امامت به سلطنتى از قماش شاهنشاهى ايران تبديل گشت و خلافت به منصبى چون امپراطورى رم غربى . در آن سال ، گمراهى با زشتكارى در آميخت . و همچنان گناهانى از قماش آنچه به شرح آمد و از نوع آنچه يكايك برشمرديم مرتكب گشت تا رسيد به رد علنى حكم قضائى پيامبر خدا ( ص ) و انكار آشكار حكمى كه دربارهء تعلق فرزند به بستر و سزاى مرد زناكار صادر فرموده است با اين كه امت متفق بود بر اين كه سميه در بستر ابو سفيان و همسرش نبوده ، بلكه فقط با او زنا كرده است . معاويه با ارتكاب آشكار اين عمل خلاف سنت از شمار\r\n\r\n","description":"","footnote":"\r\n( 1 ) اين سخن عمر را دربارهء معاويه ، عده اى از مورخان ثبت كرده‌اند ، رك : استيعاب 1 / 253 اسد الغابه 4 / 386 اصابه 3 / 434\r\n( 2 ) ص 164 .\r\n( 3 ) ص 246 .\r\n","page_name":" 44 ","page_number":44},
  {"content":"\r\nزشتكاران بدر گشت و به جرگهء كفار در آمد » ( 1 )\r\nاگر جنايات كفر آميز معاويه را بررسى كنيم خواهيم ديد كه اين كارش جزو كوچكترين آنها است ، زيرا بيشتر كارهايش - اگر همه اش نباشد - ناقض قرآن و سنت ثابت و مسلم پيامبر گرامى ( ص ) است و خلافكاريش منحصر به زيرپا گذاشتن حكم « فرزند متعلق به بستر است و مرد زناكار را سنگ پاداش » نيست .\r\n\r\n","description":"","footnote":"\r\n( 1 ) رسالهء بنى اميه ، 293 .\r\n","page_name":" 45 ","page_number":45},
  {"content":"\r\n\r\nبيعت گيرى براى يزيد يكى از چهار جنايت سهمگين معاويه ( 1 )\r\nاز تبهكارىها و جنايات معاويه - كه مجسمهء تبهكارى و گناه است - يكى بيعتگيرى براى يزيد است بر خلاف خواست « اهل حل و عقد » يعنى صاحبنظران جامعهء اسلامى ، و از طريق سركوبى باقيماندهء مهاجران و انصار ، و علىرغم مخالفت برجسته ترين اصحاب .\r\nمعاويه از همان روز كه به سلطنت نشست و بساط يك استبداد قهر آميز و ننگين را پهن كرد بفكر اين بود كه پسرش را وليعد خويش سازد و برايش بيعت بستاند و حكومت اموى را موروثى و پايدار گرداند . هفت سال تمام زمينهء اين كار را فراهم مىكرد ، به نزديكانش انعام مىنمود و بيگانگان را خويشاوند و مقرب مىساخت ، ( 2 ) گاه نيت خويش مستور مىداشت و زمانى بر ملا مىنمود ، و پيوسته آن طريق هموار مىساخت و به طرف مقصود مىخزيد . چون زياد - كه مخالف ولايتعهدى يزيد بود - به سال 53 در گذشت معاويه پيمانى به نام زياد جعل كرده براى مردم بر خواند و در آن آمده بود كه حكومت پس از معاويه از آن يزيد باشد ، و با اين كار - چنان كه مدائنى گفته ( 3 ) - مىخواست راه بيعت گيرى براى يزيد را هموار نمايد .\r\nابو عمر مىگويد : « به معاويه هنگامى كه حسن ( عليه السلام ) زنده بود پيشنهاد شد كه براى يزيد بيعت بگيرد ، اماوى اين مقصود را فقط پس از درگذشت\r\n\r\n","description":"","footnote":"\r\n( 1 ) رك : سخن حسن بصرى كه اندكى پيش گذشت .\r\n( 2 ) عقد الفريد 2 / 302 .\r\n( 3 ) عقد الفريد 2 / 302 تاريخ طبرى 6 / 170 .\r\n","page_name":" 46 ","page_number":46},
  {"content":"\r\nحسن ( عليه السلام ) آشكار كرد و تصميم آن كار را در اين هنگام گرفت » . ( 1 )\r\nابن كثير مىنويسد : « در سال 56 ه . معاويه مردم را دعوت كرد كه با پسرش يزيد بيعت نمايند تا پس از وى حاكم باشد ، و تصميم اين كار را پيشتر و در زمان زنده بودن مغيرة بن شعبه ( 2 ) گرفته بود . ابن جرير ( طبرى ) از طريق شعبى چنين روايت مىكند : مغيره آمده بود پيش معاويه ، و او از استاندارى كوفه بر كنار شده بود به خاطر پيرى و ناتوانيش ، و معاويه تصميم گرفت سعيد بن عاص را به استاندارى كوفه بگمارد . چون مغيره از تصميم معاويه خبردار گشت گوئى پشيمان شده باشد نزد يزيد بن معاويه رفته به او توصيه كرد از پدرش بخواهد او را وليعهد سازد . يزيد از پدرش تقاضاى وليعهدى كرد . پدرش پرسيد : چه كسى اين را به تو توصيه كرد ؟ گفت : مغيره . معاويه پيشنهاد مغيره را پسنديد و او را دوباره به استاندارى كوفه گماشت و دستور داد در اين راه بكوشد . پس مغيره براى زمينه سازى وليعهدى يزيد بكوشش برخاست .\r\nمعاويه در اين خصوص كتبا با زياد مشورت كرد و او « زياد » كه مىدانست يزيد سرگرم بازى است و دل به بازى و شكار بسته با وليعهدى او مخالفت نمود و عبيد بن كعب نميرى را - كه دوست صميمى وى بود - نزد معاويه فرستاد تا رأى او را بزند و منصرف گرداند . عبيد به دمشق رفته با يزيد ملاقات كرد و از قول زياد به او گفت كه از پى ولايتعهدى برنيايد ، زيرا تركش براى او مفيدتر از آن است كه از پى آن بر آيد . يزيد از شروع به كار ولايتعهدى منصرف گشت و نزد پدر رفته همداستان شدند كه فعلا از آن دست بردارند . وقتى زياد مرد معاويه شروع كرد به ترتيب دادن كار ولايتعهدى يزيد و تبليغات و دعوت براى بيعت گيرى ، و به سراسر كشور نامه نوشت كه براى ولايتعهدى يزيد بيعت بگيرند » . ( 3 )\r\n\r\n","description":"","footnote":"\r\n( 1 ) استيعاب 1 / 142 .\r\n( 2 ) مغيره در سال 50 مرده است و در سال 45 نزد معاويه رفته از استاندارى استعفا كرده ، و در همين سال است كه به اشاره و پيشنهاد مغيره فكر بيعت گيرى براى ولايتعهدى يزيد به ذهن معاويه رسيده است .\r\n( 3 ) تاريخ ابن كثير 8 / 79 .\r\n","page_name":" 47 ","page_number":47},
  {"content":"\r\n\r\nشكل ديگرى از اين ماجرا\r\nابتداى بيعت گيرى براى يزيد از مغيرة بن شعبه بود . معاويه خواست او را از استاندارى كوفه بر كنار نمايد و بجايش سعيد بن عاص را بگمارد . خبر به مغيره رسيد . با خود گفت : كار درست اين است كه نزد معاويه رفته استعفا بدهم تا مردم تصور كنند به مقام استاندارى بىعلاقه‌ام . و نزد معاويه رفته آهسته به او چيزى گفت و به اطرافيانش اظهار داشت كه وسيلهء استاندارى و فرماندهيشان را فراهم ساخته است . و سپس نزد يزيد رفته به او گفت : اصحاب عاليمقام پيامبر ( ص ) و بزرگان قريش و سالخوردگانش از دنيا رفته و فقط فرزندانشان باقى مانده‌اند ، و تو از همه شان برترى و با تدبيرتر و علمت به سنت و سياست از همه شان بيشتر . نمىدانم چرا امير المؤمنين براى تو بيعت ( ولايتعهدى ) نمىگيرد ؟ يزيد پرسيد : به عقيدهء تو اين كار شدنى است ؟ جواب داد : آرى .\r\nيزيد پيش پدر رفته گفتگويش را به اطلاع او رسانيد . معاويه ، مغيره را احضار كرده پرسيد : يزيد چه مىگويد ؟ گفت : ديدى كه پس از عثمان چه اختلافى پيدا شد و چه خونها ريخته شد ( 1 ) . و يزيد مىتواند جانشين تو باشد ، بنابراين برايش بيعت بگير تا اگر اتفاقى برايت افتاد پناه مردم باشد و جانشين تو و نه خونى ريخته شود و نه آشوبى به پا گردد . پرسيد : چه كسى در اين كار به من كمك خواهد كرد ؟ گفت : من مردم كوفه را برايت تضمين مىكنم و زياد اهالى بصره را ، و از اين دو شهر كه گذشت ، هيچ كس با تو مخالفت نخواهد كرد . معاويه گفت : برو بر سر كارت و با هر كه طرف اعتماد تو است در اين زمينه صحبت كن و هر دو به فكر خواهيم بود و تصميم مقتضى را خواهيم گرفت .\r\nمغيره با او خداحافظى كرده پيش رفقايش برگشت . پرسيدند : چه خبر ؟\r\nگفت : پاى معاويه را به منجلاب عميقى در آوردم به زيان امت محمد ، و چنان\r\n\r\n","description":"","footnote":"\r\n( 1 ) كسى نبود از مغيره بپرسد : اين را كه اگر جانشين تعيين نشود اختلاف پيش مىآيد و خونها بناحق ريخته مىشود آيا پيامبر خدا ( ص ) نمىدانست ؟ و اگر مىدانست پس چرا بر حسب ادعاى تو و ديگر سياستبازان انتخابات چى كه در سقيفه و ديگر مواقع دستاندر كار گشتند جانشين براى خويش تعيين نفرمود ؟ !\r\n","page_name":" 48 ","page_number":48},
  {"content":"\r\nزخمى بر پيكرشان وارد ساختم كه هرگز درمان نخواهد پذيرفت .\r\nمغيره به كوفه برگشت و با هر كه طرف اعتمادش بود و مىدانست هواخواه بنى اميه است مسألهء يزيد و ولايتعهديش را مطرح نموده و حاضر به بيعتش شدند . ده نفر - يا به گفته اى بيش از ده نفر - از آنها را به نمايندگى نزد معاويه فرستاد و به هر يك سى هزار درهم داد و پسرش موسى بن مغيره را به رياستشان برگزيد . آنها پيش معاويه رفته از بيعت يزيد تمجيد نموده او را دعوت به اخذ بيعت كردند . معاويه گفت : نظر خودتان را حفظ كنيد ، اما در اظهار و اعلامش شتاب ننمائيد . بعد از موسى پرسيد : پدرت دين اينها را به چند خريد ؟ گفت : به سىهزار درهم . گفت :\r\nدينشان را چه ارزان فروخته‌اند !\r\nبه اين ترتيب نيز گفته‌اند كه آنها چهل نفر بودند كه مغيره فرستاد پيش معاويه و در رأسشان پسرش عروة بن مغيره . وقتى به دربار معاويه رسيدند يكايك به نطق ايستاده و گفتند : خير خواهى براى امت محمد ( ص ) باعث آمدنشان گشته است ! و اى امير المؤمنين ! سنت زياد شده و مىترسيم وحدت ما به هم بخورد ، بنابر اين پرچمى براى ما برافراز و پناهى معين كن تا به آن چنگ اندازيم . گفت : شما جانشينى برايم پيشنهاد كنيد . گفتند : يزيد پسر امير المؤمنين را مناسب مىبينيم .\r\nپرسيد : با جانشينى او موافقيد ؟ گفتند : آرى . پرسيد : نظرتان همين است ؟ گفتند :\r\nآرى ، و نظر مردمى كه به نمايندگيشان آمده‌ايم هم . معاويه در پنهان از عروه پرسيد :\r\nپدرت دين اينها را به چند خريده است ؟ گفت : به چهار صد دينار . گفت : دينشان را ارزان يافته است . و به آنان گفت : دربارهء آنچه به خاطرش آمده‌ايد ، مطالعه خواهم كرد تا خدا چه بخواهد ، و سنجيده و با تأمل كار كردن بهتر از عجله است .\r\nو آنها بر گشتند .\r\nتصميم معاويه در بيعت گيرى براى يزيد استوارتر گشت . نامه اى به زياد نوشته با او مشورت كرد . زياد ، عبيد بن كعب نميرى را خواسته به او گفت : هر كس طرف اعتمادى دارد و هر رازى را رازدارى است ، و مردم داراى دو خصلتند :\r\nپخش كردن راز ، و خير خواهى و نظر مشورتى را به كسانى كه شايستهء شنيدنش نيستند گفتن . راز را جز به دو كس نتوان گفت : اول مرد آخرت كه جوياى ثواب روز جزا است ، و دو ديگر مرد دنيا كه خويشتن را شريف و با ارزش مىداند و خردمندى كه\r\n","description":"","footnote":"","page_name":" 49 ","page_number":49},
  {"content":"\r\nكردار سنجيده و فهميده دارد . و من ترا چنان اين دو كس مىدانم از روى تجربه اى كه با تو داشته‌ام . و اينك ترا خواسته‌ام براى مشورت در موضوعى كه در نامه اى گنجيده است .\r\nامير المؤمنين ( يعنى معاويه ) با من كتبا دربارهء اين موضوعات مشورت كرده است و از مخالفت و تقبيح مردم نگران است و مىخواهد كه از او اطاعت نمايند .\r\nضمنا مسؤوليتهاى اسلامى سهمگين است و ادارهء امور مسلمين كار مهمى است ، و يزيد آدم بى مبالاتى است علاوه بر اين كه دلباختهء شكار است . بنابر اين ، نزد امير المؤمنين مىروى و كارهاى يزيد را برايش بر شمار و بگو : كار را با تأنى انجام بده تا به انجام رسد ، شتاب مكن كه اگر دير برسى بهتر از آنست كه با عجله كار را خراب و بد فرجام سازى . عبيد گفت : چيزى غير از اين ندارى كه به او بگوئى ؟\r\nپرسيد : چه ؟ گفت : تصميم معاويه را بر هم نمىزنى و او را با پسرش بد نمىكنى ؟\r\nمن يزيد را مىبينم و به او مىگويم امير المؤمنين به زياد نامه نوشته و دربارهء بيعت گيرى برايت از او نظر خواسته است و زياد مىترسد مردم به خاطر كارهاى ناجورى كه تو دارى برآشوبند و مخالفت نمايند و چاره را در اين مىبيند كه تو آنكارها را ترك كنى تا بتوان مردم را مجاب كرد و خواسته ات را بتحقق رساند . در اين صورت تو هم امير المؤمنين ( يعنى معاويه ) را راهنمائى خير خواهانه كرده باشى و هم نگرانيت از بابت امت رفع شده باشد . زياد گفت : تو تدبيرى درست و دقيق انديشيده اى . به اميد خدا روانه شو . اگر مقصود را برآوردى حقت و قدرت شناخته خواهد بود و در صورتى كه تدبيرت خطا از آب در آمد معلوم خواهد بود كه از ره بدخواهى و موذيگرى نبوده است و هر چه به نظرت درست آمده گفته اى .\r\nعبيد نزد يزيد رفت و آن سخنان بگفت ، در نتيجه يزيد از بسيارى كارهايش دست برداشت . زياد همچنين نامه اى براى معاويه همراه عبيد كرد كه از او مىخواست با درنگ و تأمل عمل كند . و معاويه اين توصيهء او را پذيرفته به كار بست . وقتى زياد مرد ، معاويه تصميم گرفت براى پسر خويش - يزيد - بيعت بستاند . به همين جهت ، يكصد هزار درهم براى عبد اللَّه بن عمر فرستاد كه پذيرفت ، اما چون سخن از بيعت با يزيد بميان آمد گفت : اين را مىخواست ؟ ! بنابر اين دينم خيلى ارزان بوده است . و خوددارى كرد . ( 1 )\r\n\r\n","description":"","footnote":"\r\n( 1 ) تاريخ طبرى 6 / 169 و 170 + كامل ، ابن اثير 3 / 214 و 215 .\r\n","page_name":" 50 ","page_number":50},
  {"content":"\r\n\r\nدر شام براى يزيد بيعت مىگيرد و در اين راه ، امام مجتبى را مىكشد\r\nوقتى هيئتهاى نمايندگى استانها - كه بدستور معاويه به دمشق آمده بودند - در دربار معاويه گرد آمدند و احنف بن قيس در ميانشان بود معاويه ، ضحاك بن قيس قهرى را فرا خوانده به او گفت : چون بر منبر نشستم و موعظه و سخنم را به پايان بردم تو از من براى سخنرانى اجازه بگير ، و وقتى به تو اجازه دادم خداى متعال را سپاس بر و نام يزيد را به ميان آور و درباره اش آنچه از تمجيد وظيفهء خود مىبينى بگو ، آنگاه از من تقاضا كن كه او را جانشين خويش سازم ، زيرا نظرم و تصميم بر اين تعلق گرفته است و از خدا مسئلت دارم كه در اين مورد و ديگر موارد خير پيش آورد .\r\nسپس عبد الرحمن بن عثمان ثقفى و عبد اللَّه بن سعدهء فزارى و ثور بن معن سلمى و عبد اللَّه بن عصام اشعرى را احضار كرده به آنها دستور داد وقتى ضحاك سخنش را تمام كرد به نطق برخيزند و سخنش را تصديق و تأييد كرده از وى بخواهند يزيد را جانشين خويش سازد .\r\nمعاويه سخن گفت ، و پس از وى آن عده همانطور كه دلش مىخواست او را دعوت كردند كه يزيد را جانشين خويش سازد . معاويه پرسيد : احنف كجاست احنف جواب داد . پرسيد : تو نمىخواهى سخن بگوئى ؟ احنف برخاسته خدا را سپاس بر دوستايش نمود و گفت : . . . مردم بدترين دوره‌هاى زمان را مىگذرانند . . .\r\nتو اى امير المؤمنين عمرت را سپرى كرده اى . بنابر اين توجه داشته باش حكومت را به چه كسى وا مىگذارى و مىسپارى . سفارش و راهنمائى اينها را به گوش نگير .\r\nمگذار كسانى كه بدون در نظر گرفتن مصلحت تو به تو پيشنهاداتى مىنمايند ترا\r\n","description":"","footnote":"","page_name":" 51 ","page_number":51},
  {"content":"\r\nبفريبند و از راه راست بدر كنند . تو مصلحت جامعه را در نظر بگير و ببين چگونه اطاعت مردم را مىتوانى جلب كنى . مردم حجاز و مردم عراق تا وقتى حسن زنده است به اين كار رضايت نخواهند داد و با يزيد بيعت نخواهند كرد .\r\nضحاك عصبانى شد و دوباره برخاسته خدا را سپاس و ستايش كرد و گفت : . . .\r\nمنافقان عراقى ، مردانگيشان در ميان خودشان و در رفتار با يكديگر اين است كه اختلاف و دودستگى نشان دهند . و دينداريشان در اين كه از دين كناره بجويند . حق ( يعنى دين ) را بر حسب تمايلات خويش مىبينند پندارى از پس پشت خويش مىنگرند .\r\nاز سر نادانى و غرور گردنفرازى مىنمايند ، و خدا را هيچ در نظر نمىآرند و از عواقب بدكار خويش بيمى به خود راه نمىدهند . ابليس را به پروردگارى خويش گرفته‌اند و ابليس ايشان را حزب خويش ساخته است . براى كسى كه دوستش باشند نفعى ندارند و كسى را كه دشمنش باشند ضررى نمىرسانند . بنابر اين نظر آنها را رد كن و صداشان را خفه كن . حسن و وابستگان حسن را چه به سلطنت خدائى كه معاويه را بجاى خويش در زمين نشانده است ! . . . شما اى اهالى عراق ! خودتان چنان بار آوريد كه خيرخواه و نصيحتگوى پيشوا و حاكمتان باشيد حاكمى كه منشى پيامبرتان و خويشاوندش بوده است . چنين باشيد تا دنياتان در امان بماند و از آخرت هم بهره برداريد .\r\nآنگاه احنف بن قيس برخاسته پس از سپاس و ستايش خداوند گفت : اى امير المؤمنين ! ما ، در ميان قريش دربارهء تو مطالعه كرديم و ديديم تو جوانمردترينش هستى و پيوند دارترين و پيمانگذارترين . ضمنا مىدانى كه تو عراق را با قهر نگشوده اى و بر آن بازور مسلط نگشته اى ، بلكه به حسن بن على تعهداتى - در برابر خدا - سپرده اى كه خود مىدانى و به موجبش حكومت پس از تو با وى خواهد بود . اگر به پيمانت وفا كنى تو پيمانگذار و وفادار خواهى بود و در صورتى كه به پيمانت خيانت كنى بايد بدانى به خدا قسم پشت سر حسن سوارانى كار آزموده قرار دارد وبازوانى پيچيده و پرتوان و شمشيرهائى بران كه اگر يكقدم از ره خيانت و پيمانشكنى به طرف او پيش آئى با قدرتى پيروزمند روبرو خواهى گشت . و تو خود مىدانى كه مردم عراق از وقتى با تو دشمنى كرده‌اند ديگر ترا\r\n","description":"","footnote":"","page_name":" 52 ","page_number":52},
  {"content":"\r\nدوست نداشته‌اند و نه با على و حسن و آياتى كه در حقشان از آسمان فرود آمده از وقتى دوستشان شده‌اند ره مخالفت و دشمنى پوئيده‌اند ، و همان شمشيرها كه همراه على در جنگ صفين به روى تو كشيده‌اند اكنون به دوششان است و دلهائى كه كينهء ترا در آن پرورده‌اند در اندرونشان . و به خدا قسم مردم عراق حسن را بيش از على دوست مىدارند .\r\nدر اين هنگام عبد الرحمن بن عثمان ثقفى برخاسته از يزيد تمجيد كرد و معاويه را بر انگيخت كه براى يزيد بيعت بستاند . معاويه بنطق ايستاد و گفت :\r\nمردم ! شيطان برادران و دوستانى دارد كه آنها را بسيج كرده از آنها كمك و يارى مىجويد و سخن از زبان آنها مىگويد . اگر طمعشان را بر انگيزد به كار مىافتند و اگر از آنها اظهار بىنيازى نمايد بر جاى خويش بى حركت مىمانند . بازشتكارى خويش نطفهء فتنه را مىبندند و هيزم نفاق را براى شعله ور ساختن آشوب گمراهى آور مىانبارند . خرده گير و عيبجويند و بسيار سوء ظنى .\r\nاگر قصد كارى كنند آن را به انجام نمىرسانند و اگر به گمراهىيى خوانده شوند زياده روى مىنمايند . اينها دستبردار نيستند و ريشه كن نمىشوند و پند نمىگيرند مگر به يك وسيله . و آن هم اين است كه صاعقه‌هاى ننگ و بلا و خوارى بر سرشان فرود آيد و مرگ و نيستى بر آنها ببارد تا ريشه شان چنان كه قارچ لطيفى را از خاك بدر مىآرند بركنده شود . بنابر اين سزاوار و به مصلحت چنان است كه زودتر به خود آيند . زيرا ما جلوتر اخطار كرديم و پند توأم با تهديد داديم مگر اخطار قبلى و پند سودى دهد . آنگاه ضحاك را خوانده استاندار كوفه ساخت و عبد الرحمن را احضار كرده استاندارى عراق را به وى داد .\r\nدر اين وقت ، احنف بن قيس چنين نطق كرد : امير المؤمنين ! تو از همهء ما بهتر مىدانى كه يزيد در شبانه روز چه مىكند . و در پيدا و پنهان ، و كجا ميرود و مىآيد . بنابر اين اگر مىدانى مايهء خشنودى خدا و اين امت است با مردم در باره اش مشورت نكن ، و در صورتى كه او را غير از اين مىدانى در حالى كه خود رو به آخرت روانى عشرت دنياى او را فراهم ميار ، زيرا آخرتت جز با كار نيك آبادان نگردد . و آگاه باش كه اگر يزيد را بر حسن و حسين مقدم بدارى و برترى\r\n","description":"","footnote":"","page_name":" 53 ","page_number":53},
  {"content":"\r\nدهى در حالى كه مىدانى آنان كيستند و چه شخصيتى دارند در پيشگاه خدا هيچ عذر و بهانه اى نخواهى داشت . وظيفهء ما فقط اين است كه بگوئيم : « به گوش مىگيريم ، و فرمان مىبريم ، پروردگارا ! از تو آمرزش مىطلبيم و سرانجام ما پيشگاه تو خواهد بود ( 1 ) » . ( 2 )\r\nمعاويه به محض اين كه قصد خود را دائر بر بيعت گيرى براى يزيد و تعيين او بعنوان وليعهد آشكار ساخت احساس كرد كه مردم صالح و شخصيتهاى پاكدامن تا هنگامى كه امام حسن مجتبى ( ع ) زنده است حاضر نخواهند شد به آن بيعت ننگين تن در دهند ، بعلاوه در برابر امام متعهد شده بود كه حكومت را پس از خود به او واگذارد و هيچ كس را جانشين خويش نسازد . پس چاره را در اين ديد كه امام را به قتل رساند و با كشتن حضرتش مانع عمده اى را كه در طريق ولايتعهدى يزيد وجود دارد از ميان بردارد تا راه رسيدن توله اش به سلطنت هموار گردد . ابو الفرج اصفهانى مىگويد : « معاويه مىخواست براى پسرش يزيد بيعت بگيرد ، و هيچ مشكلى برايش گرانتر از وجود حسن بن على و سعد بن ابى وقاص نبود ، به همين جهت توطئه مسموم كردن آن دو را باجرا گذاشت تا به مسموميت در گذشتند . » ( 3 )\r\nاين كه معاويه قاتل امام حسن مجتبى - سلام اللَّه عليه - بوده است با شرح و تفصيل خواهد آمد .\r\n\r\n","description":"","footnote":"\r\n( 1 ) آيهء شريفه .\r\n( 2 ) الامامة و السياسه ، ابن قتيبه 1 / 138 - 142 .\r\n( 3 ) مقاتل الطالبيين ، 29 .\r\n","page_name":" 54 ","page_number":54},
  {"content":"\r\n\r\nعبد الرحمن بن خالد ( 1 ) و بيعت ولايتعهدى يزيد\r\nمعاويه در نطقى به مردم شام گفت : مردم شام ! سنم زياد شده و اجلم فرا رسيده است . تصميم دارم شخصى را تعيين كنم تا مايهء انتظام شما باشد . من يكتن از شما هستم ، بنابر اين نظر و تصميمى اتخاذ كنيد . تبادل نظر كرده همداستان گشتند و گفتند : با عبد الرحمن بن خالد بن وليد موافقيم : اين نظر بر معاويه سخت گران آمد ، لكن به روى خود نياورد . پس از مدتى عبد الرحمن بيمار گشت . معاويه طبيبى يهودى را كه در دربارش بود و ابن اثال نام داشت و معزز بود فرستاد تا به او شربتى بنوشاند و بقتل رساندش . طبيب يهودى رفته شربتى به او نوشاند كه اندرونش را بشكافت و بر اثرش بمرد . بعدها مهاجر بن خالد - برادر عبد الرحمن پنهانى با نوكرش به دمشق آمد و به كمين آن يهودى نشست تا شبى كه با جمعى از پيش معاويه بيرون مىآمد بر او حمله برد ، همراهيان بگريختند و مهاجر آن يهودى را بكشت .\r\nدر كتاب « اغانى » چنين آمده : آن يهودى را مهاجر بن خالد كشت . و او را دستگير كرده نزد معاويه بردند . معاويه به او گفت : خير نبينى چرا طبيب مرا كشتى ؟ گفت : مأمور را كشتم و آمر مانده است ! ( 2 )\r\n\r\n","description":"","footnote":"\r\n( 1 ) به ديدار پيامبر ( ص ) نائل گشته است . ابو عمر در « استيعاب » مىنويسد : از جنگى سواران قريش و دليرانش بشمار آمده و فضيلت و ديندارى و بخشندگى داشته ، فقط از على عليه السلام رو گردان بوده است . ابن حجر در « اصابه » مىنويسد : در نظر مردم شام مقامى بزرگ داشت .\r\n( 2 ) استيعاب ، شرح حال عبد الرحمن بن خالد + اغانى 15 / 13 + تاريخ طبرى 6 / 128 + عباراتى كه آمد از ابو عمر است از كتاب « استيعاب » .\r\n","page_name":" 55 ","page_number":55},
  {"content":"\r\nابو عمر پس از ذكر داستان مىگويد : اين داستان در ميان شرح حال نويسان و علماى تاريخ و روايت ، مشهور است و ما مختصرش كرديم . آن را عمر بن شبه در كتاب « اخبار مدينه » و ديگر مورخان نوشته‌اند .\r\nاين ماجرا در سال 46 هجرى يعنى دومين سال مطرح شدن ولايتعهدى يزيد اتفاق افتاده است .\r\n","description":"","footnote":"","page_name":" 56 ","page_number":56},
  {"content":"\r\n\r\nسعيد بن عثمان سال 55 هجرى\r\nسعيد بن عثمان از معاويه تقاضا كرد او را به استاندارى خراسان بگمارد ، گفت : عبيد اللَّه بن زياد استاندار آنجا است . ( 1 ) گفت : پدرم تو را به مقامات سياسى بالا برد و مجال و امكان داده تا به جائى رسيدى كه از آن بالاتر نيست . و تو در مقابل حقشناسى نكرده و سپاس نعمتهايش را بجاى نياورده اى و اين - يعنى يزيد بن معاويه - را بر من مقدم داشته و برترى داده اى و برايش بيعت ولايتعهدى گرفته اى در صورتى كه من به لحاظ پدر و مادر و شخصيتم بر او برترى دارم . معاويه گفت :\r\nخدمتى كه پدرت به من كرده بايستى مورد قدردانى من باشد و از عهدهء اداى سزاى آن بر آيم و در همين راه بود كه به خونخواهى او برخاستم تا كارها روبراه گشت و نمىتوانم خودم را در اين زمينه مقصر بدانم .\r\nدربارهء برترى پدرت بر پدرش بايد بگويم : به خدا او بر من برترى دارد و به رسول خدا ( ص ) نزديكتر است . دربارهء برترى مادرت بر مادرش ، قابل انكار نيست كه زن قريشى بر زن كلبى برترى دارد . دربارهء برترى تو بر او ، به خدا اگر غوطه ( باغستان پهناور و معروف پيوسته به دمشق ) پر از آدمهائى مثل تو باشد يزيد را با آن عوض نخواهم كرد . يزيد گفت : اى امير المؤمنين ! او پسر عموى تو است و تو از همه سزاوارترى و وظيفه دارتر كه به كارش رسيدگى كنى ، اگر در صحبت با تو به من چيزى گفته متقابلا به او چيزى خواهم گفت . ( 2 )\r\n\r\n","description":"","footnote":"\r\n( 1 ) اواخر سال 53 به خراسان رفت و دو سال آنجا بود ، ر ك : تاريخ طبرى 6 / 166 و 167 .\r\n( 2 ) تاريخ طبرى 6 / 171 + تاريخ ابن كثير 8 / 79 و 80 .\r\n","page_name":" 57 ","page_number":57},
  {"content":"\r\nابن قتيبه به اين عبارت آورده است : چون معاويه به شام رسيد سعيد بن عثمان بن عفان به حضورش رسيد - و او شيطان قبيلهء قريش و زبان آورش بود - و گفت : امير المؤمنين ! چرا براى يزيد بيعت مىگيرى نه براى من ؟ در حالى كه به خدا قسم مىدانى پدرم بهتر از پدر او است و مادرم بهتر از مادرش و خودم بهتر از او . و تو اين مقام و قدرت را كه دارى بوسيلهء پدرم بدست آورده اى . معاويه خنديد و گفت : برادرزادهء عزيز ! دربارهء اين كه پدرت بهتر از پدر او است بايد بگويم :\r\nيكروز زندگانى عثمان بهتر از عمر معاويه است . دربارهء اين كه مادرت بهتر از مادر او است . برترى زن قريشى بر زن كلبى امرى مسلم و آشكار است . دربارهء اين كه مقام و قدرتى را كه دارم بوسيلهء پدرت بدست آورده‌ام . اين حكومتى است كه خدا به هر كه بخواهد مىدهد . پدرت كشته شد . بنى عاص در خونخواهى او اهمال نمودند و بنى حرب ( شاخهء ديگر بنى اميه ) به آن كمر بستند . بنابر اين خدمتى كه ما به تو كرده‌ايم بيش از آن است كه پدرت به ما كرده است و تو بيش از ما رهين منتى . دربارهء اين كه تو بهتر از يزيدى ، به خدا قسم حاضر نيستم بجاى يزيد خانه‌ام پر از افرادى مثل تو باشد . به هر حال اين حرفها را كنار بگذار و از من چيزى بخواه تا به تو بدهم .\r\nسعيد بن عثمان بن عفان گفت : . . . من راضى نمىشوم جزئى از حقم را به من بدهى و همه اش را مىخواهم ( يعنى حكومت را ) ، حال كه نمىخواهى همهء حقم را به من بدهى از آنچه خدا به تو داده به من بده . معاويه گفت : خراسان براى تو باشد . سعيد گفت : خراسان چيست ؟ گفت : تيول تو باشد و ملك تو و بعنوان بخششى كه به خويشاوند خود مىنمايم ! سعيد خشنود و خوشحال از دربار معاويه بيرون رفت و اين ابيات را خواندن گرفت :\r\nاز امير المؤمنين و فضل و كرمش ياد كردم و گفتم :\r\nخدايش بپاس كمكى كه به خويشاوندش كرد پاداش نيك دهد\r\nگرچه قبلا حرفهائى درباره اش از زبانم\r\nپريده بود كه برخى خردمندانه بود و پاره اى خطا\r\nامير المؤمنين از ره بزرگوارى چشم از آن بر بست\r\n","description":"","footnote":"","page_name":" 58 ","page_number":58},
  {"content":"\r\nو به كرمش ادامه داد - هر چند پيش از بازگشتنش نظرش نسبت به من\r\nتغيير كرده بود -\r\nو گفت : اكنون خراسان تيول و ملك تو باشد !\r\nامير المؤمنين را پادش خير باد !\r\nاگر عثمان بجاى او مىبود هرگز به من\r\nبيش از آنچه او به من داد نمىداد .\r\nچون گفته اش را به معاويه خبر بردند به يزيد دستور داد برايش توشهء راه فراهم كند و خلعتى برايش فرستاد و تا يك فرسخى هم مشايعتش كرد . ( 1 )\r\nابن عساكر مىنويسد : مردم مدينه سعيد را دوست مىداشتند و از يزيد بدشان مىآمد . وى نزد معاويه رفت . معاويه از او پرسيد : اين چه حرفى است كه مردم مدينه مىزنند ؟ گفت : مگر چه مىگويند ؟ گفت مىگويند :\r\nبه خدا قسم يزيد به سلطنت نخواهد رسيد\r\nمگر تيغ آهنين سرش را بشكافد\r\nفرمانروا پس از او ( يعنى معاويه ) سعيد خواهد بود\r\nگفت : چه اشكالى دارد به نظر تو ؟ ! به خدا پدرم بهتر از پدر يزيد است و مادرم بهتر از مادرش و خودم بهتر از او . ما ترا به كار دولتى گماشتيم و هنوز بر كنارت نكرده‌ايم ، و حق خويشاونديمان را نسبت به تو بجاى آورده‌ايم و دست از آن نكشيده‌ايم ، تا اين همه را كه اينك در چنگ تو است به دست آوردى . . . معاويه گفت : دربارهء اين كه . . . ( تا آخر مطلب كه از نظرتان گذشت ) .\r\nآنگاه ابن عساكر مىنويسد : « حسن بن رشيق داستان سعيد را با معاويه با تفصيلى بيش از آنچه گذشت آورده است » ، و سپس روايت حسن بن رشيق را مىآورد كه در آن چنين آمده : معاويه او را به استاندارى خراسان گماشت و يكصد هزار درهم انعام داد ( 2 ) .\r\n\r\n","description":"","footnote":"\r\n( 1 ) الامامة و السياسة 1 / 157 .\r\n( 2 ) تاريخ ابن عساكر 6 / 155 .\r\n","page_name":" 59 ","page_number":59},
  {"content":"\r\n\r\nنامه‌هاى معاويه در مورد بيعت ولايتعهدى يزيد\r\nمعاويه در نامه اى به مروان بن حكم نوشت : « سنم زياد شده و توانم از دست برفته و مىترسم پس از مرگم در ميان امت اختلاف پديد آيد . تصميم دارم كسى را بجانشينى خويش تعيين كنم ، و نمىخواهم بدون مشورت با كسانى كه آنجا ( يعنى در مدينه ) هستند كارى انجام دهم . بنابر اين ، موضوع را براى آنها مطرح كن و جوابشان را برايم بنويس » . مروان در نطقى به مردم اطلاع داد . مردم گفتند : كار درستى كرده است ، لكن او كسى را بايد براى ما نام ببرد . مروان جريان را به معاويه نوشت ، و او يزيد را نامزد كرد . مروان طى نطقى اين را به مردم اطلاع داده گفت : امير المؤمنين پسرش يزيد را براى جانشينى برگزيده است .\r\nعبد الرحمن بن ابى بكر به نطق ايستاده گفت : به خدا تو اى مروان نادرست گفته اى و معاويه نيز نادرست گفته است . شما نخواسته‌ايد بهترين شخص براى امت محمد اختيار شود ، بلكه مىخواهيد حكومت را به شكل امپراطورى رم شرقى در آوريد تا هر گاه امپراطورى بميرد پسرش بجايش بنشيند .\r\nمروان ( اشاره به او ) گفت : اين همان است كه آيهء « و كسى كه به پدر و مادرش گفت : واى بر شما . . . » درباره اش نازل گشته است . عائشه از پشت پرده گفتهء مروان را شنيده صدا زد : آى مروان ! آى مروان ! مردم گوش فرا دادند و مروان روى خود را به طرف عائشة گرداند كه مىگفت : تو گفتى به عبد الرحمن كه آن آيه درباره اش نازل شده است ! به خدا دروغ گفتى ، آن آيه نه دربارهء او بلكه دربارهء فلان شخص نازل شده است ، اما تو كسى هستى كه مورد لعنت پيامبر خدا ( ص ) قرار گرفته اى . ( 1 )\r\n\r\n","description":"","footnote":"\r\n( 1 ) رك : جلد هشتم « غدير » دربارهء ملعون بودن مروان بن حكم .\r\n","page_name":" 60 ","page_number":60},
  {"content":"\r\nحسين بن على هم برخاسته پيشنهاد معاويه را تقبيح و رد كرد . عبد اللَّه بن عمر و عبد اللَّه بن زبير نيز همينكار را كردند . مروان عكس العملهاى آنها را به معاويه گزارش داد . معاويه قبلا نامه هائى به استاندارانش نوشته بود حاوى تعريف و تمجيد از يزيد و دستور كه هيئتهائى به نمايندگى مردم استانها به پايتخت بفرستند .\r\nدر ميان آنها محمد بن عمرو بن حزم از مدينه بود و احنف بن قيس در ميان هيئت اعزامى از بصره . محمد بن عمرو به معاويه گفت : هر زمامدارى مسئوول رعيت خويش است ، بنابر اين توجه داشته باش چه كسى را به حكومت بر امت محمد مىگمارى .\r\nمعاويه از سخن او سخت ناراحت گشت و او را باز پس فرستاد . و به احنف بن قيس دستور داد به ملاقات يزيد برود . پس از پايان ديدارش از او پرسيد : برادر زاده ات را چگونه يافتى ؟ احنف گفت : جوانى بود و نشاط و تكاپو و شوخى و مزاح ! مدتى بعد ، معاويه - وقتى هيئتهاى نمايندگى استانها جمع شده بودند - به ضحاك بن قيس فهرى گفت : من مىروم سخنرانى كنم . وقتى سخنم را بپايان بردم تو از من تقاضا كن براى يزيد بيعت بگيرم و مرا به اين كار تشويق كن . چون معاويه براى مردم شروع به سخنرانى كرد و از اهميت كار اسلام و احترام خلافت و حق آن سخن گفت و از اين كه خدا دستور داده از زمامداران اطاعت شود ، و سپس نام يزيد را به ميان آورد و از فضل و سياستدانيش حرف زد و پيشنهاد كرد برايش بيعت شود ، ضحاك برخاسته خدا را سپاس و ستايش برد . و گفت : اى امير المؤمنين مردم پس از تو به زمامدارى احتياج دارند و تجربه به ما نشان داده كه وحدت و همبستگى مانع خونريزى مىشود و توده را در صلاح مىدارد و راه‌ها را امن و امان مىگرداند و مايهء عاقبت بخيرى مىشود . روزگار در تحول است و خدا هر روز حالى تازه پيش مىآورد ، و يزيد پسر امير المؤمنين چنان كه مىدانى خوش اعتقاد است و نيكرو و به لحاظ علم و بردبارى و تدبير در شمار برترين افرادمان . بنابر اين او را وليعهد خويش ساز تا پس از تو پرچم ما باشد و پناهگاهى كه به او پناه جوئيم و در سايه اش آرام گيريم . عمرو بن سعيد اشدق نيز سخنى همينگونه گفت .\r\nپس از او يزيد بن مقنع عذرى به نطق ايستاده و گفت : اين امير المؤمنين است\r\n","description":"","footnote":"","page_name":" 61 ","page_number":61},
  {"content":"\r\n( اشاره به معاويه ) . اگر مرد ، اين خواهد بود ( اشاره به يزيد ) . هر كس نپذيرد .\r\nاين ( اشاره به شمشيرش ) . معاويه گفت : بنشين كه تو شاه سخنورانى ! ديگر اعضاى هيئتهاى اعزامى نيز يكايك سخن گفتند .\r\nمعاويه از احنف بن قيس نظر خواست . احنف گفت : اگر بخواهيم راست بگوئيم از شما مىترسيم و اگر بخواهيم دروغ بگوئيم از خدا بيمناكيم . تو - اى امير المؤمنين ! - يزيد را بهتر مىشناسى و مىدانى در شب و روز و آشكار و نهان چه مىكند و به كجا رفت و آمد دارد . اگر مىدانى مايهء رضاى خداى متعال و امت اسلام است درباره اش با كسى مشورت نكن ، و اگر او را غير از اين مىدانى در حالى كه به سوى آخرت روانى عشرت دنيايش را فراهم ميار وظيفهء ما فقط اين است كه بگوئيم :\r\nبه گوش مىگيريم و فرمان مىبريم . . .\r\nمردى شامى برخاسته گفت : نمىدانيم اين دهاتى عراقى چه مىگويد . كار ما اين است كه بشنويم و اطاعت كنيم و شمشير بزنيم . آنگاه مردم متفرق گشتند در حالى كه سخنان احنف بن قيس را بازگو مىكردند . معاويه به دوستانش انعام و اكرام مىكرد و با مخالفان مدارا مىنمود و نرمش نشان مىداد تا آنكه بيشتر مردم با او همعهد گشتند و بيعت نمودند . ( 1 )\r\n\r\nبيان ديگرى از همين ماجرا\r\nمورخان مىنويسند : معاويه اندكى پس از در گذشت حسن - رحمه اللَّه - در شام با يزيد ( به ولايتعهدى ) بيعت كرد و بيعتش را كتبا به شهرستانها اطلاع داد .\r\nاستاندارش در مدينه ، مروان بن حكم بود . در نامه اى به او اطلاع داد كه با يزيد بيعت كرده و دستور داد قريش و ديگر مردمى را كه در مدينه‌اند گرد آورد تا با يزيد بيعت نمايند .\r\nمروان چون نامه را خواند از انجامش خوددارى نمود و قريش نيز از بيعت با يزيد خوددارى ورزيدند . پس به معاويه نوشت : قوم و قبيله ات از انجام تقاضايت دائر بر بيعت با يزيد خوددارى نمودند . نظرت را برايم بنويس . معاويه دانست كه كارشكنى از طرف مروان صورت گرفته است . پس به او نوشت كه از استانداريش\r\n\r\n","description":"","footnote":"\r\n( 1 ) عقد الفريد 2 / 302 - 304 كامل ، ابن اثير 3 / 214 - 216 .\r\n","page_name":" 62 ","page_number":62},
  {"content":"\r\nكناره بجويد ، و اطلاع داد كه سعيد بن عاص را به استاندارى مدينه منسوب كرده است .\r\nوقتى نامهء معاويه به مروان رسيد ، خشمناك گشته با خانواده اش و جمع كثيرى از خويشاوندانش به راه افتاده نزد بنى كنانه - كه از خويشاوندان مادريش بودند - رفت و شكوه كرد و جريان كارش را با معاويه شرح داده و اين را كه بدون مشورت و تبادل نظر با او پسرش يزيد را به جانشينى تعيين كرده است . بنى كنانه گفتند : ما نيزه اى هستيم در دست تو و تيغى در نيامت ، ما را به جنگ هر كه ببرى خواهيم جنگيد . رهبرى و تدبير با تو است و اطاعت از ما . آنگاه مروان با هيئت پرشمارى از ايشان و از خويشاوندان و خانواده اش به راه افتاد به طرف دمشق و رفت به دربارش روزى كه به مردم اجازهء ملاقات داده بود .\r\nدربان چون چشمش به جمعيت انبوهى افتاد كه از قوم و خويشان مروان بودند به او اجازهء ورود نداد . آنها با او گلاويز شده بر صورتش زدند تا به يكسو شد .\r\nمروان با همراهانش وارد شد و رفتند به نزديك معاويه تا جائى كه مروان به او دسترس داشت . پس از اين كه او را بعنوان خليفه سلام كرد گفت : خداى بس پر عظمت و پر اهميت است . هيچ نيرومندى به گرد قدرتش نرسد . در ميان بندگانش كسانى را آفريده كه پايهء دينش را تشكيل مىدهند و از طرف او ناظر كشورها و بلادند و جانشينانش در ادارهء مردم ، و به وسيلهء آنان ستم را از ميان بر مىدارد و پيوند دين را محكم و يقين را پيوسته مىگرداند و پيروزى را فراچنگ مىآرد و گرد نفر از ان را خوار مىسازد . پيش از تو خلفاى ما اين را مىدانستند و در حق جمعى چنين قائل بودند ، و ما در راه فرمانبردارى خدا يار و ياورشان بوديم و عليه مخالفان مدد كارشان به طورى كه ما قدرت مىداديم و كژى منحرفان را راست مىساختيم و در كارهاى مهم طرف مشورت بوديم و در ادارهء مردم فرماندار . لكن امروز گرفتار كارهاى خودسرانه و ناجور گشته‌ايم ، تو عنان گمراهى رها مىكنى و بدترين افراد را به كار مىگمارى . چرا با ما كه صاحب اختيار و ذيحق هستيم در كارهاى عمومى كشور مشورت نمىكنى و رأى ما را مورد توجه قرار نمىدهى ؟\r\nبه خدا قسم اگر پيمانهاى مؤكد و عهدهاى متين در ميان نبود كژى متصدى حكومت\r\n","description":"","footnote":"","page_name":" 63 ","page_number":63},
  {"content":"\r\nرا درست مىكردم و او را به راه مىآوردم ! بنابراين اى پسر ابى سفيان ! حكومت را درست كن و از وليعهدى كودكان دست بردار ، و بدان كه قبيلهء تو خيرخواه تو هستند و نمىخواهند با تو سر دشمنى پيش گيرند !\r\nمعاويه از سخن مروان به شدت خشمگين گشت ، اما بعدا با بردبارىيى كه داشت خشم خويش فرو خورد و دست مروان را فشرده گفت : خدا براى هر چيز اصلى قرار داده است و براى هر خيرى اهل و ذيحقى ، آنگاه ترا در نظرم دوست و معزز گردانيده است . . . بسيار خوش آمدى و قدم بر چشم ما نهادى . از خلفاى فقيد و شهداى پاكرو نام آوردى ، آنان همانگونه بودند كه توصيف نمودى و تو همان مقام را نزدشان داشتى كه بيان كردى . و ما همان گونه كه گفتى گرفتار كارهاى خودسرانهء ناجور گشته‌ايم . و به كمك تو اى پسر عمو اميدواريم آنها را به سامان آوريم و مشكلات را بر طرف نمائيم و تيرگى و ستم را از ميان برداريم تا كارها سهل و روبراه شود . تو پس از امير المؤمنين و نظير او هستى و در هر كارى پشت و پناهش . خويشاوندانت را به كارهاى مهم دولتى گماشته‌ام و سهمتر از ماليات ارضى بيش از ديگران ساخته‌ام و اكنون نيز هيئتى را كه همراه آورده اى جايزه و انعام خواهم داد و پذيرائى شايان خواهم كرد و تعهد مىكنم كه ترا بىنياز سازم و تقاضايت را بر آورم و خشنودت گردانم .\r\nآنگاه ماهيانه اى به هزار دينار براى او مقرر داشت و يكصد دينار به حساب هر يك از افراد خانواده اش به او پرداخت .\r\n\r\nنامهء معاويه به سعيد بن عاص\r\nمعاويه به سعيد بن عاص - كه استاندار او در مدينه بود - نامه اى فرستاده دستور داد مردم مدينه را به بيعت دعوت كند و نام كسانى را كه اقدام مىكنند و كسانى را كه كوتاهى مىنمايند به او گزارش دهد . چون نامه به سعيد بن عاص رسيد مردم را به بيعت يزيد فرا خواند و خشونت نمود و تشدد و سختگيرى نشان داد و هر كه در بيعت كردن كوتاهى مىنمود مورد حمله قرار داد ، ليكن مردم - باستثناى عدهء انگشت شمارى - بيعلاقگى نشان دادند مخصوصا بنى هاشم كه حتى يكنفرشان بيعت ننمود ، و ابن زبير بيش از همه كس در تقبيح و رد بيعت يزيد شدت بخرج\r\n","description":"","footnote":"","page_name":" 64 ","page_number":64},
  {"content":"\r\nمىداد . سعيد بن عاص جريان را به معاويه اينطور گزارش داد :\r\n. . . به من دستور دادى مردم را به بيعت يزيد پسر امير المؤمنين دعوت كنم و نام كسانى را كه اقدام مىكنند و آنان كه كوتاهى مىنمايند به تو گزارش نمايم .\r\nاكنون باطلاعت مىرسانم كه مردم از آن خوددارى مىنمايند بويژه خاندان پيامبر ( ص ) از بنى هاشم كه حتى يكتن هم موافقت ننموده است و اطلاعاتى از آنان به من رسيده كه ناخوشايند است ، اما كسى كه دشمنى و مخالفت خود را با اين كار علنى نموده عبد اللَّه بن زبير است . من جز بكمك سواره نظام و مردان جنگى زورم به آنها نمىرسد ، يا اين كه خودت بيا و ببين در اين باره چه تصميمى ميگيرى .\r\nو السلام .\r\nمعاويه نامه هائى به عبد اللَّه بن عباس ، عبد اللَّه بن زبير ، عبد اللَّه بن جعفر ، و حسين بن على - رضى اللَّه عنهم - نوشت و به سعيد بن عاص دستور داد آنها را به ايشان برساند و جوابشان را ارسال دارد . به سعيد بن عاص نوشت :\r\n. . . نامه ات رسيد . اطلاع حاصل شد كه مردم نسبت به بيعت بىاعتنائى نشان مىدهند مخصوصا بنى هاشم ، و نيز نظر عبد اللَّه بن زبير را دانستم . به رؤساى آنان نامه هائى نوشته‌ام ، آنها را به ايشان برسان و جوابشان را گرفته برايم بفرست تا بررسى كرده تصميم بگيرم . اراده ات را محكم كن و قدرت نشان بده و نيت خويش را خوب كن و ملايمت و نرمى پيشه ساز و از اينكه شكاف و بلوا بوجود آورى بر حذر باش ، زيرا ملايمت و نرمش از خردمندى و رشد عقل است و ايجاد اختلاف و بلوا از بيمايگى است . مخصوصا خاطر حسين را عزيز بدار و مگذار كار ناخوشايندى از تو نسبت به او سر بزند ، زيرا او خويشاوند است و حق عظيمى به گردن ما دارد كه هيچ مرد و زن مسلمانى منكرش نميشود و او شير دليرى است و مىترسم اگر با او تبادل نظر و بحث كنى در برابرش تاب نياورى . اما آن كه با درندگان راه مىآيد و حيله و تدبير مىنمايد عبد اللَّه بن زبير است ، بنابراين از او به شدت بر حذر باش ، و مگر خدا بدادمان برسد و بما يارى فرمايد . و من هم آمدنى هستم اگر خدا بخواهد . والسلام ( 1 ) .\r\n\r\n","description":"","footnote":"\r\n( 1 ) الامامة و السياسة 1 / 144 - 146 .\r\n","page_name":" 65 ","page_number":65},
  {"content":"\r\n« چيزى بر زبان مىآورند كه در دل ندارند » . آرى ، حسين و پدرش و برادرش از خويشاوندى پر اهميت و حق عظيمى بر گردن ديگران دارند كه هيچ مرد و زن مسلمانى منكرش نمىشود جز معاويه و دار و دسته و دنباله روانش كه با وجود اين اعتراف سر ناسازگارى با آنان پيش گرفتند و دشمنى نمودند ، و چون دنيا را به كام خويش يافتند آن پيوند خويشاوندى مقدس و پر اهميت را محترم نداشتند . و آن حق عظيم را منكر نگشتند و پيوند خويشاوندى با آن بزرگواران را - اگر بتوان ميان پيشوايان امت و آزاد شدگان فتوحات اسلامى پيوندى به تصور آورد - گسستند و پاس حرمتش را نگاه نداشتند .\r\nپيوند قوم و خويشى ميان كسانى كه وحدت اخلاقى و اشتراك در فضائل ندارند محال است وحدت و نزديكى ايجاد كند دوستى و پيوستگى مسلمان ( با پيامبر ص و خاندانش ) سبب خويشاوندى او با ايشان گشت حال آنكه پيوند خويشاوندى نوح و فرزندش از ميان برفت . ( 1 )\r\n\r\nنامهء معاويه به حسين بن على ( ع )\r\n. . . به من اطلاع رسيده كه كارهائى كرده اى كه گمان نمىكردم بكنى .\r\nوفاى به پيمان بيعت ، از ميان مردم براى كسانى بيش از همه سزاوارتر و واجبتر است كه چون تو اهميت و مقام و افتخارات و منزلتى داشته باشند كه خدايت نائل گردانيده است . بنابر اين رو به ناسازگارى ميار ، و از خدا بترس ، و اين امت را به فتنه و آشوب نينداز ، و به مصلحت خودت و دينت و امت محمد بينديش ، و مگذار كسانى كه ايمان نمىآورند ترا از راه بدر كنند .\r\nحسين - رضى الله عنه - در جوابش چنين نوشت :\r\n. . . نامه ات رسيد . نوشته اى به تو گزارش رسيده كارهائى كرده‌ام كه گمان نمىكردى بكنم . و تنها خداوند متعال است كه انسان را به كارهاى نيك رهنمون گشته توفيق انجامش را مىدهد . دربارهء اين كه به تو گزارش رسيده دربارهء من ، بايد بگويم كه آنها را سخن چينان جاسوس منش و اختلاف انداز به تو گزارش كرده‌اند و آن گمراهان منحرف و از دين بدر دروغ گفته‌اند . من نه تصميم به جنگ\r\n\r\n","description":"","footnote":"\r\n( 1 ) از قصيدهء مشهور ابو فراس\r\n","page_name":" 66 ","page_number":66},
  {"content":"\r\nگرفته‌ام و نه در پى اختلافم . من از خدا در مورد ترك آن از تو و از دار و دسته ات نگرانم از حزب ستمكارى كه مقدسات را پايمال مىسازد و خون ناحق مىريزد ، حزب ستمكار و همدستان شيطان مطرود . . . ( 1 )\r\n\r\nنامهء معاويه به عبد اللَّه بن جعفر\r\n. . . مىدانى كه ترا بر ديگران ترجيح مىدهم و نسبت به تو و خانواده ات نظر خوبى دارم . دربارهء تو خبر ناخوشايندى به من رسيده است . اگر بيعت كنى سپاسگزارى خواهد شد و اگر خوددارى نمائى مجبور خواهى گشت . و السلام .\r\nعبد الله بن جعفر در جوابش چنين نوشت :\r\n. . . نامه ات رسيد ، و آنچه را نوشته اى كه مرا بر ديگران ترجيح مىدهى دانستم . اگر چنين كنى خودت را بسعادت رسانده اى ، و اگر خوددارى نمائى نسبت به خودت كوتاهى نموده اى ، اما اين كه نوشته اى مرا مجبور خواهى كرد با يزيد بيعت كنم . بجان خودم قسم اگر تو مرا به آن بيعت مجبور كنى ما قبلا تو را و پدرت را مجبور كرديم به اسلام درآيد تا بى رغبت و از ره اضطرار مسلمان گشت . و السلام . ( 2 )\r\n\r\nنامهء معاويه به عبد اللَّه بن زبير\r\nبراى عبد اللَّه بن زبير اين ابيات را فرستاد :\r\nمردان بزرگوار را ديده‌ام كه چون از ره بردبارى\r\nدست از ايشان بردارند نسبت به آن بردبار حقشناسى مىنمايند\r\nمخصوصا اگر آنكه گذشت كرده در عين قدرت كرده باشد\r\nكه در اين صورت بايد بيشتر حقشناسى و تجليلش كرد\r\nتو پست نيستى تا كسى كه سرزنشگر تو است ترا\r\nبه خاطر كردارى كه بروز داده اى سرزنش نمايد ،\r\nبلكه حقه باز ناخالصى هستى كه جز دغلى و\r\nنادرستى نمىشناسى و قبل از اين ابليس هم با آدم دغلى كرده است ،\r\n\r\n","description":"","footnote":"\r\n( 1 ) نامهء مذكور در همين جلد به نظرتان رسيد .\r\n( 2 ) الامامة و السياسة 1 / 147 و 148 .\r\n","page_name":" 67 ","page_number":67},
  {"content":"\r\nولى با كار خويش فقط خود را گول و ضرر زده\r\nو با اينكه سابقا معزز و محترم بوده ملعون و مايهء ننگ گشته است\r\nمن مىترسم آنچه را تو با كردارت در پى آنى\r\nبه تو بدهم ( يعنى كيفر را ) و آنگه خدا آن را كه ستمكارتر است به كيفر رساند و او در جوابش چنين نوشت :\r\nهان ! خدائى كه او را مىپرستم سخنت را شنيد\r\nو او كه خداى خلق است آنكس را كه ستمكارتر است رسوا ساخت\r\nآن كس را كه در برابر خداى بسيار حليم گستاخى مىنمايد\r\nو از هر كس در فرو رفتن به منجلاب گناه و تبهكارى شتابزده تر است\r\nآيا از اين مغرور گشته و خود را گم كرده اى كه به تو گفته‌اند : در عين\r\nقدرت بردبارى ؟ ! حال آنكه بردبار نيستى ، بلكه خود را به بردبارى ميزنى\r\nاگر تصميمى را كه دربارهء من دارى عملى سازى\r\nخواهى ديد كه شير ميدان نبرد و پيكارم\r\nو قسم ياد مىكنم اگر بيعتى كه با تو كرده‌ام نبود و اين كه\r\nنمىخواهم آن را زير پا بگذارم جان سالم از دستم به در نمىبردى ( 1 )\r\n\r\nبيعت ولايتعهدى يزيد در مدينه\r\nمعاويه در سال 50 هجرى به حج رفت و در رجب 56 به عمره . در هر دو سفر در پى بيعتگيرى براى يزيد بود و در اين راه اقدامات و مذاكراتى كرده و گفتگوهائى با اصحاب و شخصيتهاى برجستهء امت داشته است . لكن مورخان روايات و اخبار اين دو سفر را به هم آميخته‌اند و بطور مشخص و متمايز ذكر نكرده‌اند .\r\n\r\nسفر اول\r\nابن قتيبه مىنويسد : آورده‌اند كه معاويه از ذكر بيعت يزيد خوددارى كرد تا سال 50 هجرى كه به مدينه در آمد . مردم به استقبالش رفتند . چون به اقامتگاهش\r\n\r\n","description":"","footnote":"\r\n( 1 ) الامامة و السياسة 1 / 147 و 148 .\r\n","page_name":" 68 ","page_number":68},
  {"content":"\r\nرسيد به دنبال عبد اللَّه بن عباس ، عبد اللَّه بن جعفر بن ابيطالب ، عبد اللَّه بن عمر ، و عبد اللَّه بن زبير فرستاد و به حاجبش دستور داد تا آنان از حضورش نرفته‌اند به كسى اجازهء ورود ندهد . وقتى نشستند گفت : خدائى را سپاس كه به ما دستور داده سپاسش بريم و وعده داده كه ثواب سپاسش را به ما ارزانى دارد ، بسيار سپاسش مىبريم همانگونه كه ما را بسيار نعمت داده است ، و اعتراف مىنمائيم كه خدائى جز خداى يگانهء بيشريك نيست و محمد بنده و فرستادهء او است . من سنم زياد شده و توانم برفته و اجلم فرا رسيده است و چيزى نمانده دعوت حق را لبيك بگويم . به نظرم اينطور رسيد كه يزيد را جانشين خويش سازم تا پس از من حاكم شما باشد و فكر مىكنم مايهء خشنودى شما باشد شما كه بزرگان قريش و نيكان و نيكزادگان آن هستيد . تنها چيزى كه باعث شد حسن و حسين را - با اينكه به آنها نظر خوبى دارم و خيلى دوستشان مىدارم - دعوت نكنم اين بود كه آنها فرزند همان پدرند . حالا شما جواب درست و خوبى به امير المؤمنين بدهيد .\r\nعبد اللَّه بن عباس چنين گفت :\r\nخدائى را سپاس كه از ره الهام به ما فرمود سپاسش بريم و شكرگزارى بر نعمتها و خدماتش را وظيفهء ما شمرد ، و اعتراف مىنمايم كه خدائى جز خداى يگانهء بيشريك نيست و محمد بنده و فرستاده او است ، و درود خدا بر محمد و آل محمد . تو حرف زدى و ما گوش كرديم ، گفتى و شنيديم . خداى عز و جل محمد ( ص ) را به رسالت برگزيد و او را براى دريافت و ابلاغ وحى اختيار نمود و بر همهء آفريدگان مزيت نهاد و افتخار داد . بنابر اين برترين و با افتخارترين افراد آنهايند كه با محمد ( ص ) و الهامش ارتباط دارند و سزاوارترين فرد به تصدى حكومت و امر اسلام نزديكترينشان به وى است . و امت اختيارى جز اين ندارند كه در برابر پيامبرشان تسليم باشند چون خدا او را براى امت اختيار كرده و او كه خداى عليم و حكيم است محمد ( ص ) را از روى علم و آگاهى كامل اختيار كرده است . در خاتمه براى خود و براى شما از خدا آمرزش مىطلبم .\r\nبعد عبد اللَّه بن جعفر برخاسته چنين گفت :\r\nسپاس خداى را كه در خور سپاس است و سپاس او را رسد . او را سپاس\r\n","description":"","footnote":"","page_name":" 69 ","page_number":69},
  {"content":"\r\nمىبريم كه از ره الهام سپاسش را به ما آموخته است ، و از او اميد مىداريم كه ما را در اداى حقش يارى دهد . اعتراف مىنمايم كه خدائى جز خداى يگانهء بى نياز و پايدار نيست خدائى كه همسر و فرزندى نگرفته است ، و اين كه محمد بنده و فرستادهء او است . دربارهء اين خلافت هر گاه به قرآن عمل شود در آن آمده كه خويشاوندان به موجب كتاب خدا در حق گيرى از يكديگر بر ديگران مقدمند . و در صورتى كه به سنت رسول خدا عمل شود بايد متعلق به خويشاوندان وى باشد ، و اگر به رويهء ابوبكر و عمر عمل شود باز چه كسى برتر و كاملتر از خاندان پيامبر است و ذيحقتر به تصدى حكومت اسلام ؟ به خدا قسم اگر او را پس از پيامبرشان عهده دار حكومت كرده بودند حكومت را به متصدى حقيقى و شايسته اش سپرده بودند بسبب ديندارى و راستروى او و براى اينكه حكم خدا به كار بسته شود و از شيطان پيروى نگردد ، و در آن صورت حتى دو نفر در ميان امت اختلاف نمىيافتند و شمشيرى كشيده نمىشد . بنابر اين اى معاويه از خدا بترس ، زيرا تو زمامدار گشته اى و ما تحت سرپرستى تو قرار گرفته‌ايم . از اين جهت به مصالح مردمى كه تحت سرپرستى او قرار گرفته‌اند بينديش ، زيرا فرداى قيامت در اين خصوص از تو باز خواست خواهد شد . اما آنچه دربارهء دو پسر عمويم گفتى و اينكه آنان را دعوت نكردى ، به خدا قسم كار درستى نكردى و اين كار را نمىتوانى بكنى مگر به وسيله و با رضايت آنان . و تو خود مىدانى كه آن دو معدن دانش و بزرگوارى و نجابتند ، چه اعتراف كنى و چه انكار . در خاتمه از خدا براى خود و براى شما آمرزش ميطلبم .\r\nآنگاه عبد اللَّه بن زبير شروع به سخن كرد و گفت :\r\nخداى را سپاس كه دينش را به ما آموخت و شناساند و ما را با پيامبرش به افتخار نائل آورد . او را بر پيشآوردهايش سپاس مىبرم . و اعتراف مىنمايم كه خدائى جز خداى يگانه نيست و محمد بنده و فرستادهء او است . اين خلافت فقط از آن قريش است كه با كردار پسنديده و اعمال ستوده اش آن را به دست مىگيرد و با تكيه بر اجداد پر افتخار و فرزندان بزرگمنش خويش . بنابر اين اى معاويه از خدا بترس و دربارهء خويش بانصاف گراى ، زيرا اين عبد اللَّه بن عباس\r\n","description":"","footnote":"","page_name":" 70 ","page_number":70},
  {"content":"\r\nپسر عموى رسول خدا ( ص ) است و اين عبد اللَّه بن جعفر ذو الجناحين پسر عموى رسول خدا ( ص ) و من عبد اللَّه بن زبير پسر عمهء رسول خدا ( ص ) ، و على از خود دو فرزندش حسن و حسين را به جا گذاشته است و تو مىدانى كه آن دو كيستند و چه شخصيتى دارند . بنابر اين اى معاويه از خدا بترس ، و تو خود ميان ما و خويش داورى .\r\nبالاخره عبد اللَّه بن عمر لب به سخن گشود و چنين گفت :\r\nخدائى را سپاس كه ما را با دينش به عزت رسانيد و با پيامبرش ( ص ) به افتخار نائل آورد . اين خلافت ، مثل رژيم امپراطورى رم شرقى يا رژيم امپراطورى رم غربى يا شاهنشاهى ايران نيست كه حكومت را پسر از پدر ارث ببرد و ولايتعهدى داشته باشد . اگر مثل آنها مىبود من پس از پدرم متصدى خلافت مىشدم . به خدا قسم مرا فقط از آن جهت به عضويت شوراى شش نفره در نياورد كه چنين وابستگىيى ميان من و پدرم وجود ندارد . خلافت منحصر به همهء قبيلهء قريش است و متعلق به كسى كه شايستهء آن باشد و مسلمانان او را بپسندند و با او موافق باشند آنكه پرهيزكارتر و پيش از همه مورد رضايت باشد . بنابر اين اگر تو مىخواهى خلافت را ( نه به كسى كه آن شرايط و خصال را داشته باشد بلكه ) به يك نوجوان قرشى بسپارى درست است يزيد از نوجوانان قريش است . لكن توجه داشته باش كه در پيشگاه خدا و به هنگام بازخواست و كيفرش از يزيد كارى به نفعت بر نخواهد آمد .\r\nدر اين وقت معاويه چنين گفت :\r\nسخن گفتم و سخن گفتيد . حقيقت اين است كه پدران رفته‌اند و پسران مانده‌اند . پسرم را بيش از پسرانشان دوست مىدارم . به علاوه اگر با پسرم همصحبت شويد خواهيد ديد كه حرف زن است . حكومت از آن بنى عبد مناف بود ، زيرا خويشاوند رسول خدا ( ص ) هستند . اما وقتى رسول خدا در گذشت مردم ابوبكر و عمر را بدون اينكه از خاندان پادشاهى و خلافت باشند به حكومت برداشتند ، معذالك آن دو رويهء پسنديده اى را پيش گرفتند . بعد ، حكومت برگشت به دست بنى عبد مناف ، و تا روز قيامت در دست آنان خواهد ماند . و خدا ترا اى پسر زبير\r\n","description":"","footnote":"","page_name":" 71 ","page_number":71},
  {"content":"\r\nو ترا اى پسر عمر از تصدى آن محروم كرده است ، اما اين دو پسر عمويم ( يعنى عبد اللَّه بن عباس و عبد اللَّه بن جعفر ) از جرگهء گردانندگان حكومت بيرون نخواهند بود انشاء اللَّه .\r\nسپس دستور داد كاروانش را بر بندند و ديگر بيعت يزيد را به ميان نياورد و مواجب و انعام آنان را نيز قطع نكرد ، و بعد راهى شام گشت و دم از بيعت فرو بست و آن را مطرح نساخت تا سال 51 هجرى . ( 1 )\r\nدر اين نوشتهء تاريخى ذكرى از سخن عبد الرحمن بن ابى بكر به ميان نيامده اما ابن حجر در « اصابه » نوشته است كه معاويه مردم را به بيعت كردن با يزيد خواند .\r\nحسين بن على ، ابن زبير ، و عبد الرحمن بن ابى بكر سخن گفتند . عبد الرحمن در جواب پيشنهاد معاويه گفت : مگر اين رژيم امپراطورى رم شرقى است كه هر وقت امپراطورى مرد پسرش به جايش بنشيند ؟ به خدا هرگز چنين نخواهيم كرد . ( 2 ) .\r\n\r\nبيان ديگرى از گفتگوهاى سفر اول\r\nمعاويه به قصد حج وارد مدينه شد . ( 3 ) نزديكىهاى مدينه مردم پياده و سواره به استقبالش رفتند ، و زنان و كودكان بيرون آمدند ، و هر كس بر حسب توانائى از او استقبال نمود . و او با مخالفان نرمش نشان داد و با جمعيت صحبت كرد و براى جلب خاطر و رضايشان كوشيد و چرب زبانى نمود مگر آنان را با كارى كه ديگر مردمان كرده بودند موافق سازد . كار را به جائى رساند كه در يكى از همين صحبتها به مردم مدينه گفت : خستگى اين راه دراز را فقط به اميد ديدار شما بر تن هموار مىساختم و ناملايمات را به همين خاطر تحمل مىكردم تا اينك به ديدار شما مجاوران مزار پيامبر خدا نائل گشتم . در جوابش خوشامد بسيار گفتند . . . چون به « جرف » رسيد حسين بن على و عبد اللَّه بن عباس به استقبالش رفتند ، اشاره به آن دو به مردم گفت :\r\nاينان دو سرور بنى عبد منافند . و رو به ايشان گردانده با آنان همسخن گشت و بناى\r\n\r\n","description":"","footnote":"\r\n( 1 ) الامامة و السياسة 1 / 142 - 144 + جمهرة الخطب 2 / 233 - 236 .\r\n( 2 ) اصابه 2 / 408 .\r\n( 3 ) اتفاق مورخان بر اين است كه در سال 50 هجرى به حج رفته است .\r\n","page_name":" 72 ","page_number":72},
  {"content":"\r\nتحبيب را گذاشت ، گاه با اين يك سخن مىگفت و گاه به آن ديگر لبخند ميزد ، تا رسيد به مدينه .\r\nدر آنجا مردم پياده و زنان و كودكان آمده به او سلام كردند و با موكبش همراه گشتند تا به اقامتگاهش در آمد . حسين به خانه رفت و عبد اللَّه بن عباس به مسجد .\r\nمعاويه با جمع كثيرى از شاميان روانهء خانهء عائشه - ام المؤمنين - گشت و اجازهء ملاقات خواست .\r\nعائشه فقط به او اجازه داد و چون در آمد مستخدم عائشه ، ذكوان آنجا بود ، عائشه به معاويه گفت : چگونه اطمينان كردى و نترسى از اين كه مردى را به كمينت بنشانم تا ترا به كيفر قتل برادرم محمد بن ابى بكر به قتل رسانم ؟ گفت : تو چنين كارى نمىكنى . پرسيد چطور ؟ گفت : چون من در حريمى قرار دارم در خانهء رسول خدا .\r\nدر اين وقت ، عائشه خدا را سپاس و ثنا خواند و از رسول خدا ( ص ) ياد كرد و از ابوبكر و عمر ، و او را تشويق كرد كه از آن دو تقليد نموده پيروى كند . و به سخن خويش پايان داد . معاويه لب به سخن نگشود از ترس اين كه نطقى به بلاغت و شيوائى نطق عائشه نتواند ، ناچار بطور عادى شروع به حرف زدن كرده گفت : تو اى ام المؤمنين ! خداشناسى و پيامبرشناس و به ما دين آموخته اى و خيرمان را ياد داده اى .\r\nو تو در خور آنى كه فرمانت به كار بسته و اطاعت شود و سخنت به گوش گرفته . كار يزيد ، پيشامدى بوده به تقدير خدا كه صورت گرفته و تمام شده و مردم اختيار آن را ندارند ، و مردم بيعت كرده‌اند و پيمان و تعهدشان بر گردنشان قرار گرفته و مؤكد گشته است .\r\nآيا به نظر تو حالا پيمان و عهدشان را بشكنند ؟ !\r\nعائشه از حرف او پى برد كه بر ولايتعهدى يزيد مصمم است و به كار خود ادامه خواهد داد . به همين جهت به او گفت : اين كه از عهد و پيمان سخن به ميان آوردى ، از خدا بترس و در حق اين جماعت چند نفره كار ناروائى نكن و در موردشان عجله بخرج نده شايد كارى كه ناخوشايندت باشد از آنان سر نزند .\r\nدر اين هنگام ، معاويه برخاست كه برود . عائشه به او گفت : تو « حجر » و يارانش را كه افراد عابد و پارسا و مجتهدى بودند به قتل رساندى . معاويه گفت : اين سخن\r\n","description":"","footnote":"","page_name":" 73 ","page_number":73},
  {"content":"\r\nرا بگذار كنار . رفتارم با تو چگونه است و در بر آوردن تقاضاهايت ؟ گفت : خيلى خوب . گفت : پس ما و آنان را به حال خود بگذار تا وقتى به آستان پروردگارمان برده شديم به كارمان رسيدگى شود .\r\nو همراه « ذكوان » از خانهء عائشه بيرون رفت و در حالى كه بر او تكيه زده بود و گفت : تا امروز سخنورى - پس از پيامبر خدا ( ص ) - چنين گويا و شيوا نديده‌ام و برفت تا به خانه رسيد . آنگاه به دنبال حسين بن على فرستاد و با وى به تنهائى ملاقات كرد و گفت : برادرزاده ! مردم به استثناى پنج نفر قريشى كه تو رهبريشان مىكنى براى ولايتعهدى يزيد تعهد سپرده و پيمان بسته‌اند . عموجان ! چرا مخالفت مىكنى ؟\r\nحسين گفت : به دنبال آنها بفرست . اگر با تو بيعت كردند من هم جزو آنان خواهم بود و گرنه در مورد من عجله بخرج نده . معاويه پذيرفت و از او قول گرفت جريان گفتگوى دو نفرشان را به كسى اطلاع ندهد . حسين بيرون آمد . ابن زبير شخصى را بر سر راه وى گماشته بود تا وقتى بيرون مىآيد از او كسب خبر كند . و او به حسين گفت برادرت عبد اللَّه بن زبير مىپرسد چه خبر بود و چه گذشت آنجا ؟ و آن قدر پاپىاش شد تا چيزى از او در آورد .\r\nمعاويه بدنبال ابن زبير فرستاد و با او ملاقات خصوصى كرد و گفت : مردم با اين كار موافقت نموده و تعهد سپرده‌اند جز پنج نفر قرشى كه تو رهبريشان ميكنى .\r\nبرادرزاده ! چرا مخالفت ميكنى ؟ گفت بفرست بدنبالشان تا اگر با تو بيعت كردند منهم جزو آنها خواهم بود ، و گرنه در مورد من عجله بخرج نده . پرسيد اين كار را خواهى كرد ؟ گفت : آرى . و از او قول گرفت جريان را به كسى نگويد .\r\nسپس به دنبال عبد اللَّه بن عمر فرستاد و خصوصى با او سخن گفت سخنى نرمتر از آنچه با آن دو گفته بود . گفت : من مايل نيستم بگذارم امت محمد پس از من چون گلهء بى چوپانى باشد . ( 1 ) و از مردم براى اين كار تعهد و بيعت گرفته‌ام جز پنج نفر\r\n\r\n","description":"","footnote":"\r\n( 1 ) آيا باور كردنى است كه معاويه حاضر نشود امت محمد ( ص ) را چون گلهء بى چوپانى رها كند و محمد ( ص ) خود حاضر به اين كار شده باشد ؟ ! پيامبر دلسوز و خيرخواه و حكيم ما منزه و برتر از آن است كه چنان كه برخى بناروا ادعا مىكنند رفتار كرده باشد ، حضرتش امت را بىرهبر و بىامام نگذاشته ، لكن جمعى وصيت و تعيينش را رد كرده و پشت گوش انداخته و در نتيجه مصائب و بدبختىهاى سهمگينى را باعث گشته‌اند .\r\n","page_name":" 74 ","page_number":74},
  {"content":"\r\nكه تو رهبرشان هستى . چرا مخالفت مىكنى ؟ عبد اللَّه بن عمر پرسيد : حاضرى كارى كنى كه هم به مقصودت برسى و هم از خونريزى جلوگيرى كرده باشى ؟ گفت :\r\nمشتاق اين كارم . گفت : در برابر عموم مىنشينى بعد من مىآيم به اين مضمون با تو بيعت مىكنم كه آنچه را مورد اتفاق امت باشد بپذيرم ، زيرا اگر امت بر سر حكومت برده اى حبشى همداستان گردد آن را مىپذيرم . پرسيد : اين كار را خواهى كرد ؟ گفت : آرى . و بيرون رفت . در اين هنگام ، معاويه به دنبال عبد الرحمن بن ابى بكر فرستاد و بطور خصوصى به او گفت : با چه حقى در برابر من سر بنافرمانى برداشته اى ؟ گفت : اميدوارم اين كار به خير و مصلحتم باشد . معاويه گفت : به خدا تصميم قتلت در دلم نضج مىگيرد . گفت : اگر اين كار را بكنى خدا در دنيا تو را گرفتار خواهد ساخت و در آخرت به دوزخ در خواهد آورد . اين را گفت و بيرون رفت .\r\nمعاويه آن روز را با انعام و بخشش به افراد مهم و اعيان و تحبيب مردم گذراند .\r\nفردا صبح دستور داد تختى برايش گستردند و صندلىهائى در اطرافش براى درباريان و مقربانش نهادند و در برابرش صندلىهائى براى افراد خانواده اش . و در حالى كه جامه اى يمنى بر تن داشت و عمامه اى تيره بر سر و دو شاخه اش را بر كتفش نهاده بود و عطر زده بيرون آمد و بر تخت خويش نشست و منشيانش را نزديكش و جائى نشاند كه دستوراتش را بشنوند ، و به حاجبش امر كرد هيچكس را گر چه از نزديكان و مقربانش باشد راه ندهد . آنگاه به دنبال حسين بن على و عبد اللَّه بن عباس فرستاد .\r\nابن عباس زودتر رسيد . وقتى وارد شد و سلام كرد معاويه او را بر جانب چپ روى تختش نشاند و آرام با وى شروع به گفتگو كرد ، و گفت : خدا از مجاورت اين مزار شريف و اقامتگاه پيامبر ( ص ) بهره اى وافر داده است .\r\nابن عباس گفت : . . . از اين نيز كه به پاره اى از حقمان قناعت نموده و از همهء آن چشم بپوشم بهره اى وافر يافته‌ايم .\r\nاين سخن ، معاويه را بر آن داشت كه از موضوع دور شود تا كار به مجادله نكشد ، پس از اين موضوع سخن به ميان آورد كه عمر انسان بر حسب سرشت و غرائز وى تغيير مىكند . تا حسين بن على فرا رسيد . چون چشم معاويه به وى افتاد\r\n","description":"","footnote":"","page_name":" 75 ","page_number":75},
  {"content":"\r\nپشتىيى را كه در سمت راست تختش بود مرتب ساخت براى او . حسين وارد شده سلام كرد . معاويه اشاره كرد تا در سمت راستش بنشست سپس با او احوالپرسى كرد و از حال برادرزاده هايش - فرزندان حسن - پرسيد و از سن و سالشان . حسين جواب داد و خاموش گشت . آنگاه معاويه شروع بسخن كرده گفت : خداى را سپاس كه نعمتبخش است و بلاآور . و گواهى مىدهم كه خدائى جز خداى يگانه نيست خدائى كه بسى برتر از گفته و پندار ملحدان است ، و محمد بندهء خاص اوست كه براى آدميان و پريان همگى مبعوث گشته تا با قرآنى پند و بيمشان دهد كه حقائق آينده و پيشين ابطالش نمىنمايد و فرود آمده از آستان حكيم ستوده است . و رسالت الهى را ادا فرمود و كارش را بانجام رسانيد و در راهش هر آزار و اذيتى ديد شكيبائى ورزيد تا دين خدا روشن گشت و دوستانش به عزت و قدرت رسيدند و مشركان ريشه كن گشتند و دين و نهضت الهى علىرغم مشركان چيره گشت . آنگاه حضرتش صلوات اللَّه عليه در گذشت در حالى كه از مال دنيا جز همان اندكى كه سهمش بود برجاى ننهاد و چون خدا را برگزيده و دل از دنيا بركنده بود آنچه را از مال دنيا بچنگ آورده بود رها كرده بود و نيز از سربلند نظرى و قدرتى كه در شكيبائى و خويشتندارى داشت و نيز به خاطر اين كه در پى سراى جاويدان و ثواب پايدار و ابدش بود . اين وصف پيامبر ( ص ) است . پس از وى دو مرد خويشتن پاى بر سر كار آمدند . و سه ديگر مردى مشكوك ، و حوادثى به وقوع پيوست كه ما به چشم خود نديده و بدرستى نشنيده‌ايم و من از آنها بيش از شما چيزى نمىدانم . راجع به كار يزيد قبلا به اطلاعتان رسيده است . خدا مىداند كه با اين كار مىخواهم در به روى اختلاف ميان مردم ببندم و با ولايتعهدى يزيد وحدت جامعه را برقرار نگهدارم . در مورد كار يزيد منظورى جز اين ندارم . شما دو نفر هم از فضيلت خويشاوندى ( با پيامبر ص ) و دانشمندى و مردانگى بر خورداريد . و اين خصال را من طى گفتگوها و تجربه هائى كه با يزيد داشته‌ام در او يافته‌ام و بقدرى كه نظيرش را در شما دو نفر و نه ديگران يافته‌ام ، تازه او سنت شناس هم هست و قرآندان و چنان بردبارىيى دارد كه سنگ را نرم مىگرداند . شما مىدانيد كه پيامبر ( ص ) - كه معصوم بود و كارش درست و صواب - در نبرد « سلاسل » مردى را بر ابوبكر صديق و عمر فاروق و ديگر اصحاب\r\n","description":"","footnote":"","page_name":" 76 ","page_number":76},
  {"content":"\r\nبزرگ و مهاجران مقدم داشت و فرماندهى داد كه از هيچ لحاظ همشأن آنان نبود نه از لحاظ خويشاوندى نزديك و نه از حيث سابقه و رويهء گذشته اش ، و آن مرد بر آنان فرماندهى كرد و در نماز جماعت پيشنمازشان گشت و غنائم را نگهدارى و سرپرستى نمود ، و چون دستور مىداد و اظهار نظر مىكرد هيچكس چون و چرا نمىنمود . و رسول خدا ( ص ) سرمشق نيكوى ما است . بنابر اين اى بنى عبد المطلب ! من و شما مصالح مشتركى داريم ، و من اميدوارم كه در اين جلسه سخن به انصاف گوئيد زيرا هيچكس نيست كه گفتهء شما را حجت و با اهميت نشمارد . بنابر اين در جوابم سخن از روى بصيرت گوئيد . از خدا براى خويش و براى شما دو نفر آمرزش ميطلبم .\r\n\r\nنطق امام حسين سيد الشهداء\r\nابن عباس خود را آمادهء نطق كرد و دست خويش براى آغاز سخن فرا برد ، ليكن حسين به او اشاره كرده گفت : كمى صبر كن . زيرا من طرف صحبت و نظر او بودم و سهم من از اتهامات او بيشتر است . در نتيجه ، ابن عباس خوددارى نمود .\r\nو حسين برخاسته پس از سپاس خدا و درود بر پيامبر ( ص ) گفت :\r\nمعاويه ! هر سخنورى در وصف پيامبر ( ص ) هر قدر بكوشد و بگويد باز اندكى از بسيار بيش نگفته باشد . . . تو اى معاويه ! نمىتوانى حقيقت را بپوشى . سپيدهء صبحگاهى سياهى شام را رسوا كرده و نور خورشيد پرتو چراغ را خيره گردانيده است . در وصف كسانى كه پس از رسول خدا ( ص ) حاكم گشتند در مورد بعضى به طور مبالغه آميز به فضيلتتراشى پرداختى و بر ديگران جفاكارانه مزيت نهادى ، و در مورد برخى زبان از تمجيد شايسته بربستى و از حد انصاف منحرف گشتى . در ذكر فضائل آنكه براستى صاحب فضيلت است اگر جزئى از حقيقت به زبان آوردى شيطان ترا به كتمان ديگر حقائق و فضائل كشانيد . شنيدم كه از كمالات يزيد و سياستدانى و تدبيرش براى امت محمد ( ص ) دم زدى . ميخواهى مردم را دربارهء يزيد گمراه و دچار توهم كنى . پندارى آدم ناشناخته و محجوبى را توصيف مىنمائى يا فرد غايب و نا مشهودى را معرفى مىكنى يا از چيزهائى تعريف مىكنى كه\r\n","description":"","footnote":"","page_name":" 77 ","page_number":77},
  {"content":"\r\nفقط تو مىدانى . حال آنكه يزيد خودش وضع و عقيده اش را نشان داده و باز نموده است . كارهايش را نگاه كن از سگبازيش بگاهى كه سگها را بجان هم مىاندازد و كبوتر بازيش و كنيزكان خنياگرش و انواع هوسبازيهايش تا ترا در وصف خويش كمك كند . تصميمى را كه دارى كنار بگذار . همان گناهانى كه تا به حال مرتكب گشته اى كافى نيست كه مىخواهى وزر و و بال اين موجود را بر دوش خود باز كنى و بچنين حالى به آستان دادرسى پروردگار در آئى ؟ به خدا همچنان به باطل در انحراف و ستم فرو رفته اى و به بيدادگرى پرداخته اى كه ديگر جائى باقى نگذاشته اى تو با مرگ فقط يك چشم بهمزدن فاصله دارى ، بنابر اين به كارى پسنديده دست بزن براى روز مشهور قيامت كه غير قابل اجتناب است و در آن گريز گاهى نيست . در سخنت ضمنا به ما تعرض نموده اى ، و ما را از حق اجدادى محروم مىشمارى در حالى كه به خدا قسم اين حق را پيامبر ( ص ) از طريق ولادت براى ما به ميراث نهاده است . . .\r\n. . . به فرماندهى آن شخص بر مردم بدستور رسول خدا ( ص ) و با تعيين حضرتش استشهاد كردى . اين حقيقت دارد و اتفاق افتاده است . در آن زمان آن شخص - يعنى عمرو بن عاص - از فضيلت مصاحبت پيامبر ( ص ) و بيعت با وى برخوردار بوده است .\r\nو تا اين تعيين صورت گرفت مردم اظهار نارضائى نمودند كه چرا او فرمانده گشته و بر ديگران مقدم شمرده شده است و شروع كردند به برشمردن كارهايش . در نتيجه ، پيامبر ( ص ) فرمود : اى گروه مهاجران ! پس از اين هيچكس جز من فرماندهء شما نخواهد بود . به اين ترتيب پيامبر ( ص ) آن كار و رويه را نسخ و ابطال كرد . بنابراين تو چگونه در مورد مهمترين كارهاى عمومى به كار منسوخ پيامبر ( ص ) و رويه اى كه توسط حضرتش نسخ و ابطال گشته استناد ميكنى ؟ ! يا چگونه مىخواهى كسى را به اين مقام مهم بگمارى كه بعضى او را ديندار نمىدانند و همهء مردم را رها كرده دين باختهء بيراهى را چسبيده اى و مىخواهى مردم را گمراه كرده دنياى او را با بدبخت كردن خودت در آخرت آباد كنى . اين همان زيانكارى آشكار است .\r\nو از خدا براى خود و براى شما آمرزش مىطلبم .\r\nمعاويه رو به ابن عباس گرداند كه اين ديگر كيست اى ابن عباس ! نظر و گفتهء تو شايد تلختر باشد ! ابن عباس گفت : او به خدا قسم ذريهء پيامبر ( ص ) است\r\n","description":"","footnote":"","page_name":" 78 ","page_number":78},
  {"content":"\r\nو يكى از « اصحاب كساء » و از خاندان پاك معصوم . از قصد و منظورت صرفنظر كن . . .\r\nمعاويه گفت : من هميشه بردبار بوده‌ام . و بهترين بردبارى آنست كه با خويشاوندان صورت گيرد . برويد در پناه خدا . آنگاه به دنبال عبد الرحمن بن ابى بكر ، عبد اللَّه بن عمر ، و عبد اللَّه بن زبير فرستاد . آمده نشستند . در اين هنگام ، خدا را سپاس و ستايش كرده گفت :\r\nتو اى عبد اللَّه بن عمر ! هميشه مىگفتى دوست ندارى شبى را بى آنكه بيعت جماعتى بر عهده ات باشد بسر آورى هر چند دنيا و موجودىهايش از آن تو باشد . اينك به تو اخطار مىكنم كه مبادا وحدت مسلمانان را بهم بزنى و در راه پراكندگى جمعشان تلاش نمائى و زمينهء خونريزيشان را فراهم آورى . كار يزيد يك تقدير الهى بوده كه انجام گرفته و انسانها اختيارى در اين زمينه كه حكومتشان مىباشد ندارند . مردم بيعتشان را تأكيد كرده و پيمان محكم بسته و عهد و قرار گذاشته‌اند . اين بگفت و خاموش گشت .\r\n\r\nعبد اللَّه بن عمر چنين گفت :\r\n. . . معاويه ! پيش از تو خلفائى بودند و پسرانى داشتند كه پسرت بهتر از آنان نيست ، و آنان نظرى را كه تو دربارهء پسرت دارى دربارهء پسرانشان نداشتند و چنين تصميمى نگرفتند و در مورد كار حكومت علاقه و دوستى كسى را دخالت ندادند بلكه براى زمامدارى اين امت هر كه را بهتر مىشناختند برگزيدند . اين كه اخطار مىكنى وحدت مسلمانان را بهم نزنم و جمعشان را نپراكنم و خونشان را نريزم ، من چنين كارى نمىكنم انشاء اللَّه ، بلكه اگر مردم همرأى گشتند آنچه را پسنديده بود و مورد اتفاق امت محمد ( ص ) قرار گرفته بود مىپذيرم .\r\nمعاويه او را دعا كرد و گفت : تو مخالفت و سركشى نخواهى كرد . سپس مطالبى شبيه آنچه به عبد اللَّه بن عمر گفته بود به عبد الرحمن بن ابى بكر گفت .\r\nعبد الرحمن در جوابش چنين گفت :\r\nتو با اين گستاخىيى كه با كار يزيد كردى به خدا قسم تصميم گرفتيم ترا محول\r\n","description":"","footnote":"","page_name":" 79 ","page_number":79},
  {"content":"\r\nبه خدا كنيم و به او واگذاريم . قسم به آنكه جانم در دست او است بايد تعيين خلافت را به شورا واگذارى و گرنه آن را زير و رو خواهم كرد . و برخاست كه برود . اما معاويه گوشهء لباسش را گرفته گفت : يواش ! خدايا ! به هر طورى كه مىخواهى شر او را از من دور ساز . مبادا نظرت را براى شاميان اظهار كنى چون مىترسم آسيبى به تو برسانند . آنگاه آنچه را به عبد اللَّه بن عمر گفته بود به ابن زبير گفت و افزود كه تو روباه حيله گرى هستى كه از اين سوراخ به آن سوراخ مىروى تو اين دو نفر را تحريك كردى و به مخالفت كشاندى . ابن زبير گفت : تو مىخواهى براى يزيد بيعت بگيرى ؟ اگر با او بيعت كرديم به نظر تو از كداميك از شما دو نفر بايد فرمان ببريم ؟ ! از تو يا از او ؟ ! اگر از خلافت خسته شده اى استعفا بده و با يزيد بيعت كن تا ما هم با او بيعت كنم .\r\nسخن بسيار رد و بدل شد . از جمله معاويه به او گفت : مىدانم كه خودت را به كشتن خواهى داد . سرانجام آنان را از حضور خويش مرخص كرد ، و سه روز از ديدار مردم خوددارى نمود و هيچ بيرون نيامد . و چهارمين روز بدر شد و دستور داد منادى مردم را بانگ دهد كه براى يك كار عمومى اجتماع كنند . مردم در مسجد گرد آمدند . آن چند نفر را گرد منبر نشاند ، و خدا را سپاس و ثنا خوانده از يزيد نام آورد و از فضل و كمال و قرآندانيش ، و گفت : مردم مدينه ! در صدد بيعت گيرى براى يزيد بر آمده‌ام و شهر و دهى نگذاشته‌ام كه تقاضاى بيعت براى او را نفرستاده باشم . مردم همگى بيعت كردند و تسليم شدند و فقط مدينه تأخير داشته و كم لطفى نموده است . آن عده از اهالى مدينه از بيعت خوددارى كرده‌اند كه بايستى زودتر و بيشتر از ديگران به اين خويشاوندشان خدمت مىنمودند به خدا اگر كسى را سراغ مىداشتم كه براى مسلمانان بهتر از يزيد مىبود قطعا براى او بيعت مىگرفتم .\r\nدر اين هنگام ، حسين برخاسته گفت : به خدا سوگند كسى را كه به لحاظ پدر و مادر و از حيث شخصيت بهتر از يزيد است رها و اهمال كرده اى . معاويه پرسيد : مثل اين است كه منظورت خودت مىباشد ؟ گفت : آرى . معاويه گفت : حالا مىگويم ، اين كه گفتى به لحاظ مادر بر او برترى دارى بجان خودم مادرت برتر\r\n","description":"","footnote":"","page_name":" 80 ","page_number":80},
  {"content":"\r\nاز مادر او است و اگر فقط يك زن قرشى بود برترين زن قريش بود تا چه رسد به اينكه دختر رسول خدا ( ص ) است ، بعلاوه فاطمه را ديندارى است و سابقهء ايمان و كردار ستوده ، بنابراين مادرت برتر از مادر او است . اما دربارهء پدرت ، پدرت پدرش را براى داورى و فيصله به درگاه خدا برد و خدا به نفع پدرش و عليه پدرت حكم صادر كرد . حسين گفت : همين نادانى تو برايت كافى است كه زندگانى زود گذر دنيا را بر سراى جاويدان ترجيح مىدهى !\r\nمعاويه به حرفش چنين ادامه داد : اين كه گفتى تو شخصا از يزيد بهترى به خدا يزيد براى امت محمد مفيدتر از تو است .\r\nحسين گفت : اين حرفت ، همان بهتان و ناروا گوئى است . يزيد عرقخور هوسباز هرزگى جوى از من بهتر است ؟ !\r\nمعاويه گفت : آهسته ! دست از دشنام به پسر عمويت بردار . چون اگر پيش او از تو بد بگويند به تو بد نخواهد گفت . سپس رو به مردم كرده گفت :\r\nمردم ! مىدانيد كه پيامبر خدا ( ص ) بدون تعيين جانشين در گذشت ، و مسلمانان مصلحت چنين ديدند كه ابوبكر را به خلافت بردارند و بيعتى كه با وى شد بيعت هدايت ( و مطابق موازين دين ) بود ، و او به قرآن و سنت پيامبر ( ص ) عمل كرد ، و وقتى اجلش فرار رسيد عمر را به جانشينى تعيين كرد و او نيز به كتاب خدا و سنت پيامبرش عمل كرد و چون مرگش نزديك شد تصميم گرفت تعيين خليفه را به شوراى شش نفره كه از ميان مسلمانان انتخاب كرد واگذارد . بنابراين ، ابو بكر به طرزى عمل كرد كه پيامبر خدا نكرده بود و عمر به طرزى عمل كرد كه ابو بكر نكرده بود ، و هر يك نظر به مصلحت مسلمانان چنان كردند . به همين جهت من مصلحت چنين ديدم كه چون سابقا اختلاف و كشمكشهائى در اين خصوص بروز كرد براى يزيد بيعت بگيرم . ( 1 )\r\n\r\n","description":"","footnote":"\r\n( 1 ) الامامة و السياسة 1 / 149 - 155 تاريخ طبرى 6 / 170 عبارتى كه آمد از ابن قتيبه است .\r\n","page_name":" 81 ","page_number":81},
  {"content":"\r\n\r\nدومين سفر و تلاش براى بيعت گيرى\r\nابن اثير مىنويسد : چون مردم عراق و شام با او بيعت نمودند ، معاويه با هزار سوار جنگى رهسپار حجاز گشت . نزديك مدينه ، حسين بن على پيشاپيش مردم باستقبالش آمد . وقتى چشم معاويه به او افتاد گفت : نه سلام و نه عليك ! خودت را آخرش به كشتن خواهى داد . گفت : مواظب حرف زدنت باش ! شايسته نيست چنين حرفى به من بزنى . گفت : شايسته است و بدتر از اين هم .\r\nابن زبير به استقبالش آمد ، به او گفت : نه سلام و نه عليك ! حيوانى را مى - ماند كه سرش را به سوراخ فرو مىبرد و با دمش مىجنگد و چيزى نمانده كه دمش را گرفته كمرش را بشكنند . او را دور كنيد از برابرم ماموران تازيانه بر پيشانى اسبش زدند تا برفت .\r\nعبد الرحمن بن ابى بكر در رسيد . به او هم گفت : نه سلام و نه عليك ! پيره مردى است كه خرف شده و عقلش را از دست داده و دستور داد تا بر پيشانى اسبش زده براندندش . با عبد اللَّه بن عمر نيز همين گونه رفتار كرد . معذالك همراهش آمدند و هيچ به آنان اعتنا نمىكرد تا به مدينه رسيدند ، به درگاهش ايستادند اجازهء ورود نداد و نه روى خوش نشان داد . در نتيجه ، به مكه رفته آنجا ماندند .\r\nمعاويه در مدينه نطق كرد از يزيد تمجيد و تعريف نمود و گفت : از او با فضل و فهم و موقعيتى كه دارد چه كسى براى خلافت شايسته تر است ؟ ! و فكر نمىكنم بعضى دست از مخالفتشان بردارند تا آنكه بلائى بر سرشان در آيد كه ريشه كنشان كند ، و من اخطارم را كردم اگر نصيحت و اخطار فايده و اثرى در آنها داشته باشد .\r\nسپس به ملاقات عائشه رفت ، و او قبلا شنيده بود كه معاويه ، حسين و دوستانش را تهديد كرده كه اگر بيعت نكنند مىكشمشان . معاويه از آنان به عائشه شكايت برد .\r\nعائشه او را اندرز داد و گفت : شنيده‌ام آنها را تهديد به قتل كرده اى ؟ گفت : اى ام المؤمنين ! آنها برايم عزيزتر از اين حرفهايند . اما جريان اين است كه من با يزيد بيعت كرده‌ام و ديگران همه با او بيعت كرده‌اند . به نظر تو مىشود بيعتى را كه به انجام رسيده نقض كنم ؟ ! گفت : با آنان به مهربانى و ملايمت\r\n","description":"","footnote":"","page_name":" 82 ","page_number":82},
  {"content":"\r\nرفتار كن شايد انشاء اللَّه وضعى خوشايند تو پيدا كنند . گفت : همين كار را خواهم كرد . عائشه همچنين به او گفت : چطور اطمينان كردى و نترسيدى مردى را به كمينت بنشانم تا ترا به انتقام آنچه در حق برادرم - منظورش محمد بن ابى بكر بود - بكشد . گفت : نه ، هرگز چنين كارى ممكن نيست ، چون من در خانهء امن و حريمى هستم . حرفش را تصديق نمود . معاويه مدتى در مدينه ماند . سپس رهسپار مكه گشت . مردم به استقبالش آمدند . آن چند نفر با خود گفتند : به استقبالش برويم شايد از كردهء خويش پشيمان شده باشد . و در « بطن مر » به استقبالش رفتند و اولين كسى كه به ديدارش رسيد حسين بود . معاويه گفتش : خوش آمدى اى پسر پيامبر خدا ! و اى سرور جوانان بهشتى ! سپس دستور داد اسبى برايش زين كنند و همراهش روان گشت . با آن ديگران همين گونه رفتار كرد و آنان نيز همراهش روان شدند و هيچكس جز ايشان در كنارش نمىراند ، تا به مكه رسيدند .\r\nروزى نبود كه براى آنان خلعت و انعامى نفرستد و دستورى به عطا ندهد تا مراسم حج را به پايان رساند و بار سفر بربست و حركتش نزديك گشت . يكى از آن چند نفر به ديگران گفت : از رفتارش فريب نخوريد . چون اين را نه از روى دوستى و دلبستگيش به شما ، بلكه به منظور خاصى انجام داده است . بنابر اين خود را آمادهء مقابلهء او كنيد و جوابى برايش تهيه نمائيد . تصميم گرفتند سخنگوشان ابن زبير باشد .\r\nاندكى بعد ، معاويه احضارشان كرد و گفت : رفتارمان را با خودتان ديديد و ملاحظه كرديد كه حق خويشاوندى بجاى آوردم و بر خورد سوءتان را با بردبارى تحمل كردم . يزيد برادر و پسر عموى شما حساب مىشود . مىخواهم او را به نام خليفه جلو بيندازيد و خودتان به عزل و نصب فرماندهان و استانداران و به جمع ماليات و توزيع و خرج آن بپردازيد و هيچكس در اين امور مانعتان نباشد . آنها خاموش ماندند و دم نزدند . گفت : جواب نمىدهيد ؟ - و دو بار تكرار كرد - آنگاه رو به ابن زبير كرده گفت : بگو ، فكر مىكنم تو سخنگوشان هستى . گفت :\r\nآرى . ما ترا ميان سه كار مخير مىكنيم تا يكى را برگزينى و عمل كنى . گفت :\r\nبگو . گفت : يا چنان كه رسول خدا ( ص ) عمل كرد عمل كن يا آن طور كه ابو بكر\r\n","description":"","footnote":"","page_name":" 83 ","page_number":83},
  {"content":"\r\nعمل كرد يا آن گونه كه عمر . معاويه پرسيد : چگونه عمل كردند ؟ گفت : رسول خدا ( ص ) بدون اينكه كسى را به جانشينى تعيين كند در گذشت و مردم ابو بكر را برگزيدند . معاويه گفت : در ميان شما كسى مثل ابو بكر نيست و مىترسم اختلاف پيش بيايد . گفتند : راست مىگوئى . بنابر اين مثل ابو بكر عمل كن كه نه از فرزندان و عشيرهء خود ، بلكه از دورترين شاخه‌هاى قريش يكى را به جانشينى تعيين كرد . و اگر هم مىخواهى مثل عمر عمل كن كه تعيين حاكم را به شوراى شش نفره اى واگذاشت كه هيچيك از پسران يا افراد عشيره اش در آن عضويت نداشتند . معاويه پرسيد : پيشنهادى غير از اين دارى ؟ گفت : نه . رو به آنها كرد كه شما چطور ؟ گفتند :\r\nحرف ما همان است كه او گفت . معاويه گفت : من خواستم قبلا به شما نصيحت و اخطار كنم فايده نكرد . سابقا من نطق مىكردم و يكى از شما برخاسته پيش روى مردم مرا دروغگو مىكرد و من تحمل نموده صرفنظر و گذشت مىكردم . اكنون من مىخواهم نطقى ايراد كنم و به خدا قسم اگر در اثناى نطقم يكى از شما كلمه اى در تكذيب من به زبان آورد هنوز كلمهء دوم را نگفته شمشيرى بر فرق سرش فرود خواهد آمد . بنابر اين هر كس مسؤول حفظ جان خويش است . بعد فرماندهء گاردش را احضار كرده در برابر آنان دستور داد : بالاى سر هر يك از اينها دو مرد مسلح ميگمارى تا هر كدامشان رفت كه كلمه اى به تصديق يا تكذيب بر زبان آورد هر دو با شمشير بر فرقش بكوبند .\r\nآنگاه از خانه بيرون آمد و آنان نيز همراهش تا رفت به منبر و پس از حمد و ستايش پروردگار گفت : اين جماعت چند نفره ، سران مسلمين و نيكمردان آنند و هيچ كار مهمى بدون نظر و موافقتشان و بى مشورتشان صورت نمىگيرد . اينك آنان موافقت نموده و براى ولايتعهدى يزيد بيعت كرده‌اند ، بنابراين شما هم بنام خدا شروع به بيعت كنيد . و مردم بيعت كردند و منتظر بودند آن چند نفر آمده بيعت نمايند . آنگاه معاويه سوار شده عازم مدينه گشت . مردم به سراغ آن چند نفر آمده پرسيدند : شما كه ادعا مىكرديد بيعت نخواهيد كرد چطور شد موافقت نموديد و بيعت كرديد ؟ ! گفتند : به خدا قسم بيعت نكرده‌ايم . گفتند : پس چرا حرفش را تكذيب نكرديد ؟ ! گفتند : ترسيديم كشته شويم .\r\n","description":"","footnote":"","page_name":" 84 ","page_number":84},
  {"content":"\r\nمردم مدينه نيز بيعت كردند و معاويه پس از آن رهسپار شام شد و با بنى هاشم بناى بدرفتارى را گذاشت و ابن عباس آمده به او گفت : چرا با ما بد رفتارى ميكنى ؟ گفت رفيقتان - يعنى حسين ( ع ) - با يزيد بيعت نكرد و شما او را به اين خاطر نكوهش ننموديد . تهديد كرد كه اى معاويه ! حقش اين است كه به يكى از سواحل و كناره‌هاى كشور بروم و در آنجا اقامت كنم و سپس حرفهائى را بزنم كه خودت مىدانى تا همهء مردم را عليه تو بشورانم و به قيام بكشانم . گفت :\r\nنه ، مواجبتان را خواهم داد و انعام و اكرام خواهم كرد . ( 1 )\r\nابن قتيبه به اين عبارت نوشته است : « معاويه از منبر فرود آمد و به خانه رفت و به جمعى از افراد پليس و گاردش دستور داد چند نفرى را كه از بيعت خوددارى كرده بودند احضار نمايند و آنان عبارت بودند از : حسين بن على ، عبد اللَّه بن عمر ، عبد اللَّه بن زبير ، عبد اللَّه بن عباس ، و عبد الرحمن بن ابى بكر . معاويه به آنان گوشزد كرد كه من امشب نزد شاميان رفته به آنان اطلاع خواهم داد كه اين چند نفر بيعت كرده و تسليم شده‌اند . اگر يكى از آنها كلمه اى به تصديق يا تكذيبم بر زبان آورد سرش را از پيكرش بپرانيد . و آن چند نفر را تهديد كرد و بر حذر داشت .\r\nو چون شب در آمد با همان چند نفر به راه افتاده در حالى كه مىخنديد و با آنان گفتگو مىكرد روانه شد و قبلا به آنان خلعت داده و عبد اللَّه بن عمر را جامهء ابريشمينى سرخرنگ پوشانده و حسين را جامه اى زرد و عبد اللَّه بن عباس را جامه اى سبز و ابن زبير را جامهء ابريشمينى يمنى ، و خود در ميان آنان حركت مىكرد و براى شاميان اين طور وانمود مىكرد كه از آنها راضى و خرسند است و آنان بيعت كرده‌اند .\r\nبه شاميان گفت : اينها را دعوت كردم و ديدم با من كه خويشاوندشان هستم رفتارى مطابق خويشاوندى دارند و سر بفرمان منند و بيعت كردند . و آن جماعت خاموش بودند و از ترس كشته شدن هيچ نمىگفتند . برخى از شاميان به جلو پريده به معاويه گفتند : اگر به آنها شكى دارى يا ناراحتىيى اجازه بده گردنشان را بزنيم . گفت :\r\nپناه بر خدا ! شما شامىها چطور كشتن قريش را جايز مىدانيد ؟ ! نبينم كسى حرف\r\n\r\n","description":"","footnote":"\r\n( 1 ) عقد الفريد 2 / 302 - 304 كامل ، ابن اثير 3 / 21 - 218 ذيل الامالى 177 جمهرة الرسائل 2 / 69 و عبارت از ابن اثير است .\r\n","page_name":" 85 ","page_number":85},
  {"content":"\r\nزشتى به آنها بگويد ، چون آنها بيعت كرده و تسليم شده‌اند ، و با من موافقت نموده‌اند و منهم از آنها خرسند گشته‌ام خدا از ايشان خرسند باشد . آنگاه به مكه برگشت ، و قبلا به مردم بخشش و انعام كرده و جوائزى داده بود و به هر قبيله اى جوائز و عطايائى ولى به بنى هاشم نه جايزه داده بود و نه بخشش . به همين جهت ، عبد اللَّه بن عباس از پى او روان شد تا در « روحاء » به او رسيد و بر در منزلش نشست .\r\nمعاويه هى مىپرسيد : چه كسى دم در منتظر اجازه است ؟ و مىگفتند : عبد اللَّه بن عباس . و اجازهء ورود نمىداد و نه به هيچ كس ديگر . چون از خواب برخاست پرسيد :\r\nچه كسى منتظر ملاقات است ؟ گفتند : عبد اللَّه بن عباس . دستور داد قاطرش را به درون منزل آوردند و سوار شده بيرون آمد . عبد اللَّه بن عباس پريد و افسار قاطر را گرفت و گفت : كجا مىروى ؟ گفت : به مكه . گفت : به همهء قبائل جائزه و انعام دادى مال ماكو ؟ معاويه در حالى كه بعنوان تشدد با دست به او اشاره مىكرد گفت :\r\nتا رئيستان بيعت نكرده جائزه و انعامى نخواهيد داشت . ابن عباس گفت : ابن زبير هم از بيعت خوددارى كرد ، ولى جوائز قبيلهء بنى اسد را دادى . عبد اللَّه بن عمر هم خوددارى كرد ، اما جوائز بنى عدى را دادى . اگر رئيس ما خوددارى كرده كه ديگران هم خوددارى كرده‌اند به ما چه ربطى دارد ! گفت : شما با ديگران فرق داريد . به خدا قسم يك درهم به شما نخواهم داد تا رئيستان بيعت كند . ابن عباس گفت : به خدا اگر حقمان را ندهى به يكى از سواحل شام رفته آنچه را مىدانى خواهم گفت تا عليه تو بشورند و قيام كنند . معاويه گفت : نه ، جوائز و انعام شما را خواهم پرداخت . و از « روحاء » آن جوائز را ارسال داشت و به شام برگشت . ( 1 )\r\nاز مطالعهء ماجراى آن بيعت ننگين و انحرافى روشن مىشود كه در محيطى خفقانآور و با تهديد و ارعاب و تطميع و رشوه و با تهمت و افترا و دروغ و حيله صورت گرفته است . معاويه براى انجام بيعت ولايتعهدى يزيد يكى را تهديد مىكند و ديگرى را بقتل مىرساند و آن يك را استاندار مىسازد و استانى را تيول و ملكش مىگرداند و پول بر دامن آدمهاى ضعيف النفس و فرومايه و دنياپرست مىپاشد ،\r\n\r\n","description":"","footnote":"\r\n( 1 ) الامامة و السياسة 1 / 156 .\r\n","page_name":" 86 ","page_number":86},
  {"content":"\r\nمعذالك كسانى هستند كه هيچيك از اينها در ارادهء استوار و ايمان تزلزل ناپذيرشان نمىگذارد ، اما چه فايده كه عامه پيرو اين چند تن نيستند . اما حسين ( ع ) پيشواى هدايتگر و راهنما ، نوادهء پاك پيامبر گرامى ، و رمز شهادت و فداكارى و ستم ناپذيرى پيوسته در تقبيح آن كار ننگين مىكوشد و خلق را آگاه مىسازد و به مخالفت برمىانگيزد و هشدار مىدهد كه مصالح عمومى اسلام با ولايتعهدى و مخصوصا ولايتعهدى يزيد به خطر افتاده و بايد با آن مبارزه و ستيزه كرد ، و اهميتى به اين نمىدهد كه مردم سخنش را به گوش مىگيرند و اطاعت مىكنند يا نه ، او وظيفه اش را در اين مىبيند كه وضع و مصلحت را براى آنان روشن سازد و آنان را با وظيفه شان آشنا گرداند . به تهمت معاويه كه مىگويد او با ولايتعهدى يزيد موافقت نموده و بيعت كرده اعتنائى نمىنمايد و نه به تهديدات مكرر و پياپىاش ، و نه در راه خدا سرزنش طعنه زنان را به چيزى مىشمارد و به اين رويه ادامه مىدهد تا معاويه با ننگ و گناهكارى مىميرد و به درك و اصل مىشود ، حسين ( ع ) در حالى از دنيا مىرود و رو به رحمت خدا مىآورد كه وظيفه اش را به تمامى و به نيكوترين وجه بپايان برده و رمز جاودانگى و بهره مندى از خشنودى ايزدى گشته است . آرى حسين ( ع ) در حالى به ديدار رحمت پروردگارش نائل مىآيد كه قربانى بيعت يزيد است ، همان گونه كه حسن مجتبى ( ع ) قربانى گشت و او را براى تحقق بيعت پليد و شوم يزيدى زهر دادند ، براى بيعتى كه هزاران بدبختى و فلاكت براى امت اسلام بوجود آورد و باعث ويران كردن كعبه گشت و هجوم بر حريم هجرت بر مدينه - در جنگ معروف « حره » - كه در آن دختران مهاجران و انصار به معرض بىناموسى در افتادند و باعث سهمناكترين صحنه‌هاى تاريخى ، صحنهء كربلا ، كه در آن خاندان گهربار پيامبر ( ص ) تار و مار و ريشه كن گشتند و بانگ عزا و شيون از تمام خانه‌هاى آنان برآمد و از هر خانهء هر ديندارى و هر دوستدار پيامبرى ، و سيل اشك روان شد و هيچ كس ديگر روى خوش نديد و هيچ لب به خنده گشوده نگشت و بلاها و مصيبتها پياپى رو آورد . انا للَّه و انا اليه راجعون . و سيعلم الذين ظلموا اى منقلب ينقلبون .\r\nكسى وليعهد گشت كه نه تنها هيچگونه صلاحيتى براى تصدى چنين مقام\r\n","description":"","footnote":"","page_name":" 87 ","page_number":87},
  {"content":"\r\nمهمى نداشت ، بلكه به پستترين رذائل آلوده بوده و بى عفت و بىآرزم و همنشين كنيزكان مطرب و آوازه خوان ، سگبازى مىكرد و ديگر كارهاى زشت و احمقانه .\r\nاينها را مردم مىدانستند و در افكار عمومى كاملا رسوا بود . بسيارى اشخاص او را با ذكر همين خصوصيات معرفى كرده بودند . كافى است به شهادت هيئت نمايندگى مدينه توجه كنيم ، هيئتى كه از طرف مردم آن سامان به دمشق نزد يزيد رفته بود و در ميان آن شخصيتهائى چون عبد اللَّه بن حنظلهء غسيل الملائكه ، عبد اللَّه بن ابى عمرو مخزومى ، منذر بن زبير ، و ديگر اعيان مدينه قرار داشتند . يزيد آنان را گرامى داشت و بسيار احترام كرد و هداياى گرانبها داد . از نزديك ناظر كارهايش بودند و او را به خوبى شناختند و همگى جز « منذر » به مدينه باز گشتند . چون اين هيئت وارد مدينه شد يكايك اعضايش در ميان خلق بنطق ايستاده شروع كردند به شرح كارهاى زشت يزيد و بدگوئى او . گفتند : ما از پيش كسى مىآئيم كه دين ندارد ، شراب مىخورد ، ساز مىزند ، و در حضورش كنيزان ساز مىنوازند ، سگبازى مىكند ، و با اوباش نشست و برخاست دارد و آنها راهزنان و گردن كلفتها هستند .\r\nما شما را شاهد مىگيريم كه او را بر كنار و بى اعتبار مىنمائيم . در نتيجهء ، مردم به پيروى از ايشان ، يزيد را خلع كردند . ( 1 )\r\nعبد اللَّه بن حنظله - صحابى عاليقدر - كه او را پارسا ناميده‌اند و در قيام « حره » شهيد گشت در نطقش گفت : هموطنان ! از خداى يگانهء بيشريك بترسيد و پرهيزگارى كنيد . به خدا قسم از قيام عليه يزيد آنقدر خوددارى كرديم كه ترسيديم از آسمان سنگ بر سرمان فرو ريزد . او كسى است كه مادر و دختر و چند خواهر را با هم به ازدواج خويش در مىآورد و شراب مىخورد و نماز را ترك مىكند . به خدا اگر از مردم كسى با من نبود باز در راه خدا و عليه او به نيكوترين وجهى قيام و مبارزه مىكردم . ( 2 )\r\nوقتى به مدينه رسيد و مردم از او پرسيدند كه او را چگونه ديدى ؟ گفت : من از نزد كسى مىآيم كه به خدا اگر همراهى جز همين فرزندانم نيابم با آنان عليه او جهاد\r\n\r\n","description":"","footnote":"\r\n( 1 ) تاريخ طبرى 7 / 4 كامل ، ابن اثير 4 / 45 تاريخ ابن كثير 8 / 216 + فتح البارى 13 / 59 .\r\n( 2 ) تاريخ ابن عساكر 7 / 372 .\r\n","page_name":" 88 ","page_number":88},
  {"content":"\r\nخواهم كرد . ( 1 )\r\nمنذر بن زبير چون به مدينه وارد شد گفت : يزيد به من جايزه اى به مبلغ يكصد هزار داده است و اين سبب نمىشود كه ماهيت او را به اطلاع شما برسانم . به خدا او شراب مىخورد ، به خدا آنقدر مست مىكند كه نمازش را ترك مىنمايد . ( 2 )\r\nعتبة بن مسعود به ابن عباس گفت : با يزيد كه شراب مىخورد و با كنيزان مطرب سرگرم هوسبازى مىشود و با خونسردى و گستاخى دست به كارهاى زشت مىزند بيعت مىكنى ؟ گفت : به ، مگر فراموش كردى كه چه گفتم ؟ بسيار شرابخوار و بدتر از شرابخوار خواهد آمد كه شما با شتاب با او بيعت خواهيد كرد . هان ! به خدا من شما را از آن منع مىكنم و پرهيز مىدهم در عين حالى كه مىدانم شما مرتكب خواهيد شد ، تا آنكه آن قرشى بدار آويخته را در مكه بدار آويزند - و مقصودش عبد اللَّه بن زبير بود . ( 3 )\r\nكارهاى زشت يزيد مخفيانه صورت نمىگرفت تا از كسى هر چند دور باشد پنهان بماند يا كسى بتواند نديده بگيرد . با اين وصف نزديكترين كسان يعنى پدرش همهء آنها را نديده و نبوده انگاشت ، و در برابر افكار عمومى و برجسته ترين شخصيتهاى جامعه خواست پرده پوشى كند و بنا كرد به تعريف از فضل و كمالاتش و از سياستدانيش ، تا سخنگوى دين و نمايندهء حق و فضيلت ، حسين بن على ( ع ) بر دهانش كوبيد و پرده از رسوائىهاى يزيد بر گرفت و عريان نمايانش ساخت . خود معاويه در نامه پسرش را توبيخ مىكند و زشتكاريش را برون از حد و غير قابل تحمل مىداند .\r\nمىنويسد : بدان اى يزيد اولين چيزى كه مستى از تو سلب مىكند شناخت هنگام و موارد شكرگزارى خدا بر نعمتهاى پياپى او است و اين سلب معرفت ، بزرگترين آسيب است و مصيبتى سهمناك است كه آدمى نمازى را كه بايد در اوقات معين بجاى آورد ترك كند . و ترك نماز از بزرگترين آفتهاى مستى و ميگسارى است و پس از آن اين آفت كه آدمى كارهاى بد را خوب مىپندارد و مرتكب گناه مىشود و چيزها\r\n\r\n","description":"","footnote":"\r\n( 1 ) تاريخ ابن عساكر 7 / 372 + كامل ، ابن اثير 4 / 45 اصابه 2 / 299 .\r\n( 2 ) كامل ، ابن اثير 4 / 45 تاريخ ابن كثير 8 / 216 .\r\n( 3 ) الامامة و السياسة 1 / 167 .\r\n","page_name":" 89 ","page_number":89},
  {"content":"\r\nو امور پنهان كردنى را بيرون مىاندازد و راز را افشا مىنمايد . بنابراين خود را از اين كه در پنهان كارى انجام مىدهى در امان و بى مخاطره مپندار ، و به كار خود ادامه مده . . . ( 1 )\r\nبا توجه به همين رذائل و رسوائيهاى شهرهء يزيد بوده كه حسن بصرى - چنان كه پيشتر گذشت تعيين او را به حكومت ، يكى از چهار گناه سهمگين و تبهكارى معاويه شمرده است .\r\n\r\n","description":"","footnote":"\r\n( 1 ) صبح الاعشى 6 / 387 .\r\n","page_name":" 90 ","page_number":90},
  {"content":"\r\n\r\nجنايتهاى معاويه\r\nتاريخ زندگى تباه معاويه را جنايتها سياه كرده است و ما از آن ميان كه برون از حساب و شمار است فقط نمونه اى چند ارائه مىدهيم : زمانى دراز به امير المؤمنين على بن ابيطالب ( ع ) دشنام مىداد و لعنت مىفرستاد و چنان كه در جلد دوم خوانديم در نماز در دعاى دست بر آن حضرت لعنت مىكرد و بعنوان يك رويه در خطبهء نماز جمعه و عيد انجام مىداد . در نماز عيدين از سنت پيامبر ( ص ) منحرف گشت و براى اين كه مردم پس از خواندن نماز براى گريز از دشنامهائى كه به على ( ع ) داده مىشود برنخيزند و اجبارا بنشينند خطبه را پيش از نماز خواند - كه در جلد هشتم بشرح آمد و در همين جلد به آن اشاره رفت . و به استانداران و مأمورانش دستور داد كه اين بيعت را اجرا كنند ، و هر كه را از اجراى آن سرباز مىزد توبيخ مىنمود و گوش به اندرز هيچ راهنماى ديندارى نمىداد .\r\n1 - مسلم و ترمذى از طريق عامر بن سعد بن ابى وقاص چنين ثبت كرده‌اند :\r\n« معاويه به سعد بن ابى وقاص گفت : چرا به ابو تراب فحش نمىدهى ؟ گفت :\r\nچون سه سخن از پيامبر ( ص ) در حق او شنيده‌ام هرگز به او بد نخواهم گفت ، سه سخنى كه اگر يكى از آنها متعلق به من مىبود بهتر از آن بود كه گرانبهاترين نعمتهاى مادى را مىداشتم . آنگاه سه حديث « منزلت » و « رايت » و « مباهله » را باز گفت . »\r\nحاكم نيشابورى پس از ثبت آن مىافزايد : معاويه ديگر كلمه اى بد نگفت تا از مدينه بيرون رفت . ( 1 )\r\nطبرى مطلب را از طريق ابن ابى نجيح به اين عبارت نوشته : « معاويه چون يه حج رفت همراه سعد ( بن ابى وقاص ) گرد كعبه طواف كرد ، وقتى از آن بپرداخت\r\n\r\n","description":"","footnote":"\r\n( 1 ) رك : صحيح مسلم 7 / 120 صحيح ترمذى 13 / 171 مستدرك حاكم 3 / 109 .\r\n","page_name":" 91 ","page_number":91},
  {"content":"\r\nبه دار الندوة رفت و سعد را بر تخت خويش بنشاند و شروع كرد به بدگوئى و دشنام دادن به على . سعد برخاست كه برود ، و اعتراض كرد كه مرا بر تخت خويش نشاندى و شروع كردى به دشنام دادن به على ؟ ! به خدا اگر يكى از افتخارى را كه على به دست آورده به دست آورده بودم برايم بهتر از آن بود كه همهء هستى از آن من مىبود . - تا آخر همان روايت - و سعد ضمن سخنانش گفت : تا زنده‌ام هرگز به خانه و نزد تو نخواهم آمد . و برخاست .\r\nمسعودى پس از نگارش روايت طبرى مىگويد : در وجه ديگرى از اين روايات تاريخى كه در كتاب على بن محمد بن سليمان نوفلى در اخبار از ابن عائشه و ديگران آمده چنين خواندم كه سعد بن ابى وقاص چون اين حرف را به معاويه زد و برخاست تا برود ، معاويه گوزيد و گفت : بنشين تا جواب حرفت را بشنوى .\r\nاكنون بيش از هر وقت در نظرم پست و قابل سرزنشى . اگر راست مىگوئى پس چرا او را يارى نكردى ؟ و چرا با او بيعت ننمودى ؟ ! من اگر از پيامبر ( ص ) آنچه را تو شنيده اى دربارهء على شنيده بودم تا زنده بودم نوكر او بودم . سعد گفت :\r\nبه خدا من بيش از تو در خور مقامى هستم كه تو دارى . معاويه گفت : بنى عذره نمىپذيرند . قابل توجه اين كه گفته مىشده سعد از مردى از قبيلهء بنى عذره است . ( 1 )\r\nابن كثير مىنويسد : سعد بن ابى وقاص نزد معاويه رفت . معاويه از او پرسيد : چرا عليه على نجنگيدى ؟ جوابداد : طوفانى تيرگىآور بر من بگذشت ، و گفتم : هش ! هش ! و شترم را پى كرده توقف نمودم تا آن تيرگى و تارى از ميان برخاست . آنگاه راه خويش باز شناختم و پيمودن گرفتم . معاويه گفت : در قرآن ، هش ! هش ! وجود ندارد ، بلكه اين فرمايش هست كه چون دو دسته از مؤمنان با هم به جنگ پرداختند بايد ميانشان را به صلح و آشتى آريد ، بعد اگر يكى از آن دو به ديگرى تجاوز مسلحانه كرد با آنكه تجاوز مسلحانه كرده بجنگيد تا به حكم خدا بازآيد . . . به خدا قسم تو نه همراه تجاوزگر عليه عادل جنگيدى و نه همراه عادل عليه تجاوزگر . سعد گفت : من آدمى نبودم كه با كسى بجنگم كه پيامبر خدا ( ص ) به\r\n\r\n","description":"","footnote":"\r\n( 1 ) مروج الذهب 1 / 61 ابن جوزى ، پاره اى از اين روايت تاريخى را در « تذكره » ص 12 ، آورده است .\r\n","page_name":" 92 ","page_number":92},
  {"content":"\r\nاو فرمود : تو نسبت به من منزلتى را دارى كه هارون نسبت به موسى داشت ، با اين تفاوت كه پس از من پيامبرى نخواهد بود . معاويه پرسيد : غير از تو چه كسى اين حديث را شنيده است ؟ سعد چند نفر منجمله ام سلمه را نام برد . معاويه گفت : من اگر اين حديث را از پيامبر ( ص ) شنيده بودم هرگز با على نمىجنگيدم .\r\nو مىنويسد : به موجب روايتى ديگر اين گفتگو هنگامى كه ميان ايشان صورت گرفته كه در مدينه بوده‌اند در اثناى حجى كه معاويه بجاى آورد ، و آن دو نزد امسلمه رفته دربارهء آن حديث از او جويا گشتند . امسلمه همان حديثى را كه سعد نقل كرده بود بيان كرد . معاويه گفت : اگر اين حديث را پيش از امروز شنيده بودم نوكرش مىشدم تا از دنيا مىرفت يا من مىميمردم . ( 1 )\r\nمعاويه ، بدروغ ادعا كرد كه آن احاديث مشهور و شايع را نشنيده و از آنها خبر نداشته است ، زيرا آن احاديث راز يا حرف خصوصىيى نبوده كه پيامبر گرامى به تنى چند از نزديكان و دوستان صميمىاش زده و ديگران بىخبر مانده باشند ، بلكه در برابر همه فرموده و به صورت شعار و اعلام همگانى . حديث « رايت » در جنگ خيبر و موقعيتى مهم بر زبان مباركش جارى گشته و با اين اعلام تكانآور كه فردا پرچم را به كسى مىسپارم كه خدا و پيامبرش را دوست مىدارد و خدا و پيامبرش دوستش مىدارند . . . و بر اثر آن همه گردن افراشتند كه اينك كدامين ابرمرد پرافتخار رايت آزادى و گشودن خيبر بدوش خواهد كشيد ، و به ناگهان « رايت » نبرد آزاديبخش و كفرشكن از دست گهربار و فرخندهء رسول گرامى به كف با كفايت على بن ابيطالب ( ع ) سپرده شد و همه دانستند كه منظور پيامبر ( ص ) همو بوده است نه ديگرى .\r\nگرفتيم معاويه در جنگ « خيبر » در گلهء مشركان بوده و با آنان كه عليه خدا و پيامبرش در ستيز بوده‌اند ، اما پس از آن كه برق شمشير بران به جرگهء مسلمانان كشاندش باز آن خبر نشنيد آن خبر را كه زبانزد پيكارگران مسلمان و ديگر اقوام بود و كسى يافت نميشد كه خود شاهد آن حديث نبوده يا از شاهدان نشنيده باشد ؟ ! حديث « منزلت » را نيز پيامبر ( ص ) در مواقع و موارد متعدد به زبان آورده از جمله\r\n\r\n","description":"","footnote":"\r\n( 1 ) تاريخ ابن كثير 8 / 77 .\r\n","page_name":" 93 ","page_number":93},
  {"content":"\r\nدر جنگ « تبوك » - كه در جلد سوم خوانديم - و همهء اصحاب سرشناس در آن حضور داشتند و آن فضيلت را برايش مىشناختند و از آن افتخار آگاه بودند . پس اگر معاويه عذر بياورد كه چون مشرك بوده در آن حضور نيافته ، عذرش به دليلى كه در مورد جنگ خيبر متذكر شديم غيرموجه و ناپذيرفتنى است . همچنين در روز « غديرخم » به زبان آورده و اعلام داشته است آنگاه كه معاويه خود حاضر بوده و با بيش از يكصدهزار تن شنيده است . با اين همه چون ايمان به آن نياورده به گوش نگرفته است و پس از شنيدن و درك فرمايش رسول در حق على باز با على جنگيده و با او دشمنى ورزيده و دستور داده بر او لعنت بفرستند . بانگ رساى پيامبر گرامى در گوشش طنينانداز بوده كه « خدايا ! هر كه على را دوست مىدارد دوستش بدار و هر كه را كه دشمن مىداردش دشمن بدار . هر كه را ياريش مىكند يارى كن و هر كه را خوارش مىگذارد خوار گردان » در گوش او و در گوش همهء جهانيان . همچنين بنابر روايتى كه احمد حنبل از محدوج بن زيد باهلى ثبت كرده در روز عقد پيمان برادرى ، آن حديث را اعلام داشته است . مىگويد : پيامبر خدا ( ص ) ميان مهاجران و انصار پيمان برادرى بست . على بگريست . پيامبر خدا ( ص ) پرسيدش : چرا گريه مىكنى ؟ گفت : چون مرا با كسى برادر نساختى . فرمود : ترا گذاشتم براى خودم . و افزود : تو نسبت به منزلتى را دارى كه هارون با موسى داشت . ( 1 ) و نيز روزى كه حضرتش در خانهء امسلمه بود و على ( ع ) آمده اجازهء ورود خواست .\r\nپيامبر ( ص ) از امسلمه پرسيد : مىدانى اين كيست ؟ گفت : آرى ، على است . فرمود :\r\nگوشت و خونش با گوشت و خونم آميخته است و همان منزلتى را برايم دارد كه هارون براى موسى داشت با اين تفاوت كه پس از من پيامبرى نخواهد بود ( 2 ) .\r\nوانگهى حديث « منزلت » را بنابر روايتى كه احمد حنبل از طريق ابى حازم ثبت كرده و در « رياض النضره » 2 / 195 نيز آمده خود معاويه هم روايت كرده است .\r\nدربارهء واقعهء « مباهله » درست است كه معاويه چون كافر بوده نمىتوانسته شاهد گفتار پيامبر ( ص ) باشد و از آن محروم مانده است ، لكن اگر پسر ابو سفيان از قرآن و\r\n\r\n","description":"","footnote":"\r\n( 1 ) - رك : غدير 3 .\r\n( 2 ) رك : غدير 3 .\r\n","page_name":" 94 ","page_number":94},
  {"content":"\r\nسنت بدور نبود مىتوانست آن واقعهء عظيم را در قرآن مجيد بيابد و بخواند و بداند .\r\nتازه ، واقعهء « مباهله » آنقدر پراهميت است كه در سطح جهان نشر و پخش گشته و هيچ كس نمىتواند ادعا كند نشنيده است .\r\nدر اينجا با پسر ابو سفيان راه مىآئيم مىگوئيم فرض مىكنيم تا آن روز كه سعد بن ابى وقاص آن احاديث را به گوشت خواند و ترا از فضائل و مقامات مولاى متقيان باخبر ساخت خبر نداشتى و از روى جهل با حضرتش جنگيدى ، لكن تو خود اين آيهء كريمه را خواندى كه چون دو دسته از مؤمنان با هم به جنگ پرداختند ميانشان را به صلح و آشتى آريد . . . و خود مىدانستى و پيش از جنگ صفين روايت مىكردى كه پيامبر ( ص ) به عمار ياسر فرموده : ترا دار و دستهء تجاوزكار مسلح خواهند كشت .\r\nپس چرا به تجاوز مسلح به مؤمنان دست زدى ؟ ! و چرا پس از اين كه سعد بن ابى وقاص - صحابىيى كه آن جماعت وى را از ده نفرى مىشمارند كه مىگويند مژدهء بهشت يافته‌اند - به تو اطلاع داد كه پيامبر گرامى چنان سخنانى در حق على ( ع ) گفته است و شهودى - از جمله امسلمه - بر آن اقامهء شهادت نمودند ، دست از دشمنى با على ( ع ) و لعنت فرستادن بر او بر نداشتى ؟ ! پس معلوم مىشود دروغى ديگر مىگوئى كه ادعا مىكنى اگر آن احاديث از پيامبر ( ص ) در حق على ( ع ) شنيده بودى تا آخر عمر نوكرش مىبودى .\r\nآرى ، معاويه حتى پس از شنيدن آن احاديث از زبان سعد بن ابى وقاص و امسلمه و ديگران به تبهكارى ادامه داد به على ( ع ) لعنت مىفرستاد و به استانداران و مأمورانش مىگفت لعنت بفرستند و مردم را مجبور به شنيدنش كنند ، و دست از اين كار برنداشت تا مرد و گناهش گريبانگيرش گشت . اينكه وقتى سعد ، حديث پيامبر ( ص ) را به او گوشزد كرد آن حركت ركيك را انجام داد آيا براى اهانت به فرستادهء خدا بود ؟ يا تحقير سعد كه چرا گفتهء پيامبر ( ص ) را باور داشته ؟ يا مسخره كردن سعد كه چرا در تبهكارى و دشنامگوئى به مولاى متقيان با او همداستان نمىشود ؟\r\nمن نمىدانم . لكن با توجه به كفر مزمن معاويه هر يك از اين منظورها را مىتوان به او نسبت داد . آيا او كه شاه بود و در محضرش طبعا مردان مهم و اعيانى نشسته بودند خجالت نكشيد كه اين حركت زشت و هرزگى را كرد ؟ !\r\n","description":"","footnote":"","page_name":" 95 ","page_number":95},
  {"content":"\r\nامويان پرروئى كه شهوترانى آب رويشان را\r\nبريخته و شرمشان بزدوده از چه خجالت بكشند !\r\n2 - پس از درگذشت حسن بن على - عليهما السلام - معاويه در راه حج به مدينه وارد شد . خواست از فراز منبر رسول خدا ( ص ) على را لعنت كند . به او تذكر دادند كه سعد بن ابى وقاص در اينجا حضور دارد و فكر نمىكنم راضى به اين كار شود . بنابر اين كسى را نزد او فرستاده نظرش را بخواه . معاويه همين كار را كرد . سعد گفت : اگر چنين كنى از مسجد بيرون رفته و ديگر به آن باز نخواهم گشت .\r\nدر نتيجه ، معاويه از لعنت كردن دست كشيد تا سعد بمرد . وقتى او بمرد ، معاويه بر سر منبر على را لعنت كرد و به استانداران و مأمورانش دستور داد او را از فراز منبر لعنت فرستند . و اين كار را كردند . ام سلمه - همسر پيامبر ( ص ) - به معاويه نوشت :\r\nشما از بالاى منبر خدا و پيامبرش را لعنت مىكنيد ، زيرا على بن ابيطالب و دوستدارانش را لعنت مىكنيد و من شهادت مىدهم به اين كه خدا و پيامبرش او را دوست داشته‌اند . اما معاويه به سخن او اعتنائى نكرد . ( 1 )\r\n3 - معاويه به عقيل بن ابيطالب گفت : على حق برادرى تو را ادا نكرد و من حق خويشاوندى ترا رعايت كردم . از تو بهيچوجه خشنود نخواهم گشت مگر اين كه بالاى منبر ، على را لعنت كنى . گفت : اين كار را خواهم كرد . و به منبر رفته پس از سپاس و ثناى خدا و درود بر پيامبر ( ص ) گفت : مردم ! معاوية بن ابى سفيان به من دستور داد على بن ابيطالب را لعنت كنم ، به همين جهت او را لعنت كنيد ، لعنت خدا و فرشتگان و همهء مردم بر او باد . و از منبر پائين آمد . معاويه به او گفت تو مشخص نكردى كداميك از آن دو را لعنت فرستادى . گفت : به خدا حاضر نيستم يك كلمه كم يا زياد كنم ، و سخن بستگى دارد به نيت سخنگو . ( 2 )\r\n4 - معاويه در پى عبيد اللَّه بن عمر - كه به شام آمده بود - فرستاد تا بيامد . بعد به او گفت : عموجان ! اسم پدرت روى تو است . بنابراين با همهء بصيرتت بينديش و با همهء قدرتت سخن بگو . تو طرف اعتمادى و حرفت را تصديق مىنمايند . بنابراين\r\n\r\n","description":"","footnote":"\r\n( 1 ) عقد الفريد 2 / 301 .\r\n( 2 ) عقد الفريد 2 / 144 المستطرف 1 / 54 .\r\n","page_name":" 96 ","page_number":96},
  {"content":"\r\nبرو بالاى منبر و به على بد بگو و عليه او شهادت بده كه عثمان را كشته است . گفت :\r\nدربارهء بد گفتن به او بايد دانست كه او على بن ابيطالب است و مادرش فاطمه دختر اسد بن هاشم . بنابراين چه مىتوانم دربارهء نسب و نيايش بگويم . دربارهء دليريش نيز مسلم است كه دليرى شيرآسا است . دورهء حكومتش را هم كه مىدانى چگونه بود . فقط مىتوانم او را متهم به قتل عثمان كنم . عمرو بن عاص گفت : در اين صورت ، لطمه اى زده اى . ( 1 )\r\n5 - ابن اثير در « اسد الغابه » مىنويسد : شهر بن حوشب مىگويد : شخصى ( 2 ) ناطقانى مىگماشت تا به على - رضى اللَّه عنه - دشنام بدهند و بد بگويند .\r\nآخرين آنها مردى بود از انصار يا از ديگر مردمان بنام انيس . وى پس از سپاس و ستايش خداوند گفت : شما امروز در دشنام و بدگوئى اين مرد زياده روى كرديد . من به خدا سوگند ياد مىكنم كه رسول خدا ( ص ) را ديدم كه مىفرمايد : در قيامت براى عده اى بسيار بيش از شمارهء درختان و گياهان روى زمين شفاعت خواهم كرد . به خدا قسم هيچكس بيش از پيامبر ( ص ) علاقه مند و خدمتگزار خويشاوند نيست . بنابراين ، آيا مىپنداريد از شما شفاعت مىكند و از شفاعت افراد خانواده اش كوتاهى خواهد كرد ؟ ! ( 3 )\r\n6 - يك بار كه معاويه در ميان انجمنى از اعيان و بزرگان كشور نشسته بود و احنف بن قيس وجود داشت مردى شامى در آمده بنطق ايستاد و در پايان حرفهايش به على لعنت فرستاد . احنف رو به معاويه كرد كه اين سخنران اگر بداند با لعنت فرستادن به پيامبران خوشحال خواهى شد آنان را لعنت خواهد كرد . بنابراين از خدا بترس و دست از على بردار ، زيرا او به رحمت ايزد پيوسته و در گورش تنها مانده و با كردار و كارهايش . و به خدا قسم شمشيرش نيكرو و خوشنبرد بود و جامه اش پيراسته و دامنش پاك و فداكاريها و خدماتش هنگفت . معاويه گفت : احنف ! با ناراحتى از كارها و گفته هايت چشم پوشيدم و هر چه خواستى گفتى . به خدا بايد حتما\r\n\r\n","description":"","footnote":"\r\n( 1 ) كتاب صفين ، ابن مزاحم 1 / 92 شرح ابن ابى الحديد 1 / 256 .\r\n( 2 ) مقصودش معاويه است .\r\n( 3 ) اصابه ، ابن حجر 1 / 77 .\r\n","page_name":" 97 ","page_number":97},
  {"content":"\r\nبه منبر رفته و او را لعنت كنى چه بخواهى و چه نخواهى . گفت : اگر مرا معاف بدارى برايت بهتر خواهد بود ، و در صورتى كه مرا مجبور به اين كار سازى هرگز زبان به بدگوئى او نميگردد و ياراى دشنامش نمىآرد . دستور داد كه برخيز و برو به منبر . گفت : به خدا با گفته و كرده‌ام انصاف خواهم داد و حقت را كف دستت خواهم گذاشت . پرسيد : اگر درباره‌ام به انصاف سخن بگوئى چه خواهى گفت ؟\r\nگفت : به منبر رفته خدا را سپاس و ثنا مىخوانم و بر پيامبرش محمد ( ص ) درود مىفرستم . آنگاه مىگويم : مردم ! امير المؤمنين معاويه دستور داد كه على را لعنت كنم . على و معاويه اختلاف پيدا كرده و با هم جنگيدند و هر يك مدعى بود كه ديگرى به او و به جماعتش تجاوز مسلحانه كرده است . بنابر اين من دعا مىكنم و شما آمين بگوئيد . آنگاه خواهم گفت : خدايا ! تو و فرشتگان و پيامبرانت و همهء آفريدگانت هر يك از آن دو را كه به ديگرى تجاوز مسلحانه كرده است لعنت كن و جماعت تجاوز كار مسلح داخلى را لعنت كن . خدايا ! آنها را لعنت كن لعنتى بيشمار . آمين بگوئيد خدا شما را رحمت فرمايد . معاويه ! اگر جانم را از دست بدهم كلمه اى بيش از اين يا كم نخواهم گفت . معاويه گفت : حال كه چنين است تو را معاف مىدارم . ( 1 )\r\n7 - علامه اسماعيل بن على بن محمود در كتاب « المختصر فى اخبار البشر » مىنويسد : حسن - عليه السلام - در نامه اى به معاويه چندين شرط براى او معين كرد و افزود اگر آنها را بپذيرد مطيع خواهد بود . معاويه آن شرطها را پذيرفت . از جملهء شرطها يكى اين بود كه موجودى خزانهء كوفه را به او بدهد و ماليات ارضى دارا بگرد فارس را ، و على را بد نگويد . اما معاويه شرط دشنام ندادن به على را نپذيرفت . در نتيجه ، حسن از او خواست على را در حضور وى دشنام ندهد .\r\nمعاويه اين شرط را پذيرفت ، اما بعدا به آن وفا نكرد . ( 2 )\r\n8 - قيس بن عباد شيبانى به « زياد » گزارش داد كه يكى از قبيلهء ما از بنى همام ، به نام صيفى بن فسيل از سران طرفداران حجر است و او از سرسختترين دشمنان\r\n\r\n","description":"","footnote":"\r\n( 1 ) عقد الفريد 2 / 144 مستطرف 1 / 54 .\r\n( 2 ) همچنين رك : تاريخ طبرى 6 / 92 كامل ، ابن اثير 3 / 175 تاريخ ابن كثير 8 / 14 + تذكرهء سبط 113 + اتحاف ، شبراوى ص 10 .\r\n","page_name":" 98 ","page_number":98},
  {"content":"\r\nتو است . زياد به دنبال او فرستاد تا بيامد . به او گفت : اى دشمن خدا ! دربارهء ابو تراب چه مىگوئى ؟ جوابداد : من ابو تراب را نمىشناسم . گفت : چطور نمىشناسى ! گفت : نمىشناسم . پرسيد : على بن ابيطالب را نمىشناسى ؟ گفت :\r\nآرى . گفت : همو ابو تراب است . صيفى بن فسيل گفت : نه ، هرگز . او ابو الحسن و الحسين عليهم السلام است .\r\nزياد گفت : يا او را لعنت كن يا گردنت را مىزنم . گفت : بنابراين ، پيش از چنين كارى ، مرا خواهى كشت ، و اگر مرا بكشى من خشنودى خدا را يافته‌ام و تو خود را بدبخت و رو سياه كرده اى . آنگاه دستور داد او را گردن بزنند . و بعد دستور داد او را با غل و زنجير ببندند يا به زندان بيندازند . بعدها كشته شد . ( 1 )\r\nبا حجر و يارانش بسال 51 هجرى كشته شد و ماجراى آن به تفصيل خواهد آمد انشاء اللَّه .\r\n9 - بسر بن ارطاة - از سرداران معاويه - در بصره از سر منبر على را دشنام داد و افزود : شما را به خدا قسم هر كه مىداند حرفم درست است مرا تأييد و تصديق كند و اگر نادرست مىگويم مرا تكذيب نمايد . ابو بكرة گفت : خدايا ! ما ترا دروغگو مىدانيم و حرفت را نادرست . دستور داد او را خفه كردند . ( 2 )\r\n10 - معاويه ، كثير بن شهاب را به فرماندارى رى گماشت و او از سر منبر رى بسيار به على دشنام مىداد ، و در مقام فرماندارى رى بماند تا زياد به استاندارى كوفه رسيد و او را در آن مقام ابقا كرد . ( 3 )\r\n11 - مغيرة بن شعبه چون به استاندارى كوفه رسيد به منبر رفته نطق مىكرد و به على ( ع ) بد مىگفت و او و شيعه اش را لعنت مىفرستاد . و اين روايت به صحت پيوسته كه مغيره از فراز منبر كوفه بارها و بيشمار او را لعنت كرده است و مىگفته :\r\nپيامبر خدا ( ص ) از روى علاقه و دوستى دخترش را به على نداده ، بلكه به اين وسيله\r\n\r\n","description":"","footnote":"\r\n( 1 ) تاريخ طبرى 6 / 149 + اغانى 16 / 7 + كامل ، ابن اثير 3 / 204 + تاريخ ابن - عساكر 6 / 459 .\r\n( 2 ) تاريخ طبرى 6 / 96 .\r\n( 3 ) كامل ، ابن اثير 3 / 179 .\r\n","page_name":" 99 ","page_number":99},
  {"content":"\r\nخواسته خوبيهائى را كه ابو طالب به او كرده بوده جبران نمايد .\r\nحاكم نيشابورى و ذهبى اين روايت را صحيح شمرده‌اند كه مىگويد :\r\nمغيره به على بد گفت . زيد بن ارقم برخاسته به او اعتراض كرد كه اى مغيره ! مگر نمىدانى پيامبر خدا ( ص ) از بد گفتن به مردگان نهى كرده است ؟ ( 1 ) بنابر اين چرا به على كه درگذشته بد مىگوئى ؟ ( 2 )\r\nخطيبى چند در كوفه در حضور مغيرة بن شعبه نطق كردند . صعصعة بن صوحان سخن راند . مغيره دستور داد : او را بيرون كنيد و در بازداشت نگهداريد تا على را لعنت كند . او گفت : خدا لعنت كند كسى را كه خدا را لعنت نمايد و على بن ابيطالب را لعنت نمايد . گفته اش را به مغيره گزارش بردند ، قسم ياد كرد كه او را در بند نگهدارد . آنگاه وى از بند بيرون آمده گفت : اين ، دست بردار نيست جز به على بن ابيطالب . بنابراين او را لعنت كنيد خدا لعنتش كند . مغيره گفت :\r\nآزادش كنيد خدا جانش را خلاص كند . ( 3 )\r\n12 - ابن سعد از قول عمير بن اسحاق مىنويسد : مروان حاكم ما بود - يعنى در مدينه - و على را هر جمعه بر سر منبر دشنام مىداد و حسن بن على مىشنيد و هيچ نمىگفت . سپس مردى را فرستاد تا به على و به او دشنام زشت داد و افزود : تو مثل قاطرى كه وقتى از آن مىپرسند : پدرت كيست ؟ جواب مىدهد : مادرم اسب است . حسن به او گفت : برو به او - يعنى مروان - بگو :\r\nمن با دشنام دادن به تو چيزى از حرفهاى ترا محو و بى كيفر نمىسازم ، بلكه مىگذارم خدا حقم را از تو بگيرد و ميان ما داورى فرمايد تا اگر راست گفته بودى پاداش خيرت دهد و اگر دروغ گفته بودى خدا كيفرى سهمگينتر از\r\n\r\n","description":"","footnote":"\r\n( 1 ) حديث نهى از دشنام دادن به مردگان را « بخارى » در « صحيح » خويش 2 / 264 ثبت كرده است .\r\n( 2 ) رك : مسند احمد 1 / 188 + اغانى 16 / 2 مستدرك 1 / 385 + شرح ابن ابى الحديد 1 / 360 .\r\n( 3 ) اذكياء ، ابن جوزى 98 .\r\n","page_name":" 100 ","page_number":100},
  {"content":"\r\nما مىدهد . ( 1 )\r\nمروان بن حكم ، آن كه پيامبر ( ص ) او را قورباغهء قورباغه زاده خوانده بود ، در جواب اين كه چرا على را از فراز منابر دشنام مىدهيد ؟ گفته بود : حكومت ما ( بنى اميه ) جز بدين وسيله برپا نمىماند . ( 2 )\r\n13 - معاويه ، عمرو بن سعيد بن عاص بن اميه را كه به « اشدق » ملقب بود به فرماندارى مدينه گماشت . در مسند احمد حنبل حديثى منسوب به پيامبر ( ص ) از طريق ابو هريره ثبت است كه ميفرمايد : يكى از ديكتاتورمنشان بنى اميه بر منبرم مىنشيند كه آب دهانش سرازير مىشود . و مىگويد : كسى كه خود شاهد بوده براى من گفت كه عمرو بن سعيد بر منبر رسول خدا ( ص ) بود و آب از دهانش سرازير گشت . ( 3 )\r\nاين ديكتاتور ، از كسانى است كه بر فراز منبر على ( ع ) را دشنام مىدادند .\r\nقسطلانى در « ارشاد السارى » و انصارى در « تحفة البارى » در شرح صحيح بخارى مىنويسند : عمرو ( بن سعيد ) از آن جهت « اشدق » لقب يافت كه به منبر رفته خيلى به على - رضى اللَّه عنه - دشنام داده و بر اثر آن دهان و صورتش لقوه گرفت . ( 4 )\r\nعمرو بن سعيد همان است كه در قتل امام حسين ( ع ) فرماندار مدينه بوده است . عوانة بن حكم مىگويد : وقتى حسين بن على كشته شد عبيد اللَّه بن زياد ، عبد الملك بن ابى حرث سلمى را خواسته به مدينه فرستاد تا به عمرو بن سعيد بشارت دهد . عبد الملك سلمى نزد عمرو بن سعيد رفت . پرسيد : چه خبر ؟ گفت : مايهء شادى امير ! حسين بن على كشته شد ، دستور داد خبر كشته شدنش را به مردم اعلام كند .\r\nو اعلام كرد و خود مىگويد : به خدا بانگ نوحه اى نشنيده‌ام بچنان هيجان و بلندى كه زنان بنى هاشم در خانه هايشان برآوردند . عمرو بن سعيد با خنده اين بيت را خواند :\r\nزنان قبيلهء بنى زياد چنان شيونى برآوردند كه ،\r\nزنان قبيلهء ما فرداى نبردى كه به پيروزى بنى زياد انجاميد بر آوردند .\r\n\r\n","description":"","footnote":"\r\n( 1 ) تاريخ الخلفا ، سيوطى 127 + رك : غدير 8 ، شرح حال مروان بن حكم .\r\n( 2 ) الصواعق المحرقه 33 .\r\n( 3 ) مسند احمد 2 / 522 + تاريخ ابن كثير 8 / 311 .\r\n( 4 ) صحيح بخارى 5 / 368 .\r\n","page_name":" 101 ","page_number":101},
  {"content":"\r\nو افزود : اين شيون به شيونى كه بر قتل عثمان بن عفان برآورده شد . آنگاه به منبر رفته خبر كشته شدن او را به مردم اعلام كرد ( 1 ) در « مثالب » ابى عبيده اين افزوده هم هست كه « سپس به مزار شريف پيامبر ( ص ) اشاره كرده گفت : محمد ! اين نبرد به جبران نبرد » بدر « ! جمعى از انصار حرف او را تقبيح كرده اعتراض نمودند . »\r\nابو رافع بردهء ابو احيحه سعيد بن عاص بن اميه بود . پس از مرگ سعيد بن عاص فرزندانش سهمى را كه در ابو رافع داشتند آزاد كردند جز خالد بن سعيد كه سهم خود را به پيامبر ( ص ) بخشيد و حضرتش او را آزاد ساخت و به همين جهت افتخار مىكرد كه من آزاد شدهء پيامبر خدايم . وقتى عمرو بن سعيد بن عاص فرماندار مدينه شد در حكومت معاويه ، به دنبال « بهى » پسر ابو رافع فرستاد و از او پرسيد :\r\nتو آزاد شدهء كه هستى ؟ گفت : آزاد شدهء پيامبر خدا ( ص ) . او را صد شلاق زد و آزادش كرد . دوباره او را خواسته پرسيد : آزاد شدهء كه هستى ؟ گفت آزاد شدهء پيامبر خدا ( ص ) باز او را صد تازيانه زد . و اين كار را تكرار كرد تا پانصد تازيانه بر او زده شد . « بهى » چون احساس كرد دارد مىميرد ناچار در جوابش گفت : من آزاد شدهء شما هستم . ( 2 )\r\n14 - حاكم نيشابورى از طريق طاوس اين روايت را ثبت كرده است : حجر بن قيس مدرى از خدمتگذاران خاص امير المؤمنين على بن ابيطالب - رضى اللَّه عنه - بود . روزى على به او گفت : حجر ! روزى ترا برپا نگهداشته دستور خواهند داد كه به من لعنت بفرستى ، مرا لعنت بفرست ، اما از من تبرى مجو و بيزارى منما . ( 3 )\r\nطاوس مىگويد : خودم شاهد بودم كه حجر مدرى را احمد بن ابراهيم خليفهء بنى اميه در مسجد بر پا نگهداشت و مأمور گذاشت تا به على لعنت فرستد يا كشته شود . حجر گفت : امير احمد بن ابراهيم به من دستور داد على را لعنت فرستم به\r\n\r\n","description":"","footnote":"\r\n( 1 ) تاريخ طبرى 6 / 268 + كامل ، ابن اثير 4 / 39 .\r\n( 2 ) كامل المبرد 2 / 75 + اصابه 4 / 68 .\r\n( 3 ) اين سخن از امير المؤمنين به صحت پيوسته كه « شما وادار خواهيد شد به من دشنام بدهيد .\r\nدشنام دهيد ، اما اگر پيشنهاد شد كه از من تبرى و بيزارى بجوئيد بيزارى نجوئيد زيرا من بر عقيده و رويهء اسلام هستم « مستدرك حاكم 2 / 358 .\r\n","page_name":" 102 ","page_number":102},
  {"content":"\r\nهمين جهت او را لعنت كنيد خدا لعنتش كند . طاوس مىگويد : خدا عقلشان را از كار انداخته بود و هيچ يك از آنها نفهميدند كه او چه مىگويد . ( 1 )\r\nمعاويه و استانداران و مأمورانش اين روش را چندان ادامه دادند تا كودكان با آن خو گرفته و به پيرى رسيدند . در ابتداى كار ، كسانى يافت مىشدند كه تن بچنين دشنام ناروا و ننگينى نمىدادند و مردان شريفى بودند كه از آن سرباز مىزدند و هر گونه اذيت و محروميت را در راهش بر جان هموار مىساختند لكن معاويهء « بردبار و مهربان » در اجراى بدعتش بقدرى شدت عمل و خشونت بخرج داد و استاندارانش - كه از ميان كينه توز ترين دشمنان خاندان رسالت انتخاب شده بودند - تا جائى جديت و سختگيرى نمودند و خوش خدمتى كردند كه لعنت فرستادن بر على ( ع ) به صورت رسمى عمومى در آمد و غالب مردم به آن گردن نهادند و امرى طبيعى شمردند . اين رسم شوم دولتى از شهادت مولاى متقيان ( ع ) تا صدور فرمان عمر بن عبد العزيز دائر بر منع آن ، يعنى مدت چهل سال به طول انجاميد و در اثناى آن در تمام شهرهاى مهم و مراكز استان از شام و كوفه و بصره گرفته تا پايتخت اسلام مدينهء منوره و حرم امن الهى مكهء معظمه و رى و ديگر بلاد ، از شرق كشور پهناور اسلامى تا غربش و در ميان همهء اقوام از سر منبر به مولاى متقيان ( ع ) دشنام داده مىشد . در جلد دوم خوانديم گفتهء ياقوت را در « معجم البلدان » كه « على بن ابيطالب - رضى اللَّه عنه - را از سر منابر شرق و غرب دشنام مىدادند جز از سر منبر سيستان كه يك بار بيشتر دشنام داده نشد و مردم در برابر بنى اميه از اين كار سرپيچيدند حتى در عهد نامهء خويش افزودند كه به اين شرط كه از سر منبرهاشان هيچكس دشنام داده نشود . و كدام شرف و افتخار بالاتر از اين كه از لعنت كردن بر برادر رسول خدا ( ص ) از فراز منبرشان خود - دارى كنند در حالى كه بر منابر حرمين : مكه و مدينه ، او را لعنت مىفرستادند » .\r\nدر دورهء سياه سلطنت امويان هفتاد هزار منبر برپا كرده بودند كه از آن به امير المؤمنين على ( ع ) دشنام داده ميشد . ( 2 ) و اين كار را عقيده اى راسخ و وظيفه اى\r\n\r\n","description":"","footnote":"\r\n( 1 ) مستدرك حاكم 2 / 358 .\r\n( 2 ) رك : غدير 2 .\r\n","page_name":" 103 ","page_number":103},
  {"content":"\r\nثابت و مسلم ميشمردند و سنتى كه با شوق و ذوق بايد پيروى كرد به طورى كه وقتى عمر بن عبد العزيز به منظورهاى سياسى يا ندابير مصلحتى آن را منع و غدغن كرد عامهء مردم پنداشتند گناهى بزرگ مرتكب گشته و بدعتى نو نهاده است .\r\nآنچه از سخن مسعودى در « مروج الذهب » ( 1 ) و يعقوبى در تاريخش ( 2 ) و ابن اثير در « الكامل » ( 3 ) و سيوطى در « تاريخ الخلفا » ( 4 ) و ديگر مورخان بر مىآيد اين است كه عمر بن عبد العزيز فقط لعنت كردن على ( ع ) را در خطبه از فراز منبر قدغن كرده است و به استاندارانش نوشته و گفته بجاى آن بگويند : ربنا اغفر لنا و لاخوانا الذين سبقونا بالايمان . . . تا آخر آيه . يا به گفتهء بعضى بگويند : ان اللَّه يأمر بالعدل و الاحسان . . . تا آخر آيه . يا به گفتهء برخى : هر دو آيه را بخوانند .\r\nو مردم در خطبه آن آيات را خوانده‌اند . اما اين كه به طور كلى از دشنام دادن به امير المؤمنين على ( ع ) منع كرده و مرتكب آن را مجازات نموده باشد معلوم نيست و در تاريخ اثرى از آن مشهود نمىباشد . در صفحات تاريخ هست كه عمر بن عبد العزيز كسانى را كه به عثمان يا معاويه دشنام داده‌اند تازيانه زده و كيفر داده است ( 5 ) ، اما از اين كه كسى را به جرم دشنام دادن به امير المؤمنين على ( ع ) تازيانه زده باشد خبرى نيست .\r\nاز مقامى كه امير المؤمنين على بن ابيطالب ( ع ) در خلافت پر عظمت الهى دارد از سوابق درخشانش در تثبيت اسلام و دفاع از آن ، از دادگسترى و انصاف و نيكرويش ، از اين كه احكام و سنن دين را بر قرار داشته و در جنبش تبليغاتى و دعوت بسوى خداى يگانه و پيامبرش و دين پاكش چه نقش عمده اى ايفا كرده و در اين راه چه كوششها و فداكارىها نموده تا به رحمت ايزدى پيوسته ، از همهء اينها بگذريم فضائل و افتخاراتش را ، آيات كريمه اى را كه در حقش فرود آمده ، و\r\n\r\n","description":"","footnote":"\r\n( 1 ) . 2 / 167 .\r\n( 2 ) . 3 / 48 .\r\n( 3 ) . 7 / 17 .\r\n( 4 ) ص 161 .\r\n( 5 ) « الصارم المسلول » ابن تيميه 272 .\r\n","page_name":" 104 ","page_number":104},
  {"content":"\r\nسخنان گهربار افتخارآفرينى را كه در تمجيدش بر زبان پيامبر گرامى روان گشته است كنار بگذاريم . آرى ، همهء اينها را كنار بگذاريم و آنگه بپرسيم آيا او يك مسلمان - يك مسلمان عادى - هم حساب نمىشده ، مسلمانى كه انبوه احاديث نبوى و سلسلهء فتاواى فقيهان بر آن است كه نبايد به او دشنام داد و لعنتش حرام است ؟ !\r\nآيا همين فرمايش پيامبر خدا ( ص ) كافى نيست كه « بد گفتن به مسلمان ، زشتكارى است » ؟ ! حديثى كه بخارى و مسلم و ترمذى و نسائى و ابن ماجه و احمد حنبل و بيهقى و طبرى و دار قطنى و خطيب بغدادى و ديگران از طريق ابن مسعود و ابو هريره و سعد بن ابى وقاص و جابر بن عبد اللَّه انصارى و عبد اللَّه بن مغفل و عمرو بن نعمان ثبت كرده‌اند . ( 1 )\r\nيا اين فرمايشش كه « بد گفتن به مسلمان ، به لبهء پرتگاه گمراهى خزيدن است » ( 2 ) ؟ ! و فرمايش ديگرش كه « مؤمن نبايد لعنت گو و دشنامده باشد » ( 3 ) ؟ ! و نهى حضرتش را از دشنامدادن به مردگان نيز قبلا ديديم .\r\nوانگهى امام امير المؤمنين ( ع ) صرفنظر از پاكى نسبى و دودمانى ، منشأ قدسىاش ، و افتخارات درخشان و فضائل و مكارم اخلاقى و شخصيت والايش ، به نظر آن جماعت يكى از ده نفرى است كه مىگويند مژدهء بهشت يافته‌اند ، و حداقل يك صحابى بشمار مىآيد از همانها كه معتقدند همگى عادل و راستروند ( 4 ) و به گفته و كرده شان استناد فقهى مىكنند و حجت مىشمارند و جايز نمىدانند كسى به آنها بد بگويد و سخت به شيعه حمله ورند كه چرا پاره اى از اصحاب را مورد\r\n\r\n","description":"","footnote":"\r\n( 1 ) رك : الترغيب و الترهيب 3 / 194 فيض القدير 4 / 84 ، 505 ، 506 .\r\n( 2 ) بزار از طريق عبد اللَّه بن عمرو ثبت كرده باسندى كه به گفتهء حافظ المنذرى در « الترغيب و الترهيب » 3 / 194 بسيار خوب است .\r\n( 3 ) ترمذى ثبت كرده مىگويد : حديثى نيكو است .\r\n( 4 ) نووى در شرح « صحيح » مسلم در حاشيهء ارشاد السارى 8 / 22 مىگويد : اصحاب - رضى اللَّه عنهم - همگى از برگزيدهء مردمانند و سادات امت ، و برتر از همه نسلهاى بعدى . و همگى عادل و راستروند و يكى هم در ميانشان ناجور نيست . ناجورى در نسلهاى بعدى امت است و در ميان اينها بوده كه بعضى ناباب پيدا شده‌اند .\r\n","page_name":" 105 ","page_number":105},
  {"content":"\r\nانتقاد و نكوهش قرار مىدهند و بر مبناى اين معتقدات احكامى ساخته و به اجرا گذاشته‌اند . چنان كه يحيى بن معين مىگويد : هر كه عثمان يا طلحه يا يكى از اصحاب پيامبر ( ص ) را دشنام دهد دجالى است و شهادتش پذيرفته نخواهد بود و لعنت خدا و فرشتگان و خلايق همگى بر او خواهد بود » . ( 1 ) و احمد پيشواى حنبليان ميگويد : « بهترين فرد امت پس از پيامبر ( ص ) ابو بكر است ، و عمر بعد از ابو بكر و عثمان پس از عمر ، و على پس از عثمان . و جمعى بدين سخن بس كرده‌اند . و ايشان خلفاى راشدين و هدايت يافته و بر طريق ديناند . آنگاه اصحاب پيامبر خدا ( ص ) بعد از اين چهار تن برترين افراد امتند . و روا نيست كسى از بدى آنان ياد كند يا متهم به عيب و نقصى نمايدشان . هر كس چنين كارى بكند بايد تأديب و مجازات شود و نمىتوان از او گذشت ، بلكه بايد نخست مجازاتش كرد و سپس توبهء دادش تا اگر توبه كرد از او پذيرفته شود و اگر تكرار كرد دوباره مجازات شده به حبس در افتد تا بميرد يا از گفتهء خويش برگردد . »\r\nهم او مىگويد : « اينها به معاويه چكار دارند ، از خدا سلامت و عافيت مىطلبيم » و مىگويد : « اگر ديدى كسى به اصحاب رسول خدا ( ص ) بد مىگويد او را به نامسلمانى متهم كن » . عاصم الاحول مىگويد : مردى را كه به عثمان دشنام داده بود پيش من آوردند . او را ده تازيانه زدم . دوباره حرفش را تكرار كرد . ده تازيانهء ديگر زدم . آنقدر دشنامش را تكرار كرد تا هفتاد تازيانه خورد . » قاضى ابو يعلى مىگويد : « آنچه در مورد بد گفتن به اصحاب مورد اتفاق فقيهان است اين است كه اگر آن را جايز بداند كافر است و اگر جايز نداند فاسق است نه كافر ، فرقى نمىكند كه اصحاب را كافر شمرده يا به عقيده شان ايراد گرفته باشد . جمعى از فقيهان كوفه و ديگر بلاد با قاطعيت گفته‌اند كسى كه به اصحاب بد بگويد بايد حتما كشته شود و رافضيان را كافر شمرده‌اند . » ابو بكر بن عبد العزيز در « المقنع » مىگويد : « رافضى اگر دشنام بدهد كافر است و به او نبايد زن داد » . ( 2 ) شيخ علاء الدين ابو الحسن طرابلسى حنفى مىگويد : « كسى كه به يكى از اصحاب پيامبر ( ص ) دشنام بدهد به ابو بكر يا عمر يا عثمان يا على\r\n\r\n","description":"","footnote":"\r\n( 1 ) تهذيب التهذيب 1 / 509 .\r\n( 2 ) الصارم المسلول 272 ، 574 ، 575 .\r\n","page_name":" 106 ","page_number":106},
  {"content":"\r\nيا معاويه يا عمرو بن عاص ، اگر بگويد گمراه يا كافر بوده‌اند بايد اعدام شود و اگر دشنامى غير از اين بدهد از دشنامهائى كه مردم به يكديگر مىدهند بايد مجازات شديد شود » ( 1 ) ذهبى در كتاب « گناهان كبيره » مىگويد : « هر كه به يكى از اصحاب ايراد بگيرد يا دشنام دهد از دين خارج و از جرگهء مسلمانان بدر شده باشد ، زيرا كسى به آنان ايراد مىگيرد كه معتقد باشد بدكار بوده‌اند و نسبت به آنان كينه داشته باشد و منكر تمجيدهائى باشد كه در قرآن و حديث آمده است . همچنين به اين دليل كه اصحاب مطمئنترين وسيلهء دسترسى ما به احاديث و كردار پيامبرند و ايراد و عيب گرفتن به وسيله به منزلهء عيب گرفتن به اصل است و تحقير ناقل و راوى به مثابه مسخره كردن روايت و حديث است ، و اين معنى براى كسى كه بينديشد و از نفاق و زندقه و الحاد برى باشد آشكار است . براى درك اين حقيقت ، كافيست به فرمايشات پيامبر اكرم ( ص ) در اين زمينه توجه كنيم مثل اين فرمايش كه خدا مرا برگزيد و برايم اصحابى برگزيد كه بعضى را وزير و مددكار ساخت و انصار و داماد و خويشاوند . بنابراين هر كه به ايشان بد بگويد لعنت خدا و فرشتگان و مردم همگى بر او خواهد بود و در قيامت خدا عذر و شفيعش را نمىپذيرد . » ( 2 )\r\nآن جماعت در مورد دشنام دادن به ابو بكر و عمر و عثمان داد و قال زيادى راه انداخته‌اند . محمد بن يوسف قرمانى مىگويد : از قاضى ابو يعلى دربارهء كسى كه به ابو بكر دشنام دهد سئوال شد . گفت : كافر است . سئوال شد : نماز ميت بر او مىتوان خواند ؟ گفت : نه . سئوال شد : چطور در حالى كه لا إله الا اللَّه مىگويد مىتوان چنين رفتارى با او كرد ؟ گفت : به نعش او دست نزنيد او را با چوب به غلتانيد و به گور در اندازيد و رويش را بپوشانيد ! » ( 3 ) جردانى مىگويد : « بيشتر علما گفته‌اند : كسى كه به ابو بكر و عمر دشنام دهد كافر است » . ( 4 ) ابن تيميه در « الصارم المسلول » مىگويد : « ابراهيم نخعى مىگويد : گفته مىشد كه دشنام دادن به ابو بكر و عمر از گناهان\r\n\r\n","description":"","footnote":"\r\n( 1 ) معين الحكام فيما يتردد بين الخصمين من الاحكام ، 187 .\r\n( 2 ) « الكبائر » 333 و 235 .\r\n( 3 ) الصارم المسلول 575 .\r\n( 4 ) مصباح الظلام 2 / 23 .\r\n","page_name":" 107 ","page_number":107},
  {"content":"\r\nكبيره است . ابو اسحاق سبيعى ، نيز مىگويد : دشنام دادن به ابو بكر و عمر از گناهان كبيره اى است كه خداى متعال درباره اش فرموده : از گناهان كبيره كه از آن منع گشته‌ايد دورى كنيد » . ( 1 ) به دستور المتوكل على اللَّه ، عيسى بن جعفر بن محمد به خاطر اين كه به ابو بكر و عمر و عائشه و حفصه دشنام داده بود اعدام شد . اين را ابن كثير در تاريخش نوشته است . ( 2 ) ابن تيميه در همان كتاب مىنويسد : « احمد حنبل - طبق روايت ابو طالب - دربارهء مردى كه به عثمان دشنام داده است گفته : اين زندقه است . » ( 3 )\r\nاين فتاوا كه از بديهيات و مسلميات فقهى تهى است و پژوهنده را اين امكان نيست كه از صاحبان آنها بخواهد و بپرسد روى چه حساب و كتابى چنين فتاوائى صادر كرده‌اند و چه مداركى از قرآن و سنت يا اصول و قواعد يا قياس و استحسان داشته‌اند ، مخصوصا بپرسد بنابر چه مدرك و اصلى اين احكام شما به چند تن از اصحاب - و مثلا به ابو بكر و عمر - اختصاص و انصحار يافته است ؟ ! زير اين انحصار دادن بر خلاف اصل مسلم و بديهى فقه اسلام است و مغاير عقل و انصاف .\r\nگرفتيم كه فتاواى شما از اصل و اساس بهره داشته باشد ، آيا رجال و شخصيتهاى خاندان پاك رسالت را از آن مستثنى هستند ؟ !\r\nشايد در ميان آن جماعت كسانى باشند كه با نهايت پرروئى بگوئيد : آرى ، على و دو فرزند بزرگوارش همان دو كه سرور جوانان بهشتىاند از آن احكام مستثنى هستند و دشنام دادن به آنان بر خلاف بد گفتن به ديگر اصحاب اشكالى ندارد ! چون پسر هندى جگر خوار به آنان بد مىگفت و لعنتشان مىكرد و مردم را با تطميع و تهديد به آن وا مىداشت و نمىتوانيم به ساحت پسر هند جسارت كنيم چون او كاتب وحى بوده است هر چند در دورهء چند روزهء مسلمانيش كه با اواخر حيات پيامبر ( ص ) مقارن بوده جز چند نامه به رؤساى قبائل ننوشته باشد ، و نيز از آن جهت كه خواهرش « ام حبيبه » همسر پيامبر ( ص ) بوده « دائى مؤمنان » حساب\r\n\r\n","description":"","footnote":"\r\n( 1 ) ص 581 .\r\n( 2 ) . 10 / 324 .\r\n( 3 ) ص 576 .\r\n","page_name":" 108 ","page_number":108},
  {"content":"\r\nمىشود گر چه ساير برادر زنهاى پيامبر ( ص ) مثل محمد بن ابى بكر را « خال المؤمنين » لقب نداده باشند چون دوستدار على ( ع ) و در سپاه علوى بوده و معاويه با او جنگيده است ! اين حرفهاى شبه توجيه كه از دهان پاره اى از افراد آن جماعت بدر مىآيد لهيب كينه‌ها و دشمنىهاى ديرينه است ، و « آتش كينه توزى و بدخواهى از دهانشان بر مىآيد و آنچه در درون پنهان مىكنند سهمناكتر است : ما آيات را براى شما بيان داشتيم و نمايان ، اگر انديشه مىنموديد » . ( 1 )\r\nاز طرف ديگر مىپرسيم : آيا آنچه با دعاى شما سنت پيامبر ( ص ) مىباشد و فرمايشش كه به « اصحابم دشنام ندهيد » و هر كه به اصحابم دشنام دهد لعنت خدا و فرشتگان و مردم همگى بر او خواهد بود « دستورى است به نسلهاى بعد و خود اصحاب و معاصران حضرتش از آن مستثنى هستند ، يا نه همانطور كه خصلت احكام اسلام است عمومى و جاودانى بوده شامل همهء افراد و همهء نسلها مىشود ؟ ! در حالى كه مىدانيم آن جماعت اين را دستورى به اصحاب و غير اصحاب و نسلهاى بعد دانسته‌اند ، زيرا در شأن صدور آن به موجب بعضى روايات - كه » مسلم « آنها را بهتر دانسته - چنين آمده است : خالد بن وليد و عبد الرحمن بن عوف اختلاف پيدا كردند و خالد او را دشنام داد : پيامبر خدا ( ص ) فرمود : به اصحابم دشنام ندهيد » يا چنان كه انس روايت مىكند : عده اى از اصحاب پيامبر خدا ( ص ) مىگويند :\r\nما به هم دشنام مىداديم . پيامبر خدا ( ص ) فرمود : هر كه به اصحابم دشنام دهد لعنت خدا و فرشتگان و مردم همگى بر او خواهد بود . » ( 2 ) بنابر اين معقول نيست كه خود اصحاب طرف خطاب و دستور نباشند يا بعضى از ايشان از اصل حكم مستثنى باشند . آيا از ميان اصحاب فقط امير المؤمنين على بن ابيطالب ( ع ) از اين حكم مستثنى است و تنها به او مىتوان دشنام داد ؟ ! علاوه بر اين ، مولاى متقيان ( ع ) به نظر آن جماعت يكى از خلفاى راشدين شمرده مىشود و همهء فرقه‌هاى اسلامى بر اين متفقند ، و آن جماعت دربارهء كسى كه به خلفاى راشدين بد بگويد احكام شديدى دارند و چنان كه كمى پيشتر ديديم كسى را كه به ابوبكر و عمر دشنام دهد كافر مىدانند\r\n\r\n","description":"","footnote":"\r\n( 1 ) آيهء مباركه .\r\n( 2 ) « الكبائر » ، ذهبى 235 .\r\n","page_name":" 109 ","page_number":109},
  {"content":"\r\nو هر كه را به عثمان دشنام دهد زنديق مىشمارند و در حديثى « صحيح » و ثابت از پيامبر ( ص ) آمده كه « وظيفه داريد به سنت خلفاى راشدين هدايت يافته اى كه پس از من هستند عمل كنيد . » ( 1 )\r\nاينك بيائيد از آنها بپرسيم : معاويه و امويان و اموى مسلكان و پيروانشان كه مرتكب اين جنايت ننگين گشته‌اند و آنان كه از جنايت سهمناكشان چشم پوشيده‌اند به چه مجوزى به امير المؤمنين مولاى متقيان على عليه السلام دشنام مىداده و لعنت مىفرستاده‌اند و مردم را با تهديد و تطميع به آن وا مىداشته‌اند ؟ ! از آنها بپرسيم كه امام عادل و برادر پيامبر گرامى - صلى اللَّه عليه و آله و سلم - را نه تنها از شمار خلفا و از حكم اصحاب ، بلكه از جرگهء مسلمانان خارج شمرده‌اند و او را حتى يك مسلمان عادى و معمولى هم ندانسته و اجازه داده‌اند بر سر هر كوى و برزن زبان به دشنامش بيالايند و هر چه دلشان مىخواهد به او بگويند ، بپرسم آن امام پاك و سرفراز و بلندپايه را به كدام چاه خفت و خوارى در انداخته و تا چه حد پست و بى قدر شمرده‌ايد ؟ ! كار سلب حق و اعتبارش را به جائى رسانده‌ايد كه هيچ يك از حقوق سه گانهء خلافت و صحابى بودن و مسلمان بودن را برايش قائل نشده‌ايد ، ارزش و حقى برايش قائل نگشته‌ايد ، احترامى و قدرى برايش نگذاشته‌ايد ، براى او كه خود پيامبر ( ص ) شناخته شده است و داماد او است و پدر دو نوادهء عزيزش و اولين مردى كه اسلام آورد و اسلام به شمشيرش قد برداشت و پايدار گشت و برقرار ، و حق با بيان رسا و شيوايش مبرهن شد و با زبان و تيغش موانع از ره اسلام به يكسو رفت و دشمنان پراكندند و راه زوال سپردند ، و كسى كه با اسلام است و اسلام با وى و او با قرآن است و قرآن با وى و تا به كنارهء كوثر به ديدار پيامبر ( ص ) گرد نيايند از هم جدائى نپذيرند ، و كسى كه در عقيده و رايش تا آخرين لحظهء زندگى اندك تغيير و ترديدى بروز نداد . آرى ، شما اجازهء مىدهيد به چنين شخصيت والائى دشنام دهند و لعنت فرستند و در عين حال اخطار مىكنيد كه به زنازادگان و بىپدران و تبهكاران نامى و گناهورزان حرامى بد نگويند و آنها را وصف به حق ننمايند ، و زبان به انتقاد باده خواران و شهوترانان و دلقكانى كه پيامبر ( ص ) تبعيد و طرد و لعنشان كرده و آنها كه شريعت و\r\n\r\n","description":"","footnote":"\r\n( 1 ) معناى صحيح اين حديث را در جلد ششم فهميديم .\r\n","page_name":" 110 ","page_number":110},
  {"content":"\r\nاحكامش را بازيچه ساخته و سنت را پايمال كرده و قرآن را به هيچ شمرده‌اند و . . .\r\nنگشايند . واى بر شما ! و پناه بر خدا از دست شما !\r\nآرى ، براستى ، حقيقت چنان است كه عامر بن عبد اللَّه بن زبير گفت چون فرزندش را ديد كه به على ( ع ) بد مىگويد ، گفت : فرزندم ! مبادا نام على - رضى اللَّه عنه - را به بدى ببرى ، زيرا بنى اميه شصت سال در تحقير و كوچك كردن او تلاش نمودند و خدا بدان وسيله بزرگش ساخت و ارتقايش بخشيد . » ( 1 )\r\n« مىخواهند نور خدا را با باد دهنشان خاموش گردانند و خدا جز اين نميپذيرد و نمىپسندد كه نورش را به كمال رساند . » ( 2 )\r\n\r\n","description":"","footnote":"\r\n( 1 ) المحاسن و المساوى ، بيهقى 1 / 40 .\r\n( 2 ) آيهء مباركه .\r\n","page_name":" 111 ","page_number":111},
  {"content":"\r\n\r\nپسر هندهء جگر خوار با امير المؤمنين على ( ع ) مىجنگد\r\nدر اين زمينه ، از هر چه چشم بپوشيم اين را نميتوانيم نديده بگيريم كه مولا امير المؤمنين مسلمان خدا پرستى است كه آزار رساندن به او و جنگيدن با او حرام است « و كسانى كه به مردان و زنان مؤمن بدون اينكه جرمى مرتكب شده باشند آزار ميرسانند بار بهتان و گناهى نمايان بر دوش گرفته‌اند » ( 1 ) و امت محمد ( ص ) بر اين حديث همداستان است كه « دشنام دادن به مسلمان - مؤمن - زشتكارى است و جنگيدن با او كفر » . و معاويه اين هر دو گناه را مرتكب گشته هم به سرور مومنان دشنام داده و هم با او جنگيده است و به اولين مسلمان آزار رسانده و با آزار وى پيامبر خدا ( ص ) را آزار رسانده است و « كسانى كه پيامبر خدا را اذيت ميكنند عذابى دردناك خواهند داشت » ( 2 ) و هر كه پيامبر خدا ( ص ) را اذيت كند خدا را اذيت كرده باشد ، « كسانى كه خدا و پيامبرش را اذيت مىكنند خدا در دنيا و آخرت لعنتشان كرده است » .\r\nعلى ( ع ) علاوه بر اين خليفهء وقت بوده است صرفنظر از تصورات مختلفى كه در امر خلافت هست ، زيرا او را بوسيلهء نص و اجماع « اهل حل و عقد » - يا صاحبنظران جامعهء اسلامى - و بيعت مهاجران و انصار و موافقت همهء اصحاب صورت گرفته است باستثناى تعداد انگشت شمارى كه از راه راست منحرف گشته‌اند و رأيشان اثرى در انعقاد پيمان حكومت و استقرارش ندارد و بعضى از آنها را كينه توزى و ريخته شدن خون كسانشان با شمشير على ( ع ) به مخالفت كشانده و برخى را مطامع و جاه طلبى و جانبگيرى خويشانه . بهرحال ، امير المؤمنين ( ع )\r\n\r\n","description":"","footnote":"\r\n( 1 ) آيهء شريفه\r\n( 2 ) آيهء شريفه\r\n","page_name":" 112 ","page_number":112},
  {"content":"\r\nواقعا و حقا خليفهء وقت بوده است و هر كه با او بمخالفت برخاسته و عليه اش قيام مسلحانه كرده واجب القتل بوده و پيمان اسلام از گردن فرو نهاده و قدرت سياسى الهى را اهانت كرده است و با خدا در حالى روبرو خواهد گشت كه هيچ دليل و حجتى براى كارش ندارد . همچنين مىدانيم در فرمانى روشن و صريح از پيامبر اكرم ( ص ) چنين آمده است : « پيشامدهاى ناگوارى رخ خواهد داد . هر كه خواست در حالى كه اين امت متحدند پراكنده شان سازد با شمشير بر سرش بزنيد هر كه ميخواهد باشد » يا بعبارتى ديگر « هر كه را ديديد راه بر همزدن وحدت امت محمد را مىپيمايد بكشيد » يا بعبارتى كه حاكم نيشابورى ثبت كرده « . . . او را بكشيد هر كه ميخواهد باشد » . ( 1 )\r\nهمچنين ميفرمايد : « هر كه در حالى كه بر سر يكتن همداستان و متحديد آمده خواست نظمتان را بر هم بزند يا وحدتتان را از هم بپاشد او را بكشيد » ( 2 )\r\nو « هر كه سر از فرمان ( حاكم شرعى ) بر تافت و ترك وحدت ملى گفت و مرد به وضع جاهلى مرده است . هر كه زير پرچم گمراهى جنگيد و به ملاحظات نژادپرستانه و قوميگرى بخشم در آمد يا به انديشه و شعار نژاد پرستانه و قوميگرى دعوت و تبليغ كرد يا آن را مورد حمايت و پشتيبانى قرار داد و در اين راه كشته شد به وضع جاهلى ( و كافرانه ) كشته شده است . هر كه عليه امتم قيام مسلحانه كرد و نيكوكار و بدكارش را به شمشير زد و دست از مؤمنش برداشت و عهد صاحب عهد نگذاشت از من نيست و نه من از اويم » . ( 3 )\r\nو « هر كه دست از فرمانبردارى ( حاكم شرعى ) بازكشيد خدا را در قيامت به حالى ديدار خواهد كرد كه دليلى براى دفاع از خويش ندارد . و هر كه در حالى بميرد كه پيمان بيعتى بر عهده ندارد به وضع جاهلى مرده است » . ( 4 )\r\n\r\n","description":"","footnote":"\r\n( 1 ) رك : همين جلد\r\n( 2 ) رك : همين جلد\r\n( 3 ) صحيح مسلم 6 / 21 + سنن بيهقى 8 / 156 + مسند احمد 2 / 296 + تيسير الوصول 2 / 39 .\r\n( 4 ) صحيح مسلم 6 / 22 + سنن بيهقى 8 / 156 .\r\n","page_name":" 113 ","page_number":113},
  {"content":"\r\nو « هر كه يك وجب از امت و وحدت كناره بگيرد پيوند اسلام از سر خويش فرو گذاشته باشد مگر اين كه بر گردد . هر كه شعارى خاص جاهليت بر آورد و تبليغ خاص جاهليت كند از آتش دوزخ خواهد بود . » مردى پرسيد : اى رسول خدا ! هر چند روزه بگيرد و نماز بخواند ؟ « فرمود : آرى هر چند روزه بگيرد و نماز بخواند . بنابراين بايستى تبليغاتى كنيد و شعارى بر آوريد كه بوسيله اش مسلمان و مؤمن و بندهء خدا ناميده شده‌ايد » . ( 1 )\r\nو « هر كه يكوجب از امت و وحدت كناره بگيرد پيوند اسلام از گردن فرو نهاده باشد » . ( 2 )\r\nو « نمىشود كسى به اندازهء يكوجب از امت و وحدت كناره بگيرد و به وضع جاهلى نميرد » . ( 3 )\r\nو « هر كه ( در برابر حاكم شرعى ) سر بنافرمانى برداشت و از وحدت ملى كناره گرفت و مرد به وضع جاهلى مرده است » . ( 4 )\r\nو « هر كه به قدرت سياسى الهى كه در زمين مستقر است اهانت روا دارد خدا او را اهانت خواهد كرد » ( 5 )\r\nو « هر كه يكوجب از امت و وحدتش كناره بگيرد به آتش ( دوزخ ) در آيد » ( 6 ) كه خود معاويه روايت كرده است .\r\nو « هر كه از امت و وحدتش كناره بگيرد و حكومت را خوار بشمار و بگرداند با خدا در حالى روبرو خواهد شد كه هيچ دليل خدا پسندى براى دفاع از خويش ندارد » ( 7 )\r\n\r\n","description":"","footnote":"\r\n( 1 ) سنن بيهقى 8 / 147 مستدرك حاكم 1 / 117 قسمت اول حديث .\r\n( 2 ) سنن بيهقى 8 / 157 + مستدرك حاكم 1 / 117 .\r\n( 3 ) صحيح بخارى ، فصل « السمع و الطاعة للامام » + سنن بيهقى 8 / 157 .\r\n( 4 ) تيسير الوصول 2 / 39 به نقل از شيخين .\r\n( 5 ) صحيح ترمذى 9 / 69 + تيسير الوصول 2 / 39 .\r\n( 6 ) مستدرك حاكم 1 / 118 .\r\n( 7 ) مستدرك حاكم 1 / 119 .\r\n","page_name":" 114 ","page_number":114},
  {"content":"\r\nو « گرچه بردهء حبشىيى كه كله اش مثل مويز ( سياه ) است فرماندهء شما باشد فرمانش را به گوش گرفته اطاعت كنيد . » ( 1 )\r\nبا توجه به اين فرمايشات و دستورات ، فكر مىكنيد معاويه با قيام مسلحانه عليه امير المؤمنين على ( ع ) و توطئه و تلاش براى تزلزل حكومت و بر انداختن خلافتش ، به وحدت ملى و حفظ همبستگى امت كمك كرده و سر به فرمان و مطيع خليفه و حاكم شرعى بوده است يا نه قدرت سياسى الهى را مورد تجاوز و تعرض قرار داده و حكومت را خوار شمرده و گردانيده و سر از اطاعت پيچيده و از امت و وحدت ملى كناره گرفته و پيوند اسلام از سر و گردن فرو نهاده است ؟ ! فرمايشات نبوى تكليف معاويه را روشن ساخته و ماهيتش را به دقت مشخص گردانيده است .\r\nبه موجب آنها معاويه در رأس تجاوزكاران داخلى قرار دارد همانگونه كه بهنگام بتپرستى در رأس قبائل مشرك و مهاجم ضد اسلام قرار داشت ، و آخر زندگيش چقدر شبيه اوائل و دورهء جاهلى آن است . به همين دليل پيامبر اكرم ( ص ) امير المؤمنين على ( ع ) را مأمور جنگ او كرده و نيز فرموده بود كسانى كه عمار را بكشند دار و دستهء تجاوزكار داخلى هستند ، و دو نفر هم در دين اختلاف ندارند كه دار و دستهء معاويه او را كشته‌اند ، با اين همه معاويه به تجاوز گرى مسلحانهء خويش ادامه داد و به ريختن خون عمار ياسر اكتفا نكرد و بسيارى ديگر از اصحاب پاكدامن و نيكرو را به قتل رسانيد .\r\nوانگهى اگر بيعت عناصر فرومايهء شامى با معاويه كه از نظر شريعت اسلام بى ارزش و بى اعتبار است به چيزى شمرده شود و معاويه « خليفه » اى به حساب آيد به استناد فرمايشات ثابت و مسلم پيامبر اكرم ( ص ) چون خليفهء دوم و بعدى است بايد اعدام شود ، به حكم اين فرمايش نبوى كه « هر گاه براى دو خليفه بيعت گرفته شد نفر دومى و اخير را بكشيد » و « پس از من خلفائى خواهند بود و زياد خواهند شد . »\r\nپرسيدند : چه دستور مىفرمائى به ما در آن حال ؟ فرمود : « به پيمان بيعت اولى وفا كنيد و به همين ترتيب حق آنان را ادا نمائيد » و « هر كه با پيشوائى بيعت كرده و دست\r\n\r\n","description":"","footnote":"\r\n( 1 ) صحيح بخارى ، باب « السمع و الطاعة » + صحيح مسلم 6 / 15 - عبارت از بخارى است .\r\n","page_name":" 115 ","page_number":115},
  {"content":"\r\nداد و ثمرهء دلش ( و يا خواست و عاطفه اش ) را در كف او نهاد بايد حتى المقدور از او فرمان برد ، و اگر ديگرى آمده و با او بكشمكش پرداخت گردن اين دومى را بزنيد . »\r\nاين احاديث « صحيح » و ثابت ( 1 ) ، صحت حديثى را كه دربارهء خود معاويه آمده - گرچه سندش به نظر آن جماعت ضعيف باشد - ثابت مىنمايد ، اين حديث پيامبر ( ص ) را : « هنگامى كه معاويه را بر منبرم ديديد بكشيدش » ( 2 ) ، همچنين حديثى كه مناوى در « كنوز الدقائق » آورده تأييد و تحكيم مىنمايد ، اين را كه « هر كس با على بر سر خلافت جنگيد او را بكشيد هر كه مىخواهد باشد » . ( 3 )\r\nوقتى آن دو دسته ، يعنى ياران امير المؤمنين على ( ع ) و دار و دستهء معاويه اختلاف نظر پيدا كردند ، قرآن آن را فيصله داد و خدا تكليفشان را مشخص فرمود :\r\n« هر گاه دو دسته از مؤمنان با هم به جنگ پرداختند ميانشان را به صلح و آشتى آوريد آنگاه اگر يكى از آن دو به ديگرى تجاوز مسلحانه كرد به جنگيد تا به حكم خدا باز آيد » ( 4 ) . ائمه فقه مانند شافعى در مسألهء جنگيدن با . « اهل بغى » يعنى تجاوز كاران داخلى به همين آيه استناد كرده‌اند ، ( 5 ) و دار و دستهء معاويه به موجب نصى كه از رسول اكرم ( ص ) در دست است تجاوز كار مسلح داخلىاند . ( 6 ) محمد بن حسن شيبانى حنفى متوفاى 187 ه . مىگويد : اگر معاويه ستمگرانه و تجاوزكارانه با على جنگيده بود ما كيفيت و قواعد جنگيدن با « اهل بغى » تجاوزكاران مسلح داخلى را نمىآموختيم . » ( 7 ) قرطبى در تفسيرش مىگويد : « اين آيه دليل است بر وجوب جنگيدن با دار و دستهء تجاوزكار داخلى كه\r\n\r\n","description":"","footnote":"\r\n( 1 ) رك : همين جلد .\r\n( 2 ) پيشتر گذشت .\r\n( 3 ) ص 145 .\r\n( 4 ) حجرات 9 .\r\n( 5 ) سنن بيهقى 8 / 171 .\r\n( 6 ) رك : غدير 3 .\r\n( 7 ) جواهر المضيئه 2 / 62 .\r\n","page_name":" 116 ","page_number":116},
  {"content":"\r\nبر امام يا يكى از مسلمانان آشكارا تجاوز كنند » ( 1 )\r\nو مىافزايد : « قاضى ابو بكر بن عربى مىگويد : اين آيه در مورد جنگيدن مسلمانان با يكديگر اصل است ، و در جنگ با كسانى كه تأويل نمايند اساس را تشكيل مىدهد .\r\nاصحاب به همين استناد كرده و رجال برجستهء دين به آن تمسك نموده‌اند ، و پيامبر ( ص ) به همين آيه اشاره و توجه داشته آنجا كه فرموده : عمار را دار و دستهء تجاوزكار داخلى مىكشند . و آنجا كه دربارهء خوارج مىفرمايد : عليه بهترين فرقه ( ى اسلامى ) قيام مسلحانه مىكنند يا در حال اختلاف قيام مسلحانه مىكنند . روايت اولى صحيحتر است زيرا در آنجا مىفرمايد : آنان ( يعنى تجاوز كاران داخلى ) را يكى از آن دو دسته كه به دين نزديكتر است خواهد كشت . و چنين اتفاق افتاد كه آنان را على بن ابى طالب و يارانش كشتند . بنابراين ، براى علماى اسلام محقق گشته و با دليل دينى ثابت شده كه على - رضى اللَّه عنه - امام بوده است و هر كه عليه او قيام مسلحانه كرده تجاوز كار بشمار آمده و جنگيدن با او واجب بوده است تا آنكه به دين باز آيد و سر به صلح و آشتى فرود آرد » . ( 2 )\r\nزيلعى در « نصب الرايه » مىنويسد : « حق به جانب على بوده است ، و دليلش فرمايش پيامبر ( ص ) به عمار كه ترا دار و دستهء تجاوزكار داخلى خواهد كشت . و شك نيست كه او همراه على بوده و همدستان معاويه او را كشته‌اند . اما الحرمين در كتاب ارشاد مىگويد : على - رضى اللَّه عنه - در دورهء حكومتش امام بر حق بوده است و آنان كه با او جنگيده‌اند تجاوز كار مسلح داخلى . و حسن ظن در حق آنان مستلزم اين است كه گفته شود قصد خير داشته اما به خطا رفته‌اند . و اجماع است بر اين كه على حق داشته با سپاه جمل - كه عبارت بوده از طلحه و زبير و عائشه و همراهانشان - همچنين با سپاه صفين - يعنى معاويه و سپاهيانش - بجنگد . و مسلم است كه عائشه بعدها اظهار پشيمانى كرده است » . ( 3 )\r\n\r\n","description":"","footnote":"\r\n( 1 ) تفسير قرطبى 16 / 317 .\r\n( 2 ) تفسير قرطبى 16 / 318 .\r\n( 3 ) نصب الرايه 4 / 69 + زيعلى از كتاب « ارشاد » چنين نقل قول كرده است ، اما ملاحظه مىكنيد در موقع چاپ تحريفش كرده‌اند ، رك : ارشاد 433 .\r\n","page_name":" 117 ","page_number":117},
  {"content":"\r\nعائشه درست گفته كه « مثل روگردانى اين امت از آيهء : هر گاه دو دسته از مؤمنان با هم بجنگ پرداختند . . . نديده‌ام » ( 1 ) و خود او اولين كسى بوده كه از آن آيه رو گردانده و حكمش را نديده گرفته و بر خلاف آن عمل كرده است و از خانه به در آمده و جامهء محفوظ خويش به كنارى نهاده و به خود نمائى جاهليت وار پرداخته و با امام زمان و خليفهء وقت جنگيده است ، و شايد بعدها پشيمانى خورده و از حسرت و غم گريسته تا گريبانش خيس گشته است ، و طبعا اين وقتى بوده كه كار از كار گذشته است .\r\nبه همين دلائل بود كه مولا امير المؤمنين ( ع ) جنگيدن با شاميان را واجب مىدانست و مىفرمود : « چاره اى نديدم جز اختيار يكى از دو راه : جنگيدن با آنها ، يا كافر شدن به آنچه بر محمد ( ص ) نازل گشته است » يا بعبارتى ديگر : « راهى نيست جز كافر شدن به آنچه بر محمد نازل گشته يا جنگيدن با آن جماعت » . ( 2 )\r\nپيامبر گرامى ( ص ) همواره به برجسته ترين اصحابش مانند امير المؤمنين على بن ابيطالب ، ابو ايوب انصارى ، و عمار ياسر ، دستور مىداد با پيمانگسلان و تجاوزگران و از دين بدرشدگان بجنگند ، و احاديث متضمن اين دستورات در جلد سوم نگاشته شد ، و دانشمندان متقدم اتفاق نظر داشتند كه تجاوز گران عبارتند از همدستان معاويه .\r\nبنابراين ، معاويه اى كه جنگيدن با او و قتلش واجب بود به خود اجازه مىداد با امير المؤمنين على ( ع ) بجنگد ؟ در حالى كه كتاب خدا و سنت پيامبرش در برابرش قرار داشت و اگر مىخواست پيروى نمايد در آن چنين مييافت كه « هر گاه دربارهء چيزى اختلاف و كشمكش پيدا كرديد آن را به خدا و پيامبر عرضه بداريد اگر به خدا و روز بازپسين ايمان آورده‌ايد » ( 3 ) و « كسانى كه به موجب آنچه\r\n\r\n","description":"","footnote":"\r\n( 1 ) سنن الكبرى ، بيهقى 7 / 172 + مستدرك حاكم 2 / 156 .\r\n( 2 ) نهج البلاغه 1 / 94 + كتاب صفين 542 + مستدرك حاكم 3 / 115 + شفا ، قاضى عياض + شرح ابن ابى الحديد 1 / 183 + بحر الزخار 5 / 415 .\r\n( 3 ) نساء 59 .\r\n","page_name":" 118 ","page_number":118},
  {"content":"\r\nخدا فرو فرستاده داورى و حكومت نمىنمايند همان كافرانند » ( 1 ) و « كسانى كه مطابق آنچه خدا فرو فرستاده داورى و حكومت نمىنمايند همان زشتكارانند » ( 2 ) و « كسانى كه مطابق آنچه خدا فرو فرستاده داورى و حكومت نمىنمايند همان ستمگرانند . » ( 3 )\r\nبنابراين ، و به حكم قرآن ، مسلمانان اختلاف خود را نبايد با جنگ ، بلكه با مراجعه به آيات محكم قرآن و سنتى كه آن را حل و فصل مىنمايد از ميان بردارند و هرگز پيش از اين كار نبايد دست به جنگ بزنند . به همين جهت امير المؤمنين على ( ع ) در آغاز كار از مخالفان مىخواست دعاوى خويش به قرآن كريم - كه خود نظيرش و گويايش بود - عرضه نمايند و خود حجت را با استشهاد به آيات شريفهء قرآن و سنت بر آنان تمام مىكرد . باز به همين جهت بود كه به هيئت اعزامى معاويه مىفرمود : « هان ! من شما را به كتاب خداى عز و جل و سنت پيامبرش دعوت مىنمايم » ( 4 ) و در نامه اى به معاويه و قرشيانى كه نزدش بودند نوشت : « هان ! من شما را به كتاب خدا و سنت پيامبرش و به جلوگيرى از ريخته شدن خون اين امت دعوت مىنمايم » . ( 5 ) اما آن كجروان به اين دعوت پاسخ مثبت ندادند و حاضر به عرضهء اختلاف به قرآن و سنت نشدند تا آن كه در عرصهء كارزار به زانو در افتاده براى نجات خويش از مرگ حتمى فرياد بر آوردند كه بيائيد اختلاف را در پرتو قرآن حل كنيم . امام خود قبل از آنكه دشمن به چنين كارى مبادرت جويد پيشبينى نموده و مثلا در نامه اى به معاويه فرموده بود : « ترا مىبينم كه فردا چون از فشار جنگ به ستوه آئى چون شترانى كه از سنگين بارى فرياد بر مىآرند فرياد برآرى و مرا و يارانم را به مراجعه به كتابى بخوانى كه با زبان تعظيمش مىنمائيد و بدل انكارش » ( 6 ) و در نامهء ديگرى به او نوشته بود : « پندارى همين حالا است كه دار و دسته ات از\r\n\r\n","description":"","footnote":"\r\n( 1 ) مائده 44 .\r\n( 2 ) مائده 47 .\r\n( 3 ) مائده 45 .\r\n( 4 ) تاريخ طبرى 6 / 4 .\r\n( 5 ) شرح نهج البلاغه 1 / 19 .\r\n( 6 ) شرح ابن ابى الحديد 3 / 411 و 4 / 50 .\r\n","page_name":" 119 ","page_number":119},
  {"content":"\r\nضربات پياپى و مرگ حتمى و كشته دادن بسيار به ستوه آمده و مرا به مراجعه به كتاب خدا دعوت مىكند در حالى كه آنها خود يا به آن كافرند يا بيعتگسلى بيراه‌اند » . ( 1 )\r\nپيش گوئى حضرتش روزى به تحقق پيوست كه قرآنها را از ترس شكست قريب الوقوع و كشته شدن دسته جمعى بر سر نيزه كردند تا خود را با اين حيله از مهلكه بدر برند . و امام در آن روز فرمود : « بندگان خدا ! من از همه زودتر بايد دعوت به كتاب خدا را بپذيريم ، ليكن معاويه و عمرو عاص و پسر ابى معيط و حبيب بن مسلمه و ابن ابى سرح ديندار و پيرو قرآن نيستند . من بهتر از شما آنها را مىشناسم . در كودكى با آنها آشنا بوده‌ام و در بزرگى با آنها برخورد و تماس داشته‌ام و آنها بدترين بچه‌ها و شريرترين مردها هستند . حرفشان سخن حقى است كه به منظور باطل و ناروائى زده مىشود . به خدا قسم اينها قرآن را بالا نبرده‌اند از آن جهت كه مىشناسندش و به آن عمل مىكنند ، بلكه كارشان خدعه و فريب است و ايجاد سستى و تزلزل ، و صدمه زدن » . ( 2 )\r\nپيامبر گرامى براى هشدار دادن به مسلمانان و جلوگيرى از افتادنشان به ورطهء اين آشوب جاهلانه از هيچ كوششى فرو گذار نكرده بود و مقام و منزلت امير المؤمنين على را شناسانده و اخطار كرده بود مبادا كوچكترين صدمه و آزارى به او برسانند مبادا با او بجنگند يا دشنامش داده لعنتش كنند يا كينهء او را به دل بگيرند يا از ياريش كوتاهى نمايند و دعوت كرده بود و تشويق كه دوستش بدارند و از او پيروى نموده نور راهنمائيش را مشعل راه خويش سازند و همواره با او باشند ، و اين جمله تشويق و ترغيب را پس از تأكيدات و فرمايشات الهى كرده بود كه ولايت و دوستداريش را قرين ولايت الهى و ولايت پيامبر مىشمارد و اطاعتش را با اطاعتشان فراهم مىدارد و مىفرمايد : « ولى شما فقط خدا است و پيامبرش و مؤمنانى كه نماز مىگذارند و در حال ركوع زكات ( يا صدقه ) مىدهند » ( 3 ) و « اى مومنان !\r\n\r\n","description":"","footnote":"\r\n( 1 ) نهج البلاغه 2 / 12 .\r\n( 2 ) رك : فرمايشات امام ( ع ) كه قبلا نگاشته شد و در پرتوش هر پژوهنده اى حقيقت را در مىيابد .\r\n( 3 ) رك : غدير 2 و 3 .\r\n","page_name":" 120 ","page_number":120},
  {"content":"\r\nاز خدا اطاعت نمائيد و از پيامبر و فرماندهانى كه از شمايند اطاعت كنيد ( 1 ) » . ( 2 )\r\nبا اين همه معاويه سر به فرمان خدا و پيامبر ( ص ) فرود نمىآورد و مقام و منزلت امير المؤمنين على ( ع ) را نمىشناسد و به مقتضيات آن عمل نمىكند و سر از تبعيت آن احكام مقدس بر مىتابد و از ستمگران مىشود و رئيسشان ، و در ستمگران هيمهء دوزخند » . ( 3 ) آرى ، اين همه آيه و حديث ، معاويه را قانع و مطيع نمىسازد و نه هيچيك از ديگر فرمايشات رسول اكرم ( ص ) و مثلا اين سخنان صريح گهربارش :\r\n« على نسبت به من منزلتى را دارد كه هارون با موسى داشت با اين تفاوت كه پس از من پيامبرى نخواهد بود . »\r\n« هر كه من مولاى او هستم على مولاى او است . خدايا ! هر كه را دوستش مىدارد دوست بدار و هر كه او را دشمن مىدارد دشمن بدار ، هر كه را ياريش مىنمايد يارى كن ، هر كه را خوار مىگذاردش خوار گذار » .\r\n« هر كه مرا اطاعت كند خدا را اطاعت كرده است ، و هر كه سر از فرمان من بپيچد سر از فرمان خدا پيچيده است ، و هر كه على را اطاعت كند مرا اطاعت كرده است ، و هر كه سر از فرمان على بپيچد سر از فرمان من پيچيده است » .\r\n« دو چيز گرانبها برايتان بر جا مىگذارم : كتاب خدا ( قرآن ) و دودمانم را خاندانم را . اين دو تا به كنارهء حوض به من نپيوندند هرگز از هم جدائى نمىپذيرند . بنابراين ، مواظب باشيد و بينديشيد كه پس از من چگونه با اين دو رفتار خواهيد كرد » .\r\n« هر كه مىخواهد چون زندگانيم زندگى كند و چون مرگم بميرد و در بهشت جاودانىيى كه پروردگارم به من وعده داده بنشيند على بن ابيطالب را دوست بدارد و ولى خويش گيرد ، زيرا وى هرگز شما را از دين بدر نخواهد كرد و به هيچوجه به گمراهى نخواهد برد » .\r\n\r\n","description":"","footnote":"\r\n( 1 ) نساء 59 .\r\n( 2 ) صحيح بخارى ، باب التفسير ، كتاب الاحكام صحيح مسلم 6 / 13 .\r\n( 3 ) آيهء كريمه .\r\n","page_name":" 121 ","page_number":121},
  {"content":"\r\n« پروردگار جهانيان به من سفارشى كرده است دربارهء على بن ابيطالب و فرموده : او پرچم هدايت و ( ديندارى ) است و مشعل ايمان و امام دوستدارانم و نور همهء كسانى كه مرا فرمان برند . »\r\n« در آغاز كارنامهء مؤمن ، عشق ورزى به على بن ابيطالب ثبت است »\r\nرو به على و فاطمه و حسن و حسين عليهم السلام : « من با كسى كه با شما بجنگد در جنگم و با كسى كه با شما آشتى باشد آشتىام . »\r\n« على از من است و من از على ، و او پس از من ولى هر مؤمنى است »\r\nخطاب به على ( ع ) : « تو پس از من از طرف من ولى ( و عهده دار امور ) هر مؤمنى خواهى بود . »\r\n« . . . على امير المؤمنين است و پيشواى متقيان ، و فرماندهء با شكوهى كه نيكان را به بهشتهاى پروردگار جهانيان در مىآورد . هر كه او را راستگو شمارد رستگار گردد و هر كه دروغگويش شمارد ناكام شود . اگر بنده اى هزاران سال به عبادت خدا در ميان ركن و مقام گذرانده باشد تا تنش پينه بسته و فرسوده باشد و در حالى به آستان خدا در آيد كه آل محمد را دشمن مىدارد خدايش به روى در آتش دوزخ اندازد . »\r\nخطاب به او : « ترا فقط مؤمن دوست مىدارد و جز منافق كسى ترا دشمن نمىدارد . »\r\nدر حالى كه دست حسن و حسين ( ع ) را گرفته : « هر كه مرا دوست بدارد و اين دو و پدر و مادرشان را دوست بدارد در دورهء قيامت با من و در مرتبه‌ام خواهد بود . »\r\n« على با من چون سر من است با تنم »\r\n« به آنكه جانم در دست او است سوگند كه هر كس بدخواه ما يعنى خاندان ما باشد خدا حتما او را به آتش در خواهد آورد . »\r\n« اى على ! خوشا به آنكه ترا دوست بدارد و حقت را تأييد نمايد و واى بر كسى كه ترا دشمن بدارد و آنچه را دربارهء تو است تكذيب نمايد . »\r\n« هر كه مرا دوست مىدارد بايد على را دوست بدارد ، و هر كه على را\r\n","description":"","footnote":"","page_name":" 122 ","page_number":122},
  {"content":"\r\nدشمن بدارد مرا دشمن داشته است ، و هر كه مرا دشمن بدارد خداى عز و جل را دشمن داشته است ، و هر كه با خدا دشمنى ورزد او را به آتش در خواهد انداخت . »\r\n« على را دشنام ندهيد ، زيرا از وجود خدا بهره دارد »\r\n« اين - اشاره به على ( ع ) - فرماندهء نيكروان است و قاتل بدكاران . هر كه ياريش نمايد يارى خواهد گشت و پيروز ، و هر كه خوار و بيدفاع گذاردش خوار خواهد گشت . »\r\n« هر كه على را بيازارد مرا آزرده است . »\r\n« هر كه على را دوست بدارد مرا دوست داشته است ، و هر كه على را دشمن بدارد مرا دشمن داشته است » .\r\n« دربارهء على به من سه مطلب الهام شده است ، او سرور مسلمانان است ، و پيشواى متقيان ، و فرماندهء پر شكوه نيكان . »\r\n« هر كه على را دشنام دهد مرا دشنام داده باشد ، و هر كه مرا دشنام دهد خداى عز و جل را دشنام داده باشد ، و هر كه خدا را دشنام دهد خدا او را برو در آتش خواهد افكند . »\r\n« اگر بنده اى چندين هزار سال خدا را عبادت كرده باشد سپس در حالى به آستان خداى عز و جل در آيد كه دشمن على بن ابيطالب و منكر حق او است و نقض كنندهء تعهد ولايتش ، خدا روزگارش را تباه خواهد كرد و رويش را سياه . »\r\nاشاره به على ( ع ) - « خوى و كردارش خوى و كردار من است و خونش خونم ، و او گنجينهء دانش من . اگر يكى از بندگان خداى عز و جل خدا را هزار سال ميان ركن و مقام بندگى كرده باشد و بعد در حالى به آستان خداى عز و جل در آيد كه دشمن على بن ابيطالب و خاندان من است خدا روز قيامت او را به روى در آتش دوزخ خواهد افكند . »\r\n« اى على ! امت من اگر چندان روزه بگيرد تا زار و نحيف گردد و چندان نماز بگذارد تا موى باريك گردد و در عين حال با تو دشمنى ورزد خدا به روى در آتش خواهد انداختش . »\r\n","description":"","footnote":"","page_name":" 123 ","page_number":123},
  {"content":"\r\n« هيچكس از صراط نتواند گذشت مگر آن كه اجازهء عبورش را رقم زده باشد . »\r\n« هيچكس از صراط نخواهد گذشت مگر تصديق ولايت و دوستدارى او و خاندانش را همراه داشته باشد . او بر بهشت نظارت دارد و دوستدارانش را به آن در مىآورد و بدخواهانش را به آتش . »\r\n« آل محمد شناسى برگهء رستگارى از آتش دوزخ است ، عشق آل محمد اجازهء عبور از صراط ، ولايت آل محمد مايهء ايمنى از عذاب . »\r\n« مردم ! بشما سفارش مىكنم كه برادرم و پسر عمويم على بن ابيطالب را دوست بداريد ، زيرا كسى جز مؤمن دوستش نمىدارد و جز منافق دشمن نمىداردش . »\r\n« پس از من جماعتى خواهند بود كه با على مىجنگند . خدا عهده دار جهاد بر ضد آنها است . بنابر اين ، هر كه نتوانست با دست ( و قدرت اسلحه ) عليه آنها جهاد كند با زبانشان جهاد كند ، و هر كه نتوانست با زبان مجاهدت ورزد بوسيلهء دلش ( عواطفش ) جهاد نمايد ، و پائينتر از اين چيزى نيست . »\r\nخطاب به على ( ع ) : « تو و شيعه ات در حالى به رستاخيز در مىآئيد كه تو و آنها هم خشنود هستيد و هم مورد خشنودى ، و دشمنانت در حالى مىآيند كه خشمگينند و مورد خشم . » پرسيد : كه دشمن من است ؟ فرمود : « هر كه از تو ( يعنى از عقيده و كردارت بيزارى بجويد و ترا لعنت نمايد . )\r\n« خاندانم در ميان شما نقش كشتى نوح را دارد كه هر كه به آن درآيد برهد و هر كه پاى از آن باز كشد به گرداب در غلتد . »\r\n« پيوسته با ما خاندان پيامبر ( ص ) به محبت باشيد ، زيرا هر كه در حال محبت داشتن به ما به آستان خداى عز و جل در آيد با شفاعت ما به بهشت در خواهد آمد .\r\nسوگند به آنكه جانم در دست او است هيچ بنده اى را كارش سود ندهد مگر با شناختن حق ما توأم باشد . »\r\n« اگر مردى ميان ركن و مقام بايستد و نماز بگزارد و روزه بگيرد تا به آستان خدا در آيد در حالى كه بدخواه خاندان محمد باشد به آتش در خواهد آمد . »\r\n","description":"","footnote":"","page_name":" 124 ","page_number":124},
  {"content":"\r\n« خدا مزد مرا بر عهدهء شما اين قرار داده كه خاندانم را دوست بداريد ، و فرداى رستخيز از شما در اين باره باز پرسى خواهم كرد . »\r\nدر شرح صحنهء رستاخيز مىفرمايد كه فرمان خواهد آمد كه « نگهداريدشان ، چون بايد دربارهء ولايت على از آنان بازپرسى به عمل آيد . »\r\n« من و خاندانم درختى هستيم در بهشت كه شاخسارانش در دنيا آويخته است ، به همين سبب هر كه به ما آويزد راه به پروردگارش برد » .\r\nدر حالى كه چادرى برپا كرده و على و فاطمه و حسن و حسين ( ع ) در آن بودند :\r\n« مسلمانان ! من با هر كه با اين خيمه نشينان آشتى باشد آشتىام ، و با هر كه با آنان در جنگ باشد در جنگم . دوستدار كسى هستم كه دوستدارشان باشد . جز نيكبخت پاك سرشت و پاكزاد دوستشان نمىدارد و جز بدبخت ناپاكزاد دشمنشان نمىدارد . »\r\n« در دورهء قيامت چون خدا نسلهاى پيشين و آينده را گرد آورد و صراط بر پل دوزخ نهد هيچكس از آن در نگذرد مگر گواهى برائتى بر ولايت على بن ابيطالب همراه داشته باشد » .\r\nاينها چهل حديث بود از پيامبر عظيم الشأن ما و بهرى از بحر بيكران فرمايشاتش دربارهء ولايت و دوستى على ( ع ) و دشمنى با او . اكنون مىپرسيم : كدام صحابى عادل و نيكروى كه فيض ديدار و شاگردى پيامبر مهربان را درك كرده و گفتار دلنوازش را شنيده و مولاى متقيان ( ع ) را ديده و شناخته باشد و دانسته كه آن وصف و تعريف به تمام معنى بر وجودش صدق مىنمايد و بر پيكر شخصيت والايش راست مىآيد - مىگويم كدام صحابى عادل و نيكروى پس از اينها ممكن است روى از مولاى متقيان ( ع ) برتابد و راهى جز راهش پيشه سازد و با او دشمنى ورزد و بدخواهش شود و عليه او توطئه و قيام مسلحانه كند و تا مىتواند و به صداى گوشخراش او را دشنام دهد و بر گبار تهمت و افترا ببندد ؟ ! حتى يك مسلمان عادى همچنين كار نمىكند ، مسلمانى كه جز اندكى از دين و دينشناسى بهره نداشته باشد .\r\nاين ، كار كسى است كه تعصب چشم عقلش را كور كرده و بصيرت از او سلب نموده و او را به منجلاب شهوترانى و هوسبازى و بيهوده كارى در انداخته باشد . و آن تيره بخت مفلوك كسى جز پسر ابو سفيان نيست . اين موجود پليد\r\n","description":"","footnote":"","page_name":" 125 ","page_number":125},
  {"content":"\r\nاستثنائى همان است كه تا مدتها منكر قرآن و رسالت و سنت بود و بعدها كه به دروغ اظهار مسلمانى نمود هر گاه و بيگاه آن را مسخره مىكرد عينا مثل همهء گردنكشان و پادشاهان خود سر و بى بند و بار . ملاحظه مىكنيد وقتى سعد بن ابى وقاص - يكى از ده نفرى كه ميگويند مژدهء بهشت يافته‌اند - براى او احاديثى را كه از پيامبر ( ص ) دربارهء على ( ع ) شنيده است نقل مىكند و معترضانه بر مىخيزد برود معاويه بعنوان مسخرگى اخراج ريح مىكند ! و چون ابوذر غفارى - آن راستگوى بزرگ - گفتهء پيامبر ( ص ) كه « معاويه در آتش خواهد بود » را برايش متذكر مىشود خنده اى سر مىدهد و دستور كه او را زندانى كنند . هنگامى كه عبد الرحمن بن سهل انصارى مشكهاى شراب متعلق به معاويه را پاره كرده به شرابخوارى او اعتراض مىنمايد معاويه مىگويد : ولش كنيد ، او پيرمردى است كه عقلش را از دست داده . ( 1 ) و با اين حرف انتقاد خيرخواهانه و نهى از منكرش را به مسخره مىگيرد . نمىدانم چرا مسخره كرده است ؟ آن صحابى عادل و نيكرو را ؟ ! يا آن را كه وى در نهى از منكرش به فرموده اش استناد جسته است ؟ ! يا شريعت و قوانينى را كه وى آورده ؟ ! در هر صورت ، همهء اين احتمالات به پسر هندهء جگرخوار مىخورد ! شايد هم زير بار حكم الهى تحريم شرابخوارى نمىرود ! وقتى هم عمرو عاص برايش حديث پيامبر ( ص ) دربارهء عمار را كه « ترا دار و دستهء تجاوز كار داخلى مىكشد » نقل مىنمايد به او ميگويد : تو پير نفهمى هستى و دائما حديث نقل مىكنى حتى وقتى مىروى بشاشى . مگر ما او را كشتيم ؟ او را على و طرفدارانش كشتند كه آوردند انداختندش بر سر نيزه‌هاى ما ! و ميگويد : تو مردم شام را عليه من شورانده اى .\r\nمگر هر چه از پيامبر خدا شنيده اى بايد نقل كنى و بگوئى ؟ ! ( 2 )\r\nآيا اين حرف را به مسخرگى مىزند يا آن قدر نفهم و ديوانه است كه مىپندارد امير المؤمنين على ( ع ) قاتل عمار است ؟ ! در اين صورت دربارهء حمزهء سيد الشهدا و جعفر طيار چه خواهد گفت ؟ ( 3 ) آيا پيامبر خدا ( ص ) قاتل آن دو است\r\n\r\n","description":"","footnote":"\r\n( 1 ) در همين جلد خوانديم .\r\n( 2 ) در جلد اول به تفصيل آمد .\r\n( 3 ) امام ( ع ) همين جواب را به او داده است : رك : تاريخ الخس 2 / 277 .\r\n","page_name":" 126 ","page_number":126},
  {"content":"\r\nكه آورده شان و ميان شمشير و نيزهء مشركان انداخته ؟ ! از هرزهء حق ناپذير و ديكتاتورى چون معاويه بعيد نيست كه با پرروئى بگويد : بله ، پيامبر خدا آن دو را كشته است ! شايد هم عده اى خر يافته و با اين مزخرفات فريفته شان و سوارى گرفته است ؟ ! همهء اينها از معاويه اى كه كارها و حرفهايش را مىدانيم و خودش را مىشناسيم بر مىآيد . وانگهى از اين حرف كه « تو مردم شام را عليه من شورانده اى . . . » چه منظورى دارد ؟ آيا اگر تبليغ سنت و فرمايشات و رويهء پيامبر ( ص ) ، و اعلام احكام و قوانين الهى به مردم باعث شوريدن آنان عليه شاه ستمكار و بىدينى شد بايد براى جلوگيرى از شوريدن خلق دست از تبليغ احكام و نشر سنت پيامبر ( ص ) برداشت ؟ ! بايد اينها را به مردم نياموخت چون با نقشهء سياسى او مغايرت دارد و رژيم بيدادگريش را مىلرزاند ؟ ! اينها از كسى كه خدا مهر حق ناپذيرى بر دلش نهاده و از كينه توزترين دشمنان دين و عدالت است بعيد نيست .\r\nعبادة بن صامت حديث حرمت ربا خوارى را به او گوشزد مىكند ( 1 ) كه قرآن كريم هم از آن ياد كرده است . معاويه به او مىگويد : اين حديث را مسكوت بگذار و از آن حرفى نزن ! عباده مىگويد : نه ، نميشود ، هر چند معاويه ناراحت شود ! ديگر بار كه عباده حديثى از پيامبر ( ص ) نقل و تبليغ مىكند ، رو به مردم كرده مىگويد : اين حرفش مفت است ! او حديث پيامبر گرامى ( ص ) را هيچ و پوچ مىشمارد و حاضر به نيوشيدن و به كار بستنش نمىشود !\r\nبه مدينه مىآيد . ابو قتادهء انصارى ( 2 ) او را مىبيند . معاويه به او مىگويد :\r\nابو قتاده ! همهء مردم به ديدنم آمدند جز شما جماعت انصار ! چرا نمىآئيد بديدنم ؟\r\nمىگويد : چهار پا و مركبى نداشتيم ! مىگويد : پس آن شتران سوارى كو ؟\r\nابو قتاده مىگويد : در تعقيب تو و پيگرد پدرت در جنگ بدر ذبحشان كرديم ! مىگويد : بله ، همين طور است اى ابو قتاده ! ابو قتاده مىگويد : پيامبر خدا به ما فرمود كه ما پس از او با تبعيض اقتصادى روبرو خواهيم گشت . معاويه مىپرسد :\r\n\r\n","description":"","footnote":"\r\n( 1 ) - در همين جلد خوانديم .\r\n( 2 ) در روايت ابن عساكر آمده است : عبادة بن صامت انصارى .\r\n","page_name":" 127 ","page_number":127},
  {"content":"\r\nدستور نداد كه در آن شرايط چه كنيد ؟ مىگويد : دستور داد صبر و مقاومت نمائيم .\r\nمىگويد : بنابر اين صبر كنيد تا به ديدار او برسيد . عبد الرحمن بن حسان چون از اين حرف معاويه اطلاع پيدا مىكند چنين مىسرايد :\r\nهان ! از قول من به معاوية بن صخر\r\nكه امير مؤمنان است بگو :\r\nما صبر خواهيم كرد و انتظار خواهيم برد\r\nتا گريبان شما را روز دريغ خوردن و حساب پس دادن بگيريم . ( 1 )\r\nحقيقت اين است كه آن تبهكار سر در برابر وحى آسمانى و فرمايش نبوى فرود نياورده و به روز جزا ايمان نبسته و باور نداشته كه روزى آنان به ديدار پيامبر اكرم برسند و عليه او دادخواهى نمايند تا دادشان از آنكه تبعيض اقتصادى قائل گشته و ستم روا داشته بستاند . و همين كافر كيشى و بد مسلكى و گردنكشى او را بس !\r\nبنابر روايتى ابو ايوب انصارى پيش معاويه رفته و اظهار ناراحتى مىكند كه قرضى بر گردن دارد . معاويه كمكى به او در پرداخت قرضش نمىنمايد .\r\nسپس وضع ناپسندى را ملاحظه مىكند و به اين مناسبت مىگويد : از پيامبر خدا ( ص ) شنيدم كه ميفرمايد : پس از من شاهد تبعيض اقتصادى خواهيد بود .\r\nمعاويه مىپرسد : چه دستورى داد به شما در آن شرايط ؟ مىگويد : به ما دستور داد صبر و مقاومت كنيم . معاويه مىگويد : بنابر اين ، صبر كنيد . ابو ايوب مىگويد :\r\nبه خدا ديگر هرگز از تو چيزى نخواهم خواست . ( 2 )\r\nهمين ماجرا بدين عبارت نيز آمده : ابو ايوب نزد معاويه رفت و گفت :\r\nپيامبر خدا درست فرمود كه پس از من شاهد تبعيض اقتصادى خواهيد بود و بايد صبر و مقاومت كنيد . معاويه چون اين بشنيد گفت : پيامبر خدا درست فرموده و من اولين كسى هستم كه حرفش را تصديق مىكند . ابو ايوب مىگويد : با اين حرف در برابر خدا و پيامبرش گستاخى مىنمايد ! هرگز با او حرف نخواهم زد\r\n\r\n","description":"","footnote":"\r\n( 1 ) استيعاب 1 / 255 تاريخ ابن عساكر 7 / 213 تاريخ الخلفاء ، سيوطى 134 .\r\n( 2 ) تاريخ ابن عساكر 5 / 41 .\r\n","page_name":" 128 ","page_number":128},
  {"content":"\r\nو ملاقات نخواهم كرد . ( 1 )\r\nحاكم نيشابورى به اين عبارت نوشته است : ابو ايوب پيش معاويه رفته تقاضائى كرد ، بدروئى ديد ، و مورد احترام و استقبال قرار نگرفت . ابو ايوب گفت : پيامبر خدا ( ص ) براى ما پيشگوئى كرد كه پس از او دچار تبعيض اقتصادى خواهيم گشت . معاويه پرسيد : چه دستورى بشما داد ؟ جوابداد : بما دستور داد صبر و مقاومت كنيم تا به كنار حوض بديدارش نائل آئيم . گفت : بنابر اين صبر كنيد . ابو ايوب بخشم آمده قسم ياد كرد كه هرگز با او همصحبت نشود . ( 2 )\r\nابو بكر در يكى از نشستهاى معاويه حضور يافت . معاويه به او گفت :\r\nبراى ما حديث بخوان . گفت : از پيامبر خدا ( ص ) چنين شنيدم كه خلافت سى سال خواهد بود آنگاه سلطنت مىآيد . عبد الرحمن بن ابى بكرة مىگويد : من همراه پدرم بودم . به دستور معاويه به ناگهان مأموران بر پس گردن ما زده ما را از دربارش بيرون كردند . ( 3 )\r\nماهيت معاويه و درون ناپاكش را از روى آنچه ابن به كار در « موفقيات » از مدائنى نقل كرده بهتر مىشناسيم : مطرف بن مغيرة بن شعبهء ثقفى ميگويد : با پدرم - مغيرة بن شعبه - به نزد معاويه اعزام شديم . پدرم ميرفت پيش او و صحبت ميكرد و بعد بر مىگشت پيش من و از خردمندى و خوش رفتارى معاويه برايم داستان مىكرد . تا شبى آمد و از خوردن شام خوددارى كرد . و ديدم غمزده است . ساعتى منتظر ماندم . فكر كردم پيشامد بدى براى ما و در مورد كار دولتى پدرم رخ داده است . به همين جهت از او پرسيدم : چه شده كه امشب غمگينى ؟\r\nگفت : پسر جان ! من از پيش ناپاكترين آدمها مىآيم . پرسيدم : چطور ؟ گفت :\r\nدر حالى كه با معاويه جلسهء خصوصى و محرمانه داشتيم به او گفتم : تو اى امير المؤمنين اكنون به اين مقام بلند رسيده اى . چه مىشد اگر دادگرى مىكردى و دائرهء احسانت را وسعت مىدادى ، زيرا تو ديگر پير شده اى . چه مىشد اگر\r\n\r\n","description":"","footnote":"\r\n( 1 ) تاريخ ابن عساكر 5 / 42 .\r\n( 2 ) الخصائص الكبرى 2 / 150 .\r\n( 3 ) ابن سعد ثبت كرده است ، رك : النصائح الكافيه 159 .\r\n","page_name":" 129 ","page_number":129},
  {"content":"\r\nبه برادران هاشمىات - به بنى هاشم - نظر لطف مىنمودى و حق خويشاونديشان بجا مىآوردى . به خدا امروز ديگر چيزى ندارند كه ترا بهراس اندازد . در جوابم گفت : هيهات ! محال است چنين كارى بكنم ! آن تيمى - يعنى ابو بكر - به حكومت رسيد و دادگسترانيد و آن كارها را كرد ، اما تا مرد نامش هم از ميان رفت ، مگر گاهى يكى بگويد : ابوبكر ! بعد آن عدىيى - يعنى عمر - به حكومت رسيد و دهسال كوشش كرد و تلاش نمود ، اما تا مرد نامش هم از ميان رفت ، مگر گاهى يكى بگويد : عمر ! آنگاه هم قبيلهء ما عثمان به حكومت رسيد كه هيچكس نسبى به والائى او ندارد و آن كارها را كرد و با او آن رفتار شد ، اما تا مرد نام او و ياد هر چه كرده بود نابود گشت . لكن آن هاشمى - يعنى پيامبر اكرم ( ص ) - هر روز پنج بار نامش را به بانگ بلند مىبرند و مىگويند : اشهد ان محمدا رسول اللَّه .\r\nبا اين حال اى بىمادر ! چه كارى جاويدان خواهد ماند مگر اينكه آن را به گور بسپاريم و نامش را نابود گردانيم ؟ ! ( 1 )\r\nبا اين حال ، مگر ممكن است معاويه در برابر آياتى كه در حق على ( ع ) نازل گشته تسليم شود و به آن ايمان بياورد و عمل كند ؟ ! يا تمجيدها و ستايشها و تجليلهائى را كه رسول اكرم ( ص ) از وى به عمل آورده به چيزى بشمارد ؟ ! آيا مىشود مسلمانى پيامبر ( ص ) را راستگو بداند و پاره اى از فرمايشات گهربارش را در حق امير المؤمنين على ( ع ) باور بدارد و در عين حال آن حرفهاى زشتى را به حضرتش بنويسد كه پسر هندهء جگر خوار به او نوشته است ؟ ! آيا معاويه آن فرمايشات پيامبر ( ص ) را قبول داشته و در نامه هايش به امير المؤمنين على ( ع ) چنين نوشته :\r\n« علاوه بر اينها ، از سرزمين هجرت كه بيرون شدى رسول خدا ( ص ) درباره اش فرموده : « مدينه زوائدش را چنان برون مىاندازد كه كورهء آهن گدازى زوائد آهن گداخته را » . به جان خودم سخن حضرتش درست از كار درآمد ، و چنين رخ داد كه زباله و زائده اش را برون افكند و كسى را كه شايستهء اقامتش نديد از خود طرد كرد تا تو در عراق اقامت نمودى و از بركت حرمين محروم گشتى و بجاى مدينه كوفه\r\n\r\n","description":"","footnote":"\r\n( 1 ) مروج الذهب 2 / 341 .\r\n","page_name":" 130 ","page_number":130},
  {"content":"\r\nرا پسنديدى و برگزيدى ، و بجاى مجاورت خاتم پيامبران مجاور « خورنق » و « حيره » شدى .\r\nپيش از آن نيز دو جانشين رسول خدا ( ص ) را در دورهء حكومتشان بباد انتقاد گرفتى و از ياريشان خوددارى نمودى و ديگران را عليه آنها برانگيختى و از بيعت با آنها خوددارى ورزيدى و در پى حكومتى برآمدى كه خداى تعالى ترا شايسته و درخور آن نديده است و خواستى به مقامى بالا روى كه ياراى رسيدنش را ندارى و راهش لغزان و دشوار است و ادعاى چيزى را كردى كه در راه تحققش كسى ترا كمك ننمود . بجان خودم اگر در آن وقت به خلافت دست يافته بودى جز اين كه آشوب و خرابى ببار آورى كارى از پيش نمىبردى و نتيجه اى از تصدى تو جز اين حاصل نمىشد كه جامعه به پراكندگى و ارتداد رود ، زيرا تو بلند رأى خود خواه و مغرورى هستى كه زبان و شمشيرت را بر سر مردم دراز كرده اى .\r\nاكنون من در ميان جمعى از مهاجران و انصار به جنگ تو روانم در ميان مردانى كه شمشير شامى بدست دارند و نيزه‌هاى قحطانى تا ترا به قضاى الهى در آورند . بنابراين ، به حال خودت و به مصلحت مسلمانان بينديش و قاتلان عثمان را به من تحويل بده ، زيرا آنها دوستان صميمى و همراهان نزديك تو هستند . اگر حاضر به اين كار نشده و همچنان راه لجاج و ادامهء گمراهى را پيش گيرى بايد بدانى كه اين آيه درست دربارهء تو و عراقيانى كه همراه تو هستند نازل گشته است : خدا مدينه اى را مثل مىزند كه در امان و آرامش بود و روزيش به فراوانى از هر جا در مىرسيد ، و سپس نعمتهاى خدا را نا سپاس گشت ، در نتيجه خدا به گرسنگى و بيمناكى در انداختش به علت آنچه انجام مىدادند . »\r\nو « اگر رو از موافقت بر تافتى به گمراهيت بيفزا . زيرا ديرى است كه عقلت سست گشته و به خودت اميد چيزهائى مىدهى كه حق تو نيست و با كسانى كه برتر از تو هستند راه كج خلقى گرفته اى و بالاخره آنها پيروز گشته‌اند و نصيب تو چيزى جز مسؤوليت كارهاى نادرستت نشد . »\r\nو « اين افسانه هايت را بگذار كنار و حرفهايت را ول كن و دست بردار از حرف ساختن از زبان رسول خدا ( ص ) و نسبت دادن حرفهائى كه نزده به او و دروغ\r\n","description":"","footnote":"","page_name":" 131 ","page_number":131},
  {"content":"\r\nو افترا بستن به او و فريب دادن همراهانت به آن وسيله . تو آنها را فريب داده اى و چيزى نمانده كه حقه بازيت كشف شود براى آنها و از تو كناره بگيرند و بدانند آنچه مىگوئى و نقل مىكنى بىاساس و پوشالى است »\r\nو « دلت چقدر حق ناپذير است و بصيرتت چه نابينا . خويت طمع است و اخلاقت حسدورزى » .\r\nو « حسودى را كنار بكنار ، زيرا ديريست كه از حسد ورزيدن نفعى نبرده اى .\r\nو سابقهء درخشان جهادت را با خود خواهيت خراب نكن ، چون كارها بستگى دارد به سرانجامش . سابقه ات را با جنگيدن عليه كسى كه حقى در حق و ما يملك او ندارى از بين نبر ، چون اگر اين كار را بكنى فقط به خودت ضرر زده اى و كار خودت را خراب كرده اى و فقط حجت خود را سست و بى اساس نموده اى . بجان خودم سوابق تو مثل اين است كه از بين رفته باشد به خاطر خونهائى كه ريخته اى و مخالفتى كه با اهل حق كرده اى . بنابر اين سوره اى را بخوان كه در آن از « فلق » ياد گشته و از خودت به خدا پناه ببر ، زيرا تو همان « حسود بگاهى كه حسد برد » ( 1 ) .\r\nهستى » .\r\nو « چون اسلام پايه اش محكم گشت و توسعه يافت تو عليه آن برخاستى و فتنه‌ها عليه اش برانگيختى و توطئه‌هاى بدخواهانه ريختى و از هر سو بر آن تاختى و عليه اش دسيسه و تحريك كردى و وقتى از تو يارى خواست كوتاهى نمودى ، و از تو خواست پيش از آنكه متلاشى و پراكنده شود او را دريابى و بدادش نرسيدى . مسلمين يكروز و دو روز از تو بد نديده‌اند . تو به ابو بكر حسد بردى و بناى كج خلقى با او گذاشتى و در صدد برآمدى حكومتش را سرنگون كنى ، و به خانه ات نشستى و عده اى از مردم را تحريك كردى تا مدتى از بيعتش خوددارى نمودند . بعد ، از اين كه عمر خليفه شد بدت آمد و به او حسد بردى ، و او ديرى حكومت كرد و تو از كشته شدنش خوشحال شدى و مرگش را مايهء شماتت قرار دادى تا به جائى كه خواستى پسرش را چون قاتل پدرش را كشته بود بكشى . سپس هيچكس بيش از تو به پسر عمويت عثمان حسد نميبرد . . . »\r\n\r\n","description":"","footnote":"\r\n( 1 ) اشاره به آيهء « و من شر حاسد اذا حسد » در سورهء فلق\r\n","page_name":" 132 ","page_number":132},
  {"content":"\r\nو « . . . ما و شما قدرت واحد و جمع متحدى بوديم تا تو اى پسر ابيطالب تغيير رفتار دادى و خودت را نيرومند شمردى و پنداشتى بوسيلهء اراذل اهل حجاز و اوباش اهل عراق و احمقهاى فسطاط ( مصر ) و عوام و هوچى بازهاى جنوب عراق قادرى بر دشمنانت چيره شوى . به خدا قسم آن احمقها و آن عوام و هوچىبازها بگاه كارزار از دور تو همچون ابرى كه از آسمان مىپراكند خواهند پراكند .\r\nتو عثمان بن عفان را كشتى و راهى را پيمودن گرفتى كه خدا پايانش را بدبختىات قرار داده بود و عليه تو نه بنفعت انجاميد . زبير و طلحه را كشتى و مادرت عائشه را گريزاندى و به بين النهرين اقامت گزيدى و به ديگران و به خود اميدهاى واهى دادى و تصور كردى دنيا همهء مردان جنگى خود را زير فرمانت آورده است . تو نه به آرمانت بلكه به مرگت خواهى رسيد آنگاه كه در ميان مهاجران - كه باقيمانده نسل اول اسلامند - از شما آهنگ تو كنم و تو را به محاصره در آورند و آنگاه خدا تقديرش را در مورد تو بتحقق رساند . و سلام بر دوستداران خدا » . ( 1 )\r\nكدام عامى و بيسواد و نفهمى ممكن است براى نويسندهء اين حرفهاى شرمآور كمترين ايمان و تمايل دينى تصور كند ؟ ! يا تصور كند كه او ذره‌اى شرم و حيا داشته يا پشيزى از ارزشهاى دينى را درك كرده است و براى قرآن - كه خاندان رسالت و عترت را كه على سرور آن است پاك و منزه دانسته و او را خود پيامبر ( ص ) شمرده و ولايتش را مقرون به ولايت خدا و ولايت پيامبرش دانسته و اطاعتش را با اطاعت آن دو ملازم ساخته است - اندكى احترام قائل بوده است ؟ !\r\nآرى ، كسى كه از شير پستان هندهء جگر خوار خورده باشد و در دامن « حمامه » تربيت گشته و در فاحشه خانه‌هاى حجاز بزرگ شده باشد و فرزند خانوادهء كثيف اميه باشد و ثمرهء شجره اى كه در قرآن لعنت گشته و ملعون شمرده شده است بايد همين طور باشد . معاويه بايد همين طور حرف بزند و به مولاى متقيان و امام مؤمنان و سرور مسلمانان چنين دشنام بدهد و تهمت بزند و ناروا بگويد ، ولى خداى\r\n\r\n","description":"","footnote":"\r\n( 1 ) اين نامه‌ها بطور كامل و با جزئيات آن در شرح ابن ابى الحديد موجود است :\r\n3 / 41 ، 412 ، 448 و 4 / 50 ، 51 ، 201 - همچنين بطور پراكنده در جمهرة الرسائل 1 / 398 - 483 .\r\n","page_name":" 133 ","page_number":133},
  {"content":"\r\nتوانا و دانا در كمين او است . معاويه هيچ اعتنائى به فرمايشات پيامبر ( ص ) ندارد و فرمايشاتى كه همهء مسلمانان قبولش دارند و براى امت اسلام به تمامى مسلم و ثابت است كه پيامبر اكرم ( ص ) به على ( ع ) ميفرمايد : « تو صديق بزرگى . تو فاروقى هستى كه حق را از باطل جدا مىسازد و فرق مىنهد . تو كندوى دين را ملكه اى » !\r\nو در حقش : « على با قرآن است و قرآن با وى ، و تا به كنارهء حوض به ديدارم در نيايند از هم جدائى نپذيرند . »\r\nو « على با حق ( يعنى اسلام ) است و حق با وى ، و تا در قيامت به كنارهء حوض به ديدارم در نيايند از هم جدائى نپذيرند . »\r\nو صدها يا هزاران حديث ديگر كه در حق وى بر زبان مبارك سرور جهانيان پيامبر امت ( ص ) روان گشته است .\r\nآن ديكتاتور بى دين دشمنى با سرور خاندان پيامبر ( ص ) را به جائى رسانده بود كه حاضر نمىشد اسم آن حضرت را بشنود و قدغن كرده بود كسى بر فرزندش نام على ( ع ) بگذارد . آورده‌اند كه على بن ابيطالب ( ع ) از عدم حضور عبد اللَّه بن عباس پرسيد . گفتند : خدا به او فرزندى داده است . على ( ع ) چون از نماز فراغت يافت گفت : بيائيد برويم پيش او . و رفتند و به او تبريك گفت و افزود نعمت بخش را سپاس بردى تا نعمتش را برايت فرخنده و پر بركت گردانيد . اسمش را چه گذاشتى ؟ گفت : مگر مىشود من بدون اجازهء شما و پيش از اين كه شما او را نامگزارى كنيد نام گزارى كنم ! سپس گفت بچه را آوردند ، و او را در آغوش گرفت .\r\nو در حقش دعا كرد بعد او را به پدرش داد و گفت : بگيرش ، او را على ناميدم و ابو الحسن لقبش دادم . وقتى معاويه به حكومت مستقر گشت به ابن عباس گفت : حق نداريد او را با آن اسم و لقب بخوانيد . من او را ابو محمد لقب مىدهم .\r\nو همين لقب برايش ماند . ( 1 ) بنى اميه هر وقت مىشنيدند كه بچه اى نامش على است او را مىكشتند . ( 2 ) به همين جهت مردم اسم فرزندانشان را تغيير مىدادند . اين را زين الدين عراقى گفته است .\r\n\r\n","description":"","footnote":"\r\n( 1 ) كامل المبرد 2 / 157 .\r\n( 2 ) تهذيب التهذيب 7 / 319 .\r\n","page_name":" 134 ","page_number":134},
  {"content":"\r\n\r\nبخشى از پروندهء تبهكارى و گناهورزى پسر هندهء جگرخوار\r\n1 - چون نعيم بن صهيب بن العلية ( از سپاه على ( ع ) در صفين ) كشته شد پسر عمويش نعيم بن حارث بن العلية پيش معاويه رفت - و او با معاويه بود - گفت :\r\nاين كشته پسر عموى من است ، او را به من ببخش تا دفنش كنم . گفت : دفنشان نمىكنيم چون حق دفن شدن ندارند . به خدا عثمان را از ترس آنها نتوانستيم دفن كنيم مگر مخفيانه . تهديد كرد كه يا اجازه بده دفنش كنم يا ترا ترك كرده به آنان خواهم پيوست . معاويه گفت : تو رؤساى عشاير عرب را مىبينى دفنشان نمىكنى و از من اجازه مىخواهى براى دفن پسر عمويت ! و افزود : اختيار دارى ، مىخواهى دفنش كن مىخواهى نكن او برفت و نعش پسر عمويش را دفن كرد . ( 1 )\r\n2 - وقتى عبد اللَّه بن بديل ( از سپاه على ( ع ) كشته شد معاويه و عبد اللَّه بن عامر رفته بر سر نعش او ايستادند . عبد اللَّه بن عامر - كه دوست عبد اللَّه بن بديل بود - عمامهء خويش را بر صورت او گسترده و برايش طلب مغفرت كرد . معاويه گفت :\r\nصورتش را باز كن . گفت : نه به خدا تا جان در بدن دارم نخواهم گذاشت او را مثله كنى ! معاويه گفت صورتش را باز كن ، ما وقتى آن را به تو بخشيديم ديگر مثله اش نمىكنيم . ( 2 )\r\nنسبشناس معروف ابو جعفر بغدادى در « المحبر » مىنويسد : « معاويه در دستورات كتبىاش به زياد گفته بود : هر كه را بر دين و نظريهء على يافتى بكش و\r\n\r\n","description":"","footnote":"\r\n( 1 ) كتاب صفين ، ابن مزاحم 293 + تاريخ طبرى 6 / 14 + شرح ابن ابى الحديد 1 / 489 .\r\n( 2 ) كتاب صفين 277 + شرح ابن ابى الحديد 1 / 486 .\r\n","page_name":" 135 ","page_number":135},
  {"content":"\r\nجسدش را مثله و تكه و پاره كن ، » ( 1 ) سخنش به تمامى خواهد آمد .\r\n3 - معاويه ( در جنگ صفين ) نذر كرده بود زنان قبيلهء ربيعه را به بردگى بگيرد و هر زنى را كه جنگيده باشد بكشد . خالد بن معمر در اين باره چنين سروده است :\r\nپسر ابو سفيان در اين آرزو است كه زنان ما را به بردگى بگيرد\r\nتيغهاى بران ما مانع آن است كه نذرش به تحقق رسد\r\nو اين را به حاكمى كه تو در صدد بركنارى و خلع او هستى قول مىدهيم .\r\nبه بنى هاشم ، قول مردانه ، قول مردى كه دروغ را به وى راه نيست ( 2 )\r\n4 - بارودى مىگويد : عمير بن قرة الليثى كه از اصحاب پيامبر ( ص ) است از جملهء اصحابى بود كه در جنگ صفين شركت داشتند و در جنگ عليه معاويه و شاميان سرسختى و شدت عمل بخرج مىداد تا جائى كه معاويه قسم ياد كرد اگر به چنگش بيفتد سرب گداخته در گوشهايش بريزد ! ( 3 )\r\nاينها پاره اى از گناهان و جنايات مسلمى است كه پسر هندهء جگر خوار در اثناى جنگ صفين مرتكب گشته يا تصميم به ارتكابش گرفته است . آيا اين از ديندارى و اقتضاى دين مبين اسلام است كه نگذارد كسى را كه زير پرچم حق و همراه امير المؤمنين على ( ع ) جنگيده و به شهادت رسيده دفن كنند با اين كه دفن فورى و سريع هر مؤمن و مسلمانى واجب است ؟ ! آيا اين راد مردان و نيكروان و آن اصحاب درجه اول و با سابقه و تابعان نيكسيرت در نظر معاويه از دين بيرون بوده‌اند ؟ ! يا نه ، مىخواسته در موردشان نه قواعد و مبادى دين ، بلكه هواى نفس و دلخواه خويش را به عمل درآورد و از آنان به اين خاطر كه حامى دين و پشتيبان حق بوده‌اند انتقام بگيرد ؟ ! چه بسيار از اين گونه گناهان و جنايتهائى كه از دين مبين اسلام بدور و بيگانه است مرتكب گشته است ! ؟\r\nآيا جايز است كه نعش مؤمن شهيدى را فقط بجرم اين كه مخالف هواى دل\r\n\r\n","description":"","footnote":"\r\n( 1 ) ص 479 .\r\n( 2 ) كتاب صفين 231 .\r\n( 3 ) اصابه ، ابن حجر 3 / 35 .\r\n","page_name":" 136 ","page_number":136},
  {"content":"\r\nمعاويه است مثله و تكه پاره كنند حال آنكه مىدانيم نعش حيوان حتى سگ را نمىتوان مثله كرد ( 1 ) يا چه رسد به نعش مؤمنين پاكدامن و عاليمقام را و مىدانيم كه رسول اكرم ( ص ) كسى را كه نعش حيوانى را مثله و تكه پاره كند لعنت فرموده است ؟ ! ( 2 ) حديث نهى از مثله و تكه پاره كردن نعش ، از چندين طريق روائى آمده است ، از طريق امير المؤمنين على ( ع ) ، انس ، ابن عمر ، عبد اللَّه بن يزيد انصارى ، سمرة بن جندب ، زيد بن خالد ، عمران بن حصين ، مغيرة بن شعبه ، حكم بن عمير ، عائذ بن قرط ، ابو ايوب انصارى ، يحيى بن ابن ابى كثير ، و اسماء بنت ابى بكر . و احاديث آنان در صحيح بخارى و صحيح مسلم و سنن ابى داود و سنن الكبرى بيهقى و مسند احمد حنبل و معجم طبرانى درج و نگاشته است . ( 3 ) بنابراين پسر هندهء جگر خوار به چه مجوزى مثله كردن نعش شهدائى را كه بر دين و نظريهء على ( ع ) بوده‌اند روا مىدانسته است حال آنكه مىدانيم دين على ( ع ) همان دين محمد ( ص ) است و اسلام مبين و پاك .\r\nوانگهى مگر نذر با تعهد معصيت و انجام گناه منعقد مىگردد ؟ ! مگر مىشود انسان نذر كند كه گناهى مرتكب شود ؟ ! چطور نذر مىكند كه زنان مسلمان قبيلهء ربيعه را در صورت چيرگى بر شوهرانشان بجرم اين كه دوستدار على ( ع ) بوده و او را « ولى » خويش شمرده‌اند به بردگى بگيرد حال آنكه به بردگى گرفتن زن و مرد مسلمان حرام است ؟ ! اساسا در شريعت اسلام نذر جز براى كار خداپسندانه و به شرط وجود رجحانى در متعلق نذر منعقد نمىشود . ( 4 ) بنابراين باستناد كدام آيهء قرآن و كدام سنت و حديث - اگر معاويه معتقد و پايبند به آنها بوده است - چنين نذر كرده و به خود اجازه داده بگويد : در برابر خدا عهد مىكنم كه چنين كارى انجام دهم ؟ ! آيا در شريعت اسلام روا است كه انسان قسم بخورد سرب\r\n\r\n","description":"","footnote":"\r\n( 1 ) حديث حرمت تكه پاره كردن نعش حيوان را طبرانى از طريق اميرالمؤمنين على ( ع ) ثبت كرده و زيلعى در « نصب الرايه » 3 / 120 نوشته است و سرخسى در شرح السير الكبير 1 / 78 .\r\n( 2 ) بخارى در « صحيح » خويش باب ما يكره من المثلة از طريق ابن عمر ثبت كرده است .\r\n( 3 ) رك : نصب الرايه ، زيلعى 3 / 118 - 121 .\r\n( 4 ) رك : جلد هشتم غدير .\r\n","page_name":" 137 ","page_number":137},
  {"content":"\r\nگداخته در گوش مسلمانى بريزد در گوش صحابى عادل و عاليمقامى كه پيرو بدعتها و هوسهاى معاويه نبوده است ؟ ! آيا او به كدام خدا قسم ياد كرده است ؟ ! به خداى محمد و على - صلوات اللَّه عليهما و آلهما - كه آنان و خدايشان از چنين سوگند و سوگند خوارى بيزارند ، يا به خداى اجدادش كه سر دستهء مشركان و اركان كفر بوده‌اند و پرستار « هبل » و باردار گناه و مستوجب دوزخ ؟ ! و سيعلم الذين ظلموا اى منقلب ينقلبون .\r\n","description":"","footnote":"","page_name":" 138 ","page_number":138},
  {"content":"\r\n\r\nتهمتهاى ناروا در كارنامهء سياه پسر هندهء جگر خوار\r\nتا اينجا معاويه و كارهاى بيگانه از اسلامش را شناختيم و بار سنگين گناهانش را سنجيديم و ديديم چه سنگين بار است ! اما آيا در كنار اين تبهكارىها كار خوبى هم انجام داده تا ذره‌اى از مسؤوليتهاى خطرناكش بكاهد يا نه آن همه جنايات را كم ديده و بجاى جبرانش بر آن افزوده است ؟ ! كاش پسر هندهء جگرخوار ايرادهائى به امير المؤمنين على ( ع ) مىداشت و انتقاداتى تا آن را بهانه جنگيدن و ستيزه با حضرتش مىساخت و بار گناه خويش سبكتر جلوه مىداد ، اما او چنين نكرده است ، بلكه بجاى تراشيدن بهانه‌ها و ايرادهائى كه كمتر احمقانه و مردود باشد به زدن تهمتهاى ناروا و مضحك پرداخته است ! دو تهمت سهمگين ناروا : يكى كافر ملحد بودن ، و ديگرى نماز نخواندن ! حال آنكه اسلام را شمشيرش چيره و برقرار ساخت و از گزند بدخواهان و مشركان رهائيش داد و نماز با دست و همتش اقامه گشت و خود سرمشق نماز گزاران بود و مقتداشان . اما معاويه به عوام ساده لوح و مردم عامى و كماطلاع شام اين طور وسوسه مىنمود كه حضرتش ايمانى به اسلام ندارد و نماز نمىخواند !\r\nجاحظ مىگويد : معاويه در آخر نطقهايش مىگفت : خدايا ! ابو تراب ملحد گشت و راه دين تو را بربست . بنابراين او را لعنت كن بدترين لعنتها ! و او را عذاب كن عذابى دردناك ! و اين را به همه جا نوشت تا انجام دهند و اين سخن تا دورهء عمر بن عبد العزيز از فراز منبرها گفته و پخش مىشد . ( 1 )\r\nابن مزاحم مىنويسد : در جنگ صفين جوانى از سپاه معاويه پيش آمد و\r\n\r\n","description":"","footnote":"\r\n( 1 ) رك : غدير 2 .\r\n","page_name":" 139 ","page_number":139},
  {"content":"\r\nدر حالى كه اين رجز مىخواند هماورد طلبيد :\r\nمن پسر خداوندگاران پادشاهان غسانم\r\nو اينك دين عثمان را دارم\r\nهموطنان ما به ما خبر داده‌اند كه چه گذشته است\r\nو گفته‌اند كه على عثمان بن عفان را كشته است\r\nو سپس تاختن و شمشير زدن گرفت ، و آنگاه دشنام دادن به على و بد گفتن و زياده روى كردن . هاشم مرقال به او گفت : اين حرف كه تو مىزنى مسؤوليت دارد و مؤاخذه خواهى شد و به اين جنگ كه تو مىكنى رسيدگى خواهد گشت .\r\nبنابراين از خدا بترس چون ترا به پيشگاه پروردگارت مىبرند و از تو در اين باره و دربارهء تصميم و خواستت باز پرسى و مؤاخذه خواهد كرد . آن جوان گفت : من به اين دليل با شما مىجنگم كه رئيستان چنان كه به من گفته‌اند نماز نمىخواند و شما نماز نمىخوانيد ، و نيز به اين دليل با شما مىجنگم كه رئيستان خليفهء ما را كشته است و شما در آن قتل او را كمك كرده‌ايد . هاشم به او گفت : ترا چه به پسر عفان ! او را اصحاب محمد و اساتيد قرآن كشته‌اند وقتى كه بدعتها از او سر زد و بر خلاف حكم قرآن عمل كرد و اصحاب محمد همان اصحاب دين و ديندارانند و در مصلحتبينى براى كارهاى عمومى مسلمانان ، ذيحقتر و با صلاحيت تر از همه . فكر نمىكنم كار اين امت يا كار اين دين يك لحظه هم مورد عنايت و همتت بوده باشد . جوان گفت : آرى ، آرى ، بوده است . به خدا دروغ نمىگويم چون دروغ ضرر دارد و نفعى ندارد و ناپسند است نه مايهء آراستگى . هاشم گفت : از اين كار تو اطلاعى ندارى ، بنابراين بگذارش براى اهل اطلاع . گفت : به خدا فكر مىكنم تو خيرخواه منى و از ره خيرخواهى اندرزم دادى . هاشم گفت : اين كه گفتى رئيسمان نماز نمىخواند ، او اولين كسى بود كه با پيامبر خدا نماز خواند و در دين خدا از همه داناتر است و اسلامشناس ترين فرد ، و نزديكترين شخص به رسول خدا . و اينان كه تو با وى مىبينى همگى قرآن خوانند و شب همه شب از نيايش نمىآسايند . بنابراين ، نگونساران خود خواه و فريبگر مبادا ترا از دينت بربايند . جوان گفت : اى خدا - پرست ! مىبينم كه مرد پاك و صالحى هستى و مىبينم كه در اشتباه و گناه بوده‌ام . به من\r\n","description":"","footnote":"","page_name":" 140 ","page_number":140},
  {"content":"\r\nبگو مىتوانم توبه كنم ؟ گفت : آرى ، توبه كن و رو به خدا آر تا رو به تو آرد ، زيرا كه او توبهء بندگانش را مىپذيرد و از كارهاى بد در مىگذرد و توبه كاران را دوست مىدارد و به پاكى گرايان محبت مىورزد . آن جوان از ميان مردم راه باز گشت گرفت و برفت .\r\nشامىيى به او گفت : آن عراقى ترا بفريفت . گفت : نه ، در حقيقت مرا از ره خيرخواهى نصيحت كرد و راه نمودم آن عراقى . ( 1 )\r\nآن تبهكار در زندگانى امام ( ع ) با تهمتهاى ناروا و تبليغات دروغ مىكوشيد اعتبار و حيثيتش را لكه دار سازد و پس از شهادتش همچنان به اين جنايت ادامه داد و براى عوام و مردم نادان و بى خبر چنين وانمود مىكرد كه اختلاف و جنگش با آن حضرت مبناى دينى داشته و كشمكشهايش اصولى و در راه خدا بوده است ! به استاندارانش نوشت :\r\nسلام بر شما ! خدائى را سپاس مىبرم كه جز او خدائى نيست . و بعد ، خدائى را شكر كه زحمت نابودى دشمنان و قاتل خليفه تان را از دوشتان برداشت .\r\nخدا با لطف و حسن تدبيرش مردى از بندگانش را به كمين على بن ابيطالب نشاند تا او را غافلگير كرده بكشت ، و با اين كار يارانش را پراكنده و مخالف يكديگر ساخت . نامه هائى از اشراف و فرماندهانشان رسيده كه در آن براى خود و عشائرشان امان مىخواهند بنابراين بمحض دريافت فرمان كتبىام به شما همهء كوشش و سپاهتان را بسيج نمائيد و با همهء ساز و برگ رهسپار شويد ، زيرا الحمد اللَّه انتقامتان از او گرفته شد و به آرزوى خويش رسيديد ، و خدا تجاوز كاران مسلح داخلى و بيدادگران را نابود ساخت . ( 2 )\r\nو چون عبد اللَّه بن عباس پس از شهادت امير المؤمنين ( ع ) نزد معاويه رفت معاويه به او گفت : خدائى را شكر كه على را كشت . ( 3 )\r\nاين مردك چه نفهم و بى ايمان است كه مىپندارد عبد الرحمن بن ملجم از بندگان\r\n\r\n","description":"","footnote":"\r\n( 1 ) كتاب صفين ، ابن مزاحم 402 + تاريخ طبرى 6 / 24 + كامل ابن اثير 3 / 135 + شرح ابن ابى الحديد 2 / 278 .\r\n( 2 ) مقاتل الطالبيين 24 + شرح ابن ابى الحديد 4 / 13 + جمهرة رسائل العرب 2 / 13 .\r\n( 3 ) تاريخ البداية و النهاية ، ابن كثير 8 .\r\n","page_name":" 141 ","page_number":141},
  {"content":"\r\nخدا و خدا پرستان است و خداى منزه او را براى آسيب رسانى به امام بر حق و پيشواى هدايتگر و مولاى پرهيزكاران بر انگيخته است . و قتل ناجوانمردانه و تبهكارانهء امير المؤمنين على ( ع ) را از الطاف و حسن تدبير الهى مىشمارد ! حال آنكه ابن ملجم سيهكار سنگدل حق ناپذيرى است كه عليه خليفه و امام وقت برخاسته و در حق امت اسلام جنايت كرده است و با كشتن پيشواى امت و خود پيامبر ( ص ) سهمگينترين لطمه‌ها را بر پيكرش وارد گردانيده و او كسى است كه پيامبر بزرگوار « بدبختترين عنصر نسلهاى آينده » شمرده است يا بنابر حديثى ديگر « بدبختترين عنصر » و معذبترين فرد بشر در قيامت . و سخن پيامبر ( ص ) درباره اش كه او « بدبختترين عنصر » است سبب گشته به بدبختترين عنصرى كه از قبيلهء مراد است ملقب گردد و شهرت يابد و در كتب حديث و تاريخ بپراكند . ( 1 )\r\nكاش مىدانستم معاويه براى اظهار خوشحالى از شهادت امير المؤمنين على ( ع ) كدام خدا را سپاس مىبرد و شكر مىگذارد ؟ ! آيا خدائى را شكر مىگزارد و سپاس مىبرد كه در قرآن كريم مزد رسالت را دوست داشتن على ( ع ) قرار داده و تعيين كرده است ؟ !\r\nآيا خدائى را سپاس مىبرد كه به پيامبرش دستور مىدهد ولايت على ( ع ) را ابلاغ نمايد و متذكر مىشود كه اگر ابلاغش ننمايد رسالتش را به انجام نرسانده است ؟ !\r\nخدائى كه ولايت على ( ع ) را تكميل دين و اتمام نعمت و مايهء خشنودى و رضاى خويش مىشمارد ؟ !\r\nخدائى كه سه حقيقت را دربارهء على ( ع ) به پيامبرش ( ص ) الهام مىكند :\r\nاين را كه او سرور مسلمانان است ، و پيشواى پرهيزگاران ، فرماندهء پر شكوه نيكروان ؟ !\r\nخدائى كه به پيامبرش دربارهء على سفارش مىنمايد و مىگويد كه او پرچم هدايت است و مشعل ايمان و امام دوستدارانم و نور هر كه فرمانم برد ؟ !\r\nخدائى كه على برايش پس از پيامبرش دوستداشتنىترين فرد است ؟ ! - چنان كه\r\n\r\n","description":"","footnote":"\r\n( 1 ) رك : غدير 1 .\r\n","page_name":" 142 ","page_number":142},
  {"content":"\r\nدر حديث « طير » آمده است .\r\nخدائى كه على را دوست مىدارد و على دوستش مىدارد ؟ ! چنان كه در حديث « خيبر » آمده است .\r\nخدائى كه على را وصى پيامبر ( ص ) ساخت پس از آنكه او را به نبوت برگزيد و او يكى از دو انسان برگزيده است ؟ ! چنان كه در نص نبوى آمده است .\r\nخدائى كه خاتم پيامبران در حضور يكصد هزار نفر يا بيشتر از او خواست كه دوستان على را دوست بدارد و دشمنانش را دشمن ، و فرموده : هر كه من مولاى او هستم على مولاى او است . خدايا ! هر كه را دوستش مىدارد دوست بدار و هر كه را دشمن مىداردش دشمن بدار ، و هر كه را ياريش مىكند يارى كن و هر كه را خوار مىخواهدش خوار گردان ؟ !\r\nآيا كسى كه به خداى يگانه و روز جزا ايمان آورده و پيامبر اسلام را باور داشته و فرمايشاتش را راست شمرده باشد از كشته شدن امير المؤمنين على ( ع ) خوشحال مىشود و خدا را سپاس ميبرد ؟ ! يا مگر مىشود بخاطر كشته شدن على ( ع ) خداى محمد و على را سپاس برد حال آنكه دين خدا با محمد و على بر قرار گشته و بسط يافته و مورد ايمان و باور خلق قرار گرفته است و با كوشش آن دو حضرت ، امت به سعادت رسيده است ؟ !\r\nآرى ، در يك صورت چنين سپاسى معقول خواهد بود و از تناقض بدور ، و آن اين كه سپاس و شكر را به درگاه « هبل » برده باشد خداى اجدادى معاويه و خداى خودش تا آخرين روزهاى دورهء پيامبر ( ص ) - اگر نگوئيم تا آخرين روزهاى حيات خود معاويه كه بتپرستى در اعماق هيكلش ريشه دوانده و به صورت چنين حرفهائى بروز مىنمود .\r\nوانگهى كدام مسلمان با كشته شدن امام بر حق و پيشواى مسلمانان به آرزو و مراد خويش مىرسد ؟ ! تنها گمراه و مشرك و بيدين و تبهكارى به آرزوى خويش مىرسد كه در منجلاب كفر و تباهى فرورفته باشد .\r\nاين را ملاحظه كنيد كه اشاره به كشته شدن امام ( ع ) مىگويد : « خدا تجاوز كاران مسلح داخلى و بيدادگران را نابود ساخت » ! ملاحظه كنيد و فرمايش\r\n","description":"","footnote":"","page_name":" 143 ","page_number":143},
  {"content":"\r\nخداى حكيم را به نظر آريد كه « سهمگين گشته است حرفى كه از دهانشان در مىآيد ! » چنان با پرروئى اين حرف را مىزند كه گوئى خود و دار و دسته اش تجاوز كار مسلح داخلى نيستند و ديگرى است و پندارى پيامبر اكرم ( ص ) با فرمايشات صريح مكررش او و دار و دسته اش را تجاوز كار مسلح داخلى نخوانده است ! آيا تجاوز كار مسلح داخلى كسى است كه عليه امام زمانش قيام مسلحانه كرده و به جنگ برخاسته يا امام وقت - كه به نص قرآن معصوم است - تجاوز كار است ؟ ! اگر آن جماعت دشمن حضرتش بوده‌اند و او دشمن آنها بوده است بنابر احاديث متعدد ، آنها دشمن خدا و دشمن پيامبرش محسوب مىشوند و اين دعاى پيامبر اكرم ( ص ) - كه بتواتر نقل و روايت گشته است ( 1 ) - « خدايا ! دشمنش را دشمن بدار و هر كه را خوار گذاردش خوار گردان » شامل حال آنها خواهد شد .\r\n\r\n","description":"","footnote":"\r\n( 1 ) رك : غدير 9 .\r\n","page_name":" 144 ","page_number":144},
  {"content":"\r\n\r\nبررسى بهانه‌هاى معاويه براى جنگ با على ( ع )\r\nدومين بهانهء پسر هندهء جگرخوار كه بعنوان دليل شرعى براى جنگ عليه امام ( ع ) و دور ساختن مردم از كمك به حضرتش تبليغ مىنمود اين بود كه او خونخواه عثمان است و خون عثمان به گردن على ( ع ) . براى بررسى دليل معاويه و داورى در دعوائى كه عليه امام ( ع ) اقامه كرده است بايستى چندين حقيقت را مد نظر قرار داد . اولا - خود معاويه شاهد واقعهء قتل عثمان نبوده تا ببيند چه كسى او را كشته است ، بلكه در يارى او كوتاهى نمود و بالاتر از اين براى رسيدن به حكومت مايل بوده عثمان كشته شود تا خونش را بهانهء تحركات سياسى و نظامى ساخته به حكومت دست يابد . ثانيا - امير المؤمنين - سلام اللَّه عليه - هنگام وقوع حادثه يا خارج از مدينه بوده ( 1 ) - كه در آن صورت امكان مباشرت در قتل يا جنگ برايش وجود نداشته است - يا در مدينه در خانه اش نشسته بوده و نه له عثمان كارى كرده است و نه عليه او . ثالثا - شهادتهاى دروغ و بهتان آميزى كه به توصيهء سياسى پسر نابغه - عمرو عاص - و به دستور معاويه ترتيب يافته است به توصيهء كسى كه در قتل عثمان دست داشته و همهء دنيا شنيده‌اند كه گفته : « مرا عمرو عاص مىگويند .\r\nدر حالى كه در وادى السباع بودم او را كشتم » . ( 2 )\r\nجرجانى مىگويد : چون عمرو ( بن عاص ) همدست معاويه گشت و او مصر را به وى داد تا تيول او باشد و در اين خصوص عهد نامه اى برايش نوشت و از او پرسيد : نظرت چيست و چه بايد كرد ؟ عمرو عاص در جوابش گفت : اولين توصيه ام\r\n\r\n","description":"","footnote":"\r\n( 1 ) روايت تاريخى آن در جلد نهم به نظرتان رسيد .\r\n( 2 ) در شرح ابن ابى الحديد چنين است : اينك به معاويه اطلاع داده شده است كه على عثمان را كشته است . و او به همين جهت ترا احضار كرده است .\r\n","page_name":" 145 ","page_number":145},
  {"content":"\r\nرا اجرا كن . در نتيجه معاويه ، مالك بن هبيرهء كندى را به تعقيب محمد بن ابى حذيفه فرستاد تا او را يافته بكشت ، و براى قيصر ( امپراطور رم شرقى ) هدايائى فرستاده با او مصالحه كرد . آنگاه از وى پرسيد : دربارهء على چه نظر مىدهى ؟ گفت : او را در وضع خوبى مىبينم . در بيعتى كه با وى شده بهترين افراد عراق شركت كرده‌اند و بيعتى كه به تو پيشنهاد كرده از طرف كسى پيشنهاد شده كه در نظر مردم بهترين شخصيت است . بنابراين اگر از مردم شام بخواهى كه بيعت با او را نپذيرند كار بسيار خطرناكى كرده اى . رئيس شاميان شرحبيل بن سمط كندى است كه با جرير - نماينده اى كه على پيش تو فرستاده - دشمنى دارد . به دنبال او بفرست و مطمئنترين افرادت را در كمين او بنشان تا براى مردم تبليغ كنند كه على عثمان را كشته است .\r\nو بايد اين اشخاص كسانى باشند كه شرحبيل نظر خوشى به آنها دارد و حرفشان را مىپسندد . اين شعار ، شعارى است كه همهء مردم شام را به دور تو و به راه مقصودت فراهم مىآورد . اگر دل شرحبيل با تو شد كار تمام است .\r\nبر اثر آن ، معاويه به شرحبيل نوشت : جرير بن عبد اللَّه از طرف على بن ابيطالب پيش ما آمده و كار مهمى را پيشنهاد مىكند . بنابراين زود بيا . و يزيد بن اسد و بسر بن ارطاة و عمرو بن سفيان و مخارق بن حارث و حمزة بن مالك و حابس بن سعد طائى را احضار كرده و اينها سران قبيلهء قحطان و يمنىها بودند و نزديكان معاويه و اشخاص طرف اعتمادش و پسر عموهاى شرحبيل بن سمط . و به آنها دستور داد با شرحبيل بن سمط ملاقات كرده به او اطلاع دهند كه على عثمان را كشته است .\r\nوقتى نامهء معاويه به شرحبيل - كه در حمص بود - رسيد با بعضى از يمنىها مشورت كرد . عبد الرحمن بن غنم ازدى - كه دوست معاذ بن جبل و دامادش بود و بزرگترين فقيه شامى - گفت : اى شرحبيل ! خدا از وقتى هجرت كرده اى تا امروز دائما برايت نعمت مىبخشد و خير پيش مىآورد و تا آدمى دست از سپاسگزارى نكشد خدا جريان بخشايند گيش را قطع نمىكند و تا مردمى آنچه را در خود ايشان است تغيير ندهند وضعشان را تغيير نخواهد داد . اينك قتل عثمان براى ما مطرح شده است و اين مسأله كه على عثمان را كشته است ( 1 ) . اگر وى عثمان را كشته\r\n\r\n","description":"","footnote":"\r\n( 1 ) در شرح ابن ابى الحديد چنين است : اينك به معاويه اطلاع داده شده است كه على عثمان را كشته است ، و او به همين جهت ترا احضار كرده است .\r\n","page_name":" 146 ","page_number":146},
  {"content":"\r\nباشد بعدا مهاجران و انصار - كه حكام مردمند - با وى بيعت نموده‌اند ، و در صورتى كه او را نكشته باشد چطور حرف معاويه را عليه وى باور مىنمائى ؟ ! خودت را و قومت را بىآبرو نكن . اگر مايل نيستى اين افتخار نصيب جرير بشود برو پيش على و با او بيعت كن بر اساس اين كه شام تو و قوم تو به همين وضع بماند ( يا ترا باشد ) . شرحبيل نپذيرفت و از تصميم خويش دائر بر رفتن نزد معاويه منصرف نگشت . عياض الثمالى - كه مردى زاهد بود - در نامه اى اين ابيات را براى او نوشت :\r\nاى شرحبيل ! اى پسر سمط ! تو از طريق دوستى على\r\nبه آن مقدار از حكومت كه منظور تو است خواهى رسيد\r\nاى شرحبيل ! شام شام تو است و در آن فرمانروا\r\nجز تو نيست . حرف آن گمراهگر اموى را ول كن !\r\nپسر ابو سفيان براى تو نقشهء فريبكارانه اى ريخته است كه\r\nسرانجام شومى براى ما ببار خواهد آورد .\r\nاگر به وسيلهء ما به مقصودش برسد حكومت ما بكام او\r\nخواهد گشت و بر مرادش ، و جنگ كمر ما را خواهد شكست\r\nبنابراين در پى جنگ با عراقيان مرو كه اين جنگ وحشتناك\r\nما را از بسيارى نعمتها و لذتهاى خانوادگى محروم مىسازد\r\nو على بهترين انسان روى زمين است\r\nاز هاشميان كه مردمى عبادتگر و شب زنده دارند\r\nمردم مسؤوليت بيعتى را كه باوى كرده‌اند بر گردن در آرند\r\nمسؤوليت بيعتى چون بيعت با عمر و بيعت با ابو بكر\r\nبنابراين ، بيعت كن با على و به كفر نگرا و رجعت مكن\r\nپناه بر خداى توانا از كافرى ! و اى از آن !\r\nحرف فرومايگان را به گوش مگير ، زيرا كه\r\nميخواهند ترا به امواج خروشان دريا در اندازند .\r\nچه ضررى دارد بر ايشان كه تو در راهشان\r\nبا نيزه و تيغ بران و آبديده با على به زد و خورد پردازى ؟ !\r\n","description":"","footnote":"","page_name":" 147 ","page_number":147},
  {"content":"\r\nزيرا اگر چيره گشتند حاكم ما خواهند گشت\r\nو ما به حمد اللَّه هيچكاره و بى نصيب خواهيم بود !\r\nو در صورتى كه شكست خوردند آسيب جنگ و دشمنى فقط\r\nبما خواهد خورد و على تا روزگاران با ما در ستيز خواهد بود\r\nعشيره و زادهء لوى بن غالب را چه زيان كه\r\nخون بنى قحطان در كشورشان و به راه حكومتشان به خاك بريزد !\r\nبنابراين ، قضيهء عثمان بن عفان را ول كن كه ما خير خواه توايم\r\nنه ما از آن قضيه خبر داريم و نه تو اطلاع درستى\r\nو تنها يك چيز مسلم است و آن اين كه او كشته شده\r\nدربارهء چگونگى قتلش حرف آن كور ، يا عمرو عاص را باور نكن\r\nوقتى شرحبيل به شهر در آمد مردم به استقبالش رفته او را گرامى داشتند .\r\nو چون به دربار معاويه در آمد معاويه پس از حمد و ثناى خدا چنين گفت : شرحبيل ! جرير بن عبد اللَّه ما را دعوت مىكند كه با على بيعت كنيم و على بهترين فرد ملت بود ( 1 ) اگر عثمان بن عفان را نكشته بود . من به انتظار نظر و تصميم تو مانده‌ام ، و من يكتن هستم از مردم شام ، با هر چه موافقت نمايند موافقت مىكنم و با هر چه مخالفت نمايند مخالفت مىنمايم . شرحبيل گفت : مىروم و مطالعه و فكر مىكنم .\r\nو بيرون رفت . آن چند نفر كه بتوطئهء معاويه از پيش آماده بودند با او ملاقات كردند و همداستان به او گفتند كه على عثمان بن عفان را كشته است . او خشمناك از خانه آهنگ معاويه كرد و گفت : معاويه ! مردم همداستانند كه على عثمان را كشته است . به خدا اگر با او بيعت كردى ترا يا از شام بيرون خواهيم كرد يا خواهيم كشت . معاويه گفت : من بر خلاف تصميم و نظرتان عمل نمىكنم و من يك نفر از شما شاميان بيش نيستم . گفت : بنابراين ، اين مرد را - يعنى جرير بن عبد اللَّه را - برگردان پيش رفيقش . معاويه پى برد كه شرحبيل تصميم به جنگيدن با مردم\r\n\r\n","description":"","footnote":"\r\n( 1 ) اين حرف آن مردك با فحشهائى كه به حضرتش داده و ناسزاهائى كه در نامه هايش نوشته - و پاره اى از آن را آورديم - جور در مىآيد ؟ ! اين را مىگويند نفاق و دوروئى ، و منافق اين طور دورو مىشود و دو زبان !\r\n","page_name":" 148 ","page_number":148},
  {"content":"\r\nعراق گرفته است و شام سراسر با شرحبيل است . شرحبيل از آنجا رفت پيش حصين بن نمير و به او گفت : بفرست بدنبال جرير تا بيايد . حصين به او پيغام داد كه بيا بديدن ما ، چون شرحبيل بن سمط اينجا است . با او جلسه كردند . شرحبيل گفت : اى جرير ! پيشنهاد كار مشكوك و پيچيده اى ( 1 ) به ما مىكنى تا ما را به كام شير در اندازى و مىخواهى مردم شام را با مردم عراق در آميزى و يكى سازى ، و با على كه قاتل عثمان است مدارا مىنمائى و او را مىستائى ، و خدا روز قيامت از تو دربارهء آنچه مىگوئى مؤاخذه خواهد كرد . جرير رو به او كرد و در جوابش چنين گفت : اين كه گفتى كار مشكوك و پيچيده اى پيشنهاد كرده‌ام . چگونه ممكن است كارى مشكوك و پيچيده باشد كه مهاجران و انصار در انجامش همداستان و متفق گشته‌اند و در دفاعش با طلحه و زبير جنگيده‌اند ؟ ! اما اين كه گفتى من ترا به كام شير درانداخته‌ام . تو خودت خود را به كام شير در انداخته اى .\r\nاما دربارهء در آميختن مردم شام با مردم عراق و يكى ساختن آنها بايد توجه داشت كه اگر در راه حق و اسلام متحد و يكى شوند بهتر از آن است كه در راه باطل از هم جدائى گيرند . راجع به اين كه گفتى على عثمان را كشته است . به خدا قسم هيچ دليل شرعى بر گفته ندارى و از راه دور و در عين بى اطلاعى تهمت مىزنى و متهم مىسازى ، و حقيقت اين است كه تو تحت تأثير دنيا دوستى قرار گرفته اى و تحت تأثير آنچه در درون تو از زمان سعد بن ابى وقاص هست .\r\nمعاويه از گفتگوى آن دو خبر يافت . به جرير پيغامى پرخاشگرانه و تهديد آميز فرستاد ، و ندانست كه مردم شام به او چه پاسخ داده‌اند . جرير اين ابيات را به شرحبيل نوشت :\r\nشرحبيل ! اى پسر سمط ! پيرو هواى نفس مشو\r\nزيرا در دنيا چيزى بهتر از دين نيست تا با آن مبادله شود !\r\nو به پسر ابو سفيان بگو : تو امروز حقى ندارى كه آن را مطالبه كنى\r\nيا به آن دست يا بى ، بنابراين قطع اميد كن از آنچه در پى آنى\r\nشرحبيل ! كار اسلام و حق امروز قوت گرفته است و بالا\r\n\r\n","description":"","footnote":"\r\n( 1 ) در شرح ابن ابى الحديد چنين است : كار توطئه آميزى .\r\n","page_name":" 149 ","page_number":149},
  {"content":"\r\nو تو از اين جريان در امانى چون گناهى تا كنون از تو سر نزده\r\nبنابراين به راه خويش ادامه بده و دست بكارى نزن كه از\r\nعواقبش بر تو نگرانيم و شتاب مورز چون شتاب در اتخاذ تصميم و\r\nكارى كه به تو مىگويند بد فرجام است\r\nو چون كسى نباش كه با سرعت به كار بد فرجامى\r\nدست مىزند و خود را به كام بلاها در مىاندازد\r\nپسر هند دربارهء حق سخنى به افترا گفته\r\nولى خدا در دل على بزرگتر از اينها است\r\nعلى دربارهء عثمان بن عفان كمترين لغزشى ننموده\r\nو نه دستور كارى عليه او داده و نه تحريك كرده و نه كشته است\r\nهيچ كارى جز اين كه در خانهء خويش بنشيند نكرد و نشسته بود\r\nتا آن زمان كه عثمان در خانه اش به كشتن رفت\r\nهر كه حرفى جز اين بزند حرفى به افترا و بهتان زده\r\nو مسؤوليت بهتان زدن و افترا بستن را براى خود خريده است\r\nعلى ، وصى پيامبر خدا است و او را از ميان خاندانش برگزيده\r\nو جنگى سوار شمارهء يك پيامبر ( ص ) و ضرب المثل رزماورى و دلاورى\r\nشرحبيل چون اين نامه را بخواند يكه خورد و به فكر فرو رفت و گفت :\r\nاين راهنمائى خيرخواهانه اى است براى من كه دين و دنيايم را تأمين مىنمايد .\r\nنه به خدا ، تا وقتى دربارهء اين كار ترديد و شك دارم و درست برايم روشن نشده عجله نخواهم كرد . اما آن جماعت توطئه چيدند و معاويه بدسيسه عده اى را مىفرستاد به خانه اش و دسته دسته مىرفتند و مىآمدند و از اهميت قتل عثمان و سنگينى گناه آن كار برايش داستان مىنمودند و على را متهم به قتلش مىكردند و شهادتهاى دروغ مىدادند و نامه‌هاى جعلى بر مىخواندند تا نظرش را بر گرداندند و عزمش را جزم كردند . خبر به خويشاوندان و قبيلهء وى رسيد . پسر خواهرى داشت كه با على بن ابيطالب همرأى بود و با او بيعت كرده و از جمله شاميانى بود كه به اردوى على ( ع ) پيوسته بودند و مردى زاهد و پارسا بود . وى اين ابيات\r\n","description":"","footnote":"","page_name":" 150 ","page_number":150},
  {"content":"\r\nرا بسرود :\r\nآن نگونسار ، پسر هند ، تيرى به سوى شرحبيل\r\nپرتاب كرده كه او را خواهد كشت\r\nو جمعى را مهيا ساخت تا پرهيزگارى نمايند\r\nو بفريب ديگران پردازند و مسؤوليت گناه خويش بر عهده گيرند\r\nو يمنى سبكمغزى ( يعنى شرحبيل ) را\r\nپيدا كرد كه پيروان خويش چون رمه اى به هر سو كه آن جمع بخواهند مىراند\r\nو چون آن جمع تهمت زدند او تن به حرفشان سپرد\r\nو هركه خدا را خوار خواهد از خداترسى بهره نيابد\r\nاو دين خويش مىبازد تا پسر هنده كام از دنيا برگيرد\r\nو پسر هنده پيش از اين هم دنياخوار و دنيادار بوده است\r\nو از ره فريب على را متهم به قتل عثمان كردند\r\nو غائله‌ها از سر بدخواهى براى او بر پا ساختند\r\nحال آنكه به خدائى سوگند كه كوه‌ها استوار ساخت\r\nعلى هرگز دست به روى عثمان دراز نكرد و نه هيچ وسيله اى عليه او به كار برد\r\nو كارش كار يكى از اصحاب محمد ( ص ) بود\r\nكه جملگى از دست عثمان دلى پرخون داشتند و عليه اش شوريده بودند\r\nشرحبيل وقتى اين ابيات بشنيد گفت : اين دم شيطان است . اكنون خدا دلم را به بوتهء آزمايش درآورد . به خدا سرايندهء اين شعر را يا تبعيد مىكنم يا از چنگم خواهد گريخت . آن جوان به كوفه گريخت . و چيزى نمانده بود كه مردم شام به ترديد بيفتند .\r\nمعاويه به شرحبيل بن سمط پيغام داد كه تو حق را تأييد نمودى و در اين راه هرچه به تو رسيده اجرش با خدا خواهد بود و مردان پاكدامن نظر تو را پذيرفتند .\r\nاين كار كه تو مىدانى جز با موافقت عامهء مردم به تحقق نمىرسد . بنابراين به بازديد از شهرهاى شام بپرداز و به اهالى اعلام كن كه على عثمان را كشته است و وظيفهء مسلمانان اين است كه به خونخواهى او برخيزند . او شروع كرد به گردش در\r\n","description":"","footnote":"","page_name":" 151 ","page_number":151},
  {"content":"\r\nشهرهاى شام و از شهر حمص شروع كرد و در نطقى براى مردمش چنين گفت :\r\nمردم ! على ، عثمان بن عفان را كشته است . جماعتى از كارش خشمگين گشته‌اند و او آنان را كشته است و ديگران گريخته‌اند و او بر كشور مسلط گشته و جز شام منطقه اى از تسلطش خارج نمانده است ، و او شمشيرش را بر دوش گرفته و به كام جنگهاى مرگبار فرو رفته و به زودى به سراغ شما خواهد آمد يا خدا حادثه اى پيش خواهد آورد . ضمنا كسى را جز معاويه پيدا نمىكنيم كه از عهدهء دفع خطر او بر آيد . بنابر اين جديت نمائيد و به پا خيزيد . مردم با او موافقت كردند به استثناى مردم زاهد و پارساى حمص كه بر خاسته به او گفتند : من از خانه و مزار و مساجدمان پا فراتر نمىنهيم . تو خود دانى . شرحبيل بنا كرد به تحريك كردن اهالى شهرهاى شام تا همهء شهرها را زير پا گذاشت و به هر جا مىرسيد با او موافقت و همراهى مىكردند . نجاشى بن حارث - كه دوست وى بود - اين اشعار را برايش فرستاد :\r\nشرحبيل ! تو به خاطر دين از ما جدائى نگرفتى\r\n، بلكه به خاطر كينه اى كه از « جرير » در دل داشتى\r\nو به خاطر نزاعى كه ميان سعد بن ابى وقاص و او در گرفت\r\nچنين كردى و اكنون مثل چوپان بى رمه گشته اى\r\nآيا دربارهء حادثه اى كه به هنگام وقوعش حضور نداشته اى\r\nو همهء خردمندان در قضاوتش درمانده‌اند از روى حدس قضاوت مىكنى\r\nآن هم با استناد به گفتهء جمعى كه نه مجتهد و حاكمند و\r\nنه شاهد آنچه به تو تلقين كرده‌اند بوده اند\r\nحرف كسانى كه حضور نداشته‌اند و هر چه دلشان خواسته گفته اند\r\nو ندانسته و از روى بى اطلاعى تهمتى زده‌اند چه ارزشى دارد !\r\nاين حقيقت را نديده مىگيرى كه مردم با على پيمان\r\nبيعت بسته‌اند آن هم از روى رضا و رغبت و شادمانى\r\nبا كسى بيعت كرده‌اند كه اگر بخواهند كسى چون او بيابند\r\nتا به وى اقتدا نمايند هرگز نخواهند يافت\r\n","description":"","footnote":"","page_name":" 152 ","page_number":152},
  {"content":"\r\nشايد تو فرداى رستاخيز به خاطر جنگيدن باوى بدبخت گردى\r\nشرحبيل ! كارى كه تو مىكنى گناه كوچكى نيست ! ( 1 )\r\nبدينگونه و با چنين شهادتهاى دروغين و بهتان آميز و نامه‌هاى جعلى ، معاويه از مردم براى جنگيدن با امير المؤمنين على ( ع ) بيعت گرفت .\r\n4 - عثمان را مهاجران و انصار و برجسته ترين اصحاب عادل و نيكرو محمد ( ص ) و مردان مجتهدى كشته‌اند كه نخست حجت را بر وى تمام ساخته و ثابت كرده‌اند كه در ادارهء كشور از قرآن و سنت منحرف گشته است و به حكم قرآن خونش هدر است ( 2 ) . بنابر اين كسى حق ندارد از ايشان انتقام بستاند يا قصاص خون عثمان را بگيرد ، و امير المؤمنين على ( ع ) فقط يكتن از مهاجران بوده است و با ايشان همراه و هماهنگ ، و ايشان به نظر آن جماعت نمىشود بر سر كارى بيراه يا گمراهىيى همداستان شوند يا چشم بسته بمانند . اين حقيقت را امير المؤمنين ( ع ) در نامه هايش به معاويه متذكر گشته و تنى چند از اصحاب به آن استدلال نموده‌اند مثلا صحابى بزرگ هاشم المرقال همين را حجت آورده است چنان كه در جلد نهم و همين جلد ديدم و نيز عمار ياسر - كه در جلد نهم ديديم قرآن و سنت از وى تمجيد نموده‌اند - و صحابى بزرگ ابو طفيل و عبد الرحمن بن عثمان - كه گفته شان را در جلد نهم ديديم . بنابر اين ، على ( ع ) اگر آنان را پناه داده و كمك كرده و نگذاشته باشد بدخواهان به آنان تعدى نمايند چه گناهى كرده است !\r\n5 - سپاه امير المؤمنين ( ع ) يا دوستدارانش كه همگى در كشتن عثمان دست نداشته‌اند يا دخالتى در حوادثى كه در مدينه و عليه حكومت وقت رخ داده است و فقط تنى چند از مشاهير اصحاب عادل و نيكرو به امام ( ع ) پناه جسته بودند .\r\nبنابراين پسر « صخر » بچه مجوزى در صدد كشتن همهء آن مردم بر آمده و پس از شهادت مولاى متقيان و پيش از آن در همهء شهرستانها بتعقيب آنان همت گماشته و كشتار\r\n\r\n","description":"","footnote":"\r\n( 1 ) رك : صفين ، نصر بن مزاحم 49 - 57 + استيعاب ، شرح حال شرحبيل 1 / 589 + اسد الغابه 2 / 392 + كامل ابن اثير 3 / 119 + شرح ابن ابى الحديد 1 / 139 ، 249 ، 250 .\r\n( 2 ) رك : غدير 9 .\r\n","page_name":" 153 ","page_number":153},
  {"content":"\r\nكرده است ؟ !\r\n6 - وانگهى معاويه ولى خون عثمان و ذيحق در خونخواهى او نبوده است و خونخواهان شرعى وى فرزندانش بوده‌اند ، و اگر فرضا حق قصاص داشتند و از تحقق آن درمانده بودند بايد از خليفهء وقت دادخواهى مىنمودند تا وى - يعنى امير المؤمنين على ( ع ) - به دعواى ايشان رسيدگى و قضاوت مىكرد و او كه بنابر نص نبوى داناترين و شايسته ترين قاضى بود حكم خدا را باجرامى گذاشت .\r\nآرى ، معاويه حق خونخواهى داشت ، اما نه حق خونخواهى عثمان را ، و مىتوانست قصاص خون خويشانش را از امير المؤمنين على ( ع ) بخواهد قصاص خون برادرش حنظلة بن ابى سفيان ، و جد مادريش عتبة بن ربيعه ، و دائىاش وليد بن عتبه بن ربيعه ، و پسر عموهايش عاص بن سعيد بن عاص بن اميه و عقبة بن ابى معيط بن ابى عمرو بن اميه را . اما او هرگز از اين موضوع دم نزد چون مىدانست كه مردم با او موافقت نخواهند نمود و خون آن مشركان را هدر و غير قابل قصاص مىدانند . به عكس خون عثمان را عنوان كرد و به شيوهء جاهليت كه هر يك از افراد قبيله ، خود را براى خونخواهى كشتهء قبيله ذيحق مىشمرد هر چند با آن كشته نسبت خويشاوندى دورى ميداشت . اين شيوهء جاهلى و نامشروع در گوش مردم بيگانه از دين شام اثر داشت و آنان را كه از تعاليم و آداب اسلام بى اطلاع بودند به موافقت بر مىانگيخت ، و به همين جهت معاويه با دغلبازى و شيوهء جاهلى توانست آنان را بفريبد و با خود همراه سازد . بنابراين جنگ معاويه چيزى نبود جز شعله اى از آتش كينه‌هاى جنگ « بدر » و « احد » و براى گرفتن انتقام خون مشركان قبيلهء بنى عبد شمس كه در ميدانش به خاك هلاك افتاده بودند ، و اين حقيقت بر همه روشن بود و آشكار حتى بر دختران خانه نشين كه معمولا از جريانات سياسى و دقائق آن بىخبرند . ( 1 )\r\n7 - اولين وظيفهء معاويه اين بود كه در برابر بيعتى كه به درستى انجام گرفته بود سر فرود آرد و به وحدت جامعه بپيوندد و سر از بيعت نپيچد و با اين كار نظام جامعه را بر هم نزند ، و سپس به حاكم بيعت شده مراجعه كرده اگر دعواى جزائى يى دارد اقامه نمايد و دادخواهى كند ، و اين در نامهء امير المؤمنين به معاويه درج است .\r\n\r\n","description":"","footnote":"\r\n( 1 ) رك : غدير 9 ، سخن ام الخير دربارهء جنگها و لشكر كشىهاى معاويه .\r\n","page_name":" 154 ","page_number":154},
  {"content":"\r\n« دربارهء اين كه گفتى : قاتلان عثمان را به من تسليم كن . ترا چه به آن ! پسران عثمان موجودند و آنان ذيحقتر از توبه اين كارند . ( 1 ) اگر فكر مىكنى تو براى خونخواهى عثمان قوىتر از آنهائى بايد به بيعتى كه ترا متعهد ساخته سر فرود آورى ( 2 ) [ زيرا بيعتى عمومى است و شامل تو مىشود و قابل تجديد نظر نيست 
  ] و بعدا از من عليه آنان دادخواهى نمايى » . ( 3 )\r\nدر نامهء ديگرى مىفرمايد : « دربارهء كشندگان عثمان زياد حرف زده اى . اگر نظرت را تغيير داده دست از سركشى بردارى و تصميم عمومى مسلمانان را بپذيرى و بعد نزد من عليه آنها اقامهء دعوا و دادخواهى نمائى اختلاف تو و آنان را بر اساس قرآن حل و فصل خواهم كرد . اما آنچه را تو ميخواهى فريبى بچه گانه است . بجان خودم اى معاويه اگر نه از روى هواى نفس ، بلكه خردمندانه بينديشى خواهى دريافت كه من از همه كس منزه تر از خون عثمانم ، و خواهى دانست كه من از او بر كنار و بدور بودم . اما اگر بخواهى ناجوانمردانه تهمت بزنى آن كار ديگريست » . ( 4 )\r\n8 - طلحه و زبير پيش از معاويه از پى همين منظور بر آمدند و همسر پيامبر ( ص ) را از پرده بيرون آوردند ، و امام ( ع ) پس از اتمام حجت با آنان جنگيد و به آنان نوشت : « شما ادعا كرده‌ايد من عثمان را كشته‌ام . ميان من و شما آن مدنيانى داور باشند كه نه به من پيوسته‌اند و نه بشما ، تا بر اساس داوريشان هر كس آنچه را مستحق است ببيند . همچنين ادعا كرده‌ايد من كشندگان عثمان را پناه داده‌ام .\r\nفرزندان عثمان موجودند . اينها سر به فرمان من فرود آرند و آنگاه نزد من عليه قاتلان پدرشان اقامهء دعوا كنند . شما دو نفر را چه به عثمان ! خواه او به حق كشته شده باشد\r\n\r\n","description":"","footnote":"\r\n( 1 ) در روايت « مبرد » چنين آمده است : ترا چه به عثمان ! تو فقط يكى از عشيرهء بنى اميه اى ، و فرزندان عثمان حق خونخواهى او را دارند .\r\n( 2 ) در روايت « مبرد » چنين است : تصميم عمومى مسلمانان را بپذير\r\n( 3 ) الامامة و السياسة 1 / 88 + الكامل ، مبرد 1 / 225 + عقد الفريد 2 / 284 ، 285 + شرح ابن ابى الحديد 1 / 252 .\r\n( 4 ) الامامة و السياسة 1 / 81 + عقد الفريد 2 / 284 + نهج البلاغه 2 / 7 و 124 + شرح ابن ابى الحديد 1 / 248 و 3 / 300 .\r\n","page_name":" 155 ","page_number":155},
  {"content":"\r\nو خواه بناحق ، در هر حال شما با من بيعت كرده‌ايد ، و اينك دو كار زشت را مرتكب گشته‌ايد : شكستن پيمان بيعت ، و از خانه بدر آوردن مادرتان ! » ( 1 )\r\nو به معاويه نوشت : « طلحه و زبير با من بيعت كردند و بعد پيمان بيعتشان را شكستند ، و اين پيمان شكنى به مثابهء باز گشت به وضع جاهلى است . به همين جهت من پس از اتمام حجت با آنها جنگيدم تا حق بتحقق پيوست و حكم خدا على رغم دلخواهشان چيره گشت . بنابراين تصميم عمومى مسلمانان را بپذير » . ( 2 )\r\nآيا اين دلائل و اتمام حجتها براى معاويه كافى نمىنمود ؟ ! همهء دنيا مىدانستند امير المؤمنين ( ع ) معتقد است كه دو راه بيش نيست : يكى كافر گشتن و ديگرى جنگيدن با آن عده . آيا معاويه نديد خودخواهى و فريبكارى و جاه طلبى و دنيا پرستى چه بر سر سران سپاه جمل آورد و با اينكه هزاران انسان صالح و بيراه و اهل حق و باطل را بكشتن دادند هيچ طرفى بر نبستند ؟ ! پس از چه روى شمشير كشيد تا هزاران انسان بيگناه و مرد و زن و كودك را به خاك و خون افكند آن هم در ازاى كشته شدن يكتن كه مجتهدان عادل و نيكرو امت محمد ( ص ) پس از اتمام حجت كشته بودنش . قتل عام مردم به بهانهء خونخواهى يكتن ، كارى است حرام و بر خلاف حكم شريعت . كار وى چنان بود كه امام ( ع ) در نامه اى به وى متذكر گشت : « تو در اين موضوع رأى درست و روشنى كه متكى به حديث باشد ندارى و نه شاهدى دربارهء اين قضيه دارى و نه به آيه اى از قرآن يا سفارشى از رسول خدا استناد مىكنى » . ( 3 )\r\n9 - دستورات خليفهء وقت بايد حتما پيروى و اطاعت شود و سرپيچى از آن روا نيست . على ( ع ) به معاويه مىنويسد : « دربارهء مطالبى كه در مورد كشندگان عثمان نوشته اى ، من در اين موضوع انديشيده‌ام و هر چه كردم ديدم نمىتوانم آنها را به تو يا ديگرى تحويل بدهم . بجان خودم اگر از گمراهى و بدخواهىات دست برندارى به همين زودىها خواهى ديد كه از پىات برخواهند برخاست و احتياجى\r\n\r\n","description":"","footnote":"\r\n( 1 ) نهج البلاغه 2 / 112 + الامامة و السياسة 1 / 62 .\r\n( 2 ) كتاب صفين ، نصر بن مزاحم 34 + عقد الفريد 2 / 284 + الامامة و السياسة 1 / 81 + شرح ابن ابى الحديد 1 / 248 و 3 / 300 .\r\n( 3 ) كتاب صفين 122 + شرح ابن ابى الحديد 3 / 412 .\r\n","page_name":" 156 ","page_number":156},
  {"content":"\r\nنخواهد بود كه آنان را در خشكى و دريا تعقيب نمائى . » ( 1 )\r\nمگر اين دستور صريحى از امام ( ع ) نبود حاكى از اين كه نمىتواند كشندگان عثمان را به هيچ فرد شورشى تحويل دهد و خواستن چنين چيزى از او گمراهى و بدخواهى است ؟ ! مگر معاويه مىپنداشت در صورت اصرار و تقاضا رأى امير المؤمنين ( ع ) تغيير خواهد كرد ، يا نظريهء خويش را و حكم دين را ترك كرده هواى نفس او را خواهد پذيرفت ؟ ! اين محال بود . پس چرا معاويه به وظيفهء دينى خويش عمل نكرد و فرمان امامى را كه قرآن پاك و منزهش شمرده اطاعت ننمود و نظريهء او را كه از قرآن جدائىناپذير است نپذيرفت ؟ ! مگر اطاعت از فرمان امير المؤمنين ( ع ) برايش واجب نبود حال آنكه آن جماعت رواياتى را از پيامبر ( ص ) صحيح شمرده‌اند كه به استنادش اطاعت از فرمان سران گمراهگرى و حكام جور و بيدادگرى از قماش معاويه و يزيد را واجب مىشمارد ؟ ! رواياتى از اين قبيل كه « پس از من پيشوايانى خواهند بود كه راه از راهنمائى من نمىبرند و سنت مرا رويهء خويش نمىسازند و مردانى خواهند بود كه دل شيطان دارند و پيكر انسان . » حذيفه مىپرسيد : اى پيامبر خدا ! اگر آن وضع را ديدم چه كنم ؟ مىگويد : « فرمان امير را بشنو و اطاعت كن گر چه پشتت تازيانه بخورد و مالت گرفته شود فرمان نيوش و اطاعت ورز » ( 2 ) « سلمة بن يزيد از پيامبر ( ص ) مىپرسد : اى پيامبر خدا ! به نظر تو اگر زمامدارانى بر ما حاكم گشتند كه حقشان را از ما ميخواستند ، اما حق ما را نمىدادند چه بايد بكنيم ؟\r\nپيامبر ( ص ) رو از جوابش برمىگرداند . دوباره مىپرسد . باز روى از او بر مىتابد . براى بار سوم مىپرسد . اشعث بن قيس او را گرفته تكان مىدهد و مىگويد : گوش به فرمان باشيد و اطاعت كنيد ، زيرا آنها مسؤول كار خويشند و شما مسؤول كار خويش . » ( 3 )\r\nاين ، نظر آن جماعت است دربارهء حكام تبهكار و فاسد ، تا چه رسد به امام عادل\r\n\r\n","description":"","footnote":"\r\n( 1 ) كتاب صفين 96 و 102 + عقد الفريد 2 / 286 .\r\n( 2 ) صحيح مسلم 6 / 20 + سنن بيهقى 8 / 157 .\r\n( 3 ) صحيح مسلم 6 / 19 + سنن بيهقى 8 / 158 .\r\n","page_name":" 157 ","page_number":157},
  {"content":"\r\nو حاكم نيكروى كه همهء شرايط خلافت در او جمع است و دنيا مىداند كه چه حديثها در وجوب اطاعتش هست و سازگارى و موافقت با آراء و نظرياتش كه همواره مطابق دين است و امر خدا .\r\n10 - و اين كه چه كسى عثمان را كشته و مباشر قتلش بوده اختلاف است .\r\nو اين در جلد نهم بشرح آمد . متهمين عبارتند از : جبلة بن ايهم مصرى ، كبيرة السكونى ، كنانة بن بشر تجيبى ، سودان بن حمران ، رومان يمانى ، يسار بن غلياض . و ابن عساكر او را به نام « حمال » خوانده است . ( 1 ) بعضى از اينها در وقت كشته شده‌اند و باقيماندگان نيز هيچيك در سپاه على ( ع ) نبوده‌اند و نه او به آنان پناه داده است . بنابر اين هيچكس نمىتوانست انتقام خون عثمان را از كسى غير از اينها بستاند . آنهائى كه امام ( ع ) پناه داده شان نه مباشر قتل عثمان بلكه مسبب آن بوده‌اند و عبارت از مهاجران و انصار يا اصحاب عادل و نيكرو كه مردم را عليه وى برمىانگيخته‌اند و همگى باستثناى عدهء انگشتشمارى در اين كار شركت داشته‌اند .\r\nاز اينها گذشته ، آيا اين كه مولاى متقيان ( ع ) شخصا خود را از شركت در قتل عثمان برى مىدانست - و اين را به طلحه و زبير و معاويه نوشت - و برجسته ترين اصحاب پيامبر ( ص ) نيز شهادت مىدادند كه حضرتش در آن قتل دستى نداشته است و اين شهادت را از هنگام كشته شدن عثمان تا آغاز نبردهاى صفين تكرار كردند و به طلحه و زبير و معاويه و همدستان آنها نوشتند در نظر معاويه باندازهء شهادتهاى دروغ و بهتان آميزى ارزش و اعتبار نداشت كه عناصرى بى سر و پا و فرو مايه سر هم بندى كردند و خود معاويه با حقه بازى و دسيسه ترتيب داد و با تطميع و تهديد بر گذارش كرد ؟ ! حال آنكه مىدانست امير مؤمنان چه شخصيتى دارد و چه مقام بلندى ، و آن اصحاب پاكدامن و نيكوكارى كه برائت حضرتش را تأييد و تصديق مىنمودند چه بلند پايه‌اند ، و آن دار و دسته اى كه بر وى شوريده‌اند مشتى پست و نادرست بيش نيستند ؟ ! آرى ، معاويه اينها همه را مىدانست ، لكن در پى سلطنت بود و طمعى كه به آن بسته بود دست و زبانش را به هر پستى و پليدى و گناهى مىآلود .\r\n\r\n","description":"","footnote":"\r\n( 1 ) الصواعق 66 .\r\n","page_name":" 158 ","page_number":158},
  {"content":"\r\n\r\nدفاعيهء ابن حجر از معاويه\r\nاكنون كه دفاعيات معاويه را از موقعيت تبهكارانه اش نسبت به خلافت امير مؤمنان ( ع ) و بهانه هائى كه براى قيام مسلحانه اش تراشيده ديديم بيائيد نگاهى به دفاعيه اى بيندازيم كه آخرين هواخواه و پشتيبانش - ابن حجر - ترتيب داده است و چون خويش را از جنگيدن زير پرچم امويان محروم ديده صفحاتى چند در دفاع از سر دسته شان سياه كرده است و در كتاب « الصواعق المحرقة » عذرها و دلائل بى پايه رديف نموده و با گستاخى عرضه كرده است پندارى براهين قاطع است و حجتهاى استوار ! و گر چه اينها را خود اختراع نكرده و از پيشينيانش تقليد و اقتتباس و اتخاذ نموده و از ابن حزم و ابن تيميه و ابن كثير ، لكن با زرنگى و تردستى گرد آورده و چيده و آب و رنگ داده است . مىنويسد : « از معتقدات اهل سنت اين است كه جنگهائى كه ميان معاويه و على - رضى اللَّه عنهما - در گرفته از آن جهت نبوده كه معاويه بر سر خلافت با على كشمكش داشته است ، زيرا چنان كه گذشت ( 1 ) متفقند بر اين كه خلافت حق على بوده است . بنابر اين آشوب داخلى بر سر خلافت بروز نكرده است ، بلكه بدين سبب كه معاويه و همراهانش از على تقاضا داشته‌اند كشندگان عثمان را به ايشان تسليم نمايد چون معاويه پسر عموى عثمان بوده است ، و على از آن سر باز زده است بدين گمان كه اگر بخواهد فورا آنان را تحويل دهد چون عشائر آنان بسيار است و به سپاه على آميخته‌اند موجب اضطراب و اغتشاش خواهد گشت و خلافت را كه انتظام عقيده و آراء مسلمانان بدان وابسته است متزلزل خواهد كرد بويژه آنكه خلافتش در آغاز كار مستحكم و استوار نگشته بود . بدين لحاظ على - رضى اللَّه عنه - فكر\r\n\r\n","description":"","footnote":"\r\n( 1 ) در صفحهء 71 صواعق نوشته است .\r\n","page_name":" 159 ","page_number":159},
  {"content":"\r\nكرده كه به تأخير انداختن كار تحويل آنان به صواب نزديكتر است تا آنگاه كه وضع خلافت خويش را محكم گرداند و امكان عملى و امكان عمل بوجه درست برايش ميسر گردد و وحدت ملى مسلمانان و نظم ايشان به تحقق پيوندد ، و آن وقت كشندگان عثمان را يكايك بر گيرد و به آنان تسليم نمايد . و دليل بر اين ، آنكه چون در جنگ جمل بانگ برزد كه كشندگان عثمان از سپاهش بيرون روند بعضى از آنان آهنگ قيام عليه او و جنگيدنش را كردند . همچنين كسانى كه موافق كشتن عثمان بودند جمعى بسيار بودند چنان كه از داستان محاصره كردن و كشتن وى ديديم ، جمعيت انبوهى از مصريان - كه هفتصد نفر گفته‌اند و هزار نفر و پانصد نفر - و جمعى از مردم كوفه ، و جمعى از مردم بصره و اهالى ديگر بلاد ، و به مدينه در آمده‌اند و كارها از آنان سر زده است . حتى بعضى گفته‌اند كه آنان با عشائرشان به ده هزار نفر مىرسيده‌اند . و همين على - رضى اللَّه عنه - را واشته تا اقدام به تحويل آنان ننمايد ، زيرا دشوار يا نشدنى بوده است .\r\nو نيز احتمال دارد كه على - رضى اللَّه عنه - عقيده داشته كه كشندگان عثمان « تجاوز كاران داخلى » هستند از آن گونه كه اجتهاد و فهم نادرستشان سبب شده كه ريختن خون او را جايز بدانند به استناد كارهائى كه از او سر زده است مثل اين كه پسر عمويش مروان را منشى خود ساخته و او را كه توسط پيامبر ( ص ) به خارج مدينه تبعيد بوده به مدينه باز گردانده ، و در گماشتن به استاندارى و كارهاى مهم دولتى خويشاوندانش را بر ديگران مقدم داشته است ، و قضيهء محمد بن ابى بكر . از روى بى اطلاعى و به اشتباه تصور كردند كه وقتى اين كار را كرد ريختن خونش جايز خواهد بود . تجاوز كار مسلح داخلى هر گاه سر به فرمان پيشواى عادل آورد ديگر او را بخاطر خونى كه در حال شورش مسلحانه ريخته يا مالى كه در اثناى آن بهدر داده - و اين جمله را با اجتهاد غلط كرده است - تعقيب نخواهند كرد و اين نظر شافعى - رضى اللَّه عنه - است و جمعى ديگر از علماى فقه همين را گفته‌اند . اين احتمال گر چه امكان دارد ، ولى احتمال و فرض پيشين بيشتر قابل اعتماد است . . . » ( 1 )\r\nمىگوئيم : گرفتيم عثمان بناحق و از روى تجاوز كارى كشته شده باشد .\r\n\r\n","description":"","footnote":"\r\n( 1 ) الصواعق 129 .\r\n","page_name":" 160 ","page_number":160},
  {"content":"\r\nو فرض كرديم به هيچ وجه كارى را كه مستوجب قتلش باشد مرتكب نگشته باشد .\r\nو پيش از كشتنش اتمام حجت بر او نكرده و در حق وى حكم قرآن را باجرا نگذاشته باشند .\r\nو قتلش در ميان هزاران مدنى و مصرى و كوفى و بصرى صورت نگرفته باشد .\r\nو سراسر كشور بر او نشوريده و مردان صالح امت انتقادات و اعتراضات بيشمار بر او ننموده و وى را پيوسته به پيروى سنت نخوانده باشند .\r\nو قاتلش نه اينكه از روز اول مجهول و ناشناس مانده ، بلكه معلوم و معين بوده و انگشت نما ، و قتلش بى قاتل مشخص نباشد تا جزاى حقوقى قتلش از خزانهء عمومى مسلمانان پرداخته شود .\r\nو مباشران قتلش بكشتن نرفته باشند و بعضى از آنها باقى مانده و امكان قصاصشان وجود داشته باشد .\r\nو مهاجران و انصار در قتلش همداستان نباشند و اين مجتهدان عادل دستى در آن حادثه نداشته باشند و برجسته ترين اصحاب در قتلش شركت نجسته باشند .\r\nو مردم مدينه به اصحاب رسول خدا ( ص ) در سراسر كشور ننوشته باشند كه شما به جهاد راه خداى عز و جل برخاسته و از شهر خويش بيرون گشته‌ايد در پى برقرارى دين محمد ( ص ) ، حال آنكه دين محمد را كسى كه در غيابتان عهده دار امور شما است تباه و رها گردانيده است . بنابراين بسرعت بيائيد و دين محمّد ( ص ) را بر قرار گردانيد .\r\nو مهاجران به اصحاب و تابعانى كه در مصر بودند ننوشته باشند : بيائيد اينجا و خلافت رسول خدا را پيش از آنكه از چنگ اهلش بدر كنند به سامان آوريد ، زيرا كتاب خدا ( در عمل ) تبديل يافته و سنت رسول خدا دگرگون گشته است و احكام دو خليفهء پيشين تغيير داده شده است . . . ( 1 )\r\nو طلحه و زبير و عائشه - ام المؤمنين - و عمرو بن عاص بيش از همهء مردم در مخالفت با وى سرسختى و تندى نشان نمىداده‌اند و هيچ تلاشى در آن انقلاب\r\n\r\n","description":"","footnote":"\r\n( 1 ) همهء نامه را در جلد نهم خوانديم .\r\n","page_name":" 161 ","page_number":161},
  {"content":"\r\nنكرده‌اند .\r\nو دنيا صداى عثمان را نشنيده است كه مىگويد : واى از دست طلحه ! آن قدر زر و سيم به او داده‌ام و حالا در پى قتل من است و مردم را به كشتنم تحريك مىكند .\r\nو طلحه نگفته است : چه مىشود اگر ( عثمان ) كشته بشود نه فرشتهء مقرب است و نه پيامبر مرسل و مردم را از رساندن آب به عثمان باز نداشته است .\r\nو مروان ، طلحه را در عوض خون عثمان نكشته باشد و اين سخن از وى در تاريخ ثبت نباشد كه « ديگر در پى خونخواهى نخواهم رفت . »\r\nو زبير نگفته باشد : او ( يعنى عثمان ) را بكشيد ، زيرا دينتان را تغيير داده است ، و عثمان فرداى ( قيامت ) لاشه اى بر صراط خواهد بود .\r\nو عائشه به بانگ بلند فرياد نزده باشد : نعثل را بكشيد ، خدا او را بكشد ، چون كافر گشته است . و به مروان نگفته باشد : به خدا ميل دارم تو و اين رفيقت كه اين قدر به وضع او توجه دارى ، بپاى هر كدامتان سنگ آسيائى باشد و به دريا انداخته شويد . و به ابن عباس اخطار نكرده باشد : مبادا مردم را از اين ديكتاتور دور سازى !\r\nو عمرو عاص نگفته باشد : مرا عمرو عاص مىگويند او را در حالى كه در وادى السباع بودم كشتم . وقتى تصميم گرفتم عليه او تحريك كنم حتى چوپانى را كه در سر كوه با گلهء خويش است تحريك مىكنم .\r\nو سعد بن ابى وقاص اعتراف نكرده باشد : ما دست باز داشتيم و اگر مىخواستيم مىتوانستيم بلا از او بگردانيم .\r\nو نعش عثمان سه روز در مزبله نمانده باشد و نه اينكه مهاجران و انصار و ديگر اصحاب عادل و نيكرو كوچكترين اهتمامى بدفنش نكرده باشند .\r\nو طلحه از كفن و دفنش در گورستان مسلمانان جلوگيرى ننموده باشد و او را پس از ذلت و خوارى و تحقير در گورستان يهوديان - در باغ كوكب - دفن نكرده باشند .\r\nو همهء آنچه در جلد نهم از زبان جمعى كثير از اصحاب پيامبر ( ص ) - كه در\r\n","description":"","footnote":"","page_name":" 162 ","page_number":162},
  {"content":"\r\nميانشان رجال برجسته و اركان فقه آن جماعت وجود دارند - ثبت كرديم و تاريخ گوياى آن است به صحت نپيوسته و درست نباشد به هيچوجه و نه حتى ذره‌اى .\r\nو امام وقت حق نداشته باشد آنطور كه عثمان از كيفر عبيد اللَّه بن عمر - كه هرمزان و جفينة دختر ابو لؤلؤة را بى هيچ جرمى كشته بود - در گذشت در گذرد .\r\nو معاويه پا از يارى عثمان بدامن در نپيچيده و در پى فرصت كشته شدنش نبوده باشد و تنى چند از برجسته ترين اصحاب شهادت نداده باشند كه ريخته شدن خون عثمان به گردن معاويه است و قصاص خونش را از كسى جزوى نبايد گرفت .\r\nو عثمان باز مانده اى جز معاويه نداشته است كه عهده دار خونخواهى او شود .\r\nو على بوده كه عثمان را كشته يا كشندگانش را پناه داده است .\r\nو معاويه دور و بى خبر از آن حادثه نبوده ، بلكه شاهد و ناظر قتل عثمان بوده و قاتل او را شناخته و دانسته چه كسانى از كشتنش پاكدامن بوده‌اند و ادعاى معاويه تهمت و بهتان و حرف بى پايه نبوده و نه بر مبناى شهادت دروغ و ساختگى .\r\nو اقامهء دعواى خونخواهى عثمان وضعى استثنائى داشته و غير از ساير دعاوى حقوقى و جزائى بوده و برعكس آنها نزد امام وقت مطرح نمىشده است\r\nو عمليات مسلحانه و لشكركشى معاويه نه براى رياستجوئى و دستاندازى به مقام شامخ خلافت بلكه براى دستگيرى و كيفر كشندگان عثمان بوده است و هرگز نمىخواسته از رهگذر جنگش به خلافت رسد چون مىدانسته كه آزاد شده اى است فرزند آزاد شده اى ، و نه از مجاهدان بدر است و نه سابقهء درخشانى در اسلام دارد و نه حائز شرايط خلافت است و نه در انتخابات عمومى پيروز گشته و نه اجماعى براى خلافتش صورت گرفته و نه كسى او را برگزيده است .\r\nآرى ، گرفتيم وقايع تاريخى چنين اتفاق افتاده و حقائق بدين گونه باشد اى ابن حجر ! و گرفتيم كه چشم از همهء حقائق و وقايع ثابتى كه بر خلاف نوشتهء تو است ( 1 ) پوشيدى ، مگر اين را هم مىتوانى انكار كرد كه مخالفت و دشمنى معاويه\r\n\r\n","description":"","footnote":"\r\n( 1 ) رك : غدير 9 .\r\n","page_name":" 163 ","page_number":163},
  {"content":"\r\nبا امام وقت و حاكمى كه علاوه بر وجود نص ، با اجماع اصحاب بدان مقام نائل گشته است به منزلهء قيام مسلحانه عليه او است ؟ ! و حزب ابو سفيان با جنگ و ستيزى كه عليه امير المؤمنين ( ع ) به راه انداخت به تجاوز كار مسلح داخلى بدل گشت و به تحقير و سست كردن قدرت سياسى الهى در زمين پرداخت و فرمانروائى شرعى را متزلزل گردانيد و پيوند مسلمانى از گردن خويش فرو گذاشت و لازم آورد كه بنام خدا محكوم و زبون گردد و مسلمانان با آن نبرد كنند تا از حوزهء ايمان طرد شود ، و خود را مصداق احاديثى گردانيد كه در صدر اين مبحث آورديم ؟ !\r\nمعاويه نه خليفه بود و نه با او بيعتى شده بود ، بلكه استاندارى بود از طرف كسانى كه پيشتر خليفه بودند . بنابراين ، بيعتى كه در مدينه با امير المؤمنين على ( ع ) شد او را در شام ملزم و متعهد مىساخت - چنان كه امام ( ع ) خود به او نوشته و متذكر گشت . و اگر مىخواست به استاندارى و كار دولتى خويش ادامه دهد بايد فرمان جديد يا تأييدى از طرف خليفهء وقت دريافت مىكرد . و اينها هيچيك صورت نگرفت اگر نگوئيم كه به عكس حضرتش او را از مقام استاندارى بر كنار ساخت و هيئتى را فرستاد تا او را به فرمانبردارى و تسليم در برابر تصميم عمومى صاحبنظران جامعه و مسلمانان وادارد ، و فرمان كتبىيى به همين منظور با ايشان همراه كرد .\r\n","description":"","footnote":"","page_name":" 164 ","page_number":164},
  {"content":"\r\n\r\nهيئتهاى اعزامى امير المؤمنين على ( ع )\r\n\r\nنخستين هيئت\r\nامام ( ع ) در ذيحجهء سال 36 هجرى هيئتى را نزد معاويه اعزام داشت مركب از : بشير بن عمرو بن محصن انصارى ، سعيد بن قيس همدانى ، شبث بن ربعى تميمى و به آنان توصيه كرد كه نزد آن شخص رفته او را به حكم خدا بخوانيد و به فرمانبردارى و وحدت ملى . آنان رفته با او ملاقات كردند . بشير بن عمرو پس از حمد و ثناى خدا گفت : معاويه ! دنيا و عمرت سپرى گشته و رو به آخرت دارى ، و خداى عز و جل به كارهايت رسيدگى خواهد كرد و كيفر خواهد داد . من ترا به خداى عز و جل سوگند مىدهم كه وحدت اين امت را بر هم نزن و خونريزى داخلى راه مينداز .\r\nمعاويه سخنش را قطع كرده گفت : اين سفارشها را به رهبرت هم كرده اى ؟ ! بشير گفت : رهبرم چون تو نيست . رهبرم براى تصدى اين كار ( يعنى حكومت اسلامى ) از همهء مردم روى زمين باصلاحيتتر است به لحاظ فضيلت و ديندارى و سابقهء درخشان اسلاميش و نزديكيش با پيامبر خدا ( ص ) . پرسيد : او چه مىگويد ؟ گفت :\r\nترا به پرهيزگارى و ملاحظهء خداى عز و جل مىخواند و اين كه تقاضاهاى اسلامى و بر حق پسر عمويت را بپذيرى ، زيرا كه در زندگانى دنيا به عافيتتر خواهد بود و در آخرتت نيكوتر .\r\nمعاويه گفت : و قصاص خون عثمان - رضى اللَّه عنه - را از او نستانيم ؟ ! نه به خدا هرگز چنين كارى نخواهم كرد . آنگاه شبث بن ربعى به نطق ايستاد و پس از سپاس و ستايش خدا گفت : معاويه ! پاسخى را كه به سخن بشير بن عمرو دادى شنيدم و دريافتم . به خدا هدف و منظور تو بر ما پوشيده نيست . تو هيچ چيز نيافته اى تا به وسيله اش مردم را بفريبى و آنان را با خود همدل سازى و زير فرمان خويش در\r\n","description":"","footnote":"","page_name":" 165 ","page_number":165},
  {"content":"\r\nآورى جز اين شعار كه « پيشوايتان بناحق كشته شده و ما به خونخواهى او بر خاسته‌ايم » بر اثر آن ، عناصر نابخرد و فرومايه با اين شعار همداستان گشته‌اند .\r\nحال آنكه ما اطلاع داريم كه تو پا از يارى عثمان بدامن پيچيده اى و مايل بوده اى كه او به كشتن رود براى همين وضع كه امروز پيش آمده و براى اينكه شعار خونخواهى او را ساز كنى ، اما بدان كه بسا رياستجو و جاه طلب كه خدا با قدرتش مانع وصول او به مقصود گشته است ، و بسا آرزومند كه پيش از رسيدن به آرزو دچار مرگ و بدتر از آن شده است . و به خدا قسم هيچيك از اين دو صورت برايت خوش نخواهد بود . اگر به منظورت نرسى وضعت از همه كس بدتر خواهد بود ، و در صورتى كه به مقصود برسى به محض رسيدن به آن از طرف پروردگارت مستوجب آتش دوزخ خواهى گشت . بنابراين از خدا بترس اى معاويه و دست از اين كار و منظور بردار و بر سر خلافت با كسى كه شايستهء آن است بكشمكش نپرداز .\r\nدر اين هنگام معاويه شروع به سخن كرد و از آن جمله گفت : دروغ گفتى و پستى نمودى اى بيابانگرد بىسروپا و سبكمغز در همهء آنچه گفتى . برويد بيرون از حضورم . زيرا ميان من و شما جز شمشير نخواهد بود . و خشمگين گشت .\r\nو آن جماعت بيرون رفتند و به نزد على آمده جواب معاويه را به وى گزارش دادند ( 1 )\r\n\r\nدومين هيئت\r\nبا فرا رسيدن محرم سال 37 هجرى طرفين جنگ صفين اعلام ترك مخاصمه كردند تا پايان ماه محرم مگر كار به صلح انجامد . و در اثناى آن سفيرانى رفت و آمد كردند كه فائده اى نبخشيد . على ( ع ) هيئتى را فرستاد مركب از عدى بن حاتم ، يزيد بن قيس ، شبث بن ربعى ، و زياد بن حنظله . وقتى با او ملاقات كردند عدى بن حاتم شروع به سخن كرد و پس از سپاس خدا گفت :\r\nما آمده‌ايم تا ترا به كارى دعوت كنيم كه بدان وسيله خداى عز و جل وحدت نظر و وحدت ملى ما را تأمين و از خونريزى جلوگيرى مىكند و مايهء امنيت راهها و رفع اختلاف مىشود . پسر عمويت سرور مسلمانان و درخشان سابقه ترين و نيك\r\n\r\n","description":"","footnote":"\r\n( 1 ) تاريخ طبرى 5 / 242 + كامل ابن اثير 3 / 122 + تاريخ ابن كثير 7 / 256 .\r\n","page_name":" 166 ","page_number":166},
  {"content":"\r\nاثر ترينشان در اسلام است . اينك مردم به دورش متحد گشته‌اند ، و خداى عز و جل هدايتشان كرده تا رائى درست و متين اتخاذ كرده‌اند ، و كسى جز تو و آنها كه با تواند نمانده است . بنابراين اى معاويه ! دست از كارت بردار ، مبادا خدا براى تو و همراهانت روزى چون روز جنگ جمل پيش آورد .\r\nمعاويه گفت :\r\nمثل اين است كه نه براى اصلاح ، بلكه براى تهديد آمده اى . محال است اين اى عدى ! نه به خدا . من پسر حربم و مرا با تهديدات تو خالى نمىشود ترساند .\r\nتو از كسانى هستى كه پسر عفان - رضى اللَّه عنه - را به آن سرنوشت دچار كردند و تو از كشندگان او هستى . و در اين آرزويم كه خداى عز و جل ترا به كيفر قتل او به كشتن رساند . . .\r\nشبث بن ربعى و زياد بن حنظله به معاويه چنين گفتند :\r\nما براى پيشنهادى آمده‌ايم كه ما را و ترا به صلاح مىآورد ، و تو شروع كرده اى به مثل آوردن . حرفها و كارهاى بى فائده را كنار بگذار و جواب پيشنهادى را بده كه ما و ترا جملگى سود مىدهد .\r\nآنگاه يزيد بن قيس چنين گفت :\r\nما فقط براى ابلاغ مطلبى خاص نزد تو فرستاده شده‌ايم و براى اينكه جواب ترا بازبريم . و ما در اين راه از هر چه نصيحت و خير خواهى باشد فرو گذار نخواهيم كرد و از هرچه حجت و دليل عليه تو باشد و آنچه سبب گردد تو به همبستگى و وحدت باز آئى و تصميم همگانى را بپذيرى . رهبر ما كسى است كه تو و مسلمانان به خوبى افتخارات و فضائلش را مىشناسيد ، و گمان نمىكنم بر تو پوشيده باشد كه مردم ديندار و با فضيلت هيچكس را همطراز و در رديف على نمىدانند و قرار نمىدهند و هرگز ترا با او برابر نمىنهند . بنابراين اى معاويه ! از خدا بترس و با على مخالفت نكن ، زيرا به خدا قسم ما هرگز مردى را نديده و نمىشناسيم كه بيش از او پرهيزگارانه عمل كند يا در زندگانى دنيا زاهدتر از وى باشد و بى دلبستگى تر ، يا در احراز همهء خصال ستوده گرانمايه تر از وى .\r\nدر اين هنگام ، معاويه چنين گفت :\r\n","description":"","footnote":"","page_name":" 167 ","page_number":167},
  {"content":"\r\nپس از سپاس و ستايش ، شما دعوت كرديد به اطاعت و وحدت ملى و تصميم همگانى . وحدت و تصميم همگانى كه شما به آن مىخوانيد پيش ما است و در اينجا حاصل شده است . اطاعت كردن از رهبر شما را ما نمىپذيريم . رهبر شما خليفهء ما را كشته و وحدت ملى ما را برهم زده و قاتلان ما را پناه داده است . رهبر شما ادعا مىكند كه او را نكشته است . و ما اين حرفش را تكذيب نمىكنيم ، اما از شما مىپرسيم :\r\nقاتلان دوست ما ( يعنى عثمان ) را نديده‌ايد ؟ ! آيا نمىدانيد رفيق و همراه رهبر شمايند ؟ ! بنابراين آنها را به ما تحويل بدهد تا به قصاص خون عثمان بكشيم ، آنگاه پيشنهاد شما را دائر بر اطاعت و وحدت ملى مىپذيريم .\r\nشبث بن ربعى به او گفت : معاويه ! آيا تو از اين خوشحال خواهى شد كه عمار ياسر را به دست تو بدهند تا او را بكشى ؟ ! جوابداد : چه مانعى دارد ! به خدا اگر پسر سميه را به دست من بدهند او را نه درازاى قتل عثمان - رضى اللَّه عنه - بلكه درازاى قتل ناتل بردهء آزادشدهء عثمان خواهم كشت .\r\nشبث گفت : قسم به خداى زمين و خداى آسمان كه سخن به انصاف و اعتدال نگفتى . نه ، قسم به آن كه خدائى جز او نيست دستت به عمار نخواهد رسيد مگر آنكه جماعتها به خاك و خون كشيده شود و روزگارت تباه و تيره گردد . معاويه گفت : اگر جنگ در گيرد روزگار تو تباه تر و تيره تر خواهد گشت . آن هيئت از نزد معاويه برفتند . آنگاه معاويه بدنبال زياد بن حنظلهء تميمى فرستاد تا بيامد و با او ملاقات محرمانه كرد و به وى - پس از حمد و ثناى خدا - گفت : على رابطهء خويشاونديش را با ما گسسته و حق ما را ضايع كرده و قاتلان رفيق ما را در پناه خويش گرفته است . من از تو يارى مىطلبم تا با خانواده و عشيره ات مرا مدد كنى ، و در برابر خداى عز و جل براى تو تعهد مىكنم كه اگر پيروز شدم ترا به استاندارى هر يك از دو كشور كه تو بپسندى و برگزينى منصوب گردانم . زياد بن حنظله مىگويد : چون معاويه حرفش را تمام كرد خداى عز و جل را سپاس برده و ستايش نمودم و گفتم : من بر راه روشنى هستم كه پروردگارم نموده و بر آنچه به من ارزانى فرموده است ، بنابراين هرگز پشتيبان تبهكاران نخواهم گشت . و برخاسته برفتم . ( 1 )\r\n\r\n","description":"","footnote":"\r\n( 1 ) تاريخ طبرى 6 / 3 + كامل ابن اثير 3 / 124 + تاريخ ابن كثير 7 / 258 .\r\n","page_name":" 168 ","page_number":168},
  {"content":"\r\nابن ديزيل از طريق عمرو بن سعد چنين روايت كرده است : « قرآنآموزان عراقى و شامى در منطقه اى اردو زدند و نزديك به سى هزار نفر بودند . جمعى از قرآن آموزان عراقى از آن ميان عبيدة السلمانى ، علقمة بن قيس ، عامر بن عبد قيس ، عبد اللَّه بن عتبة بن مسعود و بعضى ديگر نزد معاويه رفته از او پرسيدند : در پى چه هستى ؟\r\nجوابداد : در پى خونخواهى عثمان . گفتند : كه را مىخواهى قصاص كنى ؟ گفت :\r\nعلى را . پرسيدند : مگر وى او را كشته است ؟ گفت : آرى ، و كشندگانش را پناه داده است : رفتند پيش على ، و گفتهء معاويه را باز گو كردند . گفت : دروغ مىگويد . من او را نكشته‌ام و شما ميدانيد كه من او را نكشته‌ام . برگشتند پيش معاويه . معاويه گفت : اگر به دست خود او را نكشته به عده اى دستور كشتنش را داده است .\r\nباز آمدند نزد على . گفت : به خدا نه او را كشتم و نه دستور دادم و نه به آن گرائيدم .\r\nآمدند پيش معاويه . او گفت : اگر راست مىگويد انتقام ما را از كشندگان عثمان بگيرد چون آنها در سپاه وى هستند و جزو سربازانش . باز آمدند . على گفت : در هنگامهء آشوبى ، آنان عليه وى قرآن تفسير و استنباط كردند و اختلاف و دودستگى به همين جهت پيش آمد ، و او را در عين اقتدارش كشتند و من بر آنها تسلطى ندارم .\r\nآمدند پيش معاويه و جريان را به او اطلاع دادند . گفت : اگر وضع چنان است كه مىگويد پس چرا بدون مشورت با ما و با كسانى كه در اينجا هستند به حكومت برخاسته است ؟ برگشتند نزد على - گفت : مردم با مهاجران و انصارند ، و ايشان در كار حكومت بر مردم و كار دين مردم نمايندهء مردمند . و هم ايشان موافقت نموده و با من بيعت كرده‌اند . و من روا نمىدانم كسى چون معاويه را بگذارم بر امت حكومت يابد و وحدت امت را بگسلد . آمدند پيش معاويه . گفت : پس چرا مهاجران و انصارى كه در اينجا هستند در اين كار شركت نكرده‌اند ؟ برگشتند . على گفت :\r\nشركت در بيعت حق بدريان است نه ديگران ، و هيچ مجاهد بدرىيى نيست كه با من نباشد و با من بيعت و موافقت ننموده باشد . بنابراين مبادا او شما را بفريبد و دين و جانتان را تباه گرداند ( 1 ) .\r\nدر اينجا ملاحظه مىكنيد كه آن تجاوز كار گردنكش سر در برابر حقيقت\r\n\r\n","description":"","footnote":"\r\n( 1 ) تاريخ ابن كثير 8 / 258 .\r\n","page_name":" 169 ","page_number":169},
  {"content":"\r\nفرود نمىآرد و حاضر به پذيرش تصميم عمومى صاحبنظران جامعه و حاكميت شرعى امام ( ع ) نمىشود پندارى او به تنهائى يا همراه بى سر و پايان شام و سبكسرانى كه دور و برش هستند عهده دار سرنوشت ملت اسلام است و رتق و فتق امور جامعه بدست و به اختيار آنها است و مهاجران و انصار و صحابيان بدرى در نظر وى هيچ ارزش و مقامى ندارند و بيعت و وحدت و اتفاق آراءشان را اعتبارى نيست . مىگويد : « وحدت و تصميم همگانى كه شما به آن مىخوانيد پيش ما است و در اينجا حاصل شده است . اما اطاعت از رهبر شما را ما نمىپذيريم ! » حال آنكه وحدت و تصميم همگانى در مدينه صورت گرفته و بر خلافت امير المؤمنين على بن ابيطالب ( ع ) و اطاعت از وى تعلق يافته است . كسانى با وى بيعت كرده‌اند كه داراى سابقهء درخشان و افتخارات بوده‌اند و صاحبنظران جامعه يعنى مهاجران و انصار و اعيان شهرستانها ، و اجماع و اتفاق آرائى كه در مورد خلافت حضرتش صورت گرفت در تاريخ اسلام بيسابقه بود . اما آن بيعتى كه به زعم معاويه براى او صورت گرفت همداستانى بىسر و پايان شام و آشوب - طلبان و تاجران سياست بود و با وى چنان كه سرورمان قيس بن سعد بن عباده گفته است كسى نبود جز بيابانگردانى كه به اسارت و بردگى مسلمانان درآمده و بعد آزاد شده بودند يا يمنىهائى كه به آن ماجرا كشانده شده بودند ، و با وى - چنان كه پيشتر گذشت - يكصد هزار نفر بودند كه شتر نر را از ماده تميز نمىدادند . بنابراين رأى و اتفاق چنين عناصرى چه اهميت و اعتبارى مىتواند داشته باشد ! و بيعت آنها كه حق را زير پا گذاشته و مبادى اسلام را پس پشت افكنده‌اند چه ارزشى دارد ! پسر زن جگر خوار و دنباله روانش كه هستند تا حق اظهار نظر و رأى در بارهء خلافت اسلامى داشته باشند و از امير المؤمنين بخواهند از حكومت كناره بگيرد و تعيين حاكم را به شوراى مسلمانان واگذارد پس از اينكه اركان جامعه و شخصيتهاى برجستهء اسلامى بيعت نموده و با امام حق - با وجود عدم تمايلش به تصدى حكومت - پيمان خلافت بسته‌اند و چنان اصرار ورزيده و تجمع و همداستانى نموده‌اند كه چون يال شير بر سر وى ريخته‌اند و در آن ميان حسن و حسين پايمال گشته‌اند و جامهء حضرتش بدريده است . پس دخالت آن اسير آزاد شدهء پسر اسير\r\n","description":"","footnote":"","page_name":" 170 ","page_number":170},
  {"content":"\r\nآزاد شده در كارى كه صاحبنظران جامعه بر آن اتفاق نظر و تصميم يافته‌اند نه تنها دخالتى بى جا و بى مورد بلكه قيام تجاوزكارانه و نافرمانى در برابر امام وقت و مظهر وحدت ملى بوده است . مرگ بر آن كه وحدت ملى مسلمانان را بر همزده و ننگ و نفرت بر آن كه در اركان نظم و حكومتشان خلل وارد آورده است !\r\nپسر هندهء جگرخواره اگر چنان كه ابن حجر ادعا مىنمايد در پى چنگ انداختن بر خلافت نبود پس چرا آن همه تطميع و فريب بخرج مىداد و اعيان و مردان انقلاب را مىخواست با وعدهء استاندارى اين و آن منطقه بفريبد و با خلافت خويش همراه نمايد ؟ ! مىبينيم عمر و عاص را - كه در قتل عثمان دست داشته و تلاشها نموده است - وعده مىدهد كه مصر را به تيول او دهد و به زياد تميمى قول مىدهد اگر به حكومت رسيد هر يك از دو كشور مصر يا عراق را كه بخواهد به او دهد ، لكن تميمى چنان كه خود مىگويد بر راه راست و روشن پروردگار خويش است و شكر گزار نعمتهايش و نه حق ناشناس و نه پشتيبان تبهكاران .\r\nهمچنين قيس بن سعد انصارى كه معاويه در نامه اى به وى وعده ميدهد كه حكومت بر عراق عرب و عراق عجم را در صورت چيرگى و رسيدن به حكومت به وى دهد و سلطنت بر حجاز را - تا وقتى بر حكومت باقى است - به كسى واگذارد كه قيس مىپسندد ( 1 ) . حال آنكه قيس بن سعد پيشواى انصار است و انصار در جنگ جمل در حالى كه سراپا آهن بودند فرياد برداشتند كه ما قاتل عثمانيم !\r\nجاى آن نيز هست كه حرفش را به شبث بن ربعى حلاجى كنيم ، آنجا كه گويد : چه مانعى دارد ! به خدا اگر پسر سميه را بدست من بدهند او را نه درازاى قتل عثمان ، بلكه در ازاى قتل ناتل بردهء آزاد شدهء عثمان خواهم كشت ! معاويه كه در شام بود از كجا فهميد و برايش يقين حاصل گشت كه عثمان را و مستخدمش ناتل را عمار كشته است ؟ ! با كدام دليل و مدرك چنين حكمى صادر كرد ؟ ! شايد با اقامهء شهادتى دروغين و افترا آميز از آنگونه كه معمولا در چنين مواردى ترتيب مىداد و سرهمبندى مىكرد ! اگر ادعايش راست باشد و عثمان را واقعا عمار ياسر كشته باشد قابل قصاص و كيفر نخواهد بود زيرا عمار ياسر از مجتهدان\r\n\r\n","description":"","footnote":"\r\n( 1 ) تاريخ طبرى 5 / 228 .\r\n","page_name":" 171 ","page_number":171},
  {"content":"\r\nعادل و نيكرو است كه تا اسلام خون كسى را هدر نشمرده و مجازات اعدام برايش مقرر ننموده باشد او را نمىكشند ، و از كسانى است كه سخنش و كردارش حجت است ، و چطور حجت نيست حال آنكه خداى عز و جل در پنج آيه - كه در جلد نهم برنوشتيم - تمجيد و ستايشش نموده و حديثها از پيامبر گرامى در حقش آمده است كه مىفرمايد :\r\n« عمار از سر تا قدمش آكنده از ايمان است و ايمان به گوشت و خونش آميخته است »\r\nو « عمار ، خدا از سر تا قدمش را به ايمان آميخته و ايمان به گوشت و خونش آميخته است ، با حق به هرجا كه بگرايد مىگرايد ، و آتش را سزا نيست كه پاره اى از وى درگيرد »\r\nو « پر از ايمان است تا مغز استخوانش » يا به عبارتى ديگر « از پاشنهء پايش تا آويزهء گوشش آكنده از ايمان است » .\r\nو « عمار با حق ( يعنى اسلام ) است و حق با وى ، عمار با حق مىگردد هر جا كه بگردد ، و قاتل عمار در آتش است »\r\nو « چون مردم اختلاف پيدا كردند پسر سميه با حق ( و جانب اسلام ) است »\r\nو « خون عمار و گوشتش بر آتش حرام است كه در گيردش »\r\nو « آنها را چه به عمار ! او آنها را به بهشت مىخواند و آنها وى را به دوزخ عمار پوست ميان دوديده و بينى من است . . . »\r\nآرى ، معاويه راست مىگفت كه « چه مانعى دارد ! » راستى براى كسى كه فرمايشات پيامبر اكرم ( ص ) را در حق عمار ياسر باور نكند و دروغ پندارد چه مانعى دارد كه او را بكشد ! كسى كه آن فرمايشات را دروغ انگارد و اين فرمايشات را كه « قريش را چه با عمار ! او آنها را به بهشت مىخواند و آنها وى را به دوزخ .\r\nقاتل و به يغما برندهء جامه و اسلحهء او در آتش خواهد بود « و » هر كه با عمار دشمنى ورزد خدا با او دشمنى خواهد ورزيد و هر كه به عمار كينه بورزد خدا با او كينه خواهد ورزيد و هر كه عمار را نابخرد بشمارد خدايش نابخرد خواهد شمرد و هركه عمار را دشنام دهد خدايش دشنام خواهد داد ، و هر كه عمار را تحقير نمايد\r\n","description":"","footnote":"","page_name":" 172 ","page_number":172},
  {"content":"\r\nخدايش حقير خواهد شمرد ، و هر كه عمار را لعنت نمايد خدايش لعنت خواهد نمود و هر كه بر عمار عيب گيرد خدايش عيب خواهد گرفت . » ( 1 )\r\n\r\nهيئت اعزامى معاويه به خدمت امير المؤمنين\r\nمعاويه هيئتى را مركب از حبيب بن مسلمهء فهرى ، شرحبيل بن سمط ، و معن بن يزيد بن اخنس به خدمت امير المؤمنين على بن ابيطالب ( ع ) فرستاد .\r\nپس از شرفيابى به حضورش حبيب شروع به سخن كرده خدا را سپاس و ستايش برد و گفت :\r\nعثمان بن عفان - رضى اللَّه عنه - خليفه اى بر راه بود كه مطابق كتاب خداى عز و جل عمل مىكرد و به حكم خداى متعال روى داشت ، به همين جهت زندگانى وى بر شما گران آمد و از ديرى مرگش ناراحت گشتيد و بر او تاخته او را كشتيد .\r\nاكنون اگر ادعا دارى كه عثمان را نكشته اى قاتلانش را به ما تحويل بده تا در عوض او بكشيم ، آنگاه از حكومت مردم كناره گيرى كن تا كار حكومتشان به شوراى آنان واگذار شود و مردم هر كه را مورد اتفاقشان قرار گرفت به حكومت بگمارند .\r\nعلى بن ابيطالب به او گفت : تو را اى بىپدر و مادر چه به بر كنار كردن و به اين حكومت ؟ ! خفه شو ! اين شأن تو نيست و نه تو صلاحيت دخالت در آن را دارى . او برخاسته گفت : به خدا مرا در وضعى خواهى ديد كه خوشايندت نيست ! على گفت : تو با همهء سواره و پياده هايت چه هستى ! خدا ترا زنده نگذارد اگر مرا زنده بگذارى . برو هرچه از دستت بر مىآيد بكن .\r\nشرحبيل گفت : من اگر بخواهم سخن بگويم بجان خودم جز آنچه همين رفيقم الان گفت نخواهم گفت . آيا جوابى غير از اين كه به او دادى دارى ؟\r\nعلى گفت : آرى ، براى تو و رفيقت جواب ديگرى هم دارم . آنگاه پس از حمد و ثناى آفريدگار چنين گفت :\r\n\r\n","description":"","footnote":"\r\n( 1 ) رك : غدير 9 .\r\n","page_name":" 173 ","page_number":173},
  {"content":"\r\nخداى كه در خور ستايش بيحد است محمد ( ص ) را بر انگيخت تا دين حق را عرضه بدارد ، و با آن از گمراهى برهانيد و از نابودى بگردانيد و از تفرقه به وحدت كشانيد . آنگاه خدايش بسوى خويش برد در حالى كه وظيفه و رسالتش را بپايان آورده بود . در اين وقت مردم ابو بكر - رضى اللَّه عنه - را به جانشينى پيامبر ( ص ) برداشتند و ابو بكر عمر - رضى اللَّه عنه - را جانشين خويش ساخت آن دو روشى نيكو داشتند و در ميان امت داد گستردند . و اين را عليه آنها يافتيم كه بر ما كه خاندان رسول خدا ( ص ) هستيم حاكم گشتند لكن از اين خطاى آنان درگذشتيم . و عثمان - رضى اللَّه عنه - حاكم گشت و دست بكارهائى زد كه مردم بر او عيب گرفتند و به سوى او رفته او را كشتند . آنگاه مردم پيش من - كه از كارشان بر كنار بودم - آمدند و گفتند : بيعت كن . من خوددارى كردم . دوباره به من گفتند : بيعت كن ، زيرا امت جز تو كسى را ( براى خلافت ) نمىپسندد و مىترسيم اگر بيعت نكنى مردم دچار چند دستگى شوند . به همين جهت با آنان بيعت كردم ناگهان با تفرقه افكنى دو مردى كه با من بيعت كرده بودند روبرو گشتم و با سر كشى معاويه كه خداى عز و جل نه سابقهء درخشانى در ديندارى نصيبش كرده و نه پدرى كه از سر صدق به اسلام در آيد ، و اسير آزاد شده اى است پسر اسير آزاد شده اى ، و حزب و قبيلهء مهاجمى از همين قبائل مهاجم ضد اسلام است ، و او و پدرش همچنان دشمن خداى عز و جل و پيامبرش بودند تا از ره ناچارى و به اجبار تن به اسلام سپردند . اينك از شما تعجب است كه همراه او به سركشى پرداخته‌ايد و سر به او سپرده‌ايد و خاندان پيامبرتان را واگذاشته‌ايد خاندانى را كه حق نداريد سر از فرمانش برتابيد يا احدى را همپا و همشأنشان انگاريد . هان ! من از شما دعوت مىكنم كه به كتاب خداى عز و جل و سنت پيامبرش رو آريد و باطل را از ميان برداريد و معالم دين را احيا نمائيد . اين سخن را مىگويم و از خدا براى خود و براى شما و هر مرد و زن مؤمن و هر مرد و زن مسلمان آمرزش مىطلبم .\r\nآن دو گفتند : شهادت مىدهيم كه عثمان - رضى اللَّه عنه - بناحق كشته شده است . گفت : نه مىگويم او بناحق كشته شده است ، و نه اين كه به حق كشته شده است . گفتند : ما از هر كه ادعا نكند عثمان بناحق كشته شده است بيزار و\r\n","description":"","footnote":"","page_name":" 174 ","page_number":174},
  {"content":"\r\nبركناريم . و برخاسته برفتند . على گفت : تو ندا را به مردگان نتوانى بشنوانى و نه به كران چون روى برتابند . و تو كوران را از گمراهى باز نتوانى گرداندن ، فقط به گوش كسانى بر مىخوانى و مىرسانى كه به آيات ما ايمان مىآورند و ايشان مسلمان ( و تسليم شونده ) اند : ( 1 ) » ( 2 )\r\n\r\n","description":"","footnote":"\r\n( 1 ) آياتى از قرآن مجيد .\r\n( 2 ) تاريخ طبرى 6 / 4 + كامل ابن اثير 3 / 125 + تاريخ ابن كثير 7 / 258 .\r\n","page_name":" 175 ","page_number":175},
  {"content":"\r\n\r\nنامه‌ها پرده از منظور و هدف معاويه برمىدارند\r\nاكنون بيائيد به پاره اى از نامه‌هاى پسر ابو سفيان بپردازيم كه هدف و مقصودش را بر ملا مىسازد تا ببينيم از كشمكش با امام پاك و عظيم الشأن ما چه منظورى در سر داشته و آيا در پى چنگ انداختن بر مقام خلافت بوده و در اين راه با صاحب حقيقى خلافت و برازندهء آن ستيز داشته يا در پى چيزى ديگر بوده است ؟ ! آيا چنان كه ابن حجر ادعا مىكند هرگز در پى خلافت نبوده يا نه بر خلافت ادعاى او در پى خلافت بوده است و بس ؟ !\r\nنعمان بن بشير نامهء همسر عثمان را پيش معاويه آورد كه در آن شرح مىداد چطور مردم ريختند بر سر عثمان ، و محمد بن ابى بكر ريش او را بر كند ، نامه اى شيوا و با مهارت و پر سوز و گداز كه هر كه مىخواند يا ميشنيدش بى اختيار گريه سر مىداد و دلش مىسوخت . و نيز پيراهن پاره و خونآلود عثمان را كه تارى چند از ريشش به دكمهء آن گره خورده بود . در اين وقت ، معاويه در شام به منبر رفت و مردم را گرد آورد و پيراهن را در برابر شان گسترد و نشانشان داد و شرح كه چه به حال عثمان آوردند . مردم گريستند هاىهاى ، و جانشان نزديك بود از غم و گداز بدرآيد .\r\nآنگاه از مردم خواست به خونخواهى عثمان برخيزند . مردم شام پذيرفتند و به او گفتند : تو پسر عموى او هستى و تو ولى خون اوئى و ما همراه تو به خونخواهى وى بر مىخيزيم . و بر اثر آن با او بعنوان فرمانده بيعت كردند . و او نامه‌ها نوشت و با فرستادگان به شهرها و ده‌هاى شام روانه كرد . و به شرحبيل بن سمط كندى كه در حمص بود نوشت كه در حمص برايش بيعت بگيرد همانگونه كه مردم شام بيعت كرده‌اند . شرحبيل به خواندن نامهء\r\n","description":"","footnote":"","page_name":" 176 ","page_number":176},
  {"content":"\r\nمعاويه ، جمعى از اشراف حمص را خوانده به آنان گفت : از قتل عثمان جرمى بالاتر از اين نيست كه با معاويه به عنوان فرمانده ( جنگى ) بيعت شود ، و اين خطا است ، و ما بايد با او به عنوان خليفه بيعت كنيم و جز با خليفه به خونخواهى عثمان برنخيزيم .\r\nبه همين جهت او و اهالى حمص با معاويه بعنوان خليفه بيعت نمودند ، و بعد به معاويه چنين نوشت : پس از سپاس و ستايش پروردگار ، تو خطاى بسيار بزرگى مرتكب گشتى كه به من نوشتى برايت بيعت فرماندهى بگيرم ، و اين كه مىخواهى بدون اينكه خليفه باشى به خونخواهى خليفهء مظلوم برخيزى . من و كسانى كه اينجا هستند با تو بيعت خلافت بستيم .\r\nمعاويه چون نامهء وى بخواند سخت شادمان گشت و مردم را دعوت كرد و به منبر رفت و به آنان اطلاع داد كه شرحبيل چه نوشته است و از آنان خواست كه با وى پيمان بيعت خلافت ببندند . آنان موافقت نمودند و هيچكس از بيعت خوددارى نكرد . وقتى همهء آن مردم با او به خلافت بيعت كردند و حكومتش استقرار يافت به على نامه نوشت . ( 1 )\r\nعثمان بن عبيد اللَّه جرجانى مىگويد :\r\nبا معاويه بيعت خلافت بسته شد و مردم با او به اين مضمون بيعت كردند كه طبق كتاب خدا و سنت پيامبرش عمل كند . مالك بن هبيرهء كندى - كه در آن هنگام مردى از جماعت شام بود و در جريان بيعت حضور نداشت - به نطق ايستاده گفت :\r\nاى امير المؤمنين ! اين سلطنت را و مردم را فاسد كردى و به نابخردان مجال عمل دادى . اعراب مىدانند كه قبيلهء ما مردان كارند نه مردان حرف . ما كار بسيار مىكنيم در عين كمحرفى . دست خويش پيش آر تا با تو بيعت كنم بر سر هر راحتى و ناراحتى .\r\nزبرقان بن عبد اللَّه سكونى در همين زمينه ابياتى سروده است . ( 2 )\r\nامام ( ع ) و معاويه نامه هائى رد و بدل كرده‌اند كه از آن ميان هر چه را مربوط به موضوع بحث ما است برگزيده مىآوريم .\r\n\r\n","description":"","footnote":"\r\n( 1 ) الامامة و السياسة 1 / 69 ، 70 .\r\n( 2 ) كتاب صفين ، ابن مزاحم 90 .\r\n","page_name":" 177 ","page_number":177},
  {"content":"\r\nبلافاصله پس از آن كه با حضرتش بيعت شد به معاويه چنين نوشت :\r\nپس از سپاس و ستايش پروردگار ، مىدانى كه چه حجتها برايتان آوردم و از شما رخ برتافتم تا آنچه ناگزير بود و اجتناب ناپذير رخ داد . و داستان آن دراز است و سخن بسيار . گذشته گذشته است و رخ داده‌ها رخ داده است . اينك از كسانى كه در آن سامانند بيعت بستان و با هيئتى از يارانت نزد من بيا . و السلام .\r\nو بعبارتى ديگر :\r\nپس از سپاس و ستايش پروردگار ، مردم عثمان را بدون مشورت با من كشتند و پس از مشورت با يكديگر و در حال اتفاق و همداستانى با من بيعت كردند .\r\nبنابراين به محض دريافت نامه‌ام برايم بيعت بگير و اشراف اهل شام را كه در آن سامانند به صورت هيئتى نزد من اعزام كن .\r\nابن قتيبه اين نامه را به عبارت ديگرى آورده است . معاويه در جواب مىنويسد :\r\nپس از سپاس و ستايش پروردگار ،\r\nميان من و « قيس » سخن و خطاب نخواهد بود هر چه هست شمشير است و گردن زدن .\r\nحضرتش در نامهء ديگرى به معاويه مىنويسد : جريان قتل عثمان - خدا بيامرز - را خبر دارى و بيعت عمومى مردم را با من و سرانجام و كشته شدن كسانى را كه پيمان بيعتشان را با من گسستند . بنابراين در برابر تصميم عمومى مردم سر فرود آر ، و گرنه من همانم كه مىشناسى و دور و برم همانان كه ميدانى . و السلام .\r\nو از جمله مطالبى كه در نامه اى با جرير بجلى فرستاد اين : بيعتى كه در مدينه با من صورت گرفته ترا كه در شامى متعهد و پايبند كرده است ، زيرا همان كسانى با من بيعت كرده‌اند كه با ابو بكر و عمر و عثمان بيعت كردند و همان تعهدات را كه در برابر آنها كردند . بنابراين ، حاضران حق ندارند با ديگرى بيعت نمايند و غايبان حق ندارند اين بيعت را رد كنند . چون شورا حق مهاجران و انصار است ، و هر گاه دربارهء ( خلافت ) شخصى اتفاق يافتند و او را امام خواندند مايهء خشنودى خدا خواهد بود و هر كه با انتقاد و اعتراض يا بدعتى سر از رأيشان بپيچيد او را به وضع\r\n","description":"","footnote":"","page_name":" 178 ","page_number":178},
  {"content":"\r\nنخستين بازمىگردانند و اگر حاضر نشد باز گردد با او به خاطر اين كه راهى غير از راه مؤمنان پيش گرفته مىجنگند و خدا عهده دار كيفرش خواهد بود و به جهنم درخواهد انداختش تو بدفرجامى است . بنابراين ، به تصميم عمومى مسلمانان گردن گذار ، چون خوشايندتر از هرچيز برايم اين است كه تو راه عافيت و آشتى پوئى ، اما در صورتى كه تو خود را به گرفتارى دراندازى و سر ناسازگارى پيش آرى با تو خواهم جنگيد و از خدا عليه تو مدد خواهم جست . دربارهء كشندگان عثمان پر گفته اى . اگر از نظر و سركشىات برگشتى و به تصميم عمومى مسلمانان گردن نهادى و بعد عليه آن عده نزد من اقامهء دعوا كردى حكم قرآن را بر تو و آنها اجرا خواهم كرد . اما آنچه تو مىخواهى و پيشنهاد مىنمائى فريب كودك بيش نيست .\r\nتوجه داشته باش كه تو از اسيران آزاد شده اى كه خلافت براى آنها روا نيست و پيمان بيعت امامت با آنها نمىتوان بست و نه به عضويت شورا در مىآيند .\r\nجرير بن عبد اللَّه بجلى را به نمايندگى نزد تو و مردم آن سامان فرستادم و او از اهل ايمان و مهاجران است . با او بيعت كن . و لا قوة الا باللَّه .\r\nجرير با نامهء على به ملاقات معاويه رفت . وقتى معاويه در ابراز نظر و جواب تأخير نمود جرير او را به بيعت خواند و برانگيخت . معاويه در جوابش گفت :\r\nجرير ! بيعت كار ساده اى نيست ، بلكه كارى است داراى عواقب مهمى . به من مهلت بده . آنگاه اشخاصى را كه طرف اعتمادش بودند دعوت كرد و با آنان به مشورت پرداخت . برادرش عتبه به او گفت : در اين كار از عمرو بن عاص كمك بگير ، زيرا مىدانى او چه كسى است . معاويه به عمرو عاص - كه در فلسطين بود - نوشت :\r\n. . . ماجراى على و طلحه و زبير حتما به اطلاعت رسيده است . مروان بن حكم با تنى چند از اهالى بصره پيش من آمده‌اند ، و جرير بن عبد اللَّه بعنوان بيعت گرفتن از من براى على پيش ما آمده است . من خوددارى كردم به انتظار نظر تو ، بنابراين به سلامتى بيا تا دربارهء امورى با تو مذاكره كنم شايد اگر خدا بخواهد از حسن رأى تو استفاده شود .\r\n","description":"","footnote":"","page_name":" 179 ","page_number":179},
  {"content":"\r\nپس از مدتى معاويه به جرير گفت : اينك نظرم را اتخاذ كرده‌ام . پرسيد : بگو چيست ؟ گفت : از قول من به على بنويس كه ماليات گيرى شام و مصر را به من بدهد و اگر مرگش فرا رسيد براى هيچكس از من بيعت جانشينى نگيرد ، من اين حكومت را به او وا مىگذارم و به او مىنويسم كه خليفه است . جرير گفت : هرچه مىخواهى بنويس . معاويه همين مطالب را به على نوشت . چون نامهء معاويه به - على رسيد دانست كه حيله اى به كار بسته است . به جرير بن عبد اللَّه چنين نوشت :\r\n. . . تنها مقصود معاويه از تقاضا و پيشنهادش اين است كه تعهد بيعتى در برابرم بر گردن نداشته باشد و آن مقدار از حكومت كه مايل است بر گيرد ، و مىخواهد ترا آن قدر معطل كند و نگهدارد تا مزهء دهن مردم شام را دريابد . قبلا مغيرة بن شعبه - وقتى در مدينه بودم - به من پيشنهاد كرد كه معاويه را به استاندارى شام بگمارم :\r\nاما من نپذيرفتم ( 1 ) و خدا نخواست كه گمراهگران را بهمدستى برگزينم . اگر با تو بيعت كرد كه خوب ، و گرنه بيا . و السلام . ( 2 )\r\nچون نامهء معاويه در ميان اعراب منتشر گشت برادر مادرى عثمان ، وليد بن عقبه در نامه اى به معاويه اين ابيات را نوشت :\r\nمعاويه ! شام شام تو است ، بنابراين محكم بچسب\r\nبه شام ، و افعىها را به آن راه مده\r\nبا تيغ بران و نيزه از آن دفاع و حمايت كن\r\nو سست بازو مشو و اهمال مكن\r\nعلى جواب ترا انتظار مىبرد\r\nجوابش را با جنگى بده كه موى سر را سپيد مىگرداند !\r\nيا اين كه راه آشتى پيش گير ، زيرا براى كسى كه نمىخواهد\r\nبجنگد آشتى مايهء آسايش است ، يكى از اين دو را برگزين\r\n\r\n","description":"","footnote":"\r\n( 1 ) رك : غدير 6 .\r\n( 2 ) كتاب صفين ، 38 ، 58 ، 59 + الامامة و السياسة 1 / 82 ، و در چاپى ديگر 72 + شرح ابن ابى الحديد 1 / 136 ، 249 - 251 .\r\n","page_name":" 180 ","page_number":180},
  {"content":"\r\nنامه اى كه تو پسر ابو سفيان به على نوشته اى\r\nبه طمع دريافت حكومت شام باعث نابودى تو خواهد شد\r\nدر آن نامه از على چيزى را خواسته اى كه به تو نمىدهد\r\nو اگر بدهد جز چند روزى در چنگت باقى نمىماند\r\nو بعد چيزى به تو نشان خواهد داد كه نابودت سازد\r\nبنابراين دل به آرزوهاى دور و دراز مبند\r\nآيا چون على را مىخواهى با حيله بفريبى\r\nحال آنكه تجربه‌هاى گذشته كافى بوده است ؟ !\r\nهمچنين اين ابيات را برايش فرستاد :\r\nمعاويه ! كشور ( شام ) در چنگال تو است\r\nو امروز تو صاحب آنچه در چنگ تو است هستى\r\nنامه اى از على به تو رسيده كه در آن وضع را\r\nبا قاطعيت روشن كرده بنابراين يا راه آشتى با او را پيش گير يا با او بجنگ\r\nو به دوستى فريبدهندگان اميد مبر\r\nو نه حالا از كسى كه از او بيمناكى ايمن باش\r\nاگر با او مىجنگى مثل آزاده اى آزاد زاده بجنگ\r\nو گرنه آشتى كن ، و او را بر مخروشان\r\nزيرا على - تا آدمى مزهء آب را مىچشد و در مىيابد و مصلحت خويش را -\r\nهرگز فريب نخواهد خورد\r\nدر حالى كه جنگ آورده و تو در پى چيزى هستى\r\nكه از هيچ راهى نتوانسته اى به دست آورى دست از كشور ( شام ) بر مدار\r\nاگر خواستى نامه اش را جواب بدهى\r\nبر نويسنده و نگارنده اش دشنام بنويس\r\nو اگر تو جدا و واقعا تصميم به جنگ دارى\r\nو مىخواهى نامه اش را جواب بدهى\r\n","description":"","footnote":"","page_name":" 181 ","page_number":181},
  {"content":"\r\nدر ميان يمنىها نطقى به اين مضمون ايراد كن :\r\nاو دشمنى است و خويشاوندانش با او همرأى و همراه اند\r\nافعىهاى گوناگونى هستند كه بعضى شان قاتل ( عثمان ) اند\r\nو برخى تحريك كننده و جمعى بيغما برندهء خانه و جامه اش\r\nمن قبلا فرماندهء شما در شام بودم\r\nو اينك من و شما بايستى حق يكديگر را ادا كنيم\r\nو شما - قسم به آنكه كوه را استوار و برقرار گردانيد -\r\nدر هنگامهء نبرد چون درياى خروشان و پيشتاز بوديد .\r\nخلاصه ، در نطقت خواه بسيار گوى و خواه اندك\r\nچون شام امروز جز تو صاحبى ندارد ، بنابراين سخن بصراحت بگو و\r\nچربزبانى و سياستبازى مكن .\r\nجرير مدت سه ماه نزد معاويه ماند ، و آورده‌اند كه چهار ماه . و معاويه پيوسته او را سر مىدوانيد و از بيعت كوتاهى مىنمود . ناچار على به او نوشت :\r\nسلام بر تو . پس از سپاس و ستايش پروردگار ، به محض رسيدن نامه‌ام معاويه را وادار كن كه حرف قطعى بزند ، و او را سخت بگير تا كار را فيصله دهد ، و مخيرش گردان ميان جنگى قطعى و آشتىيى ننگ آور . هر گاه جنگ را برگزيد ، اعلام جنگ متقابل بده ، زيرا خدا خائنان ( پيمانشكن ) را دوست نمىدارد و اگر آشتى را برگزيد از او بيعت بگير و بيا . و السلام\r\nمعاويه در جواب برايش نامه اى همراه جرير فرستاد به اين مضمون :\r\nپس از سپاس و ستايش خدا ، اگر آنان كه با تو بيعت كردند ، در حالى با تو بيعت مىكردند كه از خون عثمان پاكدامن بودى درست مثل ابو بكر و عمر و عثمان - رضى اللَّه عنهم اجمعين - بودى ، اما تو مهاجران را تحريك كردى كه خون عثمان را بريزند و انصار را نگذاشتى به دفاعش برخيزند ، تا نادان از تو فرمان برد و ناتوان به وسيلهء تو توانا گشت . مردم شام جز جنگيدن با تو به هيچ كارى راضى نشدند و مىخواهند با تو بجنگند تا كشندگان عثمان را تحويل آنها بدهى . اگر اين كار را كردى امر تعيين خليفه به شوراى مسلمانان واگذار خواهد\r\n","description":"","footnote":"","page_name":" 182 ","page_number":182},
  {"content":"\r\nگشت . حقيقت اين است كه حجازىها تا وقتى اسلام را داشتند حكام مردم بودند ، اما وقتى از اسلام جدا گشتند شامىها حكام مردم گشتند . دليلى كه تو عليه من مىآورى مثل دليل قاطعى كه عليه طلحه و زبير داشتى نيست ، زيرا آن دو با تو بيعت كردند و من بيعت نكرده‌ام ، و دليلت عليه مردم شام مثل دليلت عليه مردم بصره نيست زيرا اهالى بصره سر به فرمانت آوردند ، ولى مردم شام سر به فرمانت ننهاده‌اند .\r\nامام ( ع ) به او نوشت :\r\nادعا كرده اى بيعتم را نقض عهدم نسبت به عثمان تباه گردانيده و آن را نزد تو اعتبارى نيست . من فقط يكتن از مهاجران بودم همراه و هماهنگ ايشان ، و ايشان بر گمراهى اتفاق نمىيابند و نه دستخوش بى بصيرتى مىشوند . من نه دستور ( كشتن عثمان را ) داده‌ام تا مسؤوليت آن گريبانگيرم شود و نه دست به كشتنش زده‌ام تا از قصاص قتلش بترسم ، اما دربارهء اين كه گفته اى شاميان حاكم بر حجازيانند ، يكتن از قريش شام را نشان بده كه صلاحيت پذيرفته شدن در شورا را داشته باشد يا تصدى خلافت برايش روا باشد . اگر هم كسى را نام ببرى مهاجران و انصار ترا دروغگو و تكذيب خواهند كرد ، و ما براى تو كسانى از قريش حجاز را نشان خواهيم داد كه اين صلاحيت را دارند . بنابراين به بيعتى كه تو را متعهد كرده و بر گردنت بار گشته باز آى و عليه آن عده نزد من اقامهء دعوا كن . دربارهء فرقى كه ميان مردم شام با مردم بصره قائل شده اى و بين خودت با طلحه و زبير ، بجان خودم وضع در آن موارد يكسان است ، زيرا آن بيعت بيعتى عمومى است و غير قابل تجديد نظر و رد كردن .\r\nدر نامه اى كه معاويه در اواخر جنگ صفين به على ( ع ) نوشته چنين آمده است :\r\nتو اى ابو الحسن ! اگر بر سر فرماندهى و خلافت مىجنگى ، بجان خودم اگر خلافتت درست مىبود تقريبا در جنگيدن با مسلمانان معذور بودى ، لكن خلافت واقعا به تو تعلق نگرفته است ، و چطور تعلق مىگيرد در حالى كه مردم شام سر بفرمانت در نياورده و با آن موافقت ننموده‌اند ؟ ! از خدا و هيبتش بترس و از قدرت و كيفر\r\n","description":"","footnote":"","page_name":" 183 ","page_number":183},
  {"content":"\r\nخشمآلودش بيمناك باش و شمشيرت را از مردم باز گير و در نيام كن ، چون به خدا آتش جنگ بكام خود فرو بردشان و از آنان جز ته مانده اى برجا نمانده است .\r\nعلى بن ابيطالب ( ع ) در نامه اى به او چنين مىنويسد :\r\nاين كه مرا بيم داده اى از اين كه كارهايم تباه شود و سابقه درخشانى كه در اسلام دارم از بين برود ، بجان خودم اگر عليه تو تجاوز مسلحانه كرده بودم حق داشتى به من چنين اخطارى كنى ، اما من مىبينم خداى متعال مىفرمايد : با آن دسته بجنگيد تا به حكم خدا بازآيد . ما بررسى و انديشه كرديم دربارهء هر دو دستهء متخاصم ، و ديديم دار و دستهء تجاوزكار مسلح داخلى آن است كه تو در آنى ، زيرا بيعتى كه با من شده ترا كه در شامى ملتزم و متعهد گردانيده چنان كه بيعتى كه با عثمان در مدينه شد ترا به خود پايبند و متعهد ساخت آنگاه كه تو از طرف عمر استاندار شام بودى و همانگونه كه بيعتى كه با عمر صورت گرفت برادرت يزيد را كه از طرف ابو بكر استاندار شام بود متعهد و ملتزم گردانيد . راجع به متزلزل كردن قدرت اين امت ، سزاوار آن است كه من ترا از آن پرهيز دهم . اينكه مرا از كشته شدن تجاوزكاران مسلح داخلى ترسانده اى ، بايد بدانى كه رسول خدا ( ص ) به من فرمان داده با آنان بجنگم و آنان را بكشم ، و به يارانش فرموده : در ميان شما كسى هست كه بر سر تفسير قرآن مىجنگد همانطور كه من بر سر نزول قرآن جنگيدم - و به من اشاره كرد . و براى من از همه كس واجبتر است كه به اجراى فرمان حضرتش كمر بندم . اين كه گفته اى بيعت من صحت ندارد ، زيرا مردم شام آن را نپذيرفته‌اند و چگونه ممكن است صحيح باشد ؟ آن بيعت واحدى است كه حاضران و غايبان را به يكسان ملزم و پايبند مىگرداند و قابل تجديد نظر و بررسى و تغيير نيست ، و هر كه سر به آن نسپارد مخالف آن خواهد بود و هر كه درباره اش چون و چرا نمايد سياستبازى و نفاق نموده باشد . بنابراين به راه راست آى و دست از سركشى بردار و آنچه را برايت مصلحت نيست رها كن ، زيرا نزد من جز شمشير برايت نيست تا آنكه سر شكسته به حكم خدا باز آئى و ناچار سر به بيعت بسپارى . و السلام .\r\nدر نامه اى از معاويه به على بن ابيطالب ( ع ) چنين آمده است :\r\nلجاجت و بيهوده گوئى را كنار بگذار ، و كشندگان عثمان را به ما تحويل\r\n","description":"","footnote":"","page_name":" 184 ","page_number":184},
  {"content":"\r\nبده و حكومت را به شورائى از مسلمانان واگذار تا بر كسى كه مايهء خشنودى خدا باشد اتفاق يابند ، بنابراين تو پيمان و تعهد بيعتى بر گردن ماندارى ، و نه ما وظيفهء اطاعت از تو را داريم و نه حق مؤاخذه و سرزنش ما را دارى ، و ترا و يارانت را جز شمشير نخواهد بود .\r\nامام ( ع ) به او چنين جواب مىدهد :\r\nادعا كرده اى كه برترين افراد در اسلام فلانشخص و به همان شخص است .\r\nو از مطلبى ياد كرده اى كه اگر كامل و درست باشد به تو ربطى نخواهد داشت و در صورتى كه نادرست باشد اشكالش به تو وارد نخواهد بود . ترا چه به برترين شخص جامعه يا پائين تر از وى ، و حاكم و محكوم ! اسيران آزاد شده و پسران آنها را چه به فرق گذاشتن و تميز دادن ميان مهاجران پيشاهنگ و ترتيب درجات و مراتب و مشخص كردن طبقات ايشان ! تو از اين كارها بعيد و بيگانه اى ! كسى به اين امور پرداخته كه خود محكوم آن امور است . تو اى آدميزاد نمىشود پا از گليمت دراز نكنى و حد خويش و پستى مرتبه ات را بشناسى و مطابق وضعى عمل كنى كه برايت مقدر گشته است ؟ ! مغلوبيت مغلوب عليه تو نخواهد بود و نه پيروزى چيره به نفع تو . . .\r\nنوشته اى تو براى من و يارانم چيزى جز شمشير ندارى . مرا پس از گرياندن خنداندى ! كى ديده اى كه فرزندان عبد المطلب از دشمن رو برتابند و از شمشير بترسند ؟ ! اندكى درنگ كن جنگ ترا در خواهد گرفت و كسى كه در پى او هستى به تعقيب تو بر خواهد خاست و آنچه را دور مىبينى نزديك خواهد گشت . من با كاروانى از مهاجران و انصار و تابعان نيكروشان به سوى تو روانم كاروانى انبوه با تيغهاى فروزان كه همهء نفراتش جامهء مرگ درپوشيده‌اند و خوشترين ديدارها برايشان ديدار رحمت پروردگار است ، و با ايشان فرزندان مجاهدان بدر همراه است و تيغهائى هاشمى كه جاى زخمهاى كاريش را در تن برادر و دائى و پدر بزرگ و خانواده ات ديده اى و آن از ستمكاران دور نيست .\r\nوقتى على ( ع ) به « رقة » رسيد جمعى از يارانش به او گفتند : امير المؤمنين ! به معاويه و افراد قبيله ات كه در آن سامانند نامه بنويس ، چون بدين وسيله حجت بر ايشان تمامتر و افزونتر خواهد گشت . بر اثر آن ، به ايشان چنين نوشت :\r\n","description":"","footnote":"","page_name":" 185 ","page_number":185},
  {"content":"\r\nاز بندهء خدا على امير المؤمنين به معاويه و قريشى كه نزد وىاند :\r\nسلام بر شما ! من در خطاب به شما خدائى را كه جز او خدائى نيست سپاس مىبرم . و پس از آن مىگويم : خدا بندگانى دارد كه به وحى منزل ايمان آورده و تفسير را آموخته‌اند و دين شناس گشته‌اند ، و خدا برتريشان را در قرآن حكيم ذكر كرده است و شما در آن زمان دشمن پيامبر بوديد و قرآن را دروغ مىخوانديد و بر سر جنگ عليه مسلمانان همداستان بوديد و هر كه از ايشان را مىيافتيد زندانى مىكرديد يا شكنجه مىداديد يا مىكشتيد ، تا آن كه خداى متعال اقتدار دينش را اراده فرمود و چيرگى نهضتش را و اعراب دسته دسته به اسلام در آمدند و اين امت خواه ناخواه به آن تسليم گشت ، و شما جزو كسانى بوديد كه يا به طمع و يا از ترس به آن تسليم شديد در حالى كه پيشاهنگان اسلام با پيشقدمى خويش كسب افتخار نمودند و مهاجران پيشاهنگ به افتخار و برترى نائل آمدند ، و شايسته نيست كسانى كه سابقهء درخشانى چون ايشان ندارند نه فضائل و افتخاراتى مانند آنان بر سر حكومت كه در خور و صلاحيت ايشان است با آنان به كشمكش برخيزد و گناهكار و ستمكار شود ، و نه براى آدمى كه عقل دارد سزا است كه شأن و مقام خويش نشناخته و پا از گليم خود بيرون نهد و خود را با جستجوى آنچه در صلاحيت و حق وى نيست به بدبختى و عذاب در اندازد . ذيحقترين افراد مردم به تصدى حكومت اين امت چه در گذشته و چه در حال عبارتند از نزديكترين آنان به پيامبر ( ص ) و داناترين آنان به قرآن و دينشناسترينشان و پيشقدمترينشان در مسلمان شدن و پرافتخارترينشان در جهاد و ماهرترين و كار آمدترينشان در امور حكومتى كه زمامداران عهده دار مىشوند . بنابر اين از خدائى كه به آستان وى باز برده مىشويد بترسيد و حق را به باطل نياميزيد و حق را دانسته و عمدا مپوشانيد ، و توجه داشته باشيد كه بهترين بندگان خدا كسانى هستند كه به آنچه مىدانند عمل مىكنند ، و بدترينشان نادانهائى هستند كه با نادانى بكشمكش دانايان مىروند ، زيرا دانا بوسيلهء دانشش برترى دارد و نادان با كشمكش نمودن با دانا فقط بر نادانى خويش مىافزايد . هان ! من شما را دعوت مىكنم به كتاب خدا و سنت پيامبرش و جلوگيرى از ريخته شدن خون اين امت . اگر دعوتم را پذيرفتيد\r\n","description":"","footnote":"","page_name":" 186 ","page_number":186},
  {"content":"\r\nبه راه راست رسيده‌ايد و به خوشبختى خويش دست يافته‌ايد ، و در صورتى كه نپذيرفته و بر تفرقه جوئى و بر همزدن قدرت اين امت پاى فشرديد فقط از خدا بيشتر دور خواهيد گشت و خدا بر شما بيشتر خشم خواهد گرفت . و السلام ( 1 ) .\r\nخوانندهء گرامى در پرتو نامه هائى كه ميان امام و پيشواى عاليقدر مؤمنان و معاويهء زشتكار مبادله شده قطعا ملاحظه كرده است كه معاويه از تمام حرفهائى كه مىزند از استناد به قتل عثمان و متهم كردن اين و آن به دست داشتن در خون او و پناه دادن قاتلانش تا برسد به خونخواهى او و ديگر چيزها منظورى ندارد جز بر همزدن نظم عمومى جامعه و سست كردن خلافت حقهء امير المؤمنين ( ع ) تا زمينهء حكومت خودش فراهم آيد ، هدفى كه در راهش هر چه توانسته تلاش نموده و به هر جنايت و خيانتى دست آلوده است از رشوه دادن تا تهديد و قتل و غارت و تهمت و بهتان .\r\nبيعت مهاجران و انصار را بىارزش و خوار مىشمارد و آنان را كه متفقا با امام ( ع ) هستند مشتى خطا كار و بى مقدار قلمداد مىنمايد و مىگويد از اسلام و حق جدا گشته و به گمراهى درافتاده‌اند و قدر و مقام شامىها افزونتر از قدر و بهاى مهاجران و انصار و همهء مردم مدينه است و بيش از همهء اصحاب عادل و نيكرو پيامبر ( ص ) كه مقيم مدينه‌اند ! حال آنكه اين اسير آزاد شده اى كه پدرش كسى جز يك اسير آزاد شده نبوده است حق دخالت در كار اسلام را ندارد و حق و صلاحيت چون و چرا در خلافت را كه اهالى مدينه - آن مهاجران و انصار پر افتخار و اصحاب عادل و نيكرو - پايه گزارى كرده و استوار ساخته‌اند . كى به او اجازهء اين مداخلات و فضولىها را داده است ! او و عناصر بىسر و پاى شام چه وقت حق و صلاحيت چون و چرا در تصميم صاحبنظران جامعه - و اهل حل و عقد امور عمومى مسلمانان - را داشته‌اند !\r\n\r\n","description":"","footnote":"\r\n( 1 ) رك : الامامة و السياسة 1 / 20 ، 71 ، 72 ، 77 ، 78 كتاب صفين 34 ، 38 ، 58 ، 59 ، 62 - 65 + كامل المبرد 1 / 155 ، 157 + عقد الفريد 2 / 233 و در چاپى ديگر 284 + نهج البلاغه 2 / 7 ، 8 ، 30 ، 35 ، 98 + شرح ابن ابى الحديد 1 / 77 ، 136 ، 248 ، 252 و 3 / 300 ، 302 + صبح الاعشى 1 / 229 + نهاية الارب 7 / 233 + بعضى از اين نامه‌ها به طور كامل در همين جلد نوشته شد .\r\n","page_name":" 187 ","page_number":187},
  {"content":"\r\nضمنا ملاحظه كرده‌ايد كه معاويه هنگامى دست به جنگ عليه امير المؤمنين ( ع ) زده است كه امام ( ع ) حجت را بر وى تمام گردانيده و هيچ از تفهيم و ارشاد و تذكر و اندرز فرونگذاشته و او را كاملا با حكم خدا و فرمان و تعليم قطعىاش آشنا ساخته و در هر عذر و بهانه اى را بر وى بسته است ، لكن چه ميتوان كرد كه معاويه گوش از نيوشيدن سخن حق بربسته و دل به روى پرتو هدايت ، و سلطنت طلبى ديدهء بصيرت و ارادهء حق گرائىاش را از او سلب نموده است .\r\n","description":"","footnote":"","page_name":" 188 ","page_number":188},
  {"content":"\r\n\r\nحرف صريح معاويه منظورش را بر ملا ميسازد\r\nديديم معاويه به جرير مىگويد على ( ع ) مالياتگيرى شام و مصر را به او بدهد و حكومت پس از وى از آن او باشد تا در ازاى آن خلافت را براى على ( ع ) بشناسد و براى او بنويسد كه خليفه است . و جرير اين تقاضا و پيشنهاد را به امام ( ع ) نوشت و معاويه نيز نوشت و خواست كه او را در استاندارى شام باقى بگذارد و على ( ع ) در جوابش چنين مىنويسد :\r\nپس از سپاس و ستايش پروردگار ، دنيا شيرين و خرم است و آراسته و دلانگيز ، نمىشود كسى دل به آن پردازد و آن با آراستگى و زرق و برقش او را به خود سرگرم نسازد و از آنچه برايش سودمندتر است غافل نگرداند . حال آنكه دستور داريم توجه به زندگى آخرت داشته باشيم و تشويق شده‌ايم كه رو به آن آوريم . بنابراين اى معاويه آنچه را نابود شدنى است واگذار و براى آنچه جاويدان است كار كن ، و از مرگى كه سرانجام تو است بر حذر باش و از محاسبه اى كه عاقبت به پايش كشيده خواهى شد ، و بدان كه خداى تعالى چون براى بنده اى خير اراده فرمايد بين او و آنچه ناگوار است مانع مىشود و به او توفيق اطاعتش را مىدهد ، و چون براى بنده اى ارادهء بدى فرمايد او را با زندگانى دنيا مىفريبد و آخرت را از يادش مىبرد و آرزوهايش را بسط مىدهد و از آنچه مايهء صلاح وى است دورش مىگرداند . نامه ات رسيد و ديدم هدفى را كه از آن تو نيست منظور خويش ساخته اى و در پى چيزى غير از گمشدهء خويشى و در بيراهى مىلولى و در گمراهى سرگردانى ، و به آنچه حجت نيست چنگآويزى و به سستترين شبهه دلآويز . اين كه تقاضا كرده اى جنگ را متاركه كنيم و تو را در استاندارى\r\n","description":"","footnote":"","page_name":" 189 ","page_number":189},
  {"content":"\r\nشام برقرار نمايم ، اگر امروز اهل چنين كارى باشم ديروز اين كار را مىكردم .\r\nاين كه نوشته اى عمر ترا به استاندارى شام منصوب كرده است ، وى كسى را كه حاكم قبلىاش به استاندارى گماشته بود بر كنار ساخت ( 1 ) و عثمان كسى را كه عمر به استاندارى گماشته بود بر كنار ساخت ( 2 ) و اساسا زمامدار را براى اين بر مردم مىگمارند كه ببيند مصلحت امت در چيست و آيا در عمل حاكم قبلى رعايت گشته يا از او پوشيده مانده و كارى عيبناك كرده است . و پس از صدور هر فرمانى ( در عزل و نصب يا كار ديگر حكومتى ) ممكن است فرمان جديدى صادر شود و هر زمامدارى نظر و اجتهاد خاصى دارد . ( 3 )\r\nمعاويه در اثناى نبردهاى صفين و دو يا سه روز پيش از « ليلة الهرير » دوباره نامه اى به امير المؤمنين ( ع ) نوشت و در آن تقاضا كرد او را در استاندارى شام ابقا نمايد ، و اين كار را بر اثر آن كرد كه على ( ع ) فرمود : چون سپيده بر آيد آنان را به توفان حمله خواهم گرفت . و مردم سخنش را منتشر ساختند و شاميان هراسيدند ، و معاويه گفت : فكر كردم دوباره باب مذاكره را با على بگشايم و از او بخواهم مرا در مقام استاندارى شام ابقا نمايد ، و قبلا اين را به او نوشته بودم ، ولى جوابى نداد ( 4 ) و حال دوباره برايش مىنويسم تا او را به ترديد اندازم و به رحم آورم .\r\nآنگاه چنين نوشت :\r\nپس از سپاس و ستايش پروردگار ، هر گاه تو مىدانستى و ما مىدانستيم جنگ چنين بر سر ما و شما مىآورد به جنگ يكديگر بر نمىخاستيم . اگر آن وقت عقلمان را از دست داده بوديم آنقدر برايمان باقى است كه اينك بر گذشته\r\n\r\n","description":"","footnote":"\r\n( 1 ) منظور خالد بن وليد است كه ابو بكر به استاندارى گماشت و عمر عزلش كرد .\r\n( 2 ) عثمان استانداران عمر همگى به استثناى معاويه را بر كنار كرد .\r\n( 3 ) نهج البلاغه 2 / 44 شرح ابن ابى الحديد 4 / 57 .\r\n( 4 ) دروغ مىگويد ، چون امام ( ع ) چنان كه ديديم به او جواب داده است ، لكن معاويه مىخواهد جواب امام ( ع ) را از دوروبرىها و سپاهش پوشيده نگهدارد مبادا بعضى از آنان بشنيدن جواب امام ( ع ) هدايت شده سپاه شام را ترك گفته به جبههء حق بپيوندند .\r\n","page_name":" 190 ","page_number":190},
  {"content":"\r\nپشيمانى خوريم و آينده را به صلاح آريم . قبلا از تو تقاضا كرده بودم شام را به من بدهى و مرا ملزم به بيعت كردن با خودت و اطاعت از خودت ننمائى ، اما تو نپذيرفتى . و خدا آنچه را تو از من دريغ داشتى به من داد . من اكنون همان تقاضاى ديروزى را تكرار مىكنم . من همانقدر به زندگى اميدوارم كه تو ، و نه از مردن بيش از تو مىترسم . به خدا سربازان به فلاكت افتاده‌اند و سرداران از ميان رفته‌اند ، و ما از يك قبيله و از بنى عبد مناف هستيم كه بر يكديگر هيچ برترى نداريم مگر برترىيى كه آن هم باستنادش هيچ اشرافىيى را خوار و فروتر نمىتوان شمرد و نه آزاده يى را به بردگى توان گرفت . و السلام .\r\nجواب امام ( ع ) :\r\nپس از سپاس و ستايش آفريدگار ، نامه ات رسيد ، نوشته اى هر گاه تو مىدانستى و ما مىدانستيم جنگ چنين بر سر ما و شما مىآورد به جنگ يكديگر برنمىخاستيم . من اگر به خاطر خدا كشته بشوم و زنده بشوم و دوباره كشته بشوم و آنگاه زنده بشوم هفتاد بار هرگز از سخت گيرى به خاطر خدا و از جهاد بر ضد دشمنان خدا رو نمىگردانم . نوشته اى براى ما آن قدر از عقل باقى مانده كه بر گذشته پشيمانى بخوريم . من به هيچوجه عقلم را از دست نداده‌ام و نه نقصى در آن يافته‌ام و نه بر كرده پشيمانى خورده‌ام . راجع به تقاضاى تو كه ترا در مقام استاندارى شام باقى بگذارم ، من آنچه را ديروز از تو دريغ داشتم امروز به تو نخواهم داد . اين كه گفته اى جنگ همه مان را به كام خود فرو برده جز تنى چند را كه باقى مانده‌اند . توجه داشته باش هر كه جنگ حق طلبانه و اسلامى او را به كام در كشيده باشد به بهشت رفته است و هر كه باطل به كام دركشيده باشدش به دوزخ رفته است . . . ( 1 )\r\nنامهء معاويه به عبد اللَّه بن عباس :\r\nپس از . . . شما جماعت بنى هاشم براى بد كردن به كسى بيش از بد كردن به دوستداران عثمان بن عفان شتاب بخرج نمىدهيد و كار را به جائى رسانده ايد\r\n\r\n","description":"","footnote":"\r\n( 1 ) الامامة و السياسة 1 / 88 و در چاپى 95 كتاب صفين 538 مروج الذهب 2 / 60 ، 61 + نهج البلاغه 2 / 12 + شرح ابن ابى الحديد 3 / 424\r\n","page_name":" 191 ","page_number":191},
  {"content":"\r\nكه طلحه و زبير را بخاطر اين كه به خونخواهى او برخاستند و رفتارى را كه با او شده گناه شمردند كشتيد . اگر اين را به عنوان رقابت با بنى اميه بر سر قدرت سياسى و حاكميت مىكنيد پس چرا وقتى دو قبيلهء عدى و تيم ( 1 ) عهده دار خلافت شدند با آنها به رقابت و كشمكش برنخاستيد و سر بفرمانشان در آورديد ؟ !\r\nحوادثى كه مىبينى پيش آمده است و اين جنگ ما را بجان يكديگر انداخته و از پا در آورده است . آنچه مايهء اميد شما دربارهء ما است مايهء اميد ما دربارهء شما نيز هست و هرچه ما را از صدمه زدن به شما مأيوس مىكند مايهء يأس شما از صدمه زدن به ما نيز هست . ما اميدوار بوديم وضعى غير از آنچه پيش آمد پيش بيايد و از چيزى غير از آنچه پيش آمد مىترسيديم . امروز عليه ما نمىتوانيد به شدتى بيش از آنچه ديروز مىجنگيدند بجنگيد و نه فردا بشدتى بيش از امروز . ما به آن مقدار از كشور شام كه در چنگ ما است قانعيم ، شما هم به همان مقدار كه از كشور عراق در چنگ شما است قناعت كنيد و به جان قريش رحم كنيد ، چون بيش از شش رجل قرشى باقى نمانده است : دو تا در شام ، دو تا در عراق ، دو تا در حجاز . آن دو كه در شامند من و عمرو عاص هستيم و دو نفرى كه در عراقند تو و على ، و دو نفرى كه در حجازند سعد و ابن عمر . ( 2 ) دو نفر از آن شش نفر در برابر تو و دو نفر چشم انتظار تو ، و تو رئيس اين جمعى ، و اگر مردم پس از عثمان با تو بيعت كرده بودند با تو زودتر از على بيعت مىكرديم .\r\nابن عباس در جوابش چنين نوشت :\r\nپس از . . . نامه ات رسيد و خواندم . اين كه نوشته اى در بدى كردن به دوستداران عثمان شتاب بخرج مىدهيم و از تسلط و حاكميت بنى اميه متنفريم ، بجان خودم تو عثمان را وسيلهء تحقق منظورت يافتى آنگاه كه از تو كمك خواست و كمكش ننمودى تا به اينجا رسيدى و شاهد من و داور ميان من و تو در اين موضوع پسر عمويت و برادر عثمان ، وليد بن عقبه است . دربارهء طلحه و زبير ، آن دو نفر عليه عثمان تحريك كردند و كار را بر او سخت گرفتند و بعدا بيعت را گسستند و\r\n\r\n","description":"","footnote":"\r\n( 1 ) قبيلهء ابو بكر و قبيلهء عمر .\r\n( 2 ) سعد بن ابى وقاص ، و عبد اللَّه بن عمر .\r\n","page_name":" 192 ","page_number":192},
  {"content":"\r\nاز پى چنگ انداختن بر حكومت بر آمدند ، به همين جهت با آنها بر سر نقض پيمان بيعت جنگيديم و با تو بخاطر تجاوز مسلحانه ات جنگيديم . دربارهء اين كه گفته اى از قريش جز شش نفر باقى نمانده است ، مردانش خيلى زيادند و باقيماندگانش چقدر خوبند و برخى از بهترين رجالش عليه تو جنگيدند و هر كدامشان هم كه پا از يارى ما بدامن پيچيد تو را نيز خوار گذاشت . اين هم كه خواستى ما را با دو قبيلهء تيم و عدى به ستيزه اندازى ، بايد بدانى كه ابو بكر و عمر بهتر از عثمان بودند و عثمان بهتر از تو بود . چيزهائى به تو نشان خواهيم داد در آينده كه آنچه را در گذشته از ما ديده بودى فراموش خواهى كرد و از عمليات بعدى ما خواهى هراسيد . راجع به اين كه گفته اى اگر مردم با من بيعت كرده بودند كار حكومت استوار و درست مىگشت ، بايد بگويم مردم با على كه از من بهتر است بيعت كردند و حكومتش كاملا بر قرار و استوار نگشت . ترا چه به حرف زدن از خلافت اى معاويه ! تو اسير آزاد شده اى هستى پسر اسير آزادشده اى و خلافت متعلق به مهاجران پيشاهنگ است و آزاد شدگان فتح مكه را به آن راه و دخالتى نيست . و السلام . ( 1 )\r\nابن قتيبه ، قسمت اخير نامه را به اين عبارت آورده است : « ترا به خلافت چه ! تو اسير آزاد شدهء مسلمانانى و پسر سرفرماندهى قبائل مشرك و مهاجم به اسلام ، و پسر زنى كه جگر شهداى » بدر « را خورده است » .\r\nمعاويه پس از مصالحهء امام مجتبى عليه السلام و ورود به كوفه در نطقش مىگويد : « مردم كوفه ! فكر مىكنيد با شما بر سر نماز و زكات و حج جنگيدم و از آن جهت كه ديدم شما نماز مىخوانيد و زكات مىدهيد و به حج مىرويد ؟ ! نه در حقيقت براى اين جنگيدم كه بر شما حكومت كنم و خدا با اين كه شما نمىخواستيد مرا به مقصود رساند . هان ! هر مال و هر خونى در جريان اين شورش و آشوب از بين رفته بى باز خواست خواهد بود و هر چه ( در پيمان مصالحه با امام ع ) شرط شده و پذيرفته‌ام زير اين دو پايم پايمال\r\n\r\n","description":"","footnote":"\r\n( 1 ) الامامة و السياسة 1 / 85 و در چاپى 96 + شرح ابن ابى الحديد 2 / 289 .\r\n","page_name":" 193 ","page_number":193},
  {"content":"\r\nخواهد بود » . ( 1 )\r\nمعروف بن خربوذ مكى مىگويد : در حالى كه عبد اللَّه بن عباس در مسجد ( كوفه ) نشسته بود و ما در حضورش معاويه وارد شد و در انجمن وى نشست ، ابن عباس رو از او بگردانيد . معاويه به او گفت : چرا از من رو گردانى ؟ مگر نمىدانى من از پسر عمويت براى تصدى اين حكومت ذيحقترم ؟ گفت : چرا ذيحقتر باشى ؟ به اين دليل كه او مسلمان بود و تو كافر ؟ ! گفت : نه ، به اين خاطر كه من پسر عموى عثمانم . گفت : پسر عموى من بهتر از پسر عموى تو است .\r\nمعاويه گفت : عثمان بنا حق كشته شد . - در آنحال پسر عمر حضور داشت - ابن عباس اشاره به پسر عمر گفت : پس ، اين ذيحقتر از تو به تصدى حكومت است .\r\nمعاويه گفت : عمر را كافر كشت ولى عثمان را مسلمان كشته است . ابن عباس گفت : اين به خدا واقعيتى است كه با قاطعيتى بيشتر استدلالت را رد و نقض مىكند . ( 2 )\r\nاين سخنان به خوانندهء گرامى كاملا ثابت مىنمايد كه معاويه از ابتدا در پى دست انداختن بر حكومت بوده و منظورى جز آن نداشته است ، و پسر هندهء جگرخوار نمىتوانسته استدلالات امام ( ع ) يا ابن عباس را رد كند و خود را ذيحق براى تصدى خلافت بشمارد و نه قادر بوده به آسانى به حكومت دست يابد ، پس ناگزير نخست به پاره اى از منظور اكتفا نموده و خواسته فرمانروائى بر شام و مصر را به دست آورد و ساير مناطق اسلامى را در تصرف امام ( ع ) بگذارد تا در فرصت مناسب به آن مناطق هم لشكر كشى كرده تسلط و سيطرهء خويش را تكميل نمايد . همين پيشنهاد و طرح كه كشور واحد اسلامى به دو قسمت تجزيه شود و در هر يك حكومتى جداگانه بر قرار گردد بدعتى است و مايهء تفرقه و تجزيه ، و هيچ سابقه اى در تاريخ اسلام نداشته و به هيچوجه قابل اجرا و شرعى نبوده است . بيعتى كه در مدينه با\r\n\r\n","description":"","footnote":"\r\n( 1 ) شرح ابن ابى الحديد 4 / 6 + تاريخ ابن كثير 8 / 131 - عبارت از مأخذ نخستين است .\r\n( 2 ) مستدرك حاكم 3 / 467 .\r\n","page_name":" 194 ","page_number":194},
  {"content":"\r\nامير المؤمنين على بن ابيطالب ( ع ) صورت گرفت يك بيعت عمومى بود و همهء مسلمانان را شامل مىشد و ملزم و متعهد مىساخت و هيچكس حق سرباز زدن از آن را نداشت و نه مردم هيچيك از استانها حق داشتند نپذيرند و از تبعيت خليفهء وقت سرپيچند ، و به موجب تمام نظريات و مذاهب فقهى معاويه خليفهء بعدى و متأخر شمرده مىشد و بنابر آن حديث صحيح و ثابت - كه پيشتر ديديم - قتلش واجب بود و امام ( ع ) با اين حال چاره اى جز اين نداشت كه با آن تجاوز كار مسلح و آن گردنكش نافرمان بجنگد تا به حكم خدا باز آيد .\r\n","description":"","footnote":"","page_name":" 195 ","page_number":195},
  {"content":"\r\n\r\nتصميم معاويه مزمن بوده است !\r\nنظر معاويه دربارهء خلافت امام على بن ابيطالب ( ع ) تازگى نداشته بلكه ريشه دار و مزمن بوده است . با حضرتش از ديرگاه دشمنى داشته و از همانوقت كه اسلام ميان او و امام جدائى افكنده است . تضاد آن دو تضاد كفر و اسلام بوده است . از آن وقت كينهء امام على ( ع ) را به دل گرفته و پرورده كه در يك روز و يك نبرد برادرش و پدر بزرگش و دائىاش با شمشير وى به خاك هلاك افتاده‌اند و ستارهء افتخاراتش در آسمان اسلام و در تاريخ بشريت دمادم اوج و درخشش گرفته و هرچه تابناكتر گشته است .\r\nبه محض كشته شدن عثمان و حتى پيش از اين كه مهاجران و انصار و مردم مدينه با امام ( ع ) بيعت كنند بناى كار شكنى و توطئه و تحريك را گذاشته تا مردم را بجان هم بيندازد و مراكز قدرت جديد ايجاد كرده اساس حكومت امير المؤمنين را بلرزاند و نيروى مجاهدان را به اصطكاك و فرسايش در اندازد . بدست يكى از قبيلهء بنى عميس نامه اى براى زبير بن عوام فرستاد به اين مضمون :\r\nبسم اللَّه الرحمن الرحيم\r\nبه بندهء خدا زبير امير المؤمنين\r\nاز معاوية بن ابى سفيان\r\nسلام بر تو . پس از . . . من براى تو از مردم شام بيعت گرفتم و موافقت نموده سر فرود آوردند . كوفه و بصره نزديك تو است ، نگذار پسر ابو طالب پيش از تو به آن دست يابد ، و اگر اين دو شهر به فرمان تو در آمد چيزى ديگر باقى نمىماند . من با طلحة بن عبيد اللَّه به عنوان جانشين تو بيعت كردم بنابراين به خونخواهى عثمان برخيز و مردم را به خونخواهى او دعوت كنيد ، و بايد شما دو\r\n","description":"","footnote":"","page_name":" 196 ","page_number":196},
  {"content":"\r\nنفر جديت و تلاش بسيار بخرج دهيد . خدا شما دو نفر را پيروز گرداند و دشمنتان را خوار سازد .\r\nزبير از اين نامه بسيار شاد گشت و به طلحه خبر داد ، و هيچ شك نكردند كه معاويه از سر خيرخواهى آنان چنين نوشته يا نه . و بر اثر آن تصميم به مخالفت و سركشى در برابر على ( ع ) گرفتند ( 1 ) .\r\nديندارى و خداترسى اين مردك را ببينيد كه به گمان واهى اين كه از عناصر فرومايهء شام براى زبير بيعت گرفته او را امير المؤمنين مىخواند و به مقام خلافت مىشناسد و در همانحال حاضر نمىشود على بن ابيطالب ( ع ) را كه امير المؤمنين حقيقى است خليفه و امير المؤمنين خطاب كند كسى را كه مهاجران و انصار و پيشاپيش آنان خود زبير و طلحة بن عبيد اللَّه - كه معاويه براى ولايتعهدى پسنديده - با وى بيعت خلافت بسته‌اند ! و با اين خطاب ، آن دو را مىفريبد و به نقض بيعت و دست زدن به نافرمانى و تجاوز مسلحانهء داخلى بر مىانگيزد و به آن سرنوشت زيانبار !\r\nملاحظه مىكنيد كه خونخواهى عثمان نردبان وصول به حكومت و مقام سياسى شده است و معاويه اين نردبان را نخست به طلحه و زبير نشان داده و توصيه كرده است و شياطين هميشه چنين توصيه هائى به دوستداران و پيروانشان مىكنند .\r\nهمچنين توجه داريد كه براى دشمنان على ( ع ) دعا مىكند كه پيروز شوند و او را نفرين مىكند كه خوار و ذليل گردد حال آنكه پيامبر عاليقدرمان در حديث صحيح و مورد اتفاقى ميفرمايد : « خدايا ! هر كه را دوستش مىدارد دوست بدار و هر كه را دشمن ميداردش دشمن بدار ، و هر كه را ياريش مىكند يارى كن ، و هر كه خوار مىخواهدش خوار گردان » .\r\nدر نامهء ديگرى به زبير مىنويسد :\r\nپس از . . . تو زبير بن عوامى ، پسر ابو خديجه ( 2 ) ، پسر عمهء ( 3 ) پيامبر خدا ( ص )\r\n\r\n","description":"","footnote":"\r\n( 1 ) شرح ابن ابى الحديد 1 / 77 .\r\n( 2 ) خويلد پدر خديجه - همسر پيامبر ( ص ) + پدر بزرگ زبير بن عوام است يعنى زبير بن عوام بن خويلد .\r\n( 3 ) مادر زبير ، صفيه دختر عبد المطلب ، عمهء پيامبر بوده است .\r\n","page_name":" 197 ","page_number":197},
  {"content":"\r\nو حوارى او و با جناقش ( 1 ) ، و داماد ابو بكر ، و سوار جنگى اسلام ، و كسى كه در مكه به هنگام بانگ زدن شيطان جانبازى كرده است . بر انگيخته گشته اى و قيام كرده اى چون اژدهائى از جا بدر جسته با شمشير آخته كه مىپيچد و پيش مىتازد و اين همه جنبش را به قدرت ايمان و صدق يقين مىكند . و پيامبر خدا ( ص ) پيشتر به تو مژدهء بهشت داده است و عمر ترا يكى از كسانى كه تعيين خليفه براى امت مىكنند قرار داده است . بدان اى ابا عبد اللَّه ! كه ملت به علت نبودن زمامدار چون رمه اى پراكنده گشته است . بنابراين براى جلوگيرى از خونريزى و گردآورى و وحدت ملى و آشتى اختلاف داران با شتاب اقدام كن و پيش از آنكه كار سخت شود و امت بيشتر دچار پراكندگى گردد ، زيرا مردم به لبهء پرتگاه نابودى رسيده‌اند و اگر پدر مهربانى نيابند مضمحل خواهند گشت . براى گرد آوردن ملت و متحد كردنش جديت و سرعت بخرج بده و راه به سوى خدا ببر . من در اينجا كار را براى تو و رفيقت درست و روبراه كرده‌ام و بدين ترتيب كه حكومت متعلق به آن يك از شما دو نفر باشد كه آن ديگرى وى را مقدم بدارد و آن ديگرى جانشين وى باشد . خدا ترا امام ديندار و دين قرار دهد و جويندهء خير و تقوى . و السلام .\r\nاز پسر هندهء جگرخوار بايد پرسيد : امت كجا چون رمهء بى چوپان و پراكنده گشته و كى چنين شده است و چرا و چگونه شده است ؟ ! حال آنكه رهبرى چون على بن ابيطالب ( ع ) دارد كه با بصيرت و كاردانيش مصالح عمومى را به دقت مىبيند و رعايت مىنمايد و راه بر هر ناروائى و خطر و انحراف مىبندد و دست هر تبهكار بدخواهى را كه بسوى امت دراز گردد مىشكند و مىبرد ، رهبر و امامى كه برادر پيامبر خدا است و خودش ، و يگانه امامى كه نصى بر امامت و خلافتش هست و ملت يكپارچه با او بيعت كرده است و متحد است اگر معاويهء تفرقه انداز بگذارد و امنيت و نظام عمومى را بر هم نزد و با دسيسه اختلاف نيندازد و مردم را بهم نريزد و بجان هم نيندازد . معاويه اى كه بقول مولاى متقيان مثل شيطان از برابر انسان و پشت سرش و از چپ و راستش در مىآيد و وسوسه مىانگيزد و خدا سابقهء درخشان\r\n\r\n","description":"","footnote":"\r\n( 1 ) « اسماء » يكى از دختران ابو بكر همسر زبير بود و عائشه دختر ديگر وى همسر پيامبر خدا ، بنابراين پيامبر ( ص ) و زبير باجناق بودند .\r\n","page_name":" 198 ","page_number":198},
  {"content":"\r\nاسلامىيى نصيبش نكرده و نه پيشينهء اجدادى درستى .\r\nبه طلحه مىنويسد :\r\nپس از . . . تو قرشىيى هستى كه كمتر از هر فرد قرشى ديگر به قريش بدى كرده اى . اين علاوه بر چهرهء خوشت و دست و دلبازيت و شيوا گوئىات .\r\nتو در ايمان به اسلام پيشاهنگ بودى و نفر پنجم مژده يافتگان بهشتى ، و افتخار و فضيلت شركت در جنگ « احد » ترا است . بنابر اين شتاب كن به كارى كه باعث شود ملت حكومتش را به عهده ات گذارد ، كارى كه از آن كوتاهى نتوانى كرد و نه خدا بدون اينكه به آن اقدام نمائى از تو خشنود خواهد گشت . من اين سامان را زير فرمان تو آورده‌ام و زيبر ، و او بر تو برترى ندارد ، و هر كدامتان ديگرى را پيش انداخت آن زمامدار خواهد بود و ديگرى جانشيش . خدا شما را بر راه درست هدايت يافتگان بدارد و خردمندى توفيق يافتگان را به شما عنايت فرمايد .\r\nو السلام .\r\nبايد از معاويه پرسيد : اين فضائل و افتخارات كه براى زبير و طلحه بر شمردى و مايهء استحقاق تصدى خلافت دانستى على ( ع ) از آنها بىنصيب بود ؟ ! از فضيلت و افتخار مژدهء بهشت يافتن ياد مىكنى و از اين كه زبير يكى از مژده يافتگان است و طلحه پنجمين نفر ، آيا على ( ع ) نفر دهم هم نبود ؟ ! پس چرا اين فضيلت و افتخار را برايش قائل نشدى و از او سلب كردى و او را ملحد و قاتل ناحق و امثال آن شمردى و چرا طلحه و زبير را اغوا نمودى و به عجله واداشتى مبادا « پسر ابو طالب » زودتر از آنها به خلافت دست يابد ؟ ! مگر آن مژدهء بهشت ادعائى به تنهائى براى اثبات صلاحيت و استحقاق تصدى خلافت كافى است ؟ ! پس چرا سعد بن ابى وقاص را - كه زنده بود و جزو مژده يافتگان به حساب آمده است - براى تصدى خلافت بيحق و نالايق دانستى ؟ ! شايد به اين سبب كه فكر مىكردى از وجود ايندو يا حكومتشان بهتر مىتوانى سوء استفاده كنى و نان به قرض كسى دادى كه به تو بازگرداند ؟ !\r\nعجيبتر حرفى است كه به طلحه مىزند : تو در ايمان به اسلام پيشاهنگ بودى . مگر امير المؤمنين على بن ابيطالب ( ع ) سر آمد پيشاهنگان اسلام و اولين\r\n","description":"","footnote":"","page_name":" 199 ","page_number":199},
  {"content":"\r\nمسلمان و پرافتخارترين مؤمن نبود ؟ ! مگر اين حديث از پيامبر ( ص ) به صحت و و ثبوت نپيوسته كه پيشاهنگان سه تناند : پيشاهنگ همه در ايمان به موسى يوشع است و در ايمان به عيسى صاحب ياسين ، و پيشاهنگ همه در ايمان به محمد على بن ابيطالب ؟ ( 1 ) مگر امت محمد ( ص ) اين واقعيت را ثابت و راست نشمرده‌اند كه على اولين كسى است كه به خدا ايمان آورد و رسالت پيامبرش را باور نمود و با او نماز خواند و در راهش جهاد كرد ؟\r\nاگر طلحه را افتخار و فضيلت شركت در نبرد « احد » است على ( ع ) را افتخار شركت در همهء نبردهاى پيامبر ( ص ) از « بدر » و « احد » گرفته تا خيبر و خندق و حنين و نبرد « حمراء الاسد » ( 2 ) بگذار شرك و كفر گوش معاويه را از شنيدن نداى رسا و شيواى جبريل و رضوان كر و ناشنوا كرده باشد آنجا كه بانگ برداشتند :\r\n\r\nلا فتى الا على\r\nلا سيف الا ذو الفقار\r\n\r\nدلير فقط على است ، و شمشير فقط ذو الفقار\r\nمگر ديده اش چون بصيرتش نابينا بود كه رزمآورىها و دليرىهاى على ( ع ) را از آوردگاهها و نبردها نميديد ؟ ! آرى ، معاويه براى قهرمانىهاى على ( ع ) فضيلت و افتخارى قائل نيست و برايش مقام دلير يگانه و شمشير زن يكتا را نمىشناسد چون هم او بوده كه زنهاى خانوادهء پليد وى را به عزا نشانده و پيكر برادر و پدر بزرگ و دائى و ديگر افراد خانواده اش را با شمشير بران و حق آفرينش دوپاره كرده است ، و خود معاويه به همين معنا اشاره دارد آنجا كه به طلحه گوشزد مىكند : تو قرشىيى هستى كه كمتر از هر فرد قرشى ديگر به قريش بدى كرده اى !\r\nبه مروان بن حكم مىنويسد :\r\nبه محض خواندن نامه‌ام مثل پلنگ باش كه شكار غافلگيرانه مىكند و پرخاش حيله آميز ، و چون روباه باش كه با حركات ماهرانه و زيركانه از چنگال خصم مىگريزد .\r\nخودت را از ديده و نظرشان چنان پنهان كن كه خارپشت وقتى دستى به او مىرسد پنهان و در غلاف مىنمايد ، و خود را چنان خوار و بىمقدار نشان بده كه مردم از كمك و يارى و پيروزيش مأيوس باشند ، و دربارهء كارهاشان كسب اطلاع و تجسس\r\n\r\n","description":"","footnote":"\r\n( 1 ) رك : غدير 2 .\r\n( 2 ) رك : غدير 7 .\r\n","page_name":" 200 ","page_number":200},
  {"content":"\r\nكن چنان مرغى كه لحظهء كمال جوجه اش را در تخم انتظار مىبرد و كنجكاوى مىنمايد ، و حجاز را بشوران و تباه كن كه من شام را تباه مىكنم . و السلام .\r\nاين حرف صريح و روراست معاويه است آن وقت كه اطلاع مىيابد مردم و مهاجران و انصار با امام ( ع ) بيعت كرده‌اند و خلافتش راه استقرار گرفته است ، و مىبيند در ميان امت اسلام هيچكاره است نه در شوراى عالى اصحاب راهش مىدهند و نه نظرش را در تعيين خليفه و كارهاى مهم دولتى مىخواهند ، و دير يا زود بايد با امام ( ع ) بيعت كند و سپس از كار پر سود و پر احترام استاندارى شام و فرماندهى سپاه آن منطقه كناره جويد . پس در صدد برمىآيد كه جاه طلبان را تحريك نمايد و مردم را بشوراند تا خليفهء جديد مجال و فرصت رسيدگى به كار او و بركناريش را نيابد و به يك سلسله كشمكش و زد و خورد داخلى مشغول باشد ، چنان كه صريحا در نامه هايش توصيه مىكند كه خرابكارى و شورش و تحريك و ايجاد تفرقه شود ، و اين راهى است كه آن تبهكار را به منظورش كه سلطنت و حكومت ناپايبند به قرآن و سنت باشد مىرساند !\r\nتعجب آور است كه معاويه براى طلحه و زبير كه خود با امام على ( ع ) بيعت خلافت بسته‌اند و ملزم به اطاعت از وى هستند بيعت مىگيرد بيعت خلافت ! و چنان كه از نامه هايش بر مىآيد اين بيعت را چند روز پس از بيعت كردن آنها با امير المؤمنين على ( ع ) مىگيرد ! وانگهى معاويه كيست تا كسى را نامزد مقام خلافت نمايد آن هم در وقتى كه اجماع اصحاب پيامبر ( ص ) بر خلافت امام بر حق تحقق يافته است ؟ ! حتى اگر آن بيعت براى امام ( ع ) صورت نگرفته بود معاويه كسى نبود كه حق دخالت در نامزد كردن اين و آن براى خلافت داشته باشد . بعلاوه آن نفهم نمىدانست كه بيعتگيرى براى طلحه و زبير در حقيقت نقض بيعتى است كه قبلا با امام ( ع ) كرده‌اند ، و زمامدار و پيشواى بيعت شكن به چه درد امت مىخورد و كجا مىتواند مصلحت عمومى را شناخته و به عمل در آورد ؟ ! تازه اگر فرض كنيم بيعت با طلحه و زبير درست باشد و بيعتى باطل نباشد باز چون پس از بيعت با امير المؤمنين على ( ع ) صورت گرفته آن دو خليفهء متأخر شمرده مىشوند كه قتلشان واجب است به موجب آن همه حديث « صحيح » و ثابت پيامبر اكرم ( ص ) كه قبلا خوانديم ، ( 1 ) و مگر مىشود مسلمانان خليفه اى داشته باشند مستحق قتل و محكوم به اعدام ؟ !\r\n\r\n","description":"","footnote":"\r\n( 1 ) رك : همين كتاب .\r\n","page_name":" 201 ","page_number":201},
  {"content":"\r\n\r\nگفتگو و سخنى چند\r\n1 - ابو عمر در « استيعاب » مىنويسد : « عبد الرحمن بن غنم - صحابى - از دينشناس ترين افراد شام بود و هم او بود كه عامهء تابعان شام را فقه آموخت ، و قدر و منزلتى بلند داشت و همان است كه ابو هريره و ابو درداء را در » حمص « وقتى بعنوان نمايندهء معاويه از حضور على مىرفتند مورد نكوهش قرار داد و از آن جمله گفت : از شما عجيب است ، چطور اين كارى كه كرديد و پيغامى كه آورديد براى شما روا است ! شما از على مىخواهيد تعيين خليفه را به شورا واگذارد حال آنكه ميدانيد مهاجران و انصار و مردم حجاز و عراق با وى بيعت كرده‌اند و كسانى كه با وى موافقت نموده‌اند بهتر از كسانى هستند كه از او بدشان مىآيد و كسانى كه با او بيعت كرده‌اند بهتر از آنهايند كه با وى بيعت ننموده‌اند ؟ ! معاويه را كه از اسيران آزاد شده است كه حق خلافت ندارند چه ربطى به شورا و چه دخالتى در آن ؟ ! او را كه خود و پدرش از سران قبائل مشرك و مهاجم به اسلامند ؟ !\r\nآن دو از مأموريت خويش پشيمان گشتند و در حال توبه نمودند . خدايشان رحمت كند و بيامرزد . » ( 1 )\r\n2 - مردى از شاميان - در اثناى نبردهاى صفين - به ميدان آمده در ميان دو سپاه بانگ برداشت : آى ابو الحسن ! آى على ! به نبرد من بيا . على به نبردش پيش رفت تا به جائى كه گردن اسبشان رديف گشت و در ميان دو سپاه قرار داشتند . گفت : على ! تو پيشاهنگ اسلامى و افتخار هجرت دارى . آيا اجازه ميدهى پيشنهادى بكنم كه از خونريزى جلوگيرى كند و اين جنگها را بتأخير اندازد تا تصميم خود را بگيرى ؟ على گفت : چه پيشنهادى ؟ گفت : تو بر ميگردى\r\n\r\n","description":"","footnote":"\r\n( 1 ) استيعاب 2 / 402 ، شرح حال عبد الرحمن بن غنم اشعرى اسد الغابة 3 / 318 .\r\n","page_name":" 202 ","page_number":202},
  {"content":"\r\nبه عراقت و عراق را به تو وا مىگذاريم ، و ما برمىگرديم به شاممان و شام را به ما وامىگذارى . على گفت : مىدانم كه اين پيشنهاد را از ره خير خواهى و دلسوزى مىكنى ، و اين موضوع مرا سخت به خود مشغول و به بيدار خوابى واداشت و هر چه كردم ديدم راهى جز جنگيدن يا كافر گشتن به آنچه خدا بر محمد ( ص ) فرو فرستاده نيست ، زيرا خداى تبارك و تعالى از دوستدارانش خشنود نخواهد بود كه در جهان ( يا كشور ) سر از حكم خدا پيچيده شود و آنان ساكت و سر به فرمان باشند و امر به معروف و نهى از منكر نكنند . بنابراين ديدم جنگيدن برايم آسانتر و تحمل پذيرتر است از كشيدن بندهاى گران در دوزخ . ( 1 )\r\n3 - عتبة بن ابى سفيان به جعدة بن هبيرة مىگويد : جعدة ! ما به خدا قسم عقيده نداريم كه معاويه براى خلافت شايسته تر از على است اگر على در حق عثمان چنان نكرده بود . لكن عقيدهء ما اين است كه معاويه در حكومت بر شام ذيحقتر از على است چون مردم شام موافق آن هستند ، بنابراين از شام دست بداريد و براى ما بگذاريد . به خدا در شام كسى يافت نميشود كه بيش از معاويه براى جنگ اصرار نداشته باشد و نه در عراق كسى هست كه براى جنگ مثل على اصرار و جديت داشته باشد ، و ما بيش از آنچه شما نسبت به رهبرتان فرمانبردارى نشان مىدهيد نسبت به رهبرمان فرمانبردارى نشان مىدهيم . چقدر براى على بد است كه در نظر مردم ذيحقترين و شايسته ترين فرد براى رهبرى آنها باشد ، اما همين كه به قدرت سياسى برسد اعراب را به نابودى كشاند .\r\nجعده گفت : دربارهء برترى على بر معاويه ، اين چيزى است كه حتى دو نفر هم بر سرش اختلاف ندارند . اينكه حالا مىگوئيد به حكومت شام قانعيد ، قبلا هم به آن قانع شديد و ما نپذيرفتيم . دربارهء اين كه در شام كسى يافت نمىشود كه بيش از معاويه براى جنگ اصرار و جديت نداشته باشد و نه در عراق كسى هست كه براى جنگ مثل على اصرار و جديت داشته باشد ، بايد همچنين باشد . يقين على او را بدين جديت و اصرار در آورده و شك و ترديد معاويه او را به كوتاهى و سستى كشانده است . و ميانه روى و آهسته كارى اهل حق بهتر از تلاش اهل باطل\r\n\r\n","description":"","footnote":"\r\n( 1 ) كتاب صفين ، نصر بن مزاحم 542 + شرح ابن ابى الحديد 1 / 183 .\r\n","page_name":" 203 ","page_number":203},
  {"content":"\r\nاست . . . ( 1 )\r\n4 - در « صفين » عبد اللَّه بن بديل خزاعى در نطقى مىگويد : « معاويه داعيهء چيزى را دارد كه حق او نيست و بر سر حكومت با صاحب حقيقى آن و كسى كه همشأن او نيست به كشمكش برخاسته است ، و بوسيلهء باطل به مجادله برخاسته تا حق ( و اسلام ) را در هم بشكند ، و بمدد بيابانگردان بيسواد و قبائل مشرك و متعصب بر سر شما تاخته و گمراهى را در نظرشان جلوه داده و حقيقت نموده و در دلشان عشق آشوب كاشته و حقيقت و واقعيت خلافت را بر ايشان بگونه اى ديگر جلوه داده است و بر پليديشان پليدىها افزوده است . » ( 2 )\r\n5 - همين عبد اللَّه ، خطاب به امير المؤمنين على ( ع ) مىگويد :\r\nامير المؤمنين ! آن جماعت اگر اين بود كه خدا را منظور داشتند يا براى خدا كار مىكردند با ما مخالفت نمىنمودند ، اما حقيقت اين است كه آن جماعت فقط براى اين مىجنگند كه از مقتدا بگريزند و به خاطر عشقى كه به تبعيض اقتصادى و انحصارگرى دارند و مىخواهند قدرت سياسى خود را حفظ كنند و نگذارند عشرت دنيائىيى كه اكنون به چنگ آنها است از دستشان برود و نيز از سر كينه اى كه در دل دارند و عداوتى كه در سينه شان هست از آن ضربه‌ها كه تو اى امير المؤمنين بر ايشان فرود آورده اى در قديم و در آن نبردها پدرانشان را و برادرانشان را كشتى .\r\nو سپس رو به مردم كرده مىگويد :\r\nمعاويه چطور با على بيعت مىكند حال آنكه او برادرش حنظله و دائىاش وليد و جدش عتبه را در يك نبرد كشته است ! به خدا گمان نمىكنم بيعت كنند .\r\n6 - يزيد بن قيس ارحبى در نطقى در « صفين » چنين مىگويد :\r\nاين جماعت بر سر اين با ما نمىجنگند كه دينى را بر قرار كنند كه ديده باشند ما ضايع و پايمال كرده‌ايم و نه بر سر احياى حق و قانونى كه ديده باشند ما ابطال و پايمال كرده باشيم . فقط بر سر اين دنيا با ما مىجنگند تا در آن ديكتاتور و پادشاه\r\n\r\n","description":"","footnote":"\r\n( 1 ) كتاب صفين 529 + شرح ابن ابى الحديد 2 / 301 .\r\n( 2 ) تاريخ طبرى 6 / 9 + كتاب صفين 263 + كامل ابن اثير 3 / 128 + شرح ابن ابى الحديد 1 / 483 .\r\n","page_name":" 204 ","page_number":204},
  {"content":"\r\nباشند . . . ( 1 )\r\n7 - سعد بن ابن وقاص در نامه اى به معاويه مىنويسد :\r\nپس از . . . شورا ، هيچيك از اعضايش براى تصدى خلافت ذيحقتر از ديگرى نيست ، جز اين كه على از پيشاهنگان بود و در ما آن خصال ( و امتيازات ) كه دروى بود نبود و در عين حال همهء محاسن ما را داشت و ما همهء محاسنش را نداشتيم و از همهء ما ذيحقتر و باصلاحيتتر بود براى تصدى خلافت ، لكن تقديرات الهى خلافت را از او بگردانيد و به جائى قرار داد كه خدا ميدانست و تقديرش بود . و ما مىدانستيم كه او از همهء ما براى تصدى خلافت با صلاحيتتر است ، اما چاره اى جز اين نبود كه در آن باره سخن گفته شود و مشاجره صورت گيرد . بنابراين آن موضوع را كنار بگذار . اما دربارهء كار تو اى معاويه ! حكومتى است كه از ابتدا تا انتهايش با آن مخالف بوديم . دربارهء طلحه و زبير ، اگر آنها به بيعتى كه كرده بودند پايبند مىماندند بر ايشان بهتر بود ، و خداى تعالى عائشه ءام المؤمنين را بيامرزد . ( 2 )\r\n8 - در نامهء محمد بن مسلمه به معاويه چنين آمده است :\r\nبجان خودم اى معاويه ! تو جز در پى دنيا نيستى و جز هواى دل خويش را پيروى نمىكنى . اگر عثمان را پس از مرگ يارى كردى در وقت زنده بودنش خوارش گذاشتى . ما و مهاجرين و انصارى كه در اينجا هستند به صواب و نيكرائى نزديكتريم . ( 3 )\r\nو ديگر نامه‌ها و گفتگوهاى جمعى از صالحان و نيكمردان گذشته كه در صفحات اين جلد « غدير » ملاحظه كرديد .\r\nاينها گفتار و آراء كسانى است كه معاويه و كارها و لشكر كشيهايش را ديده و شاهد ادوار مختلف زندگيش بوده‌اند و او را در دورهء بت پرستىاش شناخته‌اند و دورهء تسليم و اظهار مسلمانى و نيز هنگامى كه از پستى روزگار چون اوئى طمع به خلافت اسلامى بسته با اينكه طبعا از آن محروم بوده و هيچ فضيلتى كه او را در\r\n\r\n","description":"","footnote":"\r\n( 1 ) در همين جلد به طور كامل آمد .\r\n( 2 ) الامامة و السياسة 1 / 86 .\r\n( 3 ) الامامة و السياسة 1 / 87 .\r\n","page_name":" 205 ","page_number":205},
  {"content":"\r\nخور آن سازد نداشته و به رذائل بيشمار كه عدم شايستگىاش را ثابت ميداشته آلوده بوده است . ايشان كه از نزديك شاهد كردار و روحيات و لشكر كشىهايش بوده‌اند با اختلاف تعابير و عبارات يك حقيقت را بيان داشته و در موردش همداستان گشته و گفته‌اند آن سركش بيراه براى فرماندهى بر مسلمانان صلاحيت ندارد و نه حق تصدى حكومت بر شام را دارد حكومتى كه بر اساس تضعيف نظام خلافت و تجزيهء كشور واحد اسلامى بوجود آمده است ، و او هيچ منظورى جز تسلط بر حكومت ندارد بهر طريقى كه امكان داشته باشد با تهديد و قتل و تطميع و از راه غصب حكومت تا بدان وسيله به ثروت و عشرت و انحصار نعمتهاى جامعه به خود و دار و دسته اش نائل آيد ، و انگيزه اش علاوه بر عشرت دنيائى از طريق تسلط سياسى انتقامگيرى خون خويشان او است از امام ( ع ) كه زير پرچم بت پرستى و شرك و در جنگهاى ضد اسلام و با شمشير حضرتش به زمين ريخته است تا دين و نظام خدا علىرغم آنها پيروز و بر قرار گشته است . از اينها بر مىآيد كه معاويه و دار و دسته اش منظور و هدف و انگيزه اى جز آنچه گفته شد نداشته‌اند و نه چنان منظورى كه بر شهود عصرش و ناظران كارها و لشكركشىها پوشيده مانده و بعدها هواخواهان حزب سفيانى كشف و اظهارش كرده باشند ! و اين انگيزه و هدفها ، نامشروع و ضد اسلامى است و تلاش ناشى از آن يك تلاش باطل گرايانه . خاك بر آن منظور پست و دنيا پرستانه ، و مرگ بر جاه طلبى و برده گيرى خلق !\r\nپسر هندهء جگر خوار - با اينكه آدمى خويشتن را بدرستى ميشناسد ( 1 ) - خويشتن را براى خلافت شايسته تر از عمر مىشناخت ، و اين در « صحيح » بخارى آمده است از قول عبد اللَّه بن عمر مىگويد : نزد حفصه ( خواهرم ) رفتم . . . و گفتم :\r\nديدى كه كار حكومت بر مردم چگونه شد و مرا سهمى ندادند . گفت : برو خود را به آنها برسان چون در انتظار تو هستند و مىترسم دورى تو از آنها نوعى تفرقه باشد . و چندان اصرار كرد تا برفتم . چون مردم بپراكندند معاويه چنين نطق كرد :\r\nكسى كه مىخواهد دربارهء حكومت سخن بگويد بيايد . حقيقت اين است كه ما براى حكومت از او ( اشاره به پسر عمر ) و پدرش شايسته تريم . - حبيب بن مسلمه\r\n\r\n","description":"","footnote":"\r\n( 1 ) آيهء شريفهء * ( « بَلِ الإِنْسانُ عَلى نَفْسِه بَصِيرَةٌ وَلَوْ أَلْقى مَعاذِيرَه » .\r\n","page_name":" 206 ","page_number":206},
  {"content":"\r\nاز عبد اللَّه بن عمر مىپرسد : تو در جواب معاويه هيچ نگفتى ؟ عبد اللَّه بن عمر مىگويد : خود را جمع و جور كردم تا بگويم : شايسته تر از تو براى حكومت ، كسى است كه با تو و پدرت در دفاع از اسلام و براى مسلمان شدنتان جنگيد ، اما ترسيدم سخنى بگويم كه وحدت را بر هم بزند و مايه خونريزى شود و طور ديگرى نتيجه دهد ، پس آنچه را خدا در بهشت وعده داده به ياد آوردم . حبيب بن مسلمه به او مىگويد : از آن خطا مصون ماندى ! ( 1 )\r\nاين طرز تفكر و عاقبتبينى پسر عمر كه او را از خطا مصون داشت و از تفرقه اندازى و خونريزى باز داشت كجا بود آنگاه كه دست از بيعت با امام بر حق امير مؤمنان مولاى متقيان كه امت مسلمان بر خلافتش همداستان گشته بود باز كشيد و نترسيد سخنى كه مىگويد مايهء تفرقه و بر همزدن وحدت و خونريزى شود ، و با سخن و عملش باعث تفرقه و بر هم خوردن وحدت گشت و تزلزل نظام جامعه و حكومت مشروع امير المؤمنين و ريخته شدن خون هزاران بىگناه و پاكدامن و مجاهد ؟ ! « خدا از پىشان به حسابشان مىرسد » .\r\nنه تنها هدف نهائى معاويه را از جميع تحركاتش وصول به خلافت تشكيل ميداد بلكه تاريخ حكايت مىكند كه هدفى بالاتر از اين داشته است و بدش نميآمده كه مردم او را پيامبر بشناسند پيامبرى پس از خاتم پيامبران ! ابن جرير طبرى با سند حكايت مىكند كه عمرو بن عاص با هيئتى از مصريان به ملاقات معاويه رفت .\r\nپيش از ملاقات ، عمرو عاص به آن هيئت گفت : توجه داشته باشيد وقتى وارد دربار پسر هند مىشويد بهنگام سلام دادن او را خليفه نخوانيد ، چون با اين طرز برخورد در نظر او بزرگتر خواهيد شد ، و هر چه مىتوانيد او را تحقير كنيد .\r\nمتقابلا معاويه به حاجيان درگاهش گفت : من حدس مىزنم كه پسر نابغه مقام مرا نزد آنعده كه همراه وىاند كوچك كرده است ، بنابراين توجه داشته باشيد وقتى آن هيئت وارد مىشود با تمام قدرت آنها را به تعظيم واداريد و در فشار بگذاريد به طورى كه وقتى هر كدامشان به نزديك من مىرسد نفسش در آمده باشد . اولين كسى كه وارد شد مصرىيى بود بنام ابن خياط . همين كه وارد شد او را به تعظيم\r\n\r\n","description":"","footnote":"\r\n( 1 ) صحيح بخارى ، كتاب المغازى ، باب غزوة الخندق 6 / 141 .\r\n","page_name":" 207 ","page_number":207},
  {"content":"\r\nواداشتند ، و گفت : سلام بر تو اى پيامبر خدا ! ديگران از وى تبعيت كردند . چون از حضور معاويه بدر شدند عمرو به آنها پرخاش كرد كه خدا لعنتتان كند ، من گفتم در سلام دادن او را فرمانروا نخوانيد آنوقت او را پيامبر مىخوانيد ! ( 1 )\r\nممكن است همين حادثه ، تخم آن مسلك فاسدى را كاشته باشد كه جمعى از هواخواهان معاويه پس از وفاتش پيش گرفته‌اند . شمس الدين نياء مقدسى ( 2 ) در كتاب « احسن التقاسيم فى معرفة الاقاليم » مىنويسد : مردم اصفهان يك ابلهى و مبالغه پردازىيى در حق معاويه دارند . برايم مرد زاهد و متعبدى را نام بردند . از قافله‌ام جدا گشته آهنگ ديدار وى كردم و شبى را نزدش بسر آوردم و هى از او سؤال كردم تا رسيدم به اين مسأله كه نظرت دربارهء « صاحب » ( 3 ) چيست ؟ بنا كرد به بد گفتن و لعنت كردن وى و افزود كه او مذهبى آورده است بيگانه و ناشناس .\r\nپرسيدم چه مذهب و عقيده اى ؟ ! گفت : مىگويد : معاويه پيامبر مرسل نبوده است . پرسيدم : تو چه مىگوئى ؟ گفت : همان را كه خداى عز و جل گفته است :\r\n« ميان هيچيك از پيامبرانش با ديگران جدائى قائل نمىشويم » . ابو بكر پيامبر مرسل بود و عمر پيامبر بود . . . ( و هر چهار خليفه را نام برد و آنگاه افزود : ) و معاويه پيامبر بود . گفتم : چنين مگو و چنين عقيده مبند ! آن چهار تن خليفه بودند و معاويه شاه بود و پيامبر ( ص ) فرموده است : خلافت پس از من تا سى سال خواهد بود و سپس سلطنت . آن وقت بنا كرد به ناسزا گفتن به من ، و اشاره به من به مردم گفت : اين مردى رافضى ( و بدگوى خلفا ) است . اگر قافله مان سر نرسيده بود مرا تكه پاره كرده بودند . و در اين زمينه ، داستانهاى بسيار از آنها هست . ( 4 )\r\nگرفتيم آنعده را ابهت دربار و ترس گرفته بود و حرف زدنشان را نمىفهميدند و در حال سراسيمگى و بيخودى از زبانشان در آمد كه سلام بر تو اى پيامبر خدا !\r\n\r\n","description":"","footnote":"\r\n( 1 ) رك : تاريخ طبرى 6 / 184 + تاريخ ابن كثير 8 / 140 .\r\n( 2 ) ابو عبد اللَّه محمد بن احمد شامى متولد 336 و متوفاى حدود 380 هجرى .\r\n( 3 ) يگانه وزير شيعى ، صاحب بن عباد ، كه در جلد چهارم شرح حالش را ديديم .\r\n( 4 ) ص 299 .\r\n","page_name":" 208 ","page_number":208},
  {"content":"\r\nاما اين كه با سلطنتش ادعا مىكرد خليفه و جانشين پيامبر خدا است اگر در پى رسيدن به مقامى بالاتر از سلطنت نبود و نمىخواست خلافت غاصبانه را نردبان وصول به مرتبهء رسالت نمايد چرا آنها را منع نكرد و ترسشان را نزدود تا به خود آمده وضع را بدرستى دريابند و سخن بيراه و نابجا نگويند ؟ ! او كه در پى غصب مقامى بالاتر از خلافت بود برايش فرقى نداشت كه او را امير المؤمنين بخوانند يا خليفه يا پيامبر يا پروردگار ! مىخواست دماغ پسر نابغه را به خاك دربار خويش بمالد و باعتراف به سلطهء جابرانه اش وادارد و واداشت و موفق گشت و غرور پيروزى وى را بر آن داشت كه براى قدرت و مقامش صورتى معتدل و بازنندگىيى كمتر نپسندد ، بلكه شكلى بسيار بى مورد و بى جا و بيگانه از واقعيت اختيار نمايد ! پسر هندهء جگر خوار از آن خطاب باطل و سلام ناروا خوشش مىآيد و به كسى كه او را پيامبر مىخواند تندى نمىنمايد و از آن خطاب باز نمىدارد و در همان حال خودش حاضر نمىشود كه پيامبر اسلام را پيامبر بخواند و به رسالت بشناسد ، حتى براى تحقير و كوچك كردنش بنام ميخواندش غافل از اين كه نام والاى محمد با عظمت قرين است چه به تنهائى بيايد و چه با هزار ستايش و ثنا و تعظيم ، و رسالت با نام والايش ملازم و همجاه است . حافظان حديث و حديثشناسان گفتگوئى را ثبت كرده‌اند ميان معاويه و امد بن ابد حضرمى ( 1 ) به اين صورت :\r\nمعاويه - آيا هاشم را ديده اى ؟ امد بن ابد : آرى به خدا بلند بالا و خوش صورت بود ، مىگفتند : ميان دو ديده اش بركه اى است ! معاويه - اميه را ديده اى ؟ - آرى ، مردى كوتاه قد و نابينا بود ، مىگفتند : شوم صورت است يا شر صورت است ! معاويه - محمد را ديده اى ؟ - محمد كيست ؟ معاويه - پيامبر خدا - چرا او را همانگونه كه خدا با عظمت و فخامت ذكر كرده ياد نكردى و نگفتى پيامبر خدا ! ( 2 )\r\n\r\n","description":"","footnote":"\r\n( 1 ) يكى از دراز عمران كه روز ملاقاتش با معاويه سيصد و شصت سال داشت . شرح حالش را ابن عساكر در تاريخ شام آورده است و نويسندگان شرح حال اصحاب در فرهنگ رجالشان .\r\n( 2 ) تاريخ ابن عساكر 3 / 103 + اسد الغابه 1 / 115 .\r\n","page_name":" 209 ","page_number":209},
  {"content":"\r\n\r\nحكميت ، به چه منظور ؟\r\nآخرين تشبثى كه براى رساندن معاويه به كرسى خلافت صورت گرفت با تدبير خائنانهء عمرو عاص بود و به صورت حكميت ، و اولين تشبث و نخستين وسيله عبارت بود از بالا بردن شعار خونخواهى عثمان . در حالى كه امير المؤمنين ( ع ) از ابتداى كار و آغاز اختلاف با پسر هندهء جگر خوار و سپس در آستانهء جنگ صفين همواره پيشنهاد مىكرد براى حل اختلاف به آيات محكم و نصوص قرآن مراجعه شود ( 1 ) و معاويه و عمرو عاص نمىپذيرفتند در آخر كار و هنگامى كه ميرفت كار جنگ يكسره شود براى نجات خود و ايجاد شكاف در جبههء حق و گول زدن مردم پيشنهاد مراجعه به قرآن را مطرح ساختند نه براى حل شدن اختلاف در پرتو تعاليم و احكامش ، بلكه بفريب و به خيانت . و بر اثر آن ، حيله پردازى عمرو عاص و حماقت و خريت ابو موسى اشعرى وضع را آشفته تر كرد و آشوب داخلى را ريشه دارتر .\r\nدر پايان اين به اصطلاح حكميت و مراجعه به قرآن ، ابو موسى اشعرى به عمرو عاص گفت : خدا ترا موفق نگرداند كه خيانت و حيله بكارى زدى ، و تو سگ را مىمانى كه چه به او حمله كنى و چه نكنى پارس مىكند ( 2 ) . و عمرو عاص به او جواب داد :\r\nو تو خر را مىمانى كه كتاب مقدس بار داشته باشد ! ( 3 )\r\nبدينسان ، حقيقت و حكم خدا در مورد آن اختلاف داخلى در گفتگو و كارى\r\n\r\n","description":"","footnote":"\r\n( 1 ) رك : همين جلد .\r\n( 2 ) يا به عبارتى كه ابن قتيبه آورده است : بر تو لعنت خدا است . تو سگى بيش نيستى . يا به عبارت ابن عبدربه : خدا ترا لعنت كند . تو سگ را مىمانى .\r\n( 3 ) الامامة و السياسة 1 / 115 + كتاب صفين 628 + عقد الفريد 2 / 291 + تاريخ طبرى 6 / 40 + مروج الذهب 2 / 22 + كامل ابن اثير 3 / 144 + شرح ابن ابى الحديد 1 / 198\r\n","page_name":" 210 ","page_number":210},
  {"content":"\r\nكه آن دو به عنوان حكميت انجام دادند پايمال گشت و نديده انگاشته شد ، گفتگوئى كه شيطان سياست پردازى با احمق بىتجربه اى داشت ، و همه قبول دارند كه هر دو طمع به خلافت بسته بودند و حكميت را براى همين ترتيب دادند . ناطقان عراقى و سردارانش در راهنمائى اشعرى همين را به وى متذكر گشتند و نيز در تذكر به دار و دستهء منحرف شام همين واقعيات را گوشزد نمودند . مثلا ابن عباس به اشعرى مىگويد :\r\nنابغهء سياسى عرب با تو هم انجمن گشته است . معاويه هيچ خصلتى كه او را شايستهء خلافت سازد ندارد . بنابراين اگر حقى را كه به جانب تو است بر پيكر باطل وى بزنى او را محكوم ميكنى و به مقصود ميرسى ، و اگر باطل وى به حقى كه بجانب تو است طمع بست ترا آلت اجراى مقصودش مىسازد . بدان اى ابو موسى كه معاويه اسير آزاد شدهء مسلمانان است و پدرش سر فرماندهى قبائل مشرك و مهاجم به اسلام بوده است و او بدون رأى شورا و بدون بيعت داعيهء خلافت دارد . اگر در برابرت ادعا كرد كه عمر و عثمان او را به استاندارى گماشته‌اند راست گفته است عمر او را به استاندارى گماشته و خود ولايت و سرپرستى او را عهده داشته چون طبيبى كه او را از آنچه دلش مىخواهد باز مىدارد و آنچه را خوش نمىدارد به زور به او مىخوراند . و سپس عثمان با اتكا به نظر و كار عمر او را به استاندارى گماشته است ، و بسا كه توسط آن دو به استاندارى گماشته شده‌اند و ادعاى خلافت ننموده‌اند . و توجه داشته باش كه عمرو عاص در زير هرچه كه ترا خوش مىآيد شرى برايت پنهان دارد . هر چه را فراموش كردى اين را از ياد مبر كه با على همان جماعتى بيعت كرده است كه با ابو بكر و عمر و عثمان بيعت كرده و آن بيعت بيعت هدايت و منطبق با دين است ، و وى جز با سركشان نافرمان و بيعت شكنان نجنگيده است . ( 1 )\r\nاحنف بن قيس به او مىگويد :\r\nآن جماعت را دعوت كن كه به فرمان على در آيند و اگر نپذيرفتند از آنها بخواه كه مردم شام هر كس از قريش عراق را مىخواهند برگزينند و از قريش\r\n\r\n","description":"","footnote":"\r\n( 1 ) شرح ابن ابى الحديد 1 / 195 .\r\n","page_name":" 211 ","page_number":211},
  {"content":"\r\nشام هر كه را دوست مىدارند . ( 1 )\r\nشريح بن هانى به اشعرى مىگويد :\r\nمردم عراق اگر معاويه برايشان حاكم شود زنده نخواهند ماند ، اما مردم شام اگر على حاكمشان شود برايشان خطرى نخواهد بود . بنابراين دربارهء آن مسأله با توجه دقيق به اين حقيقت بينديش و نظر بده . تو سابقا در حوادث كوفه و جنگ جمل مردم را ( از پيوستن به على ع ) باز مىداشتى ، و اگر اينك كارى شبيه آن از تو سر زند آن گمان كه به تو مىرفت به يقين خواهد پيوست و اميدى كه به تو مىرفت مبدل به يأس خواهد گشت .\r\nآنگاه اين ابيات را سرود :\r\nابو موسى ! بدترين دشمن را در برابرت نهاده اند\r\nفدايت شوم عراق را ضايع مساز\r\nحق اهل شام را بده و حق را از ايشان بستان\r\n، زيرا امروز هر چند آهسته روان باشد چون ديروز خواهد گشت\r\nو فردائى خواهد آمد با حوادثش\r\nروزگار چنين است و با نيكبختى و بدبختى قرين\r\nمبادا عمرو ترا بفريبد كه عمرو\r\nهميشه دشمن خدا است\r\nو حيله هائى به كار مىبندد كه عقل را حيران مىگرداند\r\nحيله هائى كه در لفافهء ظاهرى آراسته پيچيده است\r\nمعاويه را چون مقتدا و پيرى كه سرفراز است مگردان\r\nو چنين اعتبارى به او مده و شمارش چنان ( 2 )\r\nاز طرف ديگر ، معاويه اينطور عمرو عاص را راهنمائى و براى مذاكرات\r\n\r\n","description":"","footnote":"\r\n( 1 ) الامامة و السياسة 1 / 99 و در چاپى 112 + نهاية الأرب 7 / 239 + شرح ابن ابى الحديد 1 / 196 .\r\n( 2 ) الامامة و السياسة 1 / 99 و در چاپى 113 + كتاب صفين 614 و 615 + شرح ابن ابى الحديد 1 / 195 .\r\n","page_name":" 212 ","page_number":212},
  {"content":"\r\nحكميت آماده مىسازد ، به او مىگويد :\r\nاگر ترا با مردم عراق ترساند و تهديد كرد او را با شام تهديد كن ، و اگر با مصر تهديدت كرد با يمن تهديدش كن ، و اگر با على تهديدت كرد با معاويه تهديدش كن !\r\nعمرو عاص از او مىپرسد : به نظر تو اگر اسم على را آورد و از پيشاهنگى در ايمان به اسلام و هجرت ياد كرد و از اتفاق مردم بر سر خلافت وى چه بايد بگويم ! مىگويد : هر چه مصلحت مىدانى و مىخواهى !\r\nاين وصف گويائى از جريانات آن زمان است و بيان روشنى از واقعيات آن و بوضوح مىرساند كه نيت و منظور عراقيان و شاميان از كشمكش و جنگى كه داشته‌اند چه بوده است و هر يك خلافت را براى رئيس خويش مىخواسته و در همين راه بوده كه در جريان حكميت - به حق يا ناحق - خلع و تثبيت از طرف آن دو نفر به عمل آمده و گفتگوى عمرو عاص و ابو موسى بر سر همين دور ميزده است و در اثنايش هيچ سخنى از خون عثمان و خونخواهى او به ميان نيست و فقط بر سر اين است كه چه كسى خلافت بايد بكند و چون اساس كار تجديد نظر در مسألهء خلافت و تعيين آن بوده به هنگام نوشتن صلحنامه كلمهء امير المؤمنين از جلو اسم مولاى متقيان و امير مؤمنان امام على ( ع ) برداشته شده است .\r\nاز مطالب كه تحت عناوين ششگانهء اخير آمد ماهيت جريانات بدقت روشن گشت و شكى نماند كه معاويه در پى خلافت بوده است نه در پى خونخواهى عثمان ، و اين يك وسيلهء تحقق آن آرزوى باطل و منظور ناروا بيش نبوده است .\r\nبنابراين ، ابن حجر چه مىگويد و چگونه با قاطعيت اظهار نظر مىنمايد كه كشمكش ميان امام ( ع ) و پسر هندهء جگر خوار ربطى به خلافت نداشته و منحصر به خونخواهى عثمان بوده است ؟ ! اين را مىگويد تا جنايات و تبهكارى آن مردك را توجيه و تبرئه نمايد كه براى بر آوردن شهوات و مطامعش هفتاد هزار نفر را به خاك و خون كشيده است و پنداشته كسى به حسابش نخواهد رسيد و هيچ\r\n","description":"","footnote":"","page_name":" 213 ","page_number":213},
  {"content":"\r\nپژوهندهء دقيقى پيدا نخواهد شد كه دلائل قاطع و روشنگر تاريخى را بر صورتش بزند يا خجالت نكشيد ، از اين كه محققى پيدا شود و آبرويش را ببرد ، و نيز از صحنهء رستاخيز و ايستادن در برابر محكمهء عدل الهى هراس به خود راه نداده و ندانسته كه خداى قهار و دادگستر در كمين و در پى حساب و دادرسى است .\r\nبحث خود را با سخن « باقلانى » پايان دهيم آنجا كه در « التمهيد » مىگويد :\r\n« بستن پيمان بيعت امامت با شخصى بدين مضمون كه جمعى را در ازاى قتل يكتن به قتل رساند بدون شك خطائى ناروا است ، زيرا وى در اين كار به استناد اجتهاد و استنباط شخصى عمل مىكند و برأى خويش . حال آنكه ممكن است استنباط و اجتهاد زمامدارى بر اين تعلق گيرد كه قتل جمعى را در ازاى يكتن جايز نداند و اين نظر و رأى بسيارى از فقها است ، يا ممكن است زمامدارى چنين نظر و رأى داشته باشد ، ولى بعدا از اين نظر بر گردد . بنابراين بستن پيمان حكومت با كسى بدين مضمون كه فقط قانون كيفرى را به موجب يكى از مذاهب اسلامى اجرا كند عقدى فاسد و باطل است و كسى كه آن را بسته و با آن موافقت نموده ملزم به آن نيست .\r\nوانگهى اگر مسلم باشد كه على از كسانى است كه كشتن جمعى را در ازاى يكتن جايز مىدانند نمىتواند همهء كسانى را كه در قتل عثمان دست داشته‌اند بكشد مگر قبلا يكايك آنها را مشخص و با دليل و شهادت محكوم كرده باشد و ضمنا اولياء مقتول به محضر او آمده از او تقاضاى خونخواهى پدر و ولى خويش را كرده باشند و نيز در شمار كسانى نباشند كه به عقيدهء وى سركش و تجاوز كار داخلىاند و از جمله كسانى كه احقاق حقشان لازم و واجب نيست مگر آنگاه كه سر به فرمان حكومت در آورند و از سركشى و تجاوزكارى دست بكشند ، و نيز امام استنباط كند كه كشتن كشندگان عثمان به بى نظمى و آشوبى سهمگين نمىانجامد كه فسادش باندازهء قتل عثمان يا سهمگينتر از آن است و بتأخير انداختن كيفر تا هنگام امكان آن و تحقيق بيشتر و دقيق در امرش بيشتر به مصلحت امت است و براى حفظ وحدت ضرورىتر و از آشوب و فساد دور تر است و سبب مىشود كه بىگناهى به كيفر نرسد و آنان كه در قتل عثمان دستى نداشته‌اند پايشان به ميان نخواهد شد .\r\n","description":"","footnote":"","page_name":" 214 ","page_number":214},
  {"content":"\r\nاينها همه امورى است كه امام را در اجراى قانون كيفرى و احقاق حق ملزم مىداشته است و كسى حق ندارد با شخصى بيعت امامت ببندد به اين شرط كه يكى از مواد قانون كيفرى را با عجله و شتاب باجرا گذارد و در آن مورد بنا به نظر عامهء مردم عمل كند ، و نه كسى حق دارد امامتى بدين شرط را بپذيرد .\r\nبنابر آنچه گذشت بايد اين روايت ( 1 ) را گرچه سندش صحيح باشد دور انداخت اگر هم آن دو نفر با اين شرط بيعت كرده باشند و وى آن را پذيرفته باشد كارى خطا صورت گرفته است و در عين حال خدشه اى در امامت وى وارد نمىسازد ، زيرا پيمان بيعت امامتش قبلا و پيش از بيعت اين دو منعقد گشته است و اين شرط بى اعتبار و بىاثر بوده است ، چون چنين اشتباهى از امامى كه امامتش ثابت و برقرار گشته خطائى نيست كه خلعش را لازم آورد يا وظيفهء فرمانبردارى مردم را در برابرش از آنان سلب نمايد و حق حاكميتش را زايل گرداند . » ( 2 )\r\n\r\n","description":"","footnote":"\r\n( 1 ) روايتى كه مىگويد طلحه و زبير گفتند : با تو بدين شرط بيعت كرديم كه كشندگان عثمان را اعدام كنى .\r\n( 2 ) ص 231 .\r\n","page_name":" 215 ","page_number":215},
  {"content":"\r\n\r\nاستدلالهاى سست و مردود\r\nابن حجر به تقليد از پيشينيانش كار توجيه جنايات و گناهان معاويه را ادامه داده و در بهانه تراشى و تصحيح خلافت معاويه بس پر گفته و تلاش ورزيده و حقه بازى را به پرروئى كشانده است و همهء آنچه در كتاب « الصواعق المحرقه » نوشته ( 1 ) دو مطلب بيش نيست : 1 - همهء جناياتى كه معاويه مرتكب گشته از لشكركشىهاى تجاوز كارانه و خونريزى و قتل و غارت و بىناموسى و قيام عليه خليفهء وقت و كشتن هزاران مسلمان ( 2 ) كه در ميانشان سيصد و چند تن از شركت - كنندگان در بيعت « شجره » و جماعتى از مجاهدان بدر ( 3 ) و گروهى از مهاجران و انصار و عده اى بسيار از اصحاب عادل و نيكرو يا تابعان نيكوسيرت بوده‌اند همهء اينها را از روى اجتهاد و استنباط فقهى خويش كرده است !\r\n\r\nابن حجر مىپندارد چنين توجيهات مسخره اى مىتواند ارتكاب گناهانى را كه قرآن و سنت بوضوح مشخص كرده‌اند كار درستى جلوه دهد و مرتكبش را تبرئه نمايد ! و گمان مىكند همين كه پردهء قدس و عفافى به عنوان مجتهد بودن به گرد معاويه كشيد هر گناهى را كه مرتكب شده و لكهء هر جنايتى را كه بر دامن داشته\r\n\r\n","description":"","footnote":"\r\n( 1 ) ص 131 - 129 .\r\n( 2 ) نصر بن مزاحم مىنويسد : تلفات اهالى شام در صفين چهل + و پنجهزار بود و تلفات عراقيان بيست و پنجهزار : كتاب صفين 643 - ابن كثير همين را در تاريخش 7 / 274 آورده و افزوده كه اين را ديگران هم گفته‌اند و ابو الحسن بن البراء مىافزايد كه در ميان عراقيان بيست و پنج مجاهد بدرى بود . ابن شحنه در « روضة المناظر » در حاشيهء الكامل ابن اثير 3 / 191 شمارهء كشتگان « صفين » را نوشته است و نيز مؤلف تاريخ الخميس 2 / 277 .\r\n( 3 ) رك : غدير 9 .\r\n","page_name":" 216 ","page_number":216},
  {"content":"\r\nباشد ماستمالى خواهد كرد و ديگر هر كارى بر خلاف قرآن و سنت كرده عمل شرعى و طبق اجتهاد و فتواى شخصى خواهد بود و نام گناه و جنايت و نافرمانى در برابر خدا و پيامبر ( ص ) بر آن نميتوان نهاد ! او نمىداند يا خود را به نفهمى مىزند كه چنين اجتهاد و استنباطى - استنباطى كه مخالف نص و در برابر نص صريح قرآن و سنت باشد - بىارزش و بىاعتبار است و اساسا اجتهاد و استنباط نام ندارد ! ابن حجر شنيده كه انسان مىتواند بر خلاف اجتهاد مجتهدان اجتهاد و استنباط نمايد ، لكن نفهميده كه ديگر بر خلاف حكم خدا و پيامبر ( ص ) نمىتوان اجتهاد و اظهار رأى كرد !\r\nبارى ، ابن حجر و كسانى كه پيش از او به اين توجيهات و بهانه آورىها جهت تبرئهء معاويه پرداخته‌اند و كسانى كه پس از او چنين كرده‌اند ( 1 ) پنداشته‌اند اجتهاد و استنباط احكام فقهى كارى بى ضابطه و بى قاعده است نه آنكه اصول و قواعد و ضوابطى داشته باشد كه اگر طبق آنها عمل نشد باطل و نادرست باشد ، و كارى است كه به دلخواه صورت مىگيرد و آراء اجتهادى چندان كشدار و سازگار است كه با هر هوس و خواهشى جور مىآيد و چنان است كه بوسيله اش مىتوان خلافكارى و گناهورزى خالد بن وليد را توجيه و تبرئه كرد و گفت طبق اجتهادش آن فجايع را در حق قبيلهء بنى حنيفه و رئيس پاكدامن و نيكوكارش مالك بن نويره مرتكب گشته و خون بى گناهان را ريخته و با همسر مسلمانى خيانتكارانه همبستر شده است ! ( 2 ) و گفت ابن ملجم مرادى ( 3 ) - كه طبق فرمايش پيامبر راستگو و امين نگونسارترين موجود همهء نسلهاى پس از پيامبر ( ص ) است - طبق اجتهادش دست به وحشتناكترين گناهان زده و حرمت گرامىترين مقدسات اسلامى را لگدمال كرده و خون خليفهء بر حق و پيشواى پارسايان را در محراب پرستش ريخته و مجسمهء فضيلت و تقوى را واژگون كرده و آن را كه خدا و پيامبرش بسيار ستوده‌اند و قرآن « خود » پيامبر شمرده است كشته و امت اسلام و بشريت را از فيض دانش\r\n\r\n","description":"","footnote":"\r\n( 1 ) امثال شيخ على قارى و خفاجى در دو شرحى كه بر « شفا » 3 / 166 نوشته‌اند .\r\n( 2 ) رك : غدير 7 .\r\n( 3 ) رك : غدير 1 .\r\n","page_name":" 217 ","page_number":217},
  {"content":"\r\nو حكومتش محروم گردانيده است ، و چون طبق اجتهادش بوده هيچ گناهى نكرده و بر صواب بوده است !\r\nمحمد بن جرير طبرى در « تهذيب » مىنويسد : سيره نويسان متفقند بر اين كه على دستور داد قاتلش را به كيفر قتلش بكشند و از مثله كردنش بر حذر داشت .\r\nو در ميان امت اختلافى بر سر اين نيست كه ابن ملجم طبق اجتهاد و تفسيرش و به تصور اين كه كار درستى مىكند على را كشته است . و به همين لحاظ است كه عمران بن حطان مىگويد :\r\nزهى به ضربه اى كه پرهيزكارى زد و منظورى جز اين نداشت\r\nكه رضاى پروردگار آسمان را دريابد\r\nمن دربارهء وى مىانديشم و در نتيجه مىبينم\r\nكه وى در آستان خدا از همهء آدميان گرانبارتر است ( 1 )\r\nبا همين اجتهاد و مجتهد بودن ، ابو غاديهء فزارى ( 2 ) قاتل عمار ياسر را تبرئه مىكنند ، عمار ياسرى كه خدا و پيامبر او را ستوده‌اند و اين حديث پيامبر ( ص ) كه به وى مىفرمايد : « ترا دار و دستهء تجاوز كاران داخلى مىكشد » - چنان كه در جلد نهم گذشت - حديثى ثابت و « صحيح » شمرده شده است ، و نيز دامن عمرو عاص ( 3 ) از آلايش حيله اى كه در جريان حكميت به كار زد و به امت محمد ( ص ) خيانت كرد و وحدت و قدرتش را بر هم زد پيراسته مىشود ، كسى تبرئه مىشود كه مولاى ما امير المؤمنين دربارهء او و همكارش فرمود :\r\nهان ! اين دو مردى كه به عنوان حكم برگزيديد حكم قرآن را پشت سر افكندند و آنچه را قرآن نابود كرده احيا نمودند و هر يك از پى دلخواه خويش رفتند بى ارشادى از خدا ، تا در نتيجه بدون حجتى آشكار يا باستناد سنتى كه عمل گشته باشد داورى نمودند و در داورى و حكميت خويش اختلاف پيدا كردند و هر دو بيراهه رفتند . بر اثر آن ، خدا از آن دو بيزار گشت و پيامبرش و مؤمنين\r\n\r\n","description":"","footnote":"\r\n( 1 ) سنن بيهقى 8 / 58 و 59 .\r\n( 2 ) رك : غدير 5 .\r\n( 3 ) رك : تاريخ ابن كثير 7 / 283 .\r\n","page_name":" 218 ","page_number":218},
  {"content":"\r\nنيكو حال .\r\nهمين اجتهاد و مجتهد بودن دستاويزى گشته براى تبرئه يزيد سركش و ديكتاتور از همهء تبهكاريهايش ( 1 ) از قتل عام خاندان پيامبر ( ص ) و كشتن ذريه و بازماندگانش و باسارت بردن زنان محترم دودمانش تا ديگر جناياتى كه هر كس نگاهى به سياههء اعمالش بيندازد بيدرنگ رگبار لعنت و دشنام بر او خواهد باريد و از او بيزارى خواهد جست . دستاويزى براى پاك كردن دامن آلودهء آنها كه پا از بيعت با امام امير المؤمنين على ( ع ) به دامن پيچيدند ( 2 ) در حالى كه همهء شرايط بيعت خلافت در وى جمع بود و بر آنان واجب مىنمود كه دست بيعت دهند ، و چون خوددارى نمودند و امام زمان خويش نشناختند به حال جاهليت از دنيا رفتند .\r\nدستاويزى گشته براى تبرئهء آن چند حاكم نخستين كه به لغزشهاى دينى و فقهىشان در جلدهاى ششم و هفتم و هشتم و نهم اشاره رفت ، تبرئه با بهانه‌ها و توجيهاتى كه بدتر از خود آن گناهان است . همچنين براى تبرئه و لوث كردن خيلى گناهان و انحرافات و فجايع مشابه اينها .\r\nوانگهى موارد بسيارى هست كه در آن اجتهاد صورت گرفته است ، ولى بدان اجتهادات هيچ اعتنائى نمىشود و آن آراء اجتهادى و موضع گيرىهائى كه بر اساسش شده چون بر خلاف تمايل و دلخواه جماعتى بوده است بىاعتبار و بى قدر شمرده مىشود . اين گونه اجتهادات در نظر آن جماعت نمىتواند از مخالفان عثمان - كه صحابهء عادل و راسترو و برجسته ترين مهاجران و انصار و زبدهء مجتهدان هستند و قرآن و سنت را از شخص پيامبر ( ص ) آموخته‌اند - رفع اتهام نمايد و مايهء تبرئه و پاكى دامنشان به حساب آيد ، و اينها در نظر ابن حزم - كه تبهكارترين فرد يعنى ابن ملجم را ببهانه و به ادعاى مجتهد بودنش از كشتن امام على بن ابيطالب تبرئه مىنمايد - زشتكارانى ملعون و آشوبگر مسلح و خونريز و آدمكش\r\n\r\n","description":"","footnote":"\r\n( 1 ) رك : تاريخ ابن كثير 8 / 223 و 13 / 10 ، در همين جا سخن ابو الخير قزوينى آمده كه « يزيد امامى مجتهد بوده است » !\r\n( 2 ) رك : مستدرك ، حاكم 4 / 115 - 118 .\r\n","page_name":" 219 ","page_number":219},
  {"content":"\r\nعمدى هستند ( 1 ) و در نظر ابن تيميه جمعى هستند كه عليه حكومت قانونى قيام و در كشور تبهكارى كرده‌اند و مىگويد : او را مشتى تجاوز كار و ستمگر كشتند و همهء آنها كه در پى قتل عثمان بودند نه تنها خطاكار ، بلكه ستمكار و تجاوزكار مسلح و بيدادگر بودند ( 2 ) و در نظر ابن كثير جمعى سبكسر و بى سر و پايند و بدون شك از جملهء تبهكاران روى زمين و تجاوز كارانى كه عليه پيشواى شرعى قيام كردند و نابخردانى لجباز و خائنانى ستمگر و تهمت زن ( 3 ) و در نظر ابن حجر تجاوزكارانى دروغپرداز و ملعون و پرخاشگر كه نه تنها فهم و شعور ، بلكه عقل ندارند . ( 4 )\r\nاگر رأى اجتهادى وضع معينى و ارزش و اعتبار ثابتى داشته باشد بايد رأى اجتهادى همهء مجتهدان را حائز آن دانست نه اين كه يكى را قدر نهاد و ديگرى را بى اعتبار شمرد و ميان مجتهدان تبعيض و تميز قائل گشت . اگر اجتهاد قابل احترام و تبعيت است چرا براى رأى اجتهادى امام امير المؤمنين على بن ابيطالب ( ع ) در مورد متهمين قتل عثمان احترام و اعتبارى قائل نگشتند ، نظر امام را كه مىگفت مصلحت اقتضا مىكند كه رسيدگى به متهمين قتل عثمان به تأخير افتد و در موقع مناسب به موجب قرآن و سنت به آن حادثه رسيدگى شود ؟ ! به اجتهاد وى اعتنا ننموده و آتش جنگهاى جمل و صفين را - كه جنگ حروريين دنباله اش بود - عليه وى برافروختند و رأى حضرتش را كه به حكم نص پيامبر ( ص ) دروازهء شهر دانش پيامبر ( ص ) و سرآمد قاضيان امت است به هيچ نشمردند ، اما نظر اجتهادى عثمان را كه عبيد اللَّه بن عمر قاتل هرمزان و دختر ابو لؤلؤه - آن دو بى گناه - را مورد عفو قرار داده معتبر مىشمارند . اگر خليفه حق داشته باشد قاتلى را كه خون ناحقى ريخته عفو كند چرا اين حق و اختيار به مولاى ما امير المؤمنين در مورد انقلابيونى كه به وى پناه آورده بودند داده نشد با توجه به اين كه معلوم نبود امام چه رائى و حكمى دربارهء آنان صادر خواهد كرد ، آيا چون قاتلش مشخص نيست ديهء\r\n\r\n","description":"","footnote":"\r\n( 1 ) الفصل ، ابن حزم 4 / 161 .\r\n( 2 ) منهاج السنة 3 / 189 و 206 .\r\n( 3 ) تاريخ ابن كثير 7 / 176 و 186 و 187 .\r\n( 4 ) الصواعق المحرقة 67 ، 68 . 129 .\r\n","page_name":" 220 ","page_number":220},
  {"content":"\r\nمقتول را از خزانهء عمومى خواهد پرداخت همانطور كه در مورد اربد فزارى عمل كرد ( 1 ) يا آنان را مجتهد مىداند - و چنان هم بودند - و مجتهدانى كه ممكن است نظرى درست يا خطا داشته باشند ، يا رسيدگى به آن را موكول خواهد كرد به استقرار خلافتش و برقرارى آرامش و امنيتى كه لازمهء حل و فصل امور است ، و مسلم است كه امام ( ع ) هر يك از اين آراء را اتخاذ ميكرد برايش اشكالى نداشت ؟ ! اما آن جماعت بيراه شمشير بركشيدند و به جنگى تجاوزكارانه عليه خليفه و امام وقت برخاستند و خواستند كه حق و قانون تابع دلخواهشان شود و در پى اين مقصود جنگى بر پا كردند كه طى آن دهها هزار سر از پيكر جدا گشت و هزاران بيگناه به خاك و خون كشيده و خونهاى ناحق ريخته شد . مىپرسيم : با چه اجتهادى به چنين تبهكارىيى دست زدند و به تفرقه و پراكندگى صفوف امت پرداختند و مسؤوليت بى نظمى و خونريزى را به گردن گرفتند و تخم آشوب و فتنه پراكندند و به فتنه و گمراهى فرو افتادند .\r\nاز اجتهادات مسخره و عجيبى كه در قرون پيشين صورت گرفته اينها است كه دشنام دادن به امير المؤمنين على ( ع ) و هر صحابىيى كه از حضرتش پيروى كرده جايز است و هر كس حق دارد آنان را لعنت كند و بد بگويد و در نماز و خطبهء جمعه و جماعت و از فراز منبر و در دعاى دست ناسزا بگويد و در انجمنها داد بزند و فحش بپراند به آنان و هيچ قابل سرزنش و تعقيب نباشد حتى بالاتر از آن اجرى هم ببرد چون مجتهدى خطاكار است هر چند آدمى بىسر و پا و بيسواد و دهاتى و بيابانگرد باشد و از آنها كه از علوم و معارف و از درس و بحث بدورند ، اما على و شيعه و پيروانش حق ندارند از ظلم و ستمهائى كه بر آنان رفته كلمه اى بر زبان بياورند و دشمنان خويش را چنان كه هستند وصف نمايند و بديها و تبهكارىهاشان را برشمارند حال آنكه خداى متعال مىفرمايد : خدا دوست نمىدارد صدائى به بدگوئى برآيد مگر آنكه ستم ديده باشد . ( 2 ) و هيچيك از ايشان - هر چند در همهء علوم متبحر باشد و مجتهدى عاليمقام - حق ندارد چنين كارى به استناد اجتهادش بكند ،\r\n\r\n","description":"","footnote":"\r\n( 1 ) رك : كتاب صفين 106 + شرح ابن ابى الحديد 1 / 279 .\r\n( 2 ) نساء 148 .\r\n","page_name":" 221 ","page_number":221},
  {"content":"\r\nو اگر كسى از ايشان بدى به آن ستمگران و تبهكاران گفت مستوجب كشتن و بستن و شكنجه و تبعيد است و به اجتهادش - خواه درست باشد و خواه اشتباه - اعتنائى نبايد كرد . و بر همين اساس عمل كرده‌اند آن جماعت از روز نخست و همان وقت كه بناى ستم و انحراف نهاده شد تا به امروز . به فرهنگهاى شرح حال رجال و به تاريخ مراجعه كنيد ملاحظه خواهيد كرد كه بر اين سخن دو شاهد عادلند و دو گواه راست . پيش دستتان سخن ابن حجر هست در كتاب « الصواعق » كه در موضوع لعنت كردن بر معاويه مىگويد : « در مورد اين كه بعضى بدعت خواهان به او دشنام مىدهند و لعنت مىفرستند در موردش سرمشقى هست از ابو بكر و عمر و عثمان و بيشتر اصحاب ، بنابراين حرف آنها قابل اعتنا نيست و نه مىتواند اساس كار قرار گيرد و اين حرف از جماعتى سر زده است كه احمقند و نادان و نافرمان كه خدا التفاتى ندارد به آنها و به اين كه در چه وادىيى سر گشته و گمراهند و خدا لعنتشان كرده و خوارشان گردانيده به بدترين شكلى و اسلحهء اهل سنت را - كه حجتهاى مستحكم و برهانهاى قاطع در رد بدگوئى به ائمه و پيشوايان برجسته و ممتاز دارند - بر سرشان مسلط كرده است . » ( 1 )\r\nمىدانيد ابن حجر چه كسى را لعنت مىكند و دشنام مىدهد ؟ ! و ناسزاهايش متوجه چه كسى است ؟ ! حديث لعنت فرستادن رسول خدا ( ص ) بر معاويه را به ياد آوريد و احاديث لعنت كردن امير المؤمنين على ( ع ) به معاويه را و لعنتهائى را كه در دعاى دست در نمازش بر او مىكرد و لعنت كردن ابن عباس و عمار ياسر و محمد بن ابى بكر را و نفرينى را كه ام المؤمنين عائشه در تعقيبات نمازش مىكرده و ديگر اصحاب تا روشن شود كه لعنت و دشنام ابن حجر متوجه كيست ! خودتان قضاوت كنيد .\r\n\r\n","description":"","footnote":"\r\n( 1 ) ص 132 .\r\n","page_name":" 222 ","page_number":222},
  {"content":"\r\n\r\nاجتهاد ، چيست ؟\r\nدر اينجا همچنين بايد معنى اجتهاد را فهميد و مفهومش را دريافت و در نظر داشت ، اجتهادى كه باستنادش ريختن خونها بسيار روا دانسته شده است و در راهش هزاران هزار بيگانه به خاك و خون كشيده شده‌اند و ناموسها برباد داده شده و حرمتها پايمال گشته و احكام و قوانين دگرگون شده و مفهمومش را چندان توسعه داده‌اند كه چيزى نمانده به استنادش شريعت را زير و رو كنند و هر كار و رويه و حكم جاهلى را مقبول و روا بشمارند و پيوند دين بگسلند و رشته اش از گردن فرو گذارند ! بعد ، ببينيم آيا اجتهاد چيزى است كه به وسيله اش سنن پيروى شده و جارى را كه قابل تبديل نيست مىتوان تغيير داد و احكام مسلم اسلام را لغو كرد ؟ ! آيا مجتهد بودن خصيصه اى است كه خدا به عوام الناس و بيسوادها ارزانى مىدارد تا هرطور دلشان خواست عمل كنند يا نه اصول و حساب و كتابى دارد و تابع شرايط و قواعدى است و مجتهد در چهار چوب قرآن و سنت و تفكر و استنباط خردمندانه عمل مىكند يا حداكثر - و بفرض كه نظر آن جماعت را كه اجتهاد در برابر نص را جايز مىدانند منظور داريم - در چهارچوب تأويلات صحيح ؟ ! آيا اجتهاد در محدودهء اين مصادر و عوامل صورت مىگيرد يا نه حساب و كتاب و شرايط و قواعدى ندارد و هر موش و گربه و چهارپائى و هر بيابانگرد بيسوادى به كار اجتهاد مىپردازد و حق دارد بپردازد ؟ ! من گمان نمىكنم عالمى چنين چيزى را اجتهاد بنامد و كار درستى بداند .\r\nعلماى معروف و برجسته دربارهء اجتهاد چنين گفته‌اند :\r\nآمدى در كتاب « الاحكام فى اصول الاحكام » مىگويد : « اجتهاد در لغت به معنى نهايت سعى و كوشش در انجام كارى پرمشقت مبذول داشتن است . به همين جهت نمىگويند در برداشتن ريگى جهد يا » اجتهاد « نمود ، يا نمىگويند در\r\n","description":"","footnote":"","page_name":" 223 ","page_number":223},
  {"content":"\r\nحمل دانه اى جهد يا « اجتهاد » ورزيد . در اصطلاح علماى اصول ، اجتهاد در مورد كارى خاص به كار مىرود دربارهء نهايت سعى و كوشش در جستجوى تصورى از يك حكم شرعى به طورى كه احساس شود بيش از آن امكان ندارد . مجتهد به كسى گفته مىشود كه متصف به صفت اجتهاد باشد و دو شرط دارد : اول اين كه از وجود پروردگار متعال آگاه باشد و از صفات واجبش و كمالاتى كه در خور آن است ، و بداند كه او واجب الوجود است به خودى خود و فى حد ذاته وحى است و عالم و قادر و مريد و انديشمند و بيانگر ، تا بر اين اساس بتوان به تصور آورد كه پروردگار تعيين تكليف و وظيفه مىكند و قانون مىگزارد و حكم مىكند ، و نيز پيامبر را باور داشته باشد و شريعتى را كه با معجزات و آيات درخشان اظهار و ارائه نموده راست داند تا احكامى كه به وى اسناد مىدهد حكم حقيقى باشد . لازم نيست دقائق علم كلام ( و عقيده شناسى ) را بداند و چون متكلمان و عقيده شناسان نامى در اين علم متبحر باشد بلكه كافى است علمش در اين زمينه متكى به دلائل تفصيلى باشد به طورى كه بتواند آن دلائل و عقايد را تقرير و تحرير نمايد و انتقادات و رديهء شبهه آوران را رد كند و بگويد همانگونه كه رسم علماى اصول بلند پايه و سترگ هست ، يا دلائل اين امور را نه تفصيلا ، بلكه اجمالا بداند . شرط دوم اين كه مدارك احكام شرعى و انواع آن را بداند و بشناسد و نيز روشهاى اثبات آن و وجوه دلالتهاى آن را و اختلاف مراتب و شرايط اعتبار آن را به شرحى كه آمد . و بداند وقتى آن مدارك با يكديگر تعارض داشتند چگونه و از چه جهات يكى را بر ديگرى ترجيح مىدهند و چگونه احكام را از آنها نتيجه گيرى مىكنند و بر مىآورند ، و بتواند آنها را بنويسد و تقرير نمايد و اعتراضات و اشكالات وارده را رفع كند . اين جمله را وقتى مىتواند كه راوى شناس باشد و عالم در شناخت روشهاى جرح و تعديل و تميز صحيح از سقيم چنان چون احمد بن حنبل و يحيى بن معين . و شرايط و شأن نزول آيات را بداند و ناسخ و منسوخ را در زمينه آيات مربوط به احكام تميز دهد و لغت شناس و عالم نحو باشد . البته لازم نيست در لغتدانى مثل اصمعى باشد يا در علم نحو مثل سيبويه و خليل ، بلكه همينقدر كه از اوضاع عرب و رسم و عادتشان در خطاب و گفتگو اطلاع داشته\r\n","description":"","footnote":"","page_name":" 224 ","page_number":224},
  {"content":"\r\nباشد به اندازه اى كه به دلالت الفاظ قادر آيد و مطابقه و تضمين و التزام و مفرد و مركب و كلى و جزئى و حقيقت و مجاز و تواطئى و اشتراك و ترادف و تباين و نص و ظاهر و عام و خاص و مطلق و مقيد و منطوق و مفهوم و اقتضاء و اشاره و تنبيه و ايماء و امثال آن را كه بشرح آمد و استنباط حكم از دلائلش بدان منوط و مشروط است بشناسد و تميز دهد .\r\nاينها شرط و ضرورى است براى مجتهد مطلق ، مجتهدى كه عهده دار صدور حكم و فتوى در همهء مسائل فقهى مىشود ، لكن در مورد اجتهاد در پارهء از آن مسائل كافى است آنچه را متعلق به همان يك يا چند مسأله است بداند و آنچه را كه براى استنباط حكم و فتوى دربارهء آن يك يا چند مسأله لازم است ، و اين كه از مطالب مربوط به ديگر مسائل فقهى اطلاعى نداشته باشد لطمه اى به كار و صلاحيتش نمىزند . همچنين مجتهد مطلق ممكن است در مورد مسائل بسيارى مجتهد ولى در مورد ديگر مسائل بىاطلاع باشد . به همين جهت شرط مفتى شدن اين نيست كه همهء مسائل فقهى و مداركش را بداند . چه ، اين در حدود امكانات انسان نيست و به همين سبب از « مالك » نقل شده كه از او دربارهء چهل مسأله نظر خواستند و در مورد سى و شش تاى آن گفت : نمىدانم . اجتهاد در مورد مسائلى صورت مىگيرد و آن احكام شرعى كه دليلش ظنى باشد . اين كه گفتيم « احكام شرعى » براى اين بود كه آنها را از قضاياى عقلى و لغوى و امثال آن جدا كرده باشيم . اين كه گفتيم « دليلش ظنى باشد » براى اين بود كه تا از آنچه دليلش قطعى است - مثل عباداتى چون خمس كه محل اجتهاد نيست و هر كه در موردش خطا كند گناهكار خواهد بود - جدا باشد ، و مسائل مورد اجتهاد امورى است كه اگر كسى در موردش اجتهاد و استنباط خطا داشته باشد گناهكار نخواهد بود . » ( 1 )\r\nشاطبى در كتاب « موافقات » مطالبى دارد كه خلاصه اش اين است : « اجتهاد بر دو نوع است : يكى اجتهاد وابسته به تحقق مناط ، و اين اجتهادى است كه امت متفقا قبولش دارند ، و معنايش اين است كه حكم از روى مدرك شرعى آن ثابت شود ، اما نظر در تعيين محل آن باقى مىماند ، و اين همه وقت ضرورى است ،\r\n\r\n","description":"","footnote":"\r\n( 1 ) . 4 / 218 .\r\n","page_name":" 225 ","page_number":225},
  {"content":"\r\nزيرا تكليف و وظائف شرعى جز با انجام چنين اجتهادى روشن نخواهد گشت ، و فرض تكليف و وظيفهء شرعى بدون وجود چنين اجتهادى در حقيقت موظف ساختن مردم به انجام امور محال خواهد بود و اين شرعا غير ممكن است و عقلا هم غير ممكن و نامعقول . نوع دوم اجتهادى است كه مىتواند قطعى باشد و خود بر سه نوع است :\r\n1 - اجتهادى كه در حقيقت شسته رفته كردن مناط است ، و آن چنان است كه در نصى وصف معتبر در حكم با ديگر مطالب آميخته باشد كه در آن صورت آن نص را با اجتهاد شسته رفته مىكنند تا آنچه معتبر است از آنچه زائد است جدا و متمايز گردد .\r\n2 - اجتهادى كه مىتوان بيرون آوردن مناط ناميدش ، و آن بدين گونه است كه نصى كه بر حكمى دلالت دارد به مناط نپرداخته باشد و استنباط حكم از چنين نصى بدان مىماند كه با بحث و جستجو از آن بيرون آورده شود ، و اين اجتهاد قياسى نام دارد .\r\n3 - نوع سوم از اشكال اجتهاد وابسته به تحقق مناط است ، زيرا آن نوع بر دو گونه است : يكى آنچه مربوط به انواع است نه اشخاص ، مانند تعيين نوع مثل در جزاى صيد و نوع رقبه در عتق در كفارات و امثال آن . و ديگرى آنچه مربوط به تحقق مناط است در صورتى كه مناط حكمش به تحقق رسد . بنابراين چنان به نظر مىرسد كه مناط بر دو گونه باشد : يكى عام ، و ديگرى خاص و جزئى از آن عام .\r\nكسى به درجهء اجتهاد نائل مىآيد كه دو صفت را احراز نمايد : اولا - مقاصد شريعت را به خوبى دريابد . ثانيا - بر اساس دريافت و فهم صحيح مقاصد شريعت ، قدرت استنباط احكام را پيدا كند . دربارهء اولى در كتاب « مقاصد » گفتيم كه شريعت بر پايهء توجه به مصالح نهاده است و مصالح توسط قانونگزار معين گشته نه اين كه موكول به درك و تصور مكلف باشد ، زيرا در آن صورت مصالح بر حسب تصور افراد مختلف فرق خواهد كرد . و با استقراء تام ثابت گشته كه مصالح بر سه درجه و مرتبه است . پس هر گاه انسان به قصد و هدف تشريع در\r\n","description":"","footnote":"","page_name":" 226 ","page_number":226},
  {"content":"\r\nهر يك از مسائل شريعت و ابواب آن و مجموعه‌هاى احكام ، كاملا پى برد به منزلت و مقام خلافت و جانشينى پيامبر ( ص ) در زمينهء تعليم دين و قانون و فتوى دادن و حكومت و قضاوت طبق حكم خدا نائل آمده است . صفت دوم ، در خدمت اولى است ، زيرا قدرت استنباط احكام ، در پرتو معارفى كه در فهم شريعت لازم است به دست مىآيد . به همين جهت فهم شريعت اساس است و استنباط احكام وسيله و در خدمت . باز به همين جهت قدرت استنباط احكام را شرط دوم قرار داده‌اند و فهم شريعت را مايهء وصول به مرتبه اش دانسته‌اند .\r\nاين است اجتهاد در نظر علماى اصول ، اما در نظر فقها ، اجتهاد مرتبهء بلندى از فقه و دينشناسى است كه به مددش فقيه مىتواند هر فرعى را به اصل و اساسش باز گرداند و از آن استنباط و استخراج نمايد و نقد و اشكال وارد بر آن را رد و رفع نمايد و در برابر تشكيك و ايرادى كه مىكنند از آن دفاع كند . » ( 1 )\r\nآمدى در كتاب « الاحكام . . . » مىگويد : « فقه در عرف متشرعين بر علمى اطلاق مىشود كه از طريق انديشه و استدلال به پاره اى از احكام فرعى شرع حاصل آيد » ( 2 )\r\nابن نجيم در « بحر الرائق » مىگويد : « فقه بنابر آنچه نسفى به تبعيت از علماى اصول در شرح المنار گفته است بر علمى اطلاق مىشود دربارهء احكام عملى شرعى كه از طريق استدلال از ادلهء تفصيلى حاصل آيد . » ( 3 )\r\nدر « حاوى » قدسى چنين آمده است : « بدان كه فقه در لغت به معنى آگاهى و اطلاع است و در شريعت به معنى اطلاعى خاص كه عبارت باشد از اطلاع بر معانى و اشارات و دلالتها و بواطن و مقتضيات نصوص . فقيه اسم كسى است كه بر آنها اطلاع و علم حاصل كرده باشد » و مىگويد : « فقه قدرت بر تصحيح منقول و ترجيح معقول است . و خلاصه ، فقه در علم اصول يعنى علم به احكام از روى دلائل آنها . بنابراين فقيه در نظر علماى اصول همان مجتهد است . و فقه از چهار\r\n\r\n","description":"","footnote":"\r\n( 1 ) . 4 / 89 .\r\n( 2 ) . 1 / 70 .\r\n( 3 ) . 1 / 3 .\r\n","page_name":" 227 ","page_number":227},
  {"content":"\r\nمنبع اصلى به دست مىآيد كه عبارتند از قرآن ، سنت ، اجماع ، و قياسى كه از آن سه منبع اصلى اول استنباط شده باشد . شريعت پيشينيان تابع قرآن بوده است .\r\nگفتار اصحاب تابع سنت است . رفتار مردم با يكديگر تابع اجماع است پيجوئى و استصحاب حال تابع قياس است . و هدف اين جمله رسيدن به خوشبختى دنيا و زندگانى بازپسين . »\r\nابن عابدين در حاشيه « بحر الزخار » مىنويسد : « در كتاب » تحرير الدلالات السمعيه « اثر على بن محمد بن احمد بن مسعود بنقل از كتاب » التنقيح « آمده است كه فقه در لغت به معنى فهم و دانش است ، و اصطلاحا به معنى علم به احكام عملى شرع از طريق استدلال . » ( 1 )\r\nابن قاسم غزى در شرح خود مىنويسد : « فقه در لغت به معنى فهم است ، و اصطلاحا به معنى علم به احكام عملى شرع كه از ادلهء تفصيلى آن به دست آمده باشد » ( 2 )\r\nابن رشد در مقدمهء « المدونة الكبرى » مىنويسد : « احكام شريعت از چهار وجه فهميده و درك مىشود : يكى از آنها توسط كتاب خداى عز و جل است كه آن را باطل از برابرش و از پىاش نيايد و وحى فرود آمده اى است از حكيم ستوده .\r\nدومى سنت پيامبر وى ( ص ) است كه خدا فرمانبريش را با فرمانبرى خويش قرين ساخته و به ما دستور داده از سنتش پيروى كنيم و فرموده : خدا را فرمان بريد و پيامبر را . و فرموده : هر كه پيامبر را فرمان برد خدا را فرمان برده باشد . و فرموده :\r\nآنچه را پيامبر عرضه مىدارد بگيريد و از آنچه باز مىدارد دست باز گيريد . و فرموده :\r\nآنچه را كه در خانه‌هاى شما زنان از آيات خدا و حكمت بر خوانده مىشود به خاطر آريد و مايهء پند سازيد . - و منظور از حكمت همان سنت است - و فرموده :\r\nبراى شما در وجود پيامبر خدا سرمشق نيكوئى هست . سومى اجماع است كه خدا در صحتش مىفرمايد : هر كه با پيامبر پس از روشن شدن راه هدايت به مجادله پردازد و راهى غير از راه مؤمنان بپويد تو از او روى بگردان تا رويگردان\r\n\r\n","description":"","footnote":"\r\n( 1 ) . 38 .\r\n( 2 ) . 1 / 18 .\r\n","page_name":" 228 ","page_number":228},
  {"content":"\r\nاست و او را به جهنم در ميآوريم و بدسرانجامى است .\r\nوقتى خداى عز و جل تهديد مىكند كه راهى غير از راه مؤمنان نپوئيد يعنى امر مىدهد به پيروى كردن راه مؤمنان . و پيامبر خدا ( ص ) مىفرمايد :\r\nامتم بر گمراهى اتفاق نمىيابد . چهارم استنباط است كه همان قياس بر مبناى اصول سه گانهء قرآن ، سنت ، و اجماع باشد ، زيرا خداى تعالى آنچه را كه از اين سه استنباط شود علم شمرده و حكم به آن را واجب ساخته است و فرموده : اگر آن را به پيامبر و به فرماندهى كه از ايشان هست عرضه مىداشتند آن عده از ايشان كه استنباط مىكنند آن را درك مىكردند . و فرموده : ما قرآن را به حق برايت فرستاديم تا در ميان مردم به موجب آنچه خدا به تو نشان داده قضاوت كنى - يعنى به موجب آنچه از ره استنباط و قياس به تو نشان داده است ، زيرا آنچه از ره استنباط و قياس به او نشان داده از همانست كه بر او نازل گردانيده و دستورش را داده آنجا كه فرموده است : و در ميانشان به موجب آنچه خدا نازل گردانيده قضاوت و حكومت كن » . ( 1 )\r\n\r\n","description":"","footnote":"\r\n( 1 ) ص 8 .\r\n","page_name":" 229 ","page_number":229},
  {"content":"\r\n\r\nنگاهى به اجتهاد معاويه\r\nدر اينجا لازم است پرده از ماهيت اجتهاد معاويه برگيريم و از كسانى كه مدعيند معاويه در كارهايش « اجتهاد » مىكرده و آراء استنباطى خويش را به كار مىبسته بپرسيم : آيا او در آنچه اجتهاد مىناميد تابع نواميس چهار گانهء : قرآن ، سنت ، اجماع و قياس بوده است ؟ ! اساسا قرآن شناس بوده است ؟ ! و پيش كى درسش را خوانده ، و كى آموخته - با اين كه فقط دو سال پيش از وفات پيامبر ( ص ) ( 1 ) با آن آشنا گشته است ؟ ! مگر آيات محكم را از متشابه تميز مىداده ؟ و ميان مجمل و تشريح شده اش مىتوانسته فرق بگذارد و عموم و خصوصش را تشخيص دهد و مطلق و مقيدش و ناسخ و منسوخش و ديگر انواعش را باز شناسد و ديگر خصوصيات آيات قرآن را كه لازمهء استنباط احكام است ؟ !\r\nوضع معاويه در دورهء اظهار مسلمانيش اجازه و امكان تحصيل اين دانستنىها را به او نمىداده است . علمى كه در صورت فراغت و استعداد ذهنى در چندين سال به دست مىآيد چگونه ممكن است در چنين مدت كوتاهى با عدم استعداد و فراغت و ديگر شرايط بدست آمده باشد براى معاويه اى كه روح و عقلش هنوز آكنده از اباطيل جاهليت بوده و ضميرش آلوده به باورهاى كافرى ؟ ! پيش از او به سالها جمعى به اسلام و كتابش ايمان بستند و تعليمات حكيمانهء پيامبرش را شاهد بودند و افاضاتش را حاضر و دمى از انجمنش و درس و بحثش دورى نجستند و پيوسته همدم الهامات وارده بودند و سالها بدين حال سپرى ساختند و مدتهاى مديد و معذالك چندان بهره اى از آن نبردند و برخى يكسره تهيدست ماندند و\r\n\r\n","description":"","footnote":"\r\n( 1 ) چنان كه در « استيعاب » آمده او و پدرش از مسلمانشدگان فتح مكه‌اند . و فتح مكه در اواخر سال هشتم بوده است و وفات پيامبر ( ص ) در اوائل سال 11 هجرى .\r\n","page_name":" 230 ","page_number":230},
  {"content":"\r\nبىنصيب . آن را ببينيد كه سورهء بقره را طى دوازده سال تمام توانسته حفظ كند و چون پس از صرف چنين زمانى دراز از عهدهء حفظش بر آمده قربانىها كرده و سپاسها برده بر آن نعمت ، و حال چقدر رنج و زحمت بر تن و جان هموار كرده تا به حفظ سوره اى قادر آمده خدا ميداند ، و اين در نظر آن جماعت به لحاظ علم و فضيلت شخصيت شمارهء دومى امت است ! و همو پايهء دانش و قرآندانيش چنان بوده كه نمىدانسته در قرآن نوشته است كه پيامبر ( ص ) در خواهد گذشت ، و به همين جهت وقتى به او خبر داده‌اند كه خدا مىفرمايد : « تو مرده خواهى بود و آنان مرده » شمشير از دست بيفكنده و شعلهء خشمش فرو كشيده و يقين كرد كه پيامبر ( ص ) در گذشته و مرده است ، گوئى تا آن لحظه آن آيهء شريفه به گوشش نخورده است ، و اگر موارد علمش را به قرآن و آيات و مطالبش بسنجى بشگفت مىآئى كه چه كم اطلاعى بوده و فهمش چه ناقص ، و حيران مىمانى كه چرا از آموختن اصول اسلام و درس قرآن باز مانده و بچه كارى پرداخته كه چنين غافل و بىبهره گشته است . اگر حقائقى را كه در جلد ششم « غدير » در اين باره نوشتيم از نظر بگذرانيد به سختى تكان خواهيد خورد و به حيرت در خواهيد افتاد . كسى كه آن جماعت شخصيت اول امت مىشمارند وضعى بهتر از دومى ندارد و بىاطلاعيش از زير و بم معانى قرآن به حدى است كه مردم عادى و عامى اوائل بعثت داشته‌اند نه برتر و بهتر از آن ، و در جلد هفتم « غدير » شواهدى بر اين معنا به قدر كافى خواهيد يافت . نيازى نيست كه براى درك اندازهء بهرهء پيشاهنگان اسلام از علوم و معارف قرآنى يا سنت زحمتى به خود بدهيد ، بلكه به آسانى به ناچيزى مقدارش پى خواهيد برد . وقتى آن پيشاهنگان و كسانى كه از روزها و ماه‌هاى اول بعثت ايمان آورده و جا در مكتب پيامبر ( ص ) گرفته‌اند چنين وضعى داشته باشند حال معاويه كه در روزهاى آخر حيات پيامبر ( ص ) اظهار مسلمانى نموده معلوم است ، معاويه اى كه خانه و خانواده اش پر از تقاليد و افكار شركآميز جاهلى بوده است و سابقهء تجاوزگرى و بيراهى درازى داشته و محو عادات جاهلى بوده و پرچم فحشاء و زشتكارى بر بام خانهء اجداديش زده بوده است و خود عناصرى بوده‌اند كه گوش از نداى وحى الهى بر مىبسته و خرد از دركش بازمىداشته و دل به روى پرتو\r\n","description":"","footnote":"","page_name":" 231 ","page_number":231},
  {"content":"\r\nرخشانش بر مىبسته‌اند .\r\nآرى ، قرآن شناسان نامى دورهء اصحاب معلومند آنان كه مراجع امت بودند و خلق براى آموختن مشكلات قرآن و تفسير آياتش به ايشان مراجعه مىكردند مانند عبد اللَّه بن مسعود ، عبد اللَّه بن عباس ، ابى بن كعب ، و زيد بن ثابت ، و بالاتر از همه مولاى ما على بن ابيطالب ( ع ) كه همپاى قرآن است و داناى رازهايش و رموزش و حلال مشكلاتش ، و هم وى قادر به درك و تفسير مسائل بغرنج و اظهار نظر قاطع و جوابگوى آنها است . و امت همداستانند بر اين كه وى خود فرموده : پيش از آن كه از من نپرسيد از من بپرسيد . و نمىشود از آيه اى از قرآن يا سنت پيامبر خدا ( ص ) از من بپرسيد و پاسختان نگويم . » ( 1 )\r\n\r\nسنت دانى معاويه\r\nمعاويه اى كه سنت پيامبر ( ص ) را قدر نمىنهد چه نصيبى ممكن است از سنتدانى داشته باشد ؟ ! احمد حنبل در مسندش مىنويسد : « عبد اللَّه بن عامر مىگويد :\r\nخودم شنيدم كه معاويه حديث مىخواند و مىگفت : بر حذر باشيد از احاديث پيامبر خدا ( ص ) مگر آن حديثها كه در دورهء عمر بود . » ( 2 ) اين تهديد و بر حذر داشتن از احاديثى كه بعد از دورهء عمر نقل و روايت گشته چه معنى دارد ؟ ! مگر پس از آن دوره جعل حديث شايع و بسيار شده ؟ ! يا اصحاب مورد اعتماد و موثقى كه در دورهء عمر و پيش از آن وجود داشتند پس از آن امانت و اطمينان را از دست دادند و غير موثق گشتند ؟ ! پندارى - نعوذ باللَّه - پس از آن جاعل حديث و دروغساز گشته‌اند . و اين حرف مستلزم آن است كه بسيارى از احاديث كه مدرك احكامند و پس از آن دوره روايت و نشر شده‌اند عيبناك شمرده شود . مگر رواياتى كه معلوم نيست در چه تاريخ و دوره اى نقل و بيان گشته‌اند - در دورهء عمر يا پس از آن - بى اعتبار است و راويانش قابل اعتماد و موثق نيستند ؟ ! اساسا مشخص نمىكنند كه راويان ، حديث را در چه زمان و دوره اى نقل و روايت كرده‌اند تا بتوان از روى آن روايات را به دو دسته تقسيم\r\n\r\n","description":"","footnote":"\r\n( 1 ) رك : غدير 6 .\r\n( 2 ) . 4 / 99 .\r\n","page_name":" 232 ","page_number":232},
  {"content":"\r\nكرد و روايات موثوقان را از غير موثوقان جدا ساخت . تازه ، دورهء عمر چه خصوصيتى دارد و چه ربطى به رد و قبول روايات ؟ ! مگر حقائق و دقائق روايتشناسى و علم حديث در آندوره كاملا مكشوف و حاصل گشته است ؟ ! چه كسى از عهدهء اين مهم برآمده است ؟ ! يا مگر در آن دوره جز دست امانت به احاديث نرسيده و امكان دروغسازى و روايت پردازى نبوده است و هرچه نقل و نشر گشته درست بوده و حقيقت محض ؟ ! اگر چنين است آن حرفهاى پوچ را كى و در چه زمانى به نام حديث جا زده‌اند و بدعتها از كى پديد آمده و سنت و احكام چه وقت دگرگون گشته است ؟ ! ( 1 )\r\nهمين حرفى كه معاويه در حق سنت پيامبر ( ص ) زده كافى است بى اعتنائى و تحقيرش را نسبت به آن برساند . و همو كسى است كه راوى حديث و مبلغش را تحقير و اهانت مىكرده و گاه در جواب نقل و تذكر حديث حركت زننده و لجن بارى مىكرده است ( 2 ) و با لحن خشونتبار و مستهجنى به مبلغان حديث دشنام مىداده و منعشان مىكرده است . ( 3 ) كسى كه چنين رفتار و وضعى با حديث پيامبر ( ص ) و محدثان و رواياتش داشته باشند فكر مىكنيد چقدر از آن آموخته باشد ؟ ! يا مگر باور كردنى است كه چنين موجودى براى حديث اعتبار و ارزشى قائل باشد و در رفتار و سياست و كشور دارى و اظهار نظر به آن استناد نمايد و از آن استنباط كند و رأى اجتهادى بر اساسش پيدا كند ؟ ! چنين كسى نه تنها استناد و استنباط از حديث نخواهد كرد ، بلكه در عمل خويش متكى به آن نخواهد گشت ، و تاريخ نشان مىدهد كه در كارهايش همينگونه بوده است .\r\nعلاوه بر اين كه جز مدتى كوتاه در اظهار مسلمانى بسر نبرده و فرصتى و استعدادى براى حديث آموختن نداشته در تمام دورهء عمرش سرگرم منشيگرى و استاندارى و سلطنت بوده و جز به سياست و اداره و جنگ و دعوا نپرداخته است . با اين وصف كجا مىتوانسته سنت بياموزد و در حديث دانشمند گردد ؟ !\r\n\r\n","description":"","footnote":"\r\n( 1 ) رك : غدير 6 .\r\n( 2 ) نوشتنش شرم آور است !\r\n( 3 ) مطالب همين جلد را نگاه كنيد .\r\n","page_name":" 233 ","page_number":233},
  {"content":"\r\nتازه از چه كسى بياموزد حال آنكه اكثريت اصحاب از محل اقامت او - شام - دور بودند و معاشر وى يا بيابانگردهاى آزاد شدهء فتوحات اسلامى بودند يايمنى هائى از راه به در كشيده شده - چنان كه در وصف معاشران معاويه آمده است - و او خود به اصحاب اهل مدينه - كه حاملان احكام و ناقلان حديث بودند - بدبين بود و به ديدهء اهانت و خوارى مىنگريست و بى پروا مىگفت : حجازيان تا وقتى با دين بودند حاكم مردم بودند و چون از آن بيگانه گشتند اهل شام حاكم مردم شدند » . ( 1 ) در نتيجهء همين بدبينى و بدگوئى او و فرماندارانش مردم را از نقل و نشر حديث باز مىداشتند ، و اين معنا از آنچه حاكم نيشابورى در » مستدرك « نوشته پيدا است نوف به عبد اللَّه بن عمر و بن عاص مىگويد : تو شايسته تر از منى در نقل و بيان حديث ، تو يار پيامبر خدائى . عبد اللَّه بن عمرو بن عاص در جوابش مىگويد : اينها - يعنى حكام و فرمانروايان - ما را از نقل و بيان حديث منع كرده‌اند . ( 2 ) در حديثى آمده است كه معاويه به عبد اللَّه بن عمر پيغام داده اگر اطلاع پيدا كنم كه حديث نقل و بيان كرده اى گردنت را خواهم زد ! ( 3 ) باز به سبب همين بدبينى و بدخواهى بود كه خون بازماندهء نيكرو و پاك اصحاب را بريخت و سردارانى چون بسر بن ارطاة را فرستاد به مدينهء طيبه تا بباد غارت و وحشت بگيردش و با شبيخونهاى بىامان و مرگبار دمار از روزگارشان در آورد ، و پس از او سگ توله اش يزيد در حملهء معروف » حره « همان كار را تكرار كرد و ادامه داد ، و راست گفته‌اند كه هر كس چون پدر شود بيراه نرفته باشد !\r\n\r\nنگاهى به حديثهائى كه معاويه نقل كرده است\r\nروايات معاويه را مىتوانيم از جنبه‌هاى مختلف رسيدگى كنيم و به حسابش برسيم . احمد حنبل در مسندش - جلد چهارم - يكصد و شش حديث از معاويه ثبت كرده كه بسيارى تكرارى است .\r\n\r\n","description":"","footnote":"\r\n( 1 ) رك : همين جلد .\r\n( 2 ) مستدرك حاكم 4 / 486 .\r\n( 3 ) كتاب صفين ، ابن مزاحم 248 .\r\n","page_name":" 234 ","page_number":234},
  {"content":"\r\n1 - حديث « خدا چون خير كسى را بخواهد دينشناسش مىكند » كه شانزده بار تكرار كرده است در ص 92 دوبار ، در 93 پنج بار ، در 95 ، در 96 دوبار ، 97 ، در 98 دوبار ، 99 ، در 101 دوبار .\r\n2 - حديث « اصلاح كردن موى پيامبر ( ص ) كه ده بار آمده است در ص 92 ، 95 ، 96 ، 97 - سه بار - 98 ، 102 - دوبار .\r\n3 - حديث « پيامبر ( ص ) داستان اذان را گفت » هفت بار در ص 91 ، 92 ، 93 ، 98 - دوبار - 100 - دوبار .\r\n4 - حديث « جزاى ميگسارى » پنج بار ، در ص 93 ، 95 ، 96 ، 97 ، 101 .\r\n5 - حديث در گذشت پيامبر ( ص ) و ابو بكر و عمر ، در ص 96 ، 97 ، - دوبار - 100 .\r\n6 - حديث « كبة الشعر » در ص 91 ، 94 ، 95 ، 101 .\r\n7 - حديث « سفارش در مورد احاديث » در ص 92 ، 95 ، 96 ، 99 .\r\n8 - حديث « روزهء عاشورا » در ص 95 ، 96 ، 97 .\r\n9 - حديث « دوستى انصار » در ص 96 ، 100 - دوبار .\r\n10 - حديث « هر كه دوست دارد . . . » ص 91 ، 93 ، 100 .\r\n11 - حديث « نهى از پوشيدن لباس ابريشمين و زيور زرين » ص 96 ، 100 ، 101 .\r\n12 - حديث « تمجيد مؤذن » ص 95 ، 98 .\r\n13 - حديث « من فقط خزانه دارم » ص 99 ، 100 .\r\n14 - حديث « العمرى الجائزة » ص 97 ، 99 .\r\n15 - حديث « سجدهء سهو براى آنچه در نماز فراموش شود » ص 100 - دوبار .\r\n16 - حديث « تبعيت در ركوع و سجود » ص 92 ، 98 .\r\n17 - حديث « نهى از به كار بردن پوست خز و پلنگ براى جامهء ستور » ص 93 - دوبار .\r\nچهل و هفت حديث ديگر هست كه تكرارى نيست . اينها كه برخى ربطى\r\n","description":"","footnote":"","page_name":" 235 ","page_number":235},
  {"content":"\r\nبه احكام ندارد مثل روايتى كه مىگويد پيامبر ( ص ) و ابو بكر و عمر هر سه در شصت و سه سالگى مردند ، يا آن كه مىگويد : پيامبر ( ص ) را ديدم كه زبان حسن را مىمكيد ، آيا كمكى به استنباط احكام دين مىكند يا خلائى را براى مجتهدان پر مىنمايد ؟ !\r\nاينك جاى آن است كه دگرباره به متن احاديث وى پرداخته به حسابش برسيم :\r\n1 - معاويه به خانهء عائشه مىرود . عائشه به او مىگويد : نترسيدى مردى را به كمينت بنشانم تا ترا بكشد ! مىگويد : مىدانستم در حالى كه در خانهء امان هستم چنين كارى نخواهى كرد ، و شنيده اى كه پيامبر ( ص ) مىفرمايد : ايمان مانع حملهء غافلگيرانه و كشتن است . آنگاه مىپرسد : در رابطه با تو و از لحاظ بر آوردن تقاضاهايت چگونه‌ام ؟ عائشه جواب مىدهد : خوب . معاويه مىگويد : بنابراين ، حرف و قضيهء آنها را بگذار براى وقتى كه به دادرسى پروردگار عز و جل مىرويم . ( 1 )\r\nاز اين حديث بر مىآيد كه ام المؤمنين عائشه كشتن معاويه را جايز مىدانسته به خاطر جرائم و جناياتى كه مرتكب گشته و خونهاى ناحقى كه ريخته است ، تا جائى كه جايز مىديده مردى را به كمينش بنشاند تا او را اعدام كند ، و معاويه وى را با اين سخن كه در خانهء امان و در عهدهء حمايت او و در رفتار با او خوب است قانع و منصرف مىگرداند تا كيفرش را روز قيامت ببيند . همچنين فهميده مىشود كه معاويه هيچ دليل و مستمسكى براى رد اتهام و كيفرى كه عائشه متوجه او مىدانسته نداشته و به هيچ وجه نتوانسته ثابت كند كه مستوجب اعدام نيست . تنها كارى كه توانسته اين بوده كه موعد كيفر را به وقت ديگر موكول نمايد و بتأخير اندازد .\r\nاين هم عجب است كه عائشه قانع شده و از تقصير معاويه به اين عذر در گذشته كه رابطه اش با او خوب است هر چند رابطه اش با خدا خوب نباشد و نه رفتار وى با برادرش محمد بن ابى بكر ، و گرچه او قاتل محمد بن ابى بكر باشد و به حكم خدا واجب القتل . گرچه عائشه به بهانهء اين كه رفتار معاويه با وى خوب بوده از خون برادرش محمد بن ابى بكر در گذشته باشد خدا هرگز كيفر آن قتل را\r\n\r\n","description":"","footnote":"\r\n( 1 ) مسند احمد 4 / 92 .\r\n","page_name":" 236 ","page_number":236},
  {"content":"\r\nاز ياد نخواهد برد و هرگز از معاويه در نخواهد گذشت ، چنان كه عائشه از اين كه معاويه خون حجر بن عدى و يارانش را ريخت چشم پوشيد ، ولى خدا محال است آن خونهاى پاك را به هدر داند يا دهد و از قاتل تبهكارشان پسر هندهء جگرخوار درگذرد . آرى ، عائشه از آن خونها و قتلها چشم بربست فقط بخاطر اين كه معاويه با شخص وى بد نبوده و بدى نكرده است ، اما چون رابطه اش با على بن ابيطالب ( ع ) خوب نبود حاضر نشد از خون عثمان چشم بپوشد ! آيا معاويه در رستاخيز و در دادگاه عدل الهى و آنگاه كه محمد بن ابى بكر و حجر بن عدى و يارانش و هزاران مرد پاكدامن و عالى مقام و پرهيزگار گريبانش را گرفته و از خدا دادشان را خواستند خواهد توانست خودش را با اين حرف پوچ تبرئه كند و نجات دهد كه رفتار و رابطه اش با عائشه بد نبوده است ؟ ! آيا اين دليل بدردش خواهد خورد ؟ ! من چه عرض كنم .\r\nآيا عائشه نمىتوانست بر سر معاويه داد بزند كه اگر ايمان مانع حملهء غافلگيرانه و كشتن است - و چنين هم هست - چرا مانع او نگشت و از كشتن حجر بن عدى جلوگيرى نكرد و از كشتن هزاران شخصيت اسلامى بدست او ؟ ! چرا هيچيك از اصحاب پيامبر ( ص ) و مجاوران حرم امن خدا مكهء مكرمه يا مدينهء منوره از شمشير او و سربازان و سرداران تبهكار و خون آشامش در امان نماندند ؟ ! شايد ام المؤمنين عائشه نظر به عقيده و ايمان معاويه افكند و ديد كه ايمانى محكم و استوار نيست و نه چنان ايمانى كه مسلمانان از دست و زبانش ايمن گردند ، و از پيامبر ( ص ) به صحت پيوسته كه فرمود : مسلمان كسى است كه مسلمانان از زبان و دستش به سلامت باشند و مؤمن كسى است كه مردم از جانب وى در مورد خون و جان و مالشان ايمن باشند . ( 1 )\r\n2 - عباد بن عبد اللَّه بن زبير مىگويد : « چون معاويه به عزم حج باينسامان آمد و همراهش به مكه رفتيم براى ما نماز ظهر خواند دو ركعت و بعد رفت به دار الندوة - و عثمان هنگامى كه نماز را تمام خواند چون به مكه ميآمد در آنجا\r\n\r\n","description":"","footnote":"\r\n( 1 ) اين دو حديث را بخارى و مسلم و احمد حنبل و ترمذى و نسائى و ابن حبان و طبرانى و ابن داود ثبت كرده‌اند : رك : فيض القدير 1 / 270 .\r\n","page_name":" 237 ","page_number":237},
  {"content":"\r\nنماز ظهر و عصر و عشاء را چهار ركعتى مىخواند و وقتى به منى و عرفات ميرفت نماز را شكسته مىخواند و چون حج را بپايان مىرساند و در منى اقامت مىكرد نماز را تمام مىخواند تا از مكه خارج شود . وقتى نماز ظهر را با ما دو ركعتى خواند مروان بن حكم و عمرو بن عثمان برخاسته پيش او رفتند و گفتند : هيچكس به شكلى بدتر از اينكه تو كردى پسر عمويت - يعنى عثمان - را مورد نكوهش قرار نداده است . پرسيد : چطور ؟ گفتند : مگر نمىدانى او نماز را در مكه تمام مىخواند ؟ پرسيد : واى بر شما ! مگر غير از آن است كه من انجام دادم ؟ ! من با پيامبر خدا ( ص ) و با ابو بكر و عمر - رضى اللَّه عنهما - همينگونه نماز خوانده‌ام .\r\nگفتند : پسر عمويت نماز را تمام مىخواند و اين كه تو بر خلاف او عمل كنى نكوهش و خرده گيرى بر او خواهد بود . پس معاويه براى نماز عصر بيرون شد و آن را براى ما چهار ركعتى خواند » . ( 1 )\r\nنمىدانم اشكال در اينجا بر فقه و دينشناسى معاويه وارد است يا ايراد و ترديدى در دينش كه نمازى را كه رسول خدا ( ص ) شكسته خوانده و امت اسلام سنت پيروى شده اى شناخته‌اند و از آن جمله ابو بكر و عمر چنان عمل كرده‌اند تمام خوانده است حال آنكه به صحت پيوسته كه عبد اللَّه از قول پيامبر ( ص ) گفته است : « نماز در سفر دو ركعتى است ، هر كه بر خلاف سنت عمل كند در حقيقت كافر گشته است . » ، اما اين مردك بر خلاف سنت و بر خلاف همه عمل مىكند و براى راضى كردن مروان بن حكم - تبعيدى پسر تبعيدى پيامبر ( ص ) - و عمرو بن عثمان و به خاطر حفظ آبروى پسر عمويش عثمان - پديد آرندهء اين بدعت - دستور و سنت پيامبر گرامى را زيرپا مىگذارد . اگر دينشناسى و فقه و حديثدانى اين باشد بايد فاتحه فقه و دينشناسى را خواند ، و اگر اين را از بىدينى كرده باشد كه حسابش پاك است ! ( 2 )\r\n3 - هنائى مىگويد : با جمعى از اصحاب پيامبر خدا ( ص ) نزد معاويه بودم .\r\nاز آنها پرسيد : شما را به خدا قسم آيا پيامبر خدا ( ص ) از پوشيدن جامهء ابريشمين نهى نفرمود ؟ گفتند : خدايرا ! آرى . پرسيد تا رسيد به اين كه شما را به خداى متعال\r\n\r\n","description":"","footnote":"\r\n( 1 ) مسند احمد 4 / 94 .\r\n( 2 ) رك : غدير 8 .\r\n","page_name":" 238 ","page_number":238},
  {"content":"\r\nسوگند مىدهم آيا رسول خدا ( ص ) از جمع بين حج و عمره نهى نفرمود ؟ گفتند :\r\nاين را نه ! . . . يا بعبارتى ديگر پرسيد : مىدانيد كه او از متعه - يعنى متعهء حج - نهى فرمود ؟ گفتند : خدايرا ! نه ! ( 1 )\r\nمعاويه اصرار داشت هر بدعتى را كه در برابر سنت ثابت و مسلم پيامبر ( ص ) گذاشته شده احيا نمايد . به همين سبب در اين مورد نيز سركشى و نافرمانى نموده و با سنت جنگيد ! در جلد ششم ديديم كه متعهء حج را قرآن تجويز نموده و تا آخر حيات پيامبر اكرم ( ص ) نسخ و الغا نگشته و در دورهء حكومت ابو بكر و بخش اول حكومت عمر بدان عمل مىشده تا وى آن را منع نموده است . بنابراين ، كار معاويه كه پيروى از منع عمر بوده يا دين نشناسى و بىاطلاعيش از سنت را ثابت مىنمايد يا بىدينى و بىايمانيش را ، و بهتر است هر دو را ثابت بدانيم ، و بىدينى بيشتر از بى اطلاعى و دين نشناسى به او مىخورد !\r\n4 - حمران مىگويد : معاويه گفت : شما نمازى مىخوانيد كه ما كه با پيامبر خدا ( ص ) معاشر بوديم نديديم بخواند ، و از آن نهى كرد يعنى دو ركعت نماز پس از عصر . ( 2 )\r\nدر جلد ششم ديديم كه نماز پس از عصر در دورهء نبوى اقامه مىشده و حضرتش مىخوانده و تا آخر عمر تركش نكرده است اصحابش همچنان آن را خوانده‌اند تا عمر منعشان كرده است و اصحاب بر او پرخاش كرده و دليل آورده‌اند كه آن سنتى ثابت است و سنت خدا را تبديل و تغيير رخ ندهد ، هر چند عمر گوش به استدلالشان نداده است و آن بدعت را پىگرفته تا معاويه پيدا شده و وضع را بدتر كرده است و نهى از آن نماز را به پيامبر ( ص ) نسبت داده است ! حال آيا اين از نادانى و بىاطلاعيش دربارهء سنت بوده است يا بهره اش از فقه و دين بيش از اين نبوده است ؟ ! مطلب را بايد شنيد و حق را گفت خواه عليه گوينده باشد و خواه بجانبش .\r\n5 - از چند طريق از معاويه نقل شده كه از زبان پيامبر ( ص ) مىگويد : هر كه\r\n\r\n","description":"","footnote":"\r\n( 1 ) رك : مسند 4 / 92 ، 95 ، 99 .\r\n( 2 ) رك : غدير 4 .\r\n","page_name":" 239 ","page_number":239},
  {"content":"\r\nرا شراب خورد تازيانه بزنيد ، اگر تكرار كرد تازيانه بزنيدش ، اگر باز هم تكرار كرد تازيانه بزنيدش ، اگر براى چهارمين بار تكرار كرد بكشيدش . ( 1 )\r\nدر اينجا حيرانم و نمىدانم معاويه حتى يكروز هم كه شده در دورهء حكومت يا استاندارى يا پيش از آن بمفاد اين حديث عمل كرده يا آن را مثل ديگر احكام و دستورات زير پا گذاشته است ؟ ! اگر مطيع اين حكم صريح بود كاروانى با بار شراب به مقصدش روانه نمىشد و در خانه انبارش نمىكرد و فروشگاهى برايش نمىداشت و خريد و فروشش نمىكرد و نمىخوردش و در حال مستى در شعرى ثناى باده نمىگفت و عربده جويانه از آن تعريف نميكرد و به هيئتهاى اعزامى و سفيران تقديم نمىنمود و سگ تولهء شرابخوارش را جانشين خويش نمىساخت و وليعهدش در برابرش شراب نميخورد و حكم جزاى شرابخوار را تعطيل نمىكرد و شرابخواران را حد مىزد .\r\nاين روايت معاويه هر چند سندى محكم و ممتاز دارد و محدثانى چون احمد حنبل و ترمذى و ابو داود ثبتش كرده‌اند باز مورد توجه فقيهان قرار نگرفته و هيچيك از ايشان به آن استناد و اعتماد ننموده‌اند چون معاويه به تنهائى نقلش كرده و خود قابل اعتماد و موثق شمرده نمىشود . اين وضعش نسبت به حديثى كه خود از زبان پيامبر ( ص ) نقل كرده و همهء نقل كرده هايش چند تا بيش نيست . حال معلوم است كه نسبت به احاديث هنگفتى كه در نيافته و نشنيده و نياموخته و بخش اعظم سنت ، چه وضعى داشته است .\r\n6 - ابو ادريس مىگويد : از معاويه - كه بسيار كم از رسول خدا ( ص ) حديث نقل مىكرد - شنيدم كه رسول خدا ( ص ) مىفرمود : هر گناهى را خدا ممكن است ببخشد جز اين كه انسان كافر بميرد يا مؤمنى را به عمد بقتل رساند . ( 2 )\r\nچنان كه ديديم و در جلد يازدهم خواهد آمد معاويه در نامه اى به امير المؤمنين على ( ص ) مىنويسد : از پيامبر خدا ( ص ) شنيدم كه مىگفت : اگر اهالى صنعاء و عدن بر قتل مردى و يكتن از مسلمانان همداستان شوند خدا آنان را به روى\r\n\r\n","description":"","footnote":"\r\n( 1 ) در جلد 4 / 93 ، 95 ، 96 ، 97 ، 101 ثبت كرده است .\r\n( 2 ) مسند 4 / 99 .\r\n","page_name":" 240 ","page_number":240},
  {"content":"\r\nدر آتش خواهد انداخت .\r\nاين دو حديث كه معاويه روايت كرده حجتى به نفع او است يا عليه او ؟ ! حقيقت روشن است و غبارى بر آن نيست . ميدانيد كه چه كسى در اثناى نبردهاى صفين و پس از آن در هر فرصتى خونهاى بسيار ريخته و مؤمنانى بيشمار به قتل رسانده است و هر سنگى و شنى و هر درختى و بوته اى در صحرا و در كوهستان شاهد قتل عمد او است و بسا بيگناه كه به دستش و به فرمانش به خون كشيده است .\r\nآيا اين قتلها و خونريزىها را قرآن تجويز كرده يا سنت يا اجماع مسلمانان يا قياس و رأى اجتهادى ؟ ! يا مگر معاويه چيزى از قرآن و سنت ميدانسته يا اجتهاد و استنباط احكام بلد بوده است ! تبهكار خون آشامى جاهل و دين نشناس بوده و تجاوز كارى مسلح كه در پى جاه و شهوت و مال دست به هر جنايتى مىآلود و دومين فردى كه در يك زمان بيعت شده‌اند و به موجب آن احاديث صحيح - كه برخوانديم - بايد اعدام مىشد . كسى كه به حكم شريعت بايد اعدامش كرد چه احترام و حقى دارد ! او را چه رسد به خلافت تا به عنوان خليفه دست به كشتن اين و آن بزند و جنگها بر پا سازد و لشكر كشى كند ! مىدانيد چه كسانى را كشته و چه مقدساتى را بر باد داده است ؟ ! خون مجاهدان بدر و صدها تن از شركت - كنندگان بيعت شجره را ريخته است خون كسانى را كه قرآن مىگويد خدا از آنان خشنود گشت و آنان از خدا خشنود گشتند ، و در ميانشان كسانى بوده‌اند مثل عمار كه دار و دستهء تجاوزكاران مسلح داخلى - يعنى دار و دستهء معاويه - او را كشته‌اند و خزيمة بن ثابت ذو الشهادتين و ثابت بن عبيد انصارى و ابو هيثم مالك بن تيهان و ابو عمره بشر الانصارى و ابو فضالهء انصارى ، و همهء اينها از مجاهدان بدرند ، و در ميانشان حجر بن عدى « راهب اصحاب محمد ( ص ) » بوده است و مجاهد قهرمان مالك بن حارث اشتر نخعى ، و عابد صالح محمد بن ابى بكر . بالاتر از اين و سهمگينتر آن كه از شهادت امام مقدس و خليفهء برحقى كه امت بر خلافت و بيعتش همداستان بوده‌اند از شهادت مولاى ما امير المؤمنين على بن ابيطالب ( ع ) شادمان گشته و خبر قتلش را بشارتى شمرده و بانگ شادى بر آورده و آن مصيبت عظمى را از الطاف الهى دانسته است ! تبهكارى را كه با نيرنگ و توطئه ، امام\r\n","description":"","footnote":"","page_name":" 241 ","page_number":241},
  {"content":"\r\nحسن مجتبى نوادهء پيامبر ( ص ) را مسموم مىكند و به قتل مىرساند نمىتوان دست كم گرفت ، تبهكار گستاخى را كه پس از تبهكارى و قتل امام و ذريهء پيامبر ( ص ) فرياد شادى برمىآورد و آن را پيروزىيى بزرگ مىشمارد . اين تبهكار خون آشام را به استناد احاديثى كه خود روايت كرده به شدت مؤاخذه و محكوم خواهند ساخت .\r\n7 - ابو صالح از معاويه نقل مىكند كه از زبان پيامبر ( ص ) مىگويد : هر كه بدون امام بميرد به حال جاهليت مرده است . ( 1 )\r\nاز طرفداران و دوستداران معاويه مىپرسيم خود معاويه به چه حالى مرده و چگونه مرگى داشته است و بهنگام مرگ ، امامش كه بوده و بيعت كدامين امام بر عهده اش بوده است ؟ ! مگر در آن هنگام امامى واجب الاطاعه امامى كه به موجب نص و اجماع پيروى و بيعتش واجب باشد وجود داشته غير از امير المؤمنين على ( ع ) جز همان امامى كه معاويه به دشمنىاش برخاست و به جنگش كمر بست و خلافتش را قبول نكرد و براى سرنگونى امامت و خلافتش از هيچ تلاش و جنايتى خوددارى ننمود و به اين ترتيب پيوند مسلمانى از پيكر فرو نهاد و قيد اسلام از گردن برداشت ؟ ! همان امامى كه چون بشهادت رسيد معاويه اظهار خوشحالى كرد و در مصيبت شهادتش كه سوگوارى پيامبر اكرم ( ص ) و امت اسلام بود شادمانى نمود ، يا آن امامى كه در فاجعهء مسموميتش به دسيسهء معاويه فاطمهء زهراء به عزا نشست و معاويه در عزايش خنده و شادى كرد . آيا با امام و خليفه اى كه شايستگى و نص و اجماع رجال « حل و عقد » و باقيماندهء صاحبنظران جامعه به خلافتش نشاند بيعت كرد و قيد اطاعتش را به گردن گرفت يا بر سر حكومت و خلافت با او جنگيد و خيانت و دسيسه كرد و وقتى ديد در سپاهش تزلزل و سستى و نافرمانى پديد آمده و مىخواهند امام بر حق را گرفتار كرده و تحويل او دهند هر حيله اى كه به نظرش رسيد به كار بست و از رشوه و تطميع كار گرفت و از هر دسيسه و نيرنگ سياسى تا اساس خلافت حقه را بر انداخت و سلطنت خويش برقرار ساخت ؟ ! آيا در طول اين مدت هيچ يادى از اين روايتش كرد ؟ ! آيا فهميد كه آن سالهاى دراز را بدون اينكه بيعت امامى بر عهده اش باشد سپرى كرده است و براى مسلمان روا نيست كه دو شب را بدون اين كه بيعت امامى\r\n\r\n","description":"","footnote":"\r\n( 1 ) مسند احمد حنبل 4 / 96 .\r\n","page_name":" 242 ","page_number":242},
  {"content":"\r\nبر عهده اش باشد سپرى گرداند ( 1 ) و اگر بدين حال بميرد مرگى جاهلى داشته و به وضع جاهليت از دنيا رفته است ؟ ! يا فقه و اجتهادش چنين حكم مىكرد كه او از اين احكام كلى و عمومى - كه پيامبر اكرم ( ص ) هيچكس را از آن مستثنى نفرموده - مستثنى است ؟ ! يا بى اطلاعيش از احكام و غفلتش دربارهء خودش سبب شد كه طمع به اين ببندد كه خود خليفه باشد و با او به خلافت بيعت كنند و بنام خدا و پيامبر ( ص ) فرمان براند ؟ ! و اين از صلاحيت و شايستگى وى بس دور بود و اسير آزاد شده اى چون او كه پدرش هم اسير آزاد شده بود از علم و خردمندى بىبهره بود و نص و اجماعى دربارهء خلافتش وجود نداشت بهيچوجه شايستهء تصدى خلافت نبود و تنها مايه اش براى آن جاه طلبى بود و نفعجوئى و كامگيرى و شرارت ، و هيچ نمىانديشيد كه با اين وضع و رفتارش به حال جاهليت خواهد مرد و مرگى جاهلى خواهد داشت و بر حال ايمان به « سواع » و « هبل » بتهاى عصر سياه شرك از دنيا خواهد رفت .\r\nتوجهى ديگر\r\nحديث معاويه را كه پيامبر ( ص ) فرمود « هر كس بدون امام بميرد مرگى جاهلى داشته است » حافظ هيثمى در « مجمع الزوائد » ( 2 ) و ابو داود طيالسى در « مسند » ( 3 ) از طريق عبد اللَّه بن عمر ثبت كرده‌اند ، و ابو داود با اين افزوده كه « . . . و هر كس پيوند اطاعت بگسلد به صحنه قيامت در حالى در خواهد آمد كه هيچ دليل پسنديده اى ( براى دفاع از كار خويش ) ندارد . »\r\nاين حديث با احاديث ديگرى كه با همان مضمون : ولى بعبارات گوناگون از طرق مختلف روايت گشته تحكيم گرديده است ، از آن جمله روايتى كه مىگويد :\r\nپيامبر ( ص ) فرمود : هر كه در حالى مرد كه بيعتى بر عهده نداشت به حال\r\n\r\n","description":"","footnote":"\r\n( 1 ) المحلى ، ابن حزم 9 / 359 .\r\n( 2 ) . 5 / 218 .\r\n( 3 ) ص 259 .\r\n","page_name":" 243 ","page_number":243},
  {"content":"\r\nجاهليت مرده است »\r\nاين را مسلم در « صحيح » خويش ( 1 ) ثبت كرده است و بيهقى در « سنن » ( 2 ) و ابن كثير در تفسيرش ( 3 ) و حافظ هيثمى در مجمع الزوائد ، ( 4 ) و شاه ولى اللَّه در « ازالة الخفاء » براى اثبات اين كه نصب خليفه براى رهبرى مسلمانان تا قيامت واجب كفائى است به همين روايت - يعنى با همين عبارت - استناد كرده است . ( 5 )\r\nديگر روايتى كه مىگويد : « هر كه در حالى بميرد كه اطاعتى بر عهده نداشته باشد به حال جاهليت مرده است . » اين را احمد حنبل در مسندش ( 6 ) و هيثمى در مجمع الزوائد ( 7 ) ثبت كرده‌اند .\r\nهمچنين روايتى به اين عبارت كه « پيامبر فرمود : هر كه امام زمان خويش نشناخته مرد به حال جاهليت مرده است ( يا مرگى جاهلى داشته است ) » . اين را تفتازانى در « شرح المقاصد » ( 8 ) آورده و آن را به لحاظ مفهوم و مفاد در كنار آيهء « خدا را فرمان بريد و پيامبر را فرمان بريد و فرماندهانتان را » نهاده است . هم تفتازانى در شرح عقائد نسفى ( 9 ) به همين عبارت استناد كرده است لكن متصديان چاپ و نشر آن كتاب در چاپ سال 1313 هفت صفحه از آن را تحريف كرده‌اند كه اين حديث را نيز شامل مىشود . شيخ على قارى مؤلف « المرقاة فى خاتمة الجواهر المضيئة » همين مطلب را آورده ( 10 ) و مىگويد : معنى اين حديث پيامبر كه در صحيح مسلم آمده\r\n\r\n","description":"","footnote":"\r\n( 1 ) . 6 / 22 .\r\n( 2 ) . 8 / 156 .\r\n( 3 ) . 1 / 517 .\r\n( 4 ) . 5 / 218 .\r\n( 5 ) . 1 / 3 .\r\n( 6 ) . 3 / 446 .\r\n( 7 ) . 5 / 223 .\r\n( 8 ) . 2 / 275 .\r\n( 9 ) چاپ سال 1302 .\r\n( 10 ) . 2 / 509 .\r\n","page_name":" 244 ","page_number":244},
  {"content":"\r\nكه هر كه امام زمان خويش نشناخته مرد به حال جاهليت مرده است اين است كه انسان كسى را كه بايد در دورهء زندگانى خويش به وى اقتدا نمايد و تحت رهبرى وى قرار گيرد نشناسد . ( 1 )\r\nهمچنين اين روايت كه « پيامبر فرمود : هر كس از دائرهء فرمانبرى بيرون شد و از جامعه ( ى اسلامى ) كناره جست و مرد به حال جاهلى مرده است » . اين را مسلم در « صحيح » خويش ( 2 ) و بيهقى در « سنن » ( 3 ) ثبت كرده است و در « تيسير الوصول » بنقل از دو صحيح مسلم و بخارى از طريق ابو هريره آمده است . ( 4 )\r\nو اين روايت كه « هر كس از جامعه ( ى اسلامى ) گامى كناره جست و مرد به حال جاهلى مرده است » ( 5 )\r\nو اين كه « هر كس بدون امام بميرد به حال جاهليت مرده است » . ابو جعفر اسكافى در خلاصهء نقض كتاب العثمانيهء جاحظ آورده است ( 6 ) و هيثمى به اين عبارت كه « هر كس بدون اين كه امامى بالاى سرش باشد بميرد مردنش مردن جاهليت است » و به اين عبارت كه « هر كس بدون اينكه امامى بالاى سرش بميرد به حال جاهليت مرده است » . ( 7 )\r\nو اين : « هر كس در حالى بميرد كه تحت رهبرى امام جامعه اى نباشد به حال جاهليت مرده است » ( 8 )\r\nو « هر كس از فرماندهش كارى ناگوار ببيند بايد صبر و تحمل نمايد ، زيرا هر كه گامى از مسلمانان واپس نشيند ( يعنى مخالفت نمايد ) و بميرد به حال جاهليت\r\n\r\n","description":"","footnote":"\r\n( 1 ) . 2 / 457 .\r\n( 2 ) . 6 / 21 .\r\n( 3 ) . 8 / 156 .\r\n( 4 ) . 3 / 39 .\r\n( 5 ) صحيح مسلم 6 / 21 .\r\n( 6 ) ص 29 .\r\n( 7 ) مجمع الزوائد 5 / 224 و 225 .\r\n( 8 ) مجمع الزوائد 5 / 219 .\r\n","page_name":" 245 ","page_number":245},
  {"content":"\r\nمرده باشد » ( 1 )\r\nاين حقيقتى است كه كتابهاى حديث و « صحاح » و مسندها بر آن اتفاق دارند و ثابتش نموده‌اند و گريزى از پذيرفتنش نيست و مسلمان چاره اى جز قبولش ندارد و لازمهء مسلمانى است و حتى دو نفر بر سرش اختلاف نيافته‌اند و هيچكس در آن ترديدى ننموده است . و از آن برمىآيد كه هر كس بدون امام و رهبر بميرد بدفرجام و نارستگار خواهد بود ، زيرا به حال جاهليت مردن پستترين مردنها است و مردن به حال كفر و الحاد .\r\nدر اينجا نكته و مطلب دقيقى هست كه لازم است به ميان آيد و آن اين كه فاطمهء زهرا صديقهء طاهره - كه به حكم قرآن پاك و منزه از هر گناه و لغزشى است و به حكم فرمايش نبوى خدا و پيامبر از خشمش به خشم ميآيد و به خشنوديش خشنود مىگردند و از آزرده شدنش آزرده مىشوند - در حالى از دنيا رفته است كه بيعت كسى را كه خليفه و امام زمانش مىشمارند بر عهده نداشته و به او اقتدا نمىكرده است و شوهرش نيز مدت ششماه و در طول زندگانى همسرش از بيعت با آن به اصطلاح خليفه خوددارى نموده است . در دو « صحيح » مسلم و بخارى هست كه « مردم تا فاطمه زنده بود براى على احترام قائل بودند ، اما چون فاطمه درگذشت رابطهء على با مردم تيره گشت » ( 2 ) و قرطبى در « المفهم » مىنويسد : « مردم در دورهء زندگى فاطمه و به احترامش على را احترام مىكردند چون فاطمه پاره اى از پيكر رسول خدا بود و على همسر و عهده دار زندگى فاطمه . اما وقتى فاطمه مرد و تا آن وقت على با ابو بكر بيعت نكرده بود مردم آن احترام را فرو گذاشتند و مانعى نديدند كه او را وادار به قبول تصميم عمومى سازند و نگذارند وحدتشان به هم بخورد . »\r\nدر اينجا سه احتمال بيش نيست و حقيقت در يكى از آنها است . يكى اين كه صديقهء طاهره - سلام اللَّه عليها - به يكى از وظائف اسلامى خويش عمل نكرده باشد به بزرگترين و مهمترين وظيفه اى كه دين پدرش مقرر داشته است و مسلمانان\r\n\r\n","description":"","footnote":"\r\n( 1 ) شرح السير الكبير 1 / 113 .\r\n( 2 ) صحيح بخارى ، كتاب مغازى 6 / 197 + صحيح مسلم ، كتاب جهاد 5 / 154 .\r\n","page_name":" 246 ","page_number":246},
  {"content":"\r\nهمگى از شهرنشين و دهاتى و باسواد و بيسواد به آن عمل كرده‌اند و - العياذ باللَّه - در حالى كه سنت پدرش را زيرپا گذاشته بوده از دنيا رفته باشد . ديگر اينكه آن حديث صحيح نباشد با اينكه حديثدانان شيعه و سنى روايت و ثبتش كرده و امت اسلام قبول نموده و درستش دانسته است . آخرين احتمال اينكه فاطمه زهراء خلافت ابو بكر را به رسميت نمىشناخته و او را لايق آن نمىدانسته است و با مولاى متقيان امير المؤمنين على ( ع ) همرأى و همعقيده بوده است .\r\nآيا مسلمان مىتواند احتمال اول را وارد بداند و بگويد دختر گرامى و باوفا و داناى پيامبر ( ص ) كه همسر كسى بوده كه قرآن « خود » پيامبر امينش خوانده و وصى و جانشين تعيينى وى بوده است كارى انجام داده بر خلاف عقل و منطق و رضاى خدا و پيامبرش ؟ ! نه ، هيچ مسلمانى چنين حرفى نمىتواند بزند يا چنين احتمالى را وارد بداند . احتمال دوم هم وارد نيست ، زيرا پس از اين كه حديث مذكور به صحت پيوسته و حديثشناسان شرايط صحت را در آن روايات جمع ديده‌اند و سر تسليم در برابرش فرود آورده‌اند و امت آن را پذيرفته است هيچ نادانى احتمال نادرست بودن آن حديث را نمىدهد . بنابراين احتمالى جز سومى باقى نمىماند و يگانه حقيقت اين است كه خلافت ابو بكر را صديقهء طاهره برسميت نمىشناخته و او را خليفه و امام نمىدانسته و در حالى از دنيا رفته كه از آن خلافت و خليفه بيزار بوده و امير المؤمنين على ( ع ) نيز به همين سبب با او بيعت ننموده و نه همسرش را به بيعت با او خوانده در حالى كه مىدانسته هر كس امام زمانش را نشناخته بميرد و بيعتى بر عهده اش نباشد به حال جاهليت مرده است . بنابراين ، از خلافتى چنين بايد بيزار بود و سر به فرمان متصديش فرود نياورد .\r\n8 - ابو اميه - عمرو بن يحيى بن سعيد از قول جدش مىگويد : معاويه از پى ابو هريره به دنبال رسول خدا ( ص ) روان گشت و ابو هريره از او به پيامبر ( ص ) شكايت كرد . آنگاه پيامبر خدا ( ص ) در موقع وضو گرفتن يك يا دو بار سر برداشته خطاب به معاويه گفت : اى معاويه ! اگر عهده دار كارى ( از كارهاى حكومتى ) گشتى از خداى عز و جل بترس و عادل باش . معاويه مىگويد : من بر اساس فرمايش رسول خدا ( ص ) پيوسته مىانديشيدم كه گرفتار تصدى كارى شوم تا آنكه\r\n","description":"","footnote":"","page_name":" 247 ","page_number":247},
  {"content":"\r\nگرفتارش شدم . ( 1 )\r\nمتاسفانه اين مرد سفارش پيامبر ( ص ) را از ياد برد و نه در دورهء استاندارى به آن عمل كرد و نه در دورهء سلطنت ، يا از ياد نبرد و اعتنائى به آن نكرد و عدالت و تقوى را يكسره ترك گفت و به مقتضاى تبهكارى و گناهورزى و ستمكارى رفتار نمود .\r\nضرورتى نمىبينيم كه درباره سياههء آن جنايات و تجاوزات را در اينجا بياوريم چون به پاره اى از آن دو دورهء « غدير » اشارت رفته است و خوانندهء گرامى مىتواند به آنها مراجعه نمايد .\r\nكاش روزى كه پا از يارى عثمان به دامن كشيد و گذاشت به كشتن رود يادى از اين سفارش كرده بود يا آن روز كه كمر به جنگ امام زمانش امير المؤمنين على ( ع ) بست و عليه خلافت عظمى و ولايت گرانقدرش دسيسه و توطئه مىنمود و آنگاه كه اصحاب عادل و راسترو را مىكشت و تبعيد مىكرد و رجال صالح و پاكدامن امت را با همهء توانائى و امكاناتش مورد تعقيب و آزار و تهديد و كشتن و بستن قرار مىداد و آنان را بىمحاكمه و به مجرد وارد آمدن اتهام مىكشت و مىزد و زندانى مىكرد . آيا اين كارهايش از عدالت و تقوا بود ؟ ! يا خريد و فروش شراب و ميگسارى و رباخواريش از راه عدل و پرهيزگارى بود ؟ ! يا اين كه « زياد » را بر خلاف سنت و دستور پيامبر ( ص ) منسوب به ابى سفيان كرد و يزيد را جانشين خويش ساخت ، يزيدى را كه خوب مىشناسيمش و پدرش او را بهتر از هر كس مىشناخت ؟ ! شايد بارزترين نمونه‌هاى عدل و تقوايش اين باشد كه امام پاك و منزه و مولاى متقيان را يكريز دشنام مىداد و بر سر منبر ناسزا مىگفت و در دعاى دست بر او لعنت مىفرستاد و به مردم و استاندارانش فرمان داد تا در همهء شهرهاى بزرگ و مراكز استانها به او دشنام دهند و لعنت فرستند و بدعت شرم آورش تا آخر دورهء امويان بر جاى ماند و از او بيادگار و بميراث ؟ !\r\nنمىدانم اگر پيامبر اكرم به او اين سفارش را نكرده بود چه كارى ممكن بود بر خلاف عدل و تقوى بكند كه نكرده است ؟ ! يا اگر - نعوذ باللَّه - پيامبر اكرم سفارشى بر خلاف آن به او كرده بود چه كارهائى بدتر و تبهكارانه تر از آنچه كرده است\r\n\r\n","description":"","footnote":"\r\n( 1 ) مسند 4 / 101 .\r\n","page_name":" 248 ","page_number":248},
  {"content":"\r\nممكن بود بكند يا مگر خلافكاريهائى جز آنها مىتوان يافت ؟ !\r\n9 - از چند طريق از معاويه روايت شده است كه خود از پيامبر خدا شنيدم كه فرمود : « خدا اگر خير كسى را بخواهد او را دين شناس مىگرداند » يا به عبارتى ديگر : « خدا اگر خيرى براى كسى بخواهد او را دينشناس مىگرداند . » بعضى بر آن افزوده‌اند كه معاويه كمتر مىشد نطقى كند و اين حديث را در نطقش نياورد . ( 1 )\r\nشنيدن و درك اين حديث و تكرار روايتش بطوريكه در مسند احمد بن حنبل شانزده بار آمده و اين كه معاويه نمىشده نطقى ايراد كند و آن را به زبان نياورد لازمه اش اين بود كه در خود معاويه اثر بگذارد و او را پايبند دستورات و تعاليم پيامبر ( ص ) گرداند و فقيه و دينشناس و عامل به احكام و مبادى فقهى ، اما مىبينيم چنين نشده و از سنت و فقه و دينشناسى فرسنگها دور مانده به طورى كه از هر كسى بى اطلاعتر و ديننشناستر و بىفقه تر گشته است و نه تنها به احكام و اصول فقهى مقيد و پايبند نبوده ، بلكه از فقه و دينشناسى هم بهره اى نيافته و از چند حديثى كه با فقه ارتباطى ندارد اگر بگذريم چيز قابل ملاحظه اى از حديث و سنت روايت ننموده است .\r\nتمام اين حقائق مىرساند كه بموجب همان حديث كه خود نقل كرده و پيوسته بر زبان داشته است خدا براى معاويه خير نخواسته و دينشناس نكرده است و اين تقدير با وضع پسر هندهء جگر خوار متناسب بوده است .\r\n10 - محمد بن جبير بن مطعم ميگويد : من با هيئتى از قريش نزد معاويه بودم كه به وى خبر رسيد عبد اللَّه بن عمرو بن عاص اين حديث را نشر مىدهد كه در آينده پادشاهى از قحطان به ظهور خواهد رسيد . معاويه خشمناك گشت و برخاست و پس از ثنائى كه زيبندهء خداى عز و جل بود گفت : به من اطلاع داده‌اند بعضى از شما سخنانى نقل مىكنند و نشر مىدهند كه نه در قرآن است و نه از رسول خدا ( ص ) رسيده است . اينها جاهلان شما هستند . از آرمانهائى كه صاحبانش را گمراه مىسازد بر حذر باشيد ، زيرا من از رسول خدا ( ص ) شنيدم كه مىفرمود :\r\nاين حكومت در ميان قريش خواهد بود و هر كس بر سر آن با ايشان تا وقتى دين\r\n\r\n","description":"","footnote":"\r\n( 1 ) المحلى . ابن حزم 9 / 359 .\r\n","page_name":" 249 ","page_number":249},
  {"content":"\r\nو شريعت را بر قرار مىدارند كشمكش نمايد خدا او را نگونسار خواهد كرد .\r\nمعاويه اين حديث را - بفرض كه صحيح باشد - نفهميده است . عبد اللَّه بن عمرو بن عاص گفته كه آن شخص پادشاه خواهد بود نه اين كه خليفه ، و مىدانيم پس از رسول خدا ( ص ) پادشاهان بسيارى از غير قريش بوده‌اند و ممكن است پادشاه نامبرده از پادشاهان خود كامه باشد . بنابراين حرف معاويه آن را رد و نقض نمىكند ، زيرا آنچه او ياد كرده ائمه و پيشوايانى قرشى هستند كه تا وقتى مجرى احكام الهى و برقرار كنندهء شريعت و دينند نبايد با آنان مخالفت و كشمكش نمود .\r\nمعاويه و امثالش كه نه تنها دين و شريعت را بر قرار نكرده بلكه بر خلافش عمل كرده‌اند در شمار آن ائمه و پيشوايان قرشى نخواهند بود . به اين ترتيب ، معاويه گرچه قحطانى نباشد و قرشى باشد حق ندارد آرمان تصدى خلافت را به دل راه دهد و در آرزوى چنين مقامى باشد ، بلكه بايد بجاى بر حذر داشتن قحطانيان از آرزوى تصدى خلافت به خاطر آورد كه خود نيز از تصدى آن ممنوع و محروم است . مگر اسيران آزاد شدهء فتوحات اسلامى حق خلافت دارند ؟ ! مگر خلافت را كسى غير از مجاهدان بدر مىتواند عهده دار شد ؟ ! مگر خليفه نبايد عادل و راسترو و پرهيزگار باشد ؟ ! مگر هندهء جگرخوار و پرچم فحشائى كه بر فراز خانه اش بوده سهمى از خلافت الهى توانند برد ! !\r\nعجيب است كه آن مردك ، عبد اللَّه بن عمرو را از جاهلان و بيخردان مىشمارد حال آنكه ابو هريره در حق وى مىگويد : « او بيش از همگان از پيامبر خدا ( ص ) حديث نقل كرده و حديث مىنوشته است » يا به عبارتى كه ابو عمر آورده مىگويد :\r\n« او بيش از همگان از پيامبر خدا ( ص ) حديث حفظ كرده است . . . » و مىگويد :\r\n« مردى فاضل و حافظ و دانشمند بود . قرآن آموخت و از پيامبر ( ص ) اجازه خواست كه احاديثش را بنويسد و اجازه دادش » و ابن حجر وى را بسبب فراوانى دانش و عبادت خستگى ناپذيرش ستوده و تمجيد كرده است . ( 1 )\r\nمعاويه چنان به وى پرخاش مىكند و او را نادان و بى علم مىخواند كه\r\n\r\n","description":"","footnote":"\r\n( 1 ) استيعاب 1 / 307 + اسد الغابه 3 / 233 + اصابه 2 / 352 + تهذيب التهذيب 5 / 337 .\r\n","page_name":" 250 ","page_number":250},
  {"content":"\r\nپندارى خود دانشمندى متبحر و فقيهى سترگ است غافل از اين كه محققان هوشيار و خلق بيدار سخنى را كه عبادة بن صامت به وى گفته است به خاطر سپرده‌اند ، اين سخن را كه « مادرت هنده داناتر از تو است ! » ( 1 )\r\nاين معاويه است و اين مقدار علم و حديثدانىاش !\r\n\r\nاجماع\r\nدانستيم كه يكى از مدارك و منابع استنباط احكام شرعى ، اجماع است . شايد معتدلترين تعريف اجماع همان باشد كه آمدى در كتاب « الاحكام » كرده آنجا كه گويد : « اجماع عبارت است از اتفاق يافتن همهء صاحبنظران ( يعنى اهل حل و عقد ) امت محمد در يك عصر بر سر حكم حادثه اى » . ( 2 )\r\nاينك بيائيم نگاهى به معاويه افكنيم و به گفته‌ها و ادعاها و اظهار عقيده‌ها و كارها و جرائم و فقه و اجتهادش تا ببينيم ذره‌اى از آن با اجماع علماى عصرش سازگار بوده است يا نه ؟ آن فقيهان و صاحبنظران و اهل حل و عقد در مسائل فقهى و دينى كه بوده‌اند و كجا با بدعتها و هرزگىهاى معاويه همداستان گشته‌اند ؟ و كداميك از ايشان ناظر و مراقب كارهاى بيراه او بوده است ؟ و مگر اصحاب پيشاهنگ و تابعان نيكروشان در مدينه نبوده‌اند و از مدينه به شهرستانهائى جز شام نرفته دور از معاويه اقامت نگزيده‌اند و مگر جملگى از پسر هندهء جگرخوار و آرائش بيزارى نجسته‌اند و مگر او با گفتار و كردار بر ضدشان عمل نمىكرده و بايشان بد و بيراه نمىگفته است ؟ !\r\nبله ، تنى چند فرومايه شامى بوده‌اند كه براى بر آوردن مطامع و شهوات خويش با او موافقت مىنموده و همداستان گشته‌اند و اجتهادى كه يكى از مدارك و منابعش موافقت چنين عناصرى باشد چه ارزش و اعتبارى تواند داشت ؟ !\r\n\r\nقياس\r\nبه نظر پيشوايان اهل سنت و جماعت ، قياسى معتبر است كه نصى بر مناط آن\r\n\r\n","description":"","footnote":"\r\n( 1 ) تاريخ ابن عساكر 7 / 210 .\r\n( 2 ) . 1 / 280 .\r\n","page_name":" 251 ","page_number":251},
  {"content":"\r\nدر قرآن و سنت وجود داشته باشد يا آنكه نوع يا شخص آن مناط از طريق بحث و استنباط حاصل آيد . ( 1 ) در كارهاى معاويه و آرائش هيچ مناطى كه نصى درباره اش وجود داشته باشد يا استنباطى صحيح و قياسى بدين منوال باشد نمىيابيم . آرى ، قياسهائى جاهلى داشته است و خواسته احكام اسلام را بوسيلهء آن مقياسها و قياسهاى جاهليت به دست آورد . اين چگونه اجتهادى است كه قياسهايش نه اسلامى ، بلكه جاهلى است ؟ !\r\nدانستيد كه اجتهاد صحيح به نظر دانشمندان اسلامى و رجال فقه و اصول چيست و مبانى و منابعش كدام است ، و معاويه از آن بس دور و بيگانه بوده است . اينك بيائيد صفحه اى از صفحات مكرر و متشابه كردار اين مجتهد نافرمان و اجتهادات خارقالعاده اش را از نظر بگذرانيم تبهكارىهاى كسى را كه ابن حزم و ابن تيميه و ابن كثير و ابن حجر و عناصر ديگرى از قماش آنها معتقدند گناهى نداشته و در همهء جناياتش بى تقصير و بى مسؤوليت بوده است ، چون با اجتهاد و استنباط شخصى چنان كرده است و از آنجا كه مجتهدى خطاكار بوده نه تنها گناهى بر او نخواهد بود ، بلكه پاداش هم خواهد برد پاداش اجتهاد و كوشش فقهى خويش را !\r\nاينها نمىگويند اين مجتهد با كدام اجتهاد و استنباط وظيفهء شرعى خويش دانسته كه به مولاى متقيان دشنام دهد و در دعاى دست بر او لعنت فرستند و او و دو امام ديگر - دو نوادهء پيامبر ( ص ) ( 2 ) و مردان پاكدامن و نيكرو امت را با هم نفرين كند و بد گويد و اين كار را نه وظيفهء خود ، بلكه واجب شرعى همهء مسلمانان بداند و به آنان فرمان انجامش را بدهد ؟ !\r\nدر استنباط اين بدعت و در اجتهاد حيرت آورش به كدام آيهء قرآن استناد جسته است ، به آيهء تطهير يا به آيهء مباهله يا صدها آيه اى كه در حق على ( ع ) نازل گشته است ؟ ! يا به هزاران حديث شريفى كه از بنيانگزار اسلام در فضائل و تمجيد وى هست ! ؟ يا به اجماع و اتفاقى كه در هنگام بيعت با وى و برقرارى خلافتش و تعيينش\r\n\r\n","description":"","footnote":"\r\n( 1 ) رك : مطالبى كه تحت عنوان « اجتهاد ، چيست ؟ » آمد .\r\n( 2 ) رك : غدير 2 .\r\n","page_name":" 252 ","page_number":252},
  {"content":"\r\nبعنوان خليفه اى واجب الاطاعه صورت گرفته است ؟ ! به فرض كه از خلافتش صرفنظر كرديم و خليفه بودنش را مسلم ندانستيم آيا اجماعى بر نامسلمانيش و بر اين صورت گرفته كه از برجسته ترين اصحاب عادل و نيكرو نيست تا اين مجتهد - كه از پستان هنده و زير تابلو فحشائش شير خورده - به خود اجازه دهد كه به وى دشنام و ناسزا گويد و كمر به قتلش بر بندد ؟ !\r\nآيا در اين مورد قياسى وجود داشته است مستند به مدارك و منابع سه گانهء اجتهاد - قرآن و سنت و اجماع - مستند به آنچه با شمشير و منطق و بيان على ( ع ) برقرار گشته و در ميان امت نشر و بسط يافته است ؟ ! آنچه وجود داشته نه قياسى از اين گونه ، بلكه قياس جاهلى بوده است . دو عشيرهء هاشم و اميه از عهد جاهليت با هم كشمكش و نسبت به هم كينه و دشمنى داشته‌اند ، و از عادات و تقاليد آن عهد اين بوده كه هر عشيره به ديگرى به هرگونه و به هر وسيله و به هر يك از افرادش كه شد صدمه بزند و از او انتقام بگيرد گرچه شخصا مسئووليتى نمىداشته و مستحق كيفرى نمىبوده است و بدين ترتيب كسى را كه قاتل نبوده به كيفر قتلى كه ديگرى كرده بود مىكشتند و بى گناهان را زير شكنجه و تحت تعقيب قرار مىدادند . روشى جاهلى بود كه از ديرگاه در پيش داشتند و آنان كه روح و روان خويش از آثار سوء جاهليت نپيراسته بودند در دورهء مسلمانى هم پيش مىگرفتند ، و معاويه اى كه بقول بزك كنندگان كارهايش « در عمل و استنباط جد و چهد مبذول مىداشته و اجتهاد مىنموده است » به چنين روشى متمسك بوده است .\r\nبكدام اجتهاد و استنباط به خود اجازه مىداده كه از سر منبر و در تعقيبات نماز به امام مؤمنان على ( ع ) لعنت فرستند تا بدانجا كه براى رساندن صداى لعن و دشنامش به گوش مردم مقررات الهى و سنت را در مورد خطبهء نماز عيدين تغيير دهد و خطبه را پيش از نماز بخواند ، و كسانى را كه لب از ناسزاگوئى فرو بسته‌اند صريحا تهديد كند ؟ ! با استناد به كدام كتاب آسمانى و كدامين سنت يا اجماع و قياس ، اين مجتهد تبهكار گناهورز به بدعتهاى شرم آور پياپى دست مىزد ؟ !\r\nبا كدام اجتهاد و چه استنباطى دوستداران على ( ع ) را تعقيب مىكرد و در تمام شهرها و استانها تحت پيگرد قرار مىداد و مىكشت و تبعيد و شكنجه هاى\r\n","description":"","footnote":"","page_name":" 253 ","page_number":253},
  {"content":"\r\nسخت مىكرد و اعتباراتى را كه در مورد مسلمان هست نديده مىگرفت و براى ايشان حق و حرمتى قائل نمىگشت حتى احترام صحابى بودن و مصونيتى را كه داشتند زيرپا مىنهاد ؟ ! در اين كارها متكى به آيات كريمهء قرآن بود يا به سنت نبوى ؟ ! يا به اجماع و اتفاق آراء صاحبنظران امت و فقيهان ، به اتفاق آراء كسانى كه مخالف او و كارهايش و بيزار از آرائش بودند ؟ ! يا به قياسى كه از حجتهاى سه گانهء نامبرده حاصل آمده بود ؟ !\r\nچه اجتهادى به او اجازه مىداد على ( ع ) را متهم به كفر و الحاد و تجاوز كارى و گمراهى و تعدى و پليدى و حسد و ديگر گناهان و رذائل سازد ؟ ! گمان مىكنيد براى اتهامات معاويه و نسبتهاى ناروايش دليلى در لابلاى قرآن مجيد مىتوان يافت يا در ميان احاديث و سنت نبوى ؟ ! يا در اجماعها و اتفاق نظرهاى فقيهان قرون و اعصار ؟ ! با اين كه امت اسلام آگاه است كه همهء آن پليدىها كه معاويه به امام على بن ابيطالب ( ع ) نسبت داده جز با شمشير و منطق و بيان و جهاد حضرتش از ميان نرفته و نابود نگشته است و اگر آئين پاك و والاى اسلام را آئينه اى باشد و مظهرى و مجسمه اى همان على ( ع ) خواهد بود و شخصيت والايش .\r\nچه اجتهادى به او اجازه مىداد از كشته شدن امير المؤمنين على ( ع ) و فرزند گراميش امام حسن مجتبى - آن دو امام عاليقدر - خوشحال شود و شادى نمايد و به ديگران بگويد كه قتل على ( ع ) از حسن الطاف و تقديرات خير خواهانهء الهى است ، يا قاتلش آن تبهكارترين و نگونسارترين عنصر پليد را از خدا پرستان بشمارد ؟ ! حال آن كه مىدانيم فقه و دينشناسى و درك صحيحتر قرآن مغاير چنين كار و اظهار نظرى است و سنت پيامبر ( ص ) آن را محكوم مىسازد و اجماع و موازين شرعى و استنباطات فقهى به تمامى با آن منافات دارد ، و تنها چيزى كه تأييدش مىنمايد قياسهاى جاهليت است و بس .\r\nاين چه اجتهادى است كه پايمال كردن مقدسات و هتك حرمت مكه و مدينه را جايز مىگرداند و اجازه مىدهد به او كه مردم مدينه را به جرم دوستى على ( ع ) بباد حمله و قتل و غارت بگيرد يا نذر كند كه زنان قبيلهء ربيعه را بخاطر اين مردانشان به امير المؤمنين على ( ع ) عشق مىورزند و پيرو حضرتش هستند به قتل رساند ؟ !\r\n","description":"","footnote":"","page_name":" 254 ","page_number":254},
  {"content":"\r\nاين چه اجتهادى است كه به موجبش پيكر كسانى را كه در صفين زير پرچم امير المؤمنين على ( ع ) شهيد شده‌اند مثله و تكه پاره مىكند حال آنكه بنا به سفارش و دستور پيامبر ( ص ) با دار و دستهء تجاوزكاران مسلح داخلى جنگيده بودند ؟ ! ( 1 )\r\nچه اجتهادى حكم مىكند كه آب را به روى امام راستين و هزاران مسلمان ببندد به اين منظور كه از تشنگى جان بسپارند و وقتى موفق به بستن آب مىشود بگويد : « به خدا اين پيشدرآمد پيروزى است . خدا مرا و ابو سفيان را سيراب نكند اگر بگذارم از اين آب بنوشند تا همه شان بر سر آب به كشتن بروند » . ( 2 )\r\nچه اجتهادى به او اجازه ميدهد شراب بفروشد و بخرد و بخورد و ربا بخورد و فحشاء و فساد را رواج دهد حال آنكه قرآن و سنت و اجماع و قياس حرامشان كرده است ؟ !\r\nاين چه اجتهادى است كه به او اجازه مىدهد مقامات كشورى و لشگرى و خروارها سيم و زر را به كسانى كه حق و شايستگى آن را ندارند بدهد ، تنها به اين جهت كه دشمن خاندان پيامبرند و به آنان كينه مىورزند و دشنامشان مىدهند و با شيعهء خاندان رسالت در جنگ و ستيزند ؟ !\r\nبه موجب چه اجتهادى ريختن خون كسانى را كه حاضر نيستند به على ( ع ) لعنت فرستند جايز مىداند و قتل بزرگترين اصحاب پيامبر ( ص ) و رجال پاكدامن و عظيم الشأنى چون حجر بن عدى و يارانش و عمرو بن حمق را به همين بهانه روا مىشمارد ؟ !\r\nاين چگونه اجتهادى است كه بر خلاف سنت ثابت و مسلم پيامبر ( ص ) است و اجازه مىدهد چيزهائى كه در اذان و نماز و زكات و ازدواج و حج و ديانت نيست و در زمان پيامبر ( ص ) نبوده است به آنها بيفزايند و اين امور را از شكل شرعى و سنتى به درآورند ؟ ! ( 3 )\r\nچگونه اجتهادى است كه اجازه ميدهد از لج على ( ع ) دين خدا و سنتش\r\n\r\n","description":"","footnote":"\r\n( 1 ) رك : غدير 3 .\r\n( 2 ) كتاب صفين 182 + شرح نهج البلاغه . ابن ابى الحديد 1 / 328 .\r\n( 3 ) رك : همين جلد .\r\n","page_name":" 255 ","page_number":255},
  {"content":"\r\nرا تغيير دهند و دگرگونه سازند ؟ ! ( 1 )\r\nچه اجتهادى كه به موجبش براى دلجوئى موجود بىسر و پائى مثل « زياد بن امه » و جلب همكارى او حكم پيامبر ( ص ) را كه مىگويد « فرزند متعلق به بستر است و زناكار را سنگ كيفر » ، نقض مىكند و حدود و مقررات الهى را زيرپا مىنهند ؟ !\r\nو به موجبش خلافت الهى را به يزيد شرابخوار بىبند و بار مىسپارد و هركه را با ولايتعهدى آن موافقت نمىنمايد به قتل مىرساند ؟ !\r\nو بيزارى جستن از امير المؤمنين على ( ع ) را شرط بيعت خلافت كسى مىسازد كه اسير آزادشدهء مسلمانان بوده و پدرش هم اسير آزادشده اى بيش نبوده است ؟ !\r\nو گذراندن شهادتهاى دروغ و تهمت زدن و دروغ گفتن و بهتان و نسبتهاى ساختگى و حيله و نيرنگ زدن براى وصول به هدفهاى پست و ننگين و نامشروع را جايز مىگرداند ؟ !\r\nاين چه اجتهادى است كه تجويز مىكند پيامبر خدا ( ص ) را در مورد خاندان و عترتش بيازارد و اولياى خدا و بندگان صالحى چون اصحاب پيشاهنگ و تابعان نيكو سيرت و سرورشان را آزار دهد حال آنكه خدا در قرآن كريم مىفرمايد :\r\nكسانى كه پيامبر خدا را مىآزارند عذابى دردناك دارند . و كسانى كه مردان و زنان مؤمن را بدون اينكه كارى كرده باشند مىآزارند مسؤوليت بهتان و گناهى آشكار را بر خويش بار كرده‌اند . و پيامبر ( ص ) مىفرمايد : هر كه مسلمانى را بيازارد مرا آزرده باشد و هر كه مرا بيازارد خداى عز و جل را آزرده باشد . ( 2 ) و از قول جبرئيل از جانب خداى متعال مىفرمايد : هر كه به دوستدار من اهانت نمايد مرا به نبرد خوانده باشد و هر كه با دوستدارم دشمنى ورزد به او اعلان جنگ داده باشم . و مىفرمايد : هركه دوستدارم را بيازارد جنگيدن با مرا روا شمرده باشد . و مىفرمايد : هر كه به دوستدار من اهانت نمايد جنگيدن با مرا روا شمرده باشد . و مىفرمايد : هر كه به يك دوستدارم اهانت نمايد با من آشكارا دشمنى\r\n\r\n","description":"","footnote":"\r\n( 1 ) رك : همين جلد .\r\n( 2 ) رك : الحاوى للفتاوى 2 / 47 .\r\n","page_name":" 256 ","page_number":256},
  {"content":"\r\nنموده باشد . و مىفرمايد : هر كه با يك دوستدارم دشمنى ورزد پرچم جنگ با مرا افراشته باشد ؟ ! ( 1 )\r\nاين چگونه اجتهادى است كه مجتهدش گسستن پيمان و عهد را در موارد گوناگون و در تعهدات مثبت و منفى مجاز ميداند ؟ !\r\nچگونه اجتهادى است كه مجتهدش سنت رسول خدا ( ص ) را - كه از منابع اجتهاد است - به مسخره مىگيرد و حركات زشت و زننده اى به محض شنيدن احاديث پيامبر ( ص ) از او سرمىزند كه گفتنى نيست ؟ !\r\nاين چه اجتهادى است كه مايهء فساد جامعه و گمراهى مردمان و انهدام وحدت اسلامى و جدائى از رأى اجتماعى مسلمانان است و فرو گذاردن پيوند دين و شانه خالى كردن از بيعت راستين و جنگيدن با امام وقت آن هم پس از اينكه مهاجران و انصار - يعنى صاحبنظران جامعه - بر خلافتش اجماع كرده و در بيعتش همداستان گشته‌اند ؟ !\r\nاين اجتهادات و ديگر اجتهادات بىاساس و بىارزش و مسخره ذره‌اى صحت و اعتبار ندارد . نه عقل مىپذيردش و نه دين . جملگى مغاير قرآن است و بر ضد سنت ثابت و صحيح و مسلميات اسلامى و منافى اجماع و اتفاق آرائى كه همه قبولش دارند و بر خلاف قياسهائى كه بايد بر مبناى قرآن و سنت و اجماع باشد . خوانندهء گرامى مگر در تاريخ فقه و اجتهاد چنين اجتهاداتى ديده است و اجتهادى بدين گونه بى بهره از صحت و حقيقت و چنين بيگانه با مبانى دين و قواعد شريعت ؟ ! به راستى اينها دلخواه و هوس و شهوت و خودسرى است نه اجتهاد دينى و نه استنباط حكم الهى .\r\nاينها صاحبش را به ژرفترين زواياى دوزخ مىافكند تا در آن جاودانه بلولد .\r\nبسيارى از اينها در مواردى صورت گرفته كه جاى اجتهاد و استنباط نيست يعنى در برابر نص انجام گرفته و آنجا كه حكم دين صريح و ثابت است و رأى و نظر و استنباط را محلى از اعراب ندارد ، و حكمش از ضروريات دين است و اختلاف نظر و نظر بازى را بدان راه نيست ، و هر كه در آن موارد بخواهد نظر و رائى خاص اظهار بدارد چنان است كه يكى از ضروريات دين را رد كرده و آنچه را شريعت حرام ساخته\r\n\r\n","description":"","footnote":"\r\n( 1 ) رك : 1 / 361 - 324 .\r\n","page_name":" 257 ","page_number":257},
  {"content":"\r\nروا شمرده باشد درست مثل كسى كه با اجتهاد خويش كشتن پيامبر ( ص ) را جايز بداند يا ميگسارى و رباخوارى را تجويز نمايد .\r\n\r\nاين مجتهد كيست ؟\r\nاين مجتهد پسر هندهء جگرخوار است زنى كه خدا پرچم و تابلوى فحشائش را سرنگون كرده است ، همان كه مقدسات الهى را لگدمال ساخته و مقرراتش را زير پا نهاده است همان تبهكار جنايت پيشه !\r\nابن حزم و ابن تيميه و ابن كثير و همقطارانشان مىگويند كه او مجتهدى است كه اجر و پاداش مىبرد ، و ابن حجر مىگويد : « او خليفهء بر حق است و امام راستين . » !\r\nاينها چنين مىگويند ، و ما نمىگوئيم كه مجتهدند ، بلكه آنچه را « مقبلى » ( 1 ) در كتابش ( 2 ) گفته گوشزدشان مىكنيم : « على - رضى اللَّه عنه - امام و پيشوائى هدايتگر بود و گرفتار كشمكشها و آشوبها گشت . راه دين با پاكى و ستودگى بپيمود . جمعى دربارهء وى گمراه گشته‌اند . يك دسته در عشق ورزيدن به وى يا ادعاى محبتش مبالغه كرده‌اند . گمراه ترينشان كسانى هستند كه او را پيامبران بالاتر شمرده‌اند و از اين مرتبه هم فراتر و كمگمراهىتر از همه شان كسانى كه آنچه براى خويش پسنديدند براى وى نپسنديدند و برادران و خويشان خود را در هنگام اعطاى مقامات حكومتى بر وى ترجيح و مزيت نهادند . خدا از همه شان درگذرد . دستهء ديگر مقام و الا و بلندش را پائين آورده و قدر وى ندانسته‌اند . گمراه ترين عناصر اين دسته عبارتند از خوارج كه او را بر سر منبر لعنت مىفرستند و ابن ملجم - آن نارستگار تيره بخت اين امت - را مىستايند . همچنين مروانيه . و خدا اين دو دسته را ريشه كن ساخته است . كم گمراهىترين نوع اين دسته كسانى هستند كه او را به خاطر جنگيدن با بيعت شكنان ، خطاكار شمرده‌اند حال آنكه خدا مىفرمايد : با آن دسته كه تجاوز مىكند بجنگيد تا به حكم خدا باز آيد . و اين آيه اگر در مورد كار امير المؤمنين صادق نباشد در حق چه كسى صدق مىكند ! وانگهى آن بيعت شكنان پس از استقرار خلافتش به قيام\r\n\r\n","description":"","footnote":"\r\n( 1 ) شيخ صالح بن مهدى ، متوفاى 1108 .\r\n( 2 ) العلم الشامخ فى ايثار الحق على الآباء المشايخ .\r\n","page_name":" 258 ","page_number":258},
  {"content":"\r\nتجاوز كارانه عليه وى برخاستند بدون اينكه دليل و بهانه اى داشته باشند جز خونخواهى عثمان ، و اين را هم حضرتش پاسخ داده است پاسخى اسلامى و مطابق شريعت ، و گفته كه ورثهء عثمان بيايند و اقامهء دعوى نمايند تا من به موجب قرآن و سنت پيامبر ( ص ) قضاوت و حل و فصل نمايم - و اين در صورتى است كه آن روايت تاريخى راست باشد و گر نه باز معلوم خواهد بود كه حضرتش مثل هر مسلمان عادى طبق حكم قرآن و سنت قضاوت و دادرسى مىكند . اين كه بيايد و جمعيت انبوهى از مسلمانان را كه در جنبش عليه عثمان شركت داشتند - يعنى جمعيتى پانصد نفره يا بيشتر را كه ابن حجر در كتاب « صواعق » مىگويد در حدود ده هزار نفر بوده‌اند - همه را بكشد در حالى كه قاتل يك نفر بيشتر نباشد يا چهار يا ده نفر يا چنان كه گفته‌اند دو نفر و ابن حجر نيز همين را گفته ، چنين چيزى عاقلانه نيست .\r\nبنابراين تقاضاى بيعت شكنان كه مىگفتند بايد آن جمعيت به خونخواهى عثمان به قتل رسند باطل و بى اعتبار بود و دليل قيامشان غير موجه بود . لكن طلحه و زبير و عائشه - رضى اللَّه عنهم - و كسانى كه به آنها پيوستند و در مرتبهء اصحاب بودند ، شكى نيست كه دچار اشتباه گشته‌اند و به قصدى پاك استنباطى خطا كرده‌اند .\r\nاما معاويه و خوارج ، قصدشان كاملا روشن بوده است . اگر على با آنها نمىجنگيد چه كسى مىجنگيد ؟ ! در گمراه بودن خوارج جز گمراه ترديدى نخواهد داشت . معاويه هم جوياى سلطنت بود و در راهش به هر تباهى و گناهى دست آلود كه آخرينش بيعت گيرى براى يزيد بود . بنابراين هر كه بگويد معاويه اجتهاد كرده و به خطا رفته است يا از حقيقت جريانات بى خبر است و دهنبين و مقلد ، يا گمراه و پيرو هواى دل است . خدايا ! ما گواهيم بر اين حقيقت .\r\nدر مكه ، كتابچه اى ديدم كه در آن سخنى منسوب به ابن عساكر آمده بود بدين عبارت كه پيامبر ( ص ) پيش بينى كرده است كه معاويه عهده دار حكومت بر اين امت خواهد گشت و كسى بر او چيره نخواهد شد . و على - كرم اللَّه وجهه - در اثناى جنگ صفين گفته است كه اگر اين حديث را به ياد مىآوردم يا به اطلاعم مىرسيد با معاويه نمىجنگيدم .\r\nگفتن چنين حرفى از كسانى كه به روى على و حسن و حسين و بازماندگانشان\r\n","description":"","footnote":"","page_name":" 259 ","page_number":259},
  {"content":"\r\nشمشير كشيده‌اند بعيد و عجيب نيست ، زيرا چنان كه در حديث آمده هر كه از كارى خشنود باشد مثل انجام دهندهء آن كار است و اينها كه چنين سخنى مىنويسند از كار آنها كه به روى على و حسن و حسين شمشير كشيده‌اند خشنودند . عجيب اينجاست كه جماعت موسوم به اهل سنت همداستانند بر اين كه معاويه تجاوز كار داخلى بوده است و حق با على . با اين وصف چگونه چنين حرفى دربارهء سرانجام على و سرانجام كار حسن - نوادهء پيامبر ( ص ) - مىزنند ! همين آدمهائى كه جنگيدن على را با تجاوز كاران داخلى محكوم مىكنند كسى را كه بدعت لعنت فرستادن بر على را از فراز منابر گذاشته تحسين مىنمايند ، بدعتى كه از همان وقت تا دورهء عمر بن عبد العزيز - كه در رديف خلفاى راشدين قرار دارد - ادامه داشته است با اين كه دشنام دادن به على از فراز منابر و رسم كردن آن از همهء گناهان سهمگينتر است و در مسند ام سلمه - رضى اللَّه عنها - آمده كه گفت : آيا در جامعهء شما به رسول خدا ( ص ) دشنام ميدهند ؟ ! جوابداده شد كه نه ، پناه بر خدا ! گفت : من از رسول خدا ( ص ) شنيدم كه فرمود : هر كه على را دشنام دهد مرا دشنام داده باشد . » ( 1 )\r\nاز شرح احوال اين مجتهد نادان متوجه خواهيد شد كه مقدار علمش چيست و از اجتهاد و استنباط احكام خدا چه كم بهره است و تهيدست ، و نه تنها از فهم قرآن و سنتشناسى و دريافت ادلهء اجتهادى عاجز بوده ، بلكه به هيچ كار مفيدى در اين زمينه توفيق نيافته است . البته معاويه تنها كسى نيست كه از دينشناسى و فقه و اجتهاد تهيدست مانده و جاهل و بيدانش بوده ، بلكه در اين زمينه نظائر و امثالى دارد و كسان ديگرى هم هستند كه چون وى آراء انحرافى و بيگانه از دين داشته و اجتهادات احمقانه و بيرويه اى مرتكب گشته‌اند و آن جماعت بدعتهاى آنها را تصحيح و توجيه نموده و آراء بيگانه از قرآن و سنتشان را به بهانهء اين كه آراء اجتهادى است صحيح شمرده‌اند و همهء جناياتشان را به دليل مجتهد بودنشان از قلم انداخته‌اند . در گذرگاههاى « غدير » جمعى از اين مجتهدان را شناختيم .\r\nمقام و منزلت اين مجتهد را كه « خليفهء بر حق و امام راستين » است وقتى\r\n\r\n","description":"","footnote":"\r\n( 1 ) ص 365 .\r\n","page_name":" 260 ","page_number":260},
  {"content":"\r\nبهتر خواهيم شناخت كه به خاطر آوريم پيامبر خدا ( ص ) او و پدر و برادرش را لعنت فرستاده است و امير المؤمنين على ( ع ) در دعاى دست به هنگام نماز بر او لعنت فرستاده و ام المؤمنين عائشه در تعقيبات نمازش نفرينش كرده است ، و امام على بن ابيطالب ( ع ) و فرزند والاگهرش امام مجتبى ( ع ) و خدا پرست صالح محمد بن ابى بكر به لعنت ننگ آور پيامبر ( ص ) بر معاويه اشاره كرده‌اند ، و ابن عباس و عمارياسر نيز به او لعنت فرستاده‌اند .\r\nهمچنين به خاطر آوريم كه پيامبر ( ص ) چون آوازش را شنيد و اطلاع دادند كه معاويه و عمرو بن عاص آواز مىخوانند فرمود : خدايا ! آنها را به فتنه درانداز .\r\nخدايا ! آنها را به آتش در آور .\r\nو چون او را با عمرو بن عاص نشسته ديد فرمود : هرگاه ديديد معاويه و عمرو بن عاص باهمند متفرقشان كنيد ، زيرا آن دو به قصد خير متحد نمىشوند .\r\nو فرمود : هر گاه معاويه را بر منبرم ديديد بكشيدش - اين حديث با حديث صحيح و ثابت زير مستحكم و مؤيد گشته است ، با اين حديث :\r\nهرگاه براى دو خليفه بيعت گرفته شد نفر آخرى را بكشيد - و در حديث صحيح ديگرى چنين آمده : . . . اگر كسى آمده با او ( يعنى اولين خليفه اى كه بيعت شده است ) به كشمكش برخاست گردن اين يك را بزنيد .\r\nو فرمود : از اين دره مردى سر بر خواهد آورد كه در حالى كه رويه اى غير از سنتم دارد مىميرد . و معاويه سر در آورد . ( 1 )\r\nهمچنين فرمايشات امير المؤمنين على ( ع ) را به ياد آوريم :\r\nبه او فرمود : تو و دوستدارانت - كه دوستان شيطان مطرودند - از دير گاه دين حق اسلام را افسانه‌هاى قديميان خوانده‌ايد و آن را پس پشت افكنده‌ايد و در صدد خاموش كردن مشعل الهى برآمده‌ايد با دستتان و با دهانتان ( يعنى تبليغاتتان ) و خدا نور خويش به كمال و تمام رسانيده است گرچه كافران نخواهند و خوش ندارند .\r\nو « تو مرا به حكم قرآن خواندى و من مىدانستم كه تو اهل قرآن نيستى\r\n\r\n","description":"","footnote":"\r\n( 1 ) كتاب صفين 247 ،\r\n","page_name":" 261 ","page_number":261},
  {"content":"\r\nو نه خواهان حكم و دستورش » .\r\nو اشاره به معاويه : « او سبكسرى منافق است و دلسنگ و پريشان عقل »\r\nو « او فاسقى بىآبرو است »\r\nو « او دروغسازى است پيشوا و سرمشق انحطاط و كمرهى ، و خصم پيامبر .\r\nاو بدكارى بدكارزاده است و منافقى منافقزاده كه مردم را به دوزخ مىخواند »\r\nو فرمايشات بسيار ديگر كه در همين جلد خوانديم .\r\nگفتهء ابو ايوب انصارى را به نظر آوريم كه مىگويد :\r\n« بتى بتزاده است . بناچار به اسلام درآمد و به اختيار از آن بدر گشت .\r\nايمان آوردنش ديرى نيست و نه نفاقش چيز نو ظهورى »\r\nو گفتهء معن السلمى - صحابى بدرى را كه « هيچ زن قرشىيى از مردى فرشى بدتر از تو نزاده است . »\r\nبالاخره فرمايشات امام حسن مجتبى و برادرش امام حسين سيد الشهدا - صلوات اللَّه عليهما - و عمار بن ياسر ، و عبد اللَّه بن بديل ، سعيد بن قيس ، عبد اللَّه بن عباس ، هاشم بن عتبهء مرقال ، جارية بن قدامه ، محمد بن ابى بكر ، و مالك بن حارث - اشتر را . ( 1 )\r\nاين است وضع مجتهدى كه از اسيران آزادشدهء فتح مكه بوده است ، و نظر برجسته ترين اصحاب پيشاهنگ به وى ، نظر كسانى كه از آشكار و نهانش خبر داشته‌اند و خردى و جوانى و پيريش را به چشم ديده‌اند . حال شما اختيار داريد يكى از اين دو نظر را كه دربارهء معاويه هست برگيريد و بپذيريد : نظرى كه خدا و پيامبر و جانشينانش و اصحاب مجتهد و عادل و نيكروش دربارهء او داده‌اند و نظرى كه ابن حزم و ابن تيميه و ابن حجرها دربارهء او داده و خواسته‌اند با عذر و بهانه تراشى پرده بر جنايات و قلم عفو بر گناهانش بكشند .\r\n\r\nدومين بهانه\r\nدومين بهانه اى كه ابن حجر در دفاع از معاويه تراشيده و در « صواعق » نوشته\r\n\r\n","description":"","footnote":"\r\n( 1 ) رك : همين جلد .\r\n","page_name":" 262 ","page_number":262},
  {"content":"\r\nچنين است : در حقيقت از اينهنگام معاويه خليفه گشته است و پس از آن خليفه اى بر حق و امام راستين بوده است . چطور ؟ ترمذى از قول عبد الرحمن بن ابى عميرهء صحابى از پيامبر ( ص ) اين حديث را ثبت كرده و « نيكو » شمرده است : خدايا ! او ( يعنى معاويه ) را هدايتگر و هدايت شده گردان . و احمد حنبل در مسندش اين حديث را از قول عرباض بن ساريه ثبت كرده است كه از پيامبر خدا ( ص ) شنيدم كه مىفرمود : خدايا ! به معاويه علم قرآن و حساب بياموز و او را از عذاب مصون دار .\r\nو ابن ابى شيبه در كتاب « المصنف » و طبرانى در كتاب « الكبير » از عبد الملك بن عمر چنين ثبت كرده‌اند كه معاويه گفت : از وقتى پيامبر خدا ( ص ) به من فرمود :\r\nاى معاويه ! اگر پادشاه شدى نيكرفتارى كن ، طمع به خلافت بسته داشتم .\r\nبنابراين دعاى پيامبر ( ص ) را كه در حديث اول آمده كه خدا او را هدايتگر و هدايت شده گرداند مورد تأمل قرار دهيد ، حديثى را كه « نيكو » است و از جملهء آنچه دليل بر فضيلت معاويه گرفته مىشود ، خواهيد دانست كه معاويه را نمىتوان به خاطر جنگهايش نكوهش كرد ، زيرا از روى اجتهاد خويش به آنها پرداخته است و به خاطر پرداختنش به آنها يك اجر و پاداش مىبرد چون مجتهد اگر خطا كند قابل ملامت نخواهد بود و معذور مىباشد و يك اجر مىبرد . ديگر از آنچه دليل فضيلت معاويه به شمار مىآيد دعائى است كه در حديث دوم آمده كه آن چيزها را آموخته و از عذاب مصون خواهد بود . شك نيست كه دعاى پيامبر ( ص ) مستجاب است .\r\nبنابراين از روى آن دعا و استجابتش معلوم مىشود كه معاويه به خاطر كارها و جنگهايش نه تنها كيفر نخواهد ديد ، بلكه اجرى هم برده است اجرى كه متعلق به مجتهد خطا كار است . همچنين مىدانيم پيامبر ( ص ) دار و دستهء معاويه را مسلمان خوانده و آن را با دار و دستهء حسن ( مجتبى عليه السلام ) از لحاظ مسلمان بودن برابر نهاده و اين دليل بر آن است كه هر دو دسته مسلمانند و از حرمت و حقوق مسلمانى برخوردار ، و بر اثر آن جنگها از حال مسلمانى بدر نشده‌اند و هر دو بيكسان از اسلام بهره مندند و دچار زشتكارى و عيب و نقصى نگشته‌اند ، زيرا هر يك از طرفين اجتهاد و استنباطى خاص داشته كه بطلانش قطعى و مسلم نبوده است . دار و دستهء معاويه گرچه تجاوز كار مسلم داخلى بوده ، اما تجاوزكاريش نوعى زشتكارى نبوده\r\n","description":"","footnote":"","page_name":" 263 ","page_number":263},
  {"content":"\r\nاست چون از روى اجتهاد و تفسير شخصى سر زده است .\r\nهمچنين دقت بايد كرد در پيش گوئى پيامبر ( ص ) كه معاويه به سلطنت خواهد رسيد و در دستورش كه بايد نيكرفتارى كند . و پى برد كه خلافت معاويه درست و شرعى بوده است و پس از آنكه حسن ( مجتبى عليه السلام ) به نفع وى از كار كناره گيرى كرد حق خلافت يافته است ، زيرا همين كه دستور مىدهد در سلطنت خويش نيكرفتارى كند دليل است بر اين كه سلطنت و خلافتش بر حق است و تصرفات و اعمالش به لحاظ صحت و حقانيت خلافتش درست است نه به لحاظ چيرگى نظامى و سياسىاش ، زيرا هر كه با قدرت اسلحه بر مسلمانان مسلط و حاكم شود فاسق و زشتكار و قابل سرزنش است و نبايد به او تبريك گفت و پيروزيش را مژده اى شمرد و به چنين كسى نبايد دستور داد كه نيكرفتارى كن بلكه بايد به او تشر زد و بد گفت و كارهاى زشت و فساد احوال و بطلان اساس حكومتش را بر ملا ساخت .\r\nبنابراين اگر معاويه حاكمى بود كه به قدرت اسلحه و به زور بر مسلمانان حاكم شده بود پيامبر ( ص ) به آن اشاره مىفرمود يا به خودش گوشزد مىكرد ، و چون نه تنها تصريح نكرده ، بلكه اشاره هم نفرموده است . مىفهميم معاويه پس از اين كه حسن ( مجتبى عليه السلام ) بنفع او كناره گيرى كرده خليفهء بر حق و امام راستين بوده است . » ( 1 )\r\nاين همهء زورى است كه ابن حجر براى دفاع از معاويه و تبرئهء او زده است !\r\nبر روايات تاريخىيى كه ابن حجر بدان استناد كرده از چندين جهت اعتراض و ايراد وارد است بدين قرار :\r\n\r\n1 - از لحاظ ماهيت معاويه\r\nسياههء شرم آور اعمال او را از نظر مىگذرانيم مىبينيم محال است پيامبر ( ص ) نه تنها چنين تمجيدهائى ، بلكه بسيار كمتر از آنها را از او به عمل آورد . ما زندگى تباه و پرگناه او را از نظر گذرانديم و مىدانيم كه چنان حيات آلوده اى هرگز در خور تحسين و ستايش نيست و با آن جور در نمىآيد ، زندگانىيى كه يكروزش هم\r\n\r\n","description":"","footnote":"\r\n( 1 ) ص 130 .\r\n","page_name":" 264 ","page_number":264},
  {"content":"\r\nخالى از جنايت و كثافتكارى نيست و بى آنكه خون پاك بيگناهى ريخته باشد يا تهديدى نسبت به مؤمنان پاكدامن شده باشد يا رجال عاليمقام خدا پرست تبعيد شده و تنى چند مهاجران و انصار به قتل رسيده باشند نگذشته است ، زندگانىيى كه با مخالفت با امام وقت و تجاوز مسلحانه عليه وى و نقض احكام الهى و تغيير سنت پيامبر ( ص ) و جنگهاى ضد انسانى و لشكركشىهاى ضد مسلمانى همراه و آميخته بوده است .\r\n2 - ديگر از اين جهت كه اين فضائل تعبيه شده با احاديث صحيحى كه دربارهء معاويه از رسول خدا ( ص ) و امير المؤمنين على ( ع ) و جمعى از اصحاب عادل و نيكرو رسيده ناسازگار است و به هيچ وجه جور نمىآيد . در همين جلد بخشى از آن احاديث را كه بر هشتاد بالغ مىگشت آورديم . از روى آن مسلم است كه معاويه معجونى از گناهكارى و جنايت و تباهى بوده و بنيانگزار رسالت ( ص ) و پيروانش چون خلفاى راشدين و اصحاب پيشاهنگ و مجتهدان راستينى كه در استنباط خويش خطا هم نكرده‌اند او را بشدت نكوهش نموده و دشمن داشته‌اند .\r\n3 - ديديم پيامبر گرامى چنان كه در حديث صحيح و ثابتى آمده ماسك از قيافهء ديكتاتور شام بردريده و فرمان داده كه با او بجنگند و دشمنش باشند و همدستان و سپاهيانش را دار و دستهء تجاوزكاران مسلح داخلى و منحرفان از اسلام خوانده است و به جانشينش امير المؤمنين على ( ع ) وصيت كرده كه با او بجنگد و بساطش را بروبد و بر او بند نهد . همچنين پيشگوئى فرموده كه در آينده با او بيعت خواهد شد ، لكن چون پس از خليفهء نخستين و مستقر با او بيعت مىشود واجب القتل خواهد بود و خون مردان عاليقدر و پاكدامنى چون حجر بن عدى و عمرو بن حمق و يارانشان و جمع كثيرى از مجاهدان بدر و بيعت كنندگان رضوان - رضوان اللَّه عليهم - را خواهد ريخت و مسؤول قتلشان خواهد بود . با اين حال مگر معقول است كه حضرتش معاويه را داراى فضيلت و قابل تمجيد بداند يا موجودى نيكوكار و نيكرفتار ؟ ! يا از او تعريف و تمجيد نمايد و با اين تناقضگوئى مسلمانان را دربارهء معاويه به گمراهى دچار سازد ؟ ! حقيقت اين است كه پيامبر گرامى ( ص ) لب به چنين سخنانى كه به حضرتش بسته و نسبت داده‌اند نگشوده است و آن جماعت اين حرفها\r\n","description":"","footnote":"","page_name":" 265 ","page_number":265},
  {"content":"\r\nرا جعل كرده و بسان بهتانى به ساحت مقدس رسول خدا ( ص ) چسبانده‌اند .\r\n4 - حافظان حديث و علماى بزرگ سنتدان گفته‌اند كه هيچ روايت صحيحى در تمجيد معاويه وجود ندارد . اندكى بعد ، متن گفته هاشان را خواهيد ديد .\r\n5 - بررسى سند و متن رواياتى كه ابن حجر آورده و مورد استناد قرار داده و نتيجه گرفته است كه معاويه خليفه اى بر حق و امام راستين بوده است !\r\n\r\nروايت اول\r\nترمذى از قول عبد الرحمن بن ابى عميره حديثى منسوب به پيامبر ( ص ) ثبت كرده است كه مىفرمايد : خدايا ! او ( يعنى معاويه ) را هدايتگر و هدايت شده گردان و بوسيله اش ديگران را هدايت كن ( 1 ) . سپس آن را حديثى « نيكو » شمرده است .\r\nاين كه ابن ابى عميره ، صحابى باشد جاى شك و ترديد است ، بنابراين حديثش نمىتواند « صحيح » بشمار آيد . بعلاوه ، اين روايتش هم « ثابت » نگشته است . ابو عمر در « استيعاب » پس از ذكر روايت بدين عبارت : « خدايا ! او را هدايتگر و هدايت شده گردان و او را هدايت كن و وسيلهء هدايت ساز » مىگويد :\r\nعبد الرحمن ، روايتش مشوش است و صحابى بودنش ثابت و مسلم نيست و او شامى است . برخى روايات اين روايت را به پيامبر ( ص ) منسوب نمىگردانند و سندش از عبد الرحمن بالاتر نمىرود و انتسابش را به پيامبر ( ص ) صحيح نمىدانند .\r\nو مىگويد : رواياتش ثابت نيست و صحابى بودنش به صحت نپيوسته است .\r\nرجال سند روايت همگى شامىاند و عبارتند از : 1 - ابو سهر دمشقى 2 - سعيد بن عبد العزيز دمشقى 3 - ربيعة بن يزيد دمشقى 4 - ابن ابى عميرهء دمشقى . تنها كسى كه آن را روايت كرده ابن ابى عميره است و هيچكس جز او نقلش نكرده ، به همين سبب « ترمذى » پس از اين كه آن را « نيكو » مىشمارد مىگويد :\r\nناآشنا است ، لكن ابن حجر چون مىخواسته مطلب نادرست و باطلى را ثابت كند اظهار نظر « ترمذى » را تحريف كرده و فقط گفته : ترمذى آن روايت را « نيكو » شمرده است ! روايتى كه فقط يكنفر نقلش كرده و آن هم مردى شامى و شامىيى ديگر\r\n\r\n","description":"","footnote":"\r\n( 1 ) حديث در جامع ترمذى 13 / 229 بدين عبارت آمده است .\r\n","page_name":" 266 ","page_number":266},
  {"content":"\r\nاز او تا رسيده به شامى سومى و چهارمى و هيچيك از حديثدانان اطلاعى از آن نيافته و نقلش نكرده‌اند چه ارزش و اعتبارى مىتواند داشته باشد ! شاميان را عادت آن بود كه در فضيلت و تمجيد معاويه تا مىتوانند و به هر گونه و وسيله ، حديث بتراشند و روايت جعل كنند . همه بى اساس و دروغ و از اين راه مليونها به جيب بزنند و رضايت خاطر همايونى را جلب نمايند و مراحم و قدردانى مقامات بالاى دستگاه حاكمه را شامل حال خويش سازند ، تا بدينسان توده اى روايت ساختگى و پوشالى فراهم آمد .\r\nمتن اين روايت ، ماهيتش را روشن مىسازد و نمىگذارد زحمت بررسى سندش را بر ذهن هموار گردانيم . دعاى پيامبر ( ص ) همانطور كه ابن حجر مىگويد مستجاب است . ما در نتيجهء تحقيق و از طريق استقراء تام كارهاى معاويه دريافته‌ايم كه در هيچ موردى هدايتگر و هدايت شده نبوده است . شايد خود ابن حجر هم اين ادعاى ما را قبول داشته و جز اين بهانه و توجيهى نداشته باشد كه به هر حال وى مجتهد خطاكارى بوده و در هر خلافكاريش يك اجر و پاداش برده است و بخاطر مجتهد بودنش نمىتوان بر او ايراد گرفت يا نكوهشش كرد كه چرا بر خلاف صواب عمل كرده است . لكن ما باز نموديم كه همهء خطاها و جرائمش در مواردى صورت گرفته كه جاى اجتهاد نيست ، بلكه در تمام آنموارد حكم شرع معلوم و نصى يا نصوصى صريح موجود است . بعلاوه گفتيم و ثابت نموديم كه معاويه چون علم نداشته و به مبادى و قواعد استنباط احكام وارد نبوده و قرآنشناس و سنت شناس نبوده و بيگانه از اجماع و قياس صحيح بوده است نمىتوانسته مجتهد باشد .\r\nاينك مىپرسم : آيا دعاى مستجاب پيامبر ( ص ) براى اين بوده كه معاويه چنين مجتهدى بشود مجتهدى كه در همهء كارها و نظرهايش غلط مىكرده است به طورى كه نشده يك كار يا اظهار رأى صواب بكند ؟ ! مگر براى اين كه آدم چنين وضعى پيدا كند و چنين مجتهدى بشود احتياج به دعاى رسول اكرم ( ص ) دارد ؟ ! آفرين بر اين اجتهاد سراسر غلط ! آفرين بر اين هدايت پر ضلالت !\r\nوانگهى اگر معاويه « هدايتگر » بود چه كسى را در طول حياتش هدايت\r\n","description":"","footnote":"","page_name":" 267 ","page_number":267},
  {"content":"\r\nكرد و از پرتگاه گمراهى رهانيد ؟ ! ابن حجر چه كسى را نام مىبرد كه بدست معاويهء هدايتگر هدايت شده باشد ؟ ! آيا بسر بن ارطاة را كه به فرمان معاويه بر دو حرم - مدينه و مكه - هجوم آورد و آن همه جنايت و خونريزى و بى ناموسى كرد ؟ !\r\nيا ضحاك بن قيس به وسيلهء معاويه هدايت شده است ، كسى كه دستور داشت به هر كه فرمانبردار على ( ع ) است حمله ور شود ، و فجايعى مرتكب گشت كه تاريخ به ياد ندارد ؟ !\r\nيا « زياد پسر پدرش » يا پسر مادرش ! همان كه عراق را تسخير كرد و مردمان و كشتزاران را از ميان برداشت و پرهيزگاران را سر بريد و خانه بر سر اولياء و دوستداران خدا خراب كرد و جنايات بيشمار از او سر زد ؟ !\r\nيا عمرو بن عاص كه مصر را به تيول او داد تا دين خويش به دنياى وى بفروخت ، و جنايتها كرد و خيانتها ؟ !\r\nيا مروان بن حكم تبعيدى و مورد لعنت پيامبر ( ص ) و پسر آنها كه امير المؤمنين على ( ع ) را بر سر منبر رسول خدا ( ص ) سالها لعنت مىكرد و تازه اين يكى از گناهان و تبهكاريهايش بود ؟ !\r\nيا عمرو بن سعيد اشدق ، نافرمان و قلدرى كه در ناسزاگوئى به امير المؤمنين على ( ع ) و دشمنى با او افراط مىكرد و حدى نمىشناخت ؟ !\r\nيا مغيرة بن شعبه ، زناكارترين فرد قبيلهء ثقيف كه به على ( ع ) اهانت مىكرد و فحش مىداد و از فرار منبر كوفه به او لعنت مىفرستاد ؟ !\r\nيا كثير بن شهاب كه به فرماندارى رى گماشته بودش و به امير المؤمنين على ( ع ) خيلى فحش مىداد و ناسزا مىگفت ؟ !\r\nيا سفيان بن عوف كه به دستورش بر شهرهاى هيت و انبار و مدائن تاخت و خلقى بسيار بكشت و دارائىها چپاول كرد و نزد وى برگشت ؟ !\r\nيا عبد اللَّه فزارى كه بدترين دشمن على ( ع ) بود و او را مأمور تاخت و تاز بر سر باديه نشينان كرد تا به جنايات سهمگين دست زد ؟ !\r\nيا سمرة بن جندب كه براى جلب عنايات وى آيات قرآن را تحريف مىكرد\r\n","description":"","footnote":"","page_name":" 268 ","page_number":268},
  {"content":"\r\nو در راه وى عدهء بيشمارى را كشت ؟ !\r\nيا عناصر بى سر و پاى شام كه زير هر پرچمى سينه مىزدند و او افسارشان را گرفته به چاه گمراهى در انداخت ؟ !\r\nاين عناصر و اين فجايع ، حاصل آن دعاى مستجاب بوده است ؟ ! به خدا نه .\r\nاگر بجاى اين دعا ، پيامبر ( ص ) - نعوذ باللَّه - چنين دعا كرده بود كه « خدايا ! او را گمراهگر و گمراه شده گردان » غير از آنچه گشته است نمىگشت و جز آنچه كرده است نميكرد .\r\nاگر واقعا پيامبر اكرم ( ص ) چنين دعائى كرده بود و چنين چيزى ذره‌اى صحت مىداشت قطعا مردانى چون مولاى متقيان و دو فرزند بزرگوارش امام حسن - مجتبى و امام حسين سيد الشهدا و اصحاب عاليمقامى كه همدم تعليمات اسلامى و پايبند سرسختش بودند امثال ابو ايوب انصارى ، عمار ياسر ، و خزيمة بن ثابت ذو الشهادتين از آن بىخبر نمىماندند و رسول خدا ( ص ) به آنان سفارش نمىكرد كه با معاويه بجنگند و دار و دستهء معاويه را تجاوزكاران مسلح داخلى و منحرفان بيدادگر نمىخواند\r\nاگر مردم پاكدامن و نيكو سيرت قرون نخستين ذره‌اى از هدايت و ديندارى در سراپاى معاويه سراغ مىداشتند و اثرى از آن دعاى مستجاب در او ديده بودند هرگز در نوشته‌ها و نطقها و گفتگوهاشان او را منافق و گمراه و گمراهگر نمىناميدند و چنين اوصافى برايش نمىآوردند .\r\nعلامهء بزرگوار ابن عقيل ، دربارهء اين تمجيد و فضيلت ساختگى سخنى دارد و چه خوش سخنى . در كتاب « النصايح الكافيه » مىگويد : « بفرض كه اين روايت صحيح باشد قرائن و ادله اى وجود دارد كه ثابت مينمايد خدا اين دعاى پيامبر ( ص ) را در حق معاويه اجابت نفرموده است . قرائن و ادلهء نامبرده در حديث صحيحى كه مسلم از قول سعد ثبت كرده وجود دارد آنجا كه گويد : رسول خدا ( ص ) فرمود : از پروردگارم سه چيز را به دعا خواستم كه دو تا را به من عطا فرمود و يكى را نه . از پروردگارم خواستم كه امتم را با قحطى به هلاكت نرساند ، و اجابت فرمود . خواستم امتم را با فرو رفتن در آب به هلاكت نرساند ، و اجابت فرمود . بالاخره ، خواستم كارى كند كه افراد امتم به يكديگر آزار و آسيب نرسانند و زور خويش عليه يكديگر به كار نبرند . و اين را اجابت نفرمود .\r\n","description":"","footnote":"","page_name":" 269 ","page_number":269},
  {"content":"\r\nاز اين حديث و ديگر احاديث توان فهميد كه حضرتش تا چه پايه علاقه مند بوده به اين كه افراد امتش با هم دائما در صلح و آشتى باشند و با يكديگر نجنگند . يك بار چنان كه در روايت « مسلم » آمده دعا مىكند و از خدا مىخواهد كارى كند كه افراد امتش به يكديگر آزار و آسيب نرسانند و زور خويش عليه يكديگر به كار نگيرند ، و ديگر بار از خدا مىخواهد كه معاويه را هدايتگر و هدايت شده گرداند ، زيرا به خوبى مىداند كه معاويه بزرگترين تجاوزكار مسلح داخلى و خطرناكترين جنگافروز امت است . بنابراين ، سرانجام و نتيجهء هر دو دعا و در خواستش يكى بوده است . اين كه دعايش - همان كه در حديث مسلم آمده - اجابت نگشته مستلزم اين است كه دعايش در مورد معاويه هم اجابت نگشته باشد . مناسبت ، و بالاتر از آن ، ملازمه داشتن اين دو دعا كاملا روشن است .\r\nاحاديث بسيار ديگرى به همين معنى حديث مسلم در دست است و مرجع آنها يكى است » ( 1 ) .\r\n\r\nروايت دوم « خدايا ! به او علم قرآن و حساب بياموز ، و او را از عذاب مصون دار »\r\nدر سندش نام « حارث بن زياد » هست كه چنان كه ابن ابى حاتم از قول پدرش مىگويد و نيز ابن عبد البر ، و ذهبى و ديگران ( 2 ) راوىيى ضعيف و مجهول است ، و شامىيى است كه در نقل روايات جعلى و ساختگىيى كه دربارهء ديكتاتور شام هست دقت و اعتنائى نمىنمايد .\r\nمتن روايت چنان است كه حتى احتياجى به رد و تخطئه ندارد ، زيرا يا مقصود علم قرآن به تمامى است يا علم پاره اى از آن ، و مىدانيم معاويه نه تنها قرآنشناس كامل نبوده ، بلكه مقدار قابل ملاحظه اى از قرآن هم نياموخته و علاوه بر آن همهء كارهايش با آيات روشن و صريح قرآن منافات داشته است ، با آزردن خاندان نبوت و رجال پاكدامن و صالح امت بويژه داماد و جانشين پيامبر ( ص ) كه امامى واجب الاطاعه بوده و به حكم قرآن مجيد به منزلهء « خود » پيامبر ( ص ) و منزه از هر آلايشى در حقيقت رسول اكرم ( ص ) را آزرده است و مردان و زنان مؤمن را بدون اينكه گناهى كرده باشند و بجرم دوست داشتن كسى كه\r\n\r\n","description":"","footnote":"\r\n( 1 ) ص 167 .\r\n( 2 ) رك : ميزان الاعتدال 1 / 201 + تهذيب التهذيب 2 / 142 + لسان الميزان 2 / 149 .\r\n","page_name":" 270 ","page_number":270},
  {"content":"\r\nخدا دوست داشتنش را قرين دوست داشتن خويش و دوست داشتن پيامبرش قرار داده مىآزرده است ، و نيكمردان را به خاطر اين كه تن به تمايلات ضد اسلاميش نمىسپرده‌اند به قتل مىرسانده ، و دروغهاى شاخدار مىگفته و تهمت مىزده و بهتان مىبسته و شهادت دروغ ترتيب ميداده ، يعنى كارهائى كه قرآن با قاطعيت تحريمش كرده است ، بگذريم از كارهائى چون خريد و فروش شراب و ميگسارى و رباخوارى و تغيير دادن سنتهاى الهىيى كه با نقشهء سياسى و مقاصد پليدش جور نمىآمده است و تخلف از مقررات الهى - « و كسانى كه از مقررات خدا تخلف مىنمايند آنها همان ستمگرانند » - و جنايات ديگرى كه قرآن از آن نهى كرده و گناه كبيره اش شمرده است .\r\nفرض اين كه از حكم امور نامبرده بىاطلاع و جاهل بوده بيشتر به نفع معاويه است تا اين فرض كه عالم و با اطلاع از قرآن و دينشناس بوده و در عين حال از حكم و دستورش تخلف مىكرده و چنان كه امير المؤمنين على ( ع ) و جمعى از اصحاب پاكدامن و نيكو سيرت گفته‌اند احكام الهى را پس پشت مىافكنده و پايمال مىنموده است .\r\nاين فرض هم كه پاره اى از قرآن را آموخته و مىدانسته است برايش فائده اى ندارد ، زيرا به پاره اى از دين ايمان داشته و نسبت به بخش ديگرش كافر بوده است .\r\nاگر يك چند آيه از قرآن آموخته و دانسته بود رفتارش بگونه اى ديگر مىبود .\r\nاگر مثلا اين آيت را مىدانست كه « اگر دو دسته از مؤمنان با يكديگر جنگيدند ميانشان را به صلح آوريد . سپس اگر يكى به ديگرى تجاوز مسلحانه كرد با آن كه تجاوز كرده است بجنگيد . . . » و اين آيه را : « كسانى كه پيمان خدا را پس از تحكيمش مىگسلند و آنچه را خدا دستور داده مرتبط و مستمر باشد مىگسلند و در جهان ( يا كشور ) تبهكارى ميكنند ، اينها برايشان لعنت خواهد بود و بدسرائى » و « كيفر كسانى كه با خدا و پيامبرش مىجنگند و در جهان ( يا كشور ) تبهكارى مىكنند اين است كه اعدام يا به دار آويخته شوند يا يك دست و يك پايشان از دو جهت بريده شود يا از كشور تبعيد شوند ، اين ننگى در زندگى دنيا بر ايشان خواهد بود و در زندگى باز پسين عذابى سهمگين بر ايشان خواهد بود » و « كسانى كه مردان و زنان مؤمن را بدون اينكه جرمى كرده باشند اذيت مىكنند مسؤوليت بهتان و گناهى سهمگين را بر دوش خويش بار مىنمايند » ، آرى اگر يكى از اين آيات\r\n","description":"","footnote":"","page_name":" 271 ","page_number":271},
  {"content":"\r\nقرآنى را آموخته و دانسته بود حد خود شناخته و پا از گليم خويش درازتر نكرده بود .\r\nشك نيست ابن حجر كه مىگويد : « دعاى پيامبر ( ص ) بدون شك مستجاب است » روايت را اين طور تأويل نمىنمايد كه مقصود اين است كه معاويه علم قرآن آموخته نه اين كه به علم خويش عمل كرده باشد . به اين ترتيب ، ادعاى ابن حجر و پندار بيمار گونه اش قابل بحث نيست و چيز مسخره اى است .\r\n« حساب » و « علم حسابى » كه در اين روايت آمده معلوم نيست چيست ، علم حسابى كه در رديف و همپاى علم قرآن آمده است . شايد مقصود اين باشد كه آموخته چگونه كردار خويش با نواميس و موازين شريعت تطبيق دهد ، يا مقصود علم به طرز حسابرسى خدا به كار مردم و رسيدگى به سياههء اعمالشان است ، يا علم به حساب خويش رسيدن پيش از رسيدگى خدا به آن است ، يا علمى كه مىآموزد چگونه حقوق مردم و عوائد عمومى را تقسيم كنيم تا هر كس به حق خويش برسد و در مال خدا حيف و ميلى صورت نگيرد و جانب دوست بزيان دشمن شخصى گرفته نشود ، يا علم تقسيم ميراث و فرضهاى مختلفى كه در تقسيم ارث هست ، بالاخره علم به قواعد حساب عددى يعنى علم جمع و تفريق و ضرب و تقسيم و جبر و مقابله و امثالش . اگر مقصود از « علم حساب » - ياد شده در آن روايت - آن دانستنىها باشد كه پيش از دو فرض اخير - يعنى علم تقسيم ميراث و علم حساب عددى - ذكر كرديم تجربهء زندگى معاويه و تاريخ حياتش ثابت مىنمايد كه چنين چيزى نياموخته است و گناه بىحساب مىكرده و بى حساب مىگشته و دروغ بىحساب مىگفته و حيف و ميل بىحساب مىنموده و مطالب بى حسابى از دين را نمىدانسته و در موارد بى حسابى از شريعت جاهل بوده و در اجتهاداتش خطاى بى حساب كرده و بذل و بخشش و منع و عطايش را حساب و كتابى نبوده است . پس اين چه دعائى است كه در هيچ مورد اجابت نگشته و اثر ننهاده است !\r\nاما اگر مقصود قواعد علم حساب باشد كه تقسيم ميراث وابسته به آن است ، چه اثرى از آن در ميان معلومات و فتاوى و اظهار نظرهاى معاويه مشهود است ؟ ! او كه هيچيك از مسائل ارث را نمىدانسته و درس حساب هم نخوانده چگونه توفيق الهى مىتوانسته شامل حالش شود و در درس حساب و حل مسائل ميراث موفقيت پيدا كند ؟ !\r\n","description":"","footnote":"","page_name":" 272 ","page_number":272},
  {"content":"\r\nاما جملهء « و او را از آتش مصون دار » - اگر صحت داشته باشد - اجازه نامه اى را مىماند براى ارتكاب هرگونه گناهى براى چون معاويه اى كه در لجنزار گناه و تباهى فرو رفته است . ديديم كه هر كارش را بررسى مىنمائيم مىبينيم جنايتى است و گناهى و رذيلتى بر ضد آدميت يا مصالح عمومى يا حق اين و آن ، به طورى كه گناه و جنايتى را مرتكب نانشده نگذاشته و دست به هر كارى كه خدا انجام دهنده اش را به آتش دوزخ تهديد فرموده آلوده است . اگر چنين عنصر پليد و تبهكار گستاخى در برابر آتش دوزخ مصونيت پيدا كند پس آن تهديدات و كيفرها كه در قرآن و سنت براى نافرمانها و تبهكارها آمده براى چيست ، آن وعده و وعيدها چرا ؟ ! « خدا از وعده و وعيدش تخلف نمىنمايد » ، « آنها كه مرتكب زشتكاريها مىشوند پنداشته‌اند زندگى و مرگشان را بسان آنان كه ايمان آوردند و كارهاى پسنديده كردند مىگردانيم ؟ ! بد قضاوت و تصور كرده‌اند ! »\r\nچنين مطلبى با مطالب مسلم شريعت اسلام تناقض دارد . با توجه به حقائق زندگى معاويه و ماهيت و شرح كردارش بود كه مولاى متقيان و چهره‌هاى درخشان اصحاب همواره اعلام مىداشتند كه معاويه در آتش است و دوزخى ، ( 1 ) با اين كه ممكن است همين روايت جعلى را مىشنيده‌اند ، مگر اين كه پس از اظهار نظرها و گفته‌هاى آنان جعل شده باشد .\r\nاگر موجودى چون معاويه ، معاويه اى كه مىشناسيدش و پيامبر اكرم ( ص ) او را بهتر از هر كس مىشناخت ، در برابر آتش دوزخ مصونيت پيدا كند و از عذابش ايمن باشد ، عنصرى كه حق مردم را بى حساب خورده و خونها ريخته و ناموسها برباد داده و دارائىها غارت كرده و مقدساتى لگدمال نموده كه شفاعت هيچ معصومى شامل حالش نمىتواند شد ، چه ارزشى باقى مىماند براى تهديدات و وعده و وعيد قرآن ! اين خواب و خيالى بيش نيست . اين ، تصورى جعلى است كه بر خلاف موازين الهى و حكم قرآن و سنت به منظور بزرگ كردن پسر ابو سفيان سرهمبندى كرده‌اند و براى ترويج و تكريم « خاندان جليل » وى يعنى فاحشه خانهء هنده و حمامه ! حتى براى كسى كه مختصر بهره اى از علم و حديثشناسى داشته باشد آيا روا\r\n\r\n","description":"","footnote":"\r\n( 1 ) رك . آنچه در همين جلد از نظرتان گذشت .\r\n","page_name":" 273 ","page_number":273},
  {"content":"\r\nاست كه مثل ابن حجر به چنين روايات پوشالى و بى اساس اتكا نمايد و سندى بداند براى اثبات امامت راستين آن مردك و خلافت بر حقش ؟ ! گوئى وقتى اين حرف را در كتاب « صواعق » و در حاشيهء « تطهير الجنان » ( 1 ) مىنوشته همه حقائق و روايات و مطالبى را كه در كتب شرح حال و تاريخ ثبت است نديده گرفته و از ياد برده و اصول مسلم و حقائق اساسى اسلام را نبوده فرض كرده است . آرى ، دوستى تعصب آميز آدمى را كر و كور مىسازد .\r\n\r\nروايت سوم « هر گاه بسلطنت رسيدى نيكرفتارى كن »\r\nاين روايت و ديگر رواياتى كه به همين معنا هست مثل آن كه مىگويد : « چون عهده دار حكومت گشتى از خدا بترس و به عدالت باش » ( 2 ) و « هان ! تو پس از من عهده دار حكومت بر امتم خواهى گشت ، و هر گاه چنين شد عذر نيكوكاران بپذير و از خطا كاران در گذر » همگى سندش منتهى به خود معاويه مىشود و در نقلش هيچيك از اصحاب شركت نكرده‌اند . بنابراين استناد كردن به آنها براى اثبات فضيلت و افتخارى براى معاويه بدان مىماند كه روباهى دم خويش را به شهادت گيرد .\r\nوانگهى وى به شهادت تمام كسانى كه معاصر و شاهد رفتار و زندگانيش بوده‌اند - و در ميانشان شخصيتهائى چون مولاى متقيان و جمعى از اصحاب عادل و نيكرو هستند ( 3 ) - فاسقى بدكار و منافقى دروغساز و بى آزرم و بى آبرو است و به همين سبب روايتش غير قابل قبول و ناپسند است . يكى از اين شهادتها كه توسط رجالى صالح و پرهيزگار و خدا ترس و درستكار صورت گرفته براى خدشه دار ساختن روايتى كافى است تا چه رسد به فراهم آمدن همهء آنها و همداستانى جمعى از بزرگترين شخصيتهاى اسلامى در موردش ! بعلاوه شهادتهاى ياد شده با تبهكارىهاى مكرر و متنوع خود وى مؤيد و مستحكم گشته است با قتل و غارتهايش با ترتيب شهادتهاى دروغين و ساختگى\r\n\r\n","description":"","footnote":"\r\n( 1 ) ص 32 .\r\n( 2 ) - چند صفحه پيش دربارهء آن گفتگو كرديم .\r\n( 3 ) گواهيشان را در همين جلد خوانديم .\r\n","page_name":" 274 ","page_number":274},
  {"content":"\r\nو نوشتن نامه‌هاى جعلى از زبان اصحاب و دادن نسبتهاى ناروا به منظور لجن مال كردن اعتبار و حيثيت على بن ابيطالب ( ع )\r\nدر اينجا اگر سخن خود ابن حجر را ملاك قرار دهيم باز نخواهيم توانست به روايت معاويه نه تنها اعتماد ، بلكه حتى اعتنا كنيم ، آنجا كه در « تهذيب التهذيب » از زبان يحيى بن معين مىگويد : « هر كه به عثمان يا طلحه يا يكى از اصحاب رسول خدا ( ص ) دشنام دهد دجال و حقه باز است و روايتش قابل نوشتن نيست و لعنت خدا و فرشتگان و همهء مردمان بر او خواهد بود » ( 1 ) و سخنان ديگرى كه در همين جلد بر نوشتيم . به استناد اين گفته‌ها معاويه سر آمد دجالها و حقه بازها است و روايتش قابل نوشتن نيست و لعنت خدا و فرشتگان و همهء مردمان بر او است ، چون هم او مرتكب اين كار ناروا گشته و به شخصيتى چون مولاى متقيان امير مؤمنان و دو فرزند بزرگوارش امام مجتبى و امام سيد الشهدا دشنام داده است و به علامهء امت عبد اللَّه بن عباس و قيس بن سعد كه درخشانترين چهره‌هاى اصحابند و پرافتخارترينشان ، و با اين وصف معاويه به آنان ناسزا گفته و به ايشان و هر صحابىيى كه دوستدار امير المؤمنين على ( ع ) بوده اهانت مىكرده و به همين اكتفا ننموده ، بلكه در نماز در دعاى دست به آنان لعنت فرستاده است و بر سر هر منبر و در هر مجلس و انجمن ، و دستور شفاهى و كتبى داده به مأمورانش تا پيوسته به ايشان بد بگويند و لعنتشان كنند و اين بدعت را تا آخرين لحظهء زندگى ادامه داده و سنتى ننگين و برقرار گردانيده كه تا پايان دولت باطل امويان دوام يافته است !\r\nآيا از چنين ناسزاگوى بدزبان فحاشى كه به مقدسات و افتخارات امت اهانت مىكند مىتوان روايت كرد يا حديث پذيرفت و به آنچه دربارهء امور دينى يا دنيوى مىگويد استناد و اعتماد نمود ؟ !\r\nبعلاوه در سند روايت « هرگاه به سلطنت رسيدى نيكرفتارى كن » نام عبد الملك بن عمر هست . احمد حنبل مىگويد : او روايتش بسيار مشوش است با اينكه كم روايت كرده است . من پانصد حديث از او سراغ ندارم و در بسيارى\r\n\r\n","description":"","footnote":"\r\n( 1 ) . 1 / 509 .\r\n","page_name":" 275 ","page_number":275},
  {"content":"\r\nاز آنها خطا كرده است . ابن منصور مىگويد : احمد حنبل او را به شدت تضعيف كرده است . و ابن معين مىگويد : حواس پرت بوده است . عجلى مىگويد :\r\nقبل از مردن حافظه اش مختل شده است . ابن حبان مىگويد : تدليس مىكرده است . ( 1 )\r\nهمچنين نام اسماعيل بن ابراهيم مهاجر هست كه ابن معين و نسائى و ابن جارود « ضعيف » و سست روايتش خوانده‌اند ، و ابو داود مىگويد : خيلى « ضعيف » و سست روايت است ، و من حديثش را نمىنويسم . و ابو حاتم مىگويد :\r\nقوى نيست . ابن حبان مىگويد : اشتباهات فاحش از او سر ميزده است . بالاخره ساجى مىگويد : درباره اش بايد تأمل كرد . ( 2 )\r\nچون نام اين دو نفر در سند روايت آمده حديثشناس معروف « بيهقى » آن را روايتى سست خوانده است و خفاجى در شرح شفا ( 3 ) نظرش را تأييد كرده است و نيز على قارى در شرح خويش در حاشيهء شرح خفاجى . ( 4 )\r\nمفاد روايات سه گانه مذكور مانند ديگر روايات و اخبار مربوط به جنگهاى داخلى بايد بررسى و با تجربه و مشهودات سنجيده شود و بدون اين سنجش و تحقيق نمىتوان امتياز يا نقص و رذيلتى را براى شخص مورد نظر در روايت قائل گشت . چون مفاد آنها را به بوتهء واقعيات خارجى و تجربهء حيات معاويه در مىآوريم مىبينيم ناسره و بيفائده است . در مىيابيم كه به هنگام سلطنت هرگز نيكرفتارى ننموده و چون عهده دار امور حكومتى گشته پرهيزكارى نكرده و عدل و داد نورزيده و نه عذر نيكوكاران را پذيرفته و نه از خطاى بدكاران در گذشته است . بنابراين آن حرفها برايش نه بشارت ، بلكه اتمام حجت و تهديد و اخطار بوده است ، و پيامبر گرامى ( ص ) مىدانسته كه او به هيچوجه نيكرفتارى و دادگسترى و پرهيزكارى\r\n\r\n","description":"","footnote":"\r\n( 1 ) تهذيب التهذيب 6 / 412 .\r\n( 2 ) ص 1 / 279 .\r\n( 3 ) . 3 / 161 .\r\n( 4 ) همان صفحه .\r\n","page_name":" 276 ","page_number":276},
  {"content":"\r\nنخواهد كرد و به همين جهت خواسته از آگهى و اخطار و ابلاغ هيچ دريغ ننموده باشد تا كيفر بد رفتار و ستمگسترى و كثافتكارى او سنگين و به مقدار باشد . حال ، اين معنا كجا و مفهومى كه ابن حجر براى آن روايات - بفرض كه صحيح باشد - تصور كرده كجا ! اين تصور بى جا كه سلطنت معاويه حكومتى شايسته و پسنديده است و خلافتى الهى و جانشينى پيامبر ( ص ) ! حال آنكه پيامبر اكرم ( ص ) اشاره به سلطنت وى مىفرمايد : « در آن لغزشها و انحرافاتى خواهد بود » ( 1 ) و به او هشدار مىدهد كه « معاويه ! اگر بخواهى سر از كارهاى خصوصى و پنهانى مردم در آورى آنان را فاسد خواهى كرد يا مىروى كه فاسدشان كنى » و فرمايشات ديگرى دربارهء او و سلطنتش .\r\nاگر ابن حجر - بفرض كه روايات مذكور را راست پنداشته باشد - به لحن كلام و رموز گفتگو وارد بود و نمىخواست خود را به نفهمى بزند و گوشش كر و ديدهء بصيرتش كور نمىبود مىفهميد كه آنها به مذمت معاويه بيشتر شبيه است تا به مدح و تمجيدش ، و اگر پيامبر ( ص ) در صدد اخطار به او نبود و نمىخواست سركوبش دهد و سرزنشش نمايد به پيروانش دستور نمىداد كه هر وقت او را بر - فراز منبرش ديدند بكشندش و به مردم اعلام نمىنمود كه معاويه و دار و دسته اش تجاوز كار مسلح داخلى هستند و قاتل عمار ياسر ، و نيز معاويه و همدستانش را منحرفان ستمگرى كه جنگيدن با آنها وظيفهء مسلمانان است نمىشمرد و به جانشين خويش امام راستين امير المؤمنين على ( ع ) دستور نمىداد كه با او بجنگد و اصحاب عادل و نيكروش را مأمور مبارزه با او و بر ملا ساختن نقشه‌هاى شوم و بدعتهايش نمىنمود و خيلى سفارشها و دستورات ديگر را نمىداد .\r\nاگر اين روايات صحت مىداشت و به مفهومى مىبود كه ابن حجر پنداشته و اگر اصحاب آن را همينگونه فهميده بودند چرا وقتى از پى خلافت بر آمد اصحاب عاليمقام پيامبر ( ص ) ، به مخالفت برخاستند و برگبار سرزنش و پرخاشش بستند ؟ ! مگر اين كار را نه از آن جهت كردند كه ادعاى شايستگىاش را براى خلافت باطل مىدانستند و برايش حق حكومت قائل نبودند و مىگفتند اسيران آزاد شدهء فتح\r\n\r\n","description":"","footnote":"\r\n( 1 ) خصائص الكبرى 2 / 116 .\r\n","page_name":" 277 ","page_number":277},
  {"content":"\r\nمكه را حق خلافت نيست و نه حق دخالت در شؤون آن ؟ !\r\nاين بود عمدهء مطالبى كه ابن حجر براى دفاع از معاويه گفته است . حرفهاى ديگرش را كه آميخته به دشنام و ناسزاهاى جاهلانه است بى جواب مىگذاريم و از آن بزرگوارانه در مىگذريم ، و قضاوت آن را به شما وا مىگذاريم تا خود بينديشيد و انصاف دهيد .\r\nپايان جلد بيستم ترجمهء الغدير\r\n\r\n","description":"","footnote":"","page_name":" 278 ","page_number":278}
  ]