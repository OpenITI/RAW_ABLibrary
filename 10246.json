[
  {"content":"\r\n\r\n\r\nجلد دوم\r\nتاريخ جهانگشاى جوينى تأليف :\r\nعطا ملك جوينى به اهتمام :\r\nسيّد شاهرخ موسويان براساس تصحيح :\r\nعلّامه محمد قزوينى\r\nبه انضمام شرح لغات ، ابيات عربى و فارسى ، عبارات مشكل و . . .\r\n\r\n","description":"","footnote":"","page_name":" 351 ","page_number":1},
  {"content":"\r\n . \r\n","description":"","footnote":"","page_name":" 352 ","page_number":2},
  {"content":"\r\n\r\nتاريخ جهانگشاى جوينى تأليف :\r\nعلاء الدّين عطا ملك بن بهاء الدّين محمّد بن محمّد الجوينى در سنهء 658 هجرى\r\nجلد دوّم در تاريخ خوارزمشاهيان\r\nبه اهتمام : سيّد شاهرخ موسويان\r\nبراساس تصحيح علّامه محمّد قزوينى\r\n\r\n","description":"","footnote":"","page_name":" 353 ","page_number":3},
  {"content":"\r\n . \r\n","description":"","footnote":"","page_name":" 354 ","page_number":4},
  {"content":"\r\n\r\n\r\nفهرست مندرجات جلد دوّم\r\nعنوان صفحه مقدّمهء مصحّح 357\r\nذكر مبدأ دولت سلاطين خوارزم انار اللّه براهينهم 375\r\nذكر جلوس سلطان علاء الدّين محمّد خوارزمشاه 406\r\nذكر مسلّم شدن ملك سلاطين غور سلطان محمّد را 417\r\nذكر احوال خرميل بعد از مراجعت سلطان 421\r\nذكر كزلى و عاقبت كار او 424\r\nذكر استخلاص مازندران و كرمان 425\r\nذكر استخلاص ماوراءالنّهر 425\r\nذكر مراجعت سلطان بار دوّم به جنگ كورخان 434\r\nذكر استخلاص فيروزكوه و غزنين 436\r\nذكر خانان قراختاى و احوال خروج و استيصال ايشان 438\r\nذكر بقيّهء احوال سلطان سعيد محمّد و اختلال كار او 444\r\nذكر موجبات وحشتى كه سلطان محمّد را با امير المؤمنين النّاصر لدين اللّه ابو العبّاس احمد افتاده بود 465\r\nذكر استيصال سلطان سلاطين و سبب آن 467\r\nذكر سلطان جلال الدّين 470\r\nذكر احوال او در هندوستان 482\r\nذكر حركت سلطان جلال الدّين به جانب بغداد 489\r\nذكر احوال سلطان و گرجيان و قمع ايشان 492\r\nذكر مراجعت سلطان با گرجستان 500\r\n\r\n","description":"","footnote":"","page_name":" 355 ","page_number":5},
  {"content":"\r\n\r\nذكر حركت سلطان به اخلاط و فتح آن [ فتح نامهء اخلاط از انشاء نور الدّين منشى 
  ] 503\r\nذكر حركت سلطان به حرب سلطان روم 508\r\nذكر يمين ملك و اغراق و عاقبت كار ايشان 518\r\nذكر والدهء سلطان تركان خاتون 521\r\nذكر احوال سلطان غياث الدّين 523\r\nذكر سلطان ركن الدّين 528\r\nذكر استخلاص نواحى كرمان و احوال براق حاجب 529\r\nذكر جنتمور و توليت او خراسان و مازندران را 534\r\nذكر نوسال 538\r\nذكر احوال كركوز 538\r\nذكر وصول كركوز به خراسان و احوال او 547\r\nذكر احوال امير ارغون 551\r\nذكر توجّه امير ارغون به قوريلتاى بزرگ 558\r\nذكر احوال شرف الدّين خوارزمى 566\r\nحواشى و اضافات 585\r\nضبط منكبرنى 586\r\nجدول سلاطين خوارزمشاهيّه 594\r\nفهرست اسماء الرّجال 595\r\nفهرست الأماكن و القبائل 607\r\n\r\n","description":"","footnote":"","page_name":" 356 ","page_number":6},
  {"content":"\r\n\r\n\r\nمقدّمهء مصحّح\r\nبراى تصحيح متن جلد دوّم علاوه بر نسخ آ ب ج د ه از ص 445 از متن مطبوع حاضر الى آخر كتاب نسخهء ز نيز به كار برده شده است . اين نسخه چنان كه در مقدّمهء جلد اوّل شرح داديم ناقص و مشتمل است فقط بر دو ثلث اخير از جلد دوّم و تمام جلد سوّم ؛ يعنى تمام جلد اوّل و ثلث اوّل جلد دوّم از آن ساقط است ، و اين نسخه هرچند سقيم و مشحون از اغلاط است ولى باز به واسطهء قدم نسبى خود در تصحيح جلد حاضر خالى از مساعدت نبود بل احيانا راه تصحيح فقط انحصار بدان داشت ، مثلا در ص 450 كلمهء « قراقم » كه صواب همان است لاغير فقط در ز موجود است و در ساير نسخ « قراقورم » و در آ « قراقنر » دارد كه هر دو قطعا خطاست و بدون استعانت نسخهء ز تصحيح اين موضع ممكن نبود ، و همچنين در ص 569 كلمهء « اقصى » فقط در ز موجود است و از ساير نسخ مفقود و حال آنكه وجود آن قطعا لازم است و بدون آن عبارت ناقص ، و هكذا .\r\nامّا نسخهء و به دلايلى كه در مقدّمهء جلد اوّل گفته شد مطلقا در تصحيح اين جلد به كار برده نشد و به كلّى از آن صرف‌نظر گرديد و بعد از اين نيز در تصحيح جلد سوّم به كار برده نخواهد شد .\r\nچنان كه نيز در مقدّمهء جلد اوّل اشاره نموديم متن جهانگشاى مانند ساير مؤلّفات قديمهء فارسى مشتمل است بر پاره‌اى اصطلاحات مخصوصه و كلمات و تركيبات غريبه كه در آن اعصار متعارف بوده ولى كنون به كلّى مهجور يا نادر الاستعمال است . اين اساليب مخصوصه كه ما از آن به خصايص نحوى و صرفى و لغوى و رسم الخطّى تعبير مىكنيم آنچه از آن راجع به جلد اوّل جهانگشاى است مهمّات آن را در مقدّمهء آن جلد ثبت نموديم و وعدهء داديم كه آنچه راجع به جلد دوّم و سوّم بدست آيد در مقدّمهء هر جلد درج كرده شود ، اينك حسب الوعده آنچه از اين قبيل خصايص در اثناء تصحيح جلد ثانى التقاط شد در اين مقدّمه ثبت گرديد :\r\n\r\n","description":"","footnote":"","page_name":" 357 ","page_number":7},
  {"content":"\r\n\r\n\r\nخصايص نحوى و صرفى\r\n1 - اضافهء نام صاحب محلّى به خود آن محلّ ( رجوع به مقدّمهء ج 1 ص 93 ) ، مثال :\r\n« علاء الدّين الموت » يعنى پادشاه يا صاحب يا حكمران الموت ، ( ص 297 ) . - « محمود شاه سبزوار » ( ص 576 ، ص 538 ) ، - « نظام الدّين اسفراين و شرف الدّين بسطام » ( ص 545 ) ، « اختيار الدّين ابيورد » ( ص 545 و ص 555 ) . - « خواجه مجد الدّين تبريز » ( ص 563 ) . - « امين الدّين دهستان » . - « سلطان شهاب الدّين غور » ( ص 407 ) . - « عماد الدّين بلخ » ( ص 418 ) .\r\n2 - ادخال باء زايده بر افعال منفيّه ( رجوع به مقدّمهء ج 1 ص 90 ) ، چون « و اللّه كه مثل من بنخواهد نمود چرخ » ( ص 362 - 382 ) . - « گفتم بمرو » يعنى مرو نهى از رفتن ( ص 492 ) .\r\n3 - ادخال باء زائده بر « مى » ، چون « بمىكشد » ( ص 494 ) ، و معروف در اين استعمال عكس اين است يعنى ادخال « مى » بر باء زائده چون « مىبسود » ( ص 497 ) ، و « مىبكاشت » ( ج 1 ص 140 ) .\r\n4 - ارجاع ضمير جمع به اسم مفرد به توهّم معنى جمعيّت ، چون « برگ اشجار از ترك تازى نسيم اسحار ترك علوّ سر دار گرفتند » به‌جاى « گرفت » به توهّم معنى برگهاى اشجار ( ص 555 ) . - « آواز مؤذّنان مؤدّيان صلاة را از خواب بيدار مىكردند » به‌جاى « مىكرد » به توهّم معنى آوازهاى مؤذّنان ( ص 494 ) .\r\n5 - عكس آن يعنى ارجاع ضمير مفرد به جمع ، چون « وعول وغول او را مىديد از شرم پياده‌روى و ترس خويش خود را نگونسار از كمر مىانداخت » يعنى مىديدند و مىانداختند ( ص 495 ) . - « و از جوانب لشكرها درهم آمد » يعنى درهم آمدند ( ص 435 ) . - « قبايل و شعوب مغول بسيارست » ( ج 1 ص 135 ) ، و دو سه سطر بعد : « و در آن وقت قبايل مغول موافق نبودند » .\r\n6 - حذف فعل از جملهء معطوفه به قرينهء فعل جملهء معطوف عليها ، خواه هر دو فعل از يك جنس باشند و اين طريقه اكنون نيز معمول است چون « جان به حق تسليم كرد و از منزل فنا به مرحل بقا كوچ » يعنى كوچ كرد . - « از قطب الدّين نيز ايلچى به اعلام توجّه او به جانب بغداد برسيد و بر عقب قطب الدّين » يعنى بر عقب قطب الدّين برسيد ( ص 358 - 533 ) ، يا از يك جنس نباشند و اين استعمال اكنون\r\n\r\n","description":"","footnote":"","page_name":" 358 ","page_number":8},
  {"content":"\r\n\r\nمهجور است چون « امير ارغون . . . بازگشت و به عزّ و نواخت و سيورغاميشى مخصوص » يعنى مخصوص شد يا گشت يا گرديد ( ص 564 ) . - « آنچ توانست از امتعه بيرون آورد و حواشى كه از قطب الدّين سلطان تحاشى مىكردند در مصاحبت او بر راه لور روان » يعنى روان شدند يا روان گشتند و نحو آن ( ص 533 ) . - « چون وصول او به مازندران مقارن رحيل جنتمور افتاد و نوسال قائم‌مقام جنتمور » يعنى قائم‌مقام جنتمور بود يا شد يا گرديد و نحو آن ( ص 541 ) .\r\n7 - آوردن فعل معطوف به صورت مفرد غايب در صورتى كه فعل معطوف عليه متكلّم مع الغير است ، چون « آيات وعد و وعيد بر جماعت مخالفان . . . خوانديم و مقدّمات انذار و تحذير . . . تقديم فرمود » يعنى تقديم فرموديم ( ص 506 ) . و اين طريقه و نظاير آن در عبارات قدما جدّا معمول بوده است ، رجوع كنيد به مقدّمهء ج 1 ص 93 و مقدّمهء جلد اوّل از لباب الألباب عوفى ص ى - يا .\r\n8 - همزهء اصليّه كه در اوايل بعضى از افعال است چون انديشيدن و انداختن و نحوهما .\r\nمعروف آن است كه در صورت ادخال حرف نفى « نه » يا باء مطيعيّه بر آن قلب به ياء مىشود چون نينديشم و بينداخت ( مگر در صورتى كه بعد از همزه يائى باشد چون نايستاد و بايستاد ) ، ولى در نسخ قديمهء جهانگشاى بسيارى از اوقات ديده مىشود كه همزهء اصليّه همچنان بر قرار اصل باقى است چون « قصد يكديگر نه انديشيم » ( ص 527 ) - « نه انجامد » ( ص 471 ) . - « بانداخت » ( ب ورق 124 ) . - « نانديشيم » ايضا ورق 153 ) .\r\n9 - استعمال نام پدر يا جدّ به‌جاى نام خود شخص ، چون استعمال « بشير » به‌جاى محمّد [ بن 
  ] بشير ( ص 437 ) ، و « خرميل » به‌جاى حسين [ بن 
  ] خرميل ( ص 368 بسيار مكرّر ) ، و « خرنك » به‌جاى محمّد [ بن 
  ] خرنك ( ص 371 - 417 - 410 ) و از اين قبيل است اكنون استعمال « منصور حلّاج » به‌جاى حسين [ بن 
  ] منصور حلّاج .\r\n10 - ادخال ادات عموم افرادى « هر » بر جمع : « موافق شرايع و اديان هر انبياست » ( ص 418 - 420 - 421 - 422 از ج 1 ) .\r\n11 - استعمال تركيب تضمّنى يعنى تركيباتى كه حرف عطف در آن محذوف است مانند خمسة عشر در لغت عرب ، چون « آمد شد » ( ص 387 - 538 ) . - « شد آمد » ( ص 415 - 575 ) . - « افتان خيزان » ( ص 152 ) . - « هاىهوى » ( ص 432 ) . ولى گاه « شد و آمد » ( ص 99 س 20 ) و « آمد و شد » ( ص 392 - 409 - 528 ) و « گفت‌وگوى » ( ص 432 ) .\r\n\r\n","description":"","footnote":"","page_name":" 359 ","page_number":9},
  {"content":"\r\n\r\n\r\nخصايص لغوى\r\n( به استثناء كلمات تركى و مغولى كه در آخر جلد سوّم درج خواهد شد ) آب ، بر آب : يعنى تند و با شتاب و سريعا : « سوداى خاك شادياخ آتش طمع خام را در وجود او چنان تيز كرد كه بر آب از كرمان بازگشت » . - « بر آب سلطان نيز متوجّه ناحيت بشكين شد » . - « بر آب از بادغيس چون آتش روان شدند » - « ازين خبر سلطان شاه مجانيق را آتش در زد و خاكسار بر آب چون باد روان شد » ( ص 391 ) .\r\nچو آب : به معنى روان و بدون ترديد ظاهرا : « پدرش جواب چو آب مىداد كه خير و شرّ زمان را اندازه‌اى معيّن است الخ » ( ص 471 ) .\r\nآبراه : يعنى راه آب و مجراى آب ( ص 436 ) .\r\nاتّشاج يا ايشاج : به معنى اشتباك قرابت و اتّصال خويشى ، در كتب لغت معتبره به نظر نرسيد ( ص 565 ) .\r\nاحتصان : متحصّن شدن در قلعه ، در كتب لغت معتبره به نظر نرسيد ( ص 435 ) .\r\nاراقت : بول كردن ، يعنى اراقت ماء ( ص 544 - 571 ) .\r\nازناور : لغت گرجى است به معنى شريف و بزرگ قوم ( ص 502 ) .\r\nباديد : بديد و پديد ( بسيار مكرّر ) .\r\nباز : با : « و آبى كه افتادست باز نان بر نخواهد آمد » يعنى با نان ( ص 435 ) .\r\nباز آنك : يعنى با آنكه و با وجود آنكه ، رجوع به مقدّمهء ج 1 ص 90 ، چون « باز آنك زمان زمستان بود . . . به مدّت سيزده روز از آنجا به مرو آمد » ( ص 557 ) . - « باز آنك كثرت برف از حركت مانع بود . . . امير ارغون بدان التفات نمىنمود » ( ص 558 ) .\r\n- « باز آنك به كرّات رسل به استلانت او مىرفت سر در چنبر طاعت دارى نمىآورد » ( ص 433 ) .\r\nبازين : با اين : « بازين همه سلطان دل از دست نداد » يعنى با اين همه ( ص 480 ) . - « بازين همه روى نگردانيد » ( ص 499 ) .\r\nباقى : در باقى كردن ، گويا به معنى چشم پوشيدن و به دور افكندن و پشت سر افكندن و نحو آن باشد : « آبى سرد خواست و بر سر ريخت يعنى تا بعد ازين گرم سرى در باقى كند » ( ص 515 ) ، شاعر گويد :\r\n\r\n","description":"","footnote":"","page_name":" 360 ","page_number":10},
  {"content":"\r\n\r\n اى دل مى و معشوق بكن در باقى * سالوس رها كن و مكن زرّاقى\r\nگر پيرو احمدى خورى جام شراب * زان حوض كه مرتضاش باشد ساقى \r\nبرزيدن - ورزيدن ( ص 383 ) .\r\nبعد ما كه : به معنى بعد از آنكه ، بسيار مكرّر ، رجوع به مقدّمهء ج 1 ص 90 .\r\nبقور : جمع بقر يا بقرة ( 153 - 186 ) در كتب لغت معتبره به نظر نرسيد .\r\nبنوى : پى و اساس ديوار ظاهرا ، مرادف بنوره و بنه : « چون بنوى دين نبى قوى شد » ( ص 503 ) ، - « و با بىنوائى كار بنوى راه نوا را آهنگ كشيدند » ( ص 513 ) . ( براى توضيح بيشتر به صفحهء 503 مراجعه كنيد . / شارح )\r\nبى از آنك : به معنى بىآنكه و بدون آنكه ( 529 ) ، - ابو حنيفهء اسكافى گويد :\r\n بى از آن كامد از او هيچ خطا از كم‌وبيش * سيزده سال كشيد او ستم دهر ذميم \r\nيعنى بىآنكه آمد ازو هيچ خطا .\r\nپاى داشتن : انتظار كشيدن و درنگ كردن : « و پاى آن نداشت كه ايشان چه گويند ، بر نشست تا به خانه رسيد » ( ص 543 ) .\r\nپاى برداشتن : فرار كردن و گريختن : « من نجا برأسه فقد ربح را كار بست و . . . پاى برداشت و به شب پشت فرا داد » ( ج 1 ص 175 ) .\r\nپايكارى : رعيّتى و نوكرى در مقابل اميرى : « آن‌كس كه روزى اميرى كرده باشد باز پايكارى چون كند » ( ص 536 ) .\r\nپسر : « پسر » مطلق در تضاعيف جهانگشاى غالبا مقصود از آن شاهزاده است يعنى كسى كه از اعقاب چنگيز خان باشد و « پسران » مرادف شاهزادگان است .\r\nپسرينه : جنس پسر در مقابل مردينه و عورتينه : « و آنچ پسرينه بودند از فرزندان سلطان هرچند خرد بودند بكشتند » ( ص 366 - 368 - 417 - 522 ) . رجوع نيز به مردينه و عورتينه .\r\nتحريص : با صاد مهمله به معنى ترغيب و تحريك : « تحريض و تحريص از دار الخلافه بودست » ( ص 437 ) . در كتب لغت معتبره به نظر نرسيد .\r\nتصنيف ، اختراع : « و آن [ كمربند 
  ] استعمال و تصنيف كوركوز بود » يعنى اختراع كوركوز بود ( ص 544 ) .\r\nتنگ ، هم تنگ : هم وزن و هم سنگ ، و تحت اللّفظى به معنى عديل يعنى هريك از\r\n\r\n","description":"","footnote":"","page_name":" 361 ","page_number":11},
  {"content":"\r\n\r\nدو لنگهء بار : « قاسم صباحت و ملاحت حسن او را با يوسف هم تنگ كرده » ( ص 487 ) .\r\nتيزى : از آهنگ‌هاى موسيقى ( ص 406 - 458 - 459 ) .\r\nتيغ ، يك تيغ : متّحد و متّفق در جنگ : « سلاطين روم و شام و ارمن . . . در دفع او يك‌تيغ شده » ( ص 500 ) .\r\nجانب ، از جانب : به معنى امّا ، و امّا در باب : « و از جانب ادكو تيمور او خود كودك بود » ( ص 545 ) يعنى و امّا ادكو تيمور ، و مقصود « از قبل » ادكو تيمور و از طرف او نيست .\r\nجمله : از جملهء كسى بودن يعنى از اتباع و از ملازمان او بودن : « مفردى بود از جملهء ملك زوزن » ( ص 369 ) .\r\nجنگى : مخفّف جنگلى ؟\r\n تو دانى كه خوى بد شهريار * درختيست جنگى هميشه به بار \r\n( ص 451 )\r\nجيحون : به طور اسم جنس به معنى مطلق رودخانهء بزرگ ، و اين استعمال در عرف قدما جدّا معمول بوده است : « و بر مثال شير غيور از جيحون عبور كرد » يعنى از رود سند ( ص 481 ) . - « اهل گرج . . . عنان به جانب جيحون تافتند » يعنى رود كرّ در قفقاز ( ص 496 ) . - « و چنگز خان بر لب جيحون روان شد » يعنى رود سند ( ج 1 ص 214 ) . - « به قصبهء سقناق كه بر كنار جيحون به جندست نزديك رسيد » يعنى رود سيحون ( ج 1 ص 174 كه همه جا مقصود سيحون است ) .\r\nحالت : به معنى وفات و موت : « چون ادمان مسير ايشان را به طراز رسانيد آوازهء وقوع حالت كيوك خان برسيد » يعنى آوازهء وفات كيوك خان ( ص 556 ) ، - « به زين به من نگر كه اگر حالتى بود و اللّه كه مثل من بنخواهد نمود چرخ » يعنى اگر بميرم ( ص 358 - 382 ) . - « چون در پى او حالت او واقع شد » يعنى شرف الدّين وفات كرد ( ص 583 ) ، و نظاير آن در اين كتاب بسيار است ، رجوع نيز به مقدّمهء ج 1 ص 91 .\r\nحاليا : آن وقت و در آن حال يا فورا .\r\nدرحال : فورا .\r\nحشر : به معنى لشكر غير منظّم يا لشكرى كه از ولايت‌ها فقط در حال جنگ جمع كنند ، و در اصطلاح مورّخين عهد مغول حشر لشكرى را مىگفته‌اند كه مغول بعد از فتح\r\n\r\n","description":"","footnote":"","page_name":" 362 ","page_number":12},
  {"content":"\r\n\r\nولايتى از اهالى بومى آن ولايت جمع مىكرده‌اند : « و از ممالك حشر خواست و متوجّه سمرقند شد » ( ص 435 ، 443 ، 449 ) . - « از رعايا و ارباب حرف بعضى را به حشر بردند و قومى را جهت حرفت و صناعت » ( ج 1 ص 174 ) . - « جوانان خجند را به حشر آنجا راندند و از جانب اترار و بخارا و سمرقند و قصبها و ديه‌هاى ديگر كه مستخلص شده بود مدد مىآوردند تا پنجاه هزار مرد حشرى و بيست هزار مغول آنجا جمع گشت » ( ج 1 ص 178 ) . - « و مؤن حشر و چريك و اثقال و زوايد عوارضات از آنجا مرتفع كرد » . - « بعد از احصاى جماجم ، فتيان و شبّان را به حشر بخارا تعيين كردند » ( ج 1 ص 185 ) . و امثلهء آن در جهانگشاى بسيار است ، انورى در فتنهء غزّ گويد :\r\n آخر ايران كه ازو بودى فردوس به رشك * وقف خواهد بد تا حشر بر اين شوم حشر \r\nحشو و بارز : چنان كه از فقرات ذيل معلوم مىشود از اصطلاحات مستوفيان است و عجالة به واسطهء فقدان وسايل در پاريس تحقق مفهوم اصطلاحى اين دو كلمه ميسّر نشد :\r\n« آنچ از اقاصى و ادانى مملكت مىرسيد بىاثبات مستوفى و مشرف مىبخشيد و خطّ نسخ در مجموع حكايات گذشته چون به نسبت صادرات افعال او حشو مىنمود مىكشيد و بر بارز روايات سلف كه سر به سر سهو بود ترقين مىنهاد » ( ص 260 ) . - « و هنگام مقابلت و مقاتلت صفوف سر به سر حشو باشند و هيچ‌كدام به ميدان مبارزت بارز نشوند » ( ج 1 ص 133 ) .\r\nحضرة : پايتخت و دربار سلطنتى ( ص 420 ) ، و استعمال حضرة به معنى پايتخت در مصنّفات قدما از عربى و فارسى جدّا معمول بوده است . براى بعضى شواهد ديگر رجوع كنيد به ترجمهء حال مسعود سعد سلمان تأليف راقم سطور و ترجمهء پرفسور براون در روزنامهء انجمن هميونى آسيائى سال 1905 ص 103 .\r\nخرجى : متعارفى و معمولى و عمومى ، در مقابل « خاصّ » : « كسوت‌هاى خاصّ و خرجى » ( ص 487 ) و اين استعمال اكنون نيز معمول است .\r\nخيل و خيول : مصنّف اين دو كلمه را غالبا در ردف يكديگر استعمال مىكند : « از اترار تحويل كند و با خيل و خيول و حمل و جمل با نسا انتقال كند » ( ص 433 ) . - « لشكر او مستظهر و خيل و خيول بيشتر شد » ( ص 439 ) ، و گويا مراد از خيول همه جا اسبان و از خيل سواران است به قرينهء اين عبارت در ص 451 : « از . . . صهيل خيول و نعرهء خيلان و گردان گوش زمانه كر شد » .\r\nدادبك و اميرداد و ميرداد : گويا وظيفه‌اى بوده است معادل با رئيس قضاة يا چيزى\r\n\r\n","description":"","footnote":"","page_name":" 363 ","page_number":13},
  {"content":"\r\n\r\nشبيه به وزير عدليّهء حاليّه ، مركّب از داد به معنى عدل و بك يا امير به معنى رئيس :\r\n« دادبك ( اميرداد ) حبشى بن التون تاق » ( ص 375 ) . - « اميرداد ابو بكر بن مسعود » ( چهار مقاله ص 60 - 61 مكرّر ) .\r\nدجله : به طور اسم جنس به معنى مطلق رودخانهء بزرگ ، « صاحب آن ملك را بر سبيل ارتهان به خوارزم آوردندى تمامت را در شب به دجله انداختى » يعنى به رود جيحون ( ص 521 ) .\r\nدراز دنبال : گاو و گاوميش ( ص 482 - 581 ) . رجوع كنيد به قاموس جانسن .\r\nدر بايستن : احتياج به چيزى داشتن و چيزى ناقص داشتن : « و [ لشكر 
  ] روز عرض آلات را نيز بنمايند و اگر اندكى دربايد بر آن مؤاخذت بليغ نمايند » ( ج 1 ص 132 ) . - « داند كه حضرت الهى را به كسى درنبايد » ( لباب الألباب ج 1 ص 313 س 11 - 12 ) .\r\nدست جنبانيدن : فرار كردن : « چون پاى ايشان نداشت دست بجنبانيد . . . و تتار بر پى او » ( ص 476 ) .\r\nدو چار زدن : دوچار شدن و بر خوردن به كسى ( ص 426 ) .\r\nديه : ده و قريه . بسيار مكرّر .\r\nراضعات : استعمال اين كلمه به معنى دايگان به‌جاى مرضعات : « ايشان را ( كودكان را ) به راضعات تسليم كردند » ( ج 1 ص 149 ) ، ظاهرا خطاست .\r\nرباعى : اطلاق رباعى بر يكى از دو بيت رباعى يا بر يك بيت كه به وزن رباعى است از خصايص اين كتاب است : « در جواب اين رباعى بر تير نوشت و بينداخت :\r\n گر خصم تو اى شاه شود رستم گرد * يك خر ز هزارسب تو نتواند برد \r\n. . . سلطان سبب . . . اين رباعى و امثال آن از وطواط عظيم در خشم بود » ( ص 380 ) . - « و اين رباعى او راست :\r\n چون دست قضا چشم مرا ميل كشيد * فرياد ز عالم جوانى برخاست » \r\n( ص 386 - 399 ) .\r\nركاب گران كردن : شتابيدن و تند راندن : « عنان انصراف بر عزم توجّه به حضرت سبك كرد و ركاب عزيمت گران » ( ص 556 ) .\r\nرنود : جمع عربى رند كه كلمهء فارسى است ، بسيار مكرّر .\r\nزرّادخانه : قورخانه و اسلحه‌خانه ( ص 415 - 487 ) .\r\nزفان : به‌جاى زبان ، غالبا .\r\n\r\n","description":"","footnote":"","page_name":" 364 ","page_number":14},
  {"content":"\r\n\r\nزندنيجى : به زاء معجمه و نون و دال مهمله و نون و ياء مثنّاة تحتانيّه و جيم و ياء نسبت ، نوعى از جامهء سادهء سطبر بوده است شبيه به كرباس : « ثياب مذهّب و كرباس و زندنيجى » ( متن : مطبوع زندپيچى ، ج 1 ص 166 ) . - « هر جامهء زر را يك بالش زر بداده‌اند و هر دو كرباس و زندنيجى را بالشى نقره » ( متن مطبوع : زندپيچى ، ج 1 ص 167 ) . - « و لباس او قباى زندنيجى بود » ( لباب الألباب ج 1 ص 23 س 6 و ص 293 ) . - « و [ سلطان سنجر 
  ] در ملبوس تكلّفى نفرموذى ، بيشتر اوقات قباى زندنيجى بوشيذى يا عتّابى ساده » ( راحة الصّدور نسخهء وحيدهء پاريس ورق 71 ) . و اين كلمه منسوب است به زندنه از قراى بخارا چنان كه ياقوت گويد : « زندنة . . . قرية كبيرة من قرى بخارا به ماوراءالنّهر بينها و بين بخارا اربعة فراسخ . . . و الى هذه المدينة تنسب الثّياب الزّندنجى بزيادة الجيم و هي ثياب مشهورة » - و ما در لباب الألباب و جهانگشاى استنادا به ضبط برهان قاطع اين كلمه را بر خلاف صريح نسخ خطّى همه جا زندپيچى چاپ كرده‌ايم و آن خطاى صرف است .\r\nسبيل : قافله‌اى از حاجّ با جميع لوازم و ما يحتاج ايشان كه فى سبيل اللّه بديشان داده مىشده است ( ص 446 ) .\r\nسرايا : نجبا و اشراف ، ظاهرا سهو است به‌جاى « سراة » : « و قصد سرايا و جور بر رعايا پيش گرفت » ( ص 576 ) .\r\nشاخ ، هم شاخ : خواهر زن ؟ : « و منكوحهء او كه هم شاخ ملك اشرف بود آنجا بود سلطان او را در ستر عصمت . . . بازفرستاد » ( ص 510 ) .\r\nشادروان : چيزى مانند قالى كه از جائى بلند بياويزند : « آن پوست را كه از در بر مثال شادروانى آويخته است ببيند » ( ص 404 ) .\r\nشارستان : ظاهرا به معنى ناحيه و صقع يا بلوك و قرى : « و در آن وقت از شارستان طوس يكى بود كه او را تاج الدّين فريزنه‌اى مىگفتند به قتل و فتك از تمامت بىدينان گذشته » ( ص 535 ) ، و فرّخى گويد :\r\n هر سرائى كان نكوتر بود و آن خوش‌تر نمود * همچو شارستان لوط از جور شد زير و زبر \r\nضرب الخشب : چوب زدن به كسى ( ص 574 ) . اين اصطلاح گويا از اختراعات ايرانيان است و در عرب مسموع نيست و قياسا نيز صحيح به نظر نمىآيد چه اين اضافه نه لاميّه است نه بيانيّه نه ظرفيّه .\r\nطلايه : به معنى و محرّف « طلايع » لشكر ( از جمله ص 514 ) . و اين استعمال در عموم مؤلّفات فارسى چه قديم چه جديد شايع است .\r\n\r\n","description":"","footnote":"","page_name":" 365 ","page_number":15},
  {"content":"\r\n\r\nعادة ترضّعت بروحها تنزّعت : گويا از امثال ملحونهء مخترعهء ايرانيان است و تقريبا ترجمهء تحت اللّفظى « با شير اندرون شد و با جان بدر شود » است ، رجوع به حاشيهء ص 576 .\r\nعرض : به ضمّ به معنى جانب و طرف ، عربى فصيح است : « آتش فتنه را به عرض خويش كشيده بود » ( ص 452 ) .\r\nعلف خوار : مرتع و چراگاه : « سلطان بر عزم شكار و مطالعهء علف خوار بر نشست » ( ص 486 ) . - « رسول به دو فرستاد كه ما را علف خوار معيّن كن تا باهم باشيم » ( ص 518 ) ، - « سلطان هر قوم را اقطاع و علف خوار معيّن فرموده است » .\r\nعورتينه : جنس زن و دختر در مقابل پسرينه و مردينه : « و آنچ پسرينه بودند از فرزندان سلطان هرچند خرد بودند بكشتند و باقى آنچ عورتينه بودند چنگز خان ايشان را مىفرمود تا روز كوچ به آواز بر ملك و سلطان نوحه كردندى » ( ص 361 - 522 ) ، - « و در بلاد ماوراءالنهر و تركستان بسيار كسان بيشتر عورتينه دعوى پرىدارى كنند » ( ج 1 ص 193 ) .\r\nعنان سبك كردن : شتابيدن و تند راندن : « عنان انصراف بر عزم توجّه به حضرت سبك كرد و ركاب عزيمت گران » ( ص 556 ) .\r\nعنان برتافتن : فرار كردن : « از خبرش قاتربوقو خان عنان برتافت و سلطان بر عقب او مىشتافت » ( ص 397 ) .\r\nغرق كردن : انداختن تير از كمان به شدّت : « يكى از آن جماعت تيرى غرق كرد ؛ اتّفاق را بر مقتل او آمد » ( ج 1 ص 196 ) ، مأخوذ است از عربى اغرق النّازع فى القوس اى استوفى مدّها ( قاموس ) .\r\nفتّان : به صيغهء مبالغه به معنى فتنه‌جو و مفسد و شرير ، بسيار مكرّر از جمله ص 57 .\r\nقرن : به معنى سى سال ظاهرا : « بعد ما كه در غبطت و شادمانى سه قرن نود و پنج سال روزگار گذرانيد » ( ص 443 ) .\r\nقصد كردن : قصد جان كسى كردن يا سوء قصد و دسيسه‌كارى در حقّ كسى كردن :\r\n« عين الملك را آنجا قصد كردند تا گذشته شد » ( ص 484 ) . - « وزير مذكور با . . . مسعود خوارزمى و حميد الدّين عارض زوزنى عداوتى داشت و در آن روزها در پيش سلطان قصد آن هر دو بزرگ كرده بود » ( ص 405 ) . - « هر امام كه . . . سلطانى را كه مدد اسلام نمايد و روزگار بر جهاد صرف كرده باشد قصد كند آن سلطان را رسد كه دفع چنين امام\r\n\r\n","description":"","footnote":"","page_name":" 366 ","page_number":16},
  {"content":"\r\n\r\nكند و امامى ديگر نصب گرداند » ( ص 467 ) .\r\nكله بند : به حركات نامعلوم و شايد « كله بند » گويا به معنى نوعى كلاه و پوشش سر بوده است : « و آنچ كوته‌نظران بىعقلان مازندرانى بودند گلّه‌اى ازيشان كله‌بندداران كار يك كس نكند » ( ص 545 ) .\r\nكوشى : به معنى علوفه و آذوقه و سيورسات است : « سلطان ارز روم قضاى حقّى را كه او وقت محاصرهء اخلاط به مدد علوفه و كوشى نشانده به انواع مبرّات و كرامات مخصوص شد » ( ص 509 ) ، معلوم نشد چه لغتى است فارسى يا تركى يا غير آن .\r\nگرد : نفع و فائده ، در فرهنگ‌ها مسطور است : « عدّت و عتاد و بياض و سوادگردى نكرد » يعنى فائده‌اى نكرد ( ص 416 ) . - « القصّه بطولها آن اراجيف گردى نكرد » ( ص 517 ) .\r\nگزارد : گزارد سنان يعنى زخم نيزه و ضربت با سر نيزه : « اسفنديار روئين‌تن اگر زخم تير و گزارد سنان ايشان ديدى جز عجز و امان حيلهء ديگر ندانستى » ( ج 1 ص 198 ) ، - « ماهى را بگزارد سنان نيزه در شبان تيره از قعر دريا بيرون اندازند » ( ج 1 ص 171 ) .\r\nگماريدن : تبسّم نمودن و شكفتن گل : « غنچهء بهار دهان از زفان بگماريد » ( ص 394 ) . - « اوّل نوبهار و هنگام گماريدن ازهار » ( ص 477 ) .\r\nمادر اندر : يعنى زن پدر كه اكنون « نامادر » گويند ( ص 540 ) ، فارسى فصيح و در فرهنگ‌ها در تحت « مادندر » مذكور است .\r\nماندن : متعدّيا به معنى گذاردن و باقى گذاردن : « لشكر جرّار . . . چون مور و مار نه قلاع خواهد ماند نه امصار » ( ص 510 ) . - « اركان و سروران . . . در معاطات كئوس محامات نفوس مهمل ماندند » ( ص 513 ) . - « به واسطهء كينهء قديم كه با او در سينه داشت كار او را مهمل ماند » ( ص 577 ) . - « و هيچ آفريده را از لشكر روم از خرد و بزرگ زنده نمانيم » ( لباب الألباب ج 1 ص 317 س 4 ) .\r\nمدّ : هديّه و ارمغان و پيشكش : « و انواع تحف و طرايف كه بر سبيل مدّ آورده بود با آن ضمّ كرد » ( ص 544 ) . - « چون [ ارغون 
  ] به خدمت كيوك خان رسيد پيشكش بسيار كرد . . .\r\nو چون از مصالح مدّ فراغت حاصل شد روى به عرض مهمّات و مصالح آورد » ( ص 554 ) .\r\nمردينه : جنس مرد در مقابل پسرينه و عورتينه : « و از قنقليان از مردينه به بالاى تازيانه‌اى زنده نگذاشتند » ( ج 1 ص 190 ) . - « و در شهر آنچ مردينه بودند روى به دو\r\n\r\n","description":"","footnote":"","page_name":" 367 ","page_number":17},
  {"content":"\r\n\r\nنهادند » ( ج 1 ص 195 ) . - « و در آن شب تمامت قنقليان مردينه غريق بحار بوار و حريق نار دمار شدند » ( ج 1 ص 202 ) .\r\nمستعر : متعدّيا به معنى افروزنده : « سلطان . . . مستعدّ كار شد و مستعر آتش جنگ و پيگار » ( ص 480 ) ، ظاهرا خطاست چه استعر لازم است لاغير .\r\nمسمّى : ظاهرا به معنى سياهه‌ايست كه اسامى اشخاص يا اراضى و املاك و غير آن مفصّلا به اسم و رسم در آن ثبت شده باشد به خصوص به قصد وضع يا أخذ ماليّات :\r\n« قبول مالى را كه ملتزم شده بود . . . به مصادره و مطالبه آغاز نهاد و محصّلان به تمامت ممالك مسمّى بر هر ولايتى تعيين كرد » ( ص 578 ) . - « مالى بر مسلمانان بيش از قوّت و طاقت ايشان مسمّى بر شريف و وضيع و رئيس و مرئوس و متموّل و مفلس و مصلح و مفسد و شيخ و جوان حكم كرد » ( ص 578 ) . - « اكابر و معارف را حاضر كردند و مسمّى بر هركس مالى تعيين كرد » ( ص 579 ) . - « و تمامت اصحاب و ملوك و امرا و رؤسا را مسمّى نوشته تفصيل داد كه مرا با همه‌كس سخن است . . . و در تفصيل اسامى مقرّر اين كلمات را نوشته » ( ص 564 ) .\r\nمطّلع : مشرف : « چون بر خوارزم مطّلع شدند . . . » ( ص 385 ) .\r\nمغافصة : فجأة و بغتة و ناگهان ، بسيار مكرّر . عربى فصيح ولى در طىّ عبارات فارسى كنون به كلّى مهجور است .\r\nمفرد : ملازم و نوكر : « سلطان غياث الدّين . . . سبب سرهنگى كه از خدمت او به نزديك پسر خرميل ملك نصرت رفته بود با ملك نصرت مىگويد كه چرا مفرد مرا به خويشتن راه داده‌اى » ( ص 524 ) . - « شجاع الدّين ابو القاسم كه مفردى بود از جملهء ملك زوزن » ( ص 523 ) . - « و از نسا يكى را از مفردان خاصّ فرمود تا گريخته‌وارى برفت و سلطان شاه را خبر داد » ( ص 391 ) . - « مفردان ابواب را چشم بر اثواب ايشان افتاد دانستند كه در زير ايشان شرّست مانع دخول ايشان گشتند » ( ص 505 ) . - و مفرد به معنى شجاع و دلاور يعنى كسى كه در اين صفات فرد و بىنظير باشد نيز استعمال شده است : « پنجاه هزار تازيك از مفردانى كه هريك فى نفسه رستم وقت و بر سرآمدهء لشكرها بودند » ( ج 1 ص 198 ) ، - « و از مفردان و پهلوانان مردى هزار تمسّك به مسجد جامع كردند » ( ج 1 ص 201 ) .\r\nمقدّمه : به معنى سابق و پيش ازين : « و آن حال در مقدّمه مثبت است » ( ص 552 ) . - « در مقدّمه دم هواى سلطان مىزد » ( ص 418 ) ، رجوع نيز به مقدّمهء ج 1 ص 92 .\r\n\r\n","description":"","footnote":"","page_name":" 368 ","page_number":18},
  {"content":"\r\n\r\nملك : تقريبا مرادف حاكم ، يا به عبارة اصحّ حكمران ولايتى كه باجگزار پادشاه مستقلّ باشد ولى حكومت وى ارثى و ابا عن جدّ بوده باشد مثل خديو مصر و امير بخارا و باى تونس در عهد ما ، در مقابل « سلطان » كه عبارت بوده است غالبا از پادشاه مستقلّ :\r\n« ملك صدر الدّين را كه تمامت ارّان و آذربيجان را ملك بود بر قرار حاكمى و ملكى مقرّر فرمود » ( ص 560 ) . - « و ملكى هراة و بلخ . . . بر ملك شمس الدّين محمّد كرت ارزانى داشت » . - « و اصفهبد را ملكى از سر حدّ كبود جامه تا بيرون تميشه و استراباد ارزانى داشت و ملكى خراسان و اسفراين . . . بر ملك بهاء الدّين مقرّر فرمود » ( ص 537 « 1 » ) .\r\nملواح : يعنى آلت كار و دام صيد نفوس و اموال : « و شرف الدّين را طلب كردند و او را ملواح كار ساختند » ( ص 550 ) . - « مارافساى . . . گفت دريغا اگر اين مار را زنده يافتمى هيچ ملواحى دام مخاريق دنيا را به ازين ممكن نشدى و بدان كسب بسيار كردمى » ( مرزبان‌نامه ص 232 ) . و ملواح در اصل به معنى مرغى است كه آن را بر يك پاى بندند و به واسطهء آن مرغان ديگر را به دام كشند و صيد كنند .\r\nمواجب : به معنى معروف حاليّه يعنى مبلغى نقد كه ماهيانه يا ساليانه به كسى دهند :\r\n« تركان خاتون را درگاه و حضرت و اركان دولت و مواجب و اقطاعات جدا بودى » ( ص 521 ) . - « امرا و ديگر لشكرها را مواجب و اقطاعات زيادت از آنچ در عهد پدرش داشتند اطلاق كرد » ( ص 384 ) . - « كورخان را خزانه‌ها بعضى از غارت و بعضى از اطلاق جرايات و مواجب تهى گشته بود » ( ص 442 ) - « و خزانه‌هاى مالامال تا در وجه مواجب و اقطاعات ايشان بردارند » ( ج 1 ص 133 ) - « هر امير استكثار اطلاق مواجب را به نام گويند چندين مرد دارم » ( ج 1 ص 93 - 134 ) .\r\nمواضعه : باجى كه ملوك زيردست به پادشاهان مستقلّ دهند : « كورخان نيز بر قرار\r\n\r\n\r\n","description":"","footnote":"\r\n( 1 ) - رجوع كنيد نيز به مقدّمهء چهار مقاله ص ى . - ابن الأثير پس از محاربهء سلطان سنجر ( كه چون برادرش سلطان محمّد در حيات بود خود وى هنوز ملك بود نه سلطان ) با برادر بهرام شاه غزنوى و مغلوب ساختن وى و نشانيدن بهرام شاه را به تخت غزنه گويد ( ج 10 سنهء 508 ) : « و كان قد تقرّر بين بهرام شاه و بين سنجران يجلس بهرام على سرير جدّه محمود بن سبكتكين وحده و ان يكون الخطبة بغزنة للخليفة و للسّلطان محمّد و للملك سنجر و بعدهم لبهرام شاه فلمّا دخلوا غزنة كان سنجر راكبا و بهرام شاه بين يديه راجلا حتّى جاء السّرير فصعد بهرام شاه و جلس عليه و رجع سنجر و كان يخطب له بالملك و لبهرام شاه بالسّلطان على عادة آبائه فكان هذا من اعجب ما يسمع » .\r\nو از سيرهء جلال الدّين منكبرنى للنّسوى برمىآيد كه ملك در دولت خوارزمشاهيّه درجه‌اى بوده است بالاتر از « امير » و پائين‌تر از خان : « و كان اذا الحّ بعضهم فى السّؤال و لجّ فى الطّلب يرضيه بزيادة فى لقبه فان كان اميرا يلقّبه ملكا و ان كان ملكا يلقّبه خانا » ( طبع هوداس ص 100 ) ، رجوع كنيد نيز به ص 47 از نسوى .\r\n","page_name":" 369 ","page_number":19},
  {"content":"\r\n\r\nملك ماوراءالنّهر به دو ارزانى داشت . . . و به اندك مواضعهء سنوى و شحنه‌اى كه در موافقت او بگذاشت رضا داد » ( ص 467 ) . - « اتسز . . . زر مواضعه قبول كرد كه سال به سال بعد از اجناس و مواشى به دو مىرساند » ( ص 439 ) . - « و [ محمّد خوارزمشاه 
  ] از قبول مواضعه نيز ننگ و عار مىداشت » ( ص 440 ) . - « جماعتى از معارف حضرت خود . . . به نزديك كورخان فرستاد به اعتذار تأخيرى كه در اداى مواضعهء ساليانه رفته بود » ( س 4 - 5 ) .\r\nمواقفه : نزديك به همين معنى : « سلطان از انفت قبول مواقفه با آن سخن موافقت ننمود » ( ص 409 ) ، رجوع نيز به قاموس دزى .\r\nمهالك : بيابان‌ها جمع مهلكه ، عربى فصيح است : « و مسالك و مهالك امن گشاده داريم تا تجّار فارغ و ايمن شد و آمدى مىنمايند » ( ص 448 ) .\r\nميلان : به معنى ميل و رغبت ، بسيار مكرّر .\r\nناباك : بىباك و بىترس : « و لشكر از اتراك ناباك كه نه پاك دانند و نه ناپاك » ( ج 1 ص 183 ) .\r\nنابيوس و نابيوسيده : ناگهان و فجأة و بغتة ( ص 113 - 448 ) ، و به اين معنى در فرهنگ‌ها « نابيوسان » مسطور است .\r\nناگرفت : به همين معنى : « تا وقت دخول تهييج فتنه‌اى كند و سلطان را ناگرفتى زند » ( ص 505 ) ، در فرهنگ‌ها مسطور است .\r\nنبايد : به معنى « مبادا » : « غيبت او خواست بود نبايد انتهاز فرصتى جويند و تعرّضى رسانند » ( ص 440 ) . - « محمودتاى ازين ترس كه نبايد به مال او كه مالى بود كه قارون را نبوده باشد طمع رود رأى زد كه . . . » ( ص 442 ) . - « اگر ايشان را راهى دهد نبايد مادّهء زيادت وحشتى شود » ( ص 533 ) .\r\nنعل بها : مالى كه پادشاه در وقت مرور از موضعى از صاحب آن محلّ مىگيرد به بهاى نعل اسب خود كه از آنجا عبور كرده است : « مرور او به ظاهر مولتان بود . ايلچى به قباچه فرستاد و از مرور اعلام داد و نعل بها خواست » ( ص 485 ) .\r\nواقعه : به همعنى وفات و موت : « بعد از چهار روز واقعهء او فاش كردند » يعنى وفات اتسز را ( ص 383 ) . - « چون خبر واقعهء او به سلطان غياث الدّين رسيد تفكّر و تحيّر به احوال او تهدّى كرد » يعنى خبر قتل خرنك ( ص 410 ) . - « در ميانهء اين حالت خبر واقعهء برادرش غياث الدّين در رسيد طبل رحلت فروكوفت » يعنى خبر وفات او - « كلبلات\r\n\r\n","description":"","footnote":"","page_name":" 370 ","page_number":20},
  {"content":"\r\n\r\nگذشته شد . روى كار و پشت استظهار آن جماعت او بود . سبب واقعهء او دل‌شكسته شدند » ( ص 544 ) . « تا كوركوز در ربقهء حياة باقى بود بر زيادتى اقدام نمىتوانست كرد .\r\nچون خبر واقعهء او بشنيد آنچ همّت بليد و طويّت پليد او اقتضاى آن مىنمود . . . ابتدا كرد » ( ص 577 ) .\r\nواهى : متعدّيا به معنى سست‌كننده به‌جاى موهى : « هرچند استيصال كلّى به دست او نبود امّا واهى محكمات اساس و مبتدى مكاوحت او بود » ( ج 1 ص 159 ) . ظاهرا خطاست چه وهى مجرّدا لازم است لاغير .\r\n\r\n","description":"","footnote":"","page_name":" 371 ","page_number":21},
  {"content":"\r\n\r\n\r\nبعضى خصايص رسم الخطّى\r\n\r\n( نسخهء آ )\r\nاز جمله اثبات الف « ام » و « ايد » در كتابت در امثال : « من همان بندهء قديم‌ام » ( ص 523 ) ، « من نيز بندهء قديم‌ام » ( 531 ) ، « چه بندهء قديم‌ام » ( 486 ) ، « بنده‌اى مطواع‌ام » ( 423 ) ، « شما را كه اركان اتابك‌ايد » ( 491 ) ، « من سلطان جلال‌الدّين‌ام » ( 517 ) ، و رسم الخطّ حاليّه بر اتّصال است يعنى قديمم و مطواعم الخ . - ديگر حذف هاء مخفيّه و الف « است » در امثال : بودست - بوده است ( 381 ) ، افتادست - افتاده است ( 386 - 435 ) ، نماندست - نمانده است ( 404 - 540 ) و نظائر ذلك . - ديگر حذف ياء تنكير در امثال : قطعهء است - قطعه‌ايست - بيشهء است - بيشه‌ايست - قصيدهء است - قصيده‌ايست - مكّارهء است - مكّاره‌ايست - ولى ما در طبع مطابق رسم الخطّ حاليّه چاپ كرده‌ايم . - ديگر عدم اظهار كسرهء اضافت نه بر ياء نه بر همزه در امثال : « عروهء وثقاى توكّل » ( 465 ) به‌جاى وثقاى توكّل به رسم حاليّه يا وثقاء توكّل به رسم قديم ، « حبالى امانى او را عارضهء اسقاط » ( 511 ) يعنى حبالاى امانى . - ديگر انفصال امثال اين كلمات : « پيشكش » ، « ترك تازى » ، « سبك بار » ، و اشباه ذلك كه اكنون پيشكش و تركتازى و سبكبار به اتّصال نويسند . - ديگر احيانا زير سين چه كشيده چه دندانه‌دار سه نقطه مىگذارد : « عپل برآورد » ( ج 1 ، 195 ) ، « سر حدّ هندوستان » ( 438 ) ، و در طبع اين نكته رعايت نشده است . - ديگر اين كلمات : سچهار\r\n\r\n","description":"","footnote":"","page_name":" 372 ","page_number":22},
  {"content":"\r\n\r\n- سه چهار - كين - كاين يعنى كه اين - ز كستدم - ز كه ستدم - طلخ ( در ب ) - تلخ - تپانچه - طپانچه - خوفت - خفت - اوفتد - افتد - اوميد - اميد - نه بينم - نبينم - درختيست - درختى است يا درختيست .\r\nتحريرا فى پاريس 14 ذىالحجّه 1333 هجرى مطابق 23 اكتوبر 1915 مسيحى\r\nمحمّد بن عبد الوهاب قزوينى\r\n\r\n","description":"","footnote":"","page_name":" 373 ","page_number":23},
  {"content":"\r\n . \r\n","description":"","footnote":"","page_name":" 374 ","page_number":24},
  {"content":"\r\n\r\nجلد دوّم از تاريخ جهانگشاى جوينى\r\n\r\nذكر مبدأ دولت سلاطين خوارزم ، انار اللّه براهينهم « 1 »\r\nدر كتاب مشارب التّجارب كه تتمّهء ذيل تجارب الأمم است « 2 » از تصنيف ابن فندق « 3 » البيهقى 45 مسطورست و در جوامع العلوم از تصنيف رازى كه به نام سلطان تكش است در فصل تاريخ مذكورست كه : بلكاتكين يكى بود از اركان مملكت سلجوقيان ، چنانك در مملكت سامانيان « البتكين » صاحب جيش خراسان . از غرجستان غلامى ترك خريده است « 4 » نام او نوشتكين غرجه بود . به تدريج سبب « 5 » عقل و كياست مزيّت مرتبت مىيافت تا به حدّى كه ركنى بزرگ گشت در دولت سلجوقيان به مثابت سبكتكين در آخر عهد ملوك سامان . و اسم « 6 » طشت‌دارى « 7 » داشت . و خوارزم در آن روزگار در عداد وظيفهء طشت‌خانه بود چنانك خوزستان در وظيفهء جامه خانه « 8 » . او را به اسم شحنگى خوارزم موسوم كردند . و ازو پسران بودند ؛ پسر بزرگ‌تر قطب الدّين محمّد را در مرو به مكتب داد تا آداب و رسوم رياست و امارت تعليم كند . و در آن وقت سلطان بركيارق بن ملكشاه امير خراسان ، دادبك حبشى بن التون تاق را در ممالك خويش نيابت مطلق\r\n\r\n\r\n","description":"","footnote":"\r\n( 1 ) - خداوند دلايلشان را نورانى كناد .\r\n( 2 ) - از قرار تقرير خود مصنّف « مشارب التّجارب » در كتاب ديگر خود موسوم به « تاريخ بيهق » كه يك نسخه از آن در موزهء بريطانيّه موجود است  ( or . 3587 , f . 12 a , etc . )  مشارب التّجارب ظاهرا ذيل تاريخ يمينى است نه ذيل تجارب الأمم . ياقوت در معجم الأدباء ( طبع مرگليوث ج 2 ص 314 - 315 ) فصلى راجع به ترجمهء صاحب ابن عبّاد و ابن الأثير در حوادث سنهء 568 فصلى راجع به تاريخ خوارزمشاهيه از اين كتاب نقل كرده‌اند و حمد اللّه مستوفى در ديباچهء تاريخ گزيده آن را مأخذ خود مىشمرد . ( مص )\r\n( 3 ) - ابو الحسن علىّ بن زيد بن اميرك محمّد بن الحسين بن فندق .\r\n( 4 ) - فاعل « خريده است » بلكاتكين است .\r\n( 5 ) - سبب : به سبب .\r\n( 6 ) - اسم : منصب ، سمت .\r\n( 7 ) - طشت‌دارى : خدمتى بوده است كه مسئول آن طشت و آفتابه را قبل و پس از غذا براى شستن دست‌ها مىآورده است .\r\n( 8 ) - جامه خانه : اتاقى كه رخت‌هاى دوخته و نادوخته را در آن مىگذارند .\r\n","page_name":" 375 ","page_number":25},
  {"content":"\r\n\r\nفرموده بود و در مدح او اشعار شعراى آن عصر بسيارست و ابو المعالى نحّاس رازى مادح خاصّ اوست . و درين وقت خوارزمشاهى از غلام سلطان سنجر النجى بن قچقار « 1 » خوارزمشاه به قطب الدّين محمّد تحويل كرد « 2 » و او را به خوارزمشاه موسوم كرد در شهور سنهء احدى و تسعين و اربعمائه « 3 » . و او را در موافقت سلاطين سلجوق مقامات محموده بسيارست و در تواريخ ذكر آن مثبت . مدّت سى سال در رفاغ « 4 » حال و فراغ بال خوارزمشاهى كرد . يك سال به خود « 5 » به خدمت درگاه سنجرى آمدى و يك سال پسر خود اتسز را بفرستادى تا به وقتى كه وفات يافت . پسر او اتسز در شهور سنهء اثنتين و عشرين و خمسمائة « 6 » قايم‌مقام او شد و اتسز به فضل و دانش معروف و مشهور شد و او را اشعار و رباعيّات پارسى بسيارست و به شهامت و صرامت « 7 » از اكفا « 8 » و اقران مستثنى و ممتاز . و او را در خدمت سلطان سنجر فتوح بسيار بود و حقوق خدمت ثابت داشت و از آن جملت يكى آن بود كه در شهور سنهء اربع و عشرين « 9 » كه سلطان سنجر سبب « 10 » عصيان طمغاج خان عزيمت ماوراءالنهر كرد ، چون به بخارا رسيد روزى سلطان در شكارگاه بود و جماعت غلامان و حشم كه به تازگى به خدمت پيوسته بودند بر اهلاك سلطان مغافصة « 11 » يك كلمه گشته بودند . اتسز خوارزمشاه در آن روز به شكار نرفته بود .\r\nميان روز از خواب بيدار شد و اسب بخواست و روى به تعجيل تمام به سلطان نهاد . و كار سلطان در ميان آن قوم در حالت وصول او نيك تنگ درآمده بود و در مضيقى عظيم افتاده . اتسز بر آن مخاذيل « 12 » حمله كرد و سلطان را خلاص داد . سلطان از اتسز پرسيد كه بر حالت ما چگونه وقوف يافتى . گفت : « در خواب ديدم كه سلطان در شكارگاه در واقعه‌اى افتاده است . درحال بيامدم . » به وسيلت آن حقّ كار او بالا گرفت و روز به روز قوّت و شوكت او زيادت بود و نظر عنايت و تربيت سلطان در حقّ او بيشتر چنانك محسود اركان ملوك و امراى ديگر شد و از غيرت آن اركان و مقرّبان مكرها و قصدها پيوستند تا چون سلطان در ذوالقعده سنهء تسع و عشرين « 13 » سبب عصيان بهرام شاه قصد\r\n\r\n\r\n","description":"","footnote":"\r\n( 1 ) - قچقار : به تركى به معنى قوچ است ، كوهى يا غير كوهى .\r\n( 2 ) - يعنى داد بك حبشى مقام خوارزمشاهى را از النجى بن قچقار به قطب الدّين محمد منتقل كرد .\r\n( 3 ) - سال 491 .\r\n( 4 ) - رفاغ : وسعت عيش ، جمع رفغ . در متون لغت عربى چنين مصدرى از ( ر ف غ ) نيامده است .\r\n( 5 ) - به خود : شخصا .\r\n( 6 ) - سال 522 .\r\n( 7 ) - صرامت : دليرى .\r\n( 8 ) - اكفا : مردمان همتا ، جمع كفو .\r\n( 9 ) - سال 24 [ 5 
  ] .\r\n( 10 ) - سبب : به سبب .\r\n( 11 ) - مغافصة : ناگهان .\r\n( 12 ) - مخاذيل : ذليل‌شدگان ، جمع مخذول .\r\n( 13 ) - سال 29 [ 5 
  ] .\r\n","page_name":" 376 ","page_number":26},
  {"content":"\r\n\r\nغزنين كرد ، تا شوّال سال ديگر كه با بلخ رسيد ملازم بود و درين سفر اتسز بر مكايد « 1 » و احقاد « 2 » امرا و حسّاد واقف شده بود و از سلطان خائف . چون اجازت مراجعت يافت و روان شد سلطان با خواصّ گفت كه : « پشتى است كه باز روى آن نتوان ديد « 3 » . » آن جماعت گفتند : « چون اين معنى رأى عالى را مقرّرست به چه سبب اجازت مراجعت و نواخت يافت ؟ » سلطان گفت : « حقوق خدمت او بر ذمّت ما بسيارست ؛ ايذاى او در مذهب كرم و مرحمت ما ممنوع و محظور « 4 » است . » و چون اتسز به خوارزم رسيد شيوهء تمرّد و عصيان پيش گرفت و روز به روز آن وحشت « 5 » از جانبين زيادت مىگشت و به جائى رسيد كه سلطان سنجر در محرّم سنهء ثلاث و ثلثين و خمسمائة « 6 » بر قصد او به خوارزم رفت .\r\nخوارزمشاه در مقابل لشكر او لشكر بداشت و صف كشيد و بىابتداى محاربتى سبب « 7 » آنك دانست كه پاى لشكر بسيار ندارد « 8 » روى به هزيمت « 9 » نهاد . پسر اتسز آتليغ را بگرفتند و به خدمت سلطان آوردند . بفرمود تا هم درحال او را به دو نيم زدند و خوارزم به برادرزادهء خود سلطان سليمان بن محمّد داد و با خراسان مراجعت كرد . خوارزمشاه اتسز با خوارزم آمد . سلطان سليمان ازو منهزم شد و با نزديك سلطان سنجر در سنهء ستّ و ثلثين و خمسمائة « 10 » در مصافّ ختاى بر در سمرقند شكسته شد و منهزم به بلخ آمد و آن حكايت مشهورست . اتسز در اثناى اين حالات انتهاز « 11 » فرصت جست و به مرو آمد و قتل و غارت بسيار كرد و به خوارزم بازگشت و از مكاتباتى كه ميان حكيم حسن قطّان « 12 » و رشيد الدّين وطواط سبب كتبى كه از آن حسن قطّان در مرو ضايع شده بود و تصوّر آن داشت كه وطواط تصرّف كرده است اين مكتوب ثبت افتاد :\r\n\r\n\r\n","description":"","footnote":"\r\n( 1 ) - مكايد : حيله‌ها ، جمع مكيده .\r\n( 2 ) - احقاد : كينه‌ها ، جمع حقد .\r\n( 3 ) - يعنى اتسز ديگر هرگز بر نخواهد گشت .\r\n( 4 ) - محظور : ممنوع ، حرام .\r\n( 5 ) - وحشت : نگرانى .\r\n( 6 ) - سال 533 .\r\n( 7 ) - سبب : به سبب .\r\n( 8 ) - يعنى ياراى پايدارى در مقابل لشكر انبوه سنجر را ندارد .\r\n( 9 ) - هزيمت : فرار ، شكست .\r\n( 10 ) - سال 536 .\r\n( 11 ) - انتهاز : غنيمت شمردن .\r\n( 12 ) - عين الزّمان حسن قطّان مروزى از مشاهير علما و حكماى قرن ششم بوده و اوست واضع دو شجره اخرب و اخرم براى تسهيل استخراج اوزان بيست و چهارگانه رباعى . در سال 536 كه اتسز خوارزمشاه مرو را قتل و غارت نمود ، كتابخانه نفيس قطّان در آن ضمن تلف گرديد . حسن قطّان گمان مىكرد كه غارت كتابخانهء او به اشارهء رشيد وطواط بوده و رشيد آن كتب را تصرّف كرده است ؛ براى همين ميان او و رشيد وطواط مكاتبات فراوانى صورت گرفته كه اغلب آن‌ها در مجموعه‌اى از رسائل وطواط محفوظ و در كتابخانهء ملّى پاريس مسطور است  ( Arabe 4434 , ff . 33 b . 40 b )  و رسالهء متن در صفحات  b  33 -  a  34 از آن مجموعه است . ( مص )\r\n","page_name":" 377 ","page_number":27},
  {"content":"\r\n\r\n\r\nو الرّسالة هذه\r\nقرع سمعى من افواه الواردين و السنة الطّارقين على خوارزم انّ سيّدنا ادام اللّه فضله كلّما يفرغ من مهمّات نفسه و وظائف درسه ، يقبل بمجامعه على اكل لحمى و الأطناب فى سبّى و شتمى ، و ينسبنى الى الإغارة على كتبه و يبالغ فى هتك استار الكرم و حجبه ، أ هذا يليق بالفضل و المروّة او يحمد بالكرم و الفتوّة ، تفترى على اخيك المسلم مثل هذا الكذب المقلق و البهتان المؤلم ، و اللّه اذا نفخ فى الصّور يوم النّشور ، و بعثت هذه الرّمم البالية من الأجداث متدرّعة ملابس الحياة الثّانية ، و جمعت عباد اللّه فى موقف العرصات و تطايرت صحائف الأعمال الى اربابها و سئلت كلّ نفس عمّا كسبت فمن مسىء يسحب على وجهه فى النّار و من محسن يحمل على اعطاف الملائكة الى الجنّة لم يتعلّق فى ذلك المقام الهائل احد بذيلى طالبا منّى ملكا غصبته ، او مالا نهبته ، او دما سفكته ، او سترا هتكته او شخصا قتلته ، او حقّا ابطلته ، و ها انا آتانى اللّه من الوجه الحلال قريبا من الف مجلّدة من الكتب النّفيسة و الدّفاتر الشّريفة و انا وقفت الكلّ على خزائن الكتب المنبثّة فى بلاد الإسلام عمرها اللّه تعالى لينتفع المسلمون بها و من كانت عقيدته هذا كيف يستجيز من نفسه ان يغير على كتب امام من شيوخ العلم انفق جميع عمره حتّى حصّل اويراقا يسيرة لو بيعت فى الأسواق مع اجلاد اديم ما احضرت بثمنها مائدة لئيم اللّه اللّه فليتّق اللّه و لا يقترفنّ سيّدنا ادام اللّه فضله بافتراء الكذب على مثلى و لا يجترحنّ به ذنبا يتعلّق فى اذياله يوم القيامة فليخافنّ اللّه الّذى لا إله الّا هو و ليتذكّرنّ يوم يثاب فيه الصّادق على صدقه و يعاقب الكاذب على كذبه و السّلام « 1 » .\r\n\r\n\r\n","description":"","footnote":"\r\n( 1 ) - قرع سمعى . . . از زبان واردين به شهر خوارزم شنيديم كه سيّد و سرور ما - كه خدا فضل و بخشش او را مستدام گرداناد - هرگاه از كارهاى شخصى و وظايف تدريس فراغت مىيابد ، در جلساتش تشنه به خون من ، سخن را در باب بدگمانى و دشمنى به درازا مىكشاند و مرا به دزديدن كتاب‌هاى خود متهم مىنمايد و پرده شرم را در هتك حرمت مىدراند . آيا اين رسم فضل و جوانمردى است ؟ آيا شايسته جوانمردى است كه دروغ جانگزا و بهتان دردناك زنيد و به برادر مسلمان خود افترا بنديد ؟ به خدا سوگند هرگاه در روز قيامت در صور دميده شود و خاك استخوان‌ها بار ديگر لباس حيات پوشند و بندگان خدا در جايگاه عرصات جمع شوند و نامه اعمال بندگان بر صاحبانشان گشوده شود و از هركسى دربارهء اعمالش سؤال شود و بدكار به سوى دوزخ كشيده شود و نيكوكار بر شانه‌هاى فرشتگان به سوى بهشت روان گردد ، در آن مقام هولناك كسى نيست كه دامن گيرد و شكايت كند كه زمينى از او غصب كرده‌ام يا مالى را غارت نموده‌ام يا خونى را ريخته‌ام يا كسى را هتك حرمت كرده و يا شخصى را كشته‌ام يا حقى را باطل نموده‌ام . خداوند برايم درآمدى حلال مقرر كرده كه از آن نزديك يك هزار جلد كتاب نفيس و نسخ گرانبها جمع كرده‌ام و مىدانم كه تمام كتابخانه‌هايى كه در ممالك اسلامى بنا شده - و خدا عمر آن‌ها را طولانى سازد - به جهت\r\n","page_name":" 378 ","page_number":28},
  {"content":"\r\n\r\nو بدين وهن كه به حال سلطان راه يافت ، نخوت در دماغ اتسز زيادت گشت و درين حالت رشيد وطواط را قصيده‌ايست كه مطلعش اين است :\r\n ملك اتسز به تخت ملك برآمد * دولت سلجوق و آل او به سر آمد \r\nو امثال اين او را قصيده‌هاست . سلطان سنجر به انتقام اين حركت شنيع در شهور سنهء ثمان و ثلثين و خمسمائة « 1 » بر قصد او عازم رزم خوارزم گشت و بر در شهر نزول كرد و مجانيق نصب فرمود و لواى محاربت رفع « 2 » . چون نزديك رسيد كه خوارزم مستخلص شود و عيش بر اتسز منغّص « 3 » گردد هدايا و تحف نزديك امراى حضرت روان كرد و از سلطان عذرها خواست و استعطاف « 4 » جانب او كرد . سلطان نرم شد و بر سبيل هدنه « 5 » و مصالحت بازگشت . و اتسز بر عادت مستمرّ سر خلاف مىداشت . سلطان اديب صابر را به رسالت نزديك او فرستاد و او يك‌چندى در خوارزم بماند . و اتسز از رنود خوارزم بر منوال طريقهء ملاحده دو شخص را فريفته بود و روح ايشان خريده و بها داده و ايشان را فرستاده تا سلطان را مغافصة هلاك كنند و جيب حياه او چاك . اديب صابر را ازين حالت معلوم شد . نشان آن دو شخص بنوشت و در ساق موزهء پيرزنى به مرو روان كرد . چون مكتوب به سلطان رسيد فرمود تا بحث « 6 » آن كسان كردند و ايشان را در خرابات « 7 » بازيافتند و به دوزخ فرستاد . اتسز چون واقف شد اديب صابر را به جيحون انداخت .\r\nسلطان در سنهء اثنتين و اربعين و خمسمائة « 8 » در ماه جمادى الآخرة باز قصد خوارزم كرد . و اوّل قصبهء هزارسف را كه اكنون درين عهد بعد از لشكر مغول در آب غرق شدست دو ماه محاصره داد . و درين سفر انورى در خدمت حضرت سنجرى بود . اين دوبيتى بر تيرى نوشت و در هزارسف انداخت :\r\n اى شاه همه ملك زمين حسب تراست * وز دولت و اقبال جهان كسب تراست \r\n\r\n\r\n","description":"","footnote":"\r\nاستفادهء مسلمانان است و كسى كه اعتقادى اين‌چنين دارد چگونه به خود اجازه مىدهد كه به كتاب‌هاى يكى از بزرگان علم تجاوز كند ؟ بزرگى كه تمام عمرش را صرف گردآورى اوراقى نموده كه اگر آن‌ها را با جلدهاى چرمين در بازارها مىفروختند با بهاى آن‌ها نمىشد غذايى ساده و كم‌ارزش بر سر سفره آماده كرد .\r\nپناه بر خدا ، پناه بر خدا . از خدا بترس ؛ اميدوارم كه مولاى ما به خاطر افترا و دروغى كه بر چون منى زده است دچار گناه نشود و دامنش در روز قيامت از اين گناه آلوده نگردد و از خداى واحد كه غير از او خدايى نيست بترسد و روزى را به ياد آورد كه راستگو به سبب صداقت پاداش و دروغگو به سبب دروغگويى جزا و عقوبت مىبيند . و السّلام .\r\n( 1 ) - سال 538 .\r\n( 2 ) - رفع : بلند كردن .\r\n( 3 ) - منغّص : مكدّر و تيره ، ناخوش .\r\n( 4 ) - استعطاف : طلب مهربانى كردن .\r\n( 5 ) - هدنه : آشتى و صلح .\r\n( 6 ) - بحث : جستجو .\r\n( 7 ) - خرابات : فاحشه‌خانه .\r\n( 8 ) - سال 542 .\r\n","page_name":" 379 ","page_number":29},
  {"content":"\r\n\r\n امروز به يك حمله هزارسف بگير * فردا خوارزم و صدهزار اسب تراست \r\nوطواط در هزارسف بود . در جواب اين رباعى بر تير نوشت و بينداخت :\r\n گر خصم تو اى شاه شود رستم گرد * يك خر ز هزارسب تو نتواند برد « 1 » \r\nچون سلطان بعد از مشقّت بسيار و رنج بىشمار هزارسف بگرفت و سلطان سبب آن بيت كه پيشتر ثبت افتاد و اين رباعى و امثال آن از وطواط عظيم « 2 » در خشم بود و سوگند خورده كه چون او را بازيابند هفت عضو او را از يكديگر جدا كنند ، در طلب و جستن او مبالغت كرد و منادى بر منادى فرمود . وطواط هر شب به آشيانه‌اى و هر روز به واديى .\r\nچون دانست كه از فرار قرار نخواهد يافت به اركان ملك در خفيه توسّل مىجست . هيچ‌كدام ازيشان سبب مشاهدهء غضب سلطان به تكفّل مصلحت او زبان نمىدادند . به حكم جنسيّت پناه به خال جدّ پدر « 3 » مقرّر اين كلمات « 4 » ، منتجب الدّين بديع الكاتب - سقى اللّه عراص رمسه بسحائب قدسه « 5 » - داد . و منتجب الدّين باز آنك « 6 » منصب ديوان انشا با منادمت « 7 » جمع داشت ، وقت اداى نماز بامداد پيشتر از اركان ديوان و داد در رفتى و بعد از فراغ از نماز ابتدا به نصيحتى كردى و موافق و ملايم حال حكايتى مضحك در عقب جدّ بگفتى و سلطان در اسرار ملك به رأى او مشورت كردى . فىالجمله به تدريج سخن به ذكر رشيد وطواط رسيد . منتجب الدّين برخاست و سلطان را گفت كه : « بنده را يك التماس است اگر مبذول افتد . » سلطان به اسعاف « 8 » آن وعده فرمود . منتجب الدّين گفت :\r\n« وطواط « 9 » مرغكى ضعيف باشد ، طاقت آن نداشته كه او را به هفت پاره كنند ؛ اگر فرمان شود او را به دو پاره كنند . » سلطان بخنديد و جان وطواط ببخشيد .\r\n\r\n\r\n","description":"","footnote":"\r\n( 1 ) - در جميع نسخ همين يك بيت را دارد و حال آنكه از سابق و « لاحق عبارت صريحا معلوم مىشود كه رباعى بوده است . در تاريخ گزيده بيت رباعى را اين‌طور دارد :\r\n اى شه كه به جامت مى صافيست نه درد * اعداى تو را ز غصّه خون بايد خورد \r\nولى ظاهرا اين بيت مصنوعى است زيرا قافيهء آن فاسد است . ( مص )\r\n( 2 ) - عظيم : در اينجا قيد است يعنى بسيار در خشم بود .\r\n( 3 ) - منظور دايى جدّ پدر مصنّف است يعنى منتجب الدّين بديع الكاتب .\r\n( 4 ) - مقرّر اين كلمات . منظور خود جوينى است .\r\n( 5 ) - خداوند عرصه‌هاى قبرش را با ابرهاى بهشتش سيراب كناد .\r\n( 6 ) - باز آنك : با آنكه .\r\n( 7 ) - منادمت : همنشينى ( مخصوصا در مجلس شراب ) . منصبى مهم بوده كه بعضىها حائز آن مىشده‌اند و بيشتر جنبه شخصى داشته تا اجرايى و دولتى .\r\n( 8 ) - اسعاف : برآوردن حاجت .\r\n( 9 ) - وطواط : محمّد بن محمّد بن عبد الجليل بلخى ، ملقّب به رشيد الدّين صاحب كتاب مشهور حدائق السحر فى دقائق الشعر .\r\n","page_name":" 380 ","page_number":30},
  {"content":"\r\n\r\nو چون سلطان به در خوارزم رسيد زاهدى بود كه او را زاهد آهو پوش گفتندى . طعام و لباس او از گوشت و پوست آهو بود . به خدمت سلطان آمد و بعد از موعظهء حسنه اهل شهر را شفاعت كرد و اتسز نيز رسل فرستاد و تحف و هدايا و نتف معاذير « 1 » . سلطان نيز از آنجا كه شمول عفو و اغضاء « 2 » او بود از زلّات « 3 » او بار سوّم عفو كرد و قرار دادند كه اتسز به كنار جيحون آيد و سلطان را خدمت كند . در روز دوشنبه دوازدهم محرّم سنهء ثلاث و اربعين و خمسمائة « 4 » اتسز بيامد و هم از پشت اسب سلطان را خدمت كرد و پيش از آنك سلطان عنان برتابد « 5 » اتسز بازگشت . سلطان هرچند از قلّت التفات در غضب شد امّا چون در مقدّمه عفو فرموده بود آن خشم نيز از سر قدرت فروخورد و اظهار نكرد و به فضيلت اين آيت كه  وَ الْكاظِمِينَ الْغَيْظَ وَ الْعافِينَ عَنِ النَّاسِ  « 6 » در يك حالت مخصوص گشت  وَ اللَّهُ يُحِبُّ الْمُحْسِنِينَ  « 7 »  . \r\nو چون سلطان به خراسان رسيد رسل فرستاد و اتسز را به تشريفات و انعامات مشرّف گردانيد . و اتسز نيز رسل را بعد از تقديم تعظيم مورد با تحف و هداياى بسيار بازگردانيد . و بعد ازين اتسز به جانب كفّار به چند نوبت به غزا رفت و ظفر يافت . و در آن وقت والى جند كمال الدّين پسر ارسلان خان محمود بود و ميان ايشان موافقتى تمام . چون آن حدود را بيشتر مستخلص گردانيد در محرّم سنهء سبع و اربعين و خمسمائة « 8 » عزيمت سقناق و بلاد ديگر كرد تا به موافقت كمال الدّين آنجا رود . چون به حدّ جند رسيد كمال الدّين مستشعر « 9 » شد و با لشكر خويش بگريخت و به جانب رودبار رفت . اتسز بعد از وقوف بر استشعار و فرار كمال الدّين جماعتى را از اكابر و معارف بفرستاد و به مواعيد و امان او را مستظهر « 10 » گردانيد . كمال الدّين به نزديك او آمد . فرمود تا او را بند كردند تا در آن بند هلاك شد .\r\nو كمال الدّين را با رشيد وطواط قديما دوستى و مصافاتى « 11 » بودست . اتسز را تخيّل كردند « 12 » كه وطواط از حال كمال الدّين واقف بودست . بدين سبب وطواط را مدّتى از\r\n\r\n\r\n","description":"","footnote":"\r\n( 1 ) - نتف معاذير : عذرهاى گلچين و مناسب . « نتف » جمع نتفه به معنى گياه و سبزى دست چين است .\r\n( 2 ) - اغضاء : چشم‌پوشى .\r\n( 3 ) - زلّات : لغزش‌ها ، جمع زلّت .\r\n( 4 ) - سال 543 .\r\n( 5 ) - عنان برتافتن : بازگشتن ، روى برگرداندن .\r\n( 6 ) - و الكاظمين . . . فروبرندگان خشم و درگذرندگان از گناه مردم . ( آل عمران 3 / 134 )\r\n( 7 ) - و . . . خداوند نيكوكاران را دوست دارد . ( آل عمران 3 / 134 )\r\n( 8 ) - سال 549 .\r\n( 9 ) - مستشعر : كسى كه در دل خود مىترسد .\r\n( 10 ) - مستظهر : پشت گرم .\r\n( 11 ) - مصافات : باهم دوستى به اخلاص داشتن .\r\n( 12 ) - يعنى براى او تصوير كردند .\r\n","page_name":" 381 ","page_number":31},
  {"content":"\r\n\r\nخدمت دور كرد و او را در آن معنى قصايد و قطعه‌هاست . از آن جملت از يك قطعه دو سه بيت ثبت كرد :\r\n شاها چو دست حشمت تو بر سرم نديد * در زير پاى قهر تنم را بسود چرخ\r\nبىحسن اصطناع « 1 » تو و برّ لطف تو * نازم بكاست عالم و رنجم فزود چرخ\r\nبه زين نگر به من كه اگر حالتى « 2 » بود * و اللّه كه مثل من بنخواهد نمود چرخ \r\nو از ديگرى بيتى چند نوشت :\r\n سى سال شد كه بنده به صفّ نعال در * بودست مدح خوان و تو بر تخت مدح خواه\r\nداند خداى عرش كه هرگز نه ايستاد * چون بنده مدح خوانى در هيچ بارگاه\r\nاكنون دلت ز بندهء سىساله شد ملول * در دل به طول مدّت يابد ملال راه\r\nليكن مثل زنند چو مخدوم شد ملول * جويد گناه و بندهء بيچاره بىگناه \r\nو چون جند از عاصيان پاك شد ابو الفتح ايل ارسلان را آنجا فرستاد و آن نواحى برو مقرّر فرمود .\r\nو درين سال بود كه حشم غزّ « 3 » استيلا يافتند و سلطان سنجر را بگرفتند و او را به روز بر تخت پادشاهى مىنشاندندى و شب در قفص آهن مىداشت . اتسز به طمع ملك به بهانهء آنك درين حالت قضاى حقّ ولىنعمت خويش مىگزارم با تمامت حشم و لشكر بر راه آمويه روان شد و آهسته آهسته مىرفت . چون به آمويه رسيد خواست كه قلعهء آن را به لطائف الحيل با دست گيرد . كوتوال « 4 » آن ابا نمود . رسولى به سلطان سنجر فرستاد و اظهار مطاوعت و اخلاص نمود و التماس قلعهء آمويه كرد . سلطان جواب فرستاد كه مضايقه‌اى نيست ؛ امّا ابتدا ايل ارسلان را با لشكر به مدد حضرت ما فرستد ، بعد از آن قلعهء آمويه و اضعاف « 5 » آن ارزانى داريم . چون دو سه نوبت درين سؤال و جواب رسولان از جانبين تردّد كردند تا عاقبت اتسز بدين ابا بازگشت و به خوارزم رفت . و باز قصد غزوى كرد . و درين حالت ركن الدّين محمود بن محمّد بغراخان خواهرزادهء سلطان سنجر كه لشكر با او بيعت كردند و او را قائم‌مقام سنجر بر تخت سلطنت نشاندند از راه سابقه و مصافاتى كه با خوارزمشاه اتسز داشته است از خراسان رسولى بفرستاد و در تسكين\r\n\r\n\r\n","description":"","footnote":"\r\n( 1 ) - اصطناع : نيكى كردن ، برگزيدن .\r\n( 2 ) - حالت : مرگ .\r\n( 3 ) - غزّ : صنفى از تركان غارتگر بودند كه در زمان سلطان سنجر قوّت گرفتند و خراسان را به تصرّف درآوردند و سلطان سنجر را گرفته در قفس كردند . ( برهان قاطع )\r\n( 4 ) - كوتوال : نگهبان و رئيس قلعه .\r\n( 5 ) - اضعاف : جمع ضعف به معنى دوچندان و زيادتر .\r\n","page_name":" 382 ","page_number":32},
  {"content":"\r\n\r\nنايرهء غزّ ازو استعانت خواست . خوارزمشاه بر راه شهرستانه حركت كرد و ايل ارسلان را در صحبت خويش بياورد و پسر ديگر - ختاى خان - را در خوارزم به نيابت بگذاشت .\r\nچون اتسز به شهرستانه رسيد امراى اطراف را از جهت ضبط ملك از دست شده و كار به هم برآمده طلب كرد . و در اثناى اين خبر رسيد كه امير عماد الدّين احمد بن ابى بكر قماج سوارى هزار بفرستادست و سلطان سنجر را در شكارگاه بربوده و با ترمد آورده .\r\nخاصّ و عامّ تبجّح « 1 » و استبشار نمودند و شادىها كردند . و خوارزمشاه در نسا در انتظار محمود خان و امراء ديگر توقّف نموده بود و ايشان خود از آمدن و التماس او ندامت داشتند . عزيز الدّين طغرائى را نزديك او فرستادند و با او ميثاقى و عهدى بستند . از آنجا روان شد و به خبوشان « 2 » استوا آمد و خاقان ركن الدّين هم از نيشابور بدانجا آمد و ملاقات كردند و طريق موالات « 3 » سپردند و مدّت سه ماه مصاحب يكديگر بودند و در اصلاح فساد ملك كوشيدند . روزى خوارزمشاه جشنى ساخت و خاقان ركن الدّين را حاضر كرد و در مدح ايشان از قصيدهء وطواط اين بيت ايراد مىافتد :\r\n جمعند همچنانك به يك برج در دو سعد * در يك سراى پردهء ميمون دو شهريار \r\nبعد از آن خوارزمشاه رنجور شد . روزى در ميان رنجورى آواز قرّاء « 4 » به گوش او رسيد . بر سبيل تفاؤل اصغائى كرد و ندما را خاموش گردانيد . بدين آيت رسيده بود كه  « وَ ما تَدْرِي نَفْسٌ بِأَيِّ أَرْضٍ تَمُوتُ  « 5 » » . آن را فال بد گرفت . آن رنجورى صعب‌تر شد تا شب نهم جمادى الآخرة سنهء احدى و خمسين و خمسمائة « 6 » گذشته شد و نخوت تجبّر و تكبّر از سر او بيرون رفت . و رشيد الدّين وطواط بر سر جنازهء او مىگريست و به دست اشارت به دو مىكرد و مىگفت :\r\n شاها فلك از سياستت مىلرزيد * پيش تو به طبع بندگى مىبرزيد\r\nصاحب‌نظرى كجاست تا درنگرد * تا آن همه مملكت بدين مىارزيد ؟ \r\nبعد از چهار روز واقعهء او فاش كردند . و ايل ارسلان با لشكر به جانب خوارزم حركت كرد و در راه تمامت امرا و لشكر با او بيعت كردند و برادر خردتر سليمان شاه را كه در\r\n\r\n\r\n","description":"","footnote":"\r\n( 1 ) - تبجّح : شاد شدن .\r\n( 2 ) - خبوشان : نام قديم شهر قوچان . « قوچان » لفظى است كه بعد از مغولها ، معمول شده است .\r\n( 3 ) - موالات : باهم دوستى كردن .\r\n( 4 ) - گويا صواب « قرّاء » به فتح قاف باشد يعنى قارى خوش آواز و نه « قرّاء » به ضمّ قاف جمع قارى ؛ به قرينهء افراد فعل « رسيده بوده » در سطر بعد . ( مص )\r\n( 5 ) - و ما . . . كسى نمىداند كه در كدام سرزمين مىميرد . ( لقمان 31 / 34 )\r\n( 6 ) - سال 551 .\r\n","page_name":" 383 ","page_number":33},
  {"content":"\r\n\r\nناصيهء او اثر عصيان مشاهده مىنمود مقيّد گردانيد « 1 » . و اتابك او « اغلبك » را سياست كرد و سيّم رجب اين سال بر تخت خوارزمشاهى نشست و جماعتى كه سر راستى نداشتند بگرفت و امرا و ديگر لشكرها را مواجب اقطاعات « 2 » زيادت از آنچ در عهد پدرش داشتند اطلاق كرد و خيرات بسيار فرمود . و ركن الدّين محمود خان به تهنيت جلوس او و تعزيت پدرش رسول فرستاد .\r\nو چون خبر سلطان سنجر كه در بيست و ششم ربيع الأوّل سنهء اثنتين و خمسين و خمسمائة « 3 » به جوار حقّ انتقال كرده برسيد سه روز اهل خوارزم در تعزيت بنشستند .\r\nو در سنهء ثلاث و خمسين و خمسمائة « 4 » جماعتى از سروران قرلغان كه مقيم ماوراءالنّهر بودند ، مقدّم ايشان لاجين بك و پسران بيغو خان و امثال ايشان از خان سمرقند جلال الدّين علىّ بن الحسين كه معروف بود به كوك ساغر بگريختند و به خوارزم آمدند كه : « بيغو خان را كه سرور قرلغان بود بكشت و در قصد سروران ديگرست . » خوارزم شاه ايل ارسلان ايشان را استمالت « 5 » داد و در جمادىالآخرهء اين سال متوجّه ماوراءالنّهر شد . خان سمرقند آوازهء حركت او بشنيد ؛ به حصار تحصّن جست و تمامت صحرانشينان تراكمه كه از قراكول تا به جند بود با خود در سمرقند برد و از قراختاى استمداد كرد . ايلك تركان را با ده هزار سوار به مدد او فرستادند . خوارزمشاه از بخارا بعد ما كه اهالى آن را به مواعيد مستظهر كرده بود عازم سمرقند شد و خان سمرقند نيز لشكرها عرض داد « 6 » . و لشكر بر دو جانب آب سغد نزول كردند . و جوانان لشكر بر سبيل مطارده « 7 » كرّوفرّى « 8 » مىنمودند . ايلك تركان چون خوارزمشاه و لشكر او را بديد در تذلّل و تواضع گرفت و ائمّه و علماى سمرقند به تشفّع و تضرّع درآمدند و صلح جستند .\r\nخوارزمشاه نيز سخن ايشان قبول كرد و امراى قرلغ را به احترام و اكرام تمام با مقام خويش رسانيد . و خوارزمشاه با خوارزم مراجعت كرد .\r\nو بعد از وفات سلطان « 9 » ، محمود خان بر تخت نشسته بود . و از سبب غزّ و استيلاء\r\n\r\n\r\n","description":"","footnote":"\r\n( 1 ) - يعنى بازداشت و زندانى كرد .\r\n( 2 ) - اقطاعات : جمع اقطاعه و اقطاع ، بخشى از سرزمين خراج كه فرد سپاهى آن را تقطيع مىكند و محصول آن زمين براى وى قرار داده مىشود كه از آن روزى خورد . ( اقرب الموارد )\r\n( 3 ) - سال 552 .\r\n( 4 ) - سال 553 .\r\n( 5 ) - استمالت : دلجويى .\r\n( 6 ) - عرض دادن : به معنى امروزى سان دادن است .\r\n( 7 ) - مطارده : بر يكديگر حمله كردن .\r\n( 8 ) - كرّ و فرّ : « كرّ » به معنى حمله و « فرّ » به معنى گريز است . مجموعا يعنى جنگ و گريز و گاهى نيز مجازا به معنى هنرنمايى در جنگ به كار مىرود .\r\n( 9 ) - يعنى سلطان سنجر .\r\n","page_name":" 384 ","page_number":34},
  {"content":"\r\n\r\nمؤيّد ايبه كه از غلمان دار سنجرى به فروسيّت « 1 » و بدار « 2 » از ديگر غلمان مستثنى و ممتاز بود ، كار خراسان در اضطراب و تشويش بود « 3 » . و سلطان محمود را در رمضان سنهء سبع و خمسين و خمسمائة « 4 » از شهرستان نشابور بيرون آورد « 5 » و چشم او را ميل كشيد و در قلعه‌اى كه در آنجا محبوس بود وفات يافت .\r\nو در شهور سنهء ثمان و خمسين و خمسمائة « 6 » خوارزمشاه با لشكرى جرّار « 7 » و عسكرى كرّار « 8 » متوجّه شادياخ « 9 » شد و مدّتى او را در شادياخ حصار داد « 10 » تا سفرا از جانبين در ميان آمدند و مصالحه كردند و با خوارزم مراجعت نمود . و در شهور سنهء ستّين و خمسمائة « 11 » از حشم ختاى و ماوراءالنّهر جمعيّتى شگرف ساختند بر قصد او « 12 » .\r\nچون آوازهء ايشان بشنيد مستعدّ حرب گشت و در مقدّمه لشكركش خويش « عيار بك » را كه از قرلغان ماوراءالنّهر بود به آمويه فرستاد . پيش از وصول او لشكرها از جانبين مصادمت « 13 » كردند . لشكر عيار بك منهزم شد و او گرفتار . و ايل ارسلان بيمار شد . چون به خوارزم رسيد در نوزدهم رجب اين سال « 14 » وفات كرد . پسر خردتر او سلطان شاه كه وليعهد او بود قائم‌مقام پدر بر تخت خوارزمشاهى نشست و مدبّر ملك مادر او ملكه تركان بود . برادر بزرگ‌تر او تكش در جند بود . به طلب او رسولى فرستادند ؛ از آمدن ابا نمود . به قصد او لشكر تعبيه كردند . تكش خبر يافت . عنان برتافت « 15 » و عزيمت دختر خان خانان قراختاى كرد كه در آن وقت اسم خانى داشت و مدبّر كار ملك شوهر او « فرما » بود . چون تكش بديشان رسيد به خزاين و اموال خوارزم مواعيد داد و قرار نهاد كه چون خوارزم مستخلص شود هر سال مالى بفرستد . فرما را با لشكرى انبوه با تكش به هم بفرستاد . چون بر خوارزم مطّلع شدند سلطان شاه با مادر پيش از محاربه و مجادله راه راست در پيش گرفتند تا به ملك مؤيّد متّصل شدند . و تكش روز دوشنبه بيست و دويّم\r\n\r\n\r\n","description":"","footnote":"\r\n( 1 ) - فروسيّت : سواركارى .\r\n( 2 ) - بدار : پيشى گرفتن .\r\n( 3 ) - معنى عبارت : اوضاع خراسان در اثر شورش غزّ و برترى « مؤيّد ايبه » كه جزو غلام‌هاى خاندان سنجرى بود و در هوش و مبادرت به جنگ از ديگر غلامان ممتاز ، در هرج و مرج افتاده بود .\r\n( 4 ) - سال 557 .\r\n( 5 ) - يعنى مؤيّد ايبه محمود خان را از نيشابور بيرون آورد .\r\n( 6 ) - سال 558 .\r\n( 7 ) - جرّار : انبوه .\r\n( 8 ) - كرّار : بسيار حمله برنده .\r\n( 9 ) - شادياخ : از محالّ نيشابور .\r\n( 10 ) - يعنى مؤيّد ايبه را .\r\n( 11 ) - سال 560 .\r\n( 12 ) - يعنى خوارزمشاه .\r\n( 13 ) - مصادمت : به همديگر صدمه زدن .\r\n( 14 ) - يعنى سال 560 يا 565 برحسب اختلاف نسخ در چند سطر پيش ( س 8 ) و فرض دوّم به واقع نزديكتر است . ابن الأثير وفات ايل ارسلان را سال 568 ذكر مىكند . ( مص )\r\n( 15 ) - عنان برتافتن : روى برگرداندن ، فرار كردن .\r\n","page_name":" 385 ","page_number":35},
  {"content":"\r\n\r\nربيع الآخر سنهء ثمان و ستّين و خمسمائة « 1 » در خوارزم شد و بر تخت خوارزمشاهى نشست و هركس از شعرا و بلغا در تهنيت او خطب « 2 » و اشعار آوردند . رشيد الدّين وطواط را كه در خدمت آباء او سنّ از هشتاد گذشته بود به محفّه‌اى « 3 » پيش او آوردند . گفت : « هركس بر قدر خاطر و قريحه تلفيق تهنيتى كرده‌اند و من بنده را سبب « 4 » ضعف به نيت و كبر سنّ قوى از كار فرومانده است ؛ بر رباعى كه سبيل تبرّك نظم افتادست اختصار مىرود :\r\n جدّت ورق زمانه از ظلم بشست * عدل پدرت شكستها كرد درست\r\nاى بر تو قباى سلطنت آمده چست * هان تا چه كنى كه نوبت دولت تست . » \r\nو تكش آيين عدل و دادگسترى پيش گرفت و فرما را با قضاى حقّ او به اعزاز و اكرام بازگردانيد . و والدهء سلطان شاه از نفايس جواهر و اجناس ذخاير به ملك مؤيّد هديه‌ها فرستاد و ملك خوارزم و عرصهء آن برو عرضه كرد و از ميلان « 5 » اهالى و عساكر خوارزم به جانب مادر و پسر لافها مىزد تا ملك مؤيّد نيز به قول ايشان مغرور شد و وسوسهء شياطين آمال - در ملك و مال - او را از منهج صواب دور انداخت . و لشكرهاى پراكنده جمع كرد و با سلطان شاه و مادرش عازم خوارزم شدند . چون به سوبرلى رسيدند - و آن شهرى بودست كه اكنون آب گرفته است - چون لشكر مؤيّد به يك فوج از بيابان بيرون نمىتوانستند شد ، فوج فوج مىرفتند « 6 » و خبر نداشتند كه خوارزمشاه در سوبرلى نزول كردست . ملك مؤيّد در مقدّمه بود . چون به سوبرلى رسيد تكش بر آن فوج زد و اكثر ايشان را بكشت و ملك مؤيّد را اسير كرده به نزديك او بردند . بر در بارگاه او ميانش دو نيم زد . و اين حالت در روز عرفه سنه تسع و ستّين و خمسمائة « 7 » بودست . و سلطان شاه و مادرش بگريختند و به دهستان رفتند . و تكش بر عقب ايشان به دهستان روان شد و دهستان او را مسلّم شد و مادر سلطان شاه را بكشت و بازگشت . و از آنجا سلطان شاه گريخته به شادياخ آمد نزديك طغان شاه پسر ملك مؤيّد كه قائم‌مقام او نشسته بود . و سلطان شاه يك‌چندى در نشابور مقام ساخت و چون طغان شاه را مكنت آن نبود كه او را به لشكرى يا به مالى مددى دادى از آنجا به سلاطين غور متّصل گشت و به ذيل استمداد ايشان تمسّك نمود . مورد او را به الطاف كه در حقّ اصناف چنين اضياف كنند تلقّى\r\n\r\n\r\n","description":"","footnote":"\r\n( 1 ) - سال 568 .\r\n( 2 ) - خطب : خطبه‌ها .\r\n( 3 ) - محفّه : نوعى هودج و تخت روان .\r\n( 4 ) - سبب : به سبب .\r\n( 5 ) - ميلان : تمايل .\r\n( 6 ) - يعنى به خاطر اينكه عبور از بيابان براى يك گروه اندك ممكن نبود ، لشكريان مؤيّد به صورت انبوه از بيابان گذشتند و در كمين خوارزمشاه افتادند .\r\n( 7 ) - سال 569 .\r\n","page_name":" 386 ","page_number":36},
  {"content":"\r\n\r\nكردند « 1 » .\r\nو سلطان تكش را در خوارزم كار نظام تمام يافت و امور ملك قوام پذيرفت . و رسل ختاى بر قرار متواتر بودند و زيادت از قبول تحكّمات و ملتمسات مترادف . و با اين همه رعايت شرايط ادب نمىكردند « 2 » و شرف نفس هرآينه از تحمّل حيف « 3 » ابىّ « 4 » تواند بود و به قبول ضيم « 5 » تن در نتوان داد « 6 » ع : سجيّة نفس حرّة ملئت كبرا « 7 » . بفرمود تا يكى را از معارف ختاى كه به رسالت آمده بود سبب حركات نالايق او بكشتند و ميان او و قوم ختاى مكاوحت « 8 » ظاهر شد . چون سلطان شاه خبر مكاشفت « 9 » ايشان بدانست شادان شد و آن را از امارات « 10 » دولت خويشتن پنداشت و ختائيان نيز بر رغم تكش استحضار او كردند « 11 » . و سلطان غياث الدّين به التماس او ، او را با ساز و اهبت « 12 » و آلت و تجمّل وافر به جانب ختاى روان كرد . چون سلطان شاه از پيش غياث الدّين روان شد غياث الدّين روى به امرا آورد و گفت : « مرا در خاطر چنان افتاد كه ازين مرد در خراسان فتنه‌ها پيدا گردد و ما را ازو تحمّل زحمات و مشقّت‌ها بايد كرد . » و گوئى الهام ربّانى بود .\r\nچون سلطان شاه به ختاى رسيد و ميلان اهالى خوارزم و لشكرها به جانب خود با ايشان تقرير داد ، فرما را با لشكرى تمام به مدد او روان كردند . چون به حدود خوارزم رسيد سلطان تكش بفرمود تا آب جيحون بر ممرّ ايشان انداختند و بدان سبب آمد شد بريشان متعذّر شد . و سلطان در شهر استعداد جنگ و ترتيب آلت طعان « 13 » و ضراب « 14 » كرد . فرما چون بر در شهر نزول كرد از ميلان آن قوم به جانب سلطان شاه جز نزاع و جدال نديد . بر مبادرت پشيمان شد و عزيمت مراجعت كرد . سلطان شاه چون ديد كه از كار خوارزم فايده‌اى روى نخواهد نمود و مخرجى ديگر ندانست التماس نمود كه فوجى را\r\n\r\n\r\n","description":"","footnote":"\r\n( 1 ) - معنى جمله : مقدم او را به الطافى كه در مورد چنين مهمانانى روا مىدارند ، گرامى داشتند .\r\n( 2 ) - براى درك اين مفهوم بايد دانست كه سلطان تكش هنوز خراجگزار قراختائيان بود و از اين مسئله بسيار ناراحت . عاملان دولت قراختاى يعنى غوريان نه تنها براى دريافت اين خراج به موقع سر مىرسيدند بلكه در ملاقات‌هاى خود شيوهء ادب را نيز رعايت نمىكردند و همين مسئله باعث حملهء بعدى تكش به تركان قراختاى شد .\r\n( 3 ) - حيف : ستم .\r\n( 4 ) - ابىّ : سرباززننده ، سركش .\r\n( 5 ) - ضيم : ظلم .\r\n( 6 ) - معنى جمله : شرافت نفس از قبول ستم منزجر است و به قبول بيداد تن در نمىدهد .\r\n( 7 ) - سجيّة . . . [ كرامت 
  ] خوى انسان آزاده‌اى است كه از بزرگى لبريز شده است .\r\n( 8 ) - مكاوحت : باهم جنگيدن .\r\n( 9 ) - مكاشفت : آشكارا دشمنى كردن با همديگر .\r\n( 10 ) - امارات : نشانه‌ها .\r\n( 11 ) - يعنى ختائيان براى خوار كردن تكش ، سلطان شاه را فرا خواندند .\r\n( 12 ) - اهبت : سازوبرگ .\r\n( 13 ) - طعان : نيزه زدن .\r\n( 14 ) - ضراب : شمشير زدن .\r\n","page_name":" 387 ","page_number":37},
  {"content":"\r\n\r\nاز لشكر ، فرما با او به هم به سرخس بفرستد . ملتمس « 1 » او به اجابت مقرون كرد و مغافصة « 2 » به سرخس بر سر ملك دينار كه يكى بود از امراى غزّ دوانيد و اكثر ايشان را طعمهء شمشير كرد . و ملك دينار خويش را در خندق قلعه انداخت و از حصار او را به موى از آب بركشيدند . و بقاياى غزّان به حصار پناهيدند .\r\nو سلطان شاه متوجّه مرو شد و آنجا ساكن گشت و لشكر ختاى را بازگردانيد و دايما تاختن به سرخس مىبرد تا اكثر غزّان متفرّق گشتند . و چون ملك دينار در قلعه عاجز شد و اكثر حشم ازو برگشتند و او مانند دينار ناسره در بن صرّه بماند « 3 » ، ايلچى نزديك طغان شاه فرستاد و بسطام عوض سرخس ازو التماس كرد . ملتمس او را مبذول فرمود و امير عمر فيروزكوهى را به سرخس فرستاد تا قلعه به دو تسليم كرد « 4 » . و دينار به بسطام رفت . چون سلطان تكش بر عزيمت عراق از خوارزم به جاجرم رسيد ، ملك دينار دينار و ملك خود بگذاشت و به طغان شاه متّصل گشت . طغان شاه عمر فيروزكوهى را از سرخس بازخواند و در عوض او امير قراقوش را كه يكى بود از غلامان پدرش به سرخس فرستاد . [ سلطان شاه 
  ] با كم از سه هزار مرد قصد سرخس را محتشد « 5 » شد و مخالفت و نقض ميثاق و موافقت را مترصّد . طغان شاه 46 نيز از نيشابور با ده هزار مرد آراسته با دينار و خواسته بر عزم مصافّ متوجّه سرخس شد . چون در آسياى حفص « 6 » روز چهارشنبه بيست و ششم ذىالحجّة سنهء ستّ و سبعين و خمسمائة « 7 » آسياى حرب در دوران آمد و مبارزان از جانبين در ميدان ، بعد از جدال و قتال طايفهء طغان‌شاهى را از صدمت صولات « 8 » لشكر سلطان شاهى كار خلل و تباهى يافت و سلطان شاه به قوّت الهى كامران شد و غنايم بسيار از مال و خواسته به خزانهء او رسيد . و از جملهء آن غنايم سيصد تخت نرد به خزانهء سلطان شاه رسيده بود . و سلطان شاه بر سرخس و طوس و آن حدود مستولى شد و كوكب اقبال او بعد از هبوط « 9 » مستعلى « 10 » . و چون بر خلاف شيوهء طغان شاه مرد حرب و جنگ بود نه يار دف و چنگ ، پيوسته بر سر طغان شاه تاختن مىكرد تا لشكر طغان شاه درمانده شدند و بيشتر امرا و اعيان او به سلطان شاه متّصل گشتند و ملك او را\r\n\r\n\r\n","description":"","footnote":"\r\n( 1 ) - ملتمس : درخواست .\r\n( 2 ) - مغافصة : ناگهان .\r\n( 3 ) - معنى جمله : او مانند دينار ناخالص در ته كيسه تنها ماند .\r\n( 4 ) - معنى عبارت : طغان شاه خواستهء او را قبول كرد و عمر فيروزكوهى را به سرخس فرستاد تا قلعه را از ملك دينار تحويل بگيرد .\r\n( 5 ) - محتشد : آمادهء كار .\r\n( 6 ) - آسياى حفص : نام مكانى .\r\n( 7 ) - سال 576 .\r\n( 8 ) - صولات : حمله‌ها ، جمله صولة .\r\n( 9 ) - هبوط : به زير آمدن . ضمنا از اصطلاحات نجومى است .\r\n( 10 ) - مستعلى : برآمده .\r\n","page_name":" 388 ","page_number":38},
  {"content":"\r\n\r\nرونقى نماند . و به سلطان تكش و سلطان غور به كرّات به التماس مددى التجا « 1 » نمود و رسول فرستاد . و يك نوبت به نفس خود به هرات رفت و استمداد لشكرى كرد هم فائده نداد . و درين نامرادى بود تا در شب دوشنبه دوازدهم محرّم سنهء احدى و ثمانين و خمسمائة « 2 » از دنيا به عقبى رسيد . و همان شب پسرش سنجر شاه را قائم‌مقام پدر بر تخت نشاندند . منكلى بيك كه اتابك او بود استيلا يافت و دست به مصادره و مطالبه گشاده كرد . بيشتر امراى طغان‌شاهى به خدمت سلطان شاه پيوستند و بر اكثر ولايت طغان شاه حاكم گشت « 3 » .\r\nو ملك دينار به جانب كرمان رفت و اتراك غزّى به هركجا مانده بودند به دو متّصل شدند .\r\nو در اوايل شهور سنهء اثنتين و ثمانين « 4 » سلطان تكش از خوارزم به خراسان آمد .\r\nسلطان شاه درين فرصت با لشكرى انبوه به خوارزم رفت و سلطان تكش به مرو آمد و بر در شهر نزول كرد . سلطان شاه را بر خلاف انديشهء او به خوارزم راه ندادند و از نزول تكش به در مرو توقّف نتوانست كرد . و چون به آمويه رسيد اكثر لشكر آنجا بگذاشت و با پنجاه نفر مرد كارزار در شب بر ميان لشكرهاى تكش زد و در مرو رفت . و روز ديگر چون سلطان دانست كه برادرش در شهر رفت و تمكّن يافت عنان برتافت « 5 » و بىتوقّف به جانب شادياخ شتافت در ربيع الاوّل سنهء اثنتين و ثمانين و خمسمائة « 6 » بر ظاهر « 7 » آن نزول كرد . و مدّت دو ماه سنجر شاه و منكلبك را در شادياخ حصار داد « 8 » . بعد ما كه « 9 » صلح قرار افتاد و بازگشت حاجب بزرگ شهاب الدّين مسعود و سيف الدّين مردان شير خوان‌سالار و بهاء الدّين محمّد بغدادى كاتب را به اتمام مصالحت و تقرير مواضعتى « 10 » كه ملتزم گشته بود نزديك منكلبك فرستاد و او ايشان را سبب غيبت حشم و خدم سلطانى مقيّد به نزديك سلطان شاه فرستاد . و محبوس بودند تا به وقتى كه ميان اخوين موافقتى افتاد .\r\nو امام برهان الدّين ابو سعيد بن الإمام فخر الدّين عبد العزيز الكوفى در خدمت سلطان بود و او از علماى كبار بود و فحول « 11 » ائمّهء روزگار و نزديك سلاطين وقت عظيم موقّر و قضا و شيخ الإسلامى خراسان به دو مفوّض بود . از نتايج خاطر او « 12 » اين دو سه بيت به\r\n\r\n\r\n","description":"","footnote":"\r\n( 1 ) - التجاء : پناه بردن .\r\n( 2 ) - سال 581 .\r\n( 3 ) - يعنى منكلى بيك يا سلطان شاه . هر دو محتمل است و اظهر اوّلى است . ( مص )\r\n( 4 ) - سال 82 [ 5 
  ] .\r\n( 5 ) - عنان برتافتن : روى گرداندن ، برگشتن .\r\n( 6 ) - سال 582 .\r\n( 7 ) - ظاهر : بيرون شهر ، حومهء شهر .\r\n( 8 ) - حصار داد : محاصره كرد .\r\n( 9 ) - بعد ما كه : بعد از آنكه .\r\n( 10 ) - مواضعت : مال مقرّرى ، قرار داد .\r\n( 11 ) - فحول : نامداران ، جمع فحل .\r\n( 12 ) - يعنى امام برهان الدّين .\r\n","page_name":" 389 ","page_number":39},
  {"content":"\r\n\r\nكوفه نوشته بود . يكى از دوستان املا كرد درين وقت كه حال او ثبت مىافتاد :\r\n الا هل الى اكناف كوفة عودة * تبلّ غليل الشّوق قبل مماتى\r\nو هل اغتدى بين الكناس و كندة * اسحّ على تلك الرّبى عبراتى\r\nرعى اللّه صحبى بالعراق و ان هم * رموا شمل عهدى منهم بشتات « 1 » \r\nبعد از مصالحت در شادياخ آمد و منكلبك او را بگرفت و بكشت .\r\nو چون سلطان شاه خبر مراجعت برادر بشنيد برقرار معهود و طمع در اختيار ملك نشابور ديگر بار عازم شادياخ شد و يك‌چندى حرب كرد و چون دانست كه كارى متمشّى « 2 » نخواهد شد و اهل شهر غالب بودند از آنجا عزيمت سبزوار كرد و آن را در حصار گرفت و مجانيق نهاد . و اهالى سبزوار او را فحشها گفتند و سلطان شاه كينه گرفت و در استخلاص آن مبالغتى عظيم داشت . چون كار اهل سبزوار به اضطرار رسيد و ملجأ و مهربى « 3 » نبود به شيخ وقت احمد بديلى كه از ابدال زمانه بود و در علوم دينى و حقيقى يگانه توسّل جستند . سبب « 4 » استخلاص آن طايفه بيرون رفت و نزديك سلطان شاه و شفيع گشت . سلطان شاه مورد « 5 » او را تعظيم فرمود و ملتمس او را در صفح « 6 » جميل و اغضا « 7 » بر هفوات « 8 » و بادرات « 9 » آن قوم مبذول داشت . و شيخ احمد از سبزوار بود ؛ وقت آنك سبب شفاعت از سبزوار بيرون مىآمد اهالى آن سبب انكارى كه با اهل صفّه و مشايخ داشتند او را فحش مىگفتند . و او گفتست اگر قومى منكرتر ازين طايفه بودى پيرم احمد اين عاجز را آنجا فرستادى . و آن قوم تير در عقب او انداختند چنانك به عقب او رسيد و شيخ احمد بدان التفات نكرد . و او را در حقايق اشعارست از غزل و رباعيّات و رسايل و اين رباعى او راست :\r\n اى جان اگر از غبار تن پاك شوى * تو روح مقدّسى بر افلاك شوى\r\nعرش است نشيمن تو شرمت نايد * كآئىّ و مقيم خِطّهء خاك شوى ؟ \r\nو سلطان شاه در سبزوار رفت و به قول وفا نمود و يك ساعتى مقام كرد و از آنجا\r\n\r\n\r\n","description":"","footnote":"\r\n( 1 ) - الا . . . آيا اميد برگشت به اطراف كوفه هست ؟ آيا شدّت علاقه و عشق من قبل از مرگ سيراب خواهد شد ؟ / آيا شبى را در ( كناس ) و ( كنده ) صبح خواهم كرد و اشكهايم را بر خاكهايشان خواهم افشاند ؟ / خداوند دوستانم را در عراق نگاه دارد ، اگرچه ايشان جماعت مرا پريشان ساختند و به روزگار جدايى افكندند .\r\n( 2 ) - متمشّى : جارى و روان شونده .\r\n( 3 ) - مهرب : گريزگاه .\r\n( 4 ) - يعنى به سبب .\r\n( 5 ) - مورد : محل ورود ، مقدم .\r\n( 6 ) - صفح : در گذشتن از گناه .\r\n( 7 ) - اغضاء : چشم‌پوشى .\r\n( 8 ) - هفوات : لغزش‌ها ، جمع هفوه .\r\n( 9 ) - بادرات : جمع بادره ، به معنى كارى كه از روى خشم و تندى صورت مىگيرد . خطا\r\n","page_name":" 390 ","page_number":40},
  {"content":"\r\n\r\nمتوجّه مرو شد .\r\nو سلطان تكش روز آدينه چهاردهم محرّم سنهء ثلاث و ثمانين و خمسمائة « 1 » بود كه باز به ظاهر « 2 » شادياخ نزول كرد و مجانيق نصب فرمود و محاربت سخت آغاز نهاد تا منكلبك مضطرّ گشت . ائمّه و سادات را شفيع ساخت و به خدمت تكش فرستاد و دست در دامن استمالت « 3 » زد . ملتمس او را به اجابت مقرون فرمود و بر آن جملت سوگند ياد كرد . چون منكلبك به خدمت تكش رسيد سلطان روز سه شنبه هفتم ربيع الأوّل اين سال در شهر رفت و بساط عدل و رأفت گسترد و عرصهء آن را از خاشاك و خار عدوان و جور بسترد . و موكّل « 4 » بر سر منكلبك گماشت تا هرچه به ناحقّ گرفته به حقّ بازداد . و به قصاص برهان الدّين كه لحوم العلماء مسمومة « 5 » بر موجب فتاوى ائمّه او را به امام فخر الدّين عبد العزيز الكوفى دادند تا به قصاص پسر كه  النَّفْسَ بِالنَّفْسِ   وَ الْجُرُوحَ قِصاصٌ  « 6 » او را بكشت و ارباع « 7 » نشابور از جور او پاك شده خوارزمشاه را مسلّم گشت . و زمام مصلحت آن ملك در كفّ كفايت پسر بزرگ‌تر ناصر الدّين ملك شاه نهاد و در رجب سال مذكور عزيمت مراجعت با خوارزم به امضا رسانيد .\r\nسلطان شاه باز چون عرصه خالى ديد حالى بر قصد او لشكر كشيد و ساكنان شادياخ را كئوس طعن « 8 » و ضرب مالامال چشانيد و بيشتر باره « 9 » را خراب كرد . و از جانبين لشكرها مصادمت « 10 » كردند و در قتال و نزال « 11 » مقاومت نمود « 12 » . و ملك شاه به جانب پدر مجمّزان « 13 » متواتر مىداشت و در استعانت و استغاثت « 14 » مكتوبات مىفرستاد . بدين سبب تكش نيز توقّف ننمود و با حاضر لشكر حركت كرد و از نسا يكى را از مفردان « 15 » خاصّ فرمود تا گريخته‌وارى « 16 » برفت و سلطان شاه را خبر داد كه تكش با لشكرى بزرگ به خراسان رسيد . ازين خبر سلطان شاه مجانيق را آتش در زد و خاكسار بر آب « 17 » چون باد روان شد . و چون سلطان به شهر رسيد خرابىها را مرمّت فرمود و زمستان را عزيمت\r\n\r\n\r\n","description":"","footnote":"\r\n( 1 ) - سال 583 .\r\n( 2 ) - ظاهر : بيرون شهر ، حومهء شهر .\r\n( 3 ) - استمالت : دلجويى .\r\n( 4 ) - موكّل : نگهبان .\r\n( 5 ) - لحوم . . . گوشت‌هاى [ بدن 
  ] دانشمندان زهرآلود است .\r\n( 6 ) - النّفس . . . جان در برابر جان مىباشد . . . و هر زخمى را قصاصى است . ( قسمتى از آيه چهل و پنجم سورهء مائده )\r\n( 7 ) - ارباع : جاىها ، منزل‌ها ، جمع ربع .\r\n( 8 ) - طعن : نيزه زدن .\r\n( 9 ) - باره : ديوار قلعه .\r\n( 10 ) - مصادمت : به همديگر صدمه زدن .\r\n( 11 ) - نزال : جنگ .\r\n( 12 ) - يعنى نمودند .\r\n( 13 ) - مجمّز : شتر سوار تيزرو .\r\n( 14 ) - استغاثت : فريادخواهى .\r\n( 15 ) - مفردان : در اينجا خدمتكاران .\r\n( 16 ) - گريخته‌وارى : به صورت فراريان ، پنهانى .\r\n( 17 ) - بر آب : سريعا ، رجوع كنيد به صفحهء 360 .\r\n","page_name":" 391 ","page_number":41},
  {"content":"\r\n\r\nمشتاة « 1 » مازندران به تقديم رسانيد « 2 » . و تمامت امراى خراسان كه تا اين غايت به خدمت او متوسّل نبودند به دو متّصل شدند و به شمول عواطف و عوارف او ممتاز و متفرّد گشتند تا چون بهار از نقاب زمستان چهره گشاد و دنيا را از جمال خود بهره داد با خراسان معاودت نمود و در مرغزار رادكان طوس نزول كرد . و ميان او و سلطان شاه سفرا در اختلاف « 3 » آمدند و صلحى درهم بستند و خوارزمشاه جام و باخرز و زير پل از روى دوستكانى « 4 » بر كف سلطان شاه نهاد . و سلطان شاه نيز اركان دولت او را كه منكلبك مقيّد نزديك او فرستاده بود با خلع « 5 » و تشريفات بازگردانيد . و جانبين از شوايب « 6 » خلاف صافى و خراسان از طغاة و عداة پاك گشت .\r\nو خوارزمشاه روز سه شنبه هجدهم جمادى الأولى سنهء خمس و ثمانين و خمسمائة « 7 » در مرغزار رادكان طوس بر تخت سلطنت نشست و آوازهء او در اطراف و آفاق شايع شد و هيبت او در ضماير و خواطر خلايق تمكّن يافت و شعرا را در تهنيت جلوس او اشعار و خطب بسيارست و عمادى زوزنى را قصيده‌ايست مطلع آن :\r\n به حمد اللّه از شرق تا غرب عالم * به شمشير شاه جهان شد مسلّم\r\nسپهدار اعظم شهنشاه گيتى * نگين‌بخش شاهان خداوند عالم\r\nتكش خانِ ايل ارسلان بن اتسز * پدر بر پدر پادشا تا به آدم\r\nخراميد بر تخت پيروز بختى * چو خرشيد بر تخت فيروزه طارم \r\nو سلطان عطايات و صلات بر شعرا خصوصا و بر خلايق عموما فايض « 8 » كرد و در خريف اين سال با خوارزم معاودت نمود .\r\nو ميان سلاطين غور و سلطان شاه مدّت مصالحت اخوين مكاشفت « 9 » قايم بود و محاربت دايم تا بعد ما كه در جنگ مروالرّود و پنج‌ديه سلطان شاه منهزم شد « 10 » و ركن قوّت و شوكت [ او 
  ] منهدم ، از جانبين « 11 » صلاح در مصالحت ديدند . ظاهرا مهادنه « 12 » درهم پيوستند . و سلطان شاه بر برادر تحكّمات مىنمود و ملتمسات بسيار مىكرد و چند حركت\r\n\r\n\r\n","description":"","footnote":"\r\n( 1 ) - مشتاة : خانه زمستانى ، قشلاق .\r\n( 2 ) - به تقديم رسانيد : صورت داد ، انجام داد .\r\n( 3 ) - اختلاف : آمد و شد .\r\n( 4 ) - دوستكانى : كاميابى ، در اصل به معنى شراب نوشيدن به ياد دوستان است كه شايد به تناسب كلمه « جام » در همين عبارت ، مناسبت داشته باشد .\r\n( 5 ) - خلع : خلعتها .\r\n( 6 ) - شوايب : آلودگىها ، جمع شائبه .\r\n( 7 ) - سال 585 .\r\n( 8 ) - فايض : روان .\r\n( 9 ) - مكاشفت : آشكارا دشمنى كردن .\r\n( 10 ) - يعنى از غوريّه ( ابن الأثير سال 568 و 586 ) .\r\n( 11 ) - يعنى سلطان شاه و غوريّه .\r\n( 12 ) - مهادنه : صلح كردن .\r\n","page_name":" 392 ","page_number":42},
  {"content":"\r\n\r\nكه بر نقض عهد و نكث « 1 » ميثاق دالّ بود ازو صادر شد . سلطان از خوارزم بر قصد او در شهور سنهء ستّ و ثمانين و خمسمائة « 2 » حركت كرد و بر ظاهر « 3 » قلعهء سرخس كه به رجال سلطان شاهى و ذخاير و آلات نامتناهى مشحون بود نزول كرد و قهرا و قسرا آن را بگرفت و خراب كرد و به جانب رادكان مراجعت نمود و تابستان در آنجا مقام فرمود . و بار ديگر ميان اخوين اصلاحى كردند و سلطان شاه باز قلعهء سرخس را معمور كرد و به خزاين و ذخاير موفور . و ميان هر دو برادر مراير « 4 » اخوّت و وفاق مفتول « 5 » بود تا در شهور سنهء ثمان و ثمانين و خمسمائة « 6 » از عراق « قتلغ اينانج بن اتابك محمّد بن ايلدگز » رسولان به جانب سلطان روان كرد معلم « 7 » به حال سلطان طغرل سلجوقى و خلاص او از قلعه‌اى كه در آنجا محبوس بود و انتزاع مملكت عراق را از دست او . بر وفق استمداد او سلطان از خوارزم روان شد و بهاء الدّين كاتب بغدادى در آن وقت در خدمت سلطان بود . چون به جوين رسيد به قصبهء آزادوار ، جدّ پدرم بهاء الدّين محمّد بن على به خدمت سلطان رفت و به حضرت سلطانى ميان هر دو مباحثات رفت و نظر سلطان بريشان افتاد . در اثناء آن به حكم اشارت وزير جدّ پدرم اين رباعى بديهه بگفت :\r\n لطفت شرف گوهر مكنون ببرد * جود كف تو رونق جيحون ببرد\r\nحكم تو به يك لحظه اگر راى كنى * سوداى محال از سر گردون ببرد \r\nسلطان برين ترانه تا شبانه شراب نوشيد و جدّم را به نواخت بسيار و تشريفات مخصوص گردانيد . و در وقت تحويل آفتاب به حمل « 8 » راه عراق را بر قصد مخالفان ساز كرد . چون آوازهء او به قتلغ اينانج و مادرش رسيد از استدعاى او نادم گشتند و بر تحصّن قلعه عازم « 9 » . چون سلطان به رىّ نزول كرد به يك‌دو روز قلعهء طبرك را كه به مردان قتال و آلات نزال « 10 » مشحون بود مستخلص گردانيد و لشكر او به غنايم بسيار مستظهر گشتند .\r\nو او تابستان در حدود رىّ مقام فرمود . از عفونت هوا و ناسازگارى آب بسيارى از لشكر او هلاك گشتند و سلطان طغرل چون بر وحشت جانب سلطان و قتلغ اينانج واقف شد تحف و هداياى بسيار فرستاد و به استيمان « 11 » پناهيد و بدان سبب مشرع « 12 »\r\n\r\n\r\n","description":"","footnote":"\r\n( 1 ) - نكث : شكستن عهد ، در اصل به معنى باز كردن تاب طناب است .\r\n( 2 ) - سال 586 .\r\n( 3 ) - ظاهر : بيرون ، حومه .\r\n( 4 ) - مراير : ريسمان‌هاى محكم ، جمع مريره .\r\n( 5 ) - مفتول : تافته ، تاب داده .\r\n( 6 ) - سال 588 .\r\n( 7 ) - معلم : آگاه‌كننده .\r\n( 8 ) - درآمدن آفتاب به برج حمل به مفهوم آمدن فروردين است .\r\n( 9 ) - معنى عبارت : وقتى اينانج و مادرش آوازهء آمدن سلطان را شنيدند از خواستن و استمداد از سلطان پشيمان شدند و تصميم بر استحكام قلعه گرفتند .\r\n( 10 ) - نزال : جنگ .\r\n( 11 ) - استيمان : امان خواهى .\r\n( 12 ) - مشرع : آبشخور .\r\n","page_name":" 393 ","page_number":43},
  {"content":"\r\n\r\nمصافات « 1 » از قاذورات « 2 » تخليط « 3 » مصفّى « 4 » و كأس موالات « 5 » موفّى « 6 » شد . و سلطان از اعمال استخراج اموال كرد « 7 » و امير تمغاج را كه بزرگ‌تر امراى اتراك بود با لشكرى در رىّ بنشاند . چون مراجعت نمود در راه منهيان « 8 » برسيدند كه سلطان شاه در فرصت غيبت سلطان به محاصرهء خوارزم شده است . سلطان تكش به استعجال تمام متوجّه خوارزم شد . چون به دهستان رسيد مبشّران رسيدند كه از آوازهء معاودت سلطان سلطان شاه بازگشت . چون سلطان به خوارزم رسيد آن زمستان كار بزم را بود « 9 » تا هنگام آنك سبزه از شارب « 10 » زمين بدميد و غنچهء بهار دهان از زفان بگماريد « 11 » ، بر عزيمت خراسان و قصد برادر ببسيجيد . چون به ابيورد رسيد ميان اخوين باز سفرا در اختلاف آمدند و استيناف « 12 » كار مصالحت و ايتلاف « 13 » كردند . و به مكاتبات و ارسال مراسلات از جانبين مادّهء نزاع انقطاع نمىپذيرفت . و سلطان شاه از غايت شراست « 14 » طبيعت و شدّت شكيمت « 15 » سخن‌هائى از سخن صواب دور و از ستر و صلاح مهجور مىگفت . در اثناء اين ، كوتوال « 16 » سرخس - بدر الدّين جغر - سبب سعايت « 17 » و نميمتى « 18 » كه ازو در پيش سلطان شاه نقل افتاده بود خايف بود . جماعتى را از محافظان كه بريشان اعتماد نداشت مقيّد گردانيد و به استحضار سلطان مسرعى « 19 » به ابيورد دوانيد . سلطان در مقدّمه فوجى انبوه از سواران روان كرد و بر عقب ايشان سلطان خود حركت كرد . چون سلطان نزديك‌تر رسيد جغر استقبال و اظهار اخلاص تقديم كرد و مفاتيح « 20 » قلعه و خزاين تسليم . سلطان شاه را از غصّهء اين قصّه و نكايت « 21 » اين حكايت روز روشن سياه شد و بعد از دو روز كه شب چهارشنبه سلخ « 22 » رمضان سنهء تسع و ثمانين و\r\n\r\n\r\n","description":"","footnote":"\r\n( 1 ) - مصافات : دوستى خالص كردن .\r\n( 2 ) - قاذورات : پليدىها ، جمع قاذوره .\r\n( 3 ) - تخليط : فساد كردن در چيزى .\r\n( 4 ) - مصفّى : پاك و خالص گشته .\r\n( 5 ) - موالات : دوستى كردن .\r\n( 6 ) - موفّى : ادا شده ، داده‌شده .\r\n( 7 ) - يعنى از كارگزاران حسابرسى اموال كرد .\r\n( 8 ) - منهى : جاسوس ، گزارشگر .\r\n( 9 ) - يعنى مشغول خوشگذرانى شد .\r\n( 10 ) - شارب : سبيل ، بروت .\r\n( 11 ) - بگماريد : « واگماريدن » به معنى دندان نشان دادن در حال خنده و به معنى تبسّم نمودن است .\r\n« گماريدن » نيز چنان كه از سياق عبارت معلوم است در اينجا به همين معنى است . ( مص )\r\n( 12 ) - استيناف : تجديد يك كار ، از سر گرفتن يك كار .\r\n( 13 ) - ايتلاف : باهم الفت گرفتن .\r\n( 14 ) - شراست : بدخويى .\r\n( 15 ) - شكيمت : غرور ، كينه .\r\n( 16 ) - كوتوال : نگهبان و رئيس قلعه .\r\n( 17 ) - سعايت : بدگويى .\r\n( 18 ) - نميمت : سخن چينى .\r\n( 19 ) - مسرع : پيك و سوار تندرو .\r\n( 20 ) - مفاتيح : كليدها .\r\n( 21 ) - نكايت : باز كردن پوست زخم ، دردناك شدن زخم .\r\n( 22 ) - سلخ : آخر ماه .\r\n","page_name":" 394 ","page_number":44},
  {"content":"\r\n\r\nخمسمائة « 1 » بود آفتاب دولت و حياة او به زوال رسيد . روز ديگر ازين خبر بر سلطان عيد نوروز شد و بر ملك و ملك سلطان شاهى فيروز گشت . و چون تخت و گاه و خزانه و سپاه او را ميراث يافت به استحضار ملك قطب الدّين محمّد مسرعى به خوارزم فرستاد . پسر بزرگ‌تر او ناصر الدّين ملك شاه والى نيشابور بود و حريص بر صيد فهود « 2 » و صقور « 3 » .\r\nسبب كثرت متصيّدات مرو از نيشابور مرو عوض گرفت « 4 » :\r\n فبئس البديل الشّأم منكم و اهله * على انّهم قومى و بينهم ربعى « 5 » \r\n47 ملتمس او به اسعاف « 6 » رسانيد و نيشابور بر ملك قطب الدّين مقرّر گردانيد . و دست هر دو پسر درين مملكت و حلّ و عقد و نقض و ابرام « 7 » قوىّ كرد . و چون در اثناء اختلاف اخوين خبر نكث « 8 » پيمان طغرل سلطان و بعد از تمغاج حركت او و غارت لشكر خوارزم و گرفتن قلعهء طبرك كه به حشم تمغاج مشحون بود شنيده بود بر انتقام سلطان طغرل و حلّ آن مشكل در اوايل شهور سنهء تسعين و خمسمائة « 9 » قاصد آن ديار شد . اينانج با امراى عراق تا به سمنان به خدمت استقبال آمدند و از تقلّد تقاصير « 10 » تقصيرات گذشته را در مقام خجالت و ندامت به استغفار و اعتذار اشتغال نمود . سلطان ازو عفو و اقالت « 11 » فرمود و در مقدّمه او را با لشكر عراق بازگردانيد . سلطان طغرل نيز با لشكرى جرّار و سپاهى بسيار به سه فرسنگى رىّ لشكرگاهى ساخته بود و لواى مقاومت و مصادمت افراخته . چون اينانج نزديك رسيد او نيز تعبيهء لشكر كرد و لبوس « 12 » حرب پوشيد . و سلطان طغرل را گرزى گران بودست كه بدان مباهات نمودى ؛ در پيش لشكر مىراند و بر عادت اين ابيات شاهنامه مىخواند :\r\n چو زان لشكر گشن « 13 » برخاست گرد * رخ نامداران ما گشت زرد\r\nمن آن گرز يك زخم « 14 » برداشتم * سپه را همان‌جاى بگذاشتم\r\nخروشى خروشيدم از پشت زين * كه چون آسيا شد بريشان زمين \r\nو در آن حالت خود آسياى افلاك دانهء حياة او را در سنگ فنا آس مىكرد و از اميدى\r\n\r\n\r\n","description":"","footnote":"\r\n( 1 ) - سال 589 .\r\n( 2 ) - فهود : يوزپلنگان ، جمع فهد .\r\n( 3 ) - صقور : مرغان شكارى ، جمع صقر .\r\n( 4 ) - معنى جمله : به علّت كثرت حيوانات شكارى در مرو ، درخواست كرد كه نيشابور را با مرو عوض كند .\r\n( 5 ) - فبئس . . . در برابر شما « شام » كه جايگاه من است و اهل آن كه قوم منند ، چه بد جانشينى هستند .\r\n( 6 ) - اسعاف : برآوردن حاجت .\r\n( 7 ) - ابرام : محكم كردن .\r\n( 8 ) - نكث : شكستن عهد .\r\n( 9 ) - سال 590 .\r\n( 10 ) - تقاصير : گردن بندها ، جمع تقصاره .\r\n( 11 ) - اقالت : فسخ كردن .\r\n( 12 ) - لبوس : لباس .\r\n( 13 ) - گشن : انبوه . اين كلمه با تحرّك حرف دوّم نيز آمده است .\r\n( 14 ) - گرز يك زخم : گرزى كه با يك ضربه آن كار تمام شود . گرز مشهور سام .\r\n","page_name":" 395 ","page_number":45},
  {"content":"\r\n\r\nكه مىداشت ياس عوض مىداد . از پشت اسب بر زمين افتاد و قتلغ اينانج در آن حالت به دو رسيد و خواست كه ناشناخت او را ضربتى زند . تعريف را نقاب از روى برانداخت « 1 » .\r\nچون قتلغ اينانج او را بيافت گفت : « مطلوب توئى درين ميانه و مقصود از تكاپوى خويش و بيگانه . » به يك ضربت نخوت جبروت و سطوت « 2 » رهبوت « 3 » از دماغ پر از كبر او ببرد و روح او به مركز اصلى « 4 » سپرد . با سبكسارى چرخ گردان گرز گران سلطان چه فايده دهد و با ستيزه‌كارى ايّام و زمان تكاثر جنود و اعوان عايده‌اى « 5 » كجا تصوّر بندد ؟\r\nفىالجمله او را بر شترى افكندند و به نزديك سلطان آوردند . چون دشمن را بدان حالت ديد تقديم سجدهء شكر ايزد را از اسب پياده شد و روى در زمين ماليد . و سر او را كه با امير المؤمنين النّاصر لدين اللّه سر يكدلى نداشت به بغداد فرستاد و جثّهء او را در بازار رىّ بر دار كردند و اين حالت در روز پنج‌شنبه بيست و نهم ربيع الأوّل سنهء تسعين و خمسمائة « 6 » واقع شد . و كمال الدّين شاعر را كه از ندما و مدّاح او بود گرفته بودند ؛ او را به خدمت وزير نظام الملك مسعود بردند . وزير با او گفت : « اين همه آوازهء قوّت و شوكت طغرلك آن بود كه مقدّمهء يزك « 7 » لشكر پادشاه اسلام را يك حمله پاى نداشت « 8 » . » كمال الدّين درحال گفت :\r\n ز بيژن فزون بود هومان به زور * هنر عيب گردد چو برگشت هور « 9 » \r\nسلطان در رىّ زيادت مقامى نكرد و متوجّه همدان شد و اكثر قلاع عراق « 10 » در مدّتى نزديك مستخلص كرد . و امير المؤمنين النّاصر لدين اللّه را طمع آن بود كه سلطان ، عراق يا بعضى از آن بر ديوان عزيز مسلّم دارد . رسل از جانبين شد و آمد مىكردند . چون سلطان اجابت ننمود خليفه وزير خود مؤيّد الدّين بن القصّاب را با خلع « 11 » و كرامات و اصناف تشريفات نزديك سلطان فرستاد . چون به اسدآباد رسيد از اكراد عراق و اجناد « 12 » اعراب زيادت از ده هزار مرد برو مجتمع بود . كثرت فضول « 13 » و قلّت عقل و فضل او را بر آن\r\n\r\n\r\n","description":"","footnote":"\r\n( 1 ) - معنى جمله : براى شناساندن خود ، نقاب از چهره گشود .\r\n( 2 ) - سطوت : مهابت ، شكوه .\r\n( 3 ) - رهبوت : ترس .\r\n( 4 ) - مركز اصلى : جهان ديگر .\r\n( 5 ) - معنى عبارت : با وجود ستيزه‌جويى روزگار ، براى زيادى سربازان و ياران چه حاصلى مىتوان تصوّر كرد ؟\r\n( 6 ) - سال 590 .\r\n( 7 ) - يزك : پيشروان لشكر جهت تجسّس ، طلايه .\r\n( 8 ) - معنى جمله : حتى نتوانست در مقابل يك حملهء طلايه پادشاه اسلام مقاومت كند .\r\n( 9 ) - هور : خورشيد . چون قدما خورشيد و ستارگان را در سرنوشت انسان‌ها دخيل مىدانسته‌اند ، در اينجا هور مجازا به معنى بخت و سرنوشت به كار رفته است .\r\n( 10 ) - منظور عراق عجم است .\r\n( 11 ) - خلع : خلعت‌ها .\r\n( 12 ) - اجناد : سربازان ، جمع جند .\r\n( 13 ) - فضول : ياوه‌گويى ، لاف‌زنى .\r\n","page_name":" 396 ","page_number":46},
  {"content":"\r\n\r\nداشت كه به سلطان پيغام داد كه : « تشريف و عهد سلطنت از ديوان عزيز مبذول گشته است . و كفيل مصالح مملكت - يعنى وزير - بدان كار تا بدين مقام آمده « 1 » . قضاى حقّ آن نعمت اقتضاى آن مىكند كه سلطان ما با عددى اندك و تواضعى بسيار به خدمت استقبال آيد و پياده در پيش اسب وزير برود . »\r\nخيلاى « 2 » ملك و سلطنت و وقوف بر مكر و خديعت از استقبال و اقبال بر دفع مكيدت ، سلطان را باعث شد تا به استقبال او لشكرى بفرستاد « 3 » و پيش از آنك اهل بغداد شام خورند وزير را چاشتى چاشنى بدادند « 4 » . وزير بگريخت و آب‌روى دار الخلافه بريخت . و بر عقب ايشان لشكر تا دينور برفت ؛ ناموس ايشان شكسته شد . سلطان با حصول درم و دينار و خواستهء بىشمار با همدان رسيد و عمّال « 5 » بر تحصيل اموال به ممالك عراق فرستاد و مصالح ملك عراق را به امرا و گماشتگان مفوّض گردانيد ؛ اصفهان را به قتلغ اينانج ارزانى داشت و امراى عراق را در خيل او مرتّب گردانيد و رىّ را بر پسر خويش يونس خان مقرّر كرد و ميانجق را به اتابكى او بر سر لشكر نقيب « 6 » . و نواحى ديگر برين سياقت منتظم شد و سلطان كامران عزيمت معاودت با خراسان به امضا رسانيد .\r\nدر راه خبر رنجورى ملك شاه از سبب عفونت هواى مرو به دو رسيد . به طلب او فرستاد . چون به طوس آمد و صحّت يافت باز امارت نشابور به دو تفويض كرد و خيام « 7 » رحلت را به جانب خوارزم تقويض « 8 » . و از جهت سلطان محمّد اقطاعى « 9 » در خراسان تعيين فرمود و او را مصاحب خويش گردانيد .\r\nچون زمستان سنهء احدى و تسعين و خمسمائة « 10 » بگذشت بر نيّت غزاى قاتربوقو خان عازم سقناق و آن حدود شد . چون سلطان با چندان جند تا جند برفت از خبرش قاتربوقو خان عنان برتافت « 11 » و سلطان بر عقب او مىشتافت . از لشكر سلطان\r\n\r\n\r\n","description":"","footnote":"\r\n( 1 ) - معنى عبارت : از طرف ديوان عزيز ( يعنى درگاه خليفه ) خلعت و نيز حكم پادشاهى به تو داده شده و من - يعنى وزير - كه كفيل مصالح مملكت هستم براى همين موضوع تا اينجا آمده‌ام .\r\n( 2 ) - خيلاء : تكبّر .\r\n( 3 ) - معنى عبارت : غرور حكومت و سلطنت و نيز آگاهى يافتن سلطان تكش از وجود حيله در استقبال وزير و نيز جهت دفع مكر او ، سلطان تكش را بر آن داشت تا لشكرى را براى نابودى وزير بفرستد .\r\n( 4 ) - معنى جمله : به وزير ضرب شستى نشان دادند .\r\n( 5 ) - عمّال : كارگزاران حكومتى .\r\n( 6 ) - نقيب : سردسته .\r\n( 7 ) - خيام : خيمه‌ها .\r\n( 8 ) - تقويض : بركندن و جمع كردن خيمه .\r\n( 9 ) - اقطاع : بخشيدن كسى را پاره‌اى از زمين خراج . ( منتهى الارب )\r\n( 10 ) - سال 591 .\r\n( 11 ) - عنان برتافتن : روى برگرداندن ، فرار كردن .\r\n","page_name":" 397 ","page_number":47},
  {"content":"\r\n\r\nاورانيان « 1 » كه هم از قبل « 2 » اعجميان « 3 » بودندى بعضى در ركاب سلطان بودند . به قاتربوقو پيغام دادند كه : « پاى ثبات بيفشارد ؛ چندانك لشكرها به هم رسند ما خود روى برتابيم و پشت بنمائيم . » برين اعتماد قاتربوقو بازگشت . روز آدينه ششم ماه جمادىالآخرهء اين سال صف كشيدند . اورانيان سلطانى از پس قلب درآمدند و بنه « 4 » را غارت دادند . لشكر اسلام در انهزام افتادند . بسيارى در زير شمشير هلاك شدند و بيشترى در بيابان از سبب گرما و تشنگى دفين خاك گشتند . سلطان بعد از هجده روز به خوارزم رسيد .\r\nو در آن وقت كه سلطان نيّت اين غزا داشت يونس خان به اعلام توجّه لشكر بغداد به جانب عراق معتمدان به برادر خويش ملك شاه فرستاد و ازو استعانت طلبيد و ملك شاه به التماس او روى به عراق نهاد . پيش از وصول مدد برادر ، يونس خان خود لشكر بغداد را هزيمت داده بود و مال بسيار گرفته . برادران در همدان به يكديگر رسيدند و بعد ما كه « 5 » يك‌چندى مصاحبت نمودند و عيش و نشاط كردند ملك شاه بازگشت . چون به خراسان رسيد ارسلان شاه را در شادياخ به استنابت « 6 » مثال « 7 » فرستاد و بر راه خوارزم روان شد و به خدمت پدر پيوست . و از غيبت او در نشابور موادّ فساد تولّد كرد ؛ سبب آنك جماعتى شياطين‌آسا كه در روزگار سلطان سليمان آثار « 8 » دست تسلّط ايشان از ظلم و جور مغلول « 9 » بود و شمشير غشم « 10 » و حيف « 11 » از قراب « 12 » ارادت نه مسلول [ با 
  ] پسر طغان شاه - سنجر شاه - كه سلطان او را در حضن « 13 » عاطفت و حصن « 14 » رأفت تربيت مىفرمود و به واسطهء دو وسيلت كه ثابت داشت به مثابت فرزندان صلبى استمالت « 15 » جانب او مىكرد : يكى آنك مادر او در حبالهء « 16 » سلطان بود و خواهر سلطان بعد از دختر در خانهء او [ از 
  ] ادبار بخت و نحوست طالع به تسويل « 17 » آن جماعت بر خلاف سلطان در پردهء خلاف جنگ مىساختند « 18 » ؛ بر آنك « 19 » بانگ آن بيرون نيايد و تا به وقتى كه ميمنه و ميسره و پيش و پس\r\n\r\n\r\n","description":"","footnote":"\r\n( 1 ) - اورانيان : نام اين قبيله در صفحهء 456 س 5 برده خواهد شد . در آنجا ذكر مىكند كه اورانيان قبيله مادر محمّد بن تكش هستند .\r\n( 2 ) - قبل : در جامع التّواريخ ورق 219 آمده : « قبيل » ، و اين مناسب‌تر است . بهتر از همه « قبيله » است .\r\n( مص )\r\n( 3 ) - اعجميان : رجوع كنيد به صفحه 521 .\r\n( 4 ) - بنه : اسباب و لوازم .\r\n( 5 ) - بعد ما كه : بعد از آنكه .\r\n( 6 ) - استنابت : نايب شدن .\r\n( 7 ) - مثال : فرمان .\r\n( 8 ) - يعنى تكش .\r\n( 9 ) - مغلول : بسته شده .\r\n( 10 ) - غشم : ستم .\r\n( 11 ) - حيف : ستم .\r\n( 12 ) - قراب : نيام . مسلول در اين عبارت به معنى شمشير بركشيده و برهنه است .\r\n( 13 ) - حضن : سرپرستى .\r\n( 14 ) - حصن : پناهگاه .\r\n( 15 ) - استمالت : دلجويى .\r\n( 16 ) - حباله : قيد و عقد .\r\n( 17 ) - تسويل : گمراه كردن .\r\n( 18 ) - اصل مقصود از عبارت اين است كه جماعتى با سنجر شاه پسر طغان شاه بر خلاف سلطان تكش در پرده افساد مىكردند . ضمنا « خلاف » اشاره به يكى از گوشه‌هاى موسيقى دارد .\r\n( 19 ) - بر آنك : به گمان اينكه .\r\n","page_name":" 398 ","page_number":48},
  {"content":"\r\n\r\nبرافرازند اين انديشه ظاهر نگردد و بر وفاق اين خلاف مادرش از خوارزم به نشابور زر و جواهر مىفرستاد تا اكابر و معارف شهر را به مال مغرور كنند و رأى ايشان را از منهج « 1 » راست دور اندازند . خود سرّ ايشان فاش شد و سنجر شاه را به خوارزم خواندند و بعد از آنك چشم‌هاى جهان‌بينش را ميل كشيدند موقوف كردند و نور بصر او به كلّى منقطع نشده بود و او آن را اظهار نكرده و اين رباعى او راست :\r\n چون دست قضا چشم مرا ميل كشيد * فرياد ز عالم جوانى برخاست « 2 » \r\nتا بعد از يك‌چندى امرا و اركان دولت به وسيلت ايشاج « 3 » وصلت و اشتباك « 4 » قرابت شفيع شدند تا او را مخلّى « 5 » كردند و اقطاعاتى كه داشت برو مقرّر گردانيد ؛ و برين جملت بود تا به وقتى كه به بهانه‌اى ملك‌الموت اجل موعود در رسيد و ذلك فى شهور سنة خمس و تسعين و خمسمائة « 6 » .\r\nو درين مدّت كه چشم او را ميل كشيده بودند كسى ندانسته بود و او نيز كسى را بر آن مطّلع نگردانيده تا به حدّى كه خانگيان او نيز بر آن حال هم واقف نشده‌اند و بر هر خيرى و شرّى كه مىرفته است تعاور « 7 » مىنموده و از آن عوار « 8 » نمىداشته و العاقل يكفيه الإشارة « 9 » . سلطان بعد از وفات او روى به استعداد كار حرب و ترتيب آلت طعن و ضرب « 10 » آورد و به استحضار امراى اطراف به جوانب رسل بفرستاد تا بار ديگر تدارك حادثه كند .\r\nدر اثناء آن خبر اختلاف كلمات امراى عراق رسيد . و سبب خللى كه پسرش يونس خان را در چشم ظاهر شد و معالجهء آن ميسّر نه - مگر مكافات بود كه حقّ تعالى فرمود كه  الْعَيْنَ بِالْعَيْنِ  « 11 » - از رىّ مراجعت كرد « 12 » و مياجق را قائم‌مقام خود بگذاشت . و در بغداد باز لشكرى به قصد عراق كه سرور آن وزير بود مرتّب كردند . قتلغ اينانج به مدد مياجق به رىّ آمد و روزى چند مصاحب يكديگر بودند . ناگاه مياجق مغافصة قتلغ اينانج را بكشت و سر او را به خوارزم فرستاد به بهانهء آنك در خيال او خلاف بود . سلطان از آن عذر شنيع و غدر « 13 » ظاهر متأثّر شد و دانست كه امارات « 14 » عصيانست ؛ امّا اظهار آن صلاح نديد . تا\r\n\r\n\r\n","description":"","footnote":"\r\n( 1 ) - منهج : راه روشن .\r\n( 2 ) - اطلاق « رباعى » بر يك بيت از خصايص اين كتاب است . بيت اوّل اين رباعى در تاريخ گزيده ( طبع برون ص 493 ) بدين گونه است :\r\n تا چرخ مرا به بدگمانى برخاست * دل از سر كار اين جهانى برخاست \r\n( 3 ) - ايشاج : اتّصال خويشى .\r\n( 4 ) - اشتباك : به هم درآمدن چيزى ، پيوند .\r\n( 5 ) - مخلّى : رهاشده .\r\n( 6 ) - سال 595 .\r\n( 7 ) - تعاور : خود را به كورى زدن .\r\n( 8 ) - عوار : با حركات مختلف « ع » به معنى عيب .\r\n( 9 ) - و . . . و عاقل را اشاره‌اى كافيست .\r\n( 10 ) - طعن و ضرب : نيزه زدن و شمشير زدن .\r\n( 11 ) - [ قصاص 
  ] چشم در برابر چشم . ( مائده 5 / 45 )\r\n( 12 ) - يعنى يونس خان كه حاكم رى بود ( ص 397 سطر 12 )\r\n( 13 ) - غدر : بىوفايى .\r\n( 14 ) - امارات : نشانه‌ها ، جمع امارة .\r\n","page_name":" 399 ","page_number":49},
  {"content":"\r\n\r\nچون نوبت سيّم در سنهء [ اثنتين و تسعين و خمسمائة « 1 » 
  ] عازم عراق گشت و وزير خليفه با لشكرى در همدان چون به مزدقان رسيد نزول كرد و بعد از روزى چند مصاف دادند .\r\nلشكر بغداد جز استيمان پناهى نديدند . سلطان بر عادت مستمرّ جان ايشان ببخشيد و به اعزاز و اكرام تمامت ايشان را بازگردانيد . و پيش از مصاف به چند روز وزير كه بر سر لشكر بود گذشته بود « 2 » امّا حالت « 3 » او را چنان مخفى داشتند كه تا به وقتى كه منهزم شدند بر حالت او واقف نگشتند . سر آن مرده ببريدند و به خوارزم فرستادند و اين حركت نه لايق مروّت بودست و نه در خور سلطنت .\r\nو آوازهء غلبهء سلطان در عراقين شايع گشت و بدين آوازه كار سلطان عالىتر شد و از آذربيجان اتابك اوزبك از برادر خود گريخته بود . نزديك سلطان آمد . مورد « 4 » او را عزيز داشت و همدان به دو ارزانى . و سلطان از آنجا به اصفهان حركت فرمود و يك‌چندى توقّف نمود و اين قطعه خاقانى راست :\r\n مژده كه خوارزمشاه ملك سپاهان گرفت * ملك عراقين را همچو خراسان گرفت\r\nماهچهء چتر او قلعهء گردون گشود * مورچهء تيغ او ملك سليمان گرفت \r\nبعد از يك‌چندى بر عزم انصراف حركت فرمود و پسرزادهء خود اربوز خان بن تغان تغدى را در شهر اصفهان بنشاند و پيغو سپهسالار سامانى را كه از خواصّ او بود به اتابكى او بگذاشت . و چون به خوارزم نزول كرد منشور تفويض امارت خراسان به ناصر الدّين ملكشاه فرستاد و فرمود كه به جانب مرو مرو كه هواى آن نه موافق مزاج تست . غلبهء حرص صيد عقل او را صيد كرد تا بار ديگر عزم مرو كرد و آنجا رنجور شد .\r\nروى به نشابور نهاد . عارضه زيادت شد و علّت « 5 » غالب گشت و از آن عارضه از دار فنا به محلّ بقا كوچ كرد و كان ذلك فى ليلة الخميس التّاسع من ربيع الآخر سنة ثلاث و تسعين و خمسمائة « 6 » .\r\nچون اين واقعه گوش سلطان را بكوفت جزع و فزع بسيار كه فايده‌اى نمىداد مىكرد و عزيمت غزوى را كه در پيش داشت مهمل گذاشت . و چون پسران ملك شاه را در انديشه ، وفاق عصيان « 7 » و خلاف سلطان بود نظام الملك صدر الدّين مسعود هروى را به ضبط مهمّات و تدارك « 8 » مختلّات به شادياخ فرستاد تا پسران ملك شاه را بزرگ‌تر ايشان -\r\n\r\n\r\n","description":"","footnote":"\r\n( 1 ) - سال 592 .\r\n( 2 ) - يعنى فوت كرده بود .\r\n( 3 ) - حالت : مرگ .\r\n( 4 ) - مورد : محل ورود ، مقدم .\r\n( 5 ) - علّت : بيمارى .\r\n( 6 ) - سال 593 .\r\n( 7 ) - وفاق عصيان : توافق براى سركشى .\r\n( 8 ) - تدارك : جبران كردن .\r\n","page_name":" 400 ","page_number":50},
  {"content":"\r\n\r\nهندو خان - به خوارزم فرستاد و به تدابير صايب هايجات « 1 » فتن و حادثات زمن « 2 » بدان ضبط تسكين پذيرفت . و سلطان پسر ديگر - قطب الدّين محمّد « 3 » - را به تكفّل و تدبّر مصالح خراسان بر عقب وزير مذكور بفرستاد . چون برسيد وزير فراغتى از كار حاصل كرده بود و فتّانان را دفع . بعد از دو روز در دوّم ذوالحجّه با خدمت سلطان مراجعت نمود و ملك قطب الدّين به كار كفايت امور خراسان اشتغال نمود تا هنگام آنك ميان قادر بوقو و برادرزادهء او الب درك وحشتى « 4 » افتاد . الب درك به جند آمد و به خدمت سلطان رسولان فرستاد معلم به حال آنك اگر از جانب سلطان مددى يابد قادر بوقو را از ميان بردارد و ملك او سلطان را مسلّم باشد . انتقام خشم از چشم زخم گذشته بر اجابت قوم اجانب باعث آمد « 5 » . به احتشاد « 6 » جنود [ و 
  ] عقد بنود « 7 » به جوانب رسولان فرستاد و ملك قطب الدّين را از شادياخ بازخواند . چون به خوارزم رسيد در ربيع الأوّل سنهء اربع و تسعين و خمسمائة « 8 » از خوارزم به اتّفاق روان گشتند و قادر بوقو بر قصد الب درك تا به جند تاختن آورد . وصول او به جند و ملك قطب الدّين كه بر سبيل يزك در مقدّمه بود مقارن و موافق افتاد و تقدير آسمانى با بخت سلطانى مطابق . از جانبين مصاف دادند و مصادمت نمود و قادر بوقو منهزم شد و ملك قطب الدّين بر عقب او تا او را با اعيان و اجناد  مُقَرَّنِينَ فِي الْأَصْفادِ  « 9 » به حضرت سلطان آورد . و قادر بوقو را در سلاسل و اغلال در ماه ربيع الآخر اين سال به خوارزم فرستاد و بر عقب سلاطين كامگار با مقرّ سرير « 10 » ملك رسيدند .\r\nبقاياى قوم قادر بوقو چون ازو مأيوس گشتند بر « كنار درك « 11 » » مجتمع شدند و بر تشويش و التهاب نايرهء فساد محتشد « 12 » گشتند . سلطان به حكم آنك الحديد بالحديد\r\n\r\n\r\n","description":"","footnote":"\r\n( 1 ) - هايجات : جوششها .\r\n( 2 ) - زمن : روزگار .\r\n( 3 ) - اين همان خوارزمشاه معروف است كه بعد از پدر ملقّب به علاء الدّين شد ، چنان كه خواهد آمد .\r\n( 4 ) - وحشت : نگرانى .\r\n( 5 ) - معنى جمله : آتش انتقام شعله‌ور شد و از حدّ ضرب شست گذشت و باعث همراهى با دشمنان گرديد .\r\n( 6 ) - احتشاد : جمع و آماده كردن .\r\n( 7 ) - بنود : پيمان‌ها ( برهان قاطع ) ، جمع بند .\r\n( 8 ) - سال 594 .\r\n( 9 ) - مقرّنين . . . بسته‌شدگان به زنجيرها . ( سورهء ابراهيم 14 / 45 )\r\n( 10 ) - مقرّ سرير : پايتخت .\r\n( 11 ) - از قبل و بعد كلام واضح است كه مراد از « كنار درك » همان « الب درك » است كه در اين فصل مكرّر نام او برده شده است و هر دو يكى هستند . نبايد تصوّر كرد كه مراد از « كنار » در اينجا كلمهء فارسى است يعنى به كنار درك ( الب درك ) مجتمع شدند ؛ زيرا بعد از اين در ص 403 مجدّدا نام اين شخص به همين هيئت يعنى « كنار درك » مذكور است و سياق عبارت در آنجا طورى است كه احتمال فارسى بودن « كنار » در آنجا به هيچ وجه متصوّر نيست . ( مص )\r\n( 12 ) - محتشد : آمادهء كار .\r\n","page_name":" 401 ","page_number":51},
  {"content":"\r\n\r\nيفلح « 1 » قادر بوقو را از ذلّ اسارت به عزّ امارت رسانيد و بعد از مؤكّدات مواثيق « 2 » با لشكرى بزرگ به درك كار الب درك فرستاد .\r\nو سلطان به نفس خويش عازم خراسان شد و در سه‌شنبه دوّم ذوالحجّة سنهء اربع و تسعين و خمسمائة « 3 » به شادياخ نزول كرد و بعد از سه ماه از آنجا بر عزيمت تدارك كار ميانجق كه سبب « 4 » امتداد مدّت او در امارت عراق و اشتغال از ملاحظت احوال او سوداى استبداد و استقلال در دماغ او راسخ گشته بود و شيطان ضلال در خيال محال او آشيانه ساخته و به أهبت « 5 » و عدّت « 6 » مستفاد « 7 » از دولت سلطان مغرور و فريفته گشته ، متوجّه عراق شد . و زمستان آن سال در مازندران توقّف نمود و اوّل بهار عزيمت مبادرت به امضا پيوست . و ميانجق با لشكر بسيار كه جمع كرده بود چون آوازهء درياى در موج يعنى حركت عساكر سلطان بشنيد با دل خويش تثبّت « 8 » را در تصوّر نتوانست آورد و به غايت هراسان و مستشعر « 9 » گشت و در مصلحت كار خويش پريشان و متحيّر ماند ؛ و سرافرازى و پايدارى محال عقل بود با اندك قومى كه با او مانده بود . دو نوبت سلطان او را گرد عراق بردوانيد و او در ميان اين به اعتذار و استغفار رسل مىفرستاد و از خوف التماس ترك استحضار مىكرد « 10 » . چون سلطان را محقّق شد كه او دل راستى ندارد فوجى را بر عقب او چون باد روان كرد تا مغافصة « 11 » به سرش فروآمدند و اكثر اعوان او را به شمشير درآورد . با چند معدود نافيروز راه قلعهء فيروز كوه گرفت . و پيشتر ازين آن قلعه را از قوّاد « 12 » سلطان به خديعت و مكيدت در تصرّف خود آورده بود و آن جماعت را كه از قبل سلطان بودند قتل كرده و خواصّ خويش را با ذخاير و اموال بسيار در آنجا متمكّن گردانيده . چون لشكر سلطان بر عقب او آنجا رسيدند به محاصرهء آن مشغول شدند و به زخم منجنيق به قهر و قسر « 13 » او را بيرون كشيدند و بر شترى بستند و به قزوين به نزديك سلطان آوردند . سلطان بر زفان حجّاب انواع صنايع و اصناف ايادى « 14 » كه دولت سلطانى را بر ذمّت او بود و كفران نعم و تربيت‌ها را از وضع خيانات او و رفع جنايات و ابطال\r\n\r\n\r\n","description":"","footnote":"\r\n( 1 ) - الحديد . . . آهن را به آهن شكافند .\r\n( 2 ) - مواثيق : پيمان‌ها ، جمع ميثاق .\r\n( 3 ) - سال 594 .\r\n( 4 ) - يعنى به سبب .\r\n( 5 ) - اهبت : سازوبرگ .\r\n( 6 ) - عدّت : سازوبرگ .\r\n( 7 ) - مستفاد : حاصل شده ، استفاده شده .\r\n( 8 ) - تثبّت : درنگ كردن .\r\n( 9 ) - مستشعر : در دل خويش ترسنده .\r\n( 10 ) - يعنى از ترس ، مىخواست كه نزد سلطان نرود .\r\n( 11 ) - مغافصة : ناگهان .\r\n( 12 ) - قوّاد : اميران لشكر ، جمع قائد .\r\n( 13 ) - قسر : كسى را به ناخواست به كارى واداشتن ، اجبار .\r\n( 14 ) - ايادى : نعمت‌ها ، جمع ايدى .\r\n","page_name":" 402 ","page_number":52},
  {"content":"\r\n\r\nاموال و ازعاج « 1 » اربز خان از اصفهان و اخراج عمّال خراج « 2 » او از ديوان برود شمرد و فرمود : « هرچند كه استحقاق جزاء او جز از نكال « 3 » و القاء درجات و بال « 4 » نيست ؛ امّا قضاى حقّ برادرش - اقچه « 5 » - كه به هيچ‌وقت ازو بادرهء بد خدمتى صادر نشدست جان او ببخشيدم به قرار آنك مكافات بعضى عصيان خويش را يك سال مقيّد و محبوس باشد و بعد از آن بر ثغرى « 6 » از ثغور دار الحرب به كنار جند باقى عمر بگذراند . »\r\nمقارن اين فتح خبر بشارت ظفر قاتربوقو بر سر « كنار درك « 7 » » در رسيد و الثّالث خبر ورود رسل دار الخلافه با تشريفات فاخر و صلات وافر بود و منشور سلطنت ممالك عراق و خراسان و تركستان . و چون انديشهء امورى كه بدان ملتفت بود از پيش برخاست و از ديوان عزيز فراغ دل حاصل گشت ، به قطع و حسم « 8 » ملاحده مايل شد و به پاى قلعهء قاهره كه سلطان ارسلان بن طغرل آن را گشاده - و بدان سبب به قلعهء ارسلان‌گشاى معروف شده - لشكر كشيد و مدّت چهار ماه به محاصرهء آن اشتغال نمود تا عاقبة الأمر بعد از اضطرار به مصالحه فوج فوج به شيب مىآمدند و به الموت مىرفت « 9 » تا تمامت ايشان با آنچ داشتند به سلامت برفتند .\r\nو آن قلعه‌ايست نزديك قزوين بر سرحدّ رودبار الموت ؛ به زمين نزديك و از آسمان دور و از حصانت مهجور و به مرد و ذخيره نامعمور « 10 » . سيّد صدر الدّين در زبدة التّواريخ « 11 » تعظيم كار سلطان را « 12 » در وصف آن مىگويد : « و هي قلعة حصينة به نيت\r\n\r\n\r\n","description":"","footnote":"\r\n( 1 ) - ازعاج : از جاى بركندن ، بيرون كردن .\r\n( 2 ) - عمّال خراج : كارگزاران امور ماليات .\r\n( 3 ) - نكال : شكنجه .\r\n( 4 ) - و بال : سختى ، شكنجه . معنى عبارت : هرچند جزاى او جز انواع شكنجه نيست . . .\r\n( 5 ) - آقچه : به معنى سفيد رنگ است يعنى مايل به سفيدى چون قراچه و كوكچه و غيرهما در رنگ‌ها .\r\n( مص )\r\n( 6 ) - ثغر : مرز .\r\n( 7 ) - تصحيح اين عبارت قياسى است و اصل عبارت متن در غالب نسخ مغشوش مىباشد . ( مص )\r\n( 8 ) - حسم : بريدن .\r\n( 9 ) - يعنى مىرفتند .\r\n( 10 ) - معنى عبارت : « آن قلعه‌اى است نزديك قزوين در مرز رودبار الموت ؛ قلعه‌اى كه [ به خاطر كوتاهى و كم‌ارتفاعى 
  ] به زمين نزديك و از آسمان دور است و قلعه‌اى است بدون استحكام و از نظر افراد و ذخيرهء غذايى ناآباد » اين عبارت مقدارى مغشوش است . بايد توجّه داشت كه اين وصف جوينى مربوط به قلعهء « ارسلان‌گشاى » است نه قلعهء معروف و مستحكم الموت . هدف جوينى كوچك جلوه دادن كار سلطان در مقابل كار هولاكو است چنان كه از ما بعد برمىآيد .\r\n( 11 ) - زبدة التّواريخ : يك نسخه از اين كتاب كه ظاهرا منحصر به فرد است در لندن در موزهء بريطانيّه موجود است . ( رجوع كنيد به ذيل فهرست عربى كتابخانهء مذكوره تأليف ريو ص 342 - 344 ) .\r\n( 12 ) - يعنى سلطان ارسلان بن طغرل سلجوقى ظاهرا نه سلطان تكش زيرا زبدة التّواريخ در تاريخ سلجوقيه\r\n","page_name":" 403 ","page_number":53},
  {"content":"\r\n\r\nمن صخرة صمّاء على قلّة شمّاء تناصى السّماء و تناطح الجوزاء مشحونة برجال يغتنمون بذل الأرواح مستظهرين بأنواع السّلاح « 1 » . » و سيّد صدر الدّين اگر فتح قلاع حصين ايشان كه درين روزگار بر دست لشكر پادشاه نامدار « 2 » مستخلص شد با زمانى نزديك چنانك ذكر آن در موضع خويش آيد مشاهده كردى - از ذكر فتح تا به وصف قلعه چه رسيدى « 3 » - شرم داشتى و بيت عنصرى را حسب حال دانستى :\r\n چنين كنند بزرگان چون كرد بايد كار * چنين نمايد شمشير خسروان آثار \r\nو اگر مشاهدهء اين قلاع نبوده باشد و در خيال او « 4 » آيد كه سخن‌آرائى است كه سمت تصلّف « 5 » دارد بر منوال سخن واصف قلعهء « ارسلان‌گشاى » جواب او بذلهء ابو الفضل بيهقى است « 6 » . در تاريخ ناصرى آورده است كه : « به وقت مراجعت سلطان از سومنات يكى از شكره داران « 7 » او اژدهائى بزرگ را بكشت . پوست آن بيرون كشيدند . طول آن سى گز بود و عرض آن چهار گز . » و غرض ازين ايراد آنست كه ابو الفضل مىگويد اگر كسى را اين سخن قبول نيفتد به قلعهء غزنين رود و آن پوست را كه از در بر مثال شادروانى « 8 » آويخته است ببيند . جامع اين حكايات « 9 » نيز مىگويد كه از آن پوست جز حكايتى نماندست ؛ برخيزد از طرف غربى از طارم تا سرحدّ سيستان كه قرب سيصد فرسنگ راه است تمامت جبال و قلاع را كه تا به وقت آنك حكم  وَ تَكُونُ الْجِبالُ كَالْعِهْنِ الْمَنْفُوشِ  « 10 » گيرد قائم و ثابت خواهد بود مشاهده نمايد و با عقل خود آن يك حصن بىحصانت را با صد و اند به ركانت « 11 » كه هريك از آن صد بار به احكام چون « ارسلان\r\n\r\n\r\n","description":"","footnote":"\r\nاست . ( مص )\r\n( 1 ) - و هي . . . آن قلعه‌اى است محكم كه بنا شده است از سنگ سخت بر بالاى قلّه‌اى بلند كه سر بر آسمان مىسايد و شاخ به جوزا مىزند ؛ و از مردانى كه بذل جان را غنيمت مىشمرند ، پر است . ( اين وصف متعلق به قلعهء ارسلان‌گشاى است . به نظر جوينى اين وصف اغراق و لافى بيش نيست چنان كه در چند سطر بعد مىگويد « . . . سمت تصلّف دارد بر منوال سخن واصف قلعهء ارسلان‌گشاى . . . » )\r\n( 2 ) - يعنى هولاكو خان .\r\n( 3 ) - معنى عبارت : حتّى از گفتن كلمه پيروزى شرم مىكرد چه برسد به توصيف قلعهء ارسلان‌گشاى .\r\n( 4 ) - او : در اينجا به معنى « كسى » مىباشد .\r\n( 5 ) - تصلّف : لاف زدن .\r\n( 6 ) - معنى عبارات : اگر كسى اين قلعه‌هاى مستحكم را نديده و خيال كند كه من فردى هستم سخن‌آرا كه مانند سيّد صدر الدّين ( وصف‌كنندهء قلعهء ارسلان‌گشاى ) گزافه‌گو مىباشم ، جواب او اين طنز بيهقى است .\r\n( 7 ) - شكره‌دار : مربّى مرغان شكارى .\r\n( 8 ) - شادروان : پردهء بزرگى كه پيش در خانه و ايوان ملوك و سلاطين بكشند .\r\n( 9 ) - منظور خود عطا ملك جوينى است .\r\n( 10 ) - و . . . كوه‌ها چون پشم‌هاى زده‌شده ، متلاشى گردد . ( قارعه 101 / 5 )\r\n( 11 ) - ركانت : استوارى رأى .\r\n","page_name":" 404 ","page_number":54},
  {"content":"\r\n\r\nگشاى » است كه درين روزگار به فضل خداى قهّار و دولت شهريار كامگار هولاكو مفتوح شد ، موازنه نمايد و از آنجا قياس صولت و عظمت هر لشكر و صفدر « 1 » گيرد .\r\nفىالجمله سلطان بعد از استخلاص آن قلعه و تسكين نايرهء فتنه در عراق پسر خود تاج الدّين عليشاه را ممكّن كرد و اقامت او در اصفهان تعيين و خود بر عزيمت انصراف عنان بر صوب « 2 » خوارزم تافت و در دهم جمادى الآخرة سنهء ستّ و تسعين و خمسمائة « 3 » در خوارزم رفت .\r\nو چون ملاحده مناقشت « 4 » و مخاصمت سلطان از سعى نظام الملك كه وزير مملكت بود مىديدند ، هم در هفته فدائيان بر ممرّ سرائى كه وزير مىرفت بنشستند . چون از سراى بيرون آمد از ملاعين « 5 » يكى بر پشت وزير زخمى زد و ديگرى از جانب ديگر كاردى بر سرش زد چنانك درحال جان بداد . و از عجايب احوال عالم يكى آن بود كه وزير مذكور با حاجب كبير شهاب الدّين مسعود خوارزمى و حميد الدّين عارض زوزنى عداوتى داشت و در آن روزها در پيش سلطان قصد آن هر دو بزرگ كرده بود . و پيش از واقعهء « 6 » او عارض را بر در سراى گردن زده و قصد آن پيوسته كه شهاب الدّين مسعود را هم بر عقب عارض روان كند . خود كينه خواه روزگار بلك سابقهء حكم كردگار چنان اقتضا كرد كه پيش از اتمام اين انديشه خون وزير بر زبر خون عارض ريخته شود .\r\nو فدائيان را هم بر آن جايگاه پاره كردند و صدق رسول اللّه صلّى اللّه عليه و آله : قتلت فقتلت و سيقتل قاتلك « 7 » .\r\nسلطان تكش ازين سبب متأثّر شد و بر مكافات و انتقام عازم گشت و قطب الدّين ملك را نامزد كرد و رسول فرستاد تا به ابتدا لشكرها گزين كند و ابتدا از قهستان آغاز نهد . بر حكم فرمان ، ملك قطب الدّين بر فرموده مستعدّ شد و ابتدا از ترشيز كرد و با لشكرى كه كوه پاى وطأت « 8 » آن ندارد به محاصرهء آن حصار مشغول شد . و مدّت چهار ماه محاربت كرد و خندق ترشيز را كه چون غارى عميق بود انباشته و نزديك رسيد كه در هفته‌اى مستخلص شود . و در خوارزم نيز سلطان لشكرها جمع مىكرد از اطراف و مستعدّ كار مىشد . در اثناى آن عارضه‌اى دموى « 9 » روى نمود و به خناق « 10 » - نعوذ باللّه\r\n\r\n\r\n","description":"","footnote":"\r\n( 1 ) - صفدر : كسى كه صف لشكر را مىدراند .\r\n( 2 ) - صوب : آهنگ ، قصد .\r\n( 3 ) - سال 596 .\r\n( 4 ) - مناقشت : در تنگنا انداختن .\r\n( 5 ) - ملاعين : ملعون‌ها .\r\n( 6 ) - واقعه : مرگ .\r\n( 7 ) - قتلت . . . كشتى و كشته مىشوى و به زودى قاتلت نيز كشته خواهد شد .\r\n( 8 ) - وطأت : پايمال شدن ، پاسپردگى .\r\n( 9 ) - دموىّ : منسوب به خون ، بيمارى خونى .\r\n( 10 ) - خناق : گلو ، بيمارى عدم نفوذ نفس به سوى شش .\r\n","page_name":" 405 ","page_number":55},
  {"content":"\r\n\r\nمنها - سرايت كرد . اطبّا معالجهء آن كردند . چون روى به صحّت آورد عزيمت حركت به امضا پيوست . هرچند اطبّا از سفر و حركت منع مىكردند سلطان از سورت « 1 » آتش غضب سورت قبول نصيحت بر نخواند و روان گشت تا به منزل چاه عرب رسيد . و چون دلو عمر با بن چاه افتاده بود « 2 » علّتى كه داشت نكس « 3 » كرد و از دار فنا به قرارگاه بقا رفت و كان ذلك فى التّاسع عشر من رمضان سنة ستّ و تسعين و خمسمائة « 4 » .\r\nاركان در حال منهيان « 5 » به نزديك قطب الدّين ملك فرستادند . و عجب حالى افتاد كه علم ملك قطب الدّين بىموجبى بشكست و نگونسار شد . ملك قطب الدّين از آن تطيّر گرفت « 6 » . در عقب آن خبر پدرش بدادند . آن حالت از لشكر پنهان داشت و به علّت مرض عزم مراجعت كرد . و سفرا در ميان شدند و سخن مصالحت آغاز كردند . چون ارباب ترشيز بر سرّ حالت وقوف نيافتند بسيار خدمت‌ها كردند و بر صدهزار دينار ديگر مواضعه « 7 » نهادند و ملك قطب الدّين از آنجا بازگشت و چون سيل منحدر « 8 » و قطر منهمر « 9 » روز در شب مىپيوست و شب در روز تا به در شهرستانه رسيد و مراسم تعزيت به اقامت رسانيد و به تعجيل به خوارزم روان شد .\r\n\r\nذكر جلوس سلطان علاء الدّين « 10 » محمّد خوارزمشاه\r\nچون به مركز دولت نزول كرد ، امرا و اركان ملك جمع شدند و مجلس بزم آراستند و در روز پنج‌شنبه بيستم شوّال سنهء ستّ و تسعين و خمسمائة « 11 » به يمن تأييد الهى بر سرير « 12 » پادشاهى نشاندند . اغصان « 13 » پژمردهء ملك با طراوت و نضارت « 14 » شد و جان مردهء عدل زنده و با غضارت « 15 » و مبشّران به اطراف مملكت روان گشتند .\r\nو چون خبر واقعهء « 16 » پدرش به سلاطين غور - شهاب الدّين و غياث الدّين - رسيد\r\n\r\n\r\n","description":"","footnote":"\r\n( 1 ) - سورت : تندى و تيزى .\r\n( 2 ) - كنايه از به انتها رسيدن عمر .\r\n( 3 ) - نكس : بازگشت كردن بيمارى .\r\n( 4 ) - و آن حادثه در نوزدهم رمضان سال 596 روى داد .\r\n( 5 ) - منهى : گزارشگر .\r\n( 6 ) - يعنى ملك قطب الدّين از واژگون شدن علم فال گرفت و حدس زد اتفاق بدى مىافتد .\r\n( 7 ) - مواضعه : قرار داد ، ماليات اجبارى .\r\n( 8 ) - منحدر : از بالا به شيب آينده .\r\n( 9 ) - قطر منهمر : باران ريزان .\r\n( 10 ) - لقب سلطان محمّد خوارزمشاه قبل از سلطنت قطب الدّين بود و بعد از جلوس به علاء الدّين كه لقب پدرش تكش بود ملقّب گرديد . و اين است دليل آنكه لقب وى را در كتب تاريخ به اختلاف‌گاه قطب الدّين و گاه علاء الدّين نوشته‌اند .\r\n( 11 ) - سال 596 .\r\n( 12 ) - سرير : تخت .\r\n( 13 ) - اغصان : شاخه‌ها ، جمع غصن .\r\n( 14 ) - نضارت : تازگى ، آبدارى .\r\n( 15 ) - غضارت : شادابى ، تازگى .\r\n( 16 ) - واقعه : مرگ .\r\n","page_name":" 406 ","page_number":56},
  {"content":"\r\n\r\nنقش‌بندان وساوس شياطين امانى « 1 » ، نقوش تخيّلات بىطايل « 2 » شيطانى و تصاوير محالات بىحاصل نفسانى بر صحيفهء دماغ هريك نيرنگ زد و مشّاطگان « 3 » غرور انسانى عروسان حرص و شره « 4 » را بوى و رنگ داد تا لشكرى در مقدّمه به مرو روان كردند و محمّد خرنك را آنجا بنشاندند . و ايشان با لشكرى انبوه و نود سر فيل هريك مانند كوه بيامدند و ابتدا به طوس رسيدند و نهب « 5 » و غارت بسيار كردند و از آنجا به شادياخ رفتند در رجب سنهء سبع و تسعين « 6 » . و در شادياخ برادر سلطان ، محمدعلى شاه بود كه از عراق بازگشته بود و اركان ديگر . برادران سلاطين « 7 » بر رسم نظاره بر مدار باره طوفى مىكردند و در پيش شهر بايستادند . خلايق بسيار به مطالعهء لشكر بر برجى كه در مقابل ايشان بود بايستادند . برج بيفتاد . آن را به فال داشتند و هم در روز شهر را بگرفتند و غارت آغاز نهادند و شحنگان به سراىهاى زهّاد و عبّاد فرستادند تا كسى بدانجا زحمتى نرساند . و تا نيم روز به نهب مشغول بودند . بعد از آن منادى كردند تا لشكر دست از غارت بازكشيد و ضبط لشكر به غايتى بود كه هركس در آن حالت آنچ داشت بينداخت .\r\nو بعد از آنكه غارت‌ها جمع كردند هركس كه قماش خود مىشناخت بازمىدادند و غرض از آن غارت سياست بود . و لشكر خوارزم را با تاج الدّين عليشاه و اعيان مملكت سلطان و اركان را از شادياخ بيرون آوردند و بسيار نكال « 8 » و عقوبت كردند و با دار الملك « 9 » غور فرستادند . و هركس كه در كار ديوانى شروع داشته بود مصادره مىكردند . و تا جرجان و بسطام شحنگان فرستادند و در ضبط خويش آوردند .\r\nو از آنجا مراجعت كردند و ملك ضياء الدّين را در نشابور با لشكرى تمام بنشاندند و باز ديوار باره را معمور كردند . و غياث الدّين با هراة شد و شهاب الدّين به قصد تخريب رباع « 10 » و اقتلاع « 11 » قلاع ملاحده به جانب قهستان رفت و بعد از محاربت بر سبيل مصالحت ارباب جنابد « 12 » ايل شدند . قاضى تولك را به محافظت در آنجا نشاند و از آنجا با هراة رفت .\r\n\r\n\r\n","description":"","footnote":"\r\n( 1 ) - امانى : آرزوها ، جمع امنيّه .\r\n( 2 ) - بىطايل : بىفايده .\r\n( 3 ) - مشّاطه : زن آرايشگر .\r\n( 4 ) - شره : حرص .\r\n( 5 ) - نهب : غارت كردن .\r\n( 6 ) - سال 97 [ 5 
  ] .\r\n( 7 ) - برادران سلاطين : تركيب وصفى است نه تركيب اضافى و به معنى برادرانى كه هر دو سلطان بودند به كار رفته است . منظور سلطان غياث الدّين و سلطان شهاب الدّين غورى است كه چنان كه بعدا معلوم مىشود هر دو در اين جنگ حاضر بوده‌اند .\r\n( 8 ) - نكال : شكنجه .\r\n( 9 ) - دار الملك : پايتخت .\r\n( 10 ) - رباع : منزل‌ها ، جاىها ، جمع ربع .\r\n( 11 ) - اقتلاع : از بيخ بركندن .\r\n( 12 ) - جنابد : دهى است از نواحى نيشابور كه بدان جنابد گويند ( معجم البلدان ) ظاهرا گناباد امروزى .\r\n","page_name":" 407 ","page_number":57},
  {"content":"\r\n\r\nسلطان محمّد چون خبر تشويش و اضطراب اهالى خراسان بشنيد از خوارزم چون شير خشمناك و برق سهمناك با لشكرى جرّار و حشمى بسيار روان شد و در هفدهم ذىالحجّه من السنّة المذكورة « 1 » به ظاهر « 2 » شادياخ نزول كرد و بر مدار شهر لشكر بداشت .\r\nو غوريان از شهر بيرون مىآمدند و مجادلت مىكردند و با قوّت و شوكت خويش در پنداشتى بودند « 3 » . چون از جلادت لشكر خوارزم چاشنى بديدند « 4 » دانستند كه رنج ايشان ضايع است و محاربه و كوشش نه دافع . مانند موش در سوراخ خزيدند و از بيرون مجانيق بر كار كردند تا باره چون خاك سرافكنده شد و خندق آكنده گشت . چون دانستند كه در ذلّ اسار خواهند افتاد سفرا در ميان واسطه كردند و مشايخ و علما را شفيع ساختند و از سلطان به ضراعت و امتهان « 5 » امان خواستند . سلطان طرف اذا ملكت فأسجح « 6 » را در باب ايشان تقديم فرمود و بر عثرات « 7 » و زلّات « 8 » آن قوم اغضا « 9 » . و ايشان را با خلعت‌هاى بسيار و مال‌هاى بىشمار موقّر و مكرّم با ايادى « 10 » و نعم با خدمت سلطان غور فرستاد تا بياموزند شيوهء عفو هنگام قدرت و طريقهء حلم و اغماض با كثرت ضغاين « 11 » و احن « 12 » . و سلطان فرمود تا بارهء شهر را به كلّى خراب كردند و از آنجا متوجّه مرو و سرخس شد كه هندو خان برادرزادهء او داشت از قبل سلاطين غور « 13 » . چون خبر عمّ به دو رسيد باران غم برو باريد و متوجّه غور شد . سلطان چون به سرخس رسيد كوتوال « 14 » آن پيش نيامد .\r\nسلطان قومى را به محاصرهء آن بگذاشت تا آن را مستخلص كردند و كوتوال را بگرفتند .\r\nو سلطان بر راه مرو متوجّه خوارزم شد و ديگرباره كار رزم را آماده گشت و بر قصد هراة و استيصال « 15 » سراة « 16 » در ذوالقعدهء اين سال « 17 » باز در جنبش آمد و به مرغزار رادكان نزول كرد . چندانك اصحاب اطراف مجتمع شدند از آنجا با لشكرى بزرگ از تازيك و\r\n\r\n\r\n","description":"","footnote":"\r\n( 1 ) - يعنى سال 597 .\r\n( 2 ) - ظاهر : بيرون و حومهء شهر .\r\n( 3 ) - يعنى دچار اين توهّم شده بودند كه داراى قدرت و شوكتى هستند .\r\n( 4 ) - يعنى از دليرى لشكر خوارزم ضرب شستى ديدند .\r\n( 5 ) - امتهان : خوار كردن ، بذل كردن چيزى .\r\n( 6 ) - اذا . . . هرگاه مالك و حاكم شدى معتدل ( و عفوكننده ) باش .\r\n( 7 ) - عثرات : لغزش‌ها ، جمع عثرة .\r\n( 8 ) - زلّات : لغزش‌ها ، جمع زلّت .\r\n( 9 ) - اغضاء : چشم‌پوشى .\r\n( 10 ) - ايادى : نعمت‌ها .\r\n( 11 ) - ضغاين : كينه‌ها ، جمع ضغينه .\r\n( 12 ) - احن : كينه‌ها ، جمع احنه .\r\n( 13 ) - معنى جمله : از آنجا به طرف مرو و سرخس كه برادرزاده‌اش هندو خان از طرف سلاطين غور حاكم آن مناطق بود حركت كرد .\r\n( 14 ) - كوتوال : نگهبان و رئيس قلعه .\r\n( 15 ) - استيصال : از بيخ بركندن .\r\n( 16 ) - سراة : اشراف و اعيان ، جمع سرّى .\r\n( 17 ) - كدام سال ؟ محال است كه مقصود ذىالقعدهء سال 597 باشد كه در سطر 3 گذشت ، زيرا خوارزمشاه در 17 ذىالحجّه 597 شادياخ را محاصره نمود و بعد از آن به خوارزم رفت و بالاخره از آنجا به قصد هرات حركت كرد . پس احتمالا بايد مقصود ذىالقعدهء سال 598 باشد كه سال بعد است . ( مص )\r\n","page_name":" 408 ","page_number":58},
  {"content":"\r\n\r\nترك در حركت آمد تا به ظاهر « 1 » هراة سراپردهء او بازكشيدند . و لشكرها بر گرد شهر چون سوار « 2 » بر ساعد خيمه در خيمه زدند و از جانبين مجانيق بر كار شد و خرك‌ها « 3 » چون اسبان رهوار ، بروج فروج و باره پاره شد « 4 » . و چون كوتوال عزّ الدّين مرغزى مردى بود به تجارب ايّام مهذّب « 5 » و مشذّب « 6 » ، جز استيمان و تضرّع حيلتى « 7 » ديگر نديد . سفرا را در پيش كرد و مالى عظيم قبول و به وثيقه پسر را به خدمت سلطان فرستاد تا شرّهء « 8 » سورت « 9 » غضب تسكين پذيرفت و قبول ملتمس رعايا از عفو و اغضا « 10 » بر اعناق « 11 » ايشان طوق منّتى شد « 12 » .\r\nو سلاطين غور بيشتر بر عزم مراجعت با خراسان محتشد « 13 » و مستعدّ مىشدند .\r\nچون سلطان به محاصرهء شهر هراة اشتغال نمود ايشان خواستند تا در نهزت « 14 » خلوّ « 15 » ديار و رباع « 16 » مملكت از سلطان و انصار ، لشكر بدان جانب كشند . سلطان چون آوازه بشنيد بر راه مرو الرّود مراجعت نمود . و سلطان شهاب الدّين نيز از جانب طالقان در رسيد . سلطان محمّد صلاح در آن ديد كه از آب عبور نكند تا آب ميان هر دو لشكر آتش‌وش « 17 » حاجبى باشد . لشكر در عبور و مقام مختلف رأى گشتند و بعضى عبور كردند .\r\nسلطان چون روى مقابلت نديد رأى توجه به جانب مرو به امضا رسانيد . مردان غور بر اعقاب لشكر سلطان روان شدند . چون به سرخس رسيد آنجا توقّف نمود . و رسل از جانبين درآمد و شد آمدند و از سلطان تسليم بعضى از ولايات خراسان التماس مىنمودند . سلطان از انفت قبول مواقفه « 18 » با آن سخن موافقت ننمود و از سرخس عازم خوارزم شد . و سلطان شهاب الدّين لشكر به طوس كشيد و بال و پر سكّان « 19 » طوس به مصادره و شكنجه بركشيد « 20 » . و چون علوفه « 21 » به لشكر او وافى نبود بر رعايا تكليف كرد\r\n\r\n\r\n","description":"","footnote":"\r\n( 1 ) - ظاهر : بيرون و حومهء شهر .\r\n( 2 ) - سوار : النگو ، ياره .\r\n( 3 ) - خرك : وسيله‌اى شبيه منجنيق براى كوبيدن قلعه .\r\n( 4 ) - ظاهرا معنى عبارت اين است : خرك‌ها همچون اسبان رهوار بر كار شدند ، برج‌ها سوراخ و ديوار قلعه‌ها پاره گشت . ( مصنّف ميان خرك‌ها و اسبان ايهام تناسب گونه‌اى ايجاد نموده است ) .\r\n( 5 ) - مهذّب : پاكيزه .\r\n( 6 ) - مشذّب : آراسته و پيراسته .\r\n( 7 ) - حيلت : چاره .\r\n( 8 ) - شرّه : تيزى ، تندى .\r\n( 9 ) - سورت : خشم ، حدّت .\r\n( 10 ) - اغضاء : چشم‌پوشى .\r\n( 11 ) - اعناق : گردن‌ها ، جمع عنق .\r\n( 12 ) - معنى عبارت : قبول درخواست رعايا منّتى بر گردن آن‌ها شد .\r\n( 13 ) - محتشد : آمادهء كار .\r\n( 14 ) - نهزت : فرصت .\r\n( 15 ) - خلوّ : خالى بودن .\r\n( 16 ) - رباع : جاىها ، منزل‌ها . جمع ربع .\r\n( 17 ) - آتش‌وش : مانند آتش .\r\n( 18 ) - مواقفه : تحميل كردن مبلغى است از مال بر كسى .\r\n( 19 ) - سكّان : ساكنان ، جمع ساكن .\r\n( 20 ) - يعنى اهالى طوس را دچار رنج بسيار كرد .\r\n( 21 ) - علوفه : آذوقه اعم از آذوقهء انسان و حيوان .\r\n","page_name":" 409 ","page_number":59},
  {"content":"\r\n\r\nتا غلّه بفروشند و فرمود تا مشهد طوس را كه غلّه‌ها به حمايت تربت مشهد بدان موضع نقل كرده بودند ، كس فرستاد تا غلّه‌ها برداشتند . و بدين اسباب صعب كه علاوهء نوبت اوّل بود ضماير شريف و وضيع از حكومت ايشان متنفّر گشت و رعيّت را رغبت به متابعت خوارزمشاهيان بيشتر شد . در ميانهء اين حالت خبر واقعهء « 1 » برادرش غياث الدّين در رسيد ؛ طبل رحلت فروكوفت . و چون به مرو رسيد محمّد خرنك را كه از سرور امرا و پهلوانان غور بود و به شجاعت رستم وقت ، در مرو بگذاشت . به ابيورد تاختن آورد و بعضى امراى سلطانى را در آنجا دستگير كرد و قومى را بكشت و از آنجا بر قصد تاج الدّين خلج به طرق رفت . پسر خود را به نوا « 2 » به نزديك او « 3 » فرستاد و در وقت مراجعت امير مرغه « 4 » هم پسر خود را پيش او فرستاد . چون بدين استيلا مغرور شد روى با مرو نهاد . خبر رسيد كه از خوارزم لشكرى از راه بيابان به قرب مرو رسيدست . از راه روى بريشان نهاد . چون عسكرين به هم پيوستند رياح اقبال سلطانى از مهبّ « 5 » تأييد يزدانى در وزيدن آمد و دل مخالفان در طپيدن . و باز آنك « 6 » لشكر خوارزم نصف لشكر غور نبود بر لشكر غور حمله كردند و ايشان را منهزم . خرنك به هزار حيله خود را در شهر انداخت . و لشكر به در شهر رسيد و فصيل « 7 » را سوراخ كردند و خرنك را بگرفتند و از خوف صولت او هم درحال او را يكى از امرا ضربه‌اى زد و سر او را به خوارزم فرستادند . سلطان بر قتل او انكار نمود « 8 » . و چون خبر واقعهء او به سلطان شهاب الدّين رسيد تفكّر و تحيّر به احوال او تهدّى « 9 » كرد و عجز و ضعف تصدّى نمود ؛ چه خرنك روى رزمهء « 10 » سلاطين غور و پشت رزم ايشان بود و قوّت بازو و شجاعت او تا به حدّى بود كه سلاطين غور به كرّات او را با شير و فيل مواجهه جنگ فرمودند و بر هردو غالب شد .\r\nو چون به هرچند روز سلاطين او را با اين دو حيوان جنگ مىانداختند هر دو را بكشت و گفت : « تا چند سگى و خوكى در جنگ شوم . » و ساق اسب سه‌ساله مىشكست .\r\nفىالجمله چون اين فتح به دست حشم سلطانى ميسّر شد ، اركان دولت سلطان را بر قصد ملك هراة تحريض مىنمودند و آن ملك در دل و چشم او تزيين مىداد و مىگفتند :\r\n\r\n\r\n","description":"","footnote":"\r\n( 1 ) - واقعه : مرگ .\r\n( 2 ) - نوا : گروگان .\r\n( 3 ) - يعنى سلطان شهاب الدّين .\r\n( 4 ) - مرغه : ظاهرا قلعهء مرو بوده است .\r\n( 5 ) - مهبّ : وزشگاه .\r\n( 6 ) - بازآنك : باآنكه .\r\n( 7 ) - فصيل : ديوار كوچك درون قلعه يا درون ديوار شهر .\r\n( 8 ) - مجازا يعنى اظهار ناخشنودى نمود .\r\n( 9 ) - تهدّى : راه يافتن .\r\n( 10 ) - رزمه : پشت واره‌اى از جامه ، يك‌بار جامه . روى رزمه يعنى بهترين جامه‌اى كه براى جلب نظر مشترى بر رو قرار مىدهند . در اينجا يعنى زبده و برگزيده .\r\n","page_name":" 410 ","page_number":60},
  {"content":"\r\n\r\n« چون برادر بزرگ‌تر غياث الدّين از پيش برخاست و پسران او سبب « 1 » ملك و ميراث در منازعت‌اند و از امرا بيشتر آن باشد كه به جانب سلطان مايل باشند و چون رايات عاليه « 2 » سايه بر آن ديار افكند اكثر ايشان به عروهء « 3 » دولت تمسّك نمايند . » خوش خوش در دل سلطان اين سخن‌ها اثر كرد و خيال ملك و آمال مال در ضمير او مصوّر گشت . در جمادى الأولى سنهء ستّمائة « 4 » با لشكرى آراسته و مردانى به شجاعت و دلاورى پيراسته عازم هراة شد . و الب‌غازى كه سرور امراى غور بود به ايالت هراة موسوم بود . چون مواكب سلطان به هراة رسيد و « 5 » سراپرده برافراشتند و مجانيق بر بروج شهر راست كردند و از جوانب شهر سنگ چون تگرگ ريزان در بازارها و محلّه‌ها روان شد و اختلاف « 6 » مردمان در محلّات و اسواق « 7 » متعذّر شد . اهالى هراة استغاثت « 8 » و تضرّع آغاز نهادند . و الب‌غازى سفرا در ميان كرد و گفت : « مرا خود از سلطان اجازت مصالحت كلّى است كه طريق اتّحاد مسلوك داشته آيد و سلوك شيوهء رشاد برزيده « 9 » . و بعد ازين به جانب خراسان كس تعرّض نرساند و حشم سلطان نيز بدين نواحى تعرّض و آسيبى نرسانند . » و با اين قبولات و مواثيق مالى شگرف را متقبّل شد و به صفاى غوريان متكفّل « 10 » . سلطان نيز به سبب حسم « 11 » مادّهء نزاع و كين و ابقا بر دما و فروج « 12 » اهل اسلام و دين ، مقترحات « 13 » الب‌غازى و رعاياى هراة را به اهتزاز « 14 » تلقّى نمود و بريشان از اتلاف اموال و ارواح توقّى كرد « 15 » . و الب‌غازى به خدمت سلطان آمد و خاك بارگاه به\r\n\r\n\r\n","description":"","footnote":"\r\n( 1 ) - يعنى به سبب .\r\n( 2 ) - رايات عاليه : پرچم‌هاى گرانقدر . مجاز از خود سلطان .\r\n( 3 ) - عروه : دستگيره .\r\n( 4 ) - سال 600 .\r\n( 5 ) - نبودن اين « و » بهتر است . ( مص ) البتّه علّت اين امر آمدن « چون » در اوّل عبارت است . ولى چنان كه گفتيم و خود مرحوم قزوينى نيز مىگويد ( جلد 3 ص 121 متن قزوينى ) اين « چون » جواب شرطيه ندارد و بيشتر به معنى « بارى » ، « خلاصه » و غيره و براى تأكيد جمله است . در اين صورت در عبارت فوق ، « و » يك كلمهء اضافه نيست .\r\n( 6 ) - اختلاف : رفت و آمد .\r\n( 7 ) - اسواق : بازارها ، جمع سوق .\r\n( 8 ) - استغاثت : فريادخواهى .\r\n( 9 ) - معنى عبارت : من از سلطان درخواست صلح مىكنم و اينكه باهم يكى باشيم و پيمودن طريق درستى مسلوك شود .\r\n( 10 ) - معنى عبارت : ضمن قبول اين معاهدات ، متعهّد شد كه مال زيادى را بپردازد و نيز متضمّن آرامش و راستى غوريان شد .\r\n( 11 ) - حسم : بريدن .\r\n( 12 ) - فروج : شرمگاه‌ها ، در اينجا يعنى ناموس .\r\n( 13 ) - مقترحات : درخواست‌ها .\r\n( 14 ) - اهتزاز : شادى و نشاط .\r\n( 15 ) - معنى جمله : سلطان با خوشحالى با پيشنهادات الب‌غازى و رعاياى هرات برخورد كرد و از اتلاف اموال و جان‌هاى آن‌ها پرهيز نمود .\r\n","page_name":" 411 ","page_number":61},
  {"content":"\r\n\r\nتقبيل شفاه مجدّر « 1 » شد و پيشانى او به سجدهء شكر معفّر « 2 » . سلطان بر وفاق ميثاق او را به اعزاز و اكرام با شهر فرستاد و الب‌غازى به تحصيل مال كه متقبّل شده بود دست تطاول « 3 » و مطالبت بر رعايا گشوده كرد و از رعايا استخراج آن آغاز نهاد . چون خبر ستم و زور او بشنيد جانب نصفت « 4 » در كار رعيّت مهمل نگذاشت ، ترك آن مقرّر را ذخيره‌اى باقىتر و حصنى واقىتر دانست « 5 » و بر تصديق پيمان خويش مراجعت نمود . و لشكر او حدود بادغيس را غارت كردند و به احتياز « 6 » اموال و مواشى « 7 » مستظهر گشتند ؛ هرچند از آن نهب و تاراج از سلطان متحاشى « 8 » و مستشعر « 9 » بودند .\r\nو سلطان به مرو آمد و الب‌غازى كه به تكفّل اصلاح ذات البين « 10 » از خدمت سلطان شهاب الدّين مرخّص بود بعد از مراجعت سلطان به دو سه روز معدود به اجل موعود رسيده بود . سلطان شهاب الدّين بر انتقام باز عزم خروج را ساز مىكرد و اين نوبت رزم خوارزم را آغاز مىنهاد . و چون خبر عزيمت او به سلطان رسيد رعايت جانب حزم « 11 » را عزيمت جزم كرد و به راه بيابان به خوارزم رسيد و بر لشكر غور كه به عدد از ملخ و مور افزون بودند مسابقت نمود تا به مركز دولت رسيد و اهالى خوارزم را از قصد آن جماعت اعلام داد و از وقوع بلاء ناگاه آگاه كرد . تمامت اهالى آن يكدل و يك زفان با اندرونى از حميّت « 12 » در جوش و ظاهرى از ترس اهانت و استذلال در خروش بر مقابله و مقاتله اتّفاق كردند و بر منع و دفع اطباق « 13 » . و تمامت ايشان به ترتيب سلاح و آلت كفاح « 14 » از سيوف و رماح « 15 » مشغول شدند . و امام معظّم شهاب الدّين خيوقى كه دين را ركنى و ملك را حصني بود در تدارك كار دشمن و دفع ايشان از حريم خانه و وطن مبالغت‌ها نمود و بر منابر خطب گفت و به حكم حديث صحيح كه من قتل دون نفسه و ماله فهو شهيد « 16 » رخصت محاربت فرمود . ازين سبب رغبت رعيّت و صدق نيّت متضاعف شد تا يكسر روى به كار « 17 » آوردند . و سلطان به استحضار مردان پياده و سوار به اطراف خراسان\r\n\r\n\r\n","description":"","footnote":"\r\n( 1 ) - مجدّر : آبله زده . معنى جمله : لب‌ها با بوسيدن خاك بارگاه ، بر آن خاك آبله زدند .\r\n( 2 ) - معفّر : خاك‌آلود .\r\n( 3 ) - تطاول : ستم .\r\n( 4 ) - نصفت : انصاف ، عدل .\r\n( 5 ) - معنى جمله : سلطان از اين مقرّرى در گذشت و آن را ذخيرهء عمر باقى و قلعه‌اى نگاه‌دارنده [ از عذاب الهى 
  ] دانست .\r\n( 6 ) - احتياز : جمع كردن .\r\n( 7 ) - مواشى : چهارپايان ، جمع ماشيه .\r\n( 8 ) - متحاشى : كناره‌گير [ از ترس 
  ] .\r\n( 9 ) - مستشعر : در دل ترسنده .\r\n( 10 ) - اصلاح ذات البين : صلح دادن ميان دو كس .\r\n( 11 ) - حزم : احتياط .\r\n( 12 ) - حميّت : غيرت .\r\n( 13 ) - اطباق : اجماع كردن بر كارى .\r\n( 14 ) - كفاح : جنگ .\r\n( 15 ) - رماح : نيزه‌ها ، جمع رمح .\r\n( 16 ) - من . . . هركس در راه [ دفاع از 
  ] جان و مال خويش كشته شود شهيد است .\r\n( 17 ) - كار : جنگ .\r\n","page_name":" 412 ","page_number":62},
  {"content":"\r\n\r\nرسولان متواتر كرد و از كورخان مدد خواست و بر شطّ نوراور لشكرگاه ساخت . در چند روز معدود هفتاد هزار مرد كار و جلد جمع آمدند و لشكر غور با چندان لشكر و فيل و كثرت قال و قيل - كه اگر خواستندى جيحون را هامون كردندى و هامون را از خون جيحون ساختندى - بر مقابله بر جانب شرقى شطّ لشكرگاه ساختند . و سلطان غور فرمود تا معبرى جويند تا روز ديگر گذر كنند و مشرب عيش سلطان مكدّر « 1 » . سلطان غور به استعداد قتال به ترتيب افيال « 2 » و تربيت رجال مشغول بود تا بامداد على الصّباح كاس كفاح از كاسهء سران سازند . ناگاه خبر رسيد كه : « طاينكوطراز سپهدار لشكر قراختاى با لشكرى آتش‌آساى نزديك رسيد و سلطان سلاطين سمرقند با او به هم . » اصحاب فيل چون دانستند كه ربّ الأرباب كيد ايشان در تضليل انداخت « 3 » و از حرب و بأس « 4 » يأس حاصل خواهد بود ، حسام « 5 » مصاف با ميان انصراف كردند و فرار برقرار اختيار نمود و با حصول ناكامى و بىآبى مثل :\r\n ما ذا بعشّك فادرجى * عن منزل بك ناب « 6 » \r\nرا كار بست . و اثقال « 7 » حشم را فرمود تا در شب بسوختند و چشم خواب بردوختند « 8 » و از غايت ضلال و غىّ « 9 » خيول « 10 » و جمال « 11 » را پى كردند « 12 » .\r\nچون بازگشتند سلطان چون شير هصور « 13 » و فحل « 14 » غيور بر عقب ايشان تا به حدّ هزارسف رسيد . لشكر غور بازگشتند و مصاف بركشيد . لشكر سلطان بر ميمنهء ايشان حمله برد . رايات غوريان معكوس شد و دولت منكوس « 15 » گشت و از امرا و اصحاب او بسيار در قيد اسار افتادند و ديگران در مهامه « 16 » و فيافى « 17 » افتان خيزان  كَالَّذِي اسْتَهْوَتْهُ الشَّياطِينُ فِي الْأَرْضِ حَيْرانَ  « 18 » . و همچنان لشكر خوارزم بر پى ايشان خشمناك چون\r\n\r\n\r\n","description":"","footnote":"\r\n( 1 ) - معنى جمله : سلطان غور دستور داد راهى پيدا كنند تا روز ديگر از آن بگذرند و عيش سلطان محمّد را تيره كنند .\r\n( 2 ) - افيال : فيل‌ها .\r\n( 3 ) - تلميح به آيه 2 ، سورهء فيل .\r\n( 4 ) - بأس : سختى ، دليرى ، خشم .\r\n( 5 ) - حسام : شمشير برّان .\r\n( 6 ) - ما ذا . . . در لانه‌ات چيست ؟ از منزلى كه تو را مىآزارد پائين بيا .\r\n( 7 ) - اثقال : بارها ، جمع ثقل .\r\n( 8 ) - چشم خواب دوختن : كنايه از بيدار ماندن .\r\n( 9 ) - غىّ : گمراهى .\r\n( 10 ) - خيول : اسب‌ها . به معنى سواران نيز به كار مىرود .\r\n( 11 ) - جمال : شترها .\r\n( 12 ) - پى كردن : بريدن پاى چهارپايان با ضربه شمشير .\r\n( 13 ) - شير هصور : شير بيشه . خود هصور به معنى شير بيشه است و كلمهء « شير » حشو است .\r\n( 14 ) - فحل : دلير و نيرومند .\r\n( 15 ) - منكوس : نگونسار .\r\n( 16 ) - مهامه : دشت‌هاى دوردست و زمين‌هاى خالى ، جمع مهمه .\r\n( 17 ) - فيافى : بيابان‌ها ، جمع فيفاء .\r\n( 18 ) - كالّذى . . . همانند كسى كه شيطان گمراهش ساخته و حيران بر روى زمين رهايش كرده است . ( انعام 6 / 71 ) .\r\n","page_name":" 413 ","page_number":63},
  {"content":"\r\n\r\nفحول از عقب رماك « 1 » تا از « سيفاباد » با فنون فضيحت « 2 » درگذشتند . و سلطان مشمول صنايع لطايف و مغمور لطايف صنايع « 3 » بازگشت با اموال و فيول و جمال و خيول ؛ و بخت مسعود به زفان اقبال موعود ، الهام آيت  وَعَدَكُمُ اللَّهُ مَغانِمَ كَثِيرَةً تَأْخُذُونَها فَعَجَّلَ لَكُمْ هذِهِ  « 4 » به دل‌ها مىرسانيد . و سلطان در خوارزم بزمى ساخت . يكى از ندماى سلطان از فردوس سمرقندى كه مطربه‌اى بود برحسب حال بزم رباعى درخواست ؛ بر بديهه بگفت :\r\n شاها ز تو غورى به لباسات بجست * مانندهء جوژه از كف خات بجست « 5 »\r\nاز اسب پياده گشت و رخ پنهان كرد * پيلان به تو شاه داد و ز مات بجست \r\nچون لشكر غور به اندخود رسيد خود ديد آنچ ديد . لشكر ختاى بديشان رسيدند و بر مدار ايشان بايستادند و از صباح تا رواح « 6 » به سيوف و رماح « 7 » از جانبين مكاوحت « 8 » كردند ؛ لشكر بسيار هلاك شد . تا روز ديگر كه علم آفتاب بر بارهء افق بردند و پيش روان خرشيد از وراى تتق مشرق بدميدند لشكر ختاى ثبات قدم نمودند و به يك نوبت حمله كردند . گردن مقاومت ايشان شكسته شد و دست مصادمت بسته گشت و بقيّهء لشكر پنجاه هزار مرد بود در موقف هيجا « 9 » كشته شد . و سلطان شهاب الدّين در قلب با مردى صد بماند . به حيله خود را در حصار اندخود انداخت . و لشكر ختاى ديوار را سوراخ مىكردند و نزديك رسيد كه سلطان شهاب الدّين دستگير شود . سلطان سمرقند به نزديك او پيغامى فرستاد كه : « از راه حميّت اسلام نمىپسندم كه سلطان اسلام در دام بيگانگان آيد و در دست ايشان كشته شود . صلاح در آنست كه آنچ موجودست از فيول و خيول و صامت و ناطق « 10 » به منّت فداى نفس خود سازد تا من بدان توسّل توسّطى جويم و استرضاء آن قوم كنم . » سلطان شهاب الدّين تمامت آنچ داشت فداى خويش كرد و به\r\n\r\n\r\n","description":"","footnote":"\r\n( 1 ) - رماك : ماديان‌هايى كه براى نسل‌كشى از آن‌ها استفاده مىشود ، جمع رمكه . فحول در اينجا به معنى اسب‌هاى نر است .\r\n( 2 ) - فنون فضيحت : انواع رسوايى .\r\n( 3 ) - مغمور لطايف صنايع : غرق در كارهاى لطف‌آميز خداوند .\r\n( 4 ) - وعدكم . . . خدا با شما وعدهء غنايم بسيار داده است كه به چنگ مىآوريد ، و اين غنيمت را به شتاب به شما ارزانى داشت . ( سورهء فتح 48 / 20 )\r\n( 5 ) - معنى بيت : اى شاه ! غورى با حيله از دست تو فرار كرد ؛ مانند جوجه‌اى كه از دست خات ( غليواژ ، پرنده‌اى شكارى ) فرار كند .\r\n( 6 ) - رواح : شبانگاه .\r\n( 7 ) - رماح : نيزه‌ها ، جمع رمح .\r\n( 8 ) - مكاوحت : باهم جنگيدن .\r\n( 9 ) - هيجا : جنگ .\r\n( 10 ) - صامت و ناطق : صامت به اموالى مانند زر و سيم و زمين و غيره گفته مىشود و ناطق به اموالى مثل چهارپايان ، كنيزان و غلامان .\r\n","page_name":" 414 ","page_number":64},
  {"content":"\r\n\r\nيك‌بارگى خزانه‌ها و زرّادخانه‌ها « 1 » ايثار و به هزار حيله به واسطهء شفاعت سلطان سمرقند خلاص يافت و هنگام  وَ لاتَ حِينَ مَناصٍ  « 2 » جان به سلامت برد :\r\n اذا نحن ابنا سالمين بأنفس * كرام رجت امرا فخاب رجاؤها\r\nفأنفسنا خير الغنائم انّها * تعود و فيها ماؤها و حياؤها « 3 » \r\nچون سلطان غور از مال و لشكر عور « 4 » با صدهزار عوار « 5 » با ملك خود رسيد ، سلطان يكى از حجّاب باب به نزديك سلطان غور فرستاد مذكّر بدانك : « ابتداى اين وحشت « 6 » از حاشيهء آن جانب برخاسته است و البادى اظلم « 7 » . اكنون طريق موافقت مسلوك خواهد بود و راه مناقشت « 8 » مسدود . » سلطان شهاب الدّين نيز به ايمان غلاظ « 9 » قرار مصالحت مؤكّد گردانيد و مدد و معاونت سلطان را هرگاه اشارتى رسد ملتزم شد . و برين جملت ميان هر دو سلطان وثائق مبرم « 10 » گشت تا بعد از دو ماه جمعى از لشكر غور در حدود طالقان جمع آمدند و تاج الدّين زنگى والى بلخ كه ضرام « 11 » آن فتنه بود به مرو الرّوذ تاخت .\r\nو بدان سبب سر در آن كار باخت و عامل مروالرّود را مغافصة در دام هلاكت انداخت و خواست كه اثارت ضيم « 12 » و تهييج ظلم كند و استخراج اموال . آن خبر به سلطان رسيد .\r\nبدر الدّين جغر را از مرو و تاج الدّين على را از ابيورد به دفع آن فتّانان نامزد فرمود . بعد از مصاف زنگى را با ده كس از امرا مقيّد به خوارزم فرستادند و جزاى حركات سر ايشان - حاشى السّامعين « 13 » - از تن جدا كردند . هيجان تشويشات تسكين گرفت و ملك آرام يافت . و هرچند ميان هر دو سلطان مراير ايمان « 14 » بر قرار مفتول « 15 » بود امّا سلطان شهاب الدّين از غبن « 16 » واقعهء ماضيه پشت دست به دندان مىخائيد « 17 » و در تدارك حادثه به بهانهء غزا عساكر ترتيب مىكرد و اسلحه مىساخت تا در شهور سنهء اثنتين و ستّمائة « 18 » به ابتدا به غزاى هند مايل شد تا مرمّت احوال خدم و حشم كند كه درين چند سال از شد\r\n\r\n\r\n","description":"","footnote":"\r\n( 1 ) - زرّادخانه : اسلحه خانه .\r\n( 2 ) - ولات . . . زمان گريز نيست ( سورهء ص 38 / 3 )\r\n( 3 ) - اذا . . . هرگاه سالم بازگرديم با مردم بزرگوارى كه به چيزى اميدوار بودند ولى بدان دست نيافتند ، / در صورتى كه آبرومند و آزرمگين بازگشته‌ايم خود بهترين غنايم است .\r\n( 4 ) - عور : برهنه . « از مال و لشكر عور » يعنى : كسى كه مال و لشكر ندارد .\r\n( 5 ) - عوار : با حركات مختلف « ع » به معنى عيب .\r\n( 6 ) - وحشت : نگرانى .\r\n( 7 ) - شروع‌كننده ستمكارتر است .\r\n( 8 ) - مناقشت : به تنگنا انداختن .\r\n( 9 ) - ايمان غلاظ : سوگند غليظ .\r\n( 10 ) - مبرم : استوار ، تغييرناپذير .\r\n( 11 ) - ضرام : آتش افروز ، هيزم ريزى كه با آن آتش مىافروزند .\r\n( 12 ) - ضيم : ظلم .\r\n( 13 ) - حاشى . . . دور باد از شنوندگان .\r\n( 14 ) - مراير ايمان : ريسمان‌هاى سوگند .\r\n( 15 ) - مفتول : تافته ، تابيده‌شده .\r\n( 16 ) - غبن : زيان .\r\n( 17 ) - پشت دست به دندان خائيدن ( جويدن ) : كنايه از پشيمانى .\r\n( 18 ) - سال 602 .\r\n","page_name":" 415 ","page_number":65},
  {"content":"\r\n\r\nآمد خراسان بىعدّت « 1 » و عتاد « 2 » گشته بودند . چون به ديار هند رسيدند به يك فتح كه حقّ ميسّر گردانيد اصلاح امور خزاين و جنود كرد . چون عنان انصراف معطوف گردانيد و از معبر حيلى « 3 » عبور كرد و بر شطّ « 4 » جيحون بارگاه برآوردند چنانك يك‌نيمه از بارگاه در آب بود و در محافظت آن جانب از فدائيان احتياط ترك گرفته ، ناگاه هندوئى دو سه « 5 » ، ميان روز به وقت قيلولهء « 6 » سلطان چون آتش از آب برآمدند و در بارگاه افتادند و او از ترقّب و ترصّد « 7 » حسّاد مكّار 4 غافل و از عناد روزگار ذاهل « 8 » . روز سپيد سپاه او را با فناء شاه شب سياه نمودند و مذاق طعم حياة را برو تباه كردند . با ترصّد آجال صولت رجال چه سود « 9 » ؟ و با ادبار اقبال استكثار افيال چه فريادرس « 10 » ؟ عدّت « 11 » و عتاد « 12 » و بياض و سوادگردى نكرد « 13 » :\r\n كلّ ذى دولة و امر مطاع * و متاع و عسكر جرّار\r\nملكوا برهة فسادوا و قادوا * ثمّ صاروا احدوثة السّمّار « 14 » \r\nچندين نوبت رنج‌ها كشيد تا بىرنج سلطان ربح « 15 » آن برداشت . و عجب‌تر حال ملك باميان بود از اقرباى نزديك او ؛ صاحب علّت استرخا « 16 » و منتظر حلول فناء او « 17 » . چون به امنيّت « 18 » چندين‌گاهه از منيّت « 19 » او برسيد پنداشت كه اغصان « 20 » مرادش بارور و بستان دولت او تازه و تر گشت . بىمكثى و درنگى دو منزل در يكى مىكرد و سه فرسنگ در تكى « 21 » مىرفت . و چون نزديك رسيد كه بر آرزوى خويش قادر گردد خود از مكامن ،\r\n\r\n\r\n","description":"","footnote":"\r\n( 1 ) - عدّت : سازوبرگ .\r\n( 2 ) - عتاد : سازوبرگ .\r\n( 3 ) - حيلى : احتمال قوىّ مىرود كه صواب « جيلم » باشد و آن رود بزرگى است در پنجاب كه در رود سند مىريزد . ( مص )\r\n( 4 ) - يعنى بر ساحل .\r\n( 5 ) - يعنى دو سه هندو .\r\n( 6 ) - قيلوله : خواب نيمروزى .\r\n( 7 ) - ترصّد : چشم انتظار بودن ، در كمين بودن .\r\n( 8 ) - ذاهل : غافل .\r\n( 9 ) - معنى جمله : با وجود مرگ كه در كمين است ، شكوه مردان چه فايده دارد ؟\r\n( 10 ) - معنى جمله : با برگشتن اقبال ، فراوانى پيلان كى مىتواند فريادرس باشد ؟\r\n( 11 ) - عدّت : سازوبرگ .\r\n( 12 ) - عتاد : سازوبرگ .\r\n( 13 ) - گرد كردن : فايده كردن . گرد به معنى غبار است .\r\n( 14 ) - كلّ . . . همهء دولتمردان و فرمانروايان با ثروت و لشكر انبوه ، / دورانى به حكومت رسيدند و سرورى يافتند ؛ پس از آن ، افسانهء افسانه‌سرايان شدند . ( از ابو الفرج احمد بن علىّ بن خلف الهمدانى )\r\n( 15 ) - ربح : سود .\r\n( 16 ) - علّت استرخاء : بيمارى سستى اعصاب .\r\n( 17 ) - معنى جمله : عجيب‌تر ، سرنوشت شاه باميان بود . وى از خويشان نزديك شهاب الدّين و مبتلا به بيمارى سستى اعصاب ، و منتظر رسيدن مرگ شهاب الدّين بود .\r\n( 18 ) - امنيّت : آرزو .\r\n( 19 ) - منيّت : مرگ .\r\n( 20 ) - اغصان : شاخه‌ها ، جمع غصن .\r\n( 21 ) - يعنى سه فرسنگ را در يك حركت طى مىكرد ( سريع مىرفت ) .\r\n","page_name":" 416 ","page_number":66},
  {"content":"\r\n\r\nآجال به تقدير ذو الجلال بيرون دوانيد و كاروان عمر او را كه به امانى روزگار پربار بود قطع كرد « 1 » ؛ و از تخت نعش بدل شد و از بخت شقاوت روى نمود :\r\n من نال من دنياه امنيّة * اسقطت الأيّام منها الألف\r\nلأنّ منها اصل تركيبه * حتّى كلا حاشيتيه حذف « 2 » \r\nو اين احوال سبب اقبال سلطان شد چنانك در ذكر ديگر آن حال مفصّل شود .\r\n\r\nذكر مسلّم شدن ملك سلاطين غور سلطان محمّد را\r\nچون سلطان شهاب الدّين از دار دنيا به منزل عقبى رسيد غلامان او كه هركس صاحب طرفى شده بودند آن مملكت را كه در حوز « 3 » هريك بود به استقلال حاكم شدند . ديلى « 4 » و حدود هندوستان را قطب الدّين ايبك يك‌چندى حاكم بود و چند غزو « 5 » بزرگ در هند بر دست او برآمد . و چون او گذشته شد « 6 » و خلفى پسرينه نداشت غلامى داشت به عقل و كياست مشهور ؛ التتمش نام . قايم‌مقام ايبك او را بر تخت نشاندند « 7 » و به سلطان شمس الدّين ملقّب شد و در اكثر هندوستان و اطراف و اقطار ذكر او شايع شد و او را در غزوات و فتوحات آثار و اخبارست . و بر طرف سند چون اوجا و مولتان و لوهاوور و برشاور « قباجه » مستولى بود و سلطان جلال الدّين آن حدود را بگرفت چنانك در موضع خود ذكر آن خواهد آمد . و زاولستان و غزنين را تاج الدّين ايلدوز بعد از رفتن و آشوب‌ها بگرفت و حكم كرد . و در دار الملك پدر هراة و فيروزكوه امير محمود پسر سلطان غياث الدّين مستولى شد . و چون امير محمود به شرب و عيش و اتلاف و طيش « 8 » - چنانك شيوهء ميراثيان باشد « 9 » - مشغول شد و از طرب چنگ با تعب « 10 » جنگ نمىپرداخت و امرا از صادرات افعال او چون لين « 11 » و خور « 12 » و ضعف و سدر « 13 » مشاهده مىكردند اختلاف در\r\n\r\n\r\n","description":"","footnote":"\r\n( 1 ) - معنى عبارت : مرگ به خواست خدا از كمينگاه حمله كرد و رشته عمر پرآرزوى او را بريد . ( در گويش لرى ياسوج ، بريدن كه معادل قطع كردن است به معنى ربودن و دزديدن به كار مىرود . )\r\n( 2 ) - من . . . هركس كه دنيايش به آرزويى رسيد ، روزگار الف را از آن ( امنيّه - آرزو ) ساقط كرد [ و آن را تبديل به ( منيّه - مرگ ) نمود . 
  ] / زيرا كه اصل تركيبش از آن كلمه است . تا اينكه هر دو حاشيه اين تركيب [ مقصود امنيّه است 
  ] هم حذف شد .\r\n( 3 ) - حوز : تملّك .\r\n( 4 ) - ديلى : يعنى دهلى .\r\n( 5 ) - غزو : با دشمن دين جنگيدن .\r\n( 6 ) - يعنى فوت كرد .\r\n( 7 ) - يعنى آن غلام را به‌عنوان جانشين « ايبك » بر تخت نشاندند .\r\n( 8 ) - طيش : سبكى عقل .\r\n( 9 ) - يعنى چنان كه عادت ميراث خواران است .\r\n( 10 ) - تعب : سختى .\r\n( 11 ) - لين : نرمى .\r\n( 12 ) - خور : ضعف و سستى .\r\n( 13 ) - سدر : سرگردانى ، عدم ثبات .\r\n","page_name":" 417 ","page_number":67},
  {"content":"\r\n\r\nميان وجوه و اعيان ظاهر شد . و عزّ الدّين حسين خرميل - كه والى هراة بود و روى بازار « 1 » و پشت كار ملك سلاطين - به متابعت سلطان محمّد انار اللّه برهانه بر امراى ديگر مسابقت نمود و نزديك سلطان پيغام و رسول متواتر كرد تا سلطان پيشتر به هراة گرايد و ملك آن را با ملك ديگر مضاف گرداند . و در آن وقت سلطان از جانب خان ختاى مستشعر « 2 » بود كه نبايد پيش‌دستى كند و بلخ و آن حدود را كه در تصرّف سلاطين غور بود و به ملك ختاى نزديك با حوز « 3 » خود گيرد . به ابتدا سبب دفع ترك ختاى ترك توجّه آن جانب كرد و به شادياخ رسول فرستاد تا لشكر خراسان متوجّه هراة شدند . عزّ الدين حسين خرميل به استقبال بيرون آمد و شهر بديشان سپرد و راه خلاف نسپرد و از جانب سلطان به انواع مبارّ « 4 » و انعامات بسيار اختصاص يافت و بر تقرير آن ملك هم برو منشور با طغرا « 5 » يافت .\r\nو امراى ديگر كه بر موافقت امير محمود بودند بر قصد لشكر سلطانى متّفق گشتند .\r\nلشكر سلطان پيش از آنك ايشان بر خود بجنبند چون شير كه در سر شكار نشيند و باز كه بر كبك درى حمله كند بريشان دوانيدند و جمعيّت ايشان را پراگنده و آواره كردند . و مبشّران به خدمت سلطان فرستادند و استدعاى حضور او كردند و بر انتظار وصول رايات سلطانى هم در راه توقّف نمودند .\r\nو سلطان چون به حدّ بلخ رسيد اصحاب قلاع به خدمت او آمدند و در تسليم كليد حصون « 6 » مبادرت مىنمود . و والى بلخ عماد الدّين كه سرور امراى باميان بود در مقدّمه دم هواى سلطان گرم مىزد « 7 » و دعوى مشايعت و متابعت آن حضرت دم به دم اظهار مىنمود . چون رايات عاليه از افق باديه برآمد چون آفتاب روشن شد كه دعوى او سرسرى بودست و سخن او هر درى و به اعتماد حصار « 8 » هندوان كه حصنى حصين و ركنى ركين بود خلاف وعده كرد و نفايس ذخاير از جواهر و خزاين در آنجا گرد آورد . و لشكر منصور « 9 » پياده و سوار چون سوار « 10 » بر مدار سور حصار نزول كردند و تير و سنگ ريزان تا اركان آن روى به انهدام و سكّان « 11 » پشت به انهزام دادند . و چون درد عماد الدّين را جز انقياد و اذعان درمانى ديگر نبود از غايت اضطرار - نه رعايت جانب اختيار را - در\r\n\r\n\r\n","description":"","footnote":"\r\n( 1 ) - روى بازار : جنسى كه در دكّان براى جلب نظر به نمايش گذاشته مىشود ، بهترين جنس .\r\n( 2 ) - مستشعر : در دل ترسنده .\r\n( 3 ) - حوز : تملّك .\r\n( 4 ) - مبارّ : عطاها ، جمع مبرّت .\r\n( 5 ) - طغرا : القابى كه بر سر فرمان پادشاهان مىنويسند .\r\n( 6 ) - حصون : قلعه‌ها ، جمع حصن .\r\n( 7 ) - معنى عبارت : در ابتدا شديدا از تمايل به سلطان دم مىزد .\r\n( 8 ) - حصار : قلعه .\r\n( 9 ) - لشكر منصور : لشكر پيروز .\r\n( 10 ) - سوار : النگو ، ياره .\r\n( 11 ) - سكّان : ساكنان ، جمع ساكن .\r\n","page_name":" 418 ","page_number":68},
  {"content":"\r\n\r\nاستيمان « 1 » كوفتن گرفت . سلطان ملتمس او را تا خايف نشود « 2 » به اجابت مقرون گردانيد و عنايت و عاطفت از آنچ متوقّع او بود افزون و بر تقرير نواحى كه والى آن بود موعود شد .\r\nچون از حصار بيرون آمد و صحن بارگاه بوسه داد به مزيّت عواطف شاهانه و مزيد عوارف خسروانه ممتاز گشت و طاير سلامتى او در افق امان در پرواز آمد و به اختصاص در مجلس انس محسود جنّ و انس شد  وَ رَبُّكَ يَعْلَمُ ما تُكِنُّ صُدُورُهُمْ  « 3 » . ناگاه محافظان طرق « 4 » از دست قاصدان نامه‌اى گرفتند و به خدمت سلطان آوردند . مضمون آن مكتوب كه به والى باميان مسطور بود سراسر آن نامه مشتمل بر تحقير كار سلطان و تحذير ايشان از انقياد و مطاوعت او . سلطان چون آن صحيفه را در دست او نهاد كه  اقْرَأْ كِتابَكَ كَفى بِنَفْسِكَ الْيَوْمَ عَلَيْكَ حَسِيباً  « 5 » از پاى در افتاد . چون از آن غدر زفان عذر نداشت سلطان فرمود كه : « اقتضاى نقض ميثاق سبب انسلال اوست از ربقهء حياة « 6 » ؛ امّا چون شمول كرم پادشاهانه او را زفان امان مبذول داشته است از حسن مكارم اخلاق تبديل و تغيير آن در مذهب كرم جايز نتوان داشت . » او را به خوارزم فرستاد با آنچ مطلوبات او بود از ذخاير نفايس و عشاير اوانس « 7 » . و پسر او در قلعهء ترمد بود . چون آوازهء پدر بشنيد خواست تا از خروج ابا نمايد . پدرش معتمدى را بر توبيخ و تحذير او بفرستاد تا به شيب آمد و ترمد را به حكم سلطان به سلطان سمرقند تسليم كرد .\r\nو سلطان نواحى بلخ را به بدر الدّين جغر مفوّض كرد و دست او را به لشكر بسيار قوىّ « 8 » . چون آن نواحى را از شوايب « 9 » مشوّشات اندرون پاك گردانيد عزيمت توجّه به جانب هراة مصمّم كرد و مظفّر و كامران از راه جرزوان روان شد . ايّام فرمان او را رام شده و دوران افلاك موافق مرام او گشته . مبشّران به جانب هراة روان شدند و ساكنان آنجا دل‌شاد و خرّم گشتند و اشراف خلايق به خدمت استقبال مسارعت نمود و اصناف ديگر به شهرآرائى مشغول گشتند . ممرّ اسواق « 10 » و كوچه‌ها را به انواع ثياب مذهّب « 11 » مزيّن\r\n\r\n\r\n","description":"","footnote":"\r\n( 1 ) - استيمان : پناهندگى .\r\n( 2 ) - يعنى سلطان براى اينكه عماد الدّين نترسد خواسته او را پذيرفت .\r\n( 3 ) - و . . . و خداى تو مىداند آنچه را كه مردم در سينه‌ها پنهان مىكنند . ( قصص 28 / 69 )\r\n( 4 ) - طرق : راه‌ها .\r\n( 5 ) - اقرأ . . . نامهء اعمالت را بخوان كه امروز تو براى حساب كشيدن از خود بسنده‌اى . ( بنى اسرائيل 17 / 14 )\r\n( 6 ) - يعنى نقض پيمان سبب كشتن اوست .\r\n( 7 ) - عشاير اوانس : اقوام همدم . « اوانس » در اصل جمع « آنسه » به معنى زن دلخواه است كه مصنّف در اينجا با تسامح آن را به كار برده است .\r\n( 8 ) - يعنى با دادن لشكر او را قدرتمند كرد .\r\n( 9 ) - شوايب : آلودگيها ، جمع شائبه .\r\n( 10 ) - اسواق : بازارها ، جمع سوق .\r\n( 11 ) - ثياب مذهّب : لباس‌هاى زربافت .\r\n","page_name":" 419 ","page_number":69},
  {"content":"\r\n\r\nگردانيدند و تماثيل « 1 » و نقوش در آويختند . و سلطان در منتصف « 2 » جمادى الأولى من السّنة « 3 » با اهبتى « 4 » و هيبتى كه چشم كس مشاهده نكرده بود و زينتى و ترتيبى كه گوش كس نشنيده بود در شهر آمد . ملائكهء كرّوبى « 5 » در پيش او با نداى  ادْخُلُوها بِسَلامٍ آمِنِينَ  « 6 » و خلايق با تحميد الحمد للّه ربّ العالمين . و سلطان اساس عدل مؤكّد گردانيد و كافّهء « 7 » جمهور را در ظلّ مرحمت و نصفت « 8 » مرفّه و آسوده و اصحاب اطراف به خدمت توسّل نمودند . و ملك سيستان به حضرت او مبادرت نمود و در زمرهء اركان دولت منخرط « 9 » شد و به حسن اصطناع « 10 » و تربيت از اقران مستثنى گشت . و سلطان به استمالت جانب امير محمود علّامهء كرمان را بفرستاد و او را به مواعيد بسيار مستظهر گردانيد . و علّامه كرمان راست در حقّ امير محمود از قصيده‌اى ، وقتى كه او را به رسالت آنجا فرستادند :\r\n سلطان مشرقين و شهنشاه مغربين * محمود بن محمّد بن سام بن حسين \r\nو محمود به استنابت « 11 » فيروزكوه و تقرير آن هم برو رسولى در مصاحبت علّامهء كرمان به حضرت سلطان روان كرد با تحفه‌هايى كه ذخيرهء آبا و اجداد او بود و پيلى سپيد با آن اضافت كرد . و علّامهء كرمان راست از قصيده‌اى در ذكر فيل كه در مصاحبت او آوردند :\r\n الى حضرة الملك فيلا جلبت * و لست بأبرهة بن الصّباح « 12 » \r\nسلطان حاجت او را به اسعاف « 13 » مقرون كرد و نيابت بر امير محمود مقرر داشت . و او سكّه و خطبه به القاب سلطان مشرّف گردانيد و اسماع و آذان را به استماع آن مشنّف « 14 » .\r\nو چون از امور آن طرف فارغ شد بر عزم انصراف مصمّم گشت و به نيابت آن ممالك عزّ الدّين حسين خرميل را به انواع اصطناع و اساليب مبارّ « 15 » قضاى حقّ او را مخصوص گردانيد و به مبلغ دويست و پنجاه هزار دينار زر ركنى اقطاع « 16 » معيّن . و در جمادىالآخرهء\r\n\r\n\r\n","description":"","footnote":"\r\n( 1 ) - تماثيل : تصويرها .\r\n( 2 ) - منتصف : نيمه .\r\n( 3 ) - كدام سنه ؟ در اين فصل ذكر هيچ سنه‌اى قبل از اين نشده است . ابن الاثير اين واقعه را در حوادث سنهء 603 ذكر مىكند . ( مص )\r\n( 4 ) - اهبت : سازوبرگ .\r\n( 5 ) - كرّوبى : فرشته مقرّب .\r\n( 6 ) - ادخلوها . . . به سلامت و ايمن داخل شويد . ( حجر 15 / 46 )\r\n( 7 ) - كافّه : همگى .\r\n( 8 ) - نصفت : عدل .\r\n( 9 ) - منخرط : در چيزى در آينده ، به رشته كشيده‌شده .\r\n( 10 ) - اصطناع : نيكى كردن ، برگزيدن .\r\n( 11 ) - استنابت : نايب كردن .\r\n( 12 ) - الى . . . به پايتخت ملك ( خوارزم ) فيلى گسيل داشتم ، درحالىكه من ابرهه پسر صبّاح ( كسى كه به مكّه حمله كرد ) نيستم .\r\n( 13 ) - اسعاف : برآوردن حاجت .\r\n( 14 ) - مشنّف : آراسته به گوشوار .\r\n( 15 ) - مبارّ : عطاها ، جمع مبرّت .\r\n( 16 ) - اقطاع : زمينى كه از خراج به كسى بدهند تا از محصول و سود آن استفاده كند .\r\n","page_name":" 420 ","page_number":70},
  {"content":"\r\n\r\nآن سال « 1 » عنان حركت به جانب خوارزم بجنبانيد ؛ محظوظ به وفود « 2 » نصرت و اقبال ؛ ملحوظ از جدّ مسعود و دولت موعود به نجاح آمال « 3 » .\r\n\r\nذكر احوال خرميل بعد از مراجعت سلطان\r\nچون سلطان حكم ممالك هراة در قبضهء خرميل نهاد و عنان مراجعت معطوف كرد و به كلّيّات امور ديگر از غزو و جهاد اشتغال نمود ، سبب اراجيفى كه افتاد - كه سلطان در غزاى لشكر ختاى معدوم شدست « 4 » - شيطان تسويل « 5 » دماغ خرميل را به سوداى محال « 6 » آگنده كرد و اباطيل غرور در نهاد او مجال گرفت . به نزديك سلطان محمود رسولى فرستاد و چون مخالفت سلطان موافقت ايشان بود خرميل را به انواع مبرّات موعود گردانيدند و باز سكّه و خطبه به نام غوريان كرد و جماعتى را كه به حضرت سلطانى انتما « 7 » و اعتزا « 8 » داشتند بگرفت . چون آوازهء مراجعت سلطان و نزول او به خوارزم كامران شايع شد ، خرميل از خرميلى « 9 » خود هراسان گشت و از بطش « 10 » و صولت غضب او ترسان . به معاذير دل‌ناپذير تمسّك كرد و به تمويه « 11 » و تلبيس خواست تا بر رأى سلطان صادرات زلّات « 12 » خود پوشيده كند و از تكليف بدار « 13 » او به حضرت او را معاف دارند « 14 » .\r\nسلطان عفو و اغضا كرد و از عثرات « 15 » او تجاوز و اغماض واجب داشت . اهل غور چون حال روغان « 16 » و مداهنت « 17 » او بدانستند و باز ميل او به حضرت خوارزم دريافتند بر قصد او متشمّر « 18 » شدند . خرميل چون بر سرّ ارباب غور واقف شد به اركان حضرت سلطان كه در خراسان بودند توسّل كرد و ازيشان مدد خواست . اكثر سران سراة « 19 » متوجّه هراة\r\n\r\n\r\n","description":"","footnote":"\r\n( 1 ) - كدام سال ؟ ذكر سنه‌اى در اين فصل نگذشته است . ظاهرا مقصود سنهء 603 است چنان كه از ابن الاثير و سابق و لاحق همين كتاب معلوم مىشود . رجوع كنيد به ص 420 پاورقى 3 .\r\n( 2 ) - وفود : گروه‌ها ، جمع وفد .\r\n( 3 ) - نجاح آمال : نايل شدن به آرزوها .\r\n( 4 ) - يعنى شايع شد كه سلطان در جنگ با لشكر ختاى كشته شده است .\r\n( 5 ) - تسويل : گمراه كردن .\r\n( 6 ) - سوداى محال : خيال ناممكن و بيهوده .\r\n( 7 ) - انتماء : نسبت يافتن به كسى .\r\n( 8 ) - اعتزاء : خود را به كسى نسبت دادن .\r\n( 9 ) - خرميلى : ميل و هوسى احمقانه چون خر داشتن .\r\n( 10 ) - بطش : خشم .\r\n( 11 ) - تمويه : فريب‌كارى .\r\n( 12 ) - زلّات : لغزش‌ها ، جمع زلّت .\r\n( 13 ) - بدار : شتافتن ، پيشى گرفتن .\r\n( 14 ) - معنى جمله : خرميل خواست كه تكليف او را از تكليف احضار به درگاه سلطان معاف كنند .\r\n( 15 ) - عثرات : لغزش‌ها ، جمع عثرت .\r\n( 16 ) - روغان : حيله كردن .\r\n( 17 ) - مداهنت : چرب زبانى ، چاپلوسى .\r\n( 18 ) - متشمّر : آمادهء كار .\r\n( 19 ) - سراة : اعيان و اشراف ، جمع سرى .\r\n","page_name":" 421 ","page_number":71},
  {"content":"\r\n\r\nشدند و به ظاهر « 1 » آن نزول كردند . خرميل بعد از استحلاف « 2 » ايشان و استيمان از قبل سلطان بيرون آمد و جمله بر قمع « 3 » و استيصال « 4 » لشكر غور مطابق شدند و بدان سبب سرچشمهء دولت غوريان حكم  أَصْبَحَ ماؤُكُمْ غَوْراً  « 5 » گرفت و جمعيّتى كه داشتند پراگنده شد . چون اختلاف حالات خرميل پيدا گشت و از قول و فعل او اعتماد برخاست ؛ چه نوبت اوّل بىموجبى در ربقهء طاعت آمد و بىهيچ واسطهء خوف و هراسى خلع لباس انقياد كرد « 6 » ، بدين تخيّلات او را در خدمت سلطان متّهم كردند و پيغام فرستادند كه :\r\n« هراة بيشه‌ايست كه او شير آنست و دريائى كه اوست نهنگ آن ؛ اگر در تدارك او اهمال رود توزّع خاطر « 7 » و ضماير حاصل آيد . » سلطان به امرا پيغام فرستاد تا او را دفع كنند و اصل مادّهء او را قطع . امرا بر عادت مستمرّ ملاطفت او واجب مىداشتند و طريق انبساط و ملاطفت برقرار مسلوك مىداشت تا روزى او را به استشارتى طلب كردند و خلوتى ساختند و از هر نوع حديث پرداختند . چون فارغ شدند ملك زوزن قوام الدّين استحضار او به منزل خود به بهانهء طعام و شراب التماس مىكرد و او در ابا به بهانه‌اى تخفيف الحاح « 8 » مىنمود . ملك زوزن عنان او عيان بگرفت و به اعيان اركان اشارت كرد تا سيوف حتوف « 9 » از نيام بركشيدند و اصحاب او را پراگنده كردند و او را پياده به خيمه‌اى كشيدند و از آنجا او را به قلعهء سلومد خواف فرستادند و صامت و ناطق « 10 » او را غارت دادند و بعد از چند روز سر او به خوارزم فرستادند . و پيشواى كار و روى بازار « 11 » او سعد الدّين رندى نام شخصى بود صاحب ذكا « 12 » و فطنت « 13 » نه با جهالت و بطنت « 14 » . در آن حالت چون روباه از شكارى بجست و به حصار هراة تحصّن كرد . بر موافقت او مردان خرميل جز ميل مدافعت نكردند . اوباش و رندى كه در هراة بودند بر موافقت « رندى » آهنگ ممانعت نمودند و رندى خزاين خرميل و آنچ او را بود بر عوامّ ايثار مىكرد .\r\nهركس ازيشان كه حامل چوبى بود « 15 » صاحب ثروت و يسار « 16 » مىشد . و بدان سبب چون\r\n\r\n\r\n","description":"","footnote":"\r\n( 1 ) - ظاهر : بيرون و حومهء شهر .\r\n( 2 ) - استحلاف : سوگند دادن .\r\n( 3 ) - قمع : ريشه كن كردن .\r\n( 4 ) - استيصال : از بيخ بركندن .\r\n( 5 ) - اصبح . . . آب شما به زمين فرورود . ( سورهء ملك 67 / 30 )\r\n( 6 ) - معنى عبارت : . . . زيرا بار اوّل بىهيچ دليلى گردن در اطاعت نهاد و بدون هيچ ترسى از اطاعت غوريان دست شست .\r\n( 7 ) - توزّع خاطر : نگرانى .\r\n( 8 ) - الحاح : اصرار .\r\n( 9 ) - حتوف : مرگ‌ها ، جمع حتف .\r\n( 10 ) - صامت و ناطق : صامت به اموالى مانند سكه و زمين و البسه گفته مىشود و ناطق به اموالى مانند چهارپايان و خدمتكاران .\r\n( 11 ) - روى بازار : زبدهء هر چيز .\r\n( 12 ) - ذكا : زيركى .\r\n( 13 ) - فطنت : زيركى .\r\n( 14 ) - بطنت : تكبّر .\r\n( 15 ) - به كنايه يعنى فقير بودند . ظاهرا يعنى از سر فقر به‌جاى شمشير چوب دست و نحو ذلك داشتند .\r\n( 16 ) - يسار : ثروت .\r\n","page_name":" 422 ","page_number":72},
  {"content":"\r\n\r\nفدائيان جان بر كف دست نهاده بودند و بر محاربت و مجالدت « 1 » آماده شده .\r\nو در اثناى اين حالات كزلى در شادياخ دست از آستين عصيان بيرون كرد چنانك در عقب ذكر آن خواهد آمد . سلطان از خوارزم به شادياخ آمد و از آنجا به سرخس . و چون در اثناى مقاومت « رندى » نزديك او مىفرستادند و از كارى كه نه ملايم حال او بود زجر « 2 » و منع مىكردند . او بهانه مىآورد كه : « من سلطان را بنده‌اى مطواع‌ام « 3 » و منتظر وصول رايات سلطانى تا شهر تسليم كنم و مراسم عبوديّت تقديم نمايم ؛ چه بر امرا اعتماد امان ندارم . » اين احاديث به خدمت سلطان انها كردند « 4 » . امرا او را بر توجّه هراة حثّ و تحريض نمودند و در مبادرت حريص . چون سلطان به هراة رسيد رندى از كردهء خود پشيمان شد و برقرار ممانعت كرد . نايرهء غضب سلطانى ملتهب‌تر شد و فرمود تا آب بر باره بستند و كنار خندق را به درخت خاشاك مىانباشتند تا يك‌چندى بر آن برآمد و آب فصيل « 5 » را بياغشت . بندى « 6 » بگشادند تا آب بازگشت و مانند باد روان شد و برج معروف به برج خاكستر درآمد . و بعد از آن خندق را از جوانب دروازه‌ها انباشته كردند و به خاك و خاشاك افراشته و مبارزان را از جوانب راه گشاده شد . روزى رندى به اطعام طغام « 7 » و اوباش مشغول بود . بهادران « 8 » علم‌ها بر سر ديوار كشيدند و تا آن جماعت از چاشت « 9 » فارغ شدند ازيشان شام انتقام خوردند « 10 » . رندى فضولى « 11 » چون ديد كه كار از دست تدبير بيرون شده لباس تعسّف « 12 » به خرقهء تصوّف بدل كرد و خواست تا در آن شيوه متوارى « 13 » شود . حبايل « 14 » جست‌وجوى بر محلّات و اسواق انداختند تا او را در دام انداختند و موىكشان به حضرت سلطان آورد . سلطان فرمود تا منادى كردند تا لشكر دست از غارت كشيده داشتند . و دكّان‌هاى شهر هم در روز گشاده كردند و رندى را به مطالبت اموال خزاين و آنچ او به ناحقّ از ارباب شهر گرفته بود مؤاخذت نمودند تا آنچ داشت و دانست بداد . و به آخر جزاى فعلات خود بديد .\r\nو هراة از شوايب « 15 » نزاع و ظلم متعدّيان خالى شد و به عدل وافر سلطانى حالى گشت و از آنجا سلطان متوجّه خوارزم شد .\r\n\r\n\r\n","description":"","footnote":"\r\n( 1 ) - مجالدت : دليرى .\r\n( 2 ) - زجر : منع كردن .\r\n( 3 ) - مطواع : مطيع .\r\n( 4 ) - انها كردن : گزارش دادن .\r\n( 5 ) - فصيل : ديوارى كوچك درون قلعه يا ديوار شهر .\r\n( 6 ) - بند : سدّ .\r\n( 7 ) - طغام : مردم فرومايه ، جمع طغامة .\r\n( 8 ) - بهادر : دلير .\r\n( 9 ) - چاشت : ناهار .\r\n( 10 ) - يعنى قبل از ظهر بر آن‌ها غالب شدند .\r\n( 11 ) - فضولى : ياوه‌گو .\r\n( 12 ) - تعسّف : به بيراهه رفتن ، گمراهى .\r\n( 13 ) - متوارى : پنهان .\r\n( 14 ) - حبايل : دام‌ها ، جمع حبل .\r\n( 15 ) - شوايب : آلودگىها .\r\n","page_name":" 423 ","page_number":73},
  {"content":"\r\n\r\n\r\nذكر « كزلى » و عاقبت كار او\r\nكزلى تركى بود از خويشان مادر سلطان . امارت نشابور به دو مفوّض و حلّ و عقد مصالح آن به دو منوط . به سبب تخيّلاتى كه از سلطان به دو نقل كرده بودند خايف شد . پيش از حركت سلطان به عزم هراة به وقت محاصرهء هراة ناگاه بازگشت و به شادياخ آمد و آوازه در انداخت كه : « لشكر ختاى به خوارزم رفت و سلطان از هراة گريخته بازگشت و مرا بدين سبب نامزد فرمودست تا باروى شادياخ محكم كنم . » بدين بهانه شادياخ با تصرّف گرفت و دست مصادره و تحكّم بر اصحاب ديوان و متموّلان گشاده كرد و به استحكام فصيل و باره و حفر خندق مشغول شد . و به حضرت خوارزم رسولى فرستاد و مىخواست تا به تمويهات « 1 » و تلبيسات « 2 » حاليا سلطان را مشغول كند ؛ چندانك شهر مستحكم شود . و در خيال آن داشت كه چون فصيل و شهر مستحكم شود و او صاحب دينار و درهم و كار ملك پريشان و درهم ، سلطان از انديشهء وخامت عاقبت لذّت عافيت از دست ندهد و با او رأسا به رأس كند « 3 » و آسيبى به دو نرساند . چون رسول او به خوارزم رسيد و از پيغام او اجتناب او از منهج « 4 » صواب معلوم شد ، رايات همايون خدايگان سلاطين روزگار در حركت آمد با لشكرى از شمار افزون ؛ به مردانگى هريك چون كوه بيستون ؛ تند باد حميّت آتش غضب در نهاد ايشان زده ؛ شمشير آبدارشان مخالفان را در خاك خسته « 5 » .\r\nرسول كزلى بگريخت و به شادياخ آمد و از صورت حال اعلام داد . چون سامان قرار نداشت « 6 » آهنگ فرار كرد و با اولاد و انصار از شهر به صحرا آمد و اعيان اصحاب ديوان را چون شرف الملك كه وزير بود و سيّد علاء الدّين علوى و اصحاب ديگر و قاضىالقضات ركن الدّين مغيثى و وجوه و اكابر ديگر را تكليف استصحاب « 7 » كرد . و هم در آن شب تاريك با ترك و تازيك بر راه ترشيز زد . چون بدانجا رسيد محتشم آن از كزلى التماس استرداد آن جماعت كرد كه به تكليف با خود آورده بود از معارف و اكابر . رهبة لا\r\n\r\n\r\n","description":"","footnote":"\r\n( 1 ) - تمويهات : فريب‌كارىها .\r\n( 2 ) - تلبيسات : فريب‌كارىها .\r\n( 3 ) - معنى عبارت : فكر مىكرد چون كارش سامان گيرد ، سلطان از ترس بدتر شدن عاقبت كار ، آسودگى خود را از دست نمىدهد و با او كنار مىآيد .\r\n( 4 ) - منهج : راه روشن .\r\n( 5 ) - خسته : در اينجا فعل است يعنى « خسته كرده است . » خستن به معنى مجروح كردن است .\r\n( 6 ) - يعنى كزلى .\r\n( 7 ) - استصحاب : به همراهى و يارى خواندن كسى .\r\n","page_name":" 424 ","page_number":74},
  {"content":"\r\n\r\nرغبة « 1 » آن جماعت را در ترشيز بگذاشت و هرچه مصاحب ايشان بود برداشت و از راه كرمان برفت .\r\nو سلطان ، يازدهم ماه رمضان سنهء اربع و ستّمائة « 2 » به شادياخ رسيد و از آنجا بر عزم زيارت به مشهد طوس رفت و بر عزيمت هراة به سرخس رفت .\r\nو چون كزلى را ملك كرمان ميسّر نشد و خبر حركت سلطان از خراسان بشنيد باز سوداى خاك شادياخ آتش طمع خام را در وجود او چنان تيز كرد كه بر آب « 3 » از كرمان بازگشت . از طبس منهيان « 4 » رسيدند كه او مراجعت كردست و مقصد او معلوم نه . و بر عقب آن خبر وصول او به ترشيز برسيد . روز سيّم را شب‌هنگام كه مرغان سحرى فغان برداشتند پسر او با جمعى از ياران خود در تاخت و آشوب و فتنه در شهر انداخت . اهل شهر بر فور دروازه‌ها بربستند و سپاهيان بر ديوار نشستند . آن جماعت بعد از لحظه‌اى طواف در نزديكى شهر نزول كردند ؛ متردّد حال ميان اقامت و ترحال « 5 » . ناگاه از اتّفاق حسن و لطف ذى المنن « 6 » خبر وصول اصفهبد به طوس در رسيد . شرف الملك حالى مسرعى « 7 » را به اعلام فتنهء كزلى و التماس دفع شرّ او بفرستاد . اصفهبد يك هزار سوار را نامزد كرد تا بىتأنّى « 8 » روان شدند و بر سر او تاختند و او را منهزم كردند و به نهب « 9 » و غارت مشغول گشتند . كزلى و اصحاب او بازگشتند . و بريشان دوانيدند « 10 » هريك را ازيشان در وادئى دوان كردند . و چون كزلى را محقّق شد كه او را در شهر راه نخواهد بود و اصفهبد به شادياخ رسيد و سلطان بر در هراة است ، مانند مرغ حلق بريده طپيدن گرفت و چون آهو از جوارح « 11 » و صيّادان رميدن و از فعلات خود پشيمان شد و از ارتكاب عصيان كه دردى بىدرمان بود انگشت به دندان مىخائيد و با اصحاب خويش در كار حركت و مقام و مقصد و مرام مشورت مىكرد ؛ بعضى مىگفتند : « رأى استيمان است به والدهء سلطان و برين نيّت توجّه به جانب خوارزم . » تركمانى از يازر در ميان ايشان بود و گفت : « صلاح در آنست كه به جانب يازر رويم و حصون آن را معقل « 12 » خويش سازيم . من در مقدّمه بروم و حيلتى سازم باشد كه به آسانى درحال يك حصن را به دست توانم آورد . » سخن او موافق مطلوب او افتاد . او را با جمعى در مقدّمه بفرستاد .\r\n\r\n\r\n","description":"","footnote":"\r\n( 1 ) - رهبة . . . از روى ترس نه از روى رغبت .\r\n( 2 ) - سال 604 .\r\n( 3 ) - بر آب : فورا ، به شتاب .\r\n( 4 ) - منهيان : گزارش‌گران .\r\n( 5 ) - ترحال : كوچ كردن .\r\n( 6 ) - ذى المنن : صاحب منّتها ، از القاب خداوند .\r\n( 7 ) - مسرع : پيك و سوار تندرو .\r\n( 8 ) - تأنّى : درنگ .\r\n( 9 ) - نهب : غارت كردن .\r\n( 10 ) - دوانيدن : حمله كردن .\r\n( 11 ) - جوارح : جانوران شكارى ، جمع جارحه .\r\n( 12 ) - معقل : پناهگاه .\r\n","page_name":" 425 ","page_number":75},
  {"content":"\r\n\r\nچون به يازر رسيد ارباب يازر خيال او بدانستند و بر مكيدت او مطّلع گشتند . او را بند كردند و مقيّد به خدمت سلطان فرستادند . و چون آن انديشه نيز در كام ايشان شكست ، سرگردانى زيادت شد و ميان كزلى و پسر و اصحاب اختلاف آراء پديد آمد . پسرش مىگفت : « به ماوراءالنّهر مىبايد رفت و به خان ختاى تمسّك نمود . » پدرش مىگفت :\r\n« خوارزم رويم و به حمايت تركان خاتون تمسّك جوئيم . » و هيچ‌كدام از هر دو رأى ديگر را قبول نكرد . پسرش خزانهء او را غارت كرد و بر راه ماوراءالنّهر روان شد . چون به معبر جيحون رسيد جمعى از خواصّ سلطان از خوارزم مىآمدند ؛ با او دوچار زدند « 1 » . و بعد از مقاومت و مطاردت « 2 » بسيار او را با اصحاب بگرفتند و سرهاى ايشان را به خدمت سلطان فرستادند .\r\nو كزلى چون به خوارزم رسيد تركان خاتون او را به مواعيد مستظهر گردانيد و گفت :\r\n« درمان آنست كه در لباس خرقه بر تربت سلطان تكش مجاور گردد مگر بدين حيلت سلطان از عثرات « 3 » و زلّات « 4 » او صفح « 5 » كند . » بر آن جملت شيوهء تصوّف بر سر خاك تكش پيش گرفت تا ناگاه كه تركان خاتون خبردار شد سرش را از تن جدا كردند و به نزديك سلطان بردند . و باد فتنهء ايشان نشسته شد و عدل سلطان بر شريف و وضيع گسترده گشت :\r\n گنبد گردنده ز روى قياس * هست ز نيكىّ و بدى حق‌شناس \r\nو هم درين سال سنهء خمس و ستّمائة « 6 » بود كه حقّ تعالى نمودارى از هول   إِذا زُلْزِلَتِ الْأَرْضُ زِلْزالَها   « 7 » به بندگان خود نمود . و هم فضل او بود كه ابتداى آن حالت در روز روشن بود تا تمامت خلايق خود را به صحرا انداختند و آنچ داشتند در شهر بگذاشتند . تمامت محلّات و سرايها چون سجده كنان سر بر زمين مىنهادند . و از عمارتهاى شهر زيادت جايگاهى پايدارى نكرد مگر مساجد منيعى و ميدان و امثال آن . و برين نسق تا مدّتى تمامت مردم بر صحرا بودند و مع هذا دو هزار مرد و زن در شهر در زير ديوار آمد . و در ديه‌ها خود چندان هلاك شد كه در شرح نيايد . و دو ديه « دانه » و « بنسك » خود به يك‌بار درافتاد و خلقى كه بود هيچ آفريده جان نبرد . عافانا اللّه تعالى عن امثالها و عن عذاب\r\n\r\n\r\n","description":"","footnote":"\r\n( 1 ) - دوچار زدن : روبه‌رو شدن .\r\n( 2 ) - مطاردت : بر يكديگر حمله كردن .\r\n( 3 ) - عثرات : لغزش‌ها ، جمع عثرت .\r\n( 4 ) - زلّات : لغزش‌ها ، جمع زلّت .\r\n( 5 ) - صفح : درگذشتن از گناه .\r\n( 6 ) - سال 605 .\r\n( 7 ) - اذا . . . آنگاه كه زمين به سخت‌ترين لرزه‌هايش ، لرزانده شود . ( زلزال 99 / 1 )\r\n","page_name":" 426 ","page_number":76},
  {"content":"\r\n\r\nالدّنيا و الآخرة « 1 » .\r\n\r\nذكر استخلاص مازندران و كرمان\r\nچون دولت به جناب سلطان مقبل بود « 2 » ، با عدم جدّ و اجتهاد ساعت به ساعت از پردهء غيب امور خطير چهره مىگشاد . يكى كار مازندران بود . به وقت عزيمت سلطان به جناب ماوراءالنّهر در شهور سنهء ستّ و ستّمائة « 3 » شاه غازى كه از اولاد يزدجرد شهريار بود و از ملكهاى آبا و اجداد داخل مازندران بيش در دست او نمانده شخصى را در زىّ « 4 » سرهنگان بورضا نام بركشيد و تربيت كرد تا درجهء او عالى كرد و در ملك شريك او شد و همشيرهء خود را به حكم او كرد « 5 » و نفاذ حكمش از فرمان منوب نافذتر شد . طمع در اصالت پادشاهى كرد و مغافصة شاه غازى را در شكارگاه بكشت . همشيرهء شاه غازى كه در حكم او بود به قصاص برادر ، شوهر را به نكال عنيف « 6 » چون مردان بكشت . به وقت آنك منكلى از خدمت سلطان بازگشته بود و به جرجان رسيده اين خبر بشنيد و در ملك مازندران طمع كرد و آنجا رفت و در خزاين شاه غازى كه از شاهان قديم و ملوك كريم به ارث رسيده بود تصرّف نمود . و خطبهء « 7 » همشيرهء شاه كرد ؛ بدان رضا نداد و به خدمت سلطان رسولى فرستاد و خود را با جهاز ملك بر سلطان عرضه كرد « 8 » . سلطان نايبى را بفرستاد تا مازندران با تصرّف گيرد و آن عورت را بخواند . بر طمع زوجيّت سلطان به خوارزم رفت . او را نامزد اميرى از امراى خويش كرد . و بعد از يك سال آن ملك را به امين الدّين دهستان مفوّض كرد . و آن ملك كه با آلت و لشكر تحصيل آن ميسّر نبود مهيّا شد . و در سال ديگر كه شهور سنهء سبع « 9 » بود كرمان مسلّم شد .\r\n\r\nذكر استخلاص ماوراءالنّهر\r\nچون سلطان را ارباع « 10 » خراسان از شوايب « 11 » مخالفان پاك شد و به كرّات ارباب ماوراءالنّهر از اعيان و مشاهير مكتوبات و مراسلات به خدمت او متواتر داشتند تا عزيمت بدان طرف مستخلص گرداند و ديار آن را از جور و ظلم ظلمهء ختائى مصفّى ، چه\r\n\r\n\r\n","description":"","footnote":"\r\n( 1 ) - عافانا . . . خداوند بزرگ ما را ازاين‌گونه حوادث و از عذاب دنيا و آخرت مصون بدارد .\r\n( 2 ) - يعنى چون خوشبختى به طرف سلطان روى آورده بود .\r\n( 3 ) - سال 606 .\r\n( 4 ) - زىّ : لباس .\r\n( 5 ) - يعنى به ازدواج او درآورد .\r\n( 6 ) - نكال عنيف : شكنجهء سخت .\r\n( 7 ) - خطبه : خواستگارى .\r\n( 8 ) - معنى جمله : به سلطان پيشنهاد ازدواج داد و اينكه جهازش حكومت مازندران باشد .\r\n( 9 ) - سال 7 [ 60 
  ] .\r\n( 10 ) - ارباع : جايها ، منزلها ، جمع ربع .\r\n( 11 ) - شوايب : آلودگيها .\r\n","page_name":" 427 ","page_number":77},
  {"content":"\r\n\r\nاز طواعيت « 1 » طواغيت‌پرستان ملول گشته بودند و در دست فرمان آن جماعت ذلول شده و به تخصيص « 2 » اهالى بخارا كه ازيشان بريشان يكى از آحاد النّاس كه پسر مجان‌فروشى « 3 » بودست - سنجر نام - مستولى گشته و اهانت و استذلال اصحاب حرمت را از لوازم كار مىدانسته و نام او سنجر ملك شده و از فضلاى بخارا يكى راست اين دو بيت :\r\n الملك علق يعزّ ذو ثمن * و ابن مدّى بغاه مجّانا\r\nلا يصلح الملك و السّرير لمن * كان ابوه يبيع مجانا « 4 » \r\nو سلطان نيز فى نفس الأمر از تحكّمات ختاى و استخفاف ايلچيان و رسل ايشان سير آمده بود و از قبول اداى مالى كه پدرش تكش به وقت استمداد ايشان بر برادر خويش سلطان شاه قرار نهاده بود متبرّم « 5 » شده و سال به سال كه رسولان ختاى مىآمدند آن مال ادا مىكرد و از آن غصّه بر خود مىپيچيد و نقض ميثاق را بهانه‌اى مىطلبيد . تا در سنهء . . . « 6 » كه رسولان ختاى - مقدّم « 7 » ايشان موسى « 8 » - بر عادت مستمرّ به طلب مال آمد . برقرار معهود با سلطان بر تخت مىنشست و به واجبى حرمت حشمت رعايت نمىكرد . و نفس شريف از تحمّل استخفاف هر ناكسى ابىّ « 9 » باشد . فرمود تا آن بىخرد را خرد كردند و در آب انداخت و به حكم آنك :\r\n عليك بهذا السّيف فاقض ديونه * فللسّيف حقّ عند كفّك واجب « 10 » \r\nمخالفت اظهار كرد و مكاشفت « 11 » پيدا . و در سنهء . . . « 12 » متوجّه آن طرف شد . چون از\r\n\r\n\r\n","description":"","footnote":"\r\n( 1 ) - طواعيت : اطاعت كردن .\r\n( 2 ) - به تخصيص : مخصوصا .\r\n( 3 ) - مجان‌ّفروش : سپرفروش - مجانّ جمع مجنّ است .\r\n( 4 ) - الملك . . . سلطنت چيزى نفيس و گران‌بهاست و حال آنكه « ابن مدّى » آن را رايگان كسب كرده است . / سلطنت براى كسى كه پدرش آن را رايگان به دست آورده شايسته نيست .\r\n( 5 ) - متبرّم شدن : آزرده شدن .\r\n( 6 ) - تعيين اين سنه در متن مرحوم قزوينى ممكن نشده است .\r\n( 7 ) - مقدّم : رئيس ، سردسته .\r\n( 8 ) - تصحيح اين كلمه براى مرحوم قزوينى ممكن نشده است .\r\n( 9 ) - ابىّ : اباكننده ، خوددارىكننده .\r\n( 10 ) - عليك . . . بر تو باد اين شمشير . پس ديون آن را بپرداز ؛ زيرا براى شمشير در دست تو حقّى لازم است [ كه بايد آن را ادا كنى 
  ] .\r\n( 11 ) - مكاشفت : آشكارا دشمنى كردن .\r\n( 12 ) - شكّى نيست مقصود سال 606 يا 607 است ، زيرا سابق ( ص 427 س 5 ) گفت كه « به وقت عزيمت سلطان به ماوراءالنّهر در شهور سنهء ستّ و ستّمائة الخ » و بعد از اين نيز گويد ( ص 430 س 10 ) كه جنگ بين سلطان و قراختاى در ربيع الاول سنهء 607 واقع شد . پس واضح است كه رفتن سلطان به ماوراءالنهر يا در همان سال 606 بوده است و يا حد اكثر در اوايل سال 607 ( مص ) .\r\n","page_name":" 428 ","page_number":78},
  {"content":"\r\n\r\nمعبر بگذشت و به بخارا رسيد ارباب آن به آثار عدل شامل وجود فايض او مغمور « 1 » شدند و عراص « 2 » آن به آوازهء انصاف وافر او معمور و پسر مجانى سزاى عمل خود بيافت  جَزاءً بِما كانُوا يَعْمَلُونَ  « 3 » .\r\nو از بخارا به جانب سمرقند روان شد و در مقدّمه رسولان به نزديك سلطان سمرقند سلطان عثمان فرستاد . و او را با خان ختاى - كورخان - سبب خطبهء دخترى كه خان ختاى ابا كرده بود وحشتى « 4 » واقع شده . يمن مقدم مواكب سلطانى را به هزّتى « 5 » و اريحيّتى « 6 » كه آثار آن بر جبين احوال او مشاهده مىتوانست نمود استقبال كرد و بر امتثال و انقياد اوامر و نواهى سلطانى شهنشاهى اقبال نمود و خطبه و سكّه بر نام او فرمود . و سكّان « 7 » سمرقند به مكان سلطان مستظهر گشتند . و سلاطين در كار دفع خان ختاى مشاورت كردند و بر جهاد و قتال او متّفق و منطبق گشتند . و التزام طريقهء حزم و احتياط را اشارت فرمود تا در شهر را مستحكم كنند . و ترتيه كه اميرى بود از اقرباى مادر سلطان به نيابت خود با سلطان سمرقند نامزد كرد و روى به استعداد كار و احتشاد « 8 » كارزار آوردند .\r\nو از آنجا بر نيّت ترتيب جهاد با مردان جلاد « 9 » ابناى طعان « 10 » و طراد « 11 » روان شد . چون خبر به كورخان ختاى رسيد او نيز به تاينكو كه لباس ملك او را طراز بود و مقامگاه او طراز ، اشارت كرد تا وشكرده « 12 » شد . تاينكو با خيلاى « 13 » غرور لشكرى چون مار و مور عرض داد « 14 » . چون سلطان از جيحون « 15 » فناكت عبره كرد « 16 » ، پلى را كه جهت عبور لشكر بر آب بسته بودند فرمود تا فرا آب دادند تا لشكر دل در آب گذارند « 17 » و تردامنى نكنند « 18 » و آب از كار نبرند « 19 » و آب « 20 » اسلام را كه از مدّتى باز از جويبار آن ديار انداخته بودند بازآرند و\r\n\r\n\r\n","description":"","footnote":"\r\n( 1 ) - مغمور : غرق و پوشيده‌شده .\r\n( 2 ) - عراص : عرصه‌ها .\r\n( 3 ) - جزاء . . . به پاداش كارى كه مىكرده‌اند . ( واقعه 56 / 24 )\r\n( 4 ) - وحشت : نگرانى .\r\n( 5 ) - هزّت : شادمانى .\r\n( 6 ) - اريحيّت : شادمانى .\r\n( 7 ) - سكّان : ساكنان ، جمع ساكنان .\r\n( 8 ) - احتشاد : جمع شدن براى كارى .\r\n( 9 ) - جلاد : جمع جلد به معنى دلير .\r\n( 10 ) - ابناى طعان : مردان نيزه زن .\r\n( 11 ) - طراد : نوعى نيزهء كوتاه .\r\n( 12 ) - وشكرده : آماده ، چالاك .\r\n( 13 ) - خيلاء : تكبّر .\r\n( 14 ) - عرض دادن : سان دادن .\r\n( 15 ) - جيحون : به معنى مطلق رود .\r\n( 16 ) - يعنى عبور كرد .\r\n( 17 ) - دل در آب گذاشتن : كنايه از قطع اميد كردن از همه جا و متمركز شدن بر كارى است .\r\n( 18 ) - تردامن : كنايه از گناه كار و آلوده‌دامن . در اينجا ظاهرا منظور آلوده كردن دامن به لكّه ننگ فرار است .\r\n( 19 ) - يعنى جنگ را با ضعف و ناتوانى پيش نبرند .\r\n( 20 ) - آب : آبرو . مصنّف در اين چند عبارت سعى در بهره‌كشى از حالات مختلف كلمهء آب دارد . چنان كه انتظار مىرود طبق معمول در عبارات بعد كلمات آتش ، باد و خاك نيز وارد اين دايره مىشوند .\r\n","page_name":" 429 ","page_number":79},
  {"content":"\r\n\r\nآبى از هدايت بر آتش ضلالت ايشان زنند بلك آتشى كه  وَقُودُهَا النَّاسُ وَ الْحِجارَةُ أُعِدَّتْ لِلْكافِرِينَ  « 1 » در آن آتش‌پرستان زنند مگر راكدات رياح « 2 » اسلام باز در وزيدن آيد و عاصفات « 3 » ادبار ديار ايشان را نيست كند و نكباى « 4 » نكبت خرمن مراد آن بادپيمايان « 5 » را بر باد دهد و خاك مذهب « 6 » در چشم آن خاكساران « 7 » زند و دست آن خاك پايان « 8 » از ملك كشيده كند .\r\nتا به صحراى « ايلامش » رسيد . و تاينكو با لشكر جرّار « 9 » در پنداشت « 10 » و اغترار « 11 » و قدرت خود فريفته و به مردان و سلاح شيفته و مستظهر به معبر سيحون و فارغ از مغيّر كن فيكون « 12 » :\r\n بر آب تكيه مكن ورنه بيهده چو حباب * بر آب نقش نگارى و بادپيمائى \r\nو اتّفاق ملاقات و موازات صفوف جمعه‌اى بود در ربيع الأوّل سنهء سبع و ستّمائة « 13 » .\r\nسلطان فرمود كه : « تهاون « 14 » و تعلّلى مىآرند و قدم اقدام در ننهند چندانك خطباى اسلام بر منابر پاى نهند و دعاى اللّهمّ انصر جيوش المسلمين و سراياهم « 15 » بگويند آنگاه از جوانب جمله حمله كنند مگر به دعوات خطباى اسلام و آمين مسلمانان يزدان نصرت دهد . » بر فرمودهء سلطان ترصّد آن وقت كردند و جوانان از جانبين چالش و سواران بر رقعهء حرب پياده فرومىكردند تا تنور حرب تفسيده « 16 » گشت :\r\n خروش كوس و بانگ ناى برخاست * زمين چون آسمان از جاى برخاست\r\nسپهداران علم بالا كشيدند * دليران رخت بر صحرا كشيدند \r\nو از جانبين كمان و تير معزول شد و كارد و شمشير مسلول ؛ آواز تكبير از صفّ سلطان و عزيف « 17 » مزمار « 18 » و صفير « 19 » از قبل آن شيطان « 20 » ؛ قتام « 21 » چون غمام « 22 » انگيخته شد و سيوف چون برق آهخته ؛ سلطان صاحب رايات انّا فتحنا شده و دشمنان نشانهء\r\n\r\n\r\n","description":"","footnote":"\r\n( 1 ) - وقودها . . . آتشى كه براى كافران مهيّا شده و هيزم آن مردمان و سنگ‌ها هستند . ( بقره 2 / 24 )\r\n( 2 ) - راكدات رياح : بادهاى ساكن .\r\n( 3 ) - عاصفات : بادهاى سخت ، جمع عاصفه .\r\n( 4 ) - نكبا : باد ناموافق و كج .\r\n( 5 ) - بادپيمايان : گزاف‌انديشان .\r\n( 6 ) - اين كلمه در نسخه‌هاى آ ج د ه به همين صورت آمده ( ؟ )\r\n( 7 ) - خاكسار : زبون .\r\n( 8 ) - خاك پايان : ذليل‌شدگان .\r\n( 9 ) - جرّار : انبوه .\r\n( 10 ) - پنداشت : پندار ، خيال .\r\n( 11 ) - اغترار : فريب خوردن .\r\n( 12 ) - كن فيكون .\r\n( 13 ) - سال 607 .\r\n( 14 ) - تهاون : سستى كردن .\r\n( 15 ) - اللّهمّ . . . خداوندا ! لشكر و سپاه مسلمين را پيروزى ده .\r\n( 16 ) - تفسيده : گرم‌شده .\r\n( 17 ) - عزيف : آواز .\r\n( 18 ) - مزمار : نى كه آن را مىنوازند .\r\n( 19 ) - صفير : بانگ .\r\n( 20 ) - منظور تاينكو است .\r\n( 21 ) - قتام : گرد و غبار .\r\n( 22 ) - غمام : ابرها ، جمع غمامه .\r\n","page_name":" 430 ","page_number":80},
  {"content":"\r\n\r\nآيت  إِنَّا مِنَ الْمُجْرِمِينَ مُنْتَقِمُونَ  « 1 » گشته ؛ نسيم لطف ربّانى در وزيدن آمد و مرغ دل مخالفان در طپيدن .\r\nتا وقت نماز لشكر جمله آواز بركشيدند و بر آن مدابير « 2 » حمله كردند . به يك‌بار قوم خطا « 3 » ايدى سبا گشتند . يكى از لشكر منصور و هزار از دشمن مقهور ؛ شيرى و هزار آهو ؛ بازى و هزار تيهو « 4 » . اكثر آن فرقهء ضلال در زير شمشيرها ناچيز « 5 » گشتند . و تاينكو در معركه زخم خورده و چون اصحاب خان ختاى بر روى افتاده و كنيزكى بر سر او ايستاده .\r\nيكى خواست تا سر او جدا كند . كنيزك فرياد برآورد كه تاينكوست . حالى او را بر بست و به خدمت سلطان آورد . او را با فتح‌نامه‌ها به حضرت خوارزم روان كردند .\r\nو بدين ظفر لشكر توانگر گشت و برين نعمت صاحب دولت شدند . هركس را بر حسب هوى مقصود حاصل شد و هر قومى را فراخور تمنّى معشوقه در كنار آمد و بدين فتح كه حكم ع : لها محبّان لوطىّ و زنّاء « 6 » ، داشت مجنون به ليلى رسيد و وامق به عذرا .\r\nطايفهء ارباب ملاهى « 7 » به ماه‌پيكران تمتّع گرفتند و منتظران آمال به احراز مال و جمع خيول و جمال رفع يافتند « 8 » . و به هر جانبى از ممالك سلطان مبشّر به فتحى كه ميسّر شده بود روان شد و در هر نفسى ازين بشار انسى و در هر روحى ازين فتوح روحى « 9 » بود و هيبت سلطان در دل‌ها يكى هزار شد . و سلطان محمّد را بر سبيل معهود در القاب اسكندر الثّانى نوشتند . سلطان فرمود كه : « امتداد مدّت سنجرى در ملك زيادت بودست ؛ تفاؤل را اگر نويسند سلطان سنجر نويسند . » در القاب سلطان سنجر زيادت كردند . و درين فتح و اشتهار او به سلطان سنجر ، امام ضياء الدّين فارسى را قصيده‌ايست ؛ از آنچ بر خاطر مانده بود چند بيت ثبت شده ، مطلع آن :\r\n رويت به حسن عالم جان را كمال داد * عشقت به لطف چهرهء دل را جمال داد\r\nگه چهرهء تو شعلهء ماه تمام داد * گه طرّهء تو نفحهء باد شمال داد \r\n\r\n\r\n","description":"","footnote":"\r\n( 1 ) - انّا . . . بىگمان از مجرمان انتقام مىگيريم . ( سجده 32 / 22 )\r\n( 2 ) - مدابير : بخت‌برگشتگان ، جمع مدبور .\r\n( 3 ) - خطا : ظاهرا مصنّف در اين عبارت تعمدا قوم « ختا » را قوم « خطا » آورده براى تحقير و شماتت .\r\n( 4 ) - تيهو : پرنده‌اى شبيه كبك .\r\n( 5 ) - ناچيز : نابود .\r\n( 6 ) - لها . . . براى آن زن دو دوست است يكى لواط كار و ديگرى زناكار . ( مصرعى است از قصيدهء ابو نواس )\r\n( 7 ) - ملاهى : آلات لهو و بازى ، جمع ملهى .\r\n( 8 ) - معنى عبارت : آرزومندان با كسب مال و جمع اسبان و شتران به منفعت رسيدند .\r\n( 9 ) - روح : آسايش ، راحتى .\r\n","page_name":" 431 ","page_number":81},
  {"content":"\r\n\r\n بنگر بدين طلسم كه شب را به مشك ناب * آميختند و زلف تو را مشك و خال داد\r\nخرسندىاى كه داد مرا از وصال او * فرّ قدوم خسرو نيكوخصال داد\r\nسلطان علاء دنيا سنجر كه ذوالجلال * از خلق برگزيدش و جاه و جلال داد\r\nشاه عجم سكندر ثانى كه راى او * بر فتح ملكِ تُرْك حشم را مثال داد\r\nاز كفر اگر گرفت عفونت هواى دهر * تيغت به نفحهء ظفرش اعتدال داد\r\nخرشيدوار تيغ تو از مشرق صواب * آمد پديد و ملك خطا « 1 » را زوال داد \r\nاز ابن خالم « 2 » صدر امام مرحوم افضل المتأخّرين شمس الدّين علىّ بن محمّد - تغمّده اللّه بغفرانه « 3 » - شنيدم گفت : « چون منهيان « 4 » به شادياخ رسيدند كه بر دست سلطان فتح ختاى ميسّر شد و جمهور خلايق شادياخ هركس برحسب هوى و حال خود تهادى « 5 » و تهانى « 6 » مىكردند ؛ طبقهء زهّاد به تقديم شكر الهى مشغول و اكابر و معارف با معازف « 7 » و مزامير « 8 » به جشن و سور و اوساط النّاس با فرح و سرور و جوانان در بساتين در هاىهوى و پيران با يكديگر در گفت‌وگوى . با جمعى به نزديك استادم سيّد مرتضى بن سيّد صدر الدّين - كساهما اللّه لباس غفرانه « 9 » - رفتم . او را ديدم در كنج خانه‌اى « 10 » غمناك و زفان از گفت و شنيد بربسته . از صاحب حزن درين روز شادى افروز استكشافى رفت « 11 » ، فرمود كه : اى غافلان ! وراى اين تركان قومىاند در انتقام و اقتحام « 12 » لجوج و در كثرت عدد فزون بر يأجوج و مأجوج « 13 » . و قوم ختاى در ما بين به حقيقت سدّ ذى القرنين بودند و نه همانا كه چون آن سدّ مبدّل شود در بيضهء اين ملك سكونى باشد « 14 » و هيچ‌كس را به تمتّع و تنعّم ركونى « 15 » . امروز تعزيت اسلام مىدارم . »\r\n هرچه در آينه جوان بيند * پير در خشت پخته آن بيند \r\n\r\n\r\n","description":"","footnote":"\r\n( 1 ) - منظور حكومت ختا است .\r\n( 2 ) - ابن خال : پسر دايى .\r\n( 3 ) - خداوند او را در آمرزشش فروپوشاند .\r\n( 4 ) - منهيان : گزارشگران .\r\n( 5 ) - تهادى : هديه دادن .\r\n( 6 ) - تهانى : مباركباد گفتن .\r\n( 7 ) - معازف : آلات لهو مثل رود و طنبور ، جمع معزف .\r\n( 8 ) - مزامير : نىها ، جمع مزمار .\r\n( 9 ) - خداوند پوشش بخشايش را بر آن دو افكناد .\r\n( 10 ) - خانه : اتاق .\r\n( 11 ) - معنى جمله : از آن مرد محزون ، علّت غم آن هم در چنين روزى شادى افروز سؤال شد .\r\n( 12 ) - اقتحام : بىباكى .\r\n( 13 ) - يأجوج و مأجوج : نام دو قوم است كه در تورات و قرآن كريم و مكاشفات يوحنا ذكر شده است . در قرآن كريم قومى مفسد خوانده شده‌اند كه ذو القرنين براى ممانعت از هجوم آنان به اقوام مجاور ، سدّى بست و ظاهرا دو قبيله از قبايل ساكن منچورى ( چين شمالى ) بوده‌اند .\r\n( 14 ) - معنى جمله : قوم ختاى در اين وسط چون مانع و سدّى بودند . همانا با از بين رفتن اين سدّ ، آرامش در اين حكومت نخواهد ماند .\r\n( 15 ) - ركون : آرام گرفتن .\r\n","page_name":" 432 ","page_number":82},
  {"content":"\r\n\r\nفىالجمله سلطان چون « 1 » از آن جهاد بر وفق مراد بازگشت . و ملك اترار بر خلاف ابرار بود « 2 » و بر قاعدهء مستمرّ به صولت و شوكت مستظهر و باز آنك « 3 » به كرّات رسل به استلانت « 4 » او مىرفت سر در چنبر طاعت دارى نمىآورد و خيلاى « 5 » تكبّر و خيال تكثّر از دماغ بيرون نمىكرد و به زواجر نصيحت « 6 » از مهالك فضيحت خلاص نمىجست و از موافقت ختاى با صراط مستقيم نمىگرائيد قال اللّه تعالى :  وَ ما مَنَعَ النَّاسَ أَنْ يُؤْمِنُوا إِذْ جاءَهُمُ الْهُدى وَ يَسْتَغْفِرُوا رَبَّهُمْ إِلَّا أَنْ تَأْتِيَهُمْ سُنَّةُ الْأَوَّلِينَ أَوْ يَأْتِيَهُمُ الْعَذابُ قُبُلًا  « 7 »  .  چون سلطان بر اصرار و استكبار او واقف گشت بر قصد او عازم شد . چون به نزديك آن قوم رسيد و ارباب اترار چون تلاطم سيل زخّار « 8 » از لشكر بسيار او بديدند و دانستند كه منع آن به مجادلت ميسّر نشود ، به اتّفاق نزديك ملك رفتند و گفتند كه : « از تندى شير هصور « 9 » را كه مغالبت او در تصوّر نيايد بر سر ما گماشتى و خود را و ما را در كام نهنگ با زور و تهتّك انداختى . اين كار را به مجاملت درياب و عنان درشت خوئى برتاب . » صاحب اترار چون ديد و دانست كه بغاث الطّيور « 10 » را با مخالب « 11 » صقور « 12 » تپانچه زدن « 13 » محالست چارهء كار در بيچارگى ديد . با شمشير و كرباسى ميان امل و ياسى « 14 » بيرون آمد و روى بر زمين بارگاه نهاد و از جرايم و آثام استغفار كرد . سلطان از زلّت و عثرت « 15 » او عفو و مغفرت عوض داد و او را به جان و مال امان فرمود به قرار آنك از اترار تحويل كند « 16 » و با خيل و خيول و حمل و جمل با « نسا » انتقال كند و با نسا و رجال خود [ آنجا 
  ] اقامت نمايد ؛ خون خلايق بدين سبب ناريخته بماند .\r\nو چون ملك را متوجّه نسا فرمود سلطان عنان انصراف با سمرقند معطوف كرد . و سلطان عثمان ، از صدف خاندان سلطنت درّى التماس و از نجوم آسمان معالى بدرى را\r\n\r\n\r\n","description":"","footnote":"\r\n( 1 ) - چنان كه بارها مذكور شده است ( متن مرحوم قزوينى ص 121 ) اين « چون » براى تأكيد به كار مىرود و جملهء جواب ندارد .\r\n( 2 ) - يعنى دشمن نيكان بود .\r\n( 3 ) - باز آنك : با آنكه .\r\n( 4 ) - استلانت : نرم كردن .\r\n( 5 ) - خيلاء : تكبّر .\r\n( 6 ) - زواجر نصيحت : نصيحت‌هاى بازدارنده [ از خطا 
  ] .\r\n( 7 ) - و ما . . . مردمان را چون به هدايت فرا خوانند ، هيچ‌چيز از ايمان آوردن و آمرزش خواستن بازنداشت ، مگر آنكه مىبايست به شيوه پيشينيان گرفتار عذاب شوند و يا اينكه عذاب روياروى و آشكار بر آنان فرودآيد . ( كهف 18 / 55 )\r\n( 8 ) - زخّار : لبريز .\r\n( 9 ) - هصور : شير بيشه .\r\n( 10 ) - بغاث الطيور : پرنده‌اى ضعيف و مردار خوار .\r\n( 11 ) - مخالب : چنگال‌ها ، جمع مخلب .\r\n( 12 ) - صقور : پرندگان شكارى .\r\n( 13 ) - تپانچه زدن : سيلى زدن .\r\n( 14 ) - يعنى در حالتى ميان اميد و نااميدى به رسم عذرخواهى با شمشيرى و كرباسى بيرون آمد .\r\n( 15 ) - عثرت : لغزش و خطا .\r\n( 16 ) - تحويل كند : نقل مكان كند .\r\n","page_name":" 433 ","page_number":83},
  {"content":"\r\n\r\nخطبه كرد « 1 » . سلطان به اجابت آن ملتمس او را مشرّف گردانيد و آن حال در ذكرى ديگر مسطور خواهد شد . و ترتيه را كه اميرى بود از جملهء اقارب تركان خاتون به شحنگى سمرقند نامزد فرمود .\r\nو سلطان متوجّه خوارزم گشت ؛ وفود « 2 » سعود بر يسار و يمين و انوار اقبال بر قفا و جبين :\r\n نهاده غاشيه « 3 » خرشيد بر دوش * ركابش كرده مه را حلقه در گوش\r\nدرفش كاويانى بر سر شاه * چو لختى ابر گفتى بر سر ماه\r\nدهان دور باش از خنده مىسفت * فلك را دور باش از دور مىگفت « 4 » \r\nچون سلطان به خوارزم رسيد كار بزم را بسيجيد . و تاينكو را بفرمود تا بكشتند و به آب انداختند . و ازين فتح هيبت سلطان در دل‌ها يكى هزار شد و ملوك اطراف به حضرت او رسل و هدايا متواتر كردند و در طغراى « 5 » مبارك او را ظلّ اللّه فى الأرض « 6 » نوشتند . و منشى ملك فخر الملك نظام الدّين فريد جامى راست :\r\n شهنشاها جهان‌بخشا توئى آنك * توان از همّتت خواهد فلك قرض\r\nبه چشم همّتت كمتر نمايد * زيك ذرّه جهان در طول و در عرض\r\nهمه پاكان كرّوبى « 7 » به عهدت * پس از تقديم شرط سنّت و فرض « 8 »\r\nهمىگويند بهر حرز در ورد * كه السّلطان ظلّ اللّه فى الأرض \r\n\r\nذكر مراجعت سلطان بار دوّم به جنگ كورخان\r\nدر غيبت از خوارزم جماعتى از بقاياى اصحاب قادر خان در حدود جند دم عصيان زده بودند . بدان سبب سلطان در خوارزم زيادت مقامى نفرمود و به حسم « 9 » مادّهء ايشان به جانب جند روان شد . و سلطان عثمان به اتمام مواصلت « 10 » در خوارزم توقّف نمود . چون سلطان آن جماعت فتّانان را مستأصل گردانيد در اثناى آن خبر رسيد كه لشكر ختاى به\r\n\r\n\r\n","description":"","footnote":"\r\n( 1 ) - معنى عبارت : سلطان عثمان دخترى چون مرواريد و ماه را از سلطان محمّد خواستگارى كرد .\r\n( 2 ) - وفود : گروه‌ها ، جمع وفد .\r\n( 3 ) - غاشيه : زين پوش اسب . پارچه‌اى كه هنگام پياده شدن راكب بر پشت اسب مىكشيدند .\r\n( 4 ) - معنى بيت .\r\n( 5 ) - طغرا : القابى كه بر سر فرمان پادشاهان نويسند .\r\n( 6 ) - سايهء خدا در زمين .\r\n( 7 ) - كرّوبى : فرشتهء مقرّب .\r\n( 8 ) - فرض : واجب شرعى ، « سنّت » به معنى مستحب است .\r\n( 9 ) - حسم : بريدن .\r\n( 10 ) - منظور ازدواج با عروس خود از خاندان سلطان محمّد است .\r\n","page_name":" 434 ","page_number":84},
  {"content":"\r\n\r\nدر سمرقند آمدست و سمرقند را حصار داده‌اند « 1 » . سلطان هم از جند بدان طرف متوجّه شد و به جوانب ملك رسولان فرستاد و تمامت لشكرها را كه در اطراف داشت بازخواند و از ممالك حشر خواست و متوجّه سمرقند شد . و لشكر ختاى مدّت‌ها بر در سمرقند بر آب رودخانه لشكرگاه ساخته بودند و هفتاد نوبت جنگ كرده بيرون « 2 » يك نوبت كه غالب گشته بودند و لشكر سمرقند را در شهر رانده ، مقهور بوده‌اند . و لشكر اسلام منصور چون لشكر ختاى ديده‌اند كه از محاربت ايشان جز باد به دست ندارند و بر خاك سياه خواهند نشست و آبى كه افتادست باز نان بر نخواهد آمد « 3 » و از جانب سلطان آوازهء توجّه و از جانب ديگر استيلاى كوچلك خان رسيد بر اسم مهادنه « 4 » مراجعت كردند .\r\nو چون سلطان به سمرقند رسيد و از جوانب لشكرها درهم آمد از سمرقند روان شد و شهر اغناق « 5 » را كه والى آن هرچند مسلمانى بود نه مسلمان اخلاق سبب ميلان و وفاق او به جانب اهل نفاق و شقاق باز آنك « 6 » به چند كرّت سلطان او را به اطاعت دارى خوانده بود و به مواعيد نيكو او را مستظهر گردانيده ، از اجابت حقّ امتناع نموده بود و به احتصان قلعه‌اى كه داشت شيطان باد غرور در دماغ او دميده . سلطان از لشكر بسيار فوجى بلك از درياى زخّار « 7 » موجى را بفرستاد تا چون آنجا رسيدند در زمانى او را از قلعه به شيب آوردند و در سلاسل و اغلال به حضرت سلطان رسانيد .\r\nو سلطان آوازهء تسلّط كوچلك بريشان بشنيد ؛ حريص‌تر شد . و رسولان كوچلك در خفيه بيامدند و ميان سلطان و كوچلك مواضعه رفت كه : « پيشتر كورخان را بردارند ؛ اگر سلطان را ميسّر شود تا ختن و كاشغر سلطان را باشد و اگر كوچلك را تا آب فناكت كوچلك را . » برين جملت قرار نهادند و كوچلك يك نوبت غالب شد و ديگر بار مغلوب و آن حال در ذكر قراختاى مثبت است .\r\nچون سلطان روان شد و از سمرقند بگذشت و كورخان نيز خبر يافت مستعدّ شد . و\r\n\r\n\r\n","description":"","footnote":"\r\n( 1 ) - حصار دادن : محاصره كردن .\r\n( 2 ) - بيرون : غير از .\r\n( 3 ) - « باز » گويا به معنى « با » است به رسم معمول جهانگشا ، چون باز آنكه يعنى با آنكه و بازين يعنى با اين .\r\nبنابراين مقصود از جمله اين است كه آبى كه ريخته است با نان معادله نمىكند يعنى از رنج‌هايى كه مىبرند نتيجهء مطلوب حاصل نخواهد شد . ( مص )\r\n( 4 ) - مهادنه : آشتى و صلح .\r\n( 5 ) - اغناق : يغناق نيز گويند و آن شهرى است از نواحى تركستان از اعمال بناكت ( ياقوت حموى ) .\r\n( 6 ) - باز آنك : با آنكه .\r\n( 7 ) - زخّار : لبريز .\r\n","page_name":" 435 ","page_number":85},
  {"content":"\r\n\r\nلشكرها به يكديگر نزديك رسيدند . « اصفهبد كبود جامه » و « ترتيه » باسقاق « 1 » سمرقند با يكديگر بر خلاف سلطان هم عهد شدند و نزديك كورخان در خفيه رسولى فرستادند كه : « ما با لشكر ، روز مصاف از سلطان برگرديم به قرار آنك چون غالب شود خوارزم ترتيه را مسلّم باشد و خراسان اصفهبد را . » كورخان نيز به اضعاف آن ايشان را موعود گردانيد . چون صفوف در محاذاة « 2 » آمدند و حمله‌ها متواتر شد ميسرهء ختاى بر ميمنهء سلطان حمله كرد . بر قرار موعود ترتيه و اصفهبد برگشتند و لشكر همچنان از پس پشت قلب برگشتند و ميسرهء سلطان هم بر ميمنهء او غلبه كرد چنانك روى به انهزام نهادند و قلب هر دو درهم افتادند . و هيچ‌كدام از لشكرها غالب از مغلوب بازنمىشناخت و از هر دو جانب غارت و تاراج مىكردند و مىگريختند . و سلطان را عادت بود كه به وقت مصاف به لباس و لبوس « 3 » خصمان متلبّس شدى و بعضى از خواصّ مقرّبان او هم در تشويش لشكرها در ميان لشكر ختاى افتادند . و سلطان ناشناخت روزها در ميان قوم بيگانه بود ناگاه كه فرصت يافت ، عنان برتافت و به آب فناكت رسيد و لشكر از قدوم او حياتى تازه يافتند . و چون آوازهء سلطان به اطراف رفته بود و هركس در خيالى افتاده - بعضى مىگفتند كه سلطان در ميان لشكر بيگانه گرفتارست و بعضى مىگفتند كه بكشته‌اند و هيچ خبر حقيقت نداشتند - بدين سبب مبشّران روان شدند و منشورها به هر طرفى فرستاد و سلطان عالم با شهر خوارزم آمد و باز مصلحت حرب و جنگ را آماده مىشد .\r\n\r\nذكر استخلاص فيروزكوه و غزنين\r\nچون سلطان را هراة ميسّر شد فيروزكوه را بر سلطان محمود مقرّر فرمود و بدان تعرّضى نرسانيد و او خطبه و سكّه به نام او كرد . و در اثناى غزوات سلطان برادر او تاج الدّين عليشاه سبب دل‌ماندگى « 4 » كه او را از برادر خود سلطان محمّد در ميان آمده بود نزديك سلطان محمود رفت . مقدم او را بر تمامت بزرگان مقدّم داشت و مورد او را مكرّم و اصناف هدايا و تحف به نزديك او فرستاد . چون يك‌چندى بر آن گذشت سلطان محمود را از آبراه سراى حرم او نيم روزى در رفتند « 5 » و او را بر تخت يافتند ؛ بكشتند .\r\n\r\n\r\n","description":"","footnote":"\r\n( 1 ) - باسقاق : كسى كه از طرف خان بزرگ براى نظارت بر حكّام و امرا انتصاب مىشده است .\r\n( 2 ) - محاذاة : مقابل .\r\n( 3 ) - لبوس : لباس .\r\n( 4 ) - دل‌ماندگى : كدورت ، دلخورى .\r\n( 5 ) - در رفتند : داخل شدند .\r\n","page_name":" 436 ","page_number":86},
  {"content":"\r\n\r\nكس ندانست كه آن ضربت كه فرمود . در افواه مردم افتادند كه عليشاه به طمع ملك قصد او كرد . فىالجمله چون او گذشته شد در شهور سنهء تسع و ستّمائة « 1 » و از اولاد سلاطين غور ديگرى كه عماد سلطنت را مؤكّد تواند داشت و اساس مملكت ممهّد نبود « 2 » ، اعيان فيروزكوه بر تاج الدّين عليشاه اتّفاق كردند و او را بر تخت سلطنت نشاندند . التزام جانب احترام را رسولى به اعلام حالت و استجازت او در كار سلطنت بر سبيل « 3 » به حضرت سلطان فرستاد . سلطان بر سبيل تقرير سلطنت محمّد بشير را با خلع و تشريفات بفرستاد و توقيع « 4 » و منشور مبذول داشت . چون بشير ، از مراسم تهنيت بپرداخت لبس خلعت را « 5 » عليشاه به جامه‌خانه درآمد . بشير جامه‌ها برداشت و در رفت و شمشير بركشيد و به يك ضربه سر او بينداخت . بشير نذير گشت « 6 » و تهنيت با تعزيت مبدّل شد .\r\nچون آن حالت حادث شد ديگرى در پيش آن كار ايستادگى نتوانست نمود . مناشير ديگر كه بر اركان به معنى استمالت نوشته بود برخواندند « 7 » . و ملك فيروزكوه و غور و آن حدود سلطان را مسلّم شد .\r\nبعد از آن در شهور سنهء احدى عشر [ ة 
  ] و ستّمائة « 8 » خبر رسيد كه : « تاج الدّين ايلدوز در غزنين انتقال كرد « 9 » و او را وارثى كه قايم‌مقام او تواند بود نبود ؛ از غلامان يكى بر جاى او نشست . » سلطان حركت به جانب آن ملك كه ملكى نفيس بود معطوف گردانيد و همّت بر استخلاص آن اقاليم مصروف . آن نيز با ديگر ملك‌ها مضاف شد . و در خزانهء غزنين كه سلطان شهاب الدّين نهاده بود مناشير دار الخلافة المقدّسة « 10 » بيرون آمد مشتمل بر تحريض غوريان بر قصد سلطان خوارزم و تهجين « 11 » و تقبيح حركات و افعال ايشان .\r\nوحشت « 12 » سلطان با ديوان عزيز زيادت شد و دانست كه قصد غوريان بيشتر موجب آن تحريض و تحريص « 13 » از دار الخلافه بودست . چون ممالك سلطان غور از طرف هند مسلّم شد با سمرقند مراجعت فرمود . سلطان حاليا آن را اظهار نكرد و مىخواست تا به\r\n\r\n\r\n","description":"","footnote":"\r\n( 1 ) - سال 609 .\r\n( 2 ) - معنى عبارت : چون از اولاد سلاطين غور كسى ديگر نبود كه ستون مملكت را محكم نگاه دارد و اساس حكومت را بگستراند . . .\r\n( 3 ) - استنابت : نايب كردن كسى را .\r\n( 4 ) - توقيع : امضا .\r\n( 5 ) - يعنى براى پوشيدن خلعت .\r\n( 6 ) - يعنى « بشير » وحشت آفرين شد .\r\n( 7 ) - معنى جمله : منشورهاى ديگر را كه سلطان به اسم رجال نوشته بود خواندند .\r\n( 8 ) - سال 621 .\r\n( 9 ) - يعنى فوت كرد .\r\n( 10 ) - منظور بغداد و خليفه عبّاسى است .\r\n( 11 ) - تهجين : زشت گردانيدن .\r\n( 12 ) - وحشت : نگرانى .\r\n( 13 ) - تحريص : تحريك كردن . اين كلمه با اين استعمال در كتب لغت معتبره مشاهده نشد . ( مص )\r\n","page_name":" 437 ","page_number":87},
  {"content":"\r\n\r\nابتدا ولايات شرقى را مستخلص گرداند و ذكر كيفيّت آن حال در مقدّمه مثبت است « 1 » . و چون ممالك هراة و غور و غرجستان و سجستان تا سرحد هندوستان با مملكت او مضاف شد - و آن ملكى بود كه هركس را مسلّم نبودست و آن بلاد مقرّ سرير « 2 » ملك سلطان محمود سبكتكين بود و اولاد او هلمّ جرّا « 3 » و تا هنگام سلاطين غور آن ممالك مفروز بوده است - آن تختگاه نامزد سلطان جلال الدّين كرد .\r\n\r\nذكر خانان قراختاى و احوال خروج « 4 » و استيصال « 5 » ايشان\r\nاصل ايشان از ختاى است از جملهء معتبران و مشاهير آن بودند . سببى ضرورى اتّفاق افتادست كه انزعاج « 6 » ايشان لازم شدست و اغتراب و تصدّى « 7 » اخطار « 8 » به مكابدت « 9 » اسفار « 10 » واجب شده . و مقدّم و امير ايشان را كورخان خوانند يعنى خان خانان . چنين مىگويند به وقت آنك از ختاى بيرون آمد هشتاد كس از قوم و اهل او با او بيرون آمدند . و به روايت ديگر آنك با جمعى انبوه و گروهى بسيار بودند چون به حدّ قرقيز رسيدند به قبايلى كه در آن حدود بودند تاختن مىكردند و آن قوم نيز تعرّض ايشان مىرسانيدند . از آنجا نيز در حركت آمدند تا به ايميل رسيدند و آنجا شهرى بنا نهادند كه اكنون هنوز رسم « 11 » و اثر آن ماندست . و در آن حدود اتراك بسيار و افواج اقوام برو جمع شدند چنانك در حدّ چهل هزار خانه بودند . و در آن موضع اقامت ميسّر نشد ؛ رحلت كردند به حدود بلاساقون آمدند و اكنون مغولان آن را غرباليغ مىخوانند . و امير آن حدود يكى بودست كه نسبت خود به افراسياب مىكردست و قوّت و شوكتى نداشته . قبايل تركان قرليغ و قنقلى كه در آن حدود بوده‌اند از طاعت و انقياد او منخلع « 12 » شده و تعرّض مىرسانيده و بر حواشى و مواشى « 13 » او مىزده و گرگ‌ربائى مىكرده « 14 » و آن شخص كه امير بودست از منع و دفع آن جماعت عاجز بوده . چون خبر اقامت و كثرت غلبهء كورخان\r\n\r\n\r\n","description":"","footnote":"\r\n( 1 ) - اين فقره يعنى يافتن مناشير دار الخلافه در خزانهء غزنين نه در سابق بر اين مذكور است و نه در مقدّمه كتاب ( به رسم مصنّف كه كلمهء « مقدّمه » را به معنى « قبل از اين » استعمال مىكند ) بلكه فقط بعد از اين در صفحهء 465 مذكور خواهد شد . گويا براى مصنّف در ترتيب پيش‌نويس كتاب در حين انتقال به پاكنويس ، تقديم و تأخيرى روى داده است . ( مص )\r\n( 2 ) - مقرّ سرير : پايتخت .\r\n( 3 ) - هلمّ جرّا : به همين قياس .\r\n( 4 ) - خروج : قيام .\r\n( 5 ) - استيصال : از ريشه بركندن .\r\n( 6 ) - انزعاج : از جاى بركنده شدن .\r\n( 7 ) - تصدّى : پيش آمدن .\r\n( 8 ) - اخطار : خطرها .\r\n( 9 ) - مكابدت : رنج ديدن .\r\n( 10 ) - اسفار : سفرها .\r\n( 11 ) - رسم : آثار باقيمانده از خانه‌ها و شهرها ، آثار باستانى .\r\n( 12 ) - منخلع : بيرون آمده .\r\n( 13 ) - مواشى : چهارپايان ، جمع ماشيه .\r\n( 14 ) - گرگ‌ربايى كردن : يعنى به شيوه گرگ چيزى را ربودن .\r\n","page_name":" 438 ","page_number":88},
  {"content":"\r\n\r\nو اتباع او شنيده است ايلچيان نزديك كورخان فرستاده مذكّر به عجز و قصور خويش و استيلا و فساد قنقليان و قارلقان و التماس حركت او به دار الملك تا نواحى مملكت خود به دست تصرّف او بازدهد و خود را از غصّهء زمانه بازرهاند . كورخان به بلاساقون رفت و بر تخت ملك رايگانى بنشست و نام خانى از نبيرهء افراسياب برداشت و او را به ايلك تركان موسوم گردانيد . و شحنگان به نواحى و اطراف روان كرد ؛ از قم كبچك تا نارسرخان ؟ ؟ ؟ « 1 » و از طراز تا بامنح ؟ ؟ ؟ « 2 » . چون يك‌چندى از آن بگذشت و حواشى او مرفّه و مواشى او فربه گشتند قنقليان را در ضبط آورد . و لشكر به كاشغر و ختن روان كرد و آن را مستخلص گردانيد . و بعد از آن به حدّ قرقيز به انتقام حركاتى كه ازيشان مشاهده كرده بود لشكر فرستاد و بيش‌باليغ مسلّم كرد . و از آنجا به حدّ فرغانه و ماوراءالنّهر لشكر فرستاد و آن موضع نيز ايل شدند . و سلطانان ماوراءالنّهر كه پدر و جدّ سلطان عثمان بودند سر بر خطّ فرمان او نهادند . و بعد ما كه او را اين فتح‌ها ميسّر گشت و لشكر او مستظهر و خيل و خيول بيشتر شد اربوز را كه صاحب جيش او بود به جانب خوارزم فرستاد تا رساتيق « 3 » آن را نهب و تاراج كرد و كشش بسيار . اتسز خوارزمشاه به نزديك اربوز فرستاد و قبول طاعت او كرد و سى هزار دينار زر مواضعه « 4 » قبول كرد كه سال به سال بعد از اجناس و مواشى به دو مىرساند « 5 » . اربوز بدين مصالحت بازگشت و در مدّتى نزديك كورخان نماند « 6 » . كويونك كه خاتون او بود قائم‌مقام او بنشست و آغاز تنفيذ احكام كرد و تمامت حشم مطاوعت او مىكردند چندانك هواى نفسانى برو غلبه كرده بود . چون او را با كسى كه به دو مضاف و منسوب بود بكشتند « 7 » ، از دو برادر كورخان كه در ربقهء « 8 » حياة بودند يكى را اختيار كردند تا قايم‌مقام برادر بنشست . برادر ديگر را كه مجاذبت ملك مىنمود « 9 » از دست برداشتند « 10 » و اين برادر تمكّن يافت و هركس را به مصلحتى موسوم كرد و شحنگان را به جوانب فرستاد .\r\n\r\n\r\n","description":"","footnote":"\r\n( 1 ) - تصحيح اين كلمه براى مرحوم قزوينى ممكن نشده است .\r\n( 2 ) - و ايضا اين كلمه تصحيح نگشته است .\r\n( 3 ) - رساتيق : روستاها .\r\n( 4 ) - مواضعه : باج و خراج ، قرار داد .\r\n( 5 ) - يعنى مقرّر شد كه غير از اجناس و چهارپايان ، سالانه سى هزار دينار بپردازد .\r\n( 6 ) - يعنى فوت كرد .\r\n( 7 ) - معنى جمله : او را و هركسى را كه به دو منسوب بود كشتند .\r\n( 8 ) - ربقه : ريسمان ، « ربقه حياة » مراد زندگى و زنده بودن است .\r\n( 9 ) - يعنى جاذبهء حكومت او را گرفته بود .\r\n( 10 ) - از دست برداشتن : كشتن . شبيه تعبير « از پيش پا برداشتن » .\r\n","page_name":" 439 ","page_number":89},
  {"content":"\r\n\r\nو چون نوبت اتسز خوارزمشاه به پسر او تكش رسيد تكش برقرار مال قرارى « 1 » ادا مىكرد و تحرّى « 2 » رضاى او به همه وجوه رعايت مىنمود و در مرض موت پسران را وصيّت كرد كه : « با كورخان مكاوحت « 3 » نكنند و سر از قرارى كه مقرّرست نتابند ؛ چه او سدّى بزرگست كه ماوراى او خصمان درشت‌اند . » چون نوبت ملك به سلطان محمّد رسيد برقرار يك‌چندى مال مىگزارد « 4 » و ميان ايشان مورد مصافات روشن بود « 5 » . و چون سلطان شهاب الدّين غور قصد سلطان محمّد كرد كورخان او را ده هزار مرد مدد فرستاد و بر در اندخود مصاف دادند . غوريان منهزم رفتند و چون سلطان را همّتى بود كه شاه انجم را از روى مرتبت در زير چتر خود مىديد از تحمّل قبول جزيت « 6 » و اداء خراج كورخان انفت « 7 » مىداشت . دو سه سال در اداى آن تعويقى انداخت و در گزاردن آن آهستگى كرد . عاقبت كورخان وزير ملك خود محمودتاى را به استيفاى « 8 » واجبات اموال قرارى بفرستاد با الوكه‌هاى « 9 » درشت‌تر . چون به خوارزم رسيد و سلطان مستعدّ محاربهء قفچاق گشته بود سلطان نخواست كه ايشان را جوابى درشت به عنف گويد تا وصيّت پدر را خلاف نكرده باشد ؛ و ديگر آنك غيبت او خواست بود ، نبايد انتهاز « 10 » فرصتى جويند و تعرّضى رسانند ؛ و از قبول مواضعه « 11 » نيز ننگ و عار مىداشت . در آن جواب به خير و شرّ لب نگشاد و مصلحت آن را به رأى مادر خود تركان خاتون مفوّض گردانيد و خود روان شد . تركان خاتون فرمود تا رسل كورخان را تبجيل « 12 » و احترام كردند و جانب ايشان مرعىّ فرموده مواضعهء سنوى « 13 » بديشان تمام تسليم كرد . و جماعتى را از معارف حضرت خود در مصاحبت محمودتاى به نزديك كورخان فرستاد به اعتذار تأخيرى كه در اداى مواضعهء ساليانه رفته بود و التزام ايلى و انقياد برقرار سابق تقرير نمود . و چون محمودتاى بزرگ منشى و سركشى سلطان ديده بود و مزاج او بشناخته كه مقدار مرتبت خود از آن عالىتر مىداند كه هيچ مخلوقى را تواضع و تملّق نمايد و به تواضع تلقّى كند « 14 » ملوك آفاق را خادم خود مىشناخت بلك روزگار را چاكرى مىپنداشت ،\r\n انّى انا الأسد الهصور لدى الوغى * خيسى القنا و مخالبى اسيافى \r\n\r\n\r\n","description":"","footnote":"\r\n( 1 ) - مال قرارى : مال مقرّرى .\r\n( 2 ) - تحرّى : طلب كردن .\r\n( 3 ) - مكاوحت : جنگيدن .\r\n( 4 ) - مىگزارد : ادا مىكرد .\r\n( 5 ) - يعنى مشرب دوستى آن‌ها صاف بود .\r\n( 6 ) - جزيت : خراج سرانه .\r\n( 7 ) - انفت : ننگ داشتن .\r\n( 8 ) - استيفاء : به طور كامل گرفتن .\r\n( 9 ) - الوكه : پيغام .\r\n( 10 ) - انتهاز : غنيمت شمردن .\r\n( 11 ) - مواضعه : باج و خراج .\r\n( 12 ) - تبجيل : احترام كردن .\r\n( 13 ) - مواضعهء سنوى : باج و خراج ساليانه .\r\n( 14 ) - تلقّى كردن : برخورد كردن ، رفتار كردن .\r\n","page_name":" 440 ","page_number":90},
  {"content":"\r\n\r\n و الدّهر عبدى و السّماحة خادمى * و الأرض دارى و الورى اضيافى « 1 » \r\nبا كور خان احوال او تقرير كرد و گفت : « سلطان دل يكتوئى « 2 » ندارد و بعد ازين مالى ادا نكند . » كورخان نيز رسل او را زيادت اعزازى نكرد و التفاتى ننمود .\r\nو چون سلطان كامياب از غزاى قفچاق با مستقرّ مملكت خوارزم رسيد عزيمت استخلاص بلاد ماوراءالنّهر آغاز نهاد و لشكر به بخارا كشيد . و در خفيه به اطراف و هر ناحيتى پيغام‌ها داد و به مواعيد مستظهر گردانيد و به تخصيص سلطان عثمان را ترحيب « 3 » بسيار كرد . و چون ايشان نيز سبب امتداد مدّت كورخان ملول گشته بودند و از منصوبان عمّال و مقلّدان اعمال كورخان كه بر خلاف ايّام ماضيه بىرسمى « 4 » و عدوان آغاز نهاده بودند تنفّر حاصل داشتند ، دعوت سلطان اجابت كردند و بدان استظهار يافتند و تبجّح « 5 » و استبشار « 6 » نمودند . و سلطان بر قرار آنك در سال آينده بر قصد او بازآيد از بخارا بازگشت .\r\nو امراء كورخان در جانب شرقى نيز دم عصيان آغاز نهاده بودند . و درين وقت كوچلك ملازم كورخان بود ؛ به ارادت خود اختلافى نمىتوانست كرد . چون تغيير احوال و تزلزل ملك كورخان بشنيد التماس اجازت مراجعت كرد تا بقايا و متفرّقان لشكرها را كه در زوايا مانده باشند جمع كند و او را مدد نمايد . كورخان را اين دمدمه « 7 » موافق طبع افتاد و بر سخن او كه از منبع زور « 8 » و مجمع فجور ترشّح كرده بود اعتماد نمود و او را به خلعت‌هاى گرانمايه مخصوص كرد و به لقب كوچلك خانى موسوم . چون كوچلك بازگشت كورخان را از فرستادن او ندامت روى نمود ع : و يندم حين لا تغنى النّدامه « 9 » ، و به استحضار طرف‌نشينان « 10 » هر موضعى كه امرا و گماشتگان او بودند - چون سلطان عثمان و غيره - كس فرستاد . چون سلطان عثمان از كورخان دخترى خواسته بود و او بدان اجابت نكرده از آن سبب كوفته خاطر بود ؛ اجابت او نكرد و به سلطان محمّد رسول\r\n\r\n\r\n","description":"","footnote":"\r\n( 1 ) - انّى . . . من به هنگام جنگ همان شير درهم‌كوبنده‌ام و شاخساران و نيزارانى كه در آن مأوى مىكنم نيزه‌هاى من مىباشند و چنگال‌هايم شمشيرهاى من . / و روزگار بندهء من و جوانمردى خدمتگزار من و زمين خانهء من و آفريدگان مهمان منند .\r\n( 2 ) - يكتو : يكرنگ .\r\n( 3 ) - ترحيب : مرحبا گفتن ، خوش‌آمدگويى .\r\n( 4 ) - بىرسمى : ستم .\r\n( 5 ) - تبجّح : شادمانى .\r\n( 6 ) - استبشار : خوشحالى .\r\n( 7 ) - دمدمه : وسوسه .\r\n( 8 ) - زور : لغتى عربى است به معنى دروغ و شرك و باطل .\r\n( 9 ) - و يندم . . . و پشيمان مىشود هنگامى كه پشيمانى او را بىنياز نمىكند .\r\n( 10 ) - طرف نشينان : در هيچ فرهنگى يافت نشد . ظاهرا به معنى مرزنشينان به كار مىرود .\r\n","page_name":" 441 ","page_number":91},
  {"content":"\r\n\r\nفرستاد و موافقت او اظهار كرد و خطبه و سكّه در سمرقند به نام او كرد و مخالفت و معادات كورخان ظاهر گردانيد . كورخان چون ازين حال خبر يافت سى هزار مرد را عرض داد « 1 » و به محاربهء او فرستاد . و باز سمرقند را مستخلص كرد و به زيادت تعرّضى اجازت نداد سبب آنك سمرقند را خزانهء خود مىدانست . و چون از طرف بالا نيز كوچلك قوّت گرفته بود و به نواحى او تاختن مىكرد و زحمت مىرسانيد لشكر را از سمرقند به دفع او بازخواند و به جانب او روان كرد . چون سلطان از تشويشى كه او را از جانب كوچلك بود و فرستادن لشكر به استيصال و قمع او خبر يافت انتهاز اين فرصت گوش داشت « 2 » و متوجّه سمرقند شد . و سلطان سلاطين به خدمت استقبال او بيرون آمد و ملك سمرقند به دو تسليم كرد . و از آنجا به اتّفاق متوجّه كورخان شدند و چون به طراز رسيد تاينكو با لشكرى شگرف آنجا بود . او نيز لشكرها عرض داد و به محاربت بيرون آمد . چون به محاذات يكديگر بايستادند از هر دو جانب حمله‌ها كردند و دست چپ هر قوم مقابل خود دست راست را از جاى برداشتند و هر دو لشكر بازپس نشستند . و لشكر كورخان بازگشت و تاينكو در دست افتاد « 3 » و سلطان نيز بازگشت .\r\nو لشكر ختاى در مراجعت نهب و غارت و قتل و فساد در اماكن و بقاع و رعاياى خود آغاز نهادند . چون به بلاساقون رسيدند اهالى آن دل بر آن نهاده بودند كه سلطان را اين نواحى مستخلص خواهد شد ؛ دروازه‌ها در بستند . چون لشكر قراختاى بدانجا رسيد راه ندادند و جنگ در پيوستند . شانزده روز محاربت سخت كردند به گمان آنك سلطان از عقب ايشانست . و چندانك محمودتاى و امراى كورخان با ايشان مواثيق مىبستند و نصيحت مىگفت اعتماد نمىكردند . تا عاقبت لشكر ختاى كه به هر جانبى بود « 4 » تمامت جمع گشتند و پيلانى را كه از لشكر سلطان بازستده بودند به دروازه‌ها راندند و آن را خراب كردند . و از جوانب لشكرها قوّت نمودند و در شهر آمدند و دست به شمشير بردند و بر هيچ‌كس ابقائى ننمودند . و سه شبانروز كشش كردند و چهل و هفت هزار از معتبران نامور در شمار كشتگان آمد و لشكر كورخان از كثرت غنايم با استظهار بسيار شدند . و چون كورخان را خزانه‌ها بعضى از غارت و بعضى از اطلاق جرايات « 5 » و مواجب تهى گشته بود محمودتاى ازين ترس كه نبايد به مال او كه مالى بود كه قارون را نبوده باشد طمع رود رأى زد كه آنچ از خزاين خاصّه لشكر از كوچلك استرداد كرده‌اند جمع\r\n\r\n\r\n","description":"","footnote":"\r\n( 1 ) - عرض داد : سان داد .\r\n( 2 ) - گوش داشتن : منتظر بودن .\r\n( 3 ) - يعنى اسير شد .\r\n( 4 ) - يعنى بودند .\r\n( 5 ) - اطلاق جرايات : دادن مستمرّى .\r\n","page_name":" 442 ","page_number":92},
  {"content":"\r\n\r\nمىبايد كرد . امرا چون اين انديشه بشنيدند هركس تقاعد « 1 » نمودند و مستوحش گشتند و دم استغنا و طغيان زدن آغاز نهادند . و كوچلك ديگرباره كار را وشكرده « 2 » گشته بود و مستعدّ شده . چون بشنيد كه كورخان از لشكر بازپس آمدست و با مواضع و رعايا چه بىرسمى « 3 » كرده و اكثر لشكر ازو اجتناب مىجويند درين وقت فرصت را غنيمت دانست و بار ديگر چون برق از ميغ متوجّه او شد و او را مغافصة « 4 » فروگرفت ؛ قال اللّه تعالى :  أَ لَمْ تَرَ أَنَّا أَرْسَلْنَا الشَّياطِينَ عَلَى الْكافِرِينَ تَؤُزُّهُمْ أَزًّا  « 5 » ، در وقتى كه تمامت لشكر ازو پراگنده بود . و چون هيچ چارهء ديگر نماند كورخان خواست كه او را خدمتى كند و تواضعى نمايد . كوچلك بدان رضا نداد و او را اعزاز كرد و به محلّ پدرى مىنگريست و حرمت او رعايت مىكرد . و كورخان دختر اميرى بزرگ را كه غيرت زهره و مشترى بود « 6 » نامزد خود كرده بود . چون محكوم حكم كوچلك گشت آن دختر را كوچلك در تصرّف آورد . و كورخان بعد از يك‌دو سال گذشته شد و باد دولت خاندان ايشان نشسته بعد ما كه در غبطت و شادمانى سه قرن نود و پنج سال « 7 » روزگار گذرانيد چنانك آسيبى به دامن اقبال ايشان نرسيد . و چون هنگام زوال كار و تراجع روزگار آن طايفه آمد آن‌كس كه اسير زندان بود اميرخان آن قوم گشت و گورخان را گور خانمان « 8 » شد و تمامت قوم او سرگشته و پريشان شدند :\r\n چو وقت آمد نماند آن پادشائى * به كارى نامد آن كار و كيائى\r\nچو آيد ربح « 9 » باشد چون شود رنج * تهى دستى شرف دارد برين گنج \r\nقال اللّه سبحانه و تعالى :  كَدَأْبِ آلِ فِرْعَوْنَ وَ الَّذِينَ مِنْ قَبْلِهِمْ كَذَّبُوا بِآياتِ رَبِّهِمْ فَأَهْلَكْناهُمْ بِذُنُوبِهِمْ وَ أَغْرَقْنا آلَ فِرْعَوْنَ وَ كُلٌّ كانُوا ظالِمِينَ  « 10 » .\r\n\r\n\r\n","description":"","footnote":"\r\n( 1 ) - تقاعد : بازايستادن از كارى .\r\n( 2 ) - وشكرده : آماده ، چالاك .\r\n( 3 ) - بىرسمى : ستم .\r\n( 4 ) - مغافصة : ناگهان .\r\n( 5 ) - الم . . . آيا نديده‌اى كه ما شياطين را به سوى كافران فرستاديم تا آن‌ها را برانگيزانند ، برانگيختنى ؟ ( سورهء مريم 19 / 83 ) .\r\n( 6 ) - يعنى از شدّت زيبايى باعث رشك و حسادت زهره و مشترى بود .\r\n( 7 ) - قرن : ظاهرا يعنى سى سال . رجوع كنيد به ص 367 .\r\n( 8 ) - از جناس در اين عبارت معلوم مىشود كه گورخان با گاف فارسى است . ( مص )\r\n( 9 ) - ربح : سود .\r\n( 10 ) - كدأب . . . و اين به شيوهء خاندان فرعون بود و كسانى كه پيش از آن‌ها بودند كه آيات خداى خود را تكذيب كردند ، ما هم آنان را به كيفر گناهانشان هلاك كرديم و فرعونيان را در دريا غرق ساختيم و همه آنان كه غرق كرديم ستمكار بودند . ( انفال 8 / 54 )\r\n","page_name":" 443 ","page_number":93},
  {"content":"\r\n\r\n\r\nذكر بقيّهء احوال سلطان سعيد محمّد و اختلال كار او\r\nهركرا تسيير درجهء طالع دولت به جرم قاطع « 1 » محنت رسيد ، خرشيد اقبالش كه از جيب افق مشرق سعادت سر برزدى به زوال نامرادى و مغرب ادبار « 2 » كشيد و عقدهء ذنب نحوست رأس شقاوت او گشت « 3 » . و اگرچه به مزيّت رأى ثاقب « 4 » و فضيلت عزم صايب آراسته باشد و به ممارست روزگار مردآزمائى پيراسته گشته هر انديشه‌اى كه كند و مهمّى را كه پيش گيرد مادّهء و بال « 5 » و موجب تشويش خاطر و بال « 6 » او شود و هر كمال را كه توقّع دارد سبب نقصان و حرمان او آيد ، به حدّى كه از نظر سعادت سعدين اثر نحوست نحسين يابد « 7 » و نور رأى روشن او كه در درياى ظلمات واقعات ماهى كردى « 8 » در شست « 9 » كسوف حجاب حيرت و ضباب « 10 » دهشت متوارى « 11 » ماند و زناد « 12 » مراد و مرتاد « 13 » او غير وارى « 14 » گردد و وجه سداد « 15 » ازو مسدود ماند و مقصد رشاد « 16 » را مفقود يابد و غطاى « 17 » غفلت دل و بصيرت او را پوشيده كند تا هرچه از افعال او صادر بود عين غبن « 18 » كار او آيد قال اللّه تعالى :  إِذا أَرادَ اللَّهُ بِقَوْمٍ سُوْءاً فَلا مَرَدَّ لَهُ وَ ما لَهُمْ مِنْ دُونِهِ مِنْ والٍ  « 19 » ،\r\n اذا اراد اللّه امرا بامرئ * و كان ذا رأى و عقل و بصر\r\nو حيلة يعملها فى كلّ ما * يأتى به مكروه اسباب القدر\r\nاغراه بالجهل و اعمى عينه * و سلّه من رأيه سلّ الشّعر\r\nحتّى اذا انفذ فيه حكمه * ردّ اليه عقله ليعتبر « 20 » \r\n\r\n\r\n","description":"","footnote":"\r\n( 1 ) - قاطع : جرم كوكب ، تن ستاره ، جرم سماوى - امّا قواطع تنهء ( جرم ) نحوس است و شعاع‌هاى ايشان .\r\n( فرهنگ اصطلاحات نجومى 163 - 576 ) .\r\n( 2 ) - ادبار : بخت‌برگشتگى . ادبار نزد منجّمان عبارت است از بودن ستاره در زائد و تد ( دهخدا ) .\r\n( 3 ) - عقدهء ذنب : گره دم . معنى جمله : گره دم اژدهاى نحوست سرمايهء بدبختى او مىشود .\r\n( 4 ) - ثاقب : درخشان .\r\n( 5 ) - و بال : عقوبت و سرانجام بد . از اصطلاحات نجومى نيز هست .\r\n( 6 ) - تشويش بال : پركندگى ، پراكندگى خاطر .\r\n( 7 ) - در اين عبارت منظور از سعدين ناهيد و مشترى است و مراد از نحسين كيوان و تير .\r\n( 8 ) - ماهى كردى : يعنى كار ماه را انجام مىداد . « ماهى » ايهام تناسب نيز دارد .\r\n( 9 ) - شست : قلّاب و حلقهء كمند .\r\n( 10 ) - ضباب : ابر تنك .\r\n( 11 ) - متوارى : پنهان .\r\n( 12 ) - زناد : چوب يا آهن آتشزنه .\r\n( 13 ) - مرتاد : مطلوب .\r\n( 14 ) - وارى : آتشزنه كه زود آتش دهد .\r\n( 15 ) - سداد : استوارى رأى .\r\n( 16 ) - رشاد : راه راست يافتن .\r\n( 17 ) - غطاء : پوشش ، پرده .\r\n( 18 ) - غبن : زيان .\r\n( 19 ) - اذا . . . چون خداى بر مردمى بدى خواهد ، هيچ‌چيز مانع او نتواند شد و ايشان را جز خدا هيچ كارسازى نيست . ( رعد 13 / 11 )\r\n( 20 ) - اذا . . . و چون خدا كارى را بر كسى كه عقل و فكر و ديده دارد اراده كند ، / و او حيله‌اى داشته باشد كه\r\n","page_name":" 444 ","page_number":94},
  {"content":"\r\n\r\nپس اى يار موافق و دوست مشفق درين معانى اگر شبهه‌اى دارى و ريبتى « 1 » و حكايات متقدّمان مصدّق نمىشمرى ع : گر نيست باورت ز من اينك بيار دست « 2 » . و عنان اين تمثيل عيان بستان « 3 » و به چشم حقيقت اين حالت مشاهده فرماى و به گوش هوش اين حكايت استماع نماى و به ذوق تجربه ازين ديگ پر از عجايب چاشنى بردار و به مشامّ قبول از رايحهء اين نصيحت استنشاقى به‌جاى آر .\r\nو تصريح اين تلويحات و تفتيش اين اسرار و رموزات نقش و صورت حالت سلطان سعيد محمّد - انار اللّه برهانه و اسكنه جنانه « 4 » - است . ما دام كه چرخ گوژپشت و فلك كوردل و گردون دون و عالم بوقلمون و روزگار ناسازگار موافق فرمان و مراد او بود ، بىواسطهء زيادت جدّ و اجتهاد روايع « 5 » اقبال طلايع عزايم « 6 » او را استقبال مىنمود و وفود نجاح « 7 » قلب و جناح او را تلقّى واجب مىداشت . عنان عزيمتى به هيچ طرف مصلحتى معطوف نگردانيده بود الّا و « 8 » شكوه دولت روزافزونش شبيخون خوف و هراس از معرّت « 9 » سطوت « 10 » باس « 11 » او بر سر دل دشمنان و معاندان او مىبرد . قايد و صاحب جيش او بخت بيدار و حارس و طلايه‌دار حفظ و وقايت « 12 » پروردگار بود . قلب و ميمنه از كرّوبيان ملك و ميسره از تواتر امداد سعادات فلك . چتر از موافقت قضا و قدر ساخته و الويه « 13 » از مساعدت نصرت و ظفر افراخته شده و قلم توفيق بر عذبات « 14 » آن به مدد امداد حقّ  نَصْرٌ مِنَ اللَّهِ وَ فَتْحٌ قَرِيبٌ  « 15 » نوشته :\r\n سعود سوى يمين و فتوح سوى شمال * سپهر پيش ركاب و زمانه زير عنان \r\nچون بخت بر باد شد و نكباى « 16 » نكبت آتش اقبال را بكشت آب كامرانى به خاك\r\n\r\n\r\n","description":"","footnote":"\r\nدر برابر همه موارد نامطلوب سرنوشت به كار گيرد ، / او را به نادانى مىفريبد و چشمش را كور مىكند و انديشهء او را به راحتى بركشيدن موى [ از چيزى 
  ] از وى مىگيرد . / وقتى حكمش را در آن جارى كرد آنگاه عقل او را به دو بازمىگرداند تا از اين كار خدا عبرت گيرد . ( از ابو جعفر ميكالى )\r\n( 1 ) - ريبت : شكّ .\r\n( 2 ) - دست : قدرت ، هنر .\r\n( 3 ) - يعنى اين تمثيل روشن من را در اختيار بگير .\r\n( 4 ) - خداوند دليلش را روشن كناد و او را در بهشت خود جاى دهاد .\r\n( 5 ) - روايع : چيزهايى كه انسان را به شگفتى وامىدارد ، جمع رايعه .\r\n( 6 ) - عزايم : اراده‌ها .\r\n( 7 ) - وفود نجاح : پيام‌آوران پيروزى .\r\n( 8 ) - ظاهرا وجود اين « و » حشو است .\r\n( 9 ) - معرّت : عيب ، بدى ، آزار .\r\n( 10 ) - سطوت : شكوه ، حمله بردن .\r\n( 11 ) - بأس : سختى ، توانايى ، دليرى .\r\n( 12 ) - وقايت : نگاهدارى .\r\n( 13 ) - الويه : پرچم‌ها ، جمع لوا .\r\n( 14 ) - عذبات : كرانه يا كنارهء چيزى ، جمع عذبه .\r\n( 15 ) - نصر . . . نصرتى است از جانب خداوند و فتحى نزديك . ( صف 62 / 13 )\r\n( 16 ) - نكباء : باد ناموافق و كج .\r\n","page_name":" 445 ","page_number":95},
  {"content":"\r\n\r\nنامرادى مكدّر گشت و ادلّهء آراء و تدابير از جادّهء هدى اجتناب نمود و از منزل صواب اغتراب جست و يكى از اوايل علامات واقعات و مقدّمات حادثات آن بود كه در شهور سنهء اربع عشرة و ستّمائة « 1 » عزيمت قصد دارالسّلام « 2 » - لا زالت معمورة « 3 » - كرد . و در آن وقت ثوب « 4 » خلافت به امير المؤمنين النّاصر لدين اللّه مطرّز بود . و ميان ايشان وحشت‌ها « 5 » نشسته و موجبات اسباب يكى آن بود كه جلال الدّين حسن چون تقلّد « 6 » اسلام كرده بود و سبيل « 7 » فرستاده ، علم و سبيل او را بر سبيل سلطان مقدّم داشته بود و به اصحاب او اهانت كرده و اسباب ديگر واقع گشته بود كه سلطان محمّد بدان سبب عظيم كوفته خاطر بود و از ائمّهء مملكت فتاوى گرفت كه : « آل عبّاس در تقلّد خلافت محقّ نيستند و استحقاق خلافت به سادات حسينى مىرسد و آن‌كس كه قادر باشد او را رسد كه حقّ در نصاب خود قرار دهد « 8 » و نيز خلفاى عبّاسى از قيام به اجتهاد در راه خداى تعالى و غزوات تقاعد نموده‌اند و با حصول استطاعت از محافظت ثغور و قمع ارباب بدعت و ضلالت و دعوت كفّار با دين حقّ كه بر اولوالأمر واجبست بلك عين فرض ، تغافل نموده و آن ركن را كه بزرگ‌تر ركن اسلام آنست مهمل گذاشته . »\r\nاين موجبات را بهانه ساخت و از سادات بزرگ علاء الملك را از ترمد نامزد كرد تا او را به خلافت بنشاند و برين انديشه روان شد . چون به دامغان رسيد خبر يافت كه اتابك سعد به هوس استخلاص ملك عراق « 9 » به قرب رى رسيدست . سلطان با مردان كار يزك‌وار « 10 » به تعجيل مانند برق براند . به « خيل بزرك » به اتابك سعد رسيد كه با لشكر عراق به هم بود . مصاف كشيدن همان بود و انهزام لشكر عراق همان . و اتابك سعد را دستگير كردند . سلطان خواست تا او را بكشد . اتابك به ملك زوزن التجا جست و او را وسيلت ساخت تا به التماس او سلطان بر اتابك سعد ابقا نمود . و او پسر بزرگ‌تر خود اتابك زنگى را به نوا « 11 » به سلطان داد و دو قلعهء اصطرخ و اسكنان را با چهار دانگ محصول فارس سلطان را مقرّر داشت تا اجازت مراجعت يافت . چون به زير قلعهء اصطرخ رسيد و اتابك ابو بكر را حالت مصلحت و قرار معلوم گشت به محاربت پيش\r\n\r\n\r\n","description":"","footnote":"\r\n( 1 ) - سال 614 .\r\n( 2 ) - دارالسّلام : لقب شهر بغداد .\r\n( 3 ) - هميشه آباد باد .\r\n( 4 ) - ثوب : لباس .\r\n( 5 ) - وحشت‌ها : نگرانىها .\r\n( 6 ) - تقلّد : بر گردن خود گرفتن .\r\n( 7 ) - سبيل : قافله‌اى از حج با جميع لوازم و ما يحتاج ايشان كه فى سبيل اللّه به آن‌ها داده مىشد .\r\n( 8 ) - معنى عبارت : هركسى توان دارد لازم است كه حقّ را در جاى اصلى خود نهد .\r\n( 9 ) - منظور عراق عجم است .\r\n( 10 ) - يزك : پيشروان لشكر براى تجسّس ، طلايه .\r\n( 11 ) - نوا : گروگان .\r\n","page_name":" 446 ","page_number":96},
  {"content":"\r\n\r\nآمد . پدر و پسر يكديگر را كارد زدند و اتابك سعد پسر را بگرفت و به قرارى كه داده بود و شرطى كه كرده وفا نمود .\r\nو هم در آن وقت اتابك اوزبك نيز هم سوداى ملك عراق پخته بود و آذربايجان ، به همدان آمده . مواكب سلطان چون به همدان رسيدند اتابك اوزبك منهزم شد . و خواستند تا بر عقب او بروند ؛ سلطان فرمود : « در يك سال دو پادشاه را گرفتن فال نباشد او را راه دهند تا برود . » اتابك اوزبك به سلامت به آذربيجان رسيد و سكّه و خطبه به نام سلطان كرد و رسولان با تحف و هدايا به خدمت سلطان فرستاد .\r\nو سلطان از همدان متوجّه بغداد شد . چون به اسدآباد رسيد هنگام فصل خريف « 1 » بود . يزك دى ترك تازى كرد و از تير باران برف شمشيربازى . در آن شب روز فزع اكبر « 2 » مشاهده نمودند و از اسنّهء « 3 » سرما و باد كه هيچ جوشن دافع آن نتوانست بود اهوال « 4 » زمهرير « 5 » معاينه ديدند . مردم بسيار در زير آن سپرى شدند « 6 » و از چهارپاى خود اثرى نماند و در دست عزيمت حسرت و ندامت باقى ماند  وَ لِلَّهِ جُنُودُ السَّماواتِ وَ الْأَرْضِ وَ كانَ اللَّهُ عَلِيماً حَكِيماً  « 7 » :\r\n حذار لهم من سخطة اللّه انّها * يشاه بها حرّ الوجوه و يمسخ « 8 » \r\nو اين چشم زخمى بود بر چهرهء اقبال و خدشه‌اى بر صفحات احوال او و از آن وقت باز دواعى « 9 » ادبار تجاوب « 10 » نمود و قوافل حرمان و خذلان تناوب كرد :\r\n نه مرد عشق تو بودم من اين‌قدر دانم * ولى به ديده فرومىهلد قضا پرده « 11 » \r\nو چون اين ضعف و وهن به حال او راه يافت و معجزهء دين محمّدى دست او برتافت :\r\n برتافتست بخت مرا روزگار دست « 12 » * زانم نمىرسد به سر زلف يار دست \r\nبه ضرورت پاى از آن انديشه بازكشيد و روزى چند در عراق توقّف نمود ؛ چندانك مرمّت احوال حشم و خدم كرد و كار آن ملك را از شوايب كدورات صافى گردانيد .\r\n\r\n\r\n","description":"","footnote":"\r\n( 1 ) - خريف : پائيز .\r\n( 2 ) - فزع اكبر : هراس بزرگ ، كنايه از قيامت .\r\n( 3 ) - اسنّه : سرنيزه‌ها ، جمع سنان .\r\n( 4 ) - اهوال : ترس‌ها ، جمع هول .\r\n( 5 ) - زمهرير : سختى سرما .\r\n( 6 ) - سپرى شدن : مردن .\r\n( 7 ) - و للّه . . . و از آن خداست لشكريان آسمان و زمين و خدا دانا و حكيم است . ( فتح 48 / 4 )\r\n( 8 ) - حذار . . . زينهارشان باد از خشم خدا ، همانا چهره‌هاى آزاد به وسيلهء خشم الهى زشت شده و دگرگون مىشوند .\r\n( 9 ) - دواعى : اسباب ، جمع داعيه .\r\n( 10 ) - تجاوب : يكديگر را جواب دادن .\r\n( 11 ) - معنى بيت : من خود مىدانم كه مرد عشق تو نيستم ، ولى چه كنم كه قضا پردهء غفلت بر چشم دلم فرومىگذارد .\r\n( 12 ) - دست كسى را برتافتن : كنايه از شكست دادن حريف هنگام پنجه در پنجه افكندن و مبارزه .\r\n","page_name":" 447 ","page_number":97},
  {"content":"\r\n\r\nبه وقت مراجعت از نزديك قاير خان امير اترار به اعلام وصول و احوال تجّار كه تعلّق به تتار داشتند رسولى رسيد . سلطان پيش از آنك درين باب تفكّرى و تدبّرى نمايد و نفع و ضرّ و خير و شرّ آن با عقل خود موازنه كند بر فور مثال داد تا آن جماعت مسلمانان را كه به حرم امن او پناه جسته بودند به قتل آرند و مال ايشان را كه غنيمتى شگرف مىپنداشتند بردارند :\r\n و ربّت اكلة منعت اخاها * بلذّة ساعة اكلات دهر « 1 »\r\nچو تيره شود مرد را روزگار * همه آن كند كش نيايد به كار \r\nقاير خان بر موجب فرمان چهارصد و پنجاه مسلمان را بىجان كرد و سر امن و فراغت پيچان . و هرآينه هر كار كه عواقب آن در اوايل ناانديشيده ماند فتنه‌هايى كه در ابتدا پيدا نيايد نابيوسيده « 2 » توقّع بايد كرد :\r\n توقّ معاداة الرّجال فانّها * مكدّرة للصّفو من كلّ مشرب\r\nو لا تستثر حربا و ان كنت واثقا * بشدّة ركن او بقوّة منكب\r\nفلن يشرب السّمّ الذّعاف اخو حجى * مدلّا بترياق لديه مجرّب « 3 » \r\nو چنگز خان در مصاحبت اين تجّار به نزديك سلطان پيغام داده بود كه : « حدودى كه به ما نزديكست از دشمنان پاك شد و ما را تمامت مسلّم و مستخلص گشت و حقّ مجاورت ثابت . عقل انسانى چنين اقتضا مىكند كه از جانبين طريق موافقت سپرده آيد و مراعات طرف مصادقت كرده شود و در حدوث واقعات و وقوع حادثات مدد و معاونت يكديگر را التزم نمائيم و مسالك و مهالك « 4 » امن گشاده داريم تا تجّار فارغ و ايمن شد و آمدى مىنمايند . »\r\nباز آنك اين نصايح را به گوش خرد استماع ننمود رسول را نيز بكشت . و اين حركات نالايق موجبات موادّ تولّد فاسدات اخلاط و انتقام غضب شد و سبب مكافات و اقتحام .\r\nو چون اين خبر و حالات به سمع چنگز خان رسيد آتش غضب او را چنان بر تند باد\r\n\r\n\r\n","description":"","footnote":"\r\n( 1 ) - و ربّت . . . چه بسا لقمه‌اى كه به خاطر لذّت يك‌ساعته صاحب لقمه را از لقمه‌هايى كه در روزگاران مىخورد بازمىدارد . ( نزد اعراب مثلى است با همين مضمون : ربّ اكلة تمنع اكلات )\r\n( 2 ) - نابيوسيده : ناگهانى .\r\n( 3 ) - توقّ . . . از دشمنى مردان پرهيز كن كه آن دشمنى ، تيره‌كنندهء هر آبشخور صافى است . / جنگ را برپامكن هرچند به حكومت و سپاه و زور و بازوى خود مطمئن باشى . / هرگز شخص مجرّب و خردمند ، زهر كشنده را به اطمينان اينكه پادزهر در نزد اوست نمىنوشد . ( از عبد الشارق الجهنى ، از شعراى حماسه‌سرا ) .\r\n( 4 ) - مهالك : بيابان‌ها ، جمع مهلكه .\r\n","page_name":" 448 ","page_number":98},
  {"content":"\r\n\r\nقهر نشاند كه به آب قهر و دمار خاك ديار ملك سلطان را ناچيز كرد . و چون كوچلك پسر نايمان « 1 » ازو گريخته و خان قراختاى را منهزم گردانيده بود و در ملك او نشسته و از جانبين لشكر او بيش حايل نبود ابتدا لشكرها به جانب او روان كرد چنانك شرح آن داده آمدست .\r\nو چون سلطان از عراق بر عزيمت ماوراءالنّهر روان شد و سلطان ركن الدّين را نامزد عراق كرد - و ذكر او على حدة آمدست - به وقت وصول به خراسان به نشابور آمد و يك ماه آنجا توقّف نمود و از روى غفلت بر خلاف عادت بر وفق هوى از جادّهء جدّ منحرف شد و در مهلكهء هزل گام نهاد و از لذّت عيش روزى چند كام برداشت :\r\n مى خور كه سمن سما « 2 » بسى خواهد ديد * خوش زى كه سهى « 3 » سها « 4 » بسى خواهد ديد\r\nزين يك‌دم عاريت كه دارى بر خور * مىدان كه چمن چو ما بسى خواهد ديد \r\nو از آنجا به جانب بخارا روان شد . از هشتم شعبان تا دهم شوّال سنهء . . . « 5 » آنجا مقام فرمود . و چون روزگار بهار بود و جهان چون نوعروسان پرنگار و او ذاهل « 6 » از ستيز چرخ دوّار به حكم آنك :\r\n اكنون كه ترّوتازه بخنديد نوبهار * ما و سماع و بادهء رنگين و زلف يار \r\nاز بقيّهء زندگانى برقرار از مصاحبت غوانى « 7 » و مداومت شراب ارغوانى استيفاى مرادات مىنمود و تتّبع لذّات و شهوات مىكرد و به طنز سپهر بىمهر مىگفت :\r\n ايّام گلست بس نماند مى خور * گل خود چه كه تا نفس نماند مى خور\r\nبا دور فلك درين رباط ويران * بس زود نه دير كس نماند مى خور « 8 » \r\nو از آنجا بر عزيمت كوچلك متوجّه سمرقند شد و لشكرهاى آن حدود را جمع كرد .\r\n\r\n\r\n","description":"","footnote":"\r\n( 1 ) - پسر نايمان : ظاهرا بايد « قبيلهء نايمان » باشد يا اينكه كلمهء « پادشاه » از ميان افتاده يعنى پسر پادشاه نايمان ؛ زيرا نايمان نام قبيله كوچلك خان است نه نام پدر او و نام پدر او كه پادشاه نايمان بوده است اونك خان يا تايناك خان است . ( ر . ك به جلد 1 ص 153 )\r\n( 2 ) - سما : آسمان . از لحاظ دستورى فاعل مصراع است .\r\n( 3 ) - سهى : راست روئيده ، در اينجا مراد دلبر سرو قامت .\r\n( 4 ) - سها : ستاره‌اى است بسيار ريز در بنات النعش صغرى . از لحاظ دستورى فاعل است .\r\n( 5 ) - به احتمال زياد و با مقايسهء فصول قبل و بعد با يكديگر مراد در اينجا سال 615 يا 616 است و 615 به صواب نزديك‌تر است . ( مص )\r\n( 6 ) - ذاهل : فراموش‌كننده بر اثر بىتوجّهى .\r\n( 7 ) - غوانى : زنانى كه بىپيرايه زيبا باشند ، جمع غانيه .\r\n( 8 ) - معنى بيت : مى خور كه در اين كاروانسراى ويران ، بسيار زود خواهد بود - و دير نيست - كه كسى با دور اين فلك زنده نماند .\r\n","page_name":" 449 ","page_number":99},
  {"content":"\r\n\r\nو يك‌چندى نيز در سمرقند از سر نخوت بل از روى غفلت و تقلّب بخت و دولت چون زهره بساط نشاط گسترده بود و ملازمت مى « درغمى « 1 » » كرده و خيمهء مراد در صحراى بىغمى زده و از نوير « 2 » و زير و بم چنگ از زفان سلطان اين معنى به گوش جان عقل مىرسيد كه :\r\n صحراى دلم گرفت خون اى ساقى * و آورد دل از جهان جنون اى ساقى\r\nبىپرده شراب ده كه كس آگه نيست * كز پرده چه آيدش برون اى ساقى \r\nو در اثناى اين ، آوازهء [ گريختن 
  ] توق تغان از لشكر مغول به جانب قراقم كه موضع اقامت قنقليان بود بشنيد . از سمرقند بر عزيمت تتّبع ايشان بر راه بخارا به جانب جند رفت و خبر يافت كه امرا و لشكر بزرگ از جملهء « 3 » چنگز خان بر عقب ايشانند . احتياط را باز به سمرقند آمد و لشكرى كه باقى مانده بود برداشت و با گروهى انبوه با فر و شكوه به جند آمد و مىپنداشت كه به يك تير دو نخچير خواهد انداخت و ندانست كه من طلب الكلّ فاته الكلّ « 4 » . و پى ايشان گرفت . در ميان دو رودخانهء قيلى و قيمج به معركه رسيد .\r\nكشتگان بىاندازه و خون‌هاى تازه ديد . در ميان افكندگان مجروحى يافتند و ازو استكشاف حال كردند . چون بدانستند كه لشكر مغول غالب بوده است و همين روز ازين مقام روان شده سلطان بىرويّتى « 5 » روى در راه نهاد و بر پى ايشان پويان شد ؛ تا روز ديگر كه طلايع صباح تيغ‌هاى درفشان را از نيام افق شرقى طلوع داد و سوداى سياه از دماغ سپاه شب بيرون برد سلطان بديشان رسيد و كار حرب را بسيجيد . لشكر مغول در دامن جنگ چنگ نمىزدند و آهنگ كشيده مىداشتند و مىگفتند : « ما را از چنگز خان اجازت محاربت تو نيست ؛ ما به مصلحتى ديگر آمده‌ايم و كارى ديگر را آماده گشته و شكارى كه از دام ما جسته مىجسته :\r\n مكن شهريارا جوانى مكن * چنين بر بلا كامرانى مكن\r\nمكن شهريارا دل ما نژند * مياور به جان من و خود گزند \r\nامّا اگر سلطان ابتدا كند و دست به محاربت يازد ناچار روى نتوان تافت و پاى دربايد\r\n\r\n\r\n","description":"","footnote":"\r\n( 1 ) - درغم : نام موضعى از محالّ سمرقند كه شراب آنجا مشهور است .\r\n( 2 ) - نوير : در نسخهء ج « زفير » آمده است كه به معنى ناله مىباشد و مناسب به نظر مىرسد .\r\n( 3 ) - از جملهء كسى بودن : از متعلّقان كسى بودن .\r\n( 4 ) - من . . . آن‌كس كه همه را طلب كرد همه را از دست داد .\r\n( 5 ) - رويّت : فكر و انديشه .\r\n","page_name":" 450 ","page_number":100},
  {"content":"\r\n\r\nنهاد « 1 » و اگر ترك اين گيرد و خير خير « 2 » به خود آتش بلا نكشد و از وخامت عاقبت فتنه‌اى كه مفضى « 3 » به ندامت خواهد بود انديشد و اين نصيحت را به گوش عقل بنيوشد و دم افعى نمالد « 4 » و نفس « 5 » فراغ را به سنان بدخوئى مجروح نكند و عراضهء « 6 » غنيمت بستاند و برين كار اصرار ننمايد به صلاح ملك او نزديك‌تر باشد و از معرّت « 7 » فساد و غايلت « 8 » عناد دور تر ماند . » امّا :\r\n هر آنگه كه خشم آورد بخت شوم * شود سنگ خارا به كردارِ موم \r\nو سلطان را كه مرآة بخت او تيره شده بود و ديدهء خبرت او خيره گشته بدين مواعظ منزجر « 9 » نشد و بدين تنبيهات مرتدع « 10 » نگشت :\r\n تو دانى كه خوى بد شهريار * درختيست جنگى هميشه به بار \r\nو محاربت آغاز نهاد چنانك از صليل « 11 » سيوف و صهيل « 12 » خيول و نعرهء خيلان و گردان گوش زمانه كر شد و از گرد آن چهرهء آفتاب پوشيده و ستارهء درفشان ظاهر گشت « 13 » . و دست راست هر جانبى بر دست چپ مقابل حمله كرد و از جاى برداشت . و لشكر مغول بر قلب كه موقف سلطان بود جمله حمله كردند و از جاى بجنبانيدند . و نزديك بود كه منهزم شوند . سلطان جلال الدّين از دست راست كه موقف او بود با سوارى چند به مدد آمد و پاى بيفشارد و آن حمله را ردّ كرد . و تا بين العشاءين كارزار كردند و از جانبين جدّ و اجتهاد و هيچ‌كدام روى پشت انهزام ننمودند تا :\r\n چون سر زلف شب به شانه زدند * رقم كفر بر زمانه زدند « 14 » \r\nدامن از جنگ درچيدند و در مقابلهء يكديگر نزول كردند :\r\n فآبوا بالرّماح مكسّرات * و ابنا بالسّيوف قد انحنينا « 15 » \r\n\r\n\r\n","description":"","footnote":"\r\n( 1 ) - پاى در نهادن : اقدام كردن ، آغاز كردن .\r\n( 2 ) - خير خير : بيهوده ، بىعلّت ، ديوانه‌وار .\r\n( 3 ) - مفضى : رسنده و منتهى شونده .\r\n( 4 ) - دم افعى ماليدن : كنايه از بيدار كردن فتنه ، معادل « چوب در لانهء زنبور كردن » .\r\n( 5 ) - نفس : در نسخه‌هاى ج و ز نيز « نفس » آمده است و مرحوم قزوينى جلوى اين كلمه به نشانهء عدم درك موضوعيت آن علامت ( ؟ ) گذاشته‌اند . بنده نيز از درك مناسبت اين كلمه عاجز ماندم .\r\n( 6 ) - عراضه : تحفه و ره‌آورد .\r\n( 7 ) - معرّت : عيب ، رنج .\r\n( 8 ) - غايلت : بلا و سختى .\r\n( 9 ) - منزجر : بازايستاده .\r\n( 10 ) - مرتدع : آنكه برگردد .\r\n( 11 ) - صليل : آواز خوردن شمشيرها به هم .\r\n( 12 ) - صهيل : شيههء اسب .\r\n( 13 ) - ظاهرا يعنى به خاطر گرد و غبار شب شد و با اين شب شدن ستاره‌ها ظاهر شدند .\r\n( 14 ) - معنى بيت : وقتى شب شد ، زمانه چون كفر سياه گشت .\r\n( 15 ) - فآبوا . . . آنها با نيزه‌هاى شكسته برگشتند و ما با شمشيرهاى خميده مراجعت نموديم .\r\n","page_name":" 451 ","page_number":101},
  {"content":"\r\n\r\nو لشكر مغول به عدد هر مردى آتشى افروختند و درحال بر بادپايان « 1 » روان شدند و خاك در چشم روزگار كردند « 2 » . و سلطان هم آنجا كه نزول كرده بود چندان توقّف نمود كه :\r\n صبح صادق چو در جهان بدميد * گل صدبرگ آسمان بدميد\r\nزنگى شب به جادوئى گوئى * شعلهء آتش از دهان بدميد \r\nمنزل آن جماعت را خالى يافت . حالى بر فور بىفوز با سمرقند مراجعت كرد . و تردّد و تحيّر به احوال او راه يافته بود و انقسام باطن « 3 » او ظاهر او را مشوّش كرده . و چون قوّت و شوكت آن جماعت را با خويش مىانديشيد و استثارت « 4 » فتنى كه پيش ازين صادر شدست و مىدانست كه به زور اين بلا را به خود كشيده است ، پريشانى و ضجرت « 5 » بر احوال او استيلا مىيافت و پشيمانى در اقوال او پيدا مىشد ؛ چه آن جماعت از دريا نهرى و از اقليمى شهرى و از سرى شعرى « 6 » بودند . و دست بردى « 7 » تمام بديد و چاشنى بچشيد . هرگاه بحار فتن در موج آيد و بادهاى مختلف محن حركت كند كشتى امان به ساحل نجات نتواند رسيد و طوفان بلا عامّ شود . به غلبهء ظنّ و وهم ابواب رأى راست برو بسته شد و دلش از جفاى گنبد گردان خسته و فشل « 8 » و رعب غالب و خواب و قرار ذاهب گشت ع : و النّجح يتلف بين العجز و الضّجر « 9 » ، و چون به طمع خام آتش فتنه را به عرض « 10 » خويش كشيده بود و ديگ بلا را در جوش آورده :\r\n بالحرص فوّتنى دهرى فوائده * فكلّما زدت حرصا زاد تفويتا\r\nحبل المنى مثل حبل الشّمس متّصلا * يرى و ان كان عند اللّمس مبتوتا « 11 » \r\nجاسوس نام و ننگ « 12 » ملّت « 13 » و ملك رسوا شد و ناموس بأس « 14 » و سياست پيدا ، تا\r\n\r\n\r\n","description":"","footnote":"\r\n( 1 ) - باد پايان : اسبان .\r\n( 2 ) - مصنّف در اينجا مطابق معمول خواسته با كلمات آب و آتش و باد و خاك تناسب ايجاد كند .\r\n( 3 ) - انقسام باطن : پريشان حالى .\r\n( 4 ) - استثارت : برانگيختن .\r\n( 5 ) - ضجرت : تنگدلى .\r\n( 6 ) - شعر : موى .\r\n( 7 ) - دست برد : ضرب شست .\r\n( 8 ) - فشل : سستى .\r\n( 9 ) - و . . . پيروزى بين ناتوانى و دلتنگى تلف مىشود .\r\n( 10 ) - عرض : جانب .\r\n( 11 ) - بالحرص . . . روزگار مرا به خاطر حرصم از فوايدش محروم كرد . پس هرچه بر حرص افزودم ، محروميّت بيشتر شد . / رشته آرزو همانند شعاع آفتاب پيوسته به نظر مىرسد ، هرچند كه در هنگام لمس كردن ، بريده بريده باشد .\r\n( 12 ) - نام و ننگ : آبرو . اين تركيب از معدود تركيبات مثبتى است كه از تركيب يك كلمه مثبت و يك كلمه منفى به وجود آمده و معنى مثبت غالب شده است . يك مورد شبيه اين در لرى ياسوج وجود دارد : « پاك پلشت » كه مجموعا معنى پاكيزه مىدهد .\r\n( 13 ) - ملّت : مذهب ، دين .\r\n( 14 ) - بأس : دليرى ، توانايى ، سختى .\r\n","page_name":" 452 ","page_number":102},
  {"content":"\r\n\r\nكابوس عجز و ضعف مستولى و طاووس ملك شكار جغدان بلا گشت و شاه كاووس در دست سپاه ديوان محنت و غم مقيّد ماند . دل را بر قضاى مبرم « 1 » خوش كرد و به عجز و قصور تن در داد و سر به بخت بد بازنهاد و رضينا بقضاء اللّه « 2 » را كار بست :\r\n هلّا سعوا سعى الكرام فأدركوا * او سلّموا لمواقع الأقدار « 3 » \r\nو منجّمان نيز گفتند كه : « سعود از اوتاد درجات طالع و عاشر ساقط و نحوس ناظرست . چندانك اين تسيير درجات مظلمه بگذرد احتياط را بر هيچ كارى كه مقابلهء خصمان باشد اقدام نتواند نمود « 4 » . » اين علّت اضافت خلل كار او شد و عزم آن كرد كه عنان برتابد و به جانب ديگر شتابد . بيشتر لشكرها در بلاد ماوراءالنّهر و تركستان بگذاشت و از آن جملت صد و ده هزار در سمرقند و فرمود تا دز آن را عمارت كنند . از خندق گوشه‌اى به آب رسانيدند . سلطان روز حركت بر آن بگذشت . فرمود : « لشكرى كه قصد ما دارد اگر هركسى تازيانهء خويش درينجا اندازد انباشته شود « 5 » . » لشكر و رعيّت را ازين سخن دل‌شكسته شد « 6 » . و سلطان از آنجا بر راه نخشب روان شد و به هركجا مىرسيد وصيّت مىكرد كه : « چارهء كار خود سازيد و مهرب « 7 » و ملجأ به دست آريد كه مقاومت با لشكر مغول به دست اين قوم ممكن نيست . » و كس فرستاد تا حرم‌هاى او از خوارزم بر راه مازندران روان شود . و هر روز تشويش و بشوليدگى « 8 » و توزّع ضمير « 9 » و دل‌تنگى زيادت مىشد و با هركس از اركان حضرت مشاورت مىكرد كه درمان اين درد به چه ممكن شود و چارهء اين كار به چه نوع ميسّر گردد ع : و هل يصلح العطّار ما افسد الدّهر « 10 » . و چون بر تواتر اخبار موحش مىرسيد و اختلال احوال زيادت مىشد :\r\n هر روز فلك حادثهء نو زايد * كانديشه به جهد مثل آن ننمايد\r\nروشن‌تر از آفتاب‌رايى بايد * تا مشكل اين زمانه را بگشايد \r\n\r\n\r\n","description":"","footnote":"\r\n( 1 ) - مبرم : محكم و تغييرناپذير .\r\n( 2 ) - رضينا . . . به حكم و قضاى الهى خرسند شديم .\r\n( 3 ) - هلّا . . . چرا مانند بزرگواران نكوشد ، تا يا [ مراد و مقصود خود را 
  ] دريابند ، يا تسليم سرنوشت‌ها شوند ؟\r\n( از ابو الحسن التهامى ) .\r\n( 4 ) - معنى عبارات : ستاره‌شناسان نيز گفتند : نيك‌بختىها از مركز سعادت به سوى بدشگونى سرازير است .\r\nتا اين سير تاريك به پايان نيامده است ، براى احتياط با دشمنان نمىتوان روياروى شد .\r\n( 5 ) - يعنى سپاه دشمن آن‌قدر زيادند كه اگر هركدام تازيانه خود را در اينجا بيندازند ، اين خندق پر خواهد شد .\r\n( 6 ) - دل‌شكسته شدن : به معنى ضعف روحيه است و نه معنى متداول آن .\r\n( 7 ) - مهرب : گريزگاه .\r\n( 8 ) - بشوليدگى : پريشانى .\r\n( 9 ) - توزّع ضمير : پريشان خاطرى .\r\n( 10 ) - و هل . . . آيا چيزى را كه روزگار فاسد كرده است ، عطّار اصلاح مىكند ؟\r\n","page_name":" 453 ","page_number":103},
  {"content":"\r\n\r\nتمامت عقلا و بزرگان سرگردان و از گردش روزگار پريشان بودند و هركس بر اندازهء عقل و خرد خود سخنى مىگفتند و مصلحتى مىديدند :\r\n فوق العقول تصرّف الأزمان * ما المرء الّا نهزة الحدثان « 1 » \r\nجماعتى كه به ممارست ايّام مجرّب شده بودند و نيك و بد ديده و در تدبير امور زيادت غورى و فكرى داشتند مىگفتند كه : « كار ماوراءالنّهر از آن گذشت كه درين حالت ضبط آن ممكن شود و حفظ آن به‌جاى توان آورد ؛ امّا جهد المقلّى « 2 » به‌جاى بايد آورد تا ملك ممالك عراق و خراسان از دست نشود . تمامت لشكرها را كه در هر شهرى و طرفى نشانده آمدست باز مىبايد خواند و خروجى « 3 » عامّ كرد و جيحون را خندقى ساخت و ايشان را نگذاشت كه پاى از آن سوى آب فراتر نهند  فَعَسَى اللَّهُ أَنْ يَأْتِيَ بِالْفَتْحِ أَوْ أَمْرٍ مِنْ عِنْدِهِ  « 4 » . » و جمعى نيز مىگفتند كه : « به طرف غزنين مىبايد رفت و آنجا مرد و لشكر جمع كرد ؛ اگر ميسّر شود جواب خصمان توان گفت و الّا بلاد هندوستان را سدّ خود توان ساخت . » سلطان محمّد اين رأى پسنديده‌تر داشت . برين عزيمت تا به بلخ بيامد .\r\nو عماد الملك را در آن وقت با تحف و هدايا - پسرش ركن الدّين - به خدمت سلطان فرستاده بود ؛ نيك ممكّن و محترم بود و حلّ و عقد كارها در دست او . هواى خانه و حبّ وطن و آشيانه او را بر آن داشت كه سلطان را رأى زد كه : « نزديك من آن اولاترست كه چون اين جماعت مستولى شدند خويشتن را از ايشان دور تر افكنيم و به جانب عراق رويم و لشكر عراق را جمع كنيم و از سر بصيرت و كثرت اهبت « 5 » و عدّت روى به كار آوريم . » و پسر او سلطان جلال الدّين بدين رايها انكار مىنمود و مىگفت : « رأى آنست كه چندانك ممكنست لشكرها درهم آريم و پيش ايشان بازرويم و اگر سلطان را دل برين قرار نمىگيرد عزيمت عراق را به امضا رساند و لشكرها به من دهد تا من به سر حدّ روم و با آن جماعت دستى بر هم اندازم و سنگى و سبوئى بر هم زنيم « 6 » :\r\n\r\n\r\n","description":"","footnote":"\r\n( 1 ) - فوق . . . دگرگونى زمانه برتر از عقل‌هاست ، آدمى جز شكارى براى حوادث روزگار نيست .\r\n( 2 ) - جهد المقلّ : كوشش درويش ( مقدار كوششى كه در حدّ تحمّل انسان فقير است ) سعى اندك ، مأخوذ از حديث : « افضل الصدقة جهد المقلّ و ابدا به من تعول » ( احاديث مثنوى . ص 160 )\r\n( 3 ) - خروج : قيام .\r\n( 4 ) - عسى . . . شايد خداوند فتحى پديد آرد يا كارى كند . ( مائده 5 / 52 )\r\n( 5 ) - اهبت : سازوبرگ .\r\n( 6 ) - سنگ و سبو بر هم زدن : ظاهرا به معنى آزمايشى بكنيم به كار رفته است . در لغتنامهء دهخدا آمده است :\r\n« كنايه از نزاع و جدال كردن است كه به كشته شدن يكى از دو طرف انجامد . » و به‌عنوان شاهد همين عبارت جهانگشا آمده است .\r\n","page_name":" 454 ","page_number":104},
  {"content":"\r\n\r\n فيا لرزام رشّحوا بى مقدّما * الى الموت خوّاضا اليه الكتائبا\r\nاذا همّ القى بين عينيه عزمه * و نكّب عن ذكر العواقب جانبا\r\nو لم يستشر فى امره غير نفسه * و لم يرض الّا قائم السّيف صاحبا « 1 » \r\nتا خويش را به نزديك خدا و خلق معذور كنيم :\r\n ليبلغ عذرا او ينال غنيمة * و مبلغ نفس عذرها مثل منجح « 2 » \r\nاگر دولت يار باشد خود به چوگان توفيق گوى مراد ربوديم و اگر سعادت مساعدت ننمايد نشانهء ملامت مردمان و بندگان بارى نگرديم و زفان طعن در ما نكشند و نگويند كه چندين گاهست تا مال و خراج از ما مىستانند و در وقت كار ما را در كام ناكامى مىنهند . » و به چند نوبت اين معنى تكرار مىنمود و اجازت پدر را انتظار واجب مىشناخت و از خدمت او تخلّف و تقاعد « 3 » نمىنمود و سلطان محمّد از استيلاى خوف و هراس پاس باس « 4 » سخن او نمىكرد و مىگفت :\r\n مده از پى تاج سر را به باد * كه با تاج شاهى ز مادر نزاد \r\nو چنانك رسم بىدولتان باشد رأى پيرانهء پسر را بازيچه‌اى كودكانه مىشمرد و بدان التفات نمىنمود به علّت آنك هنوز كوكب اقبال در برج هبوط « 5 » وبالست « 7 » و نمىدانست كه :\r\n السّيف اصدق انباء من الكتب * فى حدّه الحدّ بين الجدّ و اللّعب\r\nبيض الصّفائح لا سود الصّحائف فى * متونهنّ جلاء الشّكّ و الرّيب « 6 » \r\nتا عاقبت كار رأى عماد الملك را در مسارعت به جانب عراق اختيار كرد و با عيشى تلخ از بلخ روان شد . و از آنجا يزكى به پنجاب فرستاد تا از حوادث احوال با خبر\r\n\r\n\r\n","description":"","footnote":"\r\n( 1 ) - فيا . . . پس اى [ قبيلهء 
  ] رزام ! براى من كسى را تربيت كن كه به استقبال مرگ برود ، درحالىكه لشكرها به او حمله مىكنند . / هرگاه تصميم گيرد ، عزم و تصميم خود را بين چشمان مىافكند و از ذكر عواقب آن به سختى دورى مىكند ( عزم خود را پيش رو مىآورد و به عاقبت كار نمىانديشد . ) / و در كارش جز با خود مشورت نمىكند و به همدمى جز قبضه شمشير رضايت نمىدهد . ( از سعد بن ناشب از شعراى حماسه سرا )\r\n( 2 ) - ليبلغ . . . تا به عذرى برسد ، يا به غنيمتى دست يابد ، و كسى كه براى خود عذرى بيابد مثل كسى است كه رستگار و پيروز شده است . ( از عروة بن الورد العبسى )\r\n( 3 ) - تقاعد : از كارى بازايستادن .\r\n( 4 ) - بأس : سختى و خشم .\r\n( 5 و 7 ) - هبوط و و بال : هر دو از اصطلاحات نجوم است و به موقعيت‌ها و حالات مختلف سيارگان در بروج مختلف اطلاق مىشود .\r\n( 6 ) - السّيف . . . شمشير در نوشته‌ها و نامه‌ها در خبر دادن راستگوتر است ، لبهء تيز شمشير مرز ميان جدّ و شوخى است . / سفيدى شمشيرها است كه شك و ريب را از بين مىبرد ، نه سياهى اوراق ( از ابو تمام ) .\r\n","page_name":" 455 ","page_number":105},
  {"content":"\r\n\r\nمىباشند . و سلطان به لب آب ترمد آمد . يزك در رسيد كه بخارا را بگرفتند . و در عقب خبر استخلاص سمرقند بشنيد . درحال چهار تكبير « 1 » بر ملك خواند و عروس پادشاهى را سه طلاق بر گوشهء چادر بست كه رجعت در آن صورت نمىبست و روى در راه نهاد ع : ز نيك و بد انديشه كوتاه كرد ،  لِيَقْضِيَ اللَّهُ أَمْراً كانَ مَفْعُولًا  « 2 »  . \r\nو اغلب لشكر او جماعتى تركان بودند از خيل خويشان مادرش كه ايشان را اورانيان خواندندى . در تضاعيف اين پريشانىها و اثناى اين پراكندگىها قصد پيوستند تا سلطان را بكشند . ازين حال سلطان را يكى اعلام كرد . آن شب خوابگاه بدل فرمود و خرگاه بگذاشت . نيم شبى دست به تير بگشادند . بامداد را از زخم تير خرگاه را چون سوراخ‌هاى غربال ديدند . بدين سبب استشعار « 3 » سلطان زيادت شد و فزع و بيم متضاعف :\r\n هر تير كه از چرخ فلك مىآيد * بر خستهء دل‌ريش نمك مىآيد \r\nو در مسارعت به جانب نشابور تعجيل نمود و به هركجا مىرسيد اهالى آن را بعد از تهديد و وعيد در تحصين قلاع و استحكام رباع « 4 » وصيّت مىكرد تا هراس و ترس در دل مردم يكى هزار مىشد و كار آسان دشوار . و چون به حدّ كلات رسيدند - كه در خابران طوس است - جمعى او را بر آن داشتند كه : « قلعهء كلات را كه دور بالاى « 5 » آن هفت فرسنگ باشد و دو سه مزرعه است در اندرون آن ، عمارت مىبايد فرمود و ذخاير و خزاين در آنجا جمع كرد و عساكر و عشاير را به آنجا نقل ع : تا خود به كجا رسد سرانجام فلك . » بر آن نيز دل قرار نگرفت و بر عزيمت متقدّم . در ثانى عشر صفر سنهء سبع عشرة و ستّمائة « 6 » به نشابور آمد و مصالح ملك را در پس پشت كرد و روى به نشاط و عشرت آورد و به غوانى « 7 » و اغانى « 8 » اشتغال نمود و چون يقين مىشناخت كه افتعال « 9 » زمان غشوم « 10 » و روزگار ظلوم او را با آن نخواهد گذاشت كه قدمى به مراد بردارد يا دمى به خوشدلى برآرد كم غم جهان گرفته بود و مىگفت :\r\n امروز جهان را چو شكر بايد خورد * فردا بينى خون جگر بايد خورد \r\n\r\n\r\n","description":"","footnote":"\r\n( 1 ) - چهار تكبير بر چيزى خواندن : به كنايه يعنى ترك چيزى گفتن است . در اصل خواندن نماز ميّت است كه در مذهب اهل سنّت چهار تكبير و در مذهب اهل شيعه پنج تكبير دارد .\r\n( 2 ) - ليقضى . . . تا كارى كه خدا مقرّر كرده است واقع شود . ( انفال 8 / 42 )\r\n( 3 ) - استشعار : در دل ترسيدن .\r\n( 4 ) - رباع : منازل ، جاىها ، جمع ربع .\r\n( 5 ) - دور بالا : محيط ديوار .\r\n( 6 ) - سال 617 .\r\n( 7 ) - غوانى : زنانى كه بىپيرايه زيبا باشند ، جمع غانيه .\r\n( 8 ) - اغانى : سرودها ، جمع اغنيّة .\r\n( 9 ) - افتعال : فريب دادن .\r\n( 10 ) - غشوم : ستمكار .\r\n","page_name":" 456 ","page_number":106},
  {"content":"\r\n\r\nگوئى اين رباعى از زفان او گفته‌اند :\r\n چون گل بشكفت ساعتى برخيزيم * وز شادى مى ز دست غم بگريزيم\r\nباشد كه بهار ديگر اى هم نفسان * گل مىريزد به خاك و ما مى ريزيم \r\nبرين موجبات بر مداومت اقداح مدام « 1 » توفّر « 2 » مىنمود و از قداح « 3 » ملام « 4 » توقّى نمىكرد « 5 » . و اصحاب لهو و طرب و ارباب نشاط و عشرت در خدمت او جمع شدند و نديم و مشير او گشتند و جز از معاشرت كارى نمىشناخت و از ترتيب زيور زنان با تربيت مردان نمىپرداخت و از وضع حلل حلايل « 6 » با رفع خلل جلايل « 7 » نمىرسيد .\r\nو در آن وقت وزير نيشابور بعد از خواجه شرف الملك ، مجير الملك كافى الدّين عمر رخّى بود - رحمهما اللّه تعالى - نفسى شريف و طبعى لطيف داشت . سيّد سراج الدّين راست وقتى كه او را در مسند وزارت نشاندند :\r\n قالوا وزيركم فاستبشروا عمر ال * كافى من الرّخّ قلت الفوز بالظّفر\r\nفالرّخّ ما ان ترى فى سيره عوجا * و العدل ما زال منسوبا الى عمر « 8 » \r\nو چون سلطان در نشابور حاضر بود و از اطراف اصناف خلايق از قوّاد و اصحاب حاجات روى به خدمت او نهادند و مهمّات و مصالح ايشان را كسى كفايت نمىكرد و متحيّر و پريشان مىگشتند ، روزى به جمعيّت بر در سراى مجير الملك جمع شدند و غلبه و آواز برداشتند و تشنيع آغاز نهادند . بيرون آمد و روى بديشان آورد كه : « سخن شما عين صدقست و شكايت بر حقّ ؛ امّا من نيز به نزديك خداوندان حصافت « 9 » معذورم .\r\nاز كار مصلحت قوّادگى « 10 » با مصلحت قوّاد « 11 » كه روى كاراند « 12 » نمىپردازم و از ترتيب ارزاق خرايد « 13 » با تهذيب اوراق جرايد نمىرسم . چند روزست تا سلطان اشارت فرمودست كه چندين پيرايه از جهت مطاربه « 14 » معدّ كنيم و به هيچ كارى ديگر مشغول\r\n\r\n\r\n","description":"","footnote":"\r\n( 1 ) - مدام : شراب .\r\n( 2 ) - توفّر : حق چيزى يا كسى را كامل دادن .\r\n( 3 ) - قداح : تيرها ، جمع قدح .\r\n( 4 ) - ملام : ملامت‌ها .\r\n( 5 ) - توقّى نمىكرد : پرهيز نمىكرد .\r\n( 6 ) - حلل حلايل : « حلل » جمع حلّه به معنى جامة نو و برد يمانى است و « حلايل » جمع حليله به معنى همسر و زوجه .\r\n( 7 ) - خلل جلايل : مشكلات و معضلات بزرگ .\r\n( 8 ) - قالوا . . . گفتند وزير شما عمر ، از « رخ » كفايت مىكند ، پس شادمان باشيد . گفتم پس اين خود دست‌يابى به پيروزى است . / پس در حركت رخ كجى نمىبينى و عدل همواره به عمر منسوب است . ( در شعر صنعت ايهام به كار رفته است ) .\r\n( 9 ) - حصافت : استوارى خرد .\r\n( 10 ) - قوّادگى : ديّوثى ، زن جلبى .\r\n( 11 ) - قوّاد : اميران لشكر ، جمع قائد .\r\n( 12 ) - روى كار : سرآمد ، زبدهء هر چيز .\r\n( 13 ) - خرايد : زنان دوشيزه ، جمع خريده .\r\n( 14 ) - مطاربه : مطربان .\r\n","page_name":" 457 ","page_number":107},
  {"content":"\r\n\r\nنباشيم . امتثال امر سلطان واجب است و اسعاف « 1 » ملتمسات ارباب حوايج لازم . »\r\nدرين گفت و شنيد بودند كه مبشّر احزان يعنى يزك پنجاب در رسيد مخبر بدانك لشكر مغول مقدّم ايشان يمه نوين و سبتاى بهادر از آب گذشتند . خاك غم بر سر سلطان ريخته شد و آتش انديشه در سينهء او افروخته و باد دولت فرونشسته :\r\n فبتّ كأنّى ساورتنى ضئيلة * من الرّقش فى انيابها السّمّ ناقع « 2 » \r\nچون هر جرعه‌اى كه در جام خوشدلى بود نوش كرده بود نيش خمار را در عقب آن توقّع بايد داشت ع : تا درد همان خورد كه صافى خوردست :\r\n ما كان ذاك العيش الّا سكرة * رحلت لذاذتها و حلّ خمارها « 3 »\r\nبرفت از سرم انديشهء مى و معشوق * بشد ز خاطرم آواز بربط و طنبور \r\nو هر لذّتى را بدل اندوهى پيش آمد و هر گلى را خارى عوض گشت :\r\n غم يار و نديم درد و مطرب ناله * مى خون جگر مردم چشمم ساقيست \r\nو سبب آنك هيچ چاره نبود سنّت فرار انبيا بر فريضهء خدا  وَ جاهِدُوا بِأَمْوالِكُمْ وَ أَنْفُسِكُمْ فِي سَبِيلِ اللَّهِ  « 4 » تقديم كرد . و چون ساقى قضا كاسات صبر طعم « مرّ المذاق غموم « 5 » » بر عموم مالامال متواتر و متوالى گردانيده بود ، و به ناكامى آن حبّ تلخ را از سر حبّى صادق تجرّع مىبايست نمود و مغنّيان هموم « 6 » اين قول « 7 » را در پردهء احزان حسينى بر آهنگ تيزى « 8 » مخالف راست كرده « 9 » كه :\r\n يا ساقى الهمّ ان دارت علىّ فلا * تمزج فانّى بدمعى مازج كاسى\r\nو يا فتى الحىّ ان غنّيت لى طربا * فغنّ وا حزنا من حرّ انفاسى « 10 » \r\n\r\n\r\n","description":"","footnote":"\r\n( 1 ) - اسعاف : برآوردن حاجت .\r\n( 2 ) - فبتّ . . . شب را سپرى كردم درحالىكه گويى مارى لاغر با نيش‌هاى زهرآلود و كشنده به من حمله كرده بود . ( از نابغهء ذبيانى است )\r\n( 3 ) - ما . . . اين زندگى چيزى جز مستيى كه لذّت آن گذشته و سردردش فرا رسيده باشد نيست . ( از سرى الرّقّاء موصلى است )\r\n( 4 ) - و . . . و در راه خدا با مال‌ها و جان‌هاى خود جهاد كنيد . ( البراءة / 41 )\r\n( 5 ) - مرّ . . . تلخ‌كامى غم‌ها . « صبر طعم » يك كلمه مركب و واحد است .\r\n( 6 ) - هموم : غم‌ها ، جمع همّ .\r\n( 7 ) - قول : آواز ، آهنگ ، ترانه .\r\n( 8 ) - تيزى : از آهنگ‌هاى موسيقى .\r\n( 9 ) - كلمات « مغنّيان » ، « قول » ، « پرده » ، « حسينى » ، « آهنگ » ، « تيزى » و « مخالف » از اصطلاحات موسيقى و در اين صنعت مراعات النظير ايجاد نموده‌اند .\r\n( 10 ) - يا . . . اى ساقى غم و اندوه ! هرگاه نوبت من رسيد ، [ شراب غمم را به چيزى 
  ] مياميز ، زيرا من جام خود را با اشك آميخته‌ام . / و اى جوان قبيله ! اگر براى من از سر شادمانى مىخوانى ، پس بخوان ؛ سوزش درونى من چه حزن‌آور است !\r\n","page_name":" 458 ","page_number":108},
  {"content":"\r\n\r\nبدين موحشات و مشوّشات بر صوب « 1 » اسفرايين با فنون بىنوائى در سه شنبه هفتم ربيع الاوّل سنهء سبع عشرة و ستّمائة « 2 » پاى در راه عراق نهاد و از درد دل و سوز سينه اين غزل مىساخت :\r\n چو زهره وقت صبوح از افق بسازد چنگ * زمانه تيز كند نالهء مرا آهنگ\r\nبرد زمانهء ناساز از سرم بيرون * هواى نالهء ناى و نشاط زخمهء چنگ \r\nو ترانه در ويرانهء درون دل پردرد آنك :\r\n هم لذّت وصل يار هم يار نماند * حاصل ز همه جز غم و تيمار نماند\r\nوز قاعده‌هاى وصل در كوى مراد * تا چشم زديم بر هم آثار نماند \r\nچون به رىّ رسيد ناگاه از ديگر جانب يزك خراسان كه به حقيقت يزك رنج دل بودند در رسيد و خبر داد كه لشكر بيگانه نزديك آمد . بر رأى مبادرت به جانب عراق ندامت و پشيمانى حاصل شد و به يقين شناخت كه تركت الرّأى بالرّىّ « 3 » :\r\n اذا كان الغراب دليل قوم * فناووس المجوس لهم مقيل « 4 » \r\nو از آنجا متوجّه قلعهء فرّزين « 5 » شد . و پسر او سلطان ركن الدّين با سى هزار حشم عراق در پاى آن نشسته بود . چون آوازهء وصول سلطان شنيدند به خدمت سلطان مبادرت نمودند و غبار مواكب او را ذرور « 6 » ديده‌هاى خود ساختند . و همان روز سلطان ، غياث الدّين و مادرش را با حرم‌هاى ديگر به قلعهء قارون نزديك تاج الدّين طغان روان كرد .\r\nو رسولى به استحضار ملك هزار سف كه از ملوك قديم لور بود فرستاد و با امراى عراق در تلقّى و دفع خصمان قوى حال مشاورت نمود . امراى عراق صواب در آن دانستند كه پناه با شيران كوه دهند « 7 » و آن را پشت و پناه خود سازند و روى به دفع اعادى آرند .\r\nسلطان به مطالعهء كوه رفت و فرمود كه : « اين جايگاه پناهگاه ما نتواند بود و با لشكر مغول\r\n\r\n\r\n","description":"","footnote":"\r\n( 1 ) - صوب : قصد و آهنگ .\r\n( 2 ) - سال 617 .\r\n( 3 ) - تركت . . . نظر و انديشه را در رىّ ترك نمودم . ( اين عبارت منتسب به ابو مسلم خراسانى است . تاريخ سيستان مىنويسد : « تا به رى آمد ، رأى و خرد آنجا بگذاشت و به همدان شد . » بعدا اين عبارت مثل ساير شده است . )\r\n( 4 ) - اذا . . . هرگاه كلاغ راهنماى قومى شد ، گورستان زرتشتيان خوابگاه آن قوم خواهد بود .\r\n( 5 ) - فرّزين : نام قلعه‌اى بوده است بر در كرج و كرج شهرى بوده است بر سى فرسخى همدان در طرف جنوب مايل به شرق بر سر راه همدان و اصفهان در نزديكى سلطان‌آباد حاليّه . ( مص )\r\n( 6 ) - ذرور : داروى سوده كه بر جراحت پاشيده شود يا در چشم ريزند .\r\n( 7 ) - عبارت مقدارى ناشيوا است و در نسخه‌هاى مختلف مقدارى فرق مىكند . فصيح عبارت « برند » است نه « دهند » .\r\n","page_name":" 459 ","page_number":109},
  {"content":"\r\n\r\nبدين مأمن مقاومت نتوان كرد . » حشم ازين سخن دل‌شكسته شدند « 1 » . و چون از آنجا به شيب آمد ملك نصرة الدّين هزارسف در رسيد و هم از راه به بارگاه آمد و به هفت موضع زمين بوسه داد . او را تشريف اجلاس ارزانى فرمود . و چون به وثاق « 2 » بازگشت عماد الملك و دوخان را به استشارت تدارك كار مشكل و واقعهء هايل نزديك ملك نصرة الدّين فرستاد . جواب داد كه : « صلاح آنست كه هم درين ساعت بىتفكّر و رويّتى « 3 » كوچ كنيم و كوهى هست ميان فارس و لور « 4 » كه آن را تنگ تكو « 5 » گويند . از معاقل « 6 » آن چون بگذرند ولايت پرنعمت و خصب « 7 » باشد . آنجا رويم و آن را پناه جاى سازيم . از لور و شول « 8 » و فارس صدهزار مرد پياده جمع كنيم و بر تمامت مداخل كوه مرد معيّن ؛ چون لشكر مغول برسد به دلى قوىّ پيش ايشان رويم و كارزارى نيكو به‌جاى آريم . و لشكر سلطان نيز كه به يك‌بارگى رعب و خوف بريشان غالب شدست اگر درين نوبت و وهلت ظفرى يابيم غلبه و قوّت خويش و عجز و ضعف خصمان مشاهده نمايد دلاورتر شوند . »\r\nسلطان فرمود كه : « غرض او ازين رأى مكاشفت « 9 » اتابك فارس است و دفع استيلاى او ، چون ما را از كفايت خصمان كه در پيش‌اند فراغ اندرون حاصل آيد تدارك كار اتابك را انديشه توان كرد . انديشهء ما آنست كه هم درين حدّ اقامت فرمائيم و به اطراف فرستيم تا لشكرها جمع شوند . » درين انديشه بود كه يزك سلطان از رىّ برسيد به اعلام وصول لشكر مغول و قتل و تاراج رىّ و بر عقب آن لشكر مغول در رسيد و جز اجتماع احزان و كروب « 10 » و تفرّق اهواى قلوب لشكرى « 11 » مرتّب نشد ، و بعد خراب البصرة « 12 » بدانست كه :\r\n كارها را به وقت بايد جست * كار بىوقت سست باشد سست \r\nملك نصرة الدّين راه خود برگرفت و بازگشت و هركس از لشكر به جائى ديگر رفتند .\r\nو سلطان با پسران متوجّه قلعهء قارون شد . در راه لشكر مغول به دو رسيد . او را نشناختند و\r\n\r\n\r\n","description":"","footnote":"\r\n( 1 ) - دل‌شكسته شدن : دچار ضعف روحيه شدن . چنان كه گفته‌ايم ، با معنى متداول امروز فرق مىكند .\r\n( 2 ) - وثاق : خانه .\r\n( 3 ) - رويّت : تفكّر .\r\n( 4 ) - لور : منظور بلاد لرنشين است در استان‌هاى كهگيلويه و بويراحمد و خوزستان .\r\n( 5 ) - تنگ تكو : تنگه‌اى مشهور و صعب العبور در استان كهگيلويه و بويراحمد .\r\n( 6 ) - معاقل : پناهگاه ، جمع معقل .\r\n( 7 ) - خصب : فراوانى .\r\n( 8 ) - شول : نام قديم « ممسنى » در استان فارس .\r\n( 9 ) - مكاشفت : آشكارا دشمنى كردن .\r\n( 10 ) - كروب : غم‌ها ، جمع كرب .\r\n( 11 ) - لشكرى : سرباز .\r\n( 12 ) - خراب البصرة : ظاهرا منظور خرابى بصره در حدود سال 250 است كه به صورت مثل در فارسى درآمده .\r\n","page_name":" 460 ","page_number":110},
  {"content":"\r\n\r\nبىمعرفتى دست به تير بگشادند . بارگير « 1 » او را چند زخم سخت زدند ؛ از پاى نيفتاد و سلطان را به تك‌پاى از غرقاب هلاكت بيرون برد تا به قارون رسيد . يك روز آنجا مقام كرد و اسبى چند از امرا بستد و از آنجا به شيب « 2 » آمد و قلاوز « 3 » با خود ببرد و به توجّه به جانب بغداد توريه « 4 » كرد . و همان ساعت لشكر مغول برسيدند بر ظنّ آنك سلطان در قلعه است . جنگى عظيم كردند تا چندانك يقين دانستند كه سلطان رفته است بر عقب او برفتند . در راه بر قلاوزان كه سلطان بازگردانيده بود افتادند . عزيمت سلطان را به جانب بغداد و توجّه بدانجا تقرير كردند . بر پى او روان شدند . سلطان خود از راه بازگشته بود و عنان به جانب قلعهء سرجاهان « 5 » تافته . مغولان چون پى او نديدند دانستند كه گم كرده است « 6 » . قلاوزان را بكشتند و بازگشت .\r\nو سلطان هفت روز در قلعهء سرجاهان بود و از آنجا بر راه گيلان زد . صعلوك اميرى بود از امراى گيلان . به خدمت استقبال كرد و تقبّلها نمود و بر اقامت او ترغيب كرد . و سلطان بعد از هفت روز روان شد و به ولايت اسپيدار رسيد . خزانه‌اى كه با او مانده بود آنجا تلف شد . از آنجا به ناحيت دابويى آمد از اعمال آمل . و امراى مازندران خدمات تقديم كردند . هركجا يك روز مقام كردى مغول به سر او رسيدى . و حرم او نيز از خوارزم رسيده بودند و به قلاع رفته . سلطان جمعى را از امراى مازندران كه محلّ اعتماد و محرم اسرار بودند طلب فرمود و با ايشان در استيمان به حصنى كه روزى چند از آن جماعت ايمن تواند بود مشورت كرد . مصلحت وقت در آن شناختند كه با يكى از جزاير بحر آبسكون « 7 » پناهد . با جزيره‌اى رفت . يك‌چندى آنجا مقام ساخت . چون خبر اقامت او در آن جزيره فايض و شايع گشت احتياط را به جزيره‌اى ديگر تحويل فرمود و انتقال كرد . حركت او مقارن وصول جماعتى افتاد از جملهء مغولان كه يمه نوين ايشان را از رىّ\r\n\r\n\r\n","description":"","footnote":"\r\n( 1 ) - بارگير : اسب .\r\n( 2 ) - به شيب آمدن : اين تركيب در اين تاريخ به معنى بيرون آمدن از جايى ( مثل قلعه ) استعمال شده نه به معنى به پائين آمدن .\r\n( 3 ) - قلاوز : مقدّمه لشكر و راهبر .\r\n( 4 ) - توريه : پوشيدن حقيقت ، پنهان‌كارى .\r\n( 5 ) - سرجاهان : يا سرجهان قلعهء محكمى بوده بر كوهى كه محاذى طارمين است بر پنج فرسنگى سلطانيّه به جانب شرق مشرف بر جلگهء قزوين و زنجان و ابهر و كمابيش پنجاه پاره ديه از توابع آن بوده و ام‌ّالقراى آنجا را مغول صاين‌قلعه مىخوانند ( ياقوت و نزهة القلوب ) .\r\n( 6 ) - يعنى گم كرده‌اند [ پى او را 
  ] .\r\n( 7 ) - بحر آبسكون : درياى آبسكون يا درياى خزر . جزيرهء آبسكون در دهانهء رودخانه گرگان و در سه روز فاصله از شهر قديم جرجان و امروز گويا ديگر اثرى از آن باقى نيست ( نقل از حاشيه ص 40 تاريخ مغول تأليف عباس اقبال ) .\r\n","page_name":" 461 ","page_number":111},
  {"content":"\r\n\r\nبر عقب سلطان فرستاده بود . چون سلطان را نيافتند بازگشتند و به محاصرهء قلاع كه حرم و خزاين او در آنجا بود مشغول گشتند و آن را در مدّت چند روز مستخلص كردند . چون آوازهء هايل آن به سلطان رسيد و بدانست كه حرم او بىحرمت شده‌اند و حشم بىحشمت گشته و پسران خرد معرض سيوف شدند و مخدّرات « 1 » در قبضهء استيلاى بيگانگان اسير گشتند و هركس از ربّات حجال « 2 » در دست رجال آمدند و در پنجهء هر گدائى پاىمال گشتند :\r\n فالآن ابرزن خدّا طالما ضربت * على كلاكلها ايدى التّقى كللا « 3 » \r\nو تمامت متعلّقان كه در آن حدود بودند گردن به چنبر تقدير بيرون كردند و پاى به روزن بلا فروشد و در دام عنا « 4 » و كام فنا افتادند و در زمانه افسانه گشتند و از ميان آشنايان بيگانه :\r\n چو بشنيد سلطان سرش خيره گشت * جهان پيش چشم اندرش تيره گشت\r\nكذاك اللّيالى و احداثها * يجدّدن للمرء حالا فحالا « 5 » \r\nدرد از دست درمان بشد و آهنگ جان كرد ؛ ممات را بر حياة اختيار كرد و فنا را بر بقا گزين :\r\n فيا موت زر انّ الحياة ذميمة * و يا نفس جدّى انّ دهرك هازل « 6 » \r\nدرين قلق « 7 » و اضطراب مىپيچيد و ازين واقعه و مصيبت مىناليد تا جان به حق تسليم كرد و از غصّهء روزگار و شعوذه فلك دوّار بازرست :\r\n سلام على الدّنيا و طيب نعيمها * كأن لم يكن يعقوب فيها بجالس « 8 » \r\nو وقت وفات او يكى در نظم آوردست :\r\n اى در طلب گره‌گشائى مرده * در وصل بزاده در جدائى مرده \r\n\r\n\r\n","description":"","footnote":"\r\n( 1 ) - مخدّرات : پرده‌نشينان ، جمع مخدّره . منظور زنان است .\r\n( 2 ) - ربّات حجال : بانوان حجله ، بانوان حرم . « ربّات » جمع ربّه مؤنث ربّ و نيز به معنى بتى كه به صورت زن باشد .\r\n( 3 ) - فالان . . . پردگيانى كه دير زمانى دستان پرهيز و تقوى اندام ايشان را مستور مىداشت ، هم‌اكنون گونهء خويش بنمودند .\r\n( 4 ) - عناء : سختى .\r\n( 5 ) - كذاك . . . شب‌ها و رويدادهاى آن ، چنان است كه حالى را پس از حالى براى آدمى تجديد مىكند .\r\n( 6 ) - فيا . . . پس اى مرگ ما را درياب كه زندگى نكوهيده است . و اى نفس كوشنده باش كه روزگار تو سر شوخى دارد . ( از ابو العلاء معرّى ) .\r\n( 7 ) - قلق : ناآرامى .\r\n( 8 ) - سلام . . . سلام بر دنيا و پاكى نعمت‌هايش ، گويى كه هرگز يعقوب [ ليث صفارى 
  ] در آن نزيسته است ( جلوس نكرده است )\r\n","page_name":" 462 ","page_number":112},
  {"content":"\r\n\r\n اى بر لب بحر تشنه با خاك شده * وى بر سر گنج از گدائى مرده \r\nو او را در آن وقت هم در آن جزيره دفن كردند . و بعد از آن سلطان جلال الدّين فرمود تا عظام رفات « 1 » او را با قلعهء اردهين « 2 » آوردند و از فضلا يكى راست در آن حالت :\r\n اى شاه ترا ز چشم بد اين افتاد * رفتىّ و بسى شكست در دين افتاد\r\nاى بر كُلَه سلطنتت گردون تَرْك * تنگىّ قباى ملكت از چين افتاد « 3 » \r\nازين واقعه اسلام دل‌شكسته « 4 » و دست بسته شد و ازين حادثه كه از ديدهء سنگ خاره خون مىچكانيد دل‌هاى مؤمنان پريشان و خسته :\r\n از سنگ گريه بين و مگو كان ترشّح است * وز كوه ناله خواه و مپندار كان صداست « 5 » \r\nدر هر كلبه‌اى گريه‌اى « 6 » و در هر كنجى ازين حالت بر دل خلقان رنجى . نوحه كنان و موىكنان به زفير « 7 » و عويل « 8 » و ناله مىگفتند و مىسرائيد :\r\n اين سلطان بلاد المسلمينا * اين برهان امير المؤمنينا\r\nاين من كان كحدّ السّيف بأسا * اين من كان كقدّ الرّمح لينا\r\nانّ ذاك الخطب قد اوردنا * غمرات ما نراها ينجلينا « 9 » \r\nترك التزام شيوهء ارباب تعسّف « 10 » و اجتناب از سلوك جادّهء تكلّف واجبست ع : به معنى گرا تا كى از بوى و رنگ ؟ ازين نمط برين قدر اقتصار كرد :\r\n چه كنى سرگذشت طرّارى * سرگذشت از اجل شنو بارى \r\n\r\n\r\n","description":"","footnote":"\r\n( 1 ) - عظام رفات : استخوان‌هاى ريزه و شكسته .\r\n( 2 ) - اردهين : يا « اردهن » قلعهء محكمى بوده از اعمال رىّ از ناحيهء دماوند بين دماوند و مازندران به مسافت سه روز از رىّ ( ياقوت ) . نسوى كه خود شخصا نويسندهء فرمانى بود كه سلطان جلال الدّين در باب انتقال استخوان‌هاى خوارزمشاه به ملوك مازندران فرستاد گويد ( ص 192 - 193 ) كه بعد از كشته شدن سلطان جلال الدّين مغول عظام رفات محمّد خوارزمشاه را از قلعهء اردهن به درآورده به نزد خاقان ( اوكتاىقاآن ) فرستادند و او آن‌ها را بسوخت .\r\n( 3 ) - معنى مصراع : قباى سلطنت بر قامت تو به سبب حملهء مغول از جانب چين تنگ شد .\r\n( 4 ) - دل‌شكسته : دچار ضعف روحيه .\r\n( 5 ) - صدا : پژواك .\r\n( 6 ) - در نسخهء ه آمده « كربه‌اى » به معنى اندوهى كه تنگى نفس و خفگى دارد و شايد همين درست باشد به قرينهء جناس با كلبه‌اى ( مص ) .\r\n( 7 ) - زفير : ناله ، آواز .\r\n( 8 ) - عويل : بلندى آواز در گريه و فرياد .\r\n( 9 ) - اين . . . سلطان سرزمين‌هاى مسلمين كجاست ؟ برهان امير المؤمنين كجاست ؟ / آنكه از نظر سختى و برندگى چون تيغهء شمشير بود و از نظر نرمى چون پوست نرم غلاف نيزه ، كجاست ؟ / همانا اين امر خطير ( غم فراق او ) دشوارىهايى بر ما وارد كرد كه نمىبينيم و گمان نمىكنيم از ما بر طرف گردد .\r\n( 10 ) - تعسّف : بيراهه رفتن ، گمراهى .\r\n","page_name":" 463 ","page_number":113},
  {"content":"\r\n\r\n تا بگويد به عاقل و كر و كور * به كه دادم ز كستدم « 1 » زر و زور\r\nخسروان را چگونه بستم دست * قصرها را چگونه كردم پست\r\nتا بگويد كه گرد نان را من * چون شكستم به سرورى گردن\r\nتا چو بشنيدى ، از غرور مهى « 2 » * دل برين عمر بىوفا ننهى \r\nازين حكايت مرد بينا بداند كه عاقبت و فرجام دنيا اينست . مكّاره‌ايست اندر خشم ؛ سياه‌كاره‌اى سپيد چشم ؛ مواصلت او سر رشتهء مفاصلت و معاشرت او سرشته با معاسرت « 3 » ؛ گندم‌نماى جوفروش است ؛ زهرى عسل نوش « 4 » ؛ عجوزه‌اى در جلوهء حسنائى پرنيان پوش ؛ طالبان در عقب او مدهوش ؛ قرين صدهزار ناله و خروش :\r\n مشعبد جهانيست فرتوت سر * كند كارْ ديگر نمايد دگر\r\nبخواند به مهر و براند به كين * همه كار او جاودان همچنين\r\nندانى كه خواند كجا خواندت * ندانى كه راند كجا راندت\r\nنه اوّل به كام تو بود آمدن * نه آخر به كام تو باشد شدن\r\nميان دو ناكامى اندر جهان * به كام دلى زيستن چون توان \r\nتيز نظر بايد بود تا بداند كه لذّت قصوى « 5 » و انس اعلى آن‌ها راست كه بر وى استدلال افعال و حركات نامتناسب او مىكنند « 6 » و او را پشت پاى « لا مساس « 7 » » زده‌اند و پهلو از ايناس « 8 » و ابساس « 9 » او تهى كرده و سود و زيان او متساوى دانسته و دست حرص ازين بنياد ناپايدار مشحون از سگ و مردار به آب قناعت شسته :\r\n فما هى الّا جيفة مستحيلة * عليها كلاب همّهنّ اجتذابها « 10 »\r\nامر و نهى زمانه خوابى دان * تو شرابش همه سرابى دان \r\n\r\n\r\n","description":"","footnote":"\r\n( 1 ) - يعنى ز كه ستدم .\r\n( 2 ) - مهى : بزرگ بودن .\r\n( 3 ) - معاسرت : زشت خويى كردن ، بر هم دشوارى نمودن .\r\n( 4 ) - يعنى با نوش عسل .\r\n( 5 ) - قصوى : غايت دورى .\r\n( 6 ) - معنى عبارت : لذّت از آن كسانى است كه جهان را با كردار ناپسندش مىشناسند .\r\n( 7 ) - لا مساس : مأخوذ است از آيه 98 سورهء طه ( 20 ) از خطاب نفرين‌آميز موسى عليه السّلام به سامرى كه امّت خود را به گوساله‌پرستى برانگيخت - مساس به معنى مالش است . معنى لا مساس « از ما دور شو » است .\r\n( 8 ) - ايناس : انس دادن .\r\n( 9 ) - ابساس : بس بس گفتن در هنگام دوشيدن شير به خاطر انس با ناقه . ( اشاره به مثل الايناس قبل الإبساس ؛ يعنى « اوّل بايد كه انس داده شود بعد تكليف »\r\n( 10 ) - فما . . . پس آن چيز ( دنيا ) جز مردارى گنديده و استحاله شده كه بر فراز آن سگ‌هايى مىكوشند آن را به سوى خود بكشند ، نيست .\r\n","page_name":" 464 ","page_number":114},
  {"content":"\r\n\r\n به سگان‌مان براى مردارى * سايه و فرّ استخوان خوارى « 1 » \r\nو دل از زخارف و امتعهء او برگرفته‌اند :\r\n كى كند جلوه عِزّاللّهى * قدس لاهوت بر دل لاهى « 2 » \r\nو روى طلب سوى ملكوت نهاده تا قدس لاهوت در مرآة صحيفهء سينهء نورانى ايشان تجلّى كرده است و به جناح همّت و رهبر عقل در آفاق روح و كرامات جولان نموده و با روحانيان در صفّ صفا هم عنانى كرده و بر موافقت كرّوبيان « 3 » به اعتصام عروهء وثقاى « 4 » توكّل هم‌تكى « 5 » نموده و به يقين بشناخته كه اين خاكدان آب روى است كه به بادى معلّق است ؛ جاى آن ندارد كه بر آن بنائى توان نهاد يا ازو حسابى برداشت و دل در نعيم و ناز آن بست :\r\n حلقهء زلف يار دام بلاست * دل درو بسته‌ايم عين خطاست \r\nو نه از فرقت او دژم « 6 » و ناتوان بودن ، نه دل بر آن شادى توان نهادن و نه ازين اندوه رنجور و غمناك شدن . سرّا و ضرّاء « 7 » او نزديك مرد دانا متوازى و متساوى است ، ع :\r\nسواء علينا بخل ليلى و جودها « 8 » :\r\n چه بايد نازش و نالش ز اقبالى و ادبارى * كه تا بر هم زنى ديده نه اين بينى نه آن بينى « 9 » \r\n\r\nذكر موجبات وحشتى « 10 » كه سلطان محمّد را با امير المؤمنين النّاصر لدين اللّه ابو العبّاس احمد افتاده بود\r\nچون در ايّام سلطان تكش سبب ملك عراق منازعتى افتاده بود و تكش لشكر بغداد را منهزم كرده و وزير را كشته - چنان كه ذكر آن در مقدّمه نوشته آمده است - به هر وقت\r\n\r\n\r\n","description":"","footnote":"\r\n( 1 ) - معنى بيت : مردار دنيا را به سگان واگذار و توجّه شكوه استخوان پاره و لاشه خوردن را به آن‌ها رها كن .\r\n( 2 ) - لاهى : غافل كه به لهو و بازى مىپردازد . معنى بيت : عزّت خداوندى ، پاكى عالم لاهوت را بر دل غافل متجلّى نمىكند .\r\n( 3 ) - كرّوبيان : فرشتگان مقرّب .\r\n( 4 ) - عروهء وثقى : دست‌آويز محكم . اين تركيب مأخوذ از آيه 258 سورهء بقره است .\r\n( 5 ) - هم‌تكى : هم قدمى ، همراهى ، باهم دويدن .\r\n( 6 ) - دژم : افسرده و غمگين .\r\n( 7 ) - سرّاء - ضرّاء : شادى - سختى .\r\n( 8 ) - سواء . . . بخل و بخشش ليلى بر ما يكسان است .\r\n( 9 ) - معنى بيت : چرا بايد به نيكبختى بنازى و از بدبختى بنالى ؟ زيرا تا چشم بر هم زنى هيچ‌كدام را نخواهى ديد . ( سنايى غزنوى )\r\n( 10 ) - وحشت : نگرانى .\r\n","page_name":" 465 ","page_number":115},
  {"content":"\r\n\r\nخليفه در خفيه به خانان قراختاى به دفع سلطان محمّد پيغام‌ها مىداد و به سلاطين غور به كرّات مراسلات و مكاتبات مىفرستاد . و آن اسرار در آن وقت ظاهر گشت كه سلطان به غزنين رفت و خزاين ايشان را تفتيش مىكردند . مكاتبات خليفه مشتمل بر اغرا « 1 » و تحريض او بر سلطان و استمداد به لشكر ختاى از خزانهء او بيرون مىآمد . و سلطان آن سرّ اظهار نكرد و آن مناشير را به حجّت نگاه مىداشت .\r\nو جلال الدّين حسن كه از راه مصلحت اسلام را شعار خود ساخته بود و خليفه آن را قبول كرده مىخواست تا اشاعت اسلام خود كند . سبيل « 2 » حجّ روان كرد . خليفه بفرمود تا علم او را در پيش علم سلطان محمّد بردند . آن خبر چون به سلطان رسيد سخت متأثّر شد و كوفته خاطر گشت .\r\nو خليفه ازو التماس جمعى فدائيان كرده بود . جلال الدّين جمعى را به خدمت او فرستاده و فرموده بود كه : « هرچه او گويد از آن عدول ننمايند . » خليفه را با امير مكّه وحشتى افتاده بود . جماعتى را ازيشان بفرستاد تا او را كارد زنند . فدائيان غلط كردند و به عوض امير مكّه برادر او را كارد زدند و بكشتند و آن حركت منكر در روز عرفه در دشت عرفات بود . و هم از آن فدائيان جمعى را بفرستاد تا اغلمش را در عراق كارد زدند و بكشتند . و اغلمش را سلطان نزديك اتابك اوزبك فرستاده بود و اغلمش خويش را بنده و بركشيدهء سلطان مىدانست .\r\nاين اسباب ظاهر با اسباب ديگر اضافت شد و سلطان مرتبت و درجت خود را از مرتبه و درجهء آل بويه و سلاطين سلجوقى كمتر نمىدانست ؛ بلك اميرى از امراى خود در موازات آل بويه مىداشت و مقدار و منزلت خود را از سلاطين سلجوقى برتر مىپنداشت . و ملك بغداد چندانك در تصرّف خليفه بود در حكم ايشان بودست . و خلفاى آن زمان چون طايع و مستر شد و غير ايشان محكوم حكم و متابع امر و نهى ايشان بودند و كيفيّت اين حال در ذكر هريك در تواريخ مسطورست ؛ چون مطالعه رود از آنجا معلوم گردد . مىخواست تا بهانه‌اى سازد كه بدان از وقيعت « 3 » بنى آدم و ملوك اطراف خويش را معذور كند تا نگويند : « سلطانى كه متقلّد « 4 » اسلام باشد بر هوس ملك قصد امامى كرد [ كه 
  ] ركن اسلام به بيعت او تمام شود و ايمان خود را بر باد داد . » قال رسول اللّه\r\n\r\n\r\n","description":"","footnote":"\r\n( 1 ) - اغراء : آزمند گردانيدن .\r\n( 2 ) - سبيل : قافله‌اى از حجّ با جميع لوازم و ما يحتاج ايشان كه فى سبيل اللّه داده مىشد .\r\n( 3 ) - وقيعت : بدگويى .\r\n( 4 ) - متقلّد : كسى كه كارى را بر گردن خود مىگيرد .\r\n","page_name":" 466 ","page_number":116},
  {"content":"\r\n\r\nصلّى اللّه عليه و سلّم : من مات و لم يبايع اماما مات ميتة جاهليّة « 1 » و قال الشّاعر :\r\n نصلّى و اتمام الصّلاة اعتقادنا * بأنّك عند اللّه خير امام « 2 » \r\nاز ائمّهء ممالك خويش استفتا كرد كه : « هر امام كه بر امثال اين حركات كه ذكر رفت اقدام نمايد امامت او حقّ نباشد و چون سلطانى را كه مدد اسلام نمايد و روزگار بر جهاد صرف كرده باشد قصد كند « 3 » ، آن سلطان را رسد كه دفع چنين امام كند و امامى ديگر نصب گرداند . و وجه ديگر آنك خلافت را سادات حسينى مستحق‌ّاند و در خاندان آل عبّاس غصب است . » بر جواز اين جواب « 4 » فتاوى بستد و نام خليفه را در تمامت ممالك از خطبه بينداخت و قصد خاندان عبّاس بر سلطان مبارك نيامد .\r\n\r\nذكر استيصال سلطان سلاطين « 5 » و سبب آن\r\nنسبت او به ايلك و به غرا خان مىكنند كه خانان ماوراءالنّهر بوده‌اند و ذكر خروج و استيلاى ايشان در يمينى عتبى « 6 » مثبت است . و او را در ماوراءالنّهر سلطان سلاطين گفتندى . چون خانان قراختاى بر بلاد ماوراءالنّهر مستولى گشتند سلطان عثمان نيز در تحت حكم كورخان داخل شد و اوامر و نواهى او را منقاد . و كورخان نيز بر قرار ملك ماوراءالنّهر به دو ارزانى داشت و او را از عاج « 7 » نكرد و به اندك مواضعهء سنوى « 8 » و شحنه‌اى كه در موافقت او بگذاشت رضا داد . و او در رفاهيت و لذّت روزگار مىگذرانيد و به هر وقت به نزديك كورخان مىآمد مورد او را مكرّم و عزيز مىداشت . كورخان را دخترى بود كه صورت ماه عكس رخ او بود و سورت حسن در شأن او منزل گشته :\r\n اى طرّه‌هاى خوبان از نافهء تو بوئى * هژده هزار عالم در عرصهء تو كوئى \r\nو در عصر خود يوسف مصر بود . سلطان سلاطين به جمال او شيفته شد و در هواى او پيراهن صبرش چاك شده بود مانند گل شكفته . چون يوسف و زليخا به عشق مشهور شدند . سلطان سلاطين خطبهء « 9 » او كرد . كورخان سبب تباين ملك « 10 » تن در نداد و ابا نمود :\r\n\r\n\r\n","description":"","footnote":"\r\n( 1 ) - من . . . هركس كه بميرد و بيعت با امامى نكرده باشد به مرگ جاهليّت مرده است .\r\n( 2 ) - نصلّى . . . نماز مىگزاريم و معتقديم كه اتمام آن به اين است كه تو در نزد خدا بهترين امامى .\r\n( 3 ) - يعنى سوء قصد كند .\r\n( 4 ) - در نسخه د كلمهء « جواب » را ندارد و شايد اين بهتر است . ( مص )\r\n( 5 ) - منظور سلطان عثمان است .\r\n( 6 ) - يمينى عتبى : يا تاريخ عتبى يا تاريخ آل سبكتگين از محمّد بن عبد الجبار از نويسندگان و شاعران قرن پنجم .\r\n( 7 ) - ازعاج : از جا بركندن .\r\n( 8 ) - مواضعهء سنوى : مال و باج قراردادى ساليانه .\r\n( 9 ) - خطبه : خواستگارى .\r\n( 10 ) - يعنى دورى سرزمينهايشان از هم .\r\n","page_name":" 467 ","page_number":117},
  {"content":"\r\n\r\n ايّها المنكح الثّريّا سهيلا * عمرك اللّه كيف يلتقيان « 1 » \r\nسلطان عثمان متأثّر و رنجيده گشت و اسباب وحشت از فظاظت « 2 » محصّلان مال و شحنگان كورخانى بود « 3 » با اين علّت اضافت گشته . و در آن روزگار از عزّت اسلام ، ملوك اطراف و اصناف اشراف سلطان عثمان را منكر بودندى كه : « سلطان بلاد اسلام مشركى را منقادست و او را جزيت مىدهد . اگر قوّت مقاومت ندارد چرا به سلاطين اسلام تمسّك نمىجويد و ازيشان التماس معاونت و مظاهرت نمىكند ؟ قال اللّه تعالى  الَّذِينَ يَتَّخِذُونَ الْكافِرِينَ أَوْلِياءَ مِنْ دُونِ الْمُؤْمِنِينَ أَ يَبْتَغُونَ عِنْدَهُمُ الْعِزَّةَ فَإِنَّ الْعِزَّةَ لِلَّهِ جَمِيعاً  « 4 »  . \r\nو در آن روزگار شوكت و حشمت و هيبت سلطان در دل‌ها متمكّن گشته بود و عرصهء مملكت او بسطت گرفته و هركس كه اعتزا « 5 » نه به ولاى او داشت و انتما « 6 » نه به حبل هواى او ، مترقّب جواذب حوادث زمانه بود و مترصّد صروف روزگار « 7 » پربهانه . و مخالفت كورخان به قوّت موافقت سلطان ميسّر مىگشت . به نزديك سلطان رسولان فرستاد و در بلاد ماوراءالنّهر اعواد « 8 » منابر به ذكر او معطّر گردانيد و سكّه‌ها را به القاب او روان كرد . و سلطان محمّد چون متوجّه مصافّ قراختاى گشت سلطان عثمان او را به مطاوعت و معاونت ملتزم بود ؛ تا به وقت آنك مراجعت نمود درّى را از صدف سلطنت و بدرى را از فلك سعادت نامزد او كرد و به اتمام عرس « 9 » و سور و استحكام غرس « 10 » نهال مواصلت او را در مصاحبت خود به خوارزم آورد و انواع تنوّقاتى « 11 » كه ميان دو سلطان تواند بود به تقديم رسانيد . و سلطان عثمان چون كار زفاف تمام كرد و به انصراف با مقرّ عزّ خود مايل شد تركان خاتون بر رسم تركان كه بر سبيل اعزاز و اكرام تا مدّت يك سال تمام داماد را با خانهء او نگذارند به مراجعت سلطان عثمان رضا نداد .\r\nتا چون سلطان بر عزم ختاى بار ديگر روان شد و به سمرقند رسيد اهالى و اعيان آن سبب تخلّف و تقاعد سلطان عثمان متردّد گشته بودند و هركس از آن تخلّف تصوّرى\r\n\r\n\r\n","description":"","footnote":"\r\n( 1 ) - ايّها . . . اى كسى كه ستاره ثريا را به عقد ستارهء سهيل در مىآورى ، خدا عمرت دهد ، ( ثريا و سهيل ) چگونه به هم مىرسند ؟ ( از عمر بن ابى ربيعهء قرشى )\r\n( 2 ) - فظاظت : درشت خويى .\r\n( 3 ) - در همه نسخ اين « بود » موجود است و ظاهرا اضافه است . ( مص )\r\n( 4 ) - الّذين . . . آن كسانى كه كافران را به‌جاى مؤمنان به دوستى برگزينند آيا نزد كافران عزّت مىطلبند ؟ پس همانا تمامى عزّت از آن خداست . ( نساء 4 / 139 )\r\n( 5 ) - اعتزاء : خود را به كسى نسبت دادن .\r\n( 6 ) - انتماء : نسبت كردن به كسى .\r\n( 7 ) - صروف روزگار : سختيهاى روزگار ، گردش روزگار .\r\n( 8 ) - اعواد : جمع عود .\r\n( 9 ) - عرس : عروسى .\r\n( 10 ) - غرس : كاشتن درخت .\r\n( 11 ) - تنوّق : آراستگى كردن در كار ( آنندراج ) .\r\n","page_name":" 468 ","page_number":118},
  {"content":"\r\n\r\nديگر مىكرد . سلطان از خواصّ خود جماعتى را بازگردانيد تا سلطان عثمان را با كريمهء او اجازت انصراف دادند و با ترتيبى كه لايق چنان سلطانى باشد روان گردانيد و حشم و خدم در صحبت او بفرستاد . چون سلطان با خوارزم رسيد بر آنك روز به روز مرتبت داماد را بلندتر گرداند منهيان « 1 » از نزديك دختر سلطان رسيدند معلم « 2 » از خلاف سلطان عثمان و موافقت او بار ديگر با كورخان و استهزائى كه با او رفته است از استحضار او در مجلس انس و به استخدام دخترى كه از كورخان درين نوبت در عقد آورده بود . سلطان محمّد تحمّلى مىكرد و اظهار آن جايز نمىفرمود تا ديگرباره كس رسيد كه : « ارباب سمرقند به اشارت سلطان عثمان جماعتى را كه در مصاحبت مهد عاليه رفته و آنچ از لشكر آنجا مانده بود قتل كردند . » مخالفت و مباينت آشكارا شد . سلطان را حميّت از اغضا مانع آمد و فرمود تا برادر او اوتكين را كه در باب او نظر عنايت داشت و بر آنك « 3 » اقليمى را در كف او نهد در خوارزم محبوس كردند 2 * . و سلطان به سمرقند رفت . دروازه‌ها در بستند . چون دانستند كه مقاومت ظباء « 4 » با شيران شكارى ميسّر نباشد سلطان عثمان شمشير و كرباسى برگرفت و به خدمت سلطان آمد و سلطان فرمود تا كشش عامّ كردند .\r\nقرب ده هزار مسلمان را بكشتند . سادات و صلحا و ائمّه و علما مصاحف بر دست برداشتند و شفاعت كردند . فرمان شد تا شمشيرها در نيام كردند . و چون سلطان عثمان حاضر آمد روى برو آورد و فرمود : « اى بىحميّت ! اگر استهزا با منكوحهء « 5 » خود سبب من بود آخر نه جفت تو بود ؟ در مذهب رجوليّت چگونه رخصت يافتى كه بر امثال حركات دور از غيرت و حميّت اقدام نمودى ؟ » سلطان عثمان از خجالت سر در پيش افكند و سلطان را هم رأى آن بود كه او را به جان المى نرساند . دختر سلطان كه خان سلطان نام او بود به ابقا بر جان شوهر رضا نداد . بدان سبب فرمود تا در شب سلطان عثمان را از دست برگرفتند « 6 » و كان ذلك فى شهور سنة تسع و ستّمائة « 7 » .\r\nو سلطان اهالى سمرقند را استمالت « 8 » فرمود و به امراى فرغانه و تركستان رسولان فرستاد و ايشان را به مطاوعت و متابعت خود خواند . و لشكرى را به پنجاب فرستاد تا محافظت آن كنند و به جانب بقاياى لشكر كورخان تاختن مىكنند و نگذارند كه باز قوّتى\r\n\r\n\r\n","description":"","footnote":"\r\n( 1 ) - منهيان : گزارشگران .\r\n( 2 ) - معلم : آگاه‌كننده .\r\n( 3 ) - بر آنك : برگمان اينكه .\r\n( 4 ) - ظباء : آهوان ، جمع ظبى .\r\n( 5 ) - منكوحه : زوجه ، همسر .\r\n( 6 ) - از دست برگرفتن : كشتن ، شبيه تعبير « از پيش پا برداشتن » .\r\n( 7 ) - و كان . . . تاريخ اين اتّفاق در ماه‌هاى سال 609 بود .\r\n( 8 ) - استمالت : دلجويى .\r\n","page_name":" 469 ","page_number":119},
  {"content":"\r\n\r\nگيرد و عدّتى سازد .\r\nچون كوچلك از حال سلطان و قوّت و غلبهء لشكر وقوف يافت ايلچيان به خدمت سلطان فرستاد و مواضعه نهادند كه از جانبين بر قصد كورخان متّفق شوند ؛ اگر سلطان پيشتر او را بردارد تا حدود كاشغر و ختن سلطان را مسلّم باشد و اگر كوچلك پيشتر دفع اوكند تا آب فناكت « 1 » كوچلك را مقرّر باشد . برين جملت مقرّر كردند و سلطان بر تواتر به تاختن او لشكر مىفرستاد و تاختن لشكر سلطان تا به حدود بيش‌باليغ رسيد . و در الملك « 2 » سلطان سمرقند شد و آنجا مسجد جامعى بنا فرمود و عمارات عاليه آغاز نهاد .\r\nو عجب حالى آن بود كه چون حرم سلطان در دست لشكر تاتار افتاد « خان سلطان » كه از سلطان عثمان انفت « 3 » مىداشت در دست صبّاغى « 4 » آمد در ايميل و او را در عقد آورد و به همديگر مىبودند تا گذشته شد .\r\n\r\nذكر سلطان جلال الدّين\r\nشيطان وسواس خوف و هراس را بر ضمير پدرش سلطان محمّد چندان و چنان مستولى گردانيده بود كه در زمين منفذى و بر آسمان مرقاتى « 5 » مىجست تا خود را از لشكر بىكران بر كران كند و از دست انصباب « 6 » ايشان ركاب فرار سبك گران « 7 » . هنگام انصراف از تتار و وصول به سمرقند بر عزيمت تحوّل و فرار ، لشكرهاى جرّار « 8 » و مردان كارزار را كه از سال‌هاى مديد و عهدهاى بعيد جهت چنين هنگامى و ذخيرهء مثل اين ايّامى باشد بر رباع و بقاع مقسوم مىكرد و به محافظت بلاد موسوم . و از پسران او آنك به زاد بزرگ‌تر بود و به شهامت و صرامت « 9 » بيشتر تاج فرق شاهى و سراج وهّاج « 10 » دين الهى :\r\n سلالة ظلّ اللّه فى الأرض ان جرت * له ذكرة بين السّلاطين بخبخوا \r\n\r\n\r\n","description":"","footnote":"\r\n( 1 ) - فناكت : شهرى در فرغانه از ماوراءالنهر ( نزهة القلوب ) .\r\n( 2 ) - دار الملك : پايتخت .\r\n( 3 ) - انفت : ننگ داشتن .\r\n( 4 ) - صبّاغ : رنگرز .\r\n( 5 ) - مرقاة : پلّه ، نردبان .\r\n( 6 ) - انصباب : روان شدن ، ريختن .\r\n( 7 ) - ركاب گران كردن : به شتاب رفتن . سبك : فورا ، چالاك . معنى جمله : به سبب روان شدن و ريختن سپاه مغول به كشور ، فورا به شتاب بگريزد .\r\n( 8 ) - جرّار : انبوه .\r\n( 9 ) - صرامت : دليرى .\r\n( 10 ) - وهّاج : فروزان .\r\n","page_name":" 470 ","page_number":120},
  {"content":"\r\n\r\n و يعنو له صيد الممالك خضّعا * اذا اصطفّ حوليه كهول و شرّخ « 1 » \r\nيعنى سلطان جلال الدّين ملازم پدر بود و بس . و پسران ديگر زينت حياة دنيا بودند و هوس . بر انديشه‌اى دور از هدف رشاد « 2 » و منهج « 3 » سداد « 4 » انكار مىنمود « 5 » و مىگفت :\r\n« لشكرها را در اقطار تفرقه كردن و از خصم در مقابل ناآمده بلك از جاى خود نجنبيده روى گردانيدن دليل هر ذليل است نه سبيل هر صاحب دولتى نبيل « 6 » . و اگر سلطان را بر اقدام و مبارزت و اقتحام و مناجزت « 7 » رأى قرار نمىگيرد و بر عزيمت فرار اصرار دارد كار لشكرهاى جرّار به من بازگذارد تا پيش از آنك فرصت از دست بشود و پاى در خلاب « 8 » حيرت و دهشت بماند و در ميان خلايق چون علك « 9 » خاييدهء دهان ملامت شويم و غرقهء غرقاب ندامت گرديم روى به دفع حوادث و تدارك خطوب « 10 » روزگار عابث « 11 » آريم ،\r\n مگر بخت رخشنده بيدار نيست * و گرنه چنين كار دشوار نيست . » \r\nپدرش جواب چو آب مىداد كه : « خير و شرّ زمان را اندازه‌اى معيّن است و نظام و قوام كارها و خلل و زلل امور را مقدارى مبيّن تا چنانك در ازل الآزال مقدورست و در صفحهء قضا و قدر مسطور به نهايت نكشد و عارضه‌اى كه حادث شدست تا به غايت نه انجامد ممانعت و مدافعت و اهمال و امهال « 12 » در آن بوته « 13 » يك چاشنى داشته باشد و به تدبير عاجزانه كه ابناى آدم در حالت بؤس « 14 » و شدّت از سر جهالت كنند و عاقبت و خاتمت آن ندانند كه در آخر دست بر چه منوال خواهد نشست و كعبتين ملك كدام نقش بر بساط خواهد انداخت « 15 » ، اميد نجاح و فلاح در تصوّر نتوان آورد و قوّت و شوكت در\r\n\r\n\r\n","description":"","footnote":"\r\n( 1 ) - سلالة . . . اگر در ميان پادشاهان از فرزند پادشاه يادى شود ، از او به بزرگى ياد مىكنند . / پادشاهان سر بلند در برابر او فروتنند ، زمانى كه اطراف او پيران و جوانان صف كشيده‌اند .\r\n( 2 ) - رشاد : راستى و درستى .\r\n( 3 ) - منهج : راه روشن .\r\n( 4 ) - سداد : استوارى انديشه .\r\n( 5 ) - معنى جمله : جلال الدّين فكر پدر را كه از هدف راه راست و طريق استوارى دور مىنمود ، منكر مىشد و نمىپذيرفت .\r\n( 6 ) - نبيل : هوشيار .\r\n( 7 ) - مناجزت : كشتن و مقاتله كردن .\r\n( 8 ) - خلاب : گل و آب به هم آميخته شده ، منجلاب .\r\n( 9 ) - علك : صمغى كه قابل جويدن باشد .\r\n( 10 ) - خطوب : كارهاى بزرگ ، جمع خطب .\r\n( 11 ) - عابث : بيهوده كار .\r\n( 12 ) - امهال : زمان دادن و تأخير كردن .\r\n( 13 ) - بوته : « بويه » نيز ممكن است خوانده شود به معنى خواست و آرزو ، كه مناسب مىنمايد . معنى جمله :\r\nدر برابر اين خواست ، پيش‌گيرى و دفاع و اهمال و تأخير هر دو يك طعم دارد و فرقى نمىكند و فايده ندارد .\r\n( 14 ) - بؤس : بلا و سختى .\r\n( 15 ) - معنى جمله : معلوم نيست دو طاس بازى سرنوشت كدام تقدير را بر صفحهء زندگى خواهد انداخت .\r\n","page_name":" 471 ","page_number":121},
  {"content":"\r\n\r\nآن صورت يك سيرت داشته باشد . و هر كمالى را نقصانى است و هر بدرى را محاقى « 1 » و هر نقصانى را كمالى كه تا به كمال نرسد و چشم زخمى را كه از تأثير افلاك بر كرهء خاك ظاهر شدست و نقطهء آن احوال ما بوده تا منقضى نگردد و سيلاب آن فرونگذرد و نايرهء آتش بليّت خامد « 2 » نشود و صرصر « 3 » اذيّت راكد ، تدارك امورى كه نظام آن مبدّد « 4 » شدست و اركان آن منهدّ « 5 » گشته نه همانا از جدّ و اجتهاد و محاربه و جلاد « 6 » جز عنا « 7 » و زيادتى بلا فايده‌اى دهد ؛ چه معلوم و محقّق است كه اضطراب در ربقهء خناق « 8 » جز هلاكت نيفزايد و از مباشرت توهّم و تخيّل جز جنون نزايد . » :\r\n فان تكن نشبت ايدى الزّمان بنا * و مسّنا من عوادى بؤسه الضّرر\r\nففى السّماء نجوم ما لها عدد * و ليس يكسف الّا الشّمس و القمر « 9 » \r\nبرين منوال به چند كرّت قيل و قال كرد و البتّه سلطان به تخلّف پسر رضا نمىداد و به اجبار او را نگاه مىداشت . تا به وقتى كه سلطان محمّد ازين كهنه سراى دنيا به قرارگاه عقبى رسيد و از شورستان خاكى به بوستان پاكى خراميد . سلطان جلال الدّين و برادران خردتر او با چند كس معدود از آبسكون به شطّ آن آمدند و به دالّت « 10 » آنك :\r\n و لا تقعدن تغضى الجفون على القذى * و فى الأرض مركوب و رمح و صاحب « 11 » \r\nمىخواست تا در ميدان مردانگى جولانى كند و بر دوران گنبد گردان به فرزانگى رجحان نمايد مگر غبار فتنه را كه زمان از زمين بلا انگيخته بود تسكين دهد و غرار « 12 » عنا را كه قضا و قدر از نيام جفا آهخته بود كند كند :\r\n و ما ابتغى الّا الكرامة انّها * سجيّة نفس حرّة ملئت كبرا « 13 » \r\n\r\n\r\n","description":"","footnote":"\r\n( 1 ) - محاق : به حركات مختلف « م » به معنى سه شب آخر ماه كه در آن ماه پنهان شود .\r\n( 2 ) - خامد : فرومرده .\r\n( 3 ) - صرصر : باد سخت .\r\n( 4 ) - مبدّد : پريشان شده .\r\n( 5 ) - منهّد : شكسته و ويران‌شده .\r\n( 6 ) - جلاد : شمشير بر يكديگر زدن .\r\n( 7 ) - عناء : سختى .\r\n( 8 ) - خناق : گلو و جاى خفه كردن از گلو . « اضطراب در ربقهء خناق » يعنى : از كشيدن تنگ‌تر گردد كمند ( مصراعى از رابعه بلخى )\r\n( 9 ) - فان . . . اگر دست‌هاى روزگار با ما درگير شود و از مصائب ، سختى حال و فقر و فاقه به ما برسد [ مانعى ندارد زيرا 
  ] / در آسمان ستارگان بىشمارى است ، ولى گرفتگى فقط براى ماه و خورشيد است . ( از شمس المعالى قابوس بن وشمگير ) .\r\n( 10 ) - دالّت : جرأت و گستاخى .\r\n( 11 ) - ولا . . . تا زمانى كه مركب و نيزه و همنشينى دارى ، از پاى منشين و چشم بر خاشاك [ ناگوارىها 
  ] مبند .\r\n( از ابو بكر خوارزمى ) .\r\n( 12 ) - غرار : شمشير .\r\n( 13 ) - و ما . . . چيزى را جز كرامت و بزرگوارى نمىجويم ، زيرا آن اخلاق انسان آزاده‌اى است كه سرشار از بزرگى باشد .\r\n","page_name":" 472 ","page_number":122},
  {"content":"\r\n\r\nامّا دانندگان دقايق و غوّاصان درياى حقايق دانند كه چون مرد را بخت سرگشته شود و پهلو از بار تهى كند « 1 » و پشت جفا بگرداند « 2 » به هيچ روى چشم آن نتواند داشت كه باز رخسارهء وفا نمايد ؛ و چون دندان قهر و غدر تيز كرد زبان به كام چرب نرمى « 3 » بازنهد ؛ و تا پاى برگرفت « 4 » ديگر دستگيرى كند ؛ و گردن آزرم پيچيد « 5 » اعطاف « 6 » عاطفت را تحريك واجب داند ؛ و گره مخاصمت بر ابروى معادات و معاندت زد لب به خندهء مسالمت بگشايد ؛ و چون سر موئى بگشت هرچند در استعطاف و استرداد او تا به جان بكوشد گوش آن نتوان داشت « 7 » كه باز از جهت خويشتن بينى « 8 » ريش‌جنبانى « 9 » كند ؛ و اگر مقدار سر ناخنى از جاى برفت انگشت فرا تدارك آن نتوان كرد :\r\n اذا انصرفت نفسى عن الشّىء لم تكد * اليه بوجه آخر الدّهر تقبل « 10 » \r\nو احيانا اگر بر خلاف عادت روزكى چند خضراءالدّمن‌وار « 11 » سبزى كند عاقبت كار  هَشِيماً تَذْرُوهُ الرِّياحُ  « 12 » باشد .\r\nو بر رأى سلطانى نيز هم مخفى و مستور نبود كه مكابدت « 13 » با فلك ستيهنده « 14 » و معاندت با روزگار گردنده رنج و عناست و جريان امور جمله بر تقدير و قضاست لا مردّ لقضائه و  لا مُعَقِّبَ لِحُكْمِهِ  « 15 » و استرداد بخت بر باد شده نه به دست ما و شماست بلك جهان خود دام بلاست ؛ عشوه دهى پردغاست :\r\n ز انديشه كران كن تو كه درياى جهان را * مردان جهان‌ديده نديدند كرانه \r\n\r\n\r\n","description":"","footnote":"\r\n( 1 ) - يعنى بار مسئوليت را از شانه بيفكند .\r\n( 2 ) - فاعل « بگرداند » بخت است .\r\n( 3 ) - چرب نرمى : مهربانى .\r\n( 4 ) - پاى برگرفت : رفت و اعراض كرد . ( يعنى بخت )\r\n( 5 ) - يعنى از شرم روگردان شد .\r\n( 6 ) - اعطاف : جوانب ، كرانه‌ها . جمع عطف .\r\n( 7 ) - گوش داشتن : انتظار داشتن .\r\n( 8 ) - خويشتن بينى : خودبينى .\r\n( 9 ) - ريش‌جنبانى : كنايه از اظهار نظر كردن و اظهار وجود كردن . معنى جمله : انتظار نمىتوان داشت كه بخت به خاطر خودبينى و عجبى كه داشته است ، به نشانه همراهى نظرى اظهار كند و سرى به يارى تكان دهد .\r\n( 10 ) - اذا . . . چون نفس من از چيزى چشم فروبندد ، تا پايان روزگار هرگز به آن روى نخواهد كرد .\r\n( 11 ) - خضراءالدّمن‌وار : مانند سبزه‌اى كه روى سرگين و آشغال برويد .\r\n( 12 ) - هشيما . . . گياه خشكى كه بادها آن را بپراكند . ( قسمتى از آيه 45 سوره كهف 18 )\r\n( 13 ) - مكابدت : رنج كشيدن .\r\n( 14 ) - ستيهنده : لجوج ، ستيزه‌كننده .\r\n( 15 ) - لا . . . برگشتى براى قضاى او ( خدا ) نيست . / و هيچ‌كس بر ردّ حكمش قادر نمىباشد . ( قسمت اوّل اقتباس از آيه 11 سورهء رعد و قسمت دوّم اقتباس از آيه 41 سورهء رعد است )\r\n","page_name":" 473 ","page_number":123},
  {"content":"\r\n\r\n خيره به فسوس و به فسانه چه نهى دل * كاحوال جهان جمله فسوس « 1 » است و فسانه \r\nو اقبال و دولت از خاندان تكشى نكسى « 2 » تمام گرفته است و كوكب سعادت در و بال ادبار روى به رجعت و انحطاط نهاده ؛ اميد تثبيت آن ممكن نه و سرّ منشور  تُؤْتِي الْمُلْكَ مَنْ تَشاءُ  « 3 » بر جبين دولت چنگز خان و اولاد او مسطور و پيدا گشته چنانك مقصود  تَنْزِعُ الْمُلْكَ مِمَّنْ تَشاءُ  « 4 » بر صفحات احوال معاندان او هويدا گشته ، طىّ آن در وهم بشر مقدور نه . امّا مىخواست تا پسر چون پدر مطعون السنهء « 5 » بشر نشود و غرض سهام « 6 » ملام « 7 » بندگان بارى تعالى نگردد :\r\n علىّ طلاب المجد من مستقرّه * و لا ذنب لى ان حاردتنى المطالب « 8 » \r\nبدين موجبات سلطان جلال الدّين چون جواز لشكر مغول بر صوب « 9 » عراق بشنيد به منقشلاغ « 10 » رفت و اسبى كه در آن حدود يافت به اولاغ « 11 » گرفت و مبشّران به خوارزم روان كرد ؛ برادران او « ارزلاق سلطان » كه وليعهد پدر بود و « آق‌سلطان » با او به هم « 12 » .\r\nو از اعيان امرا نوح « 13 » پهلوان خال ارزلاق سلطان و كوجاىتكين و اغول حاجب و تيمور ملك با نود هزار مرد قنقلى در خوارزم بودند . و سلطنت و دست « 14 » خوارزم سلطان محمّد سبب تربيت تركان خاتون بر ارزلاق سلطان كه بس كودك بود و در دانش و آموز نه زيرك مقرّر كرده بود .\r\nبه وقت وصول سلاطين آراء و اهواء مختلف شد . هركس به جانبى ديگر مايل گشتند و سبب ضعف و عجز ارزلاق سلطان و ناسازگارى اركان هر محكومى حاكمى و هر مظلومى ظالمى شد و بعضى از امرا كه به قوّت و شوكت غالب بودند و بر مركب جهل و حماقت راكب بر آن بودند كه : « ازيشان كارى آيد و اگر سلطان جلال الدّين كه ركن اقوى و\r\n\r\n\r\n","description":"","footnote":"\r\n( 1 ) - فسوس : بازى ، مسخره .\r\n( 2 ) - نكس : بازگشت .\r\n( 3 ) - تؤتى . . . حكومت را به هركه خواهى مىدهى . ( جزئى است از آيه 26 سورهء آل عمران )\r\n( 4 ) - تنزع . . . حكومت را از هركه خواهى بازمىگيرى . ( جزئى ديگر از همان آيه و همان سوره )\r\n( 5 ) - مطعون السنه : سرزنش‌شدهء زبان‌ها .\r\n( 6 ) - سهام : تيرها ، جمع سهم .\r\n( 7 ) - ملام : ملامت‌ها .\r\n( 8 ) - علىّ . . . بر من است كه بزرگى را از جايگاهش بجويم و اگر مطلوب به دست نيايد ، مرا گناهى نيست .\r\n( ظاهرا از ابو بكر خوارزمى است )\r\n( 9 ) - صوب : قصد و آهنگ .\r\n( 10 ) - منقشلاغ : شهرى بوده است در آخر حدود خوارزم ، نزديك درياى خزر .\r\n( 11 ) - اولاغ : چاپار ، اسب ، پيك .\r\n( 12 ) - يعنى ارزلاق سلطان و آق‌سلطان با سلطان جلال الدّين باهم بودند چنان كه صريح نسوى است . ( مص )\r\n( 13 ) - تصحيح اين كلمه در متن مرحوم قزوينى ممكن نشده است .\r\n( 14 ) - دست : قدرت ، مسند .\r\n","page_name":" 474 ","page_number":124},
  {"content":"\r\n\r\nجانب اشدّ است سلطان شود هركس را مقدارى و مرتبه‌اى معيّن باشد كه قدم از آن فراتر نتوان نهاد و مناصب در نصاب استحقاق قرار گيرد . » ،\r\n الحجل للرّجل و التّاج المنيف لما * فوق الحجاج و عقد الدّرّ للعنق « 1 » \r\nو چون اكثر حشم او و عوامّ و اغلب كرام به جانب سلطان مايل بودند و خواصّ عقلا كه به مرور ايّام حلو و مرّ « 2 » روزگار چشيده بودند و عذب و عذاب آن را ديده ، به خدمت او راغب شدند و بر خدمت او اقبال نمودند ، و اگرچه ميان برادران مواثيق و عهود غلاظ و شداد رفت امراى بدانديش تعبيه‌اى ساختند تا مغافصة به حيلت جلال الدّين را هلاك كنند . يكى از آن جماعت سلطان را از آن حالت آگاه گردانيد . چون سلطان دانست كه آن قوم را در چنين هنگامى انديشهء لجاج و عنادست نه رأى موافقت و اتّحاد در انتهاز « 3 » فرصتى متشمّر « 4 » گشت و كم تخت خوارزم و آن كاخ گرفت « 5 » و چون مردان بر راه « نسا » عازم شادياخ شد . تا چون به استو « 6 » رسيد در پشتهء شايقان با لشكر تاتار دوچار زد « 7 » . و با عدد قليل ساعتى طويل با آن قوم محاربت نمود و به حمله‌هاى متواتر متعاقب - كه اگر در آن حالت پور زال بودى جز راه گريز نسپردى - مقاومت كرد . تا به وقتى كه روزگار چادر قيرى پوشيد :\r\n سپهبد عنان اژدها « 8 » را سپرد * به گرد از جهان روشنائى ببرد \r\nو در هنگام  وَ لاتَ حِينَ مَناصٍ  « 9 » از ميان آن قوم خلاص يافت .\r\nو ساعت انفصال سلطان از خوارزم خبر احتشاد « 10 » جنود به جانب ايشان شنيدند و سامان قرار نداشته بر پى سلطان پويان گشتند . و روز ديگر را هم بدان موضع با قومى كه با سلطان جلال الدّين مكاوحت « 11 » و مكافحت « 12 » كرده بودند مقابل افتادند . و آق‌سلطان در خدمت ارزلاق سلطان و اعيان خانان چون قوم تتار ديدند بر مثال اختران از انسلال « 13 » تيغ‌هاى خرشيد گريزان شدند و به يك حمله جمله از كارزار روى برتافتند و دست به\r\n\r\n\r\n","description":"","footnote":"\r\n( 1 ) - الحجل . . . خلخال از آن پا و تاج بلند از آن سر و گردن‌بند مرواريد ، براى گردن است . ( از ابو العلاى معرى )\r\n( 2 ) - حلو و مرّ : شيرين و تلخ .\r\n( 3 ) - انتهاز : غنيمت شمردن .\r\n( 4 ) - متشمّر : آماده شده براى كار .\r\n( 5 ) - كم چيزى گرفتن : ترك كردن و ناديده انگاشتن آن چيز .\r\n( 6 ) - استو ( استوا ) : نام منطقه‌اى بوده در خراسان كه خبوشان ( قوچان ) شهر مركزى آن بوده است . ( مص )\r\n( 7 ) - دو چار زدن : روبه‌رو شدن .\r\n( 8 ) - اژدها : استعاره از اسب .\r\n( 9 ) - و لات . . . و زمان گريز و خلاص نيست . ( سورهء ص 38 / 3 )\r\n( 10 ) - احتشاد : گرد آمدن .\r\n( 11 ) - مكاوحت : باهم جنگيدن .\r\n( 12 ) - مكافحت : روبه‌رو گرديدن و جنگيدن با كسى .\r\n( 13 ) - انسلال : بركشيده شدن و از نيام برآمدن .\r\n","page_name":" 475 ","page_number":125},
  {"content":"\r\n\r\nجنگ نايازيده پاى برداشتند . و سلاطين روزگار در دست شياطين تاتار گرفتار گشتند و اعيان و اكثر حشم طعمهء ذباب « 1 » شمشير آبدار و لقمهء ذئاب « 2 » و كفتار شدند . و سلاطين بعد از دو روز كه ذلّ اسار ديدند كيفر آنچ پدرشان با خاندان ملوك و بيوتات قديم كرده بود برداشتند و در زير خاك دفين گشتند بلك در جوف سباع و ضباع ضمين « 3 » و الحكم للّه ربّ العالمين :\r\n اگر تندبادى برآيد ز كنج * به خاك افكند نارسيده ترنج\r\nستمكاره خوانيمش ار دادگر * هنرمند خوانيمش ار بىهنر « 4 » \r\nو سلطان جلال الدّين چون به شادياخ رسيد دو سه روز به استعداد رفتن - چنانك دست داد - مشغول بود تا ناگاه نيم شبى كه :\r\n نه آواى مرغ و نه هرّاى « 5 » دد * زمانه زبان بسته از نيك و بد \r\nبر مثال شهاب ثاقب « 6 » بر مركب توكّل راكب گشت در پانزدهم ذىالحجّه سنهء سبع عشرة و ستّمائة « 7 » بر عزيمت غزنين كه پدرش نامزد او كرده بود . از حركت او تا وصول لشكر مغول مقدار يك ساعتى بيشتر توقّف نبود . چون ايشان را معلوم شد كه شهر از سلطان خالى ماندست حالى پى او گرفتند تا به سر دو راه رسيدند كه سلطان ملك ايلدرك را با قومى آنجا بگذاشته بود تا اگر بر عقب لشكرى برسد ساعتى مطارده « 8 » كنند چندانك ميان او و خصم مابينى « 9 » حاصل آيد . بعد از ساعتى ايلدرك چون پاى ايشان نداشت « 10 » دست بجنبانيد « 11 » و بر راهى ديگر كه نه ممرّ سلطان بود روان شد و تتار بر پى او بر آن عزيمت كه سلطان هم ازين راه رفته باشد دوان گشتند . و سلطان از راه ديگر بازآنك « 12 » اسب مرادش لنگ بود در يك منزل چهل فرسنگ بپيمود و لشكر مغول از طلب او نكول « 13 » كردند و از آن راه عدول نمودند . چون به زوزن رسيد و خواست كه در زوزن رود چندانك مراكب او را اندك استجمامى « 14 » حاصل آيد ، اهالى با سلطان\r\n\r\n\r\n","description":"","footnote":"\r\n( 1 ) - ذباب : تيزى .\r\n( 2 ) - گرگ‌ها ، جمع ذئب .\r\n( 3 ) - ضمين : فراگرفته . معنى عبارت : بلكه در ميان ( شكم ) درندگان و كفتاران قرار گرفتند .\r\n( 4 ) - معنى دو بيت : اگر بادى تند وزد و ترنج ( ميوهء معروف كه از پوست آن مربّا درست مىكنند ) را بر زمين اندازد ، آيا بايد آن تند باد را ستمكار بناميم يا دادگر ؛ صاحب فضيلت بشماريم يا عارى از فضيلت ؟ ( از فردوسى در آغاز داستان رستم و سهراب )\r\n( 5 ) - هرّا : آواى ترسناك درندگان .\r\n( 6 ) - ثاقب : افروخته .\r\n( 7 ) - سال 617 .\r\n( 8 ) - مطارده : حمله آوردن به يكديگر .\r\n( 9 ) - ما بين : فاصله ، مسافت .\r\n( 10 ) - پاى چيزى نداشتن : عدم مقاومت در مقابل آن چيز .\r\n( 11 ) - دست بجنبانيد : شتاب كرد .\r\n( 12 ) - بازآنك : با آنكه .\r\n( 13 ) - نكول : بازايستادن .\r\n( 14 ) - استجمام : رفع خستگى كردن .\r\n","page_name":" 476 ","page_number":126},
  {"content":"\r\n\r\nمناقشت « 1 » نمودند و به تحصّن نيز به بارهء آن - كه سبب آن التماس مىكرد تا اگر لشكر مغول برسد ساعتى مقاومتى تواند كرد و از پيش و پس او به يك‌بارگى در نتواند آمد - به هيچ وجه رضا ندادند و گفتند : « اگر لشكر مغول برسد ايشان از آن جانب به تير و شمشير روى به تو آرند و ما ازين سو به سنگ از پس پشت حمله كنيم چنانك در قرآن مجيد حكايت حال خضرست  حَتَّى إِذا أَتَيا أَهْلَ قَرْيَةٍ اسْتَطْعَما أَهْلَها فَأَبَوْا أَنْ يُضَيِّفُوهُما  « 2 » . » فىالجمله چون از كرم خانهء بزرگان وفادار زوزن روزن غدر گشاده يافت به ماننژناباد ؟ ؟ ؟ « 3 » رسيد . و در نيم‌شب حركت كرد بامداد موغال « 4 » آنجا رسيد تا به حدود بردويه از مضافات هراة برفتند و ازو بازگشتند .\r\nو سلطان روان شد . چون به غزنين رسيد و امين ملك با پنجاه هزار لشكر آنجا بود به خدمت استقبال بيرون آمد و تمامت لشكر و رعيّت به قدوم او استبشار نمودند و به مكان او استظهار يافتند . و سلطان دختر امين ملك را خطبه « 5 » كرد و آن زمستان در غزنين در ميدان سبز مقيم شد . و چون آوازهء وصول او شايع و مستفيض گشت زمرهء عساكر و اقوام از هر طريق  يَأْتِينَ مِنْ كُلِّ فَجٍّ عَمِيقٍ  « 6 » . و سيف الدّين اغراق با چهل هزار از مردان دلير به خدمت سلطان متّصل گشت و امراى غور همچنين از جوانب به دو پيوستند :\r\n ز هر سو سپه شد برو انجمن * كه هم با گهر بود و هم تيغ زن \r\nو چون كار او با فرّ و شكوه شد و لشكر و حشم انبوه ، اوّل نوبهار و هنگام گماريدن « 7 » ازهار « 8 » از غزنين بيرون آمد و بر عزيمت پروان روان شد . چون آنجا نزول فرمود خبر رسيد كه تكجك و ملغور با لشكر مغول به محاصرهء قلعهء واليان مشغول‌اند و نزديك رسيدست كه مستخلص كنند . سلطان بنه و اثقال را در پروان بگذاشت و با لشكر بر سر تكجك و ملغور تاختن آورد . مردى هزار از قراول تتار بكشت . و چون لشكر سلطان به عدد زيادت بود لشكر مغول از آب عبور كردند و پل خراب و بر آن جانب آب نزول كردند و رودخانه ميان هر دو لشكر حايل بود . به تير بر يكديگر دست بگشادند . تا چون\r\n\r\n\r\n","description":"","footnote":"\r\n( 1 ) - مناقشت : سخت‌گيرى كردن ، در تنگنا انداختن .\r\n( 2 ) - حتّى . . . وقتى آن دو ( موسى و خصر ) نزد مردم قريه آمدند ، از ايشان طعام طلبيدند ، آن‌ها از ميزبانيشان سرباز زدند . ( كهف 18 / 77 )\r\n( 3 ) - تصحيح اين كلمه براى مرحوم قزوينى ممكن نشده است .\r\n( 4 ) - موغال : در نسخهء ج و ز آمده : مغول .\r\n( 5 ) - خطبه : خواستگارى .\r\n( 6 ) - يأتين . . . از هر راه دورى مىآيند . ( قسمتى از آيه 27 سورهء حجّ )\r\n( 7 ) - گماريدن : تبسّم نمودن .\r\n( 8 ) - ازهار : شكوفه‌ها ، جمع زهر .\r\n","page_name":" 477 ","page_number":127},
  {"content":"\r\n\r\nشب درآمد نيم شبى « 1 » لشكر مغول كوچ كردند و سلطان بازگشت و ذخاير بسيار بدانجا نقل فرمود و ذخاير خزاين استخراج كرد و بر لشكر تحصيص « 2 » فرمود و با پروان مراجعت نمود . و چون اين خبر به خدمت چنگز خان رسيد و التيام و انتظام احوال سلطان معلوم رأى او شد :\r\n خبر شد به نزديك افراسياب * كه افكند سهراب كشتى بر آب\r\nز لشكر گزين شد فراوان سوار * جهان ديدگان از در كارزار \r\nشيكى قوتوقو را با سى هزار مرد روان فرمود .\r\nچون سلطان به پروان رسيد بعد از يك هفته لشكر مغول هنگام چاشتگاهى در رسيدند . سلطان هم درحال بر نشست و مقدار يك فرسنگى پيش رفت و صف كشيدند .\r\nو ميمنه را به امين ملك سپرد و ميسره را به سيف الدّين ملك اغراق و در قلب به نفس خود بايستاد . و فرمود تا تمامت لشكر پياده شدند و اسبان بر دست گرفتند و تن بر مرگ نهادند . و چون كثرت عدد جانب يمين كه به امين ملك مفوّض بود زيادت از لشكر مغول بود ده هزار سوار از مردان كارزار بر ميمنه زدند و ميمنه را از جاى برداشتند . از قلب و ميسره مدد متواتر شد تا لشكر مغول را با مركز بردند . و از جانبين درين حملات بسيار كشته شد و بسيار مجادلت كردند و نهمار « 3 » مكايدت « 4 » و مكابدت « 5 » ؛ و هيچ‌كدام پشت بر روى خصم نكردند . تا چون طشت افق از خون شفق سرخ شد « 6 » هركس در مركز خود نزول كردند . و لشكر مغول ياسا دادند تا هر سوارى بر جنيبت « 7 » تمثالى نصب كردند .\r\nچون روز ديگر كه سيّاف « 8 » فلك تيغ را بر كلهء شب راست كرد باز از جانبين صف كشيدند . و چون لشكر سلطان در پس لشكر مغول صفى ديگر ديدند پنداشتند مددى رسيده است . خايف گشتند و مشورت كردند كه به هزيمت روند و كوه‌هاى بسته و تيرهى « 9 » را پناه سازند . سلطان بدان رضا نداد و از فاسدات آراى ايشان امتناع نمود برين بيت كه :\r\n و قولى كلّما جشأت و جاشت * مكانك تحمدى او تستريحى « 10 » \r\n\r\n\r\n","description":"","footnote":"\r\n( 1 ) - نيم شبى : هنگام نيمه‌شب . « ى » نكره نيست و افادهء زمان مىكند .\r\n( 2 ) - تحصيص : بخش كردن .\r\n( 3 ) - نهمار : فراوان .\r\n( 4 ) - مكايدت : مكر نمودن .\r\n( 5 ) - مكابدت : رنج كشيدن .\r\n( 6 ) - به كنايه يعنى غروب شد .\r\n( 7 ) - جنيبت : اسب يدك ، اسب نوبتى .\r\n( 8 ) - سيّاف : شمشير زن .\r\n( 9 ) - تصحيح اين كلمه براى مرحوم قزوينى ممكن نگشته است . در نسخهء ج « بىرهى » آمده كه شايد منظور « بيراهه » باشد .\r\n( 10 ) - و . . . به نفسم آنگاه كه [ در ميدان جنگ 
  ] نگران و مضطرب شود مىگويم : استوار باش ! يا ستوده مىشوى يا آسوده مىگردى ( يعنى كشته مىشوى ) . بيت از عمرو بن اطنابه ، شاعر دورهء جاهلى است .\r\n","page_name":" 478 ","page_number":128},
  {"content":"\r\n\r\nو بر قرار روز ديگر پياده شدند .\r\nو لشكر مغول چون صولت و بسطت لشكر اغراق ديده بودند بهادران « 1 » را گزين كردند و روى بر ميسره نهادند . مردان اغراق كمان‌ها را به تير اغراق « 2 » كردند و پاى افشاردند و به زخم « 3 » تير حمله‌ها كردند و ايشان را بازداشتند . و چون مغول از آن حمله پشت بنمودند و راه مركز خود پيمودند ، سلطان بفرمود تا كوس فروكوفتند . و تمامت لشكر سوار گشتند و به يك‌بار حمله آوردند . و لشكر مغول روى برگردانيدند . و در اثناى آن باز كرّتى ديگر بازگشتند و بر لشكر سلطان دوانيدند . و قرب پانصد مبارز را بر زمين انداختند . سلطان چون شيران مرغزار و نهنگان درياى زخّار « 4 » هم در آن حال دررسيد .\r\nمغولان منهزم شدند و هر دو نوين « 5 » با عددى اندك به خدمت چنگز خان رفتند .\r\nو لشكر سلطان به غنيمت مشغول گشتند . در اثناى آن ميان امين الدّين ملك و سيف الدّين اغراق سبب اسبى منازعت افتاد . امين الدّين ملك تازيانه‌اى بر سر ملك اغراق زد . سلطان آن را بازخواستى نفرمود كه بر لشكر قنقليان نيز اعتماد آن نداشت كه به بازخواست تن در دهند . سيف الدّين ملك آن روز توقّف نمود تا چون شب درآمد بر مثال جبلة بن ايهم « 6 » روى برتافت و به كوه‌هاى كرمان و سيقران شتافت :\r\n تنصّرت بعد الحقّ عارا للطمة * و ما كان فيها لو صبرت لها ضرر « 7 » \r\nو تمامى احوال اغراق در ذكرى مفرد از آنجا معلوم شود . قوّت سلطان از خلاف ملك اغراق شكسته شد و راه صلاح و صواب برو بسته . روى به غزنين آورد بر عزيمت آنك از آب سند عبور كند . و چنگز خان آن غايت را از كار طالقان فارغ گشته بود و تفرقهء فرقهء سلطان دانسته . بر دفع و انتقام چون برق وهّاج « 8 » و سيل ثجّاج « 9 » ، اندرونى از انتقام مشحون با لشكرى از قطار باران افزون روى به سلطان نهاد . و چون آوازهء او به سلطان رسيد و خبر\r\n\r\n\r\n","description":"","footnote":"\r\n( 1 ) - بهادر : دلير و شجاع .\r\n( 2 ) - اغراق : كمان را سخت كشيدن .\r\n( 3 ) - زخم : ضربه .\r\n( 4 ) - زخّار : موج زن و بسيار پرآب .\r\n( 5 ) - نوين : شاهزاده ، امير . گويا مقصود « تكجك » و « ملغور » است و « شيكى قوتوقو » كه سردار اين لشكر بود تحت السّكوت مانده است . ( مص )\r\n( 6 ) - جبلة بن ايهم : جبله بن الغسّانى آخرين تن از پادشاهان غسّانى است . وى قسمتى از عمر خود را در جاهليّت گذرانيد و بعد از اسلام در زمان خليفهء دوّم به مكّه آمد و اسلام آورد و سپس مرتد شد و از مكّه به شام و از آنجا به قسطنطنيه فرار كرد و به هرقل پادشاه روم پناهنده شد و در همان‌جا درگذشت . ( دهخدا )\r\n( 7 ) - تنصّرت . . . ننگ از آسيب سبب شد تا حق را رها كردم و نصرانى شدم و اگر بر آن صبر مىكردم زيانى متوجّه من نمىشد . ( بيت از جبلة بن ايهم است . ارتداد او ظاهرا به اين جهت بوده كه مىخواستند او را به خاطر شكستن بينى كسى قصاص كنند و او از اسلام روى گردان شده ) .\r\n( 8 ) - وهّاج : فروزان .\r\n( 9 ) - ثجّاج : ريزان و روان .\r\n","page_name":" 479 ","page_number":129},
  {"content":"\r\n\r\nحركت او بشنيد و لشكر چندان نه كه طاقت مقاومت آن لشكر پركين و مقابلت پادشاه روى زمين تواند :\r\n كه آن شاه در جنگ نر اژدهاست * دم‌آهنج « 1 » بر « 2 » كينه ابر بلاست\r\nشود كوه خارا چو درياى آب * اگر بشنود نام افراسياب \r\nعزيمت عبور بر آب سند مقرّر كرد و فرمود تا كشتىها آماده كردند . و اورخان كه در يزك « 3 » بود با يزك پادشاه جهانگير چنگز خان مقاومت كرد ؛ شكسته با نزديك سلطان آمد . و چون چنگز خان بر عزيمت او وقوف يافت پيش‌دستى كرد و پيش او گرفت و لشكرها از پيش و پس فروگرفتند .\r\nصبحگاهى كه نور شب از عذار روز دميده بود و شير صبح از پستان آفاق جوشيده ، سلطان در ميان آب و آتش بماند ؛ از جانبى آب سند بود و از كنارى لشكرى چون آتش سوزان بلك از طرفى دل در آتش داشت و از جانب ديگر طرف آب بر روى . بازين « 4 » همه سلطان دل از دست نداد و داد مردانگى بداد و مستعدّ كار شد و مستعر « 5 » آتش جنگ و پيگار . و چون آن شير از ادّراع « 6 » كوشش « 7 » جنگ پلنگ رنگ شد و در ضرب پردهء مخالف « 8 » تيز آهنگ ، اسب انتقام زين كرد و ارتكاب اقتحام « 9 » گزين . لشكر نصرت پيكر پادشاه هفت كشور بر ميمنه‌اى كه امين ملك داشت حمله كردند و از جاى برداشتند و اكثر ايشان را به قتل آوردند . و امين ملك منهزم شد و بر جانب برشاور زد « 10 » تا مگر جان به تك‌پاى ببرد « 11 » . خود لشكر مغول راه‌ها گرفته بودند ؛ در ميان آن كشته شد . و دست چپ را نيز برداشتند . سلطان در قلب با هفتصد مرد پاى افشارد و از بامداد تا نيم روز مقاومت كرد و از چپ بر راست مىدوانيد و از يسار بر قلب حمله مىآورد و در هر حمله چند كس مىانداخت . و لشكر چنگز خان پيش مىآمدند و ساعت به ساعت زيادت مىگشتند و\r\n\r\n\r\n","description":"","footnote":"\r\n( 1 ) - دم‌آهنج : به نفس يا به كام و دهان دركشنده . دم به معنى دهان . اگر دم را به معنى لهيب و زبانهء آتش بگيريم ، در اين صورت دم‌آهنج يعنى لهيب آتش كه برآورنده و بركشنده است .\r\n( 2 ) - بر : حرف اضافه به معنى در .\r\n( 3 ) - يزك : پيشروان لشكر براى تجسّس ، طليعه .\r\n( 4 ) - بازين : با اين .\r\n( 5 ) - مستعر : مصنّف اين كلمه را ( بر فرض صحّت نسخه ) به صورت متعدّى به معنى افروزنده استعمال كرده است و اين ظاهرا خطاست ؛ زيرا « استعر » لازم است . ( مص )\r\n( 6 ) - ادّراع : پوشيدن زره آهنين .\r\n( 7 ) - كوشش : در همه نسخه‌ها همين كلمه آمده و شايد مناسب عبارت « پوشش » باشد . ( مص )\r\n( 8 ) - مخالف : ايهام دارد . يك معنى آن يكى از گوشه‌هاى موسيقى است .\r\n( 9 ) - اقتحام : بىباكى .\r\n( 10 ) - زدن : در اينجا فرار كردن .\r\n( 11 ) - جان به تك‌پاى بردن : فرار كردن و به زحمت جان خود را نجات دادن .\r\n","page_name":" 480 ","page_number":130},
  {"content":"\r\n\r\nعرصهء جولان بر سلطان تضايق « 1 » مىگرفت . چون ديد كه كار تنگ شد از نام و ننگ با ديده‌اى تر و لب خشك در گذشت . اجاش ملك كه خال‌زادهء « 2 » سلطان بود عنان او گرفت و او را بازپس آورد . و سلطان اولاد و اكباد « 3 » را به دلى بريان و چشمى گريان وداع كرد و به دالّت « 4 » آنك :\r\n اذا المرء لم يحتل و قد جدّ جدّه * اضاع و قاسى امره و هو مدبر\r\nو لكن اخو الحزم الّذى ليس نازلا * به الخطب الّا و هو للقصد مبصر\r\nفذاك قريع الدّهر ما عاش حوّل * اذا سدّ منه منخر جاش منخر « 5 » \r\nفرمود تا جنيبت « 6 » دركشيدند . چون بر آن سوار شد كرّتى ديگر در درياى بلا نهنگ‌آسا جولانى كرد . و چون لشكر را بازپس نشاند و عنان برتافت ، جوشن از پشت بازانداخت و اسب را تازيانه زد . و از كنار آب تا رودخانه مقدار ده گز بود يا زيادت كه اسب در آب انداخت :\r\n فرشت لها صدرى فزلّ عن الصّفا * به جؤجؤ عبل و متن مخصّر « 7 » \r\nو بر مثال شير غيور از جيحون عبور كرد و به ساحل خلاص رسيد .\r\n فخالط سهل الأرض لم يكدح الصّفا * به كدحة و الموت خزيان ينظر \r\nچنگز خان چون حالت عبور او مشاهده كرد به كنار آب دوانيد . مغولان نيز خواستند تا خود را در آب اندازند ؛ چنگز خان ايشان را منع كرد . دست به تير بگشادند . جماعتى كه معاينه كرده بودند « 8 » حكايت گفتند كه : « از بس كشتگان « 9 » كه در آب بكشتند از رودخانه آن\r\n\r\n\r\n","description":"","footnote":"\r\n( 1 ) - تضايق : تنگ شدن .\r\n( 2 ) - خال‌زاده : پسر دايى .\r\n( 3 ) - اكباد : جگرها ، جمع كبد . منظور فرزندان يا متداولا جگرگوشه‌هاست .\r\n( 4 ) - دالّت : جرأت ، گستاخى گونه‌اى كه به سبب اعتماد بر كسى يافته باشند توسّعا به معنى « به حكم آنكه » در فارسى به كار مىرود ، نگا : ج 3 ، حواشى آخر كتاب .\r\n( 5 ) - اذا . . . هنگامى كه آدمى نينديشد ، اگر تمام كوشش خود را هم به كار گيرد ، كارش را ضايع و دچار سختى مىكند و او بدبخت است . / امّا انسان دورانديش كسى است كه كارى برايش اتفاق نمىافتد مگر اينكه او به آن كار بيناست . / چنين مردى يگانهء روزگار است و تا زنده است در گردانيدن كارها بينا و آگاه باشد ؛ اگر روزنه‌اى در كارش فروبسته گردد ، روزنه و راهى ديگر گشاده و باز مىشود . ( ابيات از « تأبّط شرّا » شاعر دورهء جاهلى است . )\r\n( 6 ) - جنيبت : اسب يدك .\r\n( 7 ) - فرشت . . . سينه خود را بر آن ( كار دشوار عبور از كوه ) نهادم و [ عسل 
  ] لغزيد و بر سنگريزه ريخت و آن كوه را سينهء ستبر و ميان باريك بود . ( از شاعر سابق الذّكر )\r\n( 8 ) - يعنى ديده بودند .\r\n( 9 ) - بس كشتگان : بسيارى كشتگان . از اين عبارت معلوم مىشود كه جلال الدّين علىرغم فعل‌هاى مفرد مصنّف در قبل از اين ، تنها نبوده است .\r\n","page_name":" 481 ","page_number":131},
  {"content":"\r\n\r\nمقدار كه تير مىرسيد از خون سرخ گشته بود . » سلطان با يك شمشير و نيزه و سپرى از آب بگذشت :\r\n فأبت الى فهم و لم اك آئبا * و كم مثلها فارقتها و هي تصفر « 1 » \r\nو گردون در تعجّب مىگفت :\r\n به گيتى كسى مرد ازين سان نديد * نه از نامداران پيشين شنيد \r\nچنگز خان و تمامت مغولان از شگفت دست بر دهان نهادند . و چنگز خان چون آن حال مشاهدت كرد روى به پسران آورد و گفت : « از پدر پسر مثل او بايد . چون از دو غرقاب آب و آتش به ساحل خلاص رسيد ازو كارهاى بسيار و فتنه‌هاى بىشمار تولّد كند ؛ از كار او مرد عاقل غافل چگونه تواند بود ؟ »\r\n به گيتى ندارد كسى را همال « 2 » * مگر بىخرد « 3 » نامور پور زال\r\nبه مردى همى ز آسمان بگذرد * همى خويشتن كهترى نشمرد \r\n\r\nذكر احوال او در هندوستان\r\nسلطان « 4 » چون از آن دو ورطهء آب و آتش ( از غرقاب سند و نايرهء بأس « 5 » چنگز خان ) خلاص يافت و پنج شش كس از مفردان كه روزگار ايشان را فرا آب نداده بود و صرصر « 6 » نايرات فتن و بلا ايشان را به خاك فنا نسپرده بود به دو متّصل شدند ، چون جز توارى و اختفا در ميان بيشه انديشه‌اى ممكن نبود يك‌دو روز توقّف نمودند تا مردى پنجاه ديگر به دو پيوستند . و جاسوسان به خبرگير رفته بودند . بازآمدند و خبر داد كه : « جمعى از رنود هنود سوار و پياده بر دو فرسنگى مقامگاه سلطان‌اند و به عيث « 7 » و فجور مشغول . » سلطان اصحاب را فرمود تا هركسى چوب‌دستى ببريدند و مغافصة بر سر ايشان شبيخون راندند چنانك اكثر ايشان را در آن كرّت هلاك كردند و چهارپايان ايشان را و اسلحه غنيمت گرفت . و جمعى ديگر نيز ملحق شدند ؛ بعضى سوار بود و قومى بر دراز دنبال « 8 » استوار . خبر آوردند كه از لشكرهاى هند دو سه هزار مرد درين حدودند . سلطان\r\n\r\n\r\n","description":"","footnote":"\r\n( 1 ) - فأبت . . . پس به سوى [ قبيلهء 
  ] فهم برگشتم ، درحالىكه بازگردنده نبودم و چه بسيارند مانند ( قبيلهء فهم ) كه از آن‌ها جدا شدم درحالىكه مرا به خود فرا مىخواند . ( از شاعر سابق الذّكر )\r\n( 2 ) - همال : همتا .\r\n( 3 ) - بىخرد : در نسخهء د و ز « پرهنر » آمده و شايد مناسب‌تر است .\r\n( 4 ) - يعنى سلطان جلال الدّين .\r\n( 5 ) - بأس : خشم ، دليرى ، توانايى .\r\n( 6 ) - صرصر : باد تند .\r\n( 7 ) - عيث : تباهى ، فساد .\r\n( 8 ) - دراز دنبال : گاو ، گاوميش .\r\n","page_name":" 482 ","page_number":132},
  {"content":"\r\n\r\nبا صد و بيست مرد بريشان دوانيد و بسيار را از آن هنود بر شمشير هندى گذرانيد و مرمّت افواج خود از آن غنيمت ساخت :\r\n و من يفتقر منّا يعش بحسامه * و من يفتقر من سائر النّاس يسأل\r\nو انّا لنلهو بالسّيوف كما لهت * فتاة به عقد او سخاب قرنفل « 1 » \r\nچون خبر قوّت سلطان و انتعاش « 2 » كار او در هندوستان شايع شد از كوه بلاله و ركاله جمع شدند و در حدّ پنج شش هزار سوار بر سر سلطان تاختن آوردند . چون خبر ايشان بشنيد با سوارى پانصد كه داشت پيش ايشان بازرفت و مصاف داد و آن جنود هنود را پراگنده و نيست كرد . و از جوانب شذّاذ « 3 » افراد و افراد اجناد روى به سلطان دادند تا در حدّ سه چهار هزار مرد به خدمت سلطان متّصل شدند . خبر جمعيّت او چون به پادشاه جهانگشاى چنگز خان رسيد - و در آن وقت در حدود غزنين بود - لشكرى را به دفع او نامزد فرمود . لشكر مغول مقدّم ايشان تورباى تقشى چون از آب بگذشتند سلطان قوّت مقاومت ايشان نداشت متوجّه ديلى شد . مغولان نيز چون آوازهء گريختن سلطان بشنيدند بازگشتند و حدود ملكفور را غارت كردند . سلطان به كنار ديلى به دو سه روزه راه رسيد .\r\nيكى را به اسم عين الملكى موسوم شده بود به رسالت نزديك سلطان شمس الدّين فرستاد به حكم آنك : « انّ الكرام للكريم محلّ 48 « 4 » ، چون به حكم تصاريف « 5 » روزگار حقّ جوار و تدانى مزار « 6 » ثابت گشته است و اصناف چنين اضياف « 7 » كمتر افتد ، اگر از جانبين مورد موالات مصفّى باشد « 8 » و كئوس مؤاخات موفّى « 9 » و در سرّا و ضرّا « 10 » معاونت و مظاهرت يكديگر التزام رود مقاصد و مطالب به حصول موصول گردد و مخالفان چون موافقت ما بدانند دندان مكاوحت « 11 » ايشان كند شود . » و التماس تعيين موضعى كه روزى چند مقام تواند ساخت كرد . و چون شهامت و صرامت « 12 » سلطانى در آفاق مشهور بود و\r\n\r\n\r\n","description":"","footnote":"\r\n( 1 ) - و من . . . كسى از ما كه نيازمند شود با شمشير خود زندگى مىكند و حال آنكه از مردمان ديگر ، كسى كه نيازمند شود گدايى مىكند . / و همانا كه ما به شمشيرها سرگرميم ؛ چنان كه دختركان جوان به گردنبندهاى جواهرنشان يا گردنبندهايى از گل ميخك سرگرمند .\r\n( 2 ) - انتعاش : بهبود يافتن ، سرزنده شدن .\r\n( 3 ) - شذّاذ : مردمان اندك ، جمع شاذّ .\r\n( 4 ) - انّ . . . همانا براى بزرگواران ، جايگاهى نزد بزرگواران است . ( رجوع كنيد به حواشى آخر كتاب ) .\r\n( 5 ) - تصاريف : دگرگونىها ، گردش‌ها .\r\n( 6 ) - تدانى مزار : نزديكى محلّ ملاقات .\r\n( 7 ) - اضياف : مهمانان ، جمع ضيف .\r\n( 8 ) - يعنى آبشخور دوستى صاف باشد .\r\n( 9 ) - موفّى : ادا شده ، داده‌شده .\r\n( 10 ) - سرّاء و ضرّاء : شادى و سختى .\r\n( 11 ) - مكاوحت : باهم جنگيدن .\r\n( 12 ) - صرامت : دليرى .\r\n","page_name":" 483 ","page_number":133},
  {"content":"\r\n\r\nوفور بطش « 1 » و غلبهء او در جهان مذكور ، سلطان شمس الدّين چون پيغام بشنيد چند روز درين مصلحت مىپيچيد و از وخامت آن مىانديشيد و از تسلّط و تورّط « 2 » او مىترسيد .\r\nچنان گفتند كه عين الملك را آنجا قصد كردند تا گذشته شد . سلطان شمس الدّين ايلچى با نزل‌هايى « 3 » كه در خور چنان مهمان باشد بفرستاد و عذر موضع آنك : « درين حدود هوائى موافق نيست و درين رقعه موضعى كه شاه را لايق باشد نه . اگر سلطان را موافق آيد از حدود ديلى موضعى تعيين كنيم تا سلطان آنجا مقام كند و آن حدود را چندانك از طغاة پاك كند او را مسلّم باشد . » چون اين پيغام به سلطان رسيد بازگشت و تا به حدود بلاله و ركاله آمد و از جوانب گريختگان لشكرها برو جمع مىآمدند و فوج فوج از زير شمشيرها جسته به دو متّصل مىگشتند تا جمعيّت او به حدّ ده هزار رسيد . تاج الدّين ملك خلج را با لشكرى به كوه جود « 4 » فرستاد تا آن را غارت كردند و بسيار غنيمت يافتند . و به نزديك « راى كوكارسنكين » فرستاد و خطبهء « 5 » دختر او كرد . اجابت كرد و پسر را با لشكرى به خدمت سلطان فرستاد . سلطان پسر او را به قتلغ خانى موسوم كرد . و قباچه اميرى بود كه ولايات سند به حكم او بود و دم سلطنت مىزد و ميان او و راى كوكارسنكين مخاصمتى بود . سلطان لشكرى را به قصد قباچه فرستاد و سر لشكر اوزبك‌تاى « 6 » بود . و قباچه به كنار آب سند يك فرسنگى « اوچه » لشكرگاه داشت با بيست هزار مرد ، اوزبك‌تاى با هفت هزار مرد . مغافصة شبيخون به سر او برد . لشكر قباچه منهزم و متفرّق شدند و قباچه در كشتى به « اكر » و « بكر » - دو قلعه است در جزيره‌اى - رفت . و اوزبك‌تاى در لشكرگاه او فرودآمد و آنان را كه در لشكرگاه يافت اسير گرفت و بشارت به سلطان فرستاد . سلطان حركت فرمود و هم به آن معسكر به بارگاه قباچه كه زده بودند فروآمد . و قباچه از اكر و بكر منهزم به مولتان شد . سلطان ايلچى فرستاد و پسر و دختر اميرخان « 7 » را كه از مصاف آب سند گريخته آنجا افتاده بودند بازخواست و مال طلبيد . قباچه آن حكم\r\n\r\n\r\n","description":"","footnote":"\r\n( 1 ) - بطش : خشم ، سختى .\r\n( 2 ) - تورّط : در هلاك افتادن .\r\n( 3 ) - نزل : آنچه پيش مهمان نهند ، هديه .\r\n( 4 ) - در جامع التّواريخ همه جا « جودى » آمده .\r\n( 5 ) - خطبه : خواستگارى .\r\n( 6 ) - نسوى ( در صص 90 - 91 - 217 - 218 ) يكى از سرداران بزرگ سلطان جلال الدّين را در غزوات وى در هند نام مىبرد به اسم « ازبك به اين » و از قراين به احتمال قوىّ مقصود همين شخص است . ( مص )\r\n( 7 ) - اميرخان : من شكّى ندارم كه اميرخان سهو نسّاخ است و صواب چنان كه صريح نسوى است ( ص 87 - 88 : « امين ملك » مكرّر ) امين خان است و مقصود امين ملك است كه مصنّف از او گاه به « امين الدّين ملك » و « امين ملك » و احيانا « يمين ملك » تعبير مىنمايد و ابن الأثير او را « ملك خان » مىنامد و نسوى « امين ملك » و رشيد الدّين « خان ملك » همگى نيز يك مسمّى هستند . ( مص )\r\n","page_name":" 484 ","page_number":134},
  {"content":"\r\n\r\nرا منقاد شد و پسر و دختر اميرخان و مال بسيار به خدمت سلطان فرستاد و التماس نمود كه ولايات او را تعرّض نرسانند .\r\nچون هوا گرم شد سلطان از او چه عزم يايلاغ كوه جود و بلاله و ركاله كرد . و در راه قلعهء « بس راور » را محاصره داد و جنگ فرمود . در آن جنگ تيرى بر دست سلطان زدند و مجروح شد . القصّه قلعه بگرفتند و تمامت اهالى آن قلعه را به قتل آوردند . آنجا خبر توجّه عساكر مغول به طلب او برسيد ؛ مراجعت كرد و مرور او به ظاهر « 1 » مولتان بود .\r\nايلچى به قباچه فرستاد و از مرور اعلام داد و نعل بها « 2 » خواست . قباچه ابا كرد و عاصى شد و به مصاف پيش آمد . بعد از يك ساعت چالش سلطان توقّف نفرمود و برفت . با « اوچه » آمد . اهل « اوچه » عصيان كردند . سلطان دو روز آنجا بايستاد و آتش در شهر زد . و بر جانب سدوستان 49 برفت . فخر الدّين سالارى از قبل قباچه حاكم سدوستان بود و لاجين ختائى سرلشكر او بود . لشكر پيش اورخان كه مقدّمهء سلطان بود آورد . جنگ كردند .\r\nلاجين ختائى كشته شد . اورخان شهر سدوستان را محصور كرد . چون سلطان برسيد فخر الدّين سالارى به تضرّع با شمشير و كرباسى « 3 » پيش سلطان آمد . سلطان در شهر فروآمد و يك ماه آنجا مقام كرد و فخر الدّين سالارى را تشريف داد و حكومت سدوستان برو مقرّر داشت . و بر جانب ديول و دمريله نهضت « 4 » كرد . و خنيسر كه حاكم آن ولايت بود بگريخت و در كشتى به دريا رفت . سلطان نزديك ديول و دمريله فروآمد و خاص خان را با لشكرى تاختنى بر جانب نهرواله فرستاد . از نهرواله شتر بسيار آوردند . و سلطان در ديول مسجد جامعى بنا فرمود در موضعى كه بت‌خانه بود .\r\nو در اثناى اين حال از جانب عراق خبر رسيد كه : « غياث الدّين سلطان در عراق متمكّن شده است و اكثر لشكر كه در آن بلاداند هواى سلطان جلال الدّين دارند و استحضار او كرده بودند . » و نيز خبر رسيد كه براق حاجب به كرمانست و شهر جواشير را\r\n\r\n\r\n","description":"","footnote":"\r\n( 1 ) - ظاهر : بيرون و حومهء شهر .\r\n( 2 ) - نعل بها : وقتى صاحب مسندى از جايى مىگذشت ، بزرگان آن ديار هديه‌اى را تقديم آن صاحب مسند مىنموده‌اند كه نعل بها ناميده مىشده است . معنى آن اين است كه صاحب مسند به ما افتخار داده و از اينجا گذشته است ؛ پس ما خاك نعل او را به هديه‌اى گرامى مىداريم و منّت‌پذير مىشويم . شبيه اين رسم ، « دندان مزد » است . ( رجوع كنيد به بازگردان تاريخ بيهقى ، نشر دستان ، تأليف حقير ، ص 592 )\r\n( 3 ) - رسمى بوده است كه هنگام طلب بخشايش و استعطاف از كسى با شمشير و كرباسى نزد او مىرفته‌اند . امروزه در بعضى مناطق اين رسم جارى است و با شمشير و قران صورت مىگيرد .\r\n( 4 ) - نهضت : حركت كردن .\r\n","page_name":" 485 ","page_number":135},
  {"content":"\r\n\r\nبه حصار گرفته است . و هم آوازهء توجّه لشكر مغول به طلب سلطان دادند . سلطان از آنجا بر راه مكران برفت . از عفونت هواى مخالف مبالغ از لشكر سلطان هلاك شدند . و چون خبر وصول مواكب سلطان به براق حاجب رسيد نزل‌هاى بسيار پيش فرستاد و استظهار تبجّح « 1 » و استبشار نمود . چون برسيد از سلطان التماس قبول دخترى كه داشت كرد .\r\nسلطان اجابت نمود و عقد نكاح بست . كوتوال « 2 » قلعه نيز بيرون آمد و كليد حصار پيش سلطان آورد . سلطان به حصار برآمد و كار زفاف به اتمام رسانيد . بعد از دو سه روز سلطان بر عزم شكار و مطالعهء علف خوار بر نشست . براق حاجب به علّت آنك درد پاى دارم ازو بازماند چنانك گفته‌اند ع : تعارجت لا رغبة فى العرج « 3 » . در راه سلطان را از توقّف و تقاعد او و تمارض اعلام دادند . سلطان دانست كه از تخلّف او خلاف زايد و از تأخير او تا خبر باشد فساد تولّد كند . بر سبيل امتحان هم از راه يكى را از خواصّ بازگردانيد و فرمود كه : « چون عزيمت عراق به زودى مصمّم است و آن انديشه بر امور ديگر مقدّم ، براق حاجب هم اينجا به شكارگاه حاضر شود تا آن مصلحت را مشورت كرده آيد ؛ چه او در امور مجرّب و مهذّب است و به تخصيص بر كار عراق واقف . تا بر موجب مصلحت ديد او تمشيت آن مهمّ به تقديم رسد . » براق جواب داد كه : « مانع از ملازمت و موجب تخلّف از خدمت علّت درد پاى است و مصلحت آنك عزيمت عراق زودتر به اتمام رساند ؛ چه جواشير مقرّ سرير سلطنت را نشايد و مقام حشم و اتباع او را برنتابد و اين ملك را نيز از نايبى و كوتوالى از قبل سلطان گزير نباشد و از من مشفق‌تر و اين كار را لايق‌تر كسى ديگر نيست چه بندهء قديم‌ام كه موى در خدمت سلطان « 4 » سپيد كرده‌ام و سوابق خدمات به لواحق منضمّ شدست و اين ملك را به شمشير مستخلص كرده‌ام و به جلادت خويش به دست آورده . » رسول را بازگردانيد و بفرمود تا دروازه‌ها در بستند و بقايا را كه از حشم سلطان مانده بود بيرون كردند .\r\nچون سلطان را نه جاى مقام و نه عدّت انتقام بود بر راه شيراز روان شد و به اعلام وصول خويش رسولى نزديك اتابك سعد فرستاد . او پسر خويش سلغور شاه را با پانصد سوار به خدمت او فرستاد و عذر آنك : « به نفس خويش بدان خدمت قيام نتوانستم نمود كه در سابقه مغلّظه‌اى « 5 » كه كفّارت آن ممكن نيست بر زفان رفته كه كسى را استقبال\r\n\r\n\r\n","description":"","footnote":"\r\n( 1 ) - تبجّح : شادمانى .\r\n( 2 ) - كوتوال : نگهبان و رئيس قلعه .\r\n( 3 ) - تعارجت . . . خود را به لنگى مىزدم ، درحالىكه ميلى به لنگيدن نداشتم .\r\n( 4 ) - يعنى سلطان محمّد .\r\n( 5 ) - مغلّظه : سوگند استوار .\r\n","page_name":" 486 ","page_number":136},
  {"content":"\r\n\r\nنكنم . » تمهيد كرد . سلطان عذر او بپذيرفت و سلغور شاه به انواع اكرام و اعزاز و اختصاص به لقب « قراانداش خانى » مخصوص گشت . و چون به سرحدّ شيراز رسيد به ولايت پسا « 1 » اصناف نزلها كه در خور چنان مهمانى باشد از خزاين كسوت‌هاى خاصّ و خرجى « 2 » و الوان جامه‌ها و اكياس « 3 » آگنده به دينار و مراكب راهوار و بغال « 4 » و جمال بسيار و زرّادخانه « 5 » و آلات بيت الشّراب و مطبخ و با هر كارى غلامان خدمت از ترك و حبشى بفرستاد و در مواصلت او رغبت نمود . درّى كه در صدف خاندان كريم در حصن حصانت « 6 » به لبان « 7 » عقل و رزانت « 8 » تربيت يافته بود در عقد سلطان منعقد شد . چون بدان وصلت مراير « 9 » موافقت از جانبين مبرم « 10 » گشت و بناى مطابقت و مصادقت محكم ، چند روز معدود مقام فرمود و از آنجا عزيمت اصفهان كرد .\r\nو در آن وقت اتابك سعد پسر خود اتابك مظفّر الدّين ابو بكر را كه حقّ تعالى او را وارث ملك او و چند پادشاه ديگر كرد در صدف حبس چون درّ موقوف گردانيده بود ؛ سبب آنك در آن وقت كه از نزديك سلطان محمّد بازگشته بود با پدر جنگ كرد و بر پدر زخمى زد . سلطان اطلاق او التماس كرد . اتابك جواب داد كه : « هرچند فرزندم ابو بكر اهمال حقوق كرد و موسوم سمت « 11 » عقوق « 12 » شد - و خفتانى كه نشان زخم بر آن بود بفرستاد - امّا اشارت سلطان چون جان در تن روانست ؛ بعد ما كه سلطان حركت فرمايد او را با ساختگى « 13 » بر عقب بفرستم . » و بر آن جملت كه زفان داد وفا كرد و اتابك ابو بكر را بفرستاد .\r\nبه وقت توجّه سلطان غلامى از آن عزّ الدّين سكماز نام او قليج از اصفهان گريخته برسيد . او را به حضرت سلطان آوردند . تركى بود كه مصوّر از عكس خور تقدير تصوير او كرده بود « 14 » و قاسم صباحت « 15 » و ملاحت ، حسن او را با يوسف هم تنگ كرده ؛ در ضمن لطافت آب رخسار بريق « 16 » آتش قرار گرفته ؛ گوئى شاعر بدين رباعى او را خواسته\r\n\r\n\r\n","description":"","footnote":"\r\n( 1 ) - منظور شهر « فسا » است در استان فارس .\r\n( 2 ) - خرجى : معمولى ، عمومى .\r\n( 3 ) - اكياس : كيسه‌هاى سيم و زر ، جمع كيس .\r\n( 4 ) - بغال : قاطرها .\r\n( 5 ) - زرّادخانه : اسلحه‌خانه .\r\n( 6 ) - حصانت : استوارى . شايد صواب « حضن حصانت » يا « حصن حضانت » باشد . ( مص )\r\n( 7 ) - لبان : شير دادن .\r\n( 8 ) - رزانت : وقار و سنگينى .\r\n( 9 ) - مراير : ريسمان‌هاى محكم ، جمع مريره .\r\n( 10 ) - مبرم : سخت ، تغييرناپذير .\r\n( 11 ) - سمت : داغ ، نشان .\r\n( 12 ) - عقوق : نافرمانى كردن پدر .\r\n( 13 ) - ساختگى : آمادگى .\r\n( 14 ) - معنى عبارت : گويى نقّاش ، از انعكاس خورشيد صورت او را پرداخته بود .\r\n( 15 ) - صباحت : خوب‌روئى .\r\n( 16 ) - بريق : درخشندگى .\r\n","page_name":" 487 ","page_number":137},
  {"content":"\r\n\r\nاست :\r\n آن‌ها كه به مذهب تناسخ « 1 » فردند * دى مىرفتى در تو نظر مىكردند\r\nسوگند به جان يكدگر مىخوردند * كين يوسف حسنست كه بازآوردند \r\nسلطان قليج را بركشيد « 2 » و به خدمت خود نزديك گردانيد .\r\nتا چون به اصفهان رسيد خبر يافت كه برادرش غياث الدّين با اركان و اعيان حشم در رىّ است . جريده « 3 » با سوارى چند گزيده بر رسم لشكر تتار از جامهء سپيد علم‌هاى بسيار برداشتند . هيچ‌كس را از آن جماعت خبر نبود تا چون باز كه در پرواز بر سر كبوتر نشيند بر سر ايشان نشست . غياث الدّين با جماعتى از اعيان لشكر كه خايف بودند تفرقه كردند .\r\nسلطان از روى اشفاق و تألّف نزديك او و مادرش كس فرستاد كه : « از اصناف اضياف توارى « 4 » و اختفا انصاف نباشد و ديگر وجه اكنون چه وقت اختلاف است و چه جاى نزاع و خلاف ؟ به امل فسيح « 5 » و سينهء منشرح با موضع و مقام آيند و تردّد و تحيّر به ضمير راه ندهند . » وجوه قوّاد « 6 » و محتشمان اجناد « 7 » هركس كه به خدمت سلطان مبادرت نمودند شرف قبول يافتند . چون غياث الدّين ديد كه ميلان طبايع و كشش خواطر به جانب برادر اوست با معدودى چند از خواصّ قديمى با دلى پرآذر روى به خدمت برادر آورد .\r\nسلطان هركس را از حشم بر قدر منزلت او بداشت و جاى هركس تعيين كرد و اصحاب اعمال را هركس با سروكار و عمل فرستاد و منشور و مثال داد و به حضور او ولايات و نواحى را اميد سكونتى و استقامتى باديد آمد . و منشى و مدبّر ملك ، نور الدّين منشى بود . و اين نور الدّين پيوسته به شرب و انهماك « 8 » مشغول بود . كمال الدّين اسماعيل اصفهانى با جمعى از ائمّهء اصفهان بامدادى به خدمت او شدند . هنوز از خواب مستى برنخاسته بود . اين رباعى را بنوشت و در فرستاد و ايشان بازگشتند :\r\n فضل تو و اين باده‌پرستى باهم * مانند بلنديست و پستى باهم\r\nحال تو به چشم خوب‌رويان ماند * كانجاست هميشه نور و مستى باهم « 9 » \r\n\r\n\r\n","description":"","footnote":"\r\n( 1 ) - مذهب تناسخ : اعتقادى كه براساس آن پس از مرگ دوباره ارواح در كالبدهاى جديد حلول مىكنند و زندگى مىنمايند .\r\n( 2 ) - يعنى مقام داد .\r\n( 3 ) - جريده : تنها .\r\n( 4 ) - توارى : پنهان شدن . معنى جمله : از مهمان‌هاى مختلف پنهان شدن روا نيست .\r\n( 5 ) - فسيح : وسيع .\r\n( 6 ) - قوّاد : اميران لشكر ، جمع قائد .\r\n( 7 ) - اجناد : سربازان ، جمع جند .\r\n( 8 ) - انهماك : افراط كردن .\r\n( 9 ) - نسخهء ج در اين موضع افزوده : « نور الدّين منشى چون بر اين رباعى مطّلع شد و مطالعه كرد در جواب اين رباعى بگفت :\r\n چون نيست بلنديت ز پستى خالى * خواهد شدن از تو دور هستى خالى \r\n","page_name":" 488 ","page_number":138},
  {"content":"\r\n\r\nو نور الدّين منشى راست در حقّ سلطان قصيده‌اى كه مطلع آن اينست :\r\n بيا جانا كه شد عالم دگرباره خوش و خرّم * به فرّ خسرو اعظم الغ‌سلطان « 1 » جلال الدّين \r\n\r\nذكر حركت سلطان جلال الدّين به جانب بغداد\r\nدر اوايل شهور سنهء احدى و عشرين و ستّمائة « 2 » عزيمت كرد تا به جانب تستر « 3 » رود و زمستان آنجا مقام سازد . بر سبيل يزك ايلچى پهلوان را در مقدّمه با دو هزار مرد روان كرد و خود بر عقب روان شد . و در آن گذر سليمان شاه به خدمت او رسيد و خواهر خويش را به دو داد . و چون سلطان به « شابور خواست » رسيد - و شابور خواست شهرى بزرگ بودست مشهور و معروف و ذكر آن در تواريخ مسطور ، رسمى « 4 » بيش نمانده - مدّت يك ماه آنجا مقام ساخت . امراى لور به خدمت او آمدند .\r\nچون مراكب قوىّ شدند بر راه بغداد روان شد و بر آن بود كه امير المؤمنين النّاصر لدين اللّه او را مدد دهد و ازو در روى خصمان سدّى سازد . به اعلام وصول و انديشهء خويش رسولى فرستاد . امير المؤمنين بر آن سخن مبالاتى « 5 » ننمود و انتقام آنچ از پدر و جدّ او در روزگار گذشته صادر شده بود هنوز در دل مانده بود . از مماليك « 6 » كه درجهء امارت يافته بودند قشتمور را با بيست هزار مرد از شجعان رجال و سروران ابطال « 7 » نامزد كرد تا سلطان جلال الدّين را از نواحى ممالك او برانند . \" قصّاد طيور \" را به جانب اربيل فرستادند تا مظفّر الدّين نيز ده هزار مرد بفرستد تا سلطان را در ميانه گيرند .\r\nقشتمور پيش از آنك ميعاد وصول لشكر اربيل بود مغرور به كثرت عدد خود و قلّت مدد سلطان بيرون رفت . چون سلطان نزديك رسيد كسى نزديك قشتمور فرستاد كه : « ارادت ما از مبادرت بدين جانب استيمان است به ظلّ ظليل « 8 » امير المؤمنين ؛ چه خصمان قوىّ دست برآورده‌اند و بر بلاد و عباد استيلا يافته و هيچ لشكر را پاى مقاومت ايشان نه . اگر از خليفه مددى يابم و به مراضى « 9 » او مستظهر باشم دفع آن جماعت كار منست . » قشتمور\r\n\r\n\r\n","description":"","footnote":"\r\n خواهم كه چو چشم و زلف خوبان نشوى * يكدم ز پريشانى و مستى خالى » \r\n( 1 ) - الغ : لقبى در بزرگداشت به معنى بزرگ . لفظى است تركى .\r\n( 2 ) - سال 621 .\r\n( 3 ) - تستر : شوشتر .\r\n( 4 ) - رسم : آثار باستانى ، آثار به جا مانده از آبادى .\r\n( 5 ) - مبالات : التفات كردن .\r\n( 6 ) - مماليك : بندگان ، جمع مملوك .\r\n( 7 ) - ابطال : دلاوران ، جمع بطل .\r\n( 8 ) - ظلّ ظليل : سايهء دائم و كشيده .\r\n( 9 ) - مراضى : جمع مرضىّ به معنى آنچه كه مورد پسند و خوش آيند باشد .\r\n","page_name":" 489 ","page_number":139},
  {"content":"\r\n\r\nاز استماع آن نصيحت خود را كر ساخت و صفّ لشكر آراست . سلطان را نيز به ضرورت چارهء كارزار و دفع كار مىبايست ساخت . چون قوم او عشر آن لشكر نبود فوجى را در مكامن بداشت و خود با پانصد سوار بايستاد بر قلب و جناحين . بريشان دو سه نوبت حمله برد و پشت برگردانيد . لشكر قشتمور پنداشتند تا لشكر به هزيمت رفت . روى بر عقب ايشان دادند . كسانى كه در كمين بودند از پس ايشان درآمدند و سلطان بازگشت و بريشان دوانيد و ايشان به هزيمت شدند . سلطان بر پى ايشان تا نزديك بغداد بيامد . و از آنجا سلطان بازگشت و بر جانب دقوق زد و آتش غارت و نهب در آن ناحيت برافروخت ع : و موقد النّار لا تكرى بتكريتا « 1 » .\r\nاز آنجا چون بگذشت جاسوسان رسيدند كه : « مظفّر الدّين با لشكر اربيل مىرسد و در مقدّمه حملى « 2 » روان كردست و مىخواهد تا تعبيه‌اى سازد و مغافصة بر سر سلطان كمين گشايد . » سلطان بنه را فرمود تا بر قرار روان شدند و با سواران دلير از جانب كوه برفت ؛ چندانك معلوم او شد كه لشكر ازو برگذشت . آنگاه با شجاعان شجاع‌آساى « 3 » تاختنى برد چنانك مغافصة به سر مظفّر الدّين رسيد . و چون در قبضهء اقتدار او « 4 » آمد سلطان شيوهء اغماض و عفو را ملتزم شد با اكرام و احترام ملوك . و او را هم در آن موضع كه بود نگذاشت كه فراتر آيد . مظفّر الدّين از صادرات افعال خجل شد و استغفار كرد و اظهار تأسّف بر آنك تا امروز بر ضمير منير سلطان وقوف نيافته بودم و بر حلم و رزانت « 5 » او اطّلاع حاصل نداشته . سلطان در مقابل آن سخن‌هاى پادشاهانه راند و سبب آنك در زمان مظفّر الدّين با وجود رعاياى لور و كرد كه خون حجّاج حلال دانند راه‌ها ايمن و فتنه‌ها ساكن شدست مدح و اطراء « 6 » گفت به انواع تشريفات و فنون كرامات . و مظفّر الدّين به اشارت و اجازت سلطان با شهر رفت و به خدمات بسيار از هر جنس تقرّب جست .\r\nو سلطان از آن نواحى به جانب ارّان و آذربيجان روان شد . و در آن وقت حاكم اتابك اوزبك بود . قوّت محاربت او را پاى نداشت . جريده « 7 » از تبريز بگريخت و منكوحهء خود ملكه دختر سلطان طغرل را در شهر بگذاشت ع : و الفحل يحمى شوله معقولا « 8 » .\r\nفىالجمله چون به در تبريز آمد و به محاصره مشغول شد ، و اعيان حشم اتابكى آنجا\r\n\r\n\r\n","description":"","footnote":"\r\n( 1 ) - و موقد . . . آتش [ جنگ 
  ] در تكريت فرونمىنشيند . ( مصرع بيتى است از ابو العلاى معرّى )\r\n( 2 ) - حمل : بار و بنه .\r\n( 3 ) - شجاع‌آساى : مانند مار . از معانى شجاع به فتح و ضمّ شين مار است .\r\n( 4 ) - يعنى سلطان جلال الدّين .\r\n( 5 ) - رزانت : وقار و سنگينى .\r\n( 6 ) - اطراء : مبالغه كردن در مدح كسى .\r\n( 7 ) - جريده : تنها .\r\n( 8 ) - و . . . و مرد دانا بازماندهء آب خود را حفظ مىكند .\r\n","page_name":" 490 ","page_number":140},
  {"content":"\r\n\r\nبودند ؛ محاربت سخت مىكردند . چون ملكه دانست كه انزعاج « 1 » سلطان ممكن نيست و در اندرون نيز از اتابك كوفته خاطر بود در خفيه نزديك سلطان فرستاد و اظهار مكاشحتى « 2 » كرد كه او را با شوهرش اتابك بود و فتاوى ائمّهء بغداد و شام در معنى وقوع تطليقات ثلاثه كه تعليق كرده بود « 3 » نزديك او فرستاد و ميعاد نهادند كه با سلطان مصالحه كنند و ملكه اجازت يابد تا با احمال و اثقال به نخجوان رود و بعد از آن سلطان به نخجوان آيد و عقد بندد . سلطان به نشان انگشترى بفرستاد « 4 » :\r\n انّ النّساء و عهدهنّ هباء * ريح الصّبا و عهود هنّ سواء « 5 » \r\nبعد از دو روز ملكه امرا و اعيان كبراء شهر را بخواند و گفت : « سلطانى بزرگ است كه به ظاهر « 6 » شهر نزول كردست و اتابك را قوّت ازعاج و اطراد او نه و اگر با او مهادنه « 7 » و مصالحه نرود و شهر به غلبه مستخلص كند همان كند كه پدرش در شهر سمرقند كرد . اگر صلاح باشد قضاة و معارف را نزديك او فرستيم و با او ميثاقى كنيم كه حرم اتابكى و متّصلان او را تعرّضى نرساند و تعلّقى نكند تا هركجا خواهند بروند و شهر به دو تسليم كنيم . آنچ رأى من اقتضا نمود اينست ، آنچ شما را كه اركان اتابك‌ايد « 8 » مصلحت مىنمايد هم باز بايد گفت . » تمامت متّفق‌الكلمه گفتند رأى ملكه رأيى ملكانه است و انديشه‌اى عاقلانه . قاضىالقضات عزّ الدّين قزوينى را كه از اعيان افاضل و علماى عصر بود با جمعى حجّاب نزديك سلطان فرستادند و التماس عفو و اغضا كردند به قرارى كه به ملكه و متعلّقان اتابكى تعرّضى نرساند تا هركجا خواهند بروند . سلطان ملتمس ايشان را به اسعاف « 9 » مقرون كرد و اجازت داد تا چنانك خواهند بروند .\r\nروز ديگر را كه دست فلك تيغ خرشيد از نيام آفاق بركشيد اعيان و امراى اتابكى و اركان شهر يك‌بارگى با اصناف خدمتيّات « 10 » و نثارها به بارگاه سلطان حاضر آمدند و\r\n\r\n\r\n","description":"","footnote":"\r\n( 1 ) - انزعاج : از جاى بركندن .\r\n( 2 ) - مكاشحت : دشمنى كردن .\r\n( 3 ) - يعنى وقوع طلاق را معلّق بر امرى كرده بود كه آن امر واقع شد . ظاهرا اين بانو شوهر خود را سوگند مغلّظ داده كه يكى از غلامان را نكشد ؛ و گرنه او را طلاق دهد . به خاطر خلاف شوهر و كشتن غلام ، طلاق واقع شده است . ( ابن الاثير ، در حوادث سال 622 ، ج 12 ، ص 284 ) .\r\n( 4 ) - فرستادن انگشترى در قديم نشان قول و پيمان موثق و ناشكستنى بود . اين رسم امروزه با دادن انگشتر توسط عروس و داماد به هم مشهود است .\r\n( 5 ) - انّ . . . همانا زنان و قرارهايشان غبار است ؛ باد صبا و عهد آنان برابر است .\r\n( 6 ) - ظاهر : بيرون و حوالى شهر .\r\n( 7 ) - مهادنه : صلح و آشتى .\r\n( 8 ) - يعنى « اتابكيد » .\r\n( 9 ) - اسعاف : برآوردن حاجت .\r\n( 10 ) - خدمتيّات : پيش‌كش‌ها .\r\n","page_name":" 491 ","page_number":141},
  {"content":"\r\n\r\nبساطى كه فلك چتر او بود بوسه دادند و از جبين سلطان آثار بشر « 1 » و انطلاق « 2 » و مكارم اخلاق معاينه ديدند ع : ينبيك رونق وجهه عن بشره « 3 » . و ملكه نيز بر خوى خود عزم « خوى » كرد . و سلطان در سنهء اثنتين و عشرين و ستّمائة « 4 » در شهر آمد به كامرانى . و اهالى آن به مقدم او تهانى « 5 » نمودند . و سلطان روزى چند آنجا مقام فرمود و بعد از آن به نخجوان آمد و به فتاوى ائمّه بر ملكه مالك شد و راه گذر اتابك را سالك « 6 » .\r\nو در آن وقت اتابك در قلعهء النجه بود . چون خبر وصول سلطان به نخجوان بشنيد دانست كه انديشه چه باشد . درد اندرون كه بىدرمان بود با علّت بيرون متظاهر شد و هم در آن روز از غم و غصّه جان تسليم كرد :\r\n جان عزم رحيل كرد گفتم بمرو * گفتا چه كنم خانه فرومىآيد \r\nو از روى انصاف بر منكرات افعال - خاصّه آنچ تعلّق به اهل و حرم داشته باشد - در همه عادات نامحمودست « 7 » و از امثال اين حركات قبيح و كارهاى ناپسنديده تنفّر طباع ظاهر شود و صدق رسول اللّه صلّى اللّه عليه و سلّم : كلّ شىء مهه و مهاه الّا النّساء و ذكرهنّ « 8 » .\r\n\r\nذكر احوال سلطان و گرجيان و قمع ايشان\r\nچون كار روزگار چنانك عادت اوست دولت اتابكى را به زوال رسانيد و ملك او را به سلطان جلال الدّين انتقال كرد و حشم و خدم از جوانب روى به دو نهادند ، كفرهء « 9 » فجرهء گرج طمع بر تمليك ولايت مستحكم كردند تا ابتدا سلطان را برانند و ملك تبريز مسلّم كنند و بعد از آن به بغداد روند و جاثليق « 10 » را به‌جاى خليفه بنشانند و مساجد را كليسيا و حقّ را باطل كنند . درين تمنّى زور « 11 » و اباطيل غرور به اعتماد شوكت رجال و شكّت « 12 »\r\n\r\n\r\n","description":"","footnote":"\r\n( 1 ) - بشر : گشاده‌رويى .\r\n( 2 ) - انطلاق : گشاده‌رويى .\r\n( 3 ) - ينبيك . . . زيبايى چهرهء او ، تو را از گشاده‌روئيش خبر مىدهد .\r\n( 4 ) - سال 622 .\r\n( 5 ) - تهانى : مباركباد گفتن .\r\n( 6 ) - معنى عبارت : راهى را كه اتابك پيموده بود ، پيمود . ( عبارت به كنايه همبسترى و همسرى سلطان را با ملكه بيان مىكند )\r\n( 7 ) - يعنى در هيچ سنّت و فرهنگى پسنديده نيست .\r\n( 8 ) - كلّ . . . تحمّل هر چيز جز زن و ياد او آسان است .\r\n( 9 ) - كفره : جمع كافر .\r\n( 10 ) - جاثليق : قاضى و مهتر ترسايان ، حكيم مسيحى .\r\n( 11 ) - زور : كلمه‌اى است عربى به معنى دروغ و باطل و شرك .\r\n( 12 ) - شكّت : سلاح .\r\n","page_name":" 492 ","page_number":142},
  {"content":"\r\n\r\nرماح « 1 » و نصال « 2 » جمعيّتى ساختند و زيادت از سى هزار مردان كار تعبيه دادند و حركت كرد :\r\n الحقّ ابلج و السّيوف عوار * فحذار من اسد العرين حذار « 3 » \r\nخبر چون به سلطان رسيد و هنوز گروه او انبوه نشده بود و اختلال احوال او به ابتلال « 4 » مبدّل نگشته با جمعى كه داشت بىتفكّر و تردّد روى به جمع گرج كرد . هنگامى كه نور بام « 5 » ظلمت شام را مىراند به خوابگاه گرج رسيد در درهء كربى و ايشان مست شراب و افتادهء خراب :\r\n يا راقد اللّيل مسرورا بأوّله * انّ الحوادث قد يطرقن اسحارا « 6 » \r\nپيش از آنك گرج دست به جنگ برند سلطان پاى در نهاد و ايشان را دست بردى « 7 » نيكو بنمود . و در آن درهء كربى غارى بود در راه‌گذرى مضيق چون بعد غور عقلا عميق .\r\nگرجيان همچنان سوار بر آن مىزدند و خود را در آن مىافكندند . و سروران فتن و شرّيران زمن « شلوه » و « ايوانى » با ديگر اعيان گرجى را دستگير كردند و در زنجير كشيدند با نزديك سلطان آوردند . و شلوه شبيه رجال عادى به ضخامت جثّه و قامت و فخامت جاه و زعامت . چون نزديك سلطان رسيدند فرمود كه : « كجاست صولت تو كه گفته بودى صاحب ذو الفقار كجاست تا زخم شمشير آبدار بيند ؟ » شلوه گفت : « اين كار دولت سلطان كرد « 8 » . » بعد از آن اسلام برو عرضه كردند ، گفت : « دهاقين را رسمى باشد كه در ميان جاليز چشم زخم را « 9 » سر خر آويزند . خضرت بستان اسلام را شلوه نيز سر خر باشد . » امّا خود - حاشى السّامعين « 10 » - كون خرى تمام بود .\r\nفىالجمله چون سلطان مؤيّد و كامران با دار الملك تبريز رسيد و از هيبت او در آن ممالك بر دل‌ها رعشت « 11 » و بر دشمنان دهشت غالب شده بود و لشكر او به نسبت گذشته بسيار جمع شده ، شلوه و ايوانى را اعزاز فرمود و بر انديشهء آنك ايشان در استخلاص گرج معاون باشند با مزيد اكرام مرند و سلماس و اورميه و اشنو را بديشان\r\n\r\n\r\n","description":"","footnote":"\r\n( 1 ) - رماح : نيزه‌ها ، جمع رمح .\r\n( 2 ) - نصال : پيكان‌ها ، جمع نصل .\r\n( 3 ) - حق آشكار است و شمشيرها امانتند ( كارى از پيش نمىبرند ) پس از شيران بيشه‌ها بترس و بر حذر باش . ( مطلع قصيده‌اى از ابو تمّام در مدح معتصم عباسى در وصف سوزاندن افشين )\r\n( 4 ) - ابتلال : نيكو شدن حال .\r\n( 5 ) - بام : بامداد .\r\n( 6 ) - يا . . . اى خوابيده‌اى كه به اوّل شب شادمانى ! چه بسا حوادثى كه در سحرگاهان رخ مىدهد .\r\n( 7 ) - دست برد : ضرب شست ، هنرنمايى .\r\n( 8 ) - يعنى بخت با تو يار بود .\r\n( 9 ) - يعنى براى دفع چشم زخم .\r\n( 10 ) - از گوش شنوندگان دور باد .\r\n( 11 ) - رعشت : لرزه .\r\n","page_name":" 493 ","page_number":143},
  {"content":"\r\n\r\nداد :\r\n به ناپارسايان چه دارى اميد * كه زنگى به شستن نگردد سپيد \r\nو لشكر بسيار از پياده و سوار معدّ و آماده كرد . و شلوه و ايوانى را كه بر وفق مزاج او سخن‌ها گفته بودند و تقبّل‌ها و تكفّل‌ها كرده و به مواعيد عرقوبى « 1 » سلطان را مغرور كرده و به رسن احتيال « 2 » خواسته كه او را در چاه اغتيال « 3 » اندازند و به روباه‌بازى آن شير پلنگ جوهر را در حبل حيل مقيّد كنند در مصاحبت لشكر بفرستاد .\r\nو سلطان جريده « 4 » قصد خريدهء « 5 » نه به زرخريدهء خود « 6 » كرد و متوجّه خوى شد . و از آنجا متوجّه گرج گشت و در دون كه سر حدّ گرج است به يكديگر پيوستند . و در مقدّمه سلطان ملك طشت‌دار را به رسالت نزديك قيز ملك فرستاد . و قيز ملك زنى بود كه پادشاه تمامت گرج بود . و از امير المؤمنين ابو بكر - رضى اللّه عنه - روايت است كه چون خبر به دو رسيد كه شاه عجم زنى است ، گفت : « ذلّ من اسند امره الى امرأة « 7 » . » ملك طشت‌دار روزى بر لب رودخانهء كرّ بود . قسّيسى مست كه كشيش مىخوانند از نزديك شلوه مىرسد . با ملك طشت‌دار تعدّى مىكند و مىگويد نزديك ملك « 8 » لشكر روان كند تا در درهء ماركاب سلطان را با لشكر فروگيريم و جزا و مكافات او به‌جاى آريم . ملك طشت‌دار همان لحظه كشيش را بمىكشد و چون مرغ پرّان با نزديك سلطان مىرسد .\r\nوقت صبحى كه آواز مؤذّنان مؤدّيان « 9 » صلاة را از خواب بيدار مىكردند نزديك سلطان رسيد و از مصدوقهء حال و خديعت فرقهء ظلال بياگاهانيد . فرمود تا اختبار و اعتبار را شلوه و ايوانى را حاضر كردند و چهل امير ديگر در صحبت ايشان . و فرمود كه : « با شما كنگاج « 10 » مىرود كه به كدام راه اولىترست ؟ راه غرس يا راه درهء ماركاب . » شلوه و امرا گفتند كه : « بر راه غرس بلادى حصين است ؛ گذر از آنجا متعذّر باشد . و راه ماركاب اوسط راههاست و به تفليس نزديك‌تر . چون به آنجا رسيم به آوازهء سلطان لشكر پراكنده شوند و ولايت تفليس مسلّم كنيم و مستخلص گردد . » سلطان را چون حقيقت خبث عقيدت آن منافقان معلوم شد با شمشير كه داشت برخاست و شلوه را به دست خود\r\n\r\n\r\n","description":"","footnote":"\r\n( 1 ) - عرقوبى : دروغين .\r\n( 2 ) - احتيال : فريب دادن .\r\n( 3 ) - اغتيال : هلاك كردن .\r\n( 4 ) - جريده : تنها .\r\n( 5 ) - خريده : زن دوشيزه .\r\n( 6 ) - براى درك مفهوم اين عبارت كافى است بدانيم كه اگر اين زن زرخريد سلطان بود بر او حلال مىشد .\r\n( 7 ) - ذلّ . . . كسى كه كارش را به زن سپرد خوار شد .\r\n( 8 ) - ظاهرا مقصود قيز ملك است .\r\n( 9 ) - مؤدّى : كسى كه براى سفر آماده مىشود .\r\n( 10 ) - كنگاج : كنكاش ، مشورت . استعمال اين كلمه در معنى كاوش غلط است .\r\n","page_name":" 494 ","page_number":144},
  {"content":"\r\n\r\nضرب‌ها بر ميان زد و به دو نيم كرد و خون او شمشير را ملوّث كرد و بفرمود تا تمامت ايشان را به دوزخ فرستادند . و با امراى خود مشورت نمود تا به كدام راه روى نهد .\r\nهركس مصلحتى ديدند . سلطان فرمود : « رأى من آنست كه چون ايشان از احوال شلوه و ايوانى بىخبر باشند و منتظر آنك تا ازيشان خبرى رسد مغافصة به سر ايشان رسيم . » بر مصلحت ديد خود برفور با ده هزار مرد پرجگر روان شدند تا به پاى عقبهء تندسه ؟ ؟ ؟ « 1 » - كه عقاب را پرواز از آن به حساب تواند بود « 2 » - از اسب پياده شد و لشكر بر عقب او روان .\r\nوعول « 3 » وغول « 4 » او را مىديد از شرم پياده روى و ترس خويش خود را سرنگونسار از كمر مىانداخت . تا وقت انفجار عيون صبح « 5 » بدان فجّار رسيد . و از جانبين كار حرب سخت گشت . و به تير و شمشير دست بگشادند تا عاقبت حقّ بر باطل غلبه كرد و اكثر شيعهء « 6 » شرك در شرك « 7 » فنا افتادند و اهل ضلال گزيدهء صلال « 8 » عطب « 9 » شدند و اولياى سلطان منصور و اودّاى « 10 » شيطان مقهور گشت :  أَ لَمْ يَرَوْا كَمْ أَهْلَكْنا قَبْلَهُمْ مِنَ الْقُرُونِ أَنَّهُمْ إِلَيْهِمْ لا يَرْجِعُونَ  « 11 » . آن روز چون به شب كشيد هم آنجا نزول كردند و روز ديگر هنگام آنك :\r\n و الفجر يتلو الدّجى فى اثر زهرته * كطاعن بسنان اثر منهزم « 12 » \r\nبه صحراى لورى آمدند . غبارى انگيخته شد كه يكديگر را كس نمىشناخت . چون تسكين يافت و آفتاب بالا گرفت گرجيان را ديدند چون صيد مانده در دام‌ها افتاده پنج پنج و ده‌ده . در هر خيل هركس گرجىاى را مىديد مىكشت تا بدين نوع بسيار نيز نيست شدند و بر عقب ياران برفتند . و لورى را امان داد . و از آنجا به قلعهء علىآباد رفت . استيمان كردند بديشان نيز آسيبى نرسانيد . و تمامت ماه حرام و صفر در لشكر مقام ساخت . و چون غرّهء « 13 » ربيع الأوّل بديدند سلطان را تماشاى شكار هوس كرد . جريده « 14 » با سوارى\r\n\r\n\r\n","description":"","footnote":"\r\n( 1 ) - تصحيح اين كلمه براى مرحوم قزوينى مقدور نگشته است .\r\n( 2 ) - ظاهرا يعنى عقاب از پرواز كردن بر فراز آن حساب مىبرد و پروا مىكند . در نسخهء ج به‌جاى حساب ، « مجال » آمده است .\r\n( 3 ) - وعول : گوزن‌ها ، جمع وعل .\r\n( 4 ) - وغول : داخل شدن و فرورفتن در جنگل و كوه و غيره .\r\n( 5 ) - انفجار عيون صبح : جوشيدن چشمه‌هاى صبح .\r\n( 6 ) - شيعه : پيرو .\r\n( 7 ) - شرك : دام .\r\n( 8 ) - صلال : جمع صل ، به معنى نوعى مار كه زهر آن افسون ندارد و اين جمع در كتب لغت مشهور نيامده است ، بلكه فقط اصلال آمده و لاغير .\r\n( 9 ) - عطب : هلاك ، نابودى .\r\n( 10 ) - اودّاء : دوستان ، جمع وديد .\r\n( 11 ) - الم . . . آيا نديده‌اند كه چه مردمى را پيش از آن‌ها هلاك كرده‌ايم كه ديگر به نزدشان بازنمىگردند ؟ ( يس 36 / 31 ) .\r\n( 12 ) - و الفجر . . . طلوع و درخشش فجر در پى تاريكى مانند نيزه جنگجويى است كه در تعقيب شكست‌خوردگان است . ( از امير ابو المطاع )\r\n( 13 ) - غرّه : اوّل ماه .\r\n( 14 ) - جريده : تنها .\r\n","page_name":" 495 ","page_number":145},
  {"content":"\r\n\r\nچند به راه برفت . و گرجيان را چون خبر شد پانصد سوار مرد ابناى جدّ و جهد را روان كردند مگر سلطان را ناگهان به كمند كيد صيد كنند و آتش اسلام را منطفى :\r\n سوار جهان پور دستان سام * به بازى « 1 » سر اندر نيارد به دام \r\nسلطان چون ايشان را از دور بديد دانست كه سيلابى عظيم است ؛ مگر از مهابّ « 2 » رياح دولت نسيمى از عنايت حضرت عزّت و جلالت بدمد و خاك ادبار « 3 » در چشم آن خاكساران پاشد . محاربت آغاز نهاد و به نفس خود حمله‌هايى كه يك مرد پانصد را بازنشاند مىكرد و در هر نوبت چند را ازيشان مىانداخت . لشكر سلطان را چون ازين حال خبر شد فوجى از لشكر سلطانى به مدد آمد . و آن مخاذيل « 4 » را هر لحظه قوم قوم مىرسيد تا زيادت از ده هزار شدند . و اورخان به جوار تفليس پناهيد و بر ركن‌هاى آن لشكر بداشت تا عاقبت سلطان با فوجى از خواصّ تكبيرگويان روى بر آن مخاذيل نهاد و به شمشير و نيزه طورا يمينا و طورا شمالا « 5 » بسيارى ازيشان را بر خاك انداخت :\r\n دريا ديدى كه كوه بارد * شمشير بر آن صفت گذارد\r\nپندارى كافتاب ميغست * گر هيبت خود برو گمارد \r\nچون اهل گرج زخم گرز او ديدند راه گريز گرفتند . چون مداخل شهر را به رجال مشحون يافتند عنان به جانب جيحون « 6 » تافتند و از ترس و هراس با سلاح و افراس « 7 » خود را در آن آب آن خاك پايان بر باد مىدادند و به آتش دوزخ مىرفتند :\r\n بر دل حاسد او سينه ز سهمش « 8 » گورست * بر تن دشمن او پوست ز بيمش كفنست \r\nو متوطّنان قلعه چون آن حالت ديدند دست به جنگ بردند . چون لشكر قدم اقدام در نهادند و به زخم تير اختر دوز و ناوك جگرسوز ايشان را مضطرّ و عاجز كردند خزانهء قيز ملك را در آب انداختند . روز ديگر طلب امان كردند . سلطان ملتمس ايشان را مبذول داشت و به نفس خود بايستاد چندانك آن قوم از منازل سلطان در گذشتند و به حدّ آبخاز رسيدند . و هر ديه و قلعه كه در حدود تفليس مشحون به احزاب ابليس بود تمامت را مستأصل كرد و حشم را غنايم بىحدواندازه حاصل گشت و كنشت‌هاى « 9 » تفليس كه از\r\n\r\n\r\n","description":"","footnote":"\r\n( 1 ) - به بازى : به آسانى .\r\n( 2 ) - مهابّ : وزشگاه‌ها ، جمع مهبّ .\r\n( 3 ) - ادبار : بخت‌برگشتگى .\r\n( 4 ) - مخاذيل : خوارشدگان ، جمع مخذول .\r\n( 5 ) - طورا . . . گاهى از راست و گاهى از چپ .\r\n( 6 ) - جيحون : يعنى رود كرّ . شاهدى براى اطلاق جيحون به معنى مطلق رودخانه .\r\n( 7 ) - افراس : اسبان ، جمع فرس .\r\n( 8 ) - سهم : ترس ، مهابت .\r\n( 9 ) - كنشت : به ضمّ و كسر كاف به معنى عبادتگاه .\r\n","page_name":" 496 ","page_number":146},
  {"content":"\r\n\r\nقديم الأيّام باز ذخاير نفايس در عمارت آن صرف كرده بودند ويران كرد و بر آن مواضع صوامع « 1 » اسلام اساس نهاد .\r\nناگاه منهيان « 2 » رسيدند كه « براق » ربقهء وفاق « 3 » از گردن بركشيده است و از كرمان بر عزم استخلاص عراق روان شده . سلطان بر قصد « براق » مراكب براق « 4 » صفت در پيش زد و چون برق بجست و از لشكر آنچ توانست با خود بيرون برد و چون باد عرصهء خاك مىبسود و چون آتش هواى بالا مىكرد و در منازل و طرق لشكر ازو بازمىماند . به هفده روز از تفليس به حدود كرمان راند و از لشكر سيصد سوار زيادت با او مصاحب نه . براق حاجب چون آوازهء سلطان بشنيد خدمتىهاى بسيار به خدمت او فرستاد و تمهيد عذر كرد . سلطان بر عزم استجمام « 5 » روزى چند به اصفهان آمد و بزرگان عراق روى به خدمت او نهادند . كمال الدّين اسماعيل راست اين قصيدهء مطوّل :\r\n بسيط روى زمين گشت باز آبادان * به يمن سير سپاه خدايگان جهان\r\nكنند تهنيت يكديگر همى به حيات * بقيّتى كه ز انسان بماند و از حيوان\r\nز باغ سلطنت اين يك نهال سر بكشيد * كه برگ او همه عدلست و بار او احسان\r\nبراى بندگى درگهش دگرباره * ز سر گرفت طبيعت توالد انسان\r\nجلال دنيا و دين منكبرنى 50 « 6 » آن شاهى * كه ايزدش بسزا كرد بر جهان سلطان\r\nزهى معارج قدرت وراى طور كمال * زهى معانى خوبت برون ز حصر بيان\r\nجهان‌ستانا ايزد ترا فرستادست * كه چار حدّ جهان ملك تست رو بستان\r\nگواه ملك تو عدلست هركجا خواهى * به نيك محضرى خود گواه مىگذران\r\nتو عمر نوح بيابى از آنك در عالم * عمارت از تو پديد آمد از پس طوفان\r\nتو داد منبر اسلام بستدى ز صليب * تو برگرفتى ناقوس را ز جاى اذان\r\nحجاب ظلم تو برداشتى ز چهرهء عدل * نقاب كفر تو بگشادى از رخ ايمان\r\nز بازوى تو قوى گشت بازوى اسلام * كه از مصادم كفّار گشته بد ويران\r\nبراق عزم تو گامى كه برگرفت ز هند * نهاد گام دوم بر اقاصى ارّان \r\n\r\n\r\n","description":"","footnote":"\r\n( 1 ) - صوامع : صومعه‌ها ، در اينجا مجازا به معنى عبادتگاه‌ها به كار رفته است .\r\n( 2 ) - منهى : گزارشگر .\r\n( 3 ) - ربقهء وفاق : ريسمان همراهى .\r\n( 4 ) - مراكب براق صفت : اسب‌هايى كه صفتشان تيزرويى مىباشد . براق به معنى اسب تيزرو است .\r\n( 5 ) - استجمام : رفع خستگى .\r\n( 6 ) - منكبرنى : رجوع كنيد به حواشى آخر كتاب .\r\n","page_name":" 497 ","page_number":147},
  {"content":"\r\n\r\n كه بود جز تو ز شاهان روزگار كه داد * قضيم « 1 » اسب ز تفليس و آب از عمّان\r\nز لعب تيغ تو در ضرب خصم شه‌ماتست * به اسب و پيل چه حاجت يكى پياده بران \r\nديگرباره خبر رسيد كه : « گرجيان جمعيّت كرده‌اند و وزير يلدرجى كه سلطان او را قائم‌مقام خود در تفليس بگذاشته بود به اضطرار به تبريز آمدست و از شام ملك اشرف حاجب على را به اخلاط « 2 » فرستاده است و هرچند روز تاختن مىآورد . و ملكه از خوى به اخلاط رفته است و حاجب على او را به خود راه داده و گرجيان باز به تفليس آمدند و مساجد را خراب و مسلمانان را عذاب مىكنند . » سلطان ازين اخبار موحش پريشان و پيچان شد و درحال عازم آذربيجان گشت :\r\n كيف عيش امرئ له كلّ يوم * علم دون بلدة منشور\r\nو اذا الرّيح حرّكت صوت طبل * من بعيد فقلبه مذعور\r\nيا غنيّا عن العساكر و الحثّ * هنيئا لك المقيل الوثير\r\nمن له كسرة يعيش عن النّا * س غنيّا بها فذاك الأمير « 3 » \r\nسلطان چون به نواحى اخلاط رسيد لشكر هركرا مىيافتند مىكشتند و هرچه مىديدند مىبرد تا به در اخلاط رفتند . و لشكريان خود را در شهر انداخت و دست به غارت و قتل بردند . نفير و زفير « 4 » از مردان و زنان برخاست . سلطان خواصّ را بفرستاد تا آن جماعت را از شهر بيرون كنند . عوامّ نيز غوغا برآوردند . جماعتى لشكريان كشته شدند و باقى را بيرون كردند و كار از تدارك بگذشت . حشم سلطان را چندانك خواستند باز راه ندادند كه در آنجا روند .\r\nو چون خبر وصول نايماس و تاينال به جانب عراق رسيده بود و امكان قرار نبود ، از آنجا بر عزم عراق به تبريز آمد و از آنجا به اصفهان شد . و شذّاذ « 5 » لشكر و افراد مردان هر كجا بودند روى به خدمت سلطان نهادند . و لشكر مغول نيز به رىّ رسيد و سلطان مستعدّ كار « 6 » شد و متشمّر « 7 » كارزار . و جملهء اعيان و خانان را حاضر كرد ع : گران‌مايگان را ز لشكر بخواند ، و گفت : « كاريست بزرگ كه تصدّى كرده و بلائى عظيم پيش آمده ؛ اگر تن به عجز\r\n\r\n\r\n","description":"","footnote":"\r\n( 1 ) - قضيم : علف و جو ستور .\r\n( 2 ) - اخلاط : شهرى در كنار درياچهء وان كه آن را از اقليم پنجم محسوب مىداشتند . ( مجمل التّواريخ و القصص ص 480 ) .\r\n( 3 ) - كيف . . . چگونه است زندگى مردى كه هر روز در سرزمينى است . / و هرگاه باد صداى طبلى را از دور بياورد او بيمناك مىشود . / اى كه از لشكريان و تشويق بىنيازى ، خواب خوش چاشتگاهى گوارايت باد . / كسى كه لقمه نانى براى زيستن دارد و بدان از مردم بىنياز است ، پادشاه است .\r\n( 4 ) - زفير : ناليدن .\r\n( 5 ) - شذّاذ : مردمان اندك ، جمع شاذّ .\r\n( 6 ) - كار : جنگ .\r\n( 7 ) - متشمّر : آمادهء كار .\r\n","page_name":" 498 ","page_number":148},
  {"content":"\r\n\r\nو جبن در خواهيم داد هيچ بقا ممكن نيست . بارى مقاومت اولىتر و صبر . اگر فضل بارى يارى دهد خود ما و شما رستيم و اگر كار به نوعى ديگر باشد از درجهء شهادت و فضيلت سعادت محروم نمانيم . » قال اللّه تعالى :  يا أَيُّهَا الَّذِينَ آمَنُوا إِذا لَقِيتُمْ فِئَةً فَاثْبُتُوا وَ اذْكُرُوا اللَّهَ كَثِيراً لَعَلَّكُمْ تُفْلِحُونَ  « 1 »  . \r\nجمله يكدل و يك زفان از سلطان قبول كردند و سلطان لشكر را تعبيه داد و قلب و جناحين را تسويه . ميمنه را به برادر بىوفا و همتاى پرجفاى خود غياث الدّين سپرد و ميسره را مستظهر كرد و خويشتن در قلب بايستاد و صف آراست . و خواست تا ميمنه و ميسره را فرمايد تا در موافقت او در قلب و موازاة خود حمله كنند ؛ برادرش غياث الدّين با ايلچى پهلوان و خواصّ خويش و جمعى ديگر عنان برتافت :\r\n انّى و تجربتى سعيدا بعد ما * جرّبت فى غلوائه اخلاقه\r\nكمعيد شكّ فى خرا قد شمّه * و اراد معرفة اليقين فذاقه « 2 » \r\nسلطان جلال الدّين ازين سبب مستشعر « 3 » شد و از لشكر متنفّر و بازين همه روى نگردانيد و بر قلب حمله كرد . و دست راست لشكر مغول دست چپ سلطان را برداشت و دست راست سلطان دست چپ مغول را و لشكرها به يكديگر مختلط شدند . و لشكر مغول از پس قلب سلطان درآمدند و علم سلطان از جايگاه برفت . و دست راست بر عقب دست چپ مىدوانيد چنانك هيچ‌كدام را از يكديگر خبر نبود . و سلطان در قلب افتاده و بيرون « 4 » جنيبت‌كش « 5 » كس با او نمانده . از جوانب به دو محيط شدند . و سلطان چون نقطه در دايره يكى را از اسب مىانداخت و ديگرى را اعضا مىخست تا از ميان بجست و به لورستان « 6 » افتاد و در دره‌اى مقام كرد . و از هزيمتيان يكان و دوگان ناگهان مىرسيدند و به خدمت او متّصل مىشدند . و كسى را از اهل اصفهان و لشكر از حال او خبر نه . بعضى بر آنك او را در معركه انداخته‌اند و بعضى بر آنك گرفتار شده است .\r\nو لشكر مغول تا به در اصفهان آمدند و از آنجا به تعجيل تمام بىهيچ لبث « 7 » و مكث در مدّت سه شبانروز به رىّ راندند و از آنجا نيز متوجّه نشابور شدند و بازگشتند .\r\n\r\n\r\n","description":"","footnote":"\r\n( 1 ) - يا . . . اى كسانى كه ايمان آورده‌ايد ، اگر به گروهى از دشمن برخورديد ، پايدارى كنيد و خدا را بسيار ياد كنيد باشد كه رستگار شويد . ( انفال 8 / 45 )\r\n( 2 ) - انّى . . . همانا من اخلاق سعيد را تجربه كردم ، بعد از آنكه او را در غرور آزمودم . / مانند كسى كه در مدفوع شك مىكند درحالىكه تحقيقا آن را بوئيده و براى معرفت يقينى آن را مىچشد . ( از احمد بن ابى بكر بن حامد )\r\n( 3 ) - مستشعر : ترسنده در دل خود .\r\n( 4 ) - بيرون : غير از .\r\n( 5 ) - جنيبت‌كش : كسى كه مسئول اسب يدك است .\r\n( 6 ) - لورستان : لرستان .\r\n( 7 ) - لبث : درنگ كردن .\r\n","page_name":" 499 ","page_number":149},
  {"content":"\r\n\r\nو سلطان به جانب اصفهان روان شد و مبشّران در مقدّمه بفرستاد و او بر عقب ايشان .\r\nتمامت مردان و زنان به استقبال او رفتند و مقدم او را قدوم مسرّات دانستند و ذهاب بليّات :\r\n چو ديدند ايرانيان روى او * برفتند يك‌بارگى سوى او \r\nو سلطان از اكثر اعيان حشم در خشم بود . فرمود تا خانان و سروران را كه مقرّبان حضرت و نام‌يافتگان دولت خاندان او بودند و روز مصافّ هيچ كار نكردند پيش او آوردند و مقنعه بر سر انداختند و گرد محلّات بگردانيد و جماعتى را كه در عداد امارت نبودند « 1 » و در آن روز كه روز فزع اكبر « 2 » بود در موقف قتال و نزال « 3 » تقدّم كرده بودند و قدمى در نهاده و به صدق دمى پاى داشته بعضى را لقب خانى داد و قومى را ملكى و خلعت و تشريف و ايشان را بركشيد و بازار ايشان را رواج داد .\r\n\r\nذكر مراجعت سلطان با گرجستان\r\nو از آنجا در شهور سنهء خمس و عشرين و ستّمائة « 4 » به گرجستان رفت . و چون سلاطين روم و شام و ارمن و آن حدود از بطش « 5 » و انتقام و ركض « 6 » و اقتحام او هراسان بودند با يكديگر بيعت كرده بودند و به دفع او يك‌تيغ شده . و لشكر گرج و آلان و ارمن و سرير و لكزيان و قفچاق و سونيان « 7 » و آبخاز و جانيت 51 « 8 » و شام و روم جمله مجتمع شدند و با ايشان متّفق مردانى كه پختگان آتش روزگار و نخبگان روز كار بودند .\r\nو سلطان به جوار ايشان به مندور رسيد . نزول كرد ؛ و از قلّت آلت كفاح « 9 » و عدم رجال سيوف و رماح « 10 » و تكاثر سواد دشمن و تغيّر احوال ز من پريشان بود . و با وزير يلدرجى و اركان حضرت مشورت فرمود . يلدرجى صواب در آن ديد كه : « چون عدد مردان ما صد يك ايشان نيست از مندور بگذريم و آب و هيمه « 11 » را ازيشان بازداريم تا ايشان در گرما ضعيف شوند و اسبان لاغر و لشكرهاى ديگر كه به هر جانبىاند به ما رسند . آنگاه از\r\n\r\n\r\n","description":"","footnote":"\r\n( 1 ) - در نسخهء « آ » آمده است : « بودند » و شايد درست همين باشد ؛ زيرا رتبهء « امير » پائين‌تر از « ملك » و « خان » بوده است . نسوى مىنويسد ( در ص 100 ) : « فان كان اميرا يلقّبه ملكا و ان كان ملكا يلقّبه خانا . »\r\n( 2 ) - فزع اكبر : ترس بزرگ ، كنايه از قيامت .\r\n( 3 ) - نزال : جنگ .\r\n( 4 ) - سال 625 .\r\n( 5 ) - بطش : سخت‌گيرى ، خشم .\r\n( 6 ) - ركض : تاختن .\r\n( 7 ) - سونيان : مقصود بلاشكّ اقوام سوان  ( Svanes )  است كه يكى از قبايل معروف قفقاز است . ( مص )\r\n( 8 ) - تصحيح اين كلمه براى مرحوم قزوينى ممكن نشده است . ذيل آن فرموده‌اند : « جانين نيز ممكن است خوانده شود . »\r\n( 9 ) - كفاح : جنگ .\r\n( 10 ) - رماح : نيزه‌ها ، جمع رمح .\r\n( 11 ) - هيمه : هيزم .\r\n","page_name":" 500 ","page_number":150},
  {"content":"\r\n\r\nقدرتى و بصيرتى تمام روى به كار آريم و انديشهء كارزار كنيم . » سلطان از آنجا كه اقتدار او بود در غضب شد و دواتى كه در پيش او نهاده بود بر سر وزير زد و فرمود كه : « ايشان رمهء گوسفنداند ، شير را از كثرت گلّه چه گله ؟ » يلدرجى از گفتهء ناسامان پشيمان شد و به جنايت « 1 » آن پنجاه هزار دينار تسليم كرد . سلطان فرمود كه : « هرچند كار سختست و مشكل ؛ امّا چاره جنگست و توكّل . نتوان دانست كه دست « 2 » كرا خواهد بود . » در خزانه بگشادند و رمه‌هاى اسبان حاضر كرد و امرا و خواصّ با اوساط و عوامّ چندانك توانستند برداشتند و مستعدّ گشت . چون لشكرها رسيدند با طبل و بوق و جمال « 3 » و نوق « 4 » صف‌صف از پس يكديگر ايستاده و محاربت را آماده . لشكر سلطان را به نسبت خود از دريائى جوئى و در ميدان خود گوئى مىپندارند . قال اللّه سبحانه و تعالى  إِنْ يَكُنْ مِنْكُمْ عِشْرُونَ صابِرُونَ يَغْلِبُوا مِائَتَيْنِ وَ إِنْ يَكُنْ مِنْكُمْ مِائَةٌ يَغْلِبُوا أَلْفاً مِنَ الَّذِينَ كَفَرُوا بِأَنَّهُمْ قَوْمٌ لا يَفْقَهُونَ  « 5 » .\r\nچون لشكر گرج در رسيد لشكر سلطان نيز سلاح پوشيدند و سلطان به مطالعهء ايشان بر پشته‌اى بلند برآمد . نشان‌ها و اعلام قفچاق را ديد بر يمين و بيست هزار مرد گزين .\r\nسلطان قشقر را پيش خواند و يك‌تا نان و قدرى نمك به دو داد و نزديك قفچاقان فرستاد و حقّى كه در عهد پدر خويش در وقتى كه ايشان را مقيّد و مذلّل كرده بود و سلطان به لطايف حيل ايشان را از آن خلاص داده و نزديك پدر شفيع شده ياد داد و گفت : « اكنون در روى من مگر قضاى آن حقّ را شمشير مىكشيد . » لشكر قفچاق ازين سبب بازايستادند . حالى از موضع خود دور گشتند و ازيشان يكسو شد . و چون لشكر گرج صفوف بياراستند سلطان رسولى نزديك ايوانى كه سرور ايشان بود فرستاد كه : « شما امروز از دور رسيده‌ايد و اسبان كوفته باشند و مردان خسته ؛ امروز هم برين نمط بايستيم ؛ جوانان جنگجوى از هر جانب يك‌يك در ميدان آيند و بر سبيل مجادله و مطارده « 6 » دستى بر هم اندازند تا امروز نظاره كنيم و كار فردا كناره « 7 » . » ايوانى را اين سخن نيك موافق افتاد . و از جوانان كنداور « 8 » و دليران دلاور يك سرور كه با كوه به ضخامت پهلو\r\n\r\n\r\n","description":"","footnote":"\r\n( 1 ) - جنايت : گناه .\r\n( 2 ) - دست : قدرت .\r\n( 3 ) - جمال : شترها .\r\n( 4 ) - نوق : جمع ناقه .\r\n( 5 ) - ان . . . هرگاه از شما بيست تن باشند و در جنگ پايدارى كنند بر دويست تن غلبه خواهند يافت و اگر صد تن باشند بر هزار تن از كافران پيروز مىشوند ؛ زيرا آنان قومى عارى از فهمند . ( انفال 8 / 65 ) .\r\n( 6 ) - مطارده : به همديگر حمله كردن .\r\n( 7 ) - در نسخه ه آمده « يكباره » و شايد همين صواب باشد .\r\n( 8 ) - كنداور : دلير .\r\n","page_name":" 501 ","page_number":151},
  {"content":"\r\n\r\nمىزد در ميدان آمد و ازين جانب سلطان منكروار :\r\n ز لشكر برون تاخت بر سان شير * به پيش هجير اندرآمد دلير \r\nو خلقى از جوانب نظّاره كنان . سلطان هم در تك « 1 » اسب تكبيرگويان :\r\n يكى نيزه زد بر كمربند او * كه بگسست خفتان و بربند او \r\nآن ملعون از اسب بر زمين افتاد و جان بداد . سه پسر داشت جداجدا به نوبت در مىآمدند و سلطان به قوّت و قدرت خداى - عزّ و جلّ - يك ضربت مىزد و بر عقب پدر به دوزخ مىفرستاد :\r\n با حملهء باز هيبت او * شاهين قضا كبوتر آمد\r\nاى آنك به معركه سنانت * دوزندهء چشم اختر آمد \r\nازناورى « 2 » ديگر به جثّه كوه بيستون با نيزه‌اى مانند ستون بر مركبى چون هيكل فيل در تاخت :\r\n مكرّ مفرّ مقبل مدبر معا * كجلمود صخر حطّه السّيل من عل « 3 » \r\nو بارگير « 4 » سلطان از كثرت تعب « 5 » از اقدام بازمانده و نزديك شده كه در شكال « 6 » احجام « 7 » افتد . و ازناور هر لحظه حمله مىآورد و سلطان به چابك دستى آن را ردّ مىكرد .\r\nمتواتر برين جمله حمله‌ها آورد و سلطان را زخم‌ها زد و كارگر نيامد . كار سخت شد و نزديك رسيد كه شيطان رجيم بر سلطان رحيم غالب شود و شاه در دست ديو سياه افتد .\r\nباز چون حملهء او به سلطان نزديك رسيد سلطان در تك اسب به زير جست :\r\n يكى نيزه زد بر سر اشكبوس * سپهر آن زمان دست او داد بوس \r\nآن زمان آواز تحسين ملائكهء ارضى به ملأ اعلى رسيد و نداى الحمد للّه الّذى نصر عبده « 8 » به مسامع ثقلين « 9 » رسيد و فريقين « 10 » از مشاهدهء اين حال كه رستم زال را امثال آن ميسّر نبود تعجّب نمودند و هريك :\r\n همىگفت هركس كه اين رستمست * و يا آفتاب سپيده دمست \r\nو چون آن چند كس كه هريك صفدرى « 11 » بودند و پشت لشكرى در يك لحظه لقمهء\r\n\r\n\r\n","description":"","footnote":"\r\n( 1 ) - تك : دويدن .\r\n( 2 ) - ازناور : به زبان گرجى به معنى شريف و بزرگ قوم است . ( مص )\r\n( 3 ) - مكرّ . . . حمله‌كنندهء گريزپاى ، روىآورندهء روى گردان ، مانند صخره‌اى است كه سيل آن را از بلندى به زير افكنده است . ( از معلّقه امرؤ القيس )\r\n( 4 ) - بارگير : اسب .\r\n( 5 ) - تعب : رنج ، خستگى .\r\n( 6 ) - شكال : پاىبند ستوران .\r\n( 7 ) - احجام : بازايستادن از ترس ، عقب‌نشينى از سر ترس .\r\n( 8 ) - الحمد . . . ستايش از آن خدايى است كه بنده‌اش را يارى داد .\r\n( 9 ) - ثقلين : جنّ و انس .\r\n( 10 ) - فريقين : دو گروه متخاصم .\r\n( 11 ) - صفدر : ( صف + در ) : درانندهء صف دشمن .\r\n","page_name":" 502 ","page_number":152},
  {"content":"\r\n\r\nيك سوار شدند و طعمهء كلاب « 1 » و كفتار گشت ، فشل « 2 » و هراس بر آن مدابير « 3 » غالب شد و از لشكر اسلام خوف و هراس غايب . سلطان هم از آن موضع به سر تازيانه اشارتى كرد . مردان كار پاى در نهادند و لشكر گرج روى برگردانيد . آثار فتح الباب ظفر ظاهر گشت و انوار حسن المآب نصرت چهره گشاد و در يك لحظه فضا از كشتهء بسيار پشتهء ناهموار شد و روى زمين از خون اطلس‌گون گشت . و چون آن مدابير را كار از تدبير بگذشت و مزوّران را رأى از تزوير جز گريز به هنگام و استمساك به اذيال شام « 4 » و توارى « 5 » در سجوف « 6 » ظلام و ما اللّه  بِظَلَّامٍ  « 7 » چاره نديدند ، اطراف و اكناف دشت و كوه از غلبهء زفير و صراخ « 8 » ايشان در تموّج آمد و زمين از صهيل « 9 » و شهيق « 10 » بهايم هايم « 11 » در ترجرج « 12 » . چندان غنايم حاصل شد كه به اغنام « 13 » التفاتى نمىرفت و نعمت چنان عامّ شد كه انعام در حساب نمىآمد . و چون بنوى « 14 » دين نبوى قوى شد و آوازهء هيبت و حشمت سلطان در آفاق طارى « 15 » گشت و اين بشارت به اطراف فرستادند ، ملوك و اشراف باز ازو حساب‌ها برداشتند « 16 » و سلطان از آنجا عزم اخلاط كرد .\r\n\r\nذكر حركت سلطان به اخلاط و فتح آن\r\nچون سلطان اوّل نوبت بر عزم عراق از اخلاط بازگشت ولاة « 17 » اخلاط حصار آن را افراشته بودند و بارهء آن انباشته كرده . درين وقت چون سلطان آنجا رسيد به اعلام وصول\r\n\r\n\r\n","description":"","footnote":"\r\n( 1 ) - كلاب : سگ‌ها .\r\n( 2 ) - فشل : سستى .\r\n( 3 ) - مدابير : بخت‌برگشتگان ، جمع مدبور .\r\n( 4 ) - اذيال شام : دامن‌هاى شب .\r\n( 5 ) - توارى : پنهان شدن .\r\n( 6 ) - سجوف : پرده‌ها ، جمع سجف .\r\n( 7 ) - و ما . . . و خداوند ستمكار نيست . اقتباس از سوره‌هاى آل عمران ( آيهء 182 ) ، انفال ( آيهء 51 ) ، حجّ ( آيه 10 ) ، فصلت ( آيه 46 ) و ( ق آيه 29 ) .\r\n( 8 ) - صراخ : آواز و بانگ سخت .\r\n( 9 ) - صهيل : شيههء اسب .\r\n( 10 ) - شهيق : بانگ خر .\r\n( 11 ) - هايم : سرگردان .\r\n( 12 ) - ترجرج : لرزيدن .\r\n( 13 ) - اغنام : گوسفندان .\r\n( 14 ) - بنوى : مرحوم قزوينى مرقوم فرموده‌اند : « از سياق عبارت واضح است كه بنوى به معنى پى و اساس ديوار است مانند بنوره و بنه و از فرهنگ‌ها ظاهرا اين كلمه فوت شده . » ( ج 2 ص 174 ح 2 ) . به نظر حقير مرحوم قزوينى در ادراك اين كلمه دچار سهو گشته و ملتفت نبوده‌اند كه صورت اين كلمه در واقع بدين گونه بوده است : « به نوى » كه به معنى واضح « به تازگى » و « دوباره » است . متأسفانه چنان كه در مقدّمه گفته‌ايم رسم الخطّ نازيباى متن اصل كه همه جا « با » ى اضافه را به متمّمها يا متمّمهاى قيدى و نحو ذلك وصل مىكند ، همواره خواننده را دچار دست‌اندازى و ثقالت دريافت معنى بعضى كلمات مىكند . ضمن اينكه اذعان مىنمائيم به لحاظ دستورى اصحّ پيوستگى اين « با » هاى اضافه است و علّامه قزوينى با اشراف بر اين موضوع چنين رسم الخطّى را برگزيده است .\r\n( 15 ) - طارى : در آينده .\r\n( 16 ) - حساب برداشتند : به اصطلاح امروزى : از او حساب بردند .\r\n( 17 ) - ولاة : جمع والى .\r\n","page_name":" 503 ","page_number":153},
  {"content":"\r\n\r\nخويش رسولان فرستاد و به حضور ايشان اشارت فرمود . از اجابت آن ندا اجانب شهر كه حكّام ايشان بودند ابا نمودند و در ممانعت زدن گرفتند و دروازه‌ها بسته كردند و ندانستند كه بخت خود به لگد مىزنند و از خار حسك « 1 » بستر نمد مىسازند . چون سلطان از قبول نصح ايشان مأيوس گشت لشكر را بفرمود تا بر مدار شهر حلقه زدند و خانه‌ها ساختند و مجانيق و آلات ديگر از تير چرخ « 2 » و نفط ترتيب دادند . و از اندرون شهر هم به كار ساختن حرب مشغول شدند . از جانبين منجنيق بر كار كردند و تير دست و چرخ چون تگرگ ريزان گشت . مبارزان جنگ افروز به شب و روز بر دروازه‌ها حمله مىآوردند و شهريان نيز ردّ آن را حيله‌ها مىكردند تا ايّام و شهور برين جملت بگذشت .\r\nقحط و غلا « 3 » در اندرون شهر پديد آمد و ايشان در خفيه مسرعان به بغداد و روم و شام مىفرستادند تا به نزديك سلطان شفيع شوند . امير المؤمنين المستنصر باللّه و سلاطين روم و شام رسولان به شفاعت تجاوز از زلّات اخلاطيان چند نوبت بفرستادند . و چون سكّان آن قبول طاعت نمىكردند و جهّال « اخلاط » را سبب عفونت اخلاط « 4 » دماغ پرسودا شده بود به شتم « 5 » صريح دهان گشاده بودند و به هذيان قبيح زبان كشيده و به يك‌بارگى شيطان غوايت « 6 » در عروق و عقول ايشان روان گشته از قبول نصيحت خويشتن را كر ساخته بودند و بر مكاوحت مصرّ گشتند . سلطان لشكر را بفرمود تا از جوانب حمله كردند و خويشتن را در شهر انداختند . سلطان و امراى او از شتم و فحش ارباب آن در خشم و غصّهء تمام بودند . فرمود تا لشكر از بامداد تا چاشتگاه قتل كردند تا چون نايرهء غضب سلطان تسكين يافت و بر آن مساكين رحمت كرد و به احتقان « 7 » دماى ايشان اشارت فرمود .\r\nسلطان در سراى ملك اشرف نزول كرد و مجير الدّين برادر ملك اشرف و مملوك او عزّ الدّين ايبك در حصار اندرونى رفتند بىآب و زاد . مجير الدّين به خدمت سلطان بيرون آمد . در حقّ او اعزاز و اكرام تقديم فرمود و پيغام عزّ الدّين ايبك و التماس ابقا برو و ميثاق عرضه داشت . سلطان روى به مجير الدّين آورد و گفت : « با دعوى اسم سلطنت رسالت\r\n\r\n\r\n","description":"","footnote":"\r\n( 1 ) - حسك ( خسك ) : هر دو در اينجا صحيح است و آن به معنى خارى است معروف سه‌گوشه و به فارسى آن را « خسك » گويند و به عربى « حسك » و معلوم نيست كدام يك اين كلمه را از ديگرى اخذ كرده مگر آنكه از قبيل توارد لغتين باشد . ( مص )\r\n( 2 ) - تير چرخ : رجوع كنيد به ص 202 ح 1 .\r\n( 3 ) - غلاء : گرانى .\r\n( 4 ) - اخلاط : اين اخلاط جمع خلط است . منظور خون ، بلغم ، سودا و صفرا است .\r\n( 5 ) - شتم : دشنام دادن .\r\n( 6 ) - غوايت : گمراهى .\r\n( 7 ) - احتقان : نگاه داشتن ، در اينجا نريختن .\r\n","page_name":" 504 ","page_number":154},
  {"content":"\r\n\r\nزرخريدهء مخنّث از همّت چگونه رخصت مىيابد « 1 » ؟ برو حرجى نيست ؛ چنانك خواهد مىكند ، او داند . » چون مزاج سلطان به عدم التفات به سخن او ديدند دانستند كه وقت لجاج نيست . ايبك بيرون آمد و قومى را در زيرجامه زره پوشانيده بود و زوبينها « 2 » به دست ايشان داده تا وقت دخول تهييج فتنه‌اى كند و سلطان را ناگرفتى « 3 » زند . مفردان « 4 » ابواب را چشم بر اثواب « 5 » ايشان افتاد . دانستند كه در زير ايشان شرّست . مانع دخول ايشان گشتند و ايبك را تنها به خدمت سلطان درآوردند . به دو التفاتى نكرد و به حبس آن جماعت اشارت فرمود .\r\nتا چون جمشيد افلاك « 6 » قصد سفر شام كرد « 7 » و خرشيد املاك « 8 » عزم حلواى سفرهء شام و متوجّه دخول ايوان با دختر « ايوانى » كه منكوحهء « 9 » ملك اشرف بود ، آن شب خلوت ساخت و كينه‌اى كه در سينه از راه دادن ملكه بود بازخواست . و صاحب بصيرت را ازين احوال اعتبار تمام است در آن وقت كه سلطان ملكه را به خويش راه داد ديگرى ملكه را به خويش راه داد « 10 » سال به آخر نرسيد كه مخدّرهء « 11 » ملك اشرف در دست سلطان آمد ع : مپسند به كس آنچ به خود نپسندى . مال و نعمت بسيار از خزانهء ملك اشرف برداشتند و از مستظهران « 12 » شهر اضعاف آن حاصل كرد و تمامت خزانهء سلطان باز به مال و جواهر وافر معمور شد و لشكر از غارت و تاراج مستظهر گشت . و نور الدّين\r\n\r\n\r\n","description":"","footnote":"\r\n( 1 ) - معنى عبارت : تو چگونه با ادعاى سلطنت ، پيام رسان بندهء زرخريد مخنّث شده‌اى ؟\r\n( 2 ) - زوبين : نوعى نيزهء كوتاه .\r\n( 3 ) - ناگرفت : ناگهان .\r\n( 4 ) - مفردان : خدمتكاران .\r\n( 5 ) - اثواب : لباس‌ها ، جمع ثوب .\r\n( 6 ) - كنايه از خورشيد .\r\n( 7 ) - يعنى شب شد .\r\n( 8 ) - املاك : جمع ملك است به معنى پادشاه . مقصود سلطان جلال الدّين است .\r\n( 9 ) - منكوحه : همسر ، زن .\r\n( 10 ) - مرحوم قزوينى ذيل اين جمله ( ج 2 ص 177 ح 1 - 1 ) فرموده‌اند : « مقصود از ديگرى حاجب على ، نايب ملك اشرف است در اخلاط . و مقصود از « ملكه » دختر سلطان طغرل زوجهء اتابك ازبك است كه سلطان جلال الدّين به طريق مشروع يا نامشروع بعد از فتح تبريز به عقد خود درآورده » به نظر مىآيد توضيح مرحوم قزوينى قانع‌كننده نيست ؛ زيرا حاوى اين نكته است كه علاوه بر سلطان جلال الدّين ، حاجب على نيز به زن اتابك تعرّض نموده است و اين چندان مايهء عبرت نمىتواند باشد ؛ بلكه مىتواند تعرّض سلطان به ملكهء اتابك به مناسبت رفع كينه « از راه دادن ملكه » يعنى زن خودش باشد كه هنگام فرار از برابر مغول او را به وزيرش شمس الدّين بلدرچى سپرده بود و بعدها شايع شد كه او در امانت خيانت كرده است . اشكال اين تعبير در آنجاست كه ما تاريخ دقيق اين دو واقعه را نمىدانيم ؛ امّا ظاهر امر نشان مىدهد كه تعرّض سلطان جلال الدّين به ملكه اوزبك مقارن است با خيانت وزير به همسر او ( نگا : تحرير نوين جهانگشا ، دكتر منصور ثروت ، ص 291 ) .\r\n( 11 ) - مخدّره : پرده‌نشين ، كنايه از زن حرم .\r\n( 12 ) - مستظهر : پشت گرم ، مجازا به معنى سرمايه‌دار .\r\n","page_name":" 505 ","page_number":155},
  {"content":"\r\n\r\nمنشى فتح‌نامه‌اى در آن باب انشا كردست ؛ نسخهء آن نقل كرده شد :\r\n\r\nو النّسخة هذه\r\nسپاس و حمد و ثنا آفريدگار را - جلّ ذكره و علا - كه ظفر و نصرت را با رأى دولت‌زاى و رايات مملكت‌افزاى ما هم عنان گردانيدست و تأييد و قدرت را قرين نهضات « 1 » ميمون و عزمات همايون كرده . به نهضى « 2 » كشورى در تصرّف و تدبير بندگان دولت - ادامها اللّه - مىآيد ، و به ركضى « 3 » لشكرى مأسور « 4 » قهر و مأمور فرمان مىشود ،  هذا مِنْ فَضْلِ رَبِّي لِيَبْلُوَنِي أَ أَشْكُرُ أَمْ أَكْفُرُ  « 5 » ، تا رايات ظفر نگار نصرت پيكار ما - حفّها اللّه بالنّصر « 6 » - بر حدود ممالك ارمن خفقان يافته است و حوالى شهر اخلاط را مدّت هشت ماه مركز ساخته . آيات وعد و وعيد بر جماعت مخالفان دولت به كرّات خوانديم و مقدّمات انذار و تحذير از براى الزام حجّت و اقامت بيّنت به دفعات تقديم فرمود تا باشد كه راه سلامت خويش به ديدهء بصيرت بينند و از رهگذر عواصف « 7 » قهر و صواعق سخط « 8 » كه كوه طاقت آن ندارد برخيزند و از تلاطم امواج خشم حشم جهانگير با جودى « 9 » طاعت و عبوديّت گريزند و به استغفار و استيمان پيش آيند و در بگشايند . به هيچ وجه درين مدّت مديد دعاى اللّهمّ اهد قومى فإنّهم لا يعلمون « 10 » را اجابتى پيدا نگشت . جماعت مخالفان روز به روز بر غوايت « 11 » و ضلالت مصرّتر مىبودند ع :  لِيَقْضِيَ اللَّهُ أَمْراً كانَ مَفْعُولًا  « 12 » . لشكرى بسيار از ديار بكر و سواحل فرات و بلاد مصر و شام و بعضى از بلاد شرقى و طوايف تراكمه و اتراك در آن شهر ازدحام نموده و من كلّ اوب و وجهة « 13 » فرق مختلف فراهم آمده و بر قوّت بازو و حصانت بارو و كثرت استعداد از چرخ و ناوك و منجنيق و نفط و جرّهاى ثقيل اعتماد نموده . و الحقّ بروج آن با فلك البروج « 14 » در مبارات « 15 » آمده و خندق آن به قعر و عمق از پشت گاو ماهى اخبار كرده . تأثيرات و تأثّرات\r\n\r\n\r\n","description":"","footnote":"\r\n( 1 ) - نهضات : حركت‌ها ، قصدها .\r\n( 2 ) - نهض : حمله ، خشم گرفتن .\r\n( 3 ) - ركض : تاختن .\r\n( 4 ) - مأسور : اسير .\r\n( 5 ) - هذا . . . اين بخشايش پروردگار من است تا مرا بيازمايد كه سپاسگزارم يا ناسپاس . ( نمل 27 / 40 )\r\n( 6 ) - خدا او را با پيروزى فروپوشاناد .\r\n( 7 ) - عواصف : بادهاى سخت ، جمع عاصفه .\r\n( 8 ) - سخط : خشم گرفتن .\r\n( 9 ) - جودى : نام كوهى كه گويند كشتى نوح بر آن قرار گرفت .\r\n( 10 ) - اللّهم . . . خداوندا ، قوم مرا هدايت كن ! چرا كه آنان نمىدانند .\r\n( 11 ) - غوايت : گمراهى .\r\n( 12 ) - ليقضى . . . تا آن كار كه خدا مقرّر داشته بود واقع گردد . ( انفال 8 / 44 )\r\n( 13 ) - من . . . از هر سو و جهتى .\r\n( 14 ) - فلك البروج : فلك هشتم است كه صور فلكى حمل و ثور و جوزا و . . . بر آن است .\r\n( 15 ) - مبارات : رقابت ، برابرى .\r\n","page_name":" 506 ","page_number":156},
  {"content":"\r\n\r\nارضى و سماوى در تكميل اسباب احكام آن دست درهم داده و رسوم و قواعد آن چون اوضاع فلك استوار افتاده . سوداى غرور در سويداى ضماير متمرّدان از نوعى راه يافته بود كه جاى قبول هيچ موعظت بازنداده و خيال فاسد در دماغ‌هاى مخالفان چنان تمكّن يافته كه انديشهء صواب در نگنجيد . تا در آخر جمادى الأولى كه حشم جهانگير - نصرهم اللّه و قوّاهم « 1 » - رخصت جنگ يافتند و فرمان شد كه هركس به‌جاى خويش نقب « 2 » بردارند و هر قومى به موضع خويش راه جويند . شيران خدم و دليران حشم [ كه 
  ] از امتداد مدّت مقام ستوه شده و به وسايط و وسايل التماس اجازت جنگ مىكرده مدّت سه شبانروز بر محاربت مصابرت نمودند و بر مضاربت مثابرت « 3 » كرد و از جوانب به شهر راه جستند . روز يكشنبه بيست و هشتم جمادى الأولى كه وقت طلوع برج‌ها و شرف « 4 » به طلايع اعلام و سناجق چون آسمان به كواكب آراسته گشته بود و از جوانب شهر گيراگير و نعره برخاسته ، مخالفان دولت به قلعه‌اى كه در ميان شهرست تحصّن نمودند و حشم منصور - لا زال منصورا « 5 » - به غارت و تاراج مشغول گشت . هرچند اهالى اخلاط از اصرارى كه بر غوايت نمودند جاى مرحمت نداشتند رأى عطوف دادگستر بر جان ايشان ببخشود . فرمان فرموديم تا دست از غارت و تاراج بازداشتند . فيضى از سحاب مكرمت بىدريغ نصيب حال آن ستم‌ديدگان گشت . همگنان به‌جاى خويش آرام گرفتند و دعاى دولت قاهره - شيّد اللّه اركانها « 6 » - ورد ساخت . جماعت مخالفان چون راه فرار بسته و در مرحمت شامل گشوده ديدند به اعتذار و استغفار  رَبَّناظلمناگويان  « 7 » گشتند .\r\nرأى زلّت‌بخشاى سعادت‌بخش بريشان ترحّم فرمود و از هفوات « 8 » ايشان تجاوز و اغماض رفت و بدين مكرمت بىاندازه در اميد بر همه مجرمان بازگشاد . برادران ملك اشرف مجير الدّين و تقىّ الدّين و عزّ الدّين ايبك و صاحب ارزن و امير اقسم بأسرهم « 9 » و اجمعهم و اسد عبد اللّه و تمامت اركان ملك بنى ايّوب امروز روعا او طوعا « 10 » در سلك عبوديّت منتظم‌اند و به جانى كه بخشيده‌ايم و امانى كه يافته‌اند دست برداشته « 11 » مزيد\r\n\r\n\r\n","description":"","footnote":"\r\n( 1 ) - خداوند آن‌ها را يارى و تقويت كند .\r\n( 2 ) - نقب : تونل ، سوراخ زيرزمين .\r\n( 3 ) - مثابرت : مداومت ، پايدارى .\r\n( 4 ) - در نسخه‌هاى ج د ز آمده : برج‌هاى شرف ، و شايد اين نيز صواب باشد . ( مص )\r\n( 5 ) - هميشه پيروز باد .\r\n( 6 ) - خداوند اركانش را بلند گرداناد .\r\n( 7 ) - ربّنا . . . پروردگارا ظلم كرديم . ( قسمتى از آيه 23 اعراف )\r\n( 8 ) - هفوات : لغزشها ، جمع هفوه .\r\n( 9 ) - بأسرهم : به تمامى .\r\n( 10 ) - روعا او طوعا : از روى ترس يا با ميل .\r\n( 11 ) - يعنى دست به دعا برداشته .\r\n","page_name":" 507 ","page_number":157},
  {"content":"\r\n\r\nقدرت و جهاندارى و دوام دولت و كامگارى ما مىخواهند . بدين نهضت مبارك اقليمى بدين شگرفى در ممالك موروث و مكتسب - زادها اللّه بسطة « 1 » - افزود تا نه بس دير - زود - ممالك شام و روم در تصرّف بندگان دولت - خلّدها اللّه و نصرهم « 2 » - خواهد آمد . چون اين سعادات روى نمود و چنين مرادات دست داد امير فلان را - ايّده اللّه - فرستاديم تا اين بشارت به امرا و اكابر و صدور و معارف و قضاة و رؤسا و مشايخ و ازكيا و اعيان و معتبران و كافّه « 3 » اهالى همدان - عمرها اللّه و احسن احوالهم « 4 » - رساند . همگنان بدين الطاف كه از حضرت آفريدگار - عزّ و علا - در حقّ ما مىفرمايد شادى و اهتزاز نمايند و به مواتات « 5 » دولت قاهره - لا زالت راسخة البنيان ثابتة الأركان « 6 » - كه طوايف امم را فوايد آن عامّست مستظهر و مستبشر شوند و در وظايف دعوات صالحه « 7 » بيفزايند ان شاء اللّه تعالى وحده .\r\n\r\nذكر حركت سلطان به حرب سلطان روم\r\nچون فتح گرج بر دست سلطان ميسّر شد و آن‌چنان قومى كه به مناعت جانب و حصانت معاقل « 8 » و كثرت مال و شوكت رجال از دست تصاريف زمان و طوارق حدثان « 9 » در امان بودند و مشاهير قروم « 10 » و صناديد « 11 » شام و روم با ايشان از بيم قتال و باس « 12 » راسا برأس « 13 » كرده بلك به عجز و قصور روى تافته به متابعت او گردن نهادند و فتح اخلاط نيز پيوند آن فتوح و غبوق « 14 » آن صبوح شد ، هيبت او در آن اقاليم شايع شد و خشونت و باس او مستفيض . ملوك روم و شام بر متابعت مدينة السّلام تحف و هدايا مطايا فى مطايا فى مطايا « 15 » به جناب سلطنت و بارگاه با تمكين و مكنت او روان كردند و حضرت او بار ديگر ملجأ كرام و كبار شد و حشم او انبوه گشت و كار با شكوه آمد و خزاين موفور و نواحى به\r\n\r\n\r\n","description":"","footnote":"\r\n( 1 ) - خداوند آن را وسيع گرداناد .\r\n( 2 ) - خداوند آن [ مملكت 
  ] را جاودان گرداناد و آن [ بندگان دولت 
  ] را يارى دهاد .\r\n( 3 ) - كافّه : همگى .\r\n( 4 ) - خداوند آن [ شهر يعنى همدان 
  ] را آباد كناد و حال آن‌ها [ ساكنانش 
  ] را نيكو گرداناد .\r\n( 5 ) - مواتات : سازگارى ، اطاعت .\r\n( 6 ) - هميشه بنيانش استوار و اركانش برجا باد .\r\n( 7 ) - دعوات صالحه : دعاهاى نيكو .\r\n( 8 ) - معاقل : پناهگاه‌ها ، جمع معقل .\r\n( 9 ) - طوارق حدثان : سختىهاى روزان و شبان .\r\n( 10 ) - قروم : مهتران قوم ، جمع قرم .\r\n( 11 ) - صناديد : بزرگان ، جمع صنديد .\r\n( 12 ) - بأس : سختى ، خشم ، دليرى .\r\n( 13 ) - رأسا برأس : سر به سر ، منظور معامله مساوى و دو جانبه است .\r\n( 14 ) - غبوق : شراب شبانگاهى .\r\n( 15 ) - مطايا : چهارپايانى كه بر پشت آن‌ها سوار شوند . جمع مطيّه . ظاهرا اين جمله مصراعى است ( مص ) .\r\n","page_name":" 508 ","page_number":158},
  {"content":"\r\n\r\nعدل او معمور شد ؛ و از فضلا يكى راست اين رباعى در آن وقت :\r\n اى شاه جهان جمله به كام تو شود * گردون ستيهنده « 1 » غلام تو شود\r\nصبرست مرا كه سكّهء عالميان * آراسته و خطبه به نام تو شود \r\nو سلطان از اخلاط به جانب ملازجرد آمد و از آنجا به خرتبرت . و سلطان را ضعفى مستولى شده بود . و در اثناء آن سلطان ارز روم قضاى حقّى را كه او وقت محاصرهء اخلاط به مدد علوفه و كوشى « 2 » نشانده بود به انواع مبرّات و كرامات مخصوص شد و عرضه داشت كه : « سلطان علاء الدّين با ملوك حلب و شام مصالحت كرده‌اند و بر قصد سلطان موافقت نموده و در جمع عساكر متشمّر « 3 » شده و پيوسته تهديد مىنمايند كه اگر سلطان را بر در اخلاط به علوفهء ارز روم مدد نرفتى او را سامان اقامت ممكن و ميسّر نشدى . »\r\nبا قوّت ضعف و ضعف قوّت هم از آنجا براند . چون لشكر به بيابان موش رسيد شش هزار مرد كه متوجّه مدد شام بودند بر ممرّ لشكر سلطان افتادند . برمدار ايشان بايستادند « 4 » و در يك لحظه همه را به قتل آوردند . بعد از چند روز كه لشكر به يكديگر رسيدند و چندان آلت و ساز و عدّت و عتاد « 5 » جمع كرده و مردان مرتّب كه در حساب نيايند . و بر بالاى پشته‌اى صف كشيدند و نفّاط و چرخ‌انداز با سپرهاى گاو « 6 » در پيش بايستادند از سوار و پياده . چون وقود « 7 » كارزار در التهاب آمد و كار بدان رسيد كه نسيم اقبال در تنسّم آيد و غنچهء آمال در تبسّم ، سلطان خواست كه از عمارى بيرون آيد و بر زين نشيند ، ماسكهء « 8 » قوّت چندان نبود كه به امساك عنان وفا نمايد « 9 » . عنان چون كار از دست برفت و اسب بىاختيار روى بازپس كرد و گامى چند برفت . خواصّ گفتند كه يك ساعتى سلطان را آسايش بايد داد چندانك اقامتى حاصل شود . و علم‌هاى خاصّ بدان سبب بازگشت . ميمنه و ميسره چون آن حال مشاهده نمودند پنداشتند سلطانست كه منهزم شد ؛ ايشان نيز برگشتند . و هنوز لشكر خصمان بر آنك سلطان حيله‌اى ساخته است تا ايشان را به هامونى كشد . منادى از لشكرهاى ايشان برآمد كه هيچ‌كس از جاى\r\n\r\n\r\n","description":"","footnote":"\r\n( 1 ) - ستيهنده : لجوج ، نافرمان .\r\n( 2 ) - كوشى : چنان كه از عبارت استنباط مىشود ، كوشى ( بر فرض صحّت نسخه ) به معنى آذوقه و علوفه و سيورسات و امثالهم بايد باشد ؛ ولى معلوم نشد اين كلمه فارسى است يا تركى يا غير آن . ( مص )\r\n( 3 ) - متشمّر : آمادهء كار .\r\n( 4 ) - فاعل « بايستادند » لشكر سلطان است .\r\n( 5 ) - عتاد : سازوبرگ .\r\n( 6 ) - سپرهاى گاو : سپرهايى كه با پوست گاو ساخته مىشوند .\r\n( 7 ) - وقود : هيزم آتش‌انگيز .\r\n( 8 ) - ماسكهء قوّت : نيروى نگهدارندهء [ جسم 
  ] .\r\n( 9 ) - معنى جمله : توانايى جسمى سلطان آن‌قدر نبود كه گرفتن افسار اسب را بسنده باشد .\r\n","page_name":" 509 ","page_number":159},
  {"content":"\r\n\r\nنجنبد و بر عقب ايشان نرود . چون لشكر سلطان پراكنده شد و به هر طرف روى نهادند امكان مقام نيارستند . سلطان حيران بماند . ضرورت روى بازپس نهاد و متوجّه اخلاط شد و جماعتى را كه به محافظت آن موسوم بودند بازخواند و به خوى شد . برادران ملك اشرف مجير الدّين را به اعزاز بازگردانيد و تقىّ الدّين را به شفاعت امير المؤمنين المستنصر باللّه اجازت مراجعت داد . و حسام الدّين قيمرى بگريخت و منكوحهء او كه هم شاخ « 1 » ملك اشرف بود آنجا بود . سلطان او را در ستر عصمت با فنون عاطفت و مرحمت بازفرستاد . و عزّ الدّين ايبك در قلعهء دزمار قرين دمار شد « 2 » . عجب بودى اگر روزگار يارى دادى و به آخر بازى از زير حقّه بيرون نياوردى :\r\n چرخ ما را نمىدهد يارى * نيست دشوار بر فلك خوارى\r\nگله كردم كه بخت من خفتست * اى دريغا نماند بيدارى\r\nسنگ ماندست اى فلك بر من * عجب افتاد اگر نمىبارى \r\nسلطان را خود از صدمه‌اى كه بر رخسار بخت او لطمه‌اى بود هنوز هيچ اندمال « 3 » حاصل نشده كه خبر رسيد كه : « جورماغون نوين از آب آمويه گذشت . » وزير شمس الدّين يلدرجى را به محافظت قلعهء كيران موسوم فرمود و حرم آنجا به دو سپرد و سلطان به تبريز آمد و باز آنك « 4 » ميان او و امير المؤمنين و سلاطين شام و روم اختلاف بود رسولان نزديك ايشان فرستاد به اعلام عبور لشكر پادشاه « 5 » و پيغام آنك : « لشكر جرّار « 6 » از عساكر تتار در كثرت و شوكت چون مور و مار ، نه قلاع خواهد ماند « 7 » نه امصار « 8 » . و مردان اين طرف را رعب و هراس ازيشان در صميم دل‌ها متمكّن شدست . و چون من از ميان برخيزم به دست شما مقاومت ايشان ممكن نشود ؛ و من شما را سدّ اسكندرم . از شما هركس يك فوج با علمى مدد دهند تا چون آوازهء موافقت و مطابقت ما بديشان رسد دندان ايشان كند شود و لشكر ما نيز قوىدل ، و قد قضينا ما علينا « 9 » ، و اگر درين باب تهاون « 10 » نمايند خود بينند آنچ بينند :\r\n شما هركسى چارهء جان كنيد * خرد را بدين كار پيچان كنيد . » \r\n\r\n\r\n","description":"","footnote":"\r\n( 1 ) - هم شاخ : خواهرزن .\r\n( 2 ) - يعنى فوت كرد .\r\n( 3 ) - اندمال : بهبودى زخم .\r\n( 4 ) - باز آنك : با آنكه .\r\n( 5 ) - مقصود از « پادشاه » چنگيز خان است به رسم معمول مصنّف كه غالبا از لفظ « پادشاه » او را اراده مىكند .\r\n( مص )\r\n( 6 ) - جرّار : انبوه .\r\n( 7 ) - ماندن در اينجا متعدّى است يعنى باقى گذاردن .\r\n( 8 ) - امصار : شهرها ، جمع مصر .\r\n( 9 ) - و قد . . . و آنچه برعهده ما بود به جا آورديم .\r\n( 10 ) - تهاون : سستى كردن ، سبك شمردن .\r\n","page_name":" 510 ","page_number":160},
  {"content":"\r\n\r\nو هيهات هيهات در هر سينه‌اى كه نهال مخالفت كاشته باشى و از خون دل‌ها بيخ آن را آب داده از بار آن جز خار ثمار « 1 » و زخم روزگار چه توقّع كنى ؟ و جامى را كه به زهر قاتل آگنده كنى شراب بابل [ از آن 
  ] چه طمع دارى ؟ و اعتذار و استغفار بعد از اثارت ثار « 2 » مرهمى است كه بر كشتگان طعان « 3 » و ضراب « 4 » نهند و نوش دارو كه پس از مرگ به سهراب دهند :\r\n و لست و ان احببت من يسكن الغضى * بأوّل راج حاجة لا ينالها « 5 » \r\nدولت با قوّت و طالع مسعود پادشاه عالم چنگز خان ، كلمهء ايشان در اختلاف انداخت و امل سلطان را يأس و خيبت « 6 » بدل ساخت . ناگاه خبر رسيد كه لشكر مغول به سراب رسيده است . بر آب « 7 » سلطان نيز متوجّه ناحيت بشكين « 8 » شد و در سرائى كه شب وصول نزول كرد سر سراى فرودآمد . سلطان از آن تطيّر كرد « 9 » و دانست كه علامتى است كه شرفات شرف او در انحطاط است و حبالى « 10 » امانى او را عارضهء اسقاط . دولتى است كه ديرها برآمد تا ناعيان حين « 11 » و ناعيان بين « 12 » نعى « 13 » زوال به زفان احوال به گوش دولت فروگفته و كوس نوبت شاهى در خاندان ديگرى فروكوفته . و اظهار تجلّد را « 14 » چنانك مرغ گلو بريده طپيدنى كند تردّدى مىكرد و چون وحشى در دام افتاده را كه صيّاد بازيچه و مضحكه را رسن فرا او گذارد تا او به نشاط طفره‌اى كند و چون به غايت رسد بازكشد روزگار مكّار با او همان مىكرد و او را اغلوطه مىداد « 15 » ؛ قال عزّ من قائل  حَتَّى إِذا فَرِحُوا \r\n\r\n\r\n","description":"","footnote":"\r\n( 1 ) - ثمار : ميوه .\r\n( 2 ) - اثارت ثار : برانگيختن كينه .\r\n( 3 ) - طعان : نيزه زدن .\r\n( 4 ) - ضراب : شمشير زدن .\r\n( 5 ) - و لست . . . اگرچه من كسى را كه در « غضى » سكونت دارد دوست دارم ؛ امّا من اوّلين كسى نيستم كه به حاجت خود نرسيده است .\r\n( 6 ) - خيبت : نااميدى .\r\n( 7 ) - بر آب : فورا ، به شتاب .\r\n( 8 ) - بشكين : ناحيه‌اى است معروف در آذربايجان در حدود خلخال و اردبيل كه اكنون مشكين‌شهر گويند و در قديم نام آنجا « وراوى » بوده است ؛ چون بشكين گرجى حاكم آنجا شد بدين نام معروف گرديد . ( رجوع كنيد به نزهة القلوب حمد اللّه مستوفى و معجم البلدان در تحت لغت « وراوى » )\r\n( 9 ) - تطيّر كردن : فال بد زدن .\r\n( 10 ) - حبالى : جمع حبلى به معنى آبستن . ظاهرا در متن بايد « حبالى امانى ( آرزوهاى آبستن ) خواند ، چه به غير اين فرض بايد « حبالاى امانى » نوشته شدى براى تصحيح اضافه به امانى . ( مص )\r\n( 11 ) - ناعيان حين : خبر دهندگان مرگ .\r\n( 12 ) - ناعيان بين : ندا دهندگان جدايى .\r\n( 13 ) - نعى : خبر ( خبر مرگ )\r\n( 14 ) - يعنى براى نشان دادن و تظاهر به چابكى . به اصطلاح امروزى « از تك و تا نيفتادن »\r\n( 15 ) - اغلوطه دادن : به خطا افكندن .\r\n","page_name":" 511 ","page_number":161},
  {"content":"\r\n\r\n بِما أُوتُوا أَخَذْناهُمْ بَغْتَةً فَإِذا هُمْ مُبْلِسُونَ  « 1 » .\r\nفىالجمله روز ديگر را متوجّه موغان شد و بعد از پنج روز مقام ، لشكر مغول از عقب او نزديك رسيد . سلطان بارگاه و بنگاه را بيگاه روز بر جاى بماند « 2 » و به كوهستان قبان درآمد . مغولان چون بنگاه سلطان خالى يافتند حالى عنان بازتافتند .\r\nو زمستان سنهء ثمان و عشرين و ستّمائة « 3 » در ارميه و اشنو « 4 » مقام ساخت . و بر وزير شرف الملك يلدرجى كه او را بر سر حرم نامزد قلعه كيران كرده بود افترائى كردند كه وقت غيبت سلطان و انقطاع آوازهء او طمع در حرم و خزانه كرده بود . و آن خبر به سلطان رسيده . چون سلطان بدان حدود رسيد يلدرجى از ترس سلطان و هول اين احدوثه « 5 » از قلعه بيرون نيامد و از سلطان ميثاقى خواست . سلطان بوقو خان را به التماس او در فرستاد تا او را به عنف و نصيحت بيرون آورد . چون به مرابط دوابّ « 6 » اصحاب رسيد او را آنجا بداشتند . مشاهير و معارف از اصحاب ديوان و اهل اعتبار كه ملازم او بودند چون روى كار مشاهده كردند يكان‌يكان ازو منقطع گشتند تا وزير چنانك بود ببود . سلطان جلال الدّين اين معنى فرمود كه : « يلدرجى را از حضيض ضعت « 7 » به اوج رفعت و از پايهء سفساف « 8 » به درجهء ذروهء « 9 » اشراف رسانيدم تا مكافات نعمت كرد . » و فرمود تا وشاقان « 10 » حضرت خيل او را به غارت دادند و او را در قلعه به كوتوال « 11 » سپرد و بعد از يك‌چندى به تضريب « 12 » و سعايت حسّاد و غمز و وشايت « 13 » اضداد تسليم حبس ابد كرد بلك زندان لحد . و بعد از مدّتى بر آن فعل پشيمان شد . و سلطان متوجّه ديار بكر گشت .\r\nو چون حشم مغول با نزديك جورماغون رسيد بر مراجعت و ترك مبالغت و استقصا در طلب سلطان بازخواست بليغ نمود « 14 » كه : « مثل چنان خصمى كه ضعيف شده باشد و ستور توارى « 15 » و استخفا به روى حال فروگذاشته « 16 » ، هم در آن وهلت چگونه او را\r\n\r\n\r\n","description":"","footnote":"\r\n( 1 ) - حتّى . . . تا از آنچه يافته بودند شادمان گشتند ؛ پس به ناگاه فروگرفتيم آن‌ها را و همگان نوميد گرديدند .\r\n( انعام 6 / 44 ) .\r\n( 2 ) - بماند : گذاشت .\r\n( 3 ) - سال 618 .\r\n( 4 ) - اشنو : منظور « اشنويه » امروزى است .\r\n( 5 ) - احدوثه : حديث ، سخن و كار نو .\r\n( 6 ) - مرابط دوابّ : اصطبل چهارپايان .\r\n( 7 ) - ضعت : فرومايگى .\r\n( 8 ) - سفساف : هيچ‌كارگى .\r\n( 9 ) - ذروه : به ضمّ و كسر « ذ » به معنى قلّه .\r\n( 10 ) - وشاق : به ضمّ و كسر واو به معنى خدمتكار . كلمهء تركى است .\r\n( 11 ) - كوتوال : نگهبان و رئيس قلعه .\r\n( 12 ) - تضريب : دو به هم زنى .\r\n( 13 ) - وشايت : سخن‌چينى .\r\n( 14 ) - فاعل « نمود » چنگيز خان است .\r\n( 15 ) - توارى : پنهان شدن .\r\n( 16 ) - معنى جمله : مانند دشمنى كه ضعيف گشته و پرده‌هاى پنهان شدن را بر حال و وضع خود كشيده است . . .\r\n","page_name":" 512 ","page_number":162},
  {"content":"\r\n\r\nمهلت دهند و در جست‌وجوى سبيل غفلت برزند ؟ » نايماس و اعيان امرا را با جماعتى از اتراك پركين چون كينه‌كشان افراسياب از گرگين « 1 » بر عقب او چون برق بفرستاد . و سلطان بر سبيل يزك بوقو خان را بازگردانيده بود تا از مراجعت و مبادرت لشكر مغول استكشافى كند . چون به آذربيجان رسيد خبر دادند كه : « از عراق نيز دمامهء افتراق « 2 » زده‌اند و ازيشان نه درين نواحى اثرى و نه درين حدود خبرى است . » بوقو خان بىسلوك شارع احتياط « 3 » كه بر امناى حضرت بلك بر امراى دولت واجبست و عين فرض ، بازگشت و سلطان را بشارت غيبت ايشان داد تا بدين اهتزاز و استبشار :\r\n بياراست رامشگرى « 4 » شهريار * شد ايوان به كردار باغ بهار\r\nو لست احبّ السّكر الّا لأنّه * يخدّرنى كيلا احسّ اذى المحن « 5 » \r\nو آورده‌اند كه روزى متوكّل يكى را از خواصّ خود در كار ملاهى « 6 » و اقبال در مناهى « 7 » بازخواست مىفرمود . آن شخص گفت : « انّما استعين على الدّهر بالهزل لأنّ مقاساة هموم الدّنيا لا تتأتّى الّا بشىء من السّرور « 8 » » . امّا جاى بر جاى تفاوتست .\r\nفىالجمله اركان و سروران بر موافقت سلطان در معاطات كئوس محامات نفوس مهمل ماندند « 9 » ؛ و با بىنوائى كار بنوى « 10 » راه نوا را آهنگ كشيدند ؛ و در استعداد آلت جنگ چنگ در دف و چنگ زدند ؛ بطون اناث « 11 » بر متون فحول « 12 » اختيار كردند و مبطّنات دقاق را بر مرهفات عتاق برگزيد « 13 » ؛ از صراحى « 14 » خون صراح « 15 » جوشيد و ايشان راح\r\n\r\n\r\n","description":"","footnote":"\r\n( 1 ) - گرگين : نام پهلوانى ايرانى در شاهنامه ، پسر ميلاد . گويند بانى شهر گرگان او بوده است .\r\n( 2 ) - دمامهء افتراق : طبل جدايى و استقلال .\r\n( 3 ) - يعنى بدون پيمودن طريق احتياط .\r\n( 4 ) - رامشگرى : بساط طرب و خنياگرى . رامش مخفّف آرامش است زيرا ساز و نغمه موجب آسودگى خاطر و آرامش است .\r\n( 5 ) - و لست . . . من مستى را دوست ندارم مگر اينكه رنج سختىها را بر من مىپوشاند .\r\n( 6 ) - ملاهى : آلات لهو و بازى ، جمع ملهى .\r\n( 7 ) - مناهى : چيزهاى نهىشده ، جمع منهىّ .\r\n( 8 ) - انّما . . . همانا براى مقابله با روزگار از شوخى و لهو يارى مىجويم زيرا تحمّل سختى غمهاى دنيا جز به وسيلهء شادى حاصل نمىشود .\r\n( 9 ) - معنى عبارت : سلطان و اطرافيان در دادن جام‌هاى حمايت مردم غفلت كردند .\r\n( 10 ) - بنوى : ( - به نوى ) : دوباره ، مجدّدا . رجوع كنيد به ص 503 حاشيه 14 .\r\n( 11 ) - اناث : جنس ماده ، زنان .\r\n( 12 ) - فحول : مردان ، دلاوران .\r\n( 13 ) - « مبطّنات » جمع مبطّنه است يعنى زن ميان باريك . « دقاق » هم ( بر فرض صحّت نسخه ) جمع دقيق است كه مصنّف قياسا به همان معنى استعمال كرده است ؛ ولى ظاهرا دقيق به معنى باريك اگر مطلق و بدون قيد استعمال شود از صفات غير ذوى العقول است و در نعت ذوى العقول بدين معنى « خميص » و « ضامر » و « مبطّن » استعمال مىكنند . « مرهفات » يعنى اسبان لاغر ميان و « عتاق » يعنى اسبان نجيب و كريم الأصل . ( مص )\r\n( 14 ) - صراحى : ظرف شراب .\r\n( 15 ) - صراح : خالص .\r\n","page_name":" 513 ","page_number":163},
  {"content":"\r\n\r\nپنداشتند ؛ از رگ چنگ نالهء زار مىآمد بم و زير مىخواندند ؛ همان شاه بود كه از زين تخت ساخته بود و از نمد زين بستر و از جوشن قبا و از خود افسر كرده ؛ ابكار « 1 » و عون « 2 » حرب و قتال را عوض ابكار « 3 » و عون « 4 » ربّات الحجال « 5 » گرفته . اكنون بر خلاف معهود بزم بر رزم برگزيده ؛ زخم ايّام را مرهم از مدام « 6 » كرده ؛ نيش دشمن‌كامى را از نوش دوستكامى « 7 » فراموش كرده ؛ طرب اوتار « 8 » بر طلب اوتار « 9 » ترجيح نهاده ؛ كميت عتيق بر كميت عتيق « 10 » اختيار كرده و يكى راست درين حال :\r\n شاها ز مى گران چه بر خواهد خاست * وز مستى هر زمان چه بر خواهد خاست\r\nشه مست و جهان خراب و دشمن پس و پيش * پيداست كزين ميان چه بر خواهد خاست \r\nدو سه روز در غرور سرور بگذشت . ناگاه آبستنان شبان بچگان طوارق حدثان « 11 » بزادند . و در نيم شبى كه محلّ سلطان عقل مرحل شيطان جهل گشته بود « 12 » و سويداى دل مركز سوداى انسانى شده و مراكب‌آراى جهان‌آراى ملجم به لجام هواى نفسانى گشته و سكر از تدبّر و تدبير امير و وزير را فراغت داده و لشكر خواب عالم دماغ فروگرفته ، جملهء مردان و اكثر مفردان « 13 » از سر مستى پاىبسته و دست شكسته شده تا وقت آنك :\r\n چو يك بهره از تيره‌شب درگذشت * شباهنگ بر چرخ گردان بگشت \r\nلشكر تتار مردان كار و بؤس « 14 » و باس « 15 » بر سر قومى فارغ از طلايه « 16 » و پاس رسيدند\r\n\r\n\r\n","description":"","footnote":"\r\n( 1 ) - ابكار : به شبگير رفتن . كنايه از شبيخون . مرحوم قزوينى « ابكار » آورده‌اند كه ظاهرا غلط است .\r\n( 2 ) - عون : جنگ سخت .\r\n( 3 ) - ابكار : دوشيزگان .\r\n( 4 ) - عون : زنان شوهر كرده .\r\n( 5 ) - ربّات الحجال : زنان حجله‌نشين ، بانوان حرم .\r\n( 6 ) - مدام : شراب .\r\n( 7 ) - دوستكامى : شرابى كه با دوستان نوشند . ( برهان )\r\n( 8 ) - طرب اوتار : شاد بودن به دشمنىها و ستم‌ها . اوتار جمع « وتر » و « وتر » ، به معنى ستم و دشمنى مىباشد .\r\n( 9 ) - طلب اوتار : طلب كردن ساز و رامش . « اوتار » در اينجا به معنى سيمها ( سيمهاى ساز ) و جمع وتر است .\r\n( 10 ) - كميت اوّل به معنى شراب است و دوّمى به معنى اسب سرخ رنگ ( كهر ) . عتيق اوّل به معنى كهنه و قديمى است و ثانى به معنى نجيب و اصيل .\r\n( 11 ) - طوارق حدثان : سختىهاى روزان و شبان .\r\n( 12 ) - معنى عبارت : زمانى كه سلطان عقل جاى خود را به شيطان جهل داده بود .\r\n( 13 ) - مفردان : دلاوران .\r\n( 14 ) - بؤس : سختى ، بلا .\r\n( 15 ) - بأس : خشم ، سختى .\r\n( 16 ) - طلايه : پيشروان لشكر جهت تجسّس ، يزك . اين كلمه محرّف طلايع مىباشد .\r\n","page_name":" 514 ","page_number":164},
  {"content":"\r\n\r\nمقدّم ايشان نايماس . و عجب آن بود كه چون قاآن جورماغون را به دفع سلطان نامزد مىفرمود و امرا معيّن ، روى به نايماس آورد و فرمود كه : « از ميان همه كار سلطان به دست تو مكفّى شود . » و همچنان بود و از قبل حزم و تيقّظ بر آنكه آن جماعت نيز در ترقّب و تحفّظ باشند بىقيل و قال مانند دبيب نمال « 1 » درآمدند . اورخان از وصول ايشان باخبر شد . حالى به بالين سلطان رفت و او در خواب اوّل شب فارغ از آنك ع : انّ الحوادث قد يطرقن اسحارا « 2 » ،\r\n و نوم ارى فيه خيال مسرّة * الذّ جنى من يقظة تجلب الوسن « 3 » \r\nچون به تكليف از رقدت « 4 » انتباه يافت و از قدرت قهّار اشتباه برخاست و معاينه ديد و دانست كه دامن تدبير در چنگال تقدير سخت است و مركب راى در پاى قضا عاجز و سهام « 5 » حيل كه بر كمان امكان بر كار شده بود به هدف مقصود نارسيده در كار « 6 » شكست و ميان او و سلامت بلا حايل شده و به منزل شرّ نازل شدست ؛ پيش از وصول به شام مهمان بيگانه سحر خورد و امن‌وامان بر سبيل ترحال « 7 » درحال كمر « 8 » بست امّا اين نوبت مهمان شيرگير بود و ميزبان بر خمارشكن تدبير آبى سرد خواست و بر سر ريخت يعنى تا بعد ازين گرم سرى در باقى كند « 9 » . و با دلى چون كورهء آهنگران در تفسيدن و چشمى چون كوزهء شكسته در چكيدن با فوجى قليل و ندبه‌اى « 10 » طويل روان شد و معشوقهء ملك را بدرود كرد بلك زرع اقبال را بدرود « 11 » :\r\n لو اغمضت مقلة اللّيالى * عنّا زمانا فنستطيب « 12 »\r\nاى روز جوانى كه شبت خوش بادا * ديدار من و تو با قيامت افتاد \r\nو چون سلطان با اندك فوجى روان شد اورخان را فرمود تا چندانك سبقتى گيرد علم را از جاى نجنباند و مقاومتى كند . بر وفق آن اشارت ، طرفةالعينى كوشش « 13 » عاجزانه نمود و لشكر مغول بر آنك او سلطانست . چون پشت برگردانيد ايشان دوان شدند و چون عقاب بر اعقاب روان . چون دانستند كه پاى از دست داده‌اند « 14 » و پى گرفته بازگشتند و به\r\n\r\n\r\n","description":"","footnote":"\r\n( 1 ) - دبيب نمال : راه رفتن نرم مورچگان .\r\n( 2 ) - انّ . . . چه بسا حوادثى كه در سحرگاهان رخ مىدهد .\r\n( 3 ) - و نوم . . . و خوابى كه در آن شادى و شادمانى را مىبينم ، از آن بيدارى كه موجب غفلت و خواب‌آلودگى مىشود ، لذيذتر است .\r\n( 4 ) - رقدت : به خواب شدن .\r\n( 5 ) - سهام : تيرها ، جمع سهم .\r\n( 6 ) - در كار : يعنى در حين كار .\r\n( 7 ) - ترحال : كوچ كردن .\r\n( 8 ) - كمر : كمربند .\r\n( 9 ) - در باقى كردن : چشم پوشيدن ، به دور افكندن . ( مص )\r\n( 10 ) - ندبه : شيون ، زارى .\r\n( 11 ) - بدرود : درو كرد .\r\n( 12 ) - لو . . . اگر شب‌ها ، زمانى چشم از ما برمىداشت ، به خوشى مىرسيديم .\r\n( 13 ) - كوشش : جنگ .\r\n( 14 ) - معنى عبارت : وقتى فهميدند كه تاب مقاومت ندارند . . .\r\n","page_name":" 515 ","page_number":165},
  {"content":"\r\n\r\nبنگاه آمدند و اعيان و اجناد و اركان ملك را بر شمشير گذرانيدند و طعمهء ذباب « 1 » و لقمهء ذئاب « 2 » گردانيد . عنقاى كبريا كه در دماغ خيلاى « 3 » هريك بيضه نهاده بود از فرخ « 4 » فرح پى ادراك بيضة الدّيك شد « 5 » . و هر امانى كه ازين جهان فانى توقّع كردند خاك گشت و لباس حياة به دندان فنا چاك . پيش ازين اگر در رفعت بنات النّعش بودند اكنون بارى ابناء النّعش « 6 » شده‌اند و خاك و خاشاك را فرش :\r\n برين گونه گردد همى چرخ پير * گهى چون كمانست و گاهى چو تير\r\nگهى مهر و نوش است و گه كين و زهر * بدين‌سان بود چرخ گردنده دهر \r\nو سلطان مرحوم از استيفاى تمنّى محروم :\r\n با دلى از ستم و غصّهء گيتى به دو نيم * بيم آنست هنوزش كه به جان باشد بيم \r\nروى در راه نهاد . وفاى دنيا برين نمط بود ؛ جفاى آن توان دانست كه چون باشد . دام حبايل را جهان نام نهاده‌اند و شبك « 7 » غوايل « 8 » را زمان چنانك مركز غموم را دل گفته‌اند و محلّ انديشه‌ها را جان :\r\n اى گشته وجود من همه يكتا تو * آن غم كده بس منم ندانم يا تو\r\nغم حلقهء دل گرفت دل گفت درآى * بيگانگئى نيست تو مائى ما تو\r\nنه بر آنم كه كشد هيچ زمن * آنچ بر ما ز صروف زمنست « 9 »\r\nدور آسايش و آرامش نيست * موسم آفت و دور فتنست\r\nيك جهان پرشروشورست از آنك * دولت شاه جهان ممتحنست\r\nاى جوانمرد بدان كين شر و شور * همه سوز دل يك پيرزنست\r\nو من عجب يفنى التّعجّب انّنا * نحيل ذنوب الحادثات على الزّمن\r\nو ننحى عليه بالملام و عنده * كعام على فيه و لو رزق اللّسن\r\nو هل هو الّا كابن آدم عاجلا * و كلّ بأسباب المنيّة مرتهن « 10 » \r\n\r\n\r\n","description":"","footnote":"\r\n( 1 ) - ذباب : مگس .\r\n( 2 ) - ذئاب : گرگ‌ها ، جمع ذئب .\r\n( 3 ) - خيلاء : تكبّر .\r\n( 4 ) - فرخ : جوجه .\r\n( 5 ) - يعنى از روى جوجهء فرح برخاسته در پى به دست آوردن تخم خروس ( يعنى امر ناممكن ) رفت .\r\n( 6 ) - ابناء النعش : اين تركيب به معنى مردگان و جنازگان است و با « بنات النعش » كه در همين عبارت آمده و به معنى هفت ستاره است مشاكله و جناس گونه دارد .\r\n( 7 ) - شبك : جمع شبكه به معنى دام .\r\n( 8 ) - غوايل : سختىها ، شرّها ، جمع غائله .\r\n( 9 ) - صروف زمن : سختىها و دگرگونىهاى روزگار .\r\n( 10 ) - و من . . . و از شگفتىهاى عجيب اينكه ، گناه حادثه‌ها را به زمانه حواله مىدهيم . / و با ملامت به سوى او مىرويم و حال آنكه او پوزه‌بندى بر دهان دارد ، اگرچه از سخنورى و فصاحت بهره‌مند باشد . / و آيا جز اين است كه او مانند آدميان شتابزده است و حال آنكه همگى در گرو اسباب مرگند ؟\r\n","page_name":" 516 ","page_number":166},
  {"content":"\r\n\r\nو در خاتمت حالت او اختلاف است . بعضى مىگويند چون به كهستان [ آمد 
  ] آمد شبانه در موضعى كه نزول كرد ، كردان « 1 » طمع در استلاب « 2 » لباس او كردند و او را زخمى محكم بر سينه زدند و ندانستند كه چه كار كردند و چه صيد را شكار . و اين عجب نيست ؛ هركجا همائى است در چنگال جغدى ممتهنست « 3 » و هركجا شيرى از پيگار كلبى ممتحن . و استنباط اين از آنست كه آن جماعت جامهء او را پوشيده به شهر آمده‌اند و بعضى خواصّ جامه و سلاح او بازشناخته . و صاحب « آمد » بعد از وقوف بر آن حال آن جماعت را بكشت و فرمود تا تربتى ساختند و شخصى مقتول را دفن يعنى سلطان بودست . و قومى مىگويند جامه‌هاى ديگر بود كه خواصّ او داشتند و او در لباس خرقه حرفهء تصوّف مىكرد و در بلاد و عباد طواف مىكرد .\r\nفىالجمله در هر حال كه بود سپرى شد « 4 » و صريع « 5 » زخم اين جهان بىرحم سرسرى .\r\nو بعد از سال‌ها هر وقت « 6 » در ميان خلايق آوازه در افتادى كه سلطان را به فلان موضع ديده‌اند به خاصّه در عراق . شرف الدّين علىّ طبرشى كه وزير عراق بود مدّتى درين اراجيف به حكم و كار مشغول بود و هر يك‌چندى در شهرها و نواحى بشارت مىزدند كه سلطان در فلان قلعه و در به همان بقعه است . و در شهور سنهء ثلث و ثلثين و ستّمائة « 7 » در اسپيدار شخصى خروج كرد كه من سلطانم . و آوازهء او به اقطار شايع گشت . در عهد جنتمور امراى مغول جمعى كه سلطان را ديده و شناخته بودند فرستادند تا او را بديدند .\r\nچون دروغ گفته بود او را بكشتند . و در سنهء اثنتين و خمسين و ستّمائة « 8 » جماعتى از تجّار به كنار آب جيحون رسيدند . يكى در ميان ايشان كشتىبانان را گفته بود كه من سلطان جلال الدّين‌ام . او را گرفته از آن حال تفحّص كردند . بر قول خود اصرار نمود تا او را بكشتند و الجنون فنون « 9 » . القصّه بطولها آن اراجيف و اخبار گردى نكرد « 10 » .  كُلُّ شَيْءٍ هالِكٌ إِلَّا وَجْهَهُ لَهُ الْحُكْمُ وَ إِلَيْهِ تُرْجَعُونَ  « 11 » .\r\n\r\n\r\n","description":"","footnote":"\r\n( 1 ) - كرد : به معنى عامّ اين كلمه يعنى چادرنشين و ايلاتى آمده است نه قوم مشهور « كرد » .\r\n( 2 ) - استلاب : ربودن .\r\n( 3 ) - ممتهن : خوار شده .\r\n( 4 ) - سپرى شد : فوت كرد .\r\n( 5 ) - صريع : تازيانه .\r\n( 6 ) - هر وقت : به معنى « هميشه » است و نه « هر زمان » .\r\n( 7 ) - سال 633 .\r\n( 8 ) - سال 652 .\r\n( 9 ) - الجنون فنون : ديوانگى شاخه‌هايى دارد .\r\n( 10 ) - گردى نكرد : نفعى نكرد .\r\n( 11 ) - كلّ . . . همه چيز نابود شونده است به جز ذات خدا . حكم او راست و به سوى او بازگردانده مىشويد .\r\n( قصص 28 / 88 )\r\n","page_name":" 517 ","page_number":167},
  {"content":"\r\n\r\n\r\nذكر يمين « 1 » ملك و اغراق و عاقبت كار ايشان\r\nچون سلطان محمّد از كنار آب به هزيمت برفت يمين ملك كه مقطع « 2 » هراة بود به هراة رفت و از آنجا بر راه گرمسير به غزنه رفت . محمّد على خرپوست غورى از قبل سلطان در غزنه بود با بيست هزار مرد . يمين ملك به دو سه منزل از غزنه به سوره فروآمد و رسول به دو فرستاد كه : « ما را علفخوار « 3 » معيّن كن تا باهم باشيم كه سلطان منهزم به عراق رفت و تتار به خراسان درآمد . تا آنگاه كه از حال سلطان چه ظاهر شود . » و درين وقت شمس الملك شهاب الدّين سرخسى كه وزير سلطان جلال الدّين بود هم به غزنه بود و صلاح الدّين نسائى كه از قبل سلطان كوتوال « 4 » بود بر قلعه و شهرستان هم آنجا مقام داشت . خرپوست و امراى او به جواب يمين ملك گفتند : « ما مردمى غورىايم و شما ترك ، باهم زندگانى نتوانيم كرد . سلطان هر قوم را اقطاع « 5 » و علفخوار معيّن فرموده است .\r\nهريك به مقام خود باشيم تا چه پديد آيد . » چند بار رسول ميان ايشان تردّد كرد . به فيصل نرسيد و غوريان بر مضايقت اصرار كردند . شمس الملك وزير و صلاح الدّين بر قصد خرپوست اتّفاق كردند و گفتند : « غوريان عصيان سلطان در دل دارند ، يمين ملك را كه خويش سلطانست در ملك غزنه راه نمىدهند . » و تمامت لشكرهاى غزنه بر نيم فرسنگى شهر مجتمع بودند و لشكرگاه داشتند . شمس الملك و صلاح الدّين كوتوال بر قصد محمّد خرپوست متّفق گشتند و او را در باغى ضيافت كردند . ناگاه صلاح الدّين نسائى خرپوست را به كارد زد و بكشت . و شمس الملك و صلاح الدّين چون او را بكشتند پيش از آنك لشكر او واقف شدند خود را در شهر افكندند و قلعه ضبط كردند . و غوريان متفرّق شدند . و بعد از دو سه روز يمين ملك به غزنه آمد و حاكم شد .\r\nبعد از يك‌چندى خبر آمد كه : « چنگز خان به طالقان بلخ رسيده است و دو سه هزار مغول از راه گرمسير به طلب يمين ملك آمدند . » يمين ملك لشكرى جمع كرد و پيش لشكر مغول بازرفت . چون مغولان ديدند كه عدد او زيادت است بىجنگى و ملاقاتى بازگشتند . و يمين ملك بر عقب ايشان مىرفت تا بست و تكيناباد . از آنجا مغولان بر سمت هراة و خراسان برفتند . و يمين ملك از راه قصدار به سيوستان رفت . و\r\n\r\n\r\n","description":"","footnote":"\r\n( 1 ) - يمين ملك : پسر دايى و پدر زن سلطان جلال الدّين و نيز از سرداران معتبر او . نگا : متن مرحوم قزوينى ، ص 192 ، ح 3 .\r\n( 2 ) - مقطع : اقطاع‌دار ، تيول خوار ، كسى كه زمينى يا مزرعه‌اى يا دهى را به تيول دارد .\r\n( 3 ) - علفخوار : چراگاه ، مرتع .\r\n( 4 ) - كوتوال : نگهبان و رئيس قلعه .\r\n( 5 ) - اقطاع : به تيول دادن زمين خراج به كسى براى استفاده آن‌كس از سود آن زمين .\r\n","page_name":" 518 ","page_number":168},
  {"content":"\r\n\r\nشمس الملك را با خود برده بود . در قلعهء كجوران به بست و تكيناباد محبوس كرد و صلاح الدّين را در قلعهء غزنه بگذاشت . غزنيان بعد از غيبت يمين ملك خروج كردند و صلاح الدّين را بكشتند و مثله « 1 » كرد . و در غزنه قاضى و رضىّ الملك و عمدة الملك كه دو برادر بودند از ترمد حاكم گشتند و بعد از آن اجماع كردند و پادشاهى غزنه بر رضىّ الملك مقرّر داشتند . خلج و تركمان بىحدّ از خراسان و ماوراءالنّهر به هم افتاده بودند و مجتمع به پرشاور . و سرخيل ايشان سيف الدّين اغراق ملك بود . رضىّ الملك را طمع افتاد كه بر سر ايشان رود و ايشان را بزند و بعد از آن بر هندوستان مسلّط گردد .\r\nلشكر برگرفت و به قصد ايشان به پرشاور رفت . تركمانان و خلج او را بزدند و او را و اكثر لشكر او را بكشتند . برادرش عمدة الملك در غزنه حاكم بود . اعظم ملك كه پسر عماد الدّين بلخ بود و ملك شير كه حاكم كابل بود با لشكرى غورى كه بريشان مجتمع شده بودند به غزنه آمدند و عمدة الملك را در قلعه ميان شهر غزنه محاصره دادند و به جنگ مشغول شده منجنيق نهادند تا بعد از چهل روز قلعه بگرفتند . همان روز كه قلعه بگرفتند شمس الملك - كه سلطان جلال الدّين به وقت آمدن از خراسان به هزيمت از پيش مغول به قلعهء كجوران رسيده او را خلاص داده بود و فرستاده تا در غزنه اسباب و ترتيب پادشاهى ساخته كند - به غزنه رسيد و بشارت قدوم سلطان جلال الدّين داد . و بعد از يك هفته سلطان به غزنه رسيد . و از جوانب لشكرها روى به دو نهادند و مجتمع گشتند و تجمّل و اسباب سلطنت مرتّب كرد . يمين ملك در هندوستان خبر وصول سلطان به غزنه شنود . به تعجيل به خدمت سلطان آمد . اغراق ملك با حشم خلج و تركمانان از پرشاور هم به خدمت سلطان آمد . اعظم ملك و ملك شير و غوريان خلق بسيار هم در خدمت سلطان مرتّب گشتند تا شست هفتاد هزار لشكر ساخته برو مجتمع گشتند .\r\nسلطان جلال الدّين با اين لشكرها به پروان رفت كه سرحدّ باميان است و راه‌هاى بسيار به آنجا كشد تا از احوال بر خبر باشد . سوارى ده دوازده هزار مغول به طلب سلطان از عقب او مىآمدند . به غزنه آمدند و چون در شهر لشكرى نبود بىمانعى تا ناگاه مردم خبر يافتند در شهر آمدند و مسجد آدينه بعضى بسوختند و خلق هركرا در كوىها و شوارع يافتند بكشتند . و بعد از يك روز مقام قلاوز « 2 » گرفته بر عقب سلطان به پروان رفتند و آنجا با سلطان مصاف دادند . سلطان غالب آمد . لشكر مغول با خدمت چنگز خان رفتند به\r\n\r\n\r\n","description":"","footnote":"\r\n( 1 ) - مثله : بريدن اعضاى بدن .\r\n( 2 ) - قلاوز : پيشرو لشكر و راهبر .\r\n","page_name":" 519 ","page_number":169},
  {"content":"\r\n\r\nطالقان . چون سلطان مظفّر آمد به سبب نزاعى كه خلج و تركمان و غوريان را بر سر مقاسمت اسبان غنيمت با خوارزميان رفت مخالفت در ميان لشكر سلطان افتاد . اغراق ملك و اعظم ملك با تمامت خلج و تركمان و غورى برگشتند و بر راه پرشاور برفتند و سلطان با لشكر ترك و خوارزمى كه با او بماندند روى به غزنه نهادند .\r\nاغراق ملك و اعظم ملك و ديگر امراء خلج و تركمان و غورى چون از سلطان برگشتند به بكرهار رفتند كه اقطاع اعظم ملك بود . اعظم ملك ايشان را ضيافت‌ها فرمود و اقامت نزل‌ها « 1 » كرد و مراعات‌ها به‌جاى آورد . امّا ميان نوح جاندار كه اميرى از خلج بود و پنج شش هزار خانه خيل داشت و ميان اغراق ملك كراهيت و عداوت بود . اغراق ملك با بيست هزار مرد روى به پرشاور نهاد و نوح جاندار به بكرهار به علفخوار بايستاد . چون سيف الدّين اغراق ملك يك منزل از بكرهار رفته بود به اعظم ملك كس فرستاد كه :\r\n« ميان من و تو پدر فرزندى است ؛ من پدرم و تو فرزند . اگر رضاى من مىطلبى نوح جاندار را در مقام و ولايت خود رخصت اقامت مده و مگذار كه آنجا باشد . » اعظم ملك گفت : « درين حال ميان لشكرهاى مسلمانان محاربت و خلاف صلاح نباشد . » با سوارى پنجاه از خواصّ خود بر عقب سيف الدّين اغراق برفت تا ميان او و نوح جاندار موافقتى با ديد آرد . و سيف الدّين اغراق استقبال او كرد و او را به مجلس شراب با خود بنشاند .\r\nاعظم ملك سخن نوح جاندار آغاز نهاد و در باب او تشفّع مىكرد و اغراق ملك ابا مىنمود . سيف الدّين اغراق هم در مستى ناگاه بر نشست و با سوارى صد روى به لشكرگاه نوح نهاد . نوح پنداشت كه به دلدارى او مىآيد . خود با پسران پيش او آمدند و خدمت كرد . اغراق ملك مست بود . شمشير بكشيد تا بر نوح زند . لشكر نوح درحال او را بگرفتند و پاره‌پاره كردند . چون خبر او به لشكرگاه او رسيد مردم او گفتند اين خديعتى بود كه اعظم ملك كرد و به هم زفانى نوح آمد تا اغراق ملك را به هلاكت داد . بدين ظنّ اعظم ملك را فروگرفتند و بكشتند و لشكر اغراق ملك بر لشكرگاه نوح زدند و نوح را با پسران او بكشتند . در جمله از هر دو جانب بسيار كشته شدند و غوريان هم در آن ميان با ايشان جنگ كردند و مبالغ كشته آمدند .\r\nو هم در آن نزديك تكاجك و سيّد علاء الملك قندز به فرمان چنگز خان به سر ايشان رسيدند . تكاجك امير لشكر مغول بود و علاء الملك سر خيل چريك پياده . و بقاياى آن\r\n\r\n\r\n","description":"","footnote":"\r\n( 1 ) - نزل : آنچه از خوردن پيش مهمان نهند ، هديه .\r\n","page_name":" 520 ","page_number":170},
  {"content":"\r\n\r\nلشكرهاى خلج و تركمان و غورى را نيست كردند . فىالجمله آن بيست سى هزار خلج و تركمان و غورى بعد از آنك از نزديك سلطان جلال الدّين برفتند به كمتر از دو سه ماه همه كشته و متفرّق شدند چه به دست يكديگر و چه به دست لشكرهاى چنگز خانى و ازيشان اثر نماند .\r\n\r\nذكر والدهء سلطان ( تركان خاتون )\r\nاصل او قبايل اتراك‌اند كه ايشان را قنقلى خوانند . و تركان « 1 » به سبب انتماى « 2 » نسبت جانب تركان « 3 » رعايت نمودى . و در عهد او مستولى بودند و ايشان را اعجميان خواندندى . از دل‌هاى ايشان رأفت و رحمت دور بودى و ممرّ ايشان بر هركجا افتادى آن ولايت خراب شدى و رعايا به حصن‌ها تحصّن كردندى . و به حقيقت سبب ظلم و فتك « 4 » و ناپاكى ايشان دولت سلطان را سبب انقلاع « 5 » بودند :\r\n قوم ترى الصّلوات الخمس نافلة * و تستحلّ دم الحجّاج فى الحرم « 6 » \r\nو تركان خاتون را درگاه و حضرت و اركان دولت و مواجب و اقطاعات جدا بودى و مع هذا حكم او بر سلطان و اموال و اعيان و اركان او نافذ . و تركان را مجلس انس و طرب در خفيه مرتّب بود و بسيار خاندان قديم را واسطه او شد كه منقلع « 7 » گشت . و چون ملكى يا ناحيتى مسلّم شدى صاحب آن ملك را بر سبيل ارتهان « 8 » به خوارزم آوردندى . تمامت را در شب به دجله « 9 » انداختى و غرض آن داشتى تا ملك پسرش بىزحمت اغيار و چشمهء حكم بىغبار باشد و ندانست كه حقّ تعالى هم در دنيا مكافات كند و در عقبى خود جزا و سزا او داند :\r\n هرچه كنى عالم كافر ستيز * بر تو نويسد به قلم‌هاى تيز \r\nچون سلطان محمّد از آب ترمد بگذشت بر عزم فرار ، رسولى به خوارزم فرستاد تا مادرش با حرم ديگر متوجّه مازندران گردند و به حصون آن تحصّن كنند . تركان بر وفق اشارت پسر روان شد و ديگر پسران كه نوادگان او بودند و حرم‌ها را با خويشتن ببرد و\r\n\r\n\r\n","description":"","footnote":"\r\n( 1 ) - تركان : منظور تركان خاتون است .\r\n( 2 ) - انتماء : نسبت يافتن به كسى .\r\n( 3 ) - تركان : جمع ترك .\r\n( 4 ) - فتك : به ناگاه كشتن كسى را .\r\n( 5 ) - انقلاع : از جاى كنده شدن .\r\n( 6 ) - قوم . . . قومى كه نمازهاى پنجگانه را نافله مىدانند و ريختن خون حجّاج را در حرم حلال مىشمرند .\r\n( از متنبّى )\r\n( 7 ) - منقلع : از جاى بركنده شده .\r\n( 8 ) - ارتهان : به گرو گرفتن .\r\n( 9 ) - دجله : در اينجا منظور مطلق رودخانه است يعنى رود جيحون .\r\n","page_name":" 521 ","page_number":171},
  {"content":"\r\n\r\nلشكرها را با اعيان خانان در خوارزم بگذاشت . و هنگام حركت جماعتى از صاحب طرفان « 1 » كه بر سبيل نوا « 2 » موقوف بودند بفرمود تا تمامت را به جيحون انداختند الّا قومى را كه نه در صدد پادشاهى بودند . و او با فرزندان و خزاين متوجّه مازندران شدند از راه دهستان . و ناصر الدّين وزير در خدمت ايشان بود .\r\nچون سلطان به مازندران رسيد تركان را با حرم‌ها به قلاع لارجان و ايلال فرستاد . و سبتاى بر عقب سلطان به مازندران رسيد . به محاصرهء قلاع مذكور لشكر بنشاند و از قضا آن بود كه در هيچ عهد كس نشان نداده بود كه قلعهء ايلال را به ذخيرهء آب احتياج افتاده است ؛ چه آب‌كشان سحاب سكّان قلعه را از ادّخار « 3 » آب حياض « 4 » مستغنى داشته‌اند و سحاب به گريهء خود دهان اهالى آن را خندان . چون لشكر به محاصرهء آن بنشست باران نيز به ستيز برخاست و چون دولت ازيشان بازايستاد :\r\n سلطان كسى بود كه ز پيلان آب‌كش * ميدان خاك را ز هوا بخشد آب خوش \r\nتا در مدّت ده‌پانزده روز آب نماند . به اضطرار تركان خاتون و ديگر حرم‌ها و ناصر الدّين وزير به شيب آمدند « 5 » . همان ساعت كه ايشان به پاى قلعه رسيدند روز از ترش‌روئى نقاب سحاب فروگذاشت و ميغ در ميغ بست و دست به گريه برد . حكايت بط بود كه با ماهى گفت ع : عالم پس مرگ ما چه دريا چه سراب . تركان خاتون را با پسران و حرم‌ها و ناصر الدّين به طالقان به خدمت چنگز خان بردند در شهور سنهء ثمان عشرة و ستّمائة « 6 » . چون به خدمت او رسيدند ناصر الدّين را سياست كردند و آنچ پسرينه بودند از فرزندان سلطان هرچند خرد بودند بكشتند و باقى آنچ عورتينه بودند از بنات و اخوات و خواتين كه با تركان به هم بودند چنگز خان ايشان را مىفرمود تا روز كوچ به آواز بر ملك و سلطان نوحه كردندى .\r\nچون جلال الدّين سلطان بر آب زد حرم او را با ايشان مضاف كردند . تركان خاتون را به قراقورم فرستادند . چند سال در ناكامى به سر آورد و در شهور سنهء ثلثين و ستّمائة « 7 » گذشته شد . و آنچ دختران بودند دو دختر را به جغتاى داد . يك دختر را جغتاى به سرّيّتى « 8 » مخصوص كرد و ديگر دختر را به وزير خود قطب الدّين حبش عميد داد . و از\r\n\r\n\r\n","description":"","footnote":"\r\n( 1 ) - صاحب طرف : مرزبان .\r\n( 2 ) - نوا : گروگان .\r\n( 3 ) - ادّخار : ذخيره كردن .\r\n( 4 ) - حياض : حوض‌ها .\r\n( 5 ) - به شيب آمدن : همه جاى اين تاريخ به معنى بيرون آمدن از جايى ( عموما قلعه ) است و نه به معنى پائين آمدن چنان كه موهوم است .\r\n( 6 ) - سال 618 .\r\n( 7 ) - سال 630 .\r\n( 8 ) - سرّيّتى : كنيزى . سرّيّه به معنى كنيز .\r\n","page_name":" 522 ","page_number":172},
  {"content":"\r\n\r\nآنچ نصيب اردوى ديگر افتاده بود يك دختر را به عميد حاجب دادند . و بعد ازين حالت از حرم‌هاى سلطان جلال الدّين كه جورماغون بگرفت از جلال الدّين دخترى دوساله داشت كه آن را هم تركان مىگفتند به خدمت قاآن فرستاد . قاآن فرمود تا در اردو دختر را تربيت مىكردند تا به وقت آنك پادشاه‌زادهء جهان هولاكو متوجّه ممالك غربى شد منكو قاآن فرمود تا تركان را در خدمت هولاكو فرستادند تا به كسى دهد كه لايق باشد . چون صاحب موصل به سوابق خدمات و لواحق آن از امثال ممتاز بود تركان را به انواع جهاز تمام به پسر او ملك صالح داد و بر سنّت شريعت عقد نكاح بستند و بر رسم و ترتيب مغولان آلات جهاز دادند و اين حال در شهور سنهء خمس و خمسين و ستّمائة « 1 » بود .\r\n\r\nذكر احوال سلطان غياث الدّين\r\nنام او پيرشاه بود و ملك كرمان نامزد او . امّا العبد يدبّر و اللّه يقدّر « 2 » ؛ به وقت آنك پدرش از عراق به جانب مازندران رفت حرم‌ها را با قلعهء قارون فرستاد . و سلطان غياث الدّين را هم در آنجا بگذشت تا چون سلطان محمّد - انار اللّه برهانه « 3 » - در جزاير آبسكون غريق درياى هلاكت شد و لشكر مغول بگذشتند از قلعه بيرون آمد و چون مملكت كرمان را پدرش نامزد او كرده بود متوجّه آن جانب شد . شجاع الدّين ابو القاسم كه مفردى « 4 » بود از جملهء « 5 » ملك زوزن ، موسوم به كوتوالى « 6 » حصار و قلعهء جواشير بود .\r\nچون جهان در آشوب مىديد او را در قلعه راه نداد و نزل‌ها پيش فرستاد به عذر آنك :\r\n« اين حصار را از كوتوالى امين چاره نخواهد بود . من همان بندهء قديم‌ام كه از فرمان شما اينجا نشسته‌ام . » سلطان غياث الدّين چون دانست كه او بر سر ضلالت است مكاوحتى ننمود و با جماعتى كه مصاحب او بودند عنان برتافت و به عراق آمد . از هر جانبى سواد مردان و شذّاذ « 7 » امرا كه مختفى بودند برو جمع شدند . و براق حاجب و اغول ملك به خدمت او متّصل گشتند و قصد اتابك سعد كردند و به جانب او تاختن . تابك در موضعى بود كه آن را دينه مىخوانند . از معرّت « 8 » او بجست و لشكر او چون برسيدند\r\n\r\n\r\n","description":"","footnote":"\r\n( 1 ) - سال 655 .\r\n( 2 ) - العبد . . . بنده تدبير مىكند و خداوند مقدّر مىكند .\r\n( 3 ) - خداوند برهانش را نورانى كناد .\r\n( 4 ) - مفرد : در اينجا به معنى نوكر و ملازم .\r\n( 5 ) - از جملهء كسى بودن : از متعلّقات كسى بودن .\r\n( 6 ) - كوتوال : نگهبان و رئيس قلعه .\r\n( 7 ) - شذّاذ : مردمان اندك ، جمع شاذّ .\r\n( 8 ) - معرّت : آسيب ، عيب .\r\n","page_name":" 523 ","page_number":173},
  {"content":"\r\n\r\nچهارپاى بسيار از همه نوعى يافتند و از آنجا مراجعت كردند . براق حاجب را با وزير او « 1 » تاج الدّين كريم الشّرق مقالتى « 2 » افتاد . خشم گرفت و با حشم خود عزم جانب هندوستان كرد .\r\nچون سال سنهء تسع عشرة و ستّمائة « 3 » شد غياث الدّين قصد فارس كرد . اتابك شهر را خالى بماند « 4 » . لشكر او در شهر رفتند و غارت كردند . و از آنجا به خوزستان رفتند و بعد ما كه با مظفّر الدّين وجه السّبع مقالتى رفت مصالحه جستند و مراجعت كردند . چون فصل زمستان بود در رىّ عزيمت اقامت كردند . ناگاه سلطان جلال الدّين چون شير كه مغافصة در ميان رمهء آهو افتد برسيد و در وثاق او نزول كرد . سلطان غياث الدّين مستشعر شد . او را ايمن كرد و بامداد را امرا و اعيان حشم غياث الدّين به خدمت آمدند . از آن جماعت جمعى كه ماسكهء « 5 » عقلى عنان‌گير ايشان بودست و در مقدّمه هواى خدمت او در دل داشتند به ارتفاع درجه و سموّ « 6 » رتبت اختصاص يافتند و قومى كه نه بر جادّه بودند و تهييج فتن مىكرده فرمود تا بر درگاه ايشان را سياست كردند . و سلطان غياث الدّين با جمعى خواصّ در خدمت او بماند . او را به نظر شفقت برادرى مىنگريست . تا روزى در ميان مجلس نشاط شراب سبب سرهنگى كه از خدمت او به نزديك پسر خرميل - ملك نصرت - رفته بود با ملك نصرت مىگويد كه : « چرا مفرد « 7 » مرا به خويشتن راه داده‌اى ؟ » و ملك نصرت از خواصّ ندماى سلطان جلال الدّين بود از وجوه امرا و محلّ اعتماد و در خلوت سلطان جلال الدّين با او مزاح كردى و او نيز سخن‌هاى مضحك گفتى بر سبيل مطايبه . غياث الدّين را گفت كه : « سرهنگ را نان بايد تا خدمت كند . » سلطان جلال الدّين تغيير احوال برادر مشاهده كرد . نصرت ملك را به چشم اشاره كرد تا بيرون رود . و سلطان غياث الدّين چندان توقّف نمود كه روز به آخر كشيد و سكر غلبه كرد . او نيز بازگشت و گذر بر خانهء ملك نصرت بود . كس فرستاد كه :\r\n« مهمان خواهد ؟ » حالى از خانه بيرون آمد و سلطان غياث الدّين را از اسب فروآورد و در خانه رفتند . و مجلس شراب آراسته كرد و دورها پياپى شد و مستىها به غايت كشيد .\r\nسلطان غياث الدّين عزيمت مراجعت كرد . چنانك رسم باشد ملك نصرت او را برنشاند و در خدمت ركاب روان شد . ناگاه سلطان غياث الدّين دست به كارد زد و ميان هر دو كتف او بردريد . فرياد برآمد كه ملك را بكشتند . از بام‌ها خشت و كلوخ پرّان شد .\r\n\r\n\r\n","description":"","footnote":"\r\n( 1 ) - يعنى وزير غياث الدّين ( نسوى ص 143 ) .\r\n( 2 ) - مقالت : سخن ، اينجا مجادله .\r\n( 3 ) - سال 619 .\r\n( 4 ) -\r\n( 5 ) - ماسكه : بازدارنده .\r\n( 6 ) - سموّ : بلندى .\r\n( 7 ) - مفرد : نوكر و ملازم .\r\n","page_name":" 524 ","page_number":174},
  {"content":"\r\n\r\nغياث الدّين اسب بجهانيد و از آن كوچه بجست و به خانه رفت . و سلطان جلال الدّين را ازين حالت درحال اعلام كردند . بامداد به خود « 1 » به عيادت او آمد و فرمود كه جرّاحان را حاضر كردند . كار خود از دست درمان در گذشته بود چون كارد از استخوان . يك‌دو روز را جان تسليم كرد . سلطان جلال الدّين فرمود تا تمامت امرا و اعيان و حشم و اركان و خدم و ارباب شهر اصفهان تعزيت او داشتند و لباس از پلاس كرد « 2 » . و غياث الدّين از خجلت اين حركت نالايق از خدمت برادر يك هفته تقاعد نمود . و بعد ما كه « 3 » سلطان جلال الدّين فرمود تا او را بيرون درگاه حاضر آوردند و بر زفان امرا بازخواست بليغ به تقديم رسانيد ، جماعتى معتبران حضرت واسطه گشتند و او را به خدمت سلطان آوردند .\r\nاز فرط شرم و حيا سر در پيش افكنده و زفان عذر گنگ گشته بود .\r\nچون روزى چند برآمد و ازين حركت شرمسار بود و از برادر مستشعر ، چون تاينال به در اصفهان آمد و سلطان جلال الدّين لشكر بيرون كشيد ، او « 4 » با خواصّ لشكر خود بازگشت و بر راه لور عزم خوزستان كرد . و آن انديشه سبب كودكى و دل‌شكستگى سلطان بود « 5 » . چون به نزديك خسران « 6 » خود هزارسف و ديگر امرا رفت او را اعزاز و اكرام كردند . و خسران از خوف خسران خود از جانب سلطان صلاح كار خود و از آن او در آن ديدند كه او را از آنجا بفرستادند . مادر و امرا را در تستر بگذاشت . خليفه او را تشريفات بسيار فرمود . و او متوجّه الموت شد و يك‌چندى آنجا بايستاد . و علاء الدّين الموت مورد او را به اجلال و تعظيم تقديم نمود و نزل‌هايى كه لايق چنان پادشاه‌زاده افتد متواتر مىداشت . تا ناگاه احتياط را از آنجا كوچ كرد چنانك ايشان را خبر نبود و به خوزستان آمد . و به اعلام حال خود رسولى پيش براق حاجب فرستاد به كرمان و ميان ايشان باز تأكيد مواثيق رفت و ميعاد كردند كه در بيابان وركوه « 7 » براق به خدمت استقبال كند و سلطان غياث الدّين آنجا رسيده باشد . بر ميعادى كه بود براق با سه چهار هزار مرد برسيد و دو سه روز شرايط خدمت به‌جاى آورد و با سلطان جماعتى خواصّ كه بودند به پانصد نمىكشيدند . براق را انديشه در سر افتاد كه مادر او را در حباله آرد . از موضعى\r\n\r\n\r\n","description":"","footnote":"\r\n( 1 ) - به خود : شخصا .\r\n( 2 ) - پلاس پوشيدن هنگام عزا رسمى بوده است شبيه لباس سياه پوشيدن در امروزه .\r\n( 3 ) - بعد ما كه : بعد از آنكه .\r\n( 4 ) - يعنى غياث الدّين .\r\n( 5 ) - معنى عبارت : سبب آن انديشه ناپختگى و نيز ضعف روحيه سلطان بود .\r\n( 6 ) - خسر : پدر زن .\r\n( 7 ) - وركوه : منظور ابركوه امروزى است در استان يزد و به نقل ياقوت معنى آن « بالاى كوه » است .\r\n","page_name":" 525 ","page_number":175},
  {"content":"\r\n\r\nكه جاى امثال او بود فراتر آمد و با سلطان بر نهاليچه « 1 » نشست و محلّ خدم و خول « 2 » او را هريك به نزديك يكى از امرا تعيين كرد و او را در محاوره خطاب به فرزند اعزّ آغاز نهاد و به خطبهء « 3 » والدهء او رسول در راه كرد . سلطان چون آن حالت مشاهده نمود و منع را سامان نبود آن كار به رأى مادر تفويض كرد . مادرش نيز بعد از ابا و منع و كثرت جزع و فزع تن در داد تا عقد بستند . و بعد از كثرت الحاح « 4 » با جمعى از خادمان سراى زره در زير قبا پوشيد و در خانه رفت و كار زفاف به اتمام رسانيد . و درين حالت روان فردوسى - كه به رايحه‌اى از روائح فردوس مخصوص باد - درين معنى كه گوئى صورت اين حال راست گفته است :\r\n چو از سرو بن جاى گردد تهى * بگيرد گيا جاى سرو سهى \r\nو ايراد بيتى كه اديب ظريف فريد الدّين بيهقى راست در حقّ يكى كه بعد از شرف الملك در دست وزارت بنشست درين موضع نيك بر دوخته « 5 » است و لايق :\r\n سر از جائى فراكن تا ببينى * چه كندست « 6 » اينكه بر جايت نشستست \r\nچون به شهر رسيد و روزى چند بر آن بگذشت از اقرباى براق دو كس به نزديك سلطان غياث الدّين آمدند و گفتند كه : « بر براق اعتماد نتوان كرد ؛ فرصتى يافته‌ايم او را از دست برداريم ؛ تو سلطان باشى و ما بنده و فرمان‌بردار . » طيب طينت و پاكى جبلّت « 7 » او را رخصت نداد كه نقض مغلّظات « 8 » و مواثيق كند و قوّت ايمان كه ايمان « 9 » را بشكند و اين كار را مهمل بماند :\r\n هميشه به نرمى تن اندر مده * به موضع درافكن در ابرو گره\r\nبه نرمى چو حاصل نگردد مراد * درشتى ز نرمى در آن حال به \r\nچون زوال ملك خاندان ايشان بود و ابتداى دولت معاندان ، يكى كه از معتمدترين غلامان و خاصّگيان غياث الدّين بود اين معنى را در خلوتى با براق بگفت . حالى از خويشان و سلطان غياث الدّين بحث آن كرد . به قصد آن انديشه اقرار آوردند . به ابتدا خويشان را فرمود تا هم در ساعت در حضور جماعت اعضاى ايشان پاره‌پاره كردند و سلطان را با هركه تعلّق به دو داشت موقوف گردانيد . و بعد از يك‌دو هفته سلطان را رشته\r\n\r\n\r\n","description":"","footnote":"\r\n( 1 ) - نهاليچه : تشكچه .\r\n( 2 ) - خول : خدمتكار .\r\n( 3 ) - خطبه : خواستگارى .\r\n( 4 ) - الحاح : اصرار .\r\n( 5 ) - يعنى اين شعر در اينجا به درستى نشسته و مناسب است .\r\n( 6 ) - كنده : بدكاره ، مخفّف كون‌ده ( آنندراج ) .\r\n( 7 ) - جبلّت : طبع ، نهاد ، ذات .\r\n( 8 ) - مغلّظات : سوگندهاى استوار .\r\n( 9 ) - ايمان : سوگندها ، جمع يمين .\r\n","page_name":" 526 ","page_number":176},
  {"content":"\r\n\r\nدر گردن كردند تا خبه كنند . فرياد بركشيد كه : « آخر نه پيمان بسته‌ايم كه قصد يكديگر نه انديشيم ؟ بىبادرهء « 1 » حركتى چگونه بر نقض آن اقدام روا مىدارد ؟ » مادرش چون آواز پسر بشنيد و بدانست كه گردن به چنبر بيرون كردست از سوز جگر و شفقت بر پسر امساك طاقت نتوانست . عويل « 2 » و زفير « 3 » برآورد . او را نيز خبه كردند . و برين منوال تمامت لشكر او را در تنور بلا انداختند و پيمان‌ها را خلاف كردند و سوگندها را باطل و خاك در چشم عهد زدند :\r\n رضوا بصفات ما عدموه جهلا * و حسن القول من حسن الفعال « 4 » \r\nاى چرخ تا چند از شعوذه و مكر تو ، و اى فلك تا كى از ظلم و جور تو . هر سلطانى را در بند هر شيطانى اندازى ، و هر لئيمى را امير هر كريمى گردانى ، و هر پادشاهى را در چاهى افكنى ، و هر ناسزائى را از تختهء مذلّت بر تخت عزّت نشانى . و اى يار غافل و دوست عاقل ! ازين بند پند برگير تا در بند نفس امّاره نيفتى و درين سرگذشت‌ها به چشم اعتبار نگر و پاى كشيده دار تا دار مقامگاه سرت نشود :\r\n كفاك عن الدّنيا الدّنيّة مخبرا * علوّ مواليها و حطّ كرامها\r\nو انّ رجال العزّ تحت مداسها * و انّ عبيد العرّ فوق سنامها « 5 »\r\nهر تير كه از شست قضا و قدر آيد * جز ديده و دل‌هاى عزيزانش سپر نيست\r\nهر محنت و غم كان ز فلك روى نمايد * جز مسكن مسكين غريبانش گذر نيست\r\nهركس به درى در شود آخر چو شب آيد * بيچاره غريبى كه ورا خانه و در نيست\r\nآهى كه بر آرد ز سر سوز غريبى * در هاويه مانندهء آن آه شرر نيست\r\nاشكى كه بباراند از ديده غريبى * آن جز همه زردابه « 6 » و جز خون جگر نيست\r\nهان تا نزنى طعنه تو در حال غريبان * كز سينهء پرسوز غريبانت خبر نيست \r\n\r\n\r\n","description":"","footnote":"\r\n( 1 ) - بادره : هر عملى كه بر اثر خشم و تندى از انسان سر زند .\r\n( 2 ) - عويل : آواز بلند گريه .\r\n( 3 ) - زفير : ناله .\r\n( 4 ) - مرحوم قزوينى مىنويسند ( ج 2 ، ص 207 ) : « تصحيح مصراع اوّل اين بيت براى راقم حروف ميسّر نشد . »\r\n( 5 ) - كفاك . . . از دنياى دون صفت همين تو را بس است كه بردگان رفعت يافته و بزرگان پست شده‌اند . / همانا مردان گرانمايه به زير پا و بندگان خوار بر روى كوهان دنيايند .\r\n( 6 ) - زردابه : اشك خون‌آلود و تلخ .\r\n","page_name":" 527 ","page_number":177},
  {"content":"\r\n\r\n\r\nذكر سلطان ركن الدّين\r\nبه وقت آنك سلطان محمّد از عراق بازگشت پسر خود سلطان ركن الدّين را كه « غورسانجى « 1 » » نام او بود نامزد ملك عراق كرد . او را با اهبتى « 2 » و عدّتى « 3 » كه لايق چنان ملك و چنان سلطانى باشد روان كرد . و عماد الملك ساوه‌اى را بر سبيل اتابكى و تدبير مملكت در خدمت او بفرستاد . چون به رىّ رسيد طرف‌نشينان « 4 » عراق بر خلاف و عصيان او اتّفاق كردند . سلطان محمّد شرف الدّين امير مجلس را كه خادمى بود با لشكرى به مدد پسر فرستاد . و بعد از مخاصمت بريشان مظفّر آمد . و اكثر امراى عراق را بگرفت و هيچ‌كس را آسيبى و مكروهى نرسانيد و بر همه ابقا كرد و با امكان مقدرت و ابقاى مادّهء حيات كه اميد ايشان از آن انقطاع پذيرفته بود زلّات « 5 » و هفوات « 6 » همه عفو كرد و اقطاع و ولايت بر هريك مقرّر داشت . بدين رأفت همه مطيع گشتند و ضماير از نفاق بزدودند . تا به وقت آنك خبر رسيد كه سلطان محمّد منهزم از ماوراءالنّهر مراجعت كردست .\r\nعماد الملك را به خدمت او فرستاد تا سلطان را به عشوهء مدد عراق آنجا كشيد . و پسر او ركن الدّين به استقبال پدر شد و چون كارى دست فراهم نداد و سلطان متوجّه مازندران شد ركن الدّين آهنگ راه كرمان كرد . با چند خاصّگى معدود به كواشير رسيد . جمعى از افراد و اجناد ملك زوزن آنجا مانده بودند . بعد ما كه استشعار « 7 » بديشان راه يافته بود و قصد فرار كرده چون بشناختند كه سلطان ركن الدّين است به خدمت او مبادرت نمودند و از هر گوشه‌اى اقوام روى به دو نهادند . خزانهء ملك زوزن را كه آنجا بود در بگشاد و به لشكر داد و از آنجا باز عزم عراق كرد . چون به اصفهان رسيد شذّاذ « 8 » لشكر و پراكندگان امرا برو جمع شدند و قوّت گرفت . قاضى اصفهان ناامن گشت . خويشتن كشيده كرد و احتياط و احتراز مىنمود . سلطان ركن الدّين نيز مقام در اندرون شهر صلاح ندانست . از آنجا كوچ كرد و بيرون شهر خيمه بزد . لشكر درآمد و شد آمدند . به اشارت قاضى اهل\r\n\r\n\r\n","description":"","footnote":"\r\n( 1 ) - ضبط نام هر سه فرزند سلطان محمّد خوارزمشاه يعنى « جلال الدّين منكبرنى » و « غياث الدّين پيرشاه » و « ركن الدّين غورسانجى » هر سه مشكوك است و قرائت هيچ‌كدام دقيقا معلوم نيست . و هيچ‌يك از معاصرين آن‌ها گويا از فرط شهرت در عصر خود اين اسامى را ضبط نكرده‌اند . عجيب است كه بعد از زوال دولت مستعجل آن‌ها چنان به سرعت ذكرشان از زبان مردم افتاد كه حتّى نام ايشان را نيز مردم فراموش كردند . ( مص )\r\n( 2 ) - اهبت : سازوبرگ .\r\n( 3 ) - عدّت : نيرو ، سازوبرگ .\r\n( 4 ) - طرف‌نشينان : در هيچ فرهنگى يافت نشد . گويا به معنى مرزنشينان باشد .\r\n( 5 ) - زلّات : لغزش‌ها ، جمع زلّت .\r\n( 6 ) - هفوات : لغزش‌ها ، جمع هفوه .\r\n( 7 ) - استشعار : در دل ترسيدن .\r\n( 8 ) - شذّاذ : مردمان اندك ، جمع شاذّ .\r\n","page_name":" 528 ","page_number":178},
  {"content":"\r\n\r\nشهر غوغا كردند و از بام‌ها دست به تير و سنگ بگشادند . قرب هزار نفس مقتول و مجروح شد . لشكر ركن الدّين نيز مبالغى را از اهل شهر بكشتند . بدين سبب ركن الدّين از اصفهان متوجّه رىّ گشت و دو ماه توقّف نمود . چون لشكر مغول مقدّم ايشان بار ديگر در رسيد به قلعهء فيروزكوه رفت . آن را حصار دادند و بعد از پنج شش ماه او را به شيب آوردند با اهل قلعه تمامت . و هرچند تكليف كردند زانوى خدمت بر زمين ننهاد و جوك « 1 » نزد . عاقبت او را با تمامت متعلّقان و اهل قلعه بكشتند .\r\nاين چه بازيهاست كه روزگار دم به دم از زير حقّهء فلك به چابك دستى چنانك دستش نمىتوان ديد بيرون مىآورد ؛ با خود بى از آنك دست در ميان آرد آن جام زهر مذاق را بر دست مىنهد ؛ و هيچ دست نمىدهد كعبتين را كه دست بر دست دستى باززنند « 2 » . اى دوست اين كار به دست تدبير نيست . انگشت فرا او مكن كه گزند يا بى . پاى بر مركز تفويض و توكّل محكم دار كه تا از پاى نيفتى ، و قدم درمنه كه تا پايت نگيرند .\r\n\r\nذكر استخلاص نواحى كرمان و احوال براق حاجب\r\nبراق حاجب و برادر او خميدبور از قراختاى بودند و در عهد خان قراختاى خميدبور را به رسالت به نزديك سلطان اختلافى بودست ؛ تا چون تاينكو طراز در دست آمد ايشان را نيز بياوردند و در خدمت سلطان قربتى يافتند و به تدريج خميدبور امير شد و براق به حجابت موسوم گشت . خميدبور را به وقت آنك به ماوراءالنّهر مىرفت با چند هزار مرد در بخارا بگذاشت . در اوايل فترت او نيز در گذشت . و براق به حدّ عراق آمد به نزديك غياث الدّين و به خدمت او پيوست و از بزرگتران امراى او شد و قتلغ خان لقب يافت و بعد از تأكيد عهود و ايمان « 3 » امارت اصفهان به دو فرمود . چون خبر وصول لشكر مغول مقدّم ايشان تولان‌جربى « 4 » برسيد از غياث الدّين اجازت خواست تا به اصفهان رود و با خيل خود از راه كرمان عزم هندوستان كند . چون به جيرفت و كمادى رسيد جوانان قلعهء جواشير شجاع الدّين ابو القاسم را بر آن داشتند كه بر عقب ايشان مىبايد رفت و\r\n\r\n\r\n","description":"","footnote":"\r\n( 1 ) - جوك ( چوك ) زدن : زانو خم كردن براى نهايت احترام .\r\n( 2 ) - يعنى هيچ امكان ندارد مهره‌بازى را كه تقدير را بر آن دستى بوده است تغيير دهند .\r\n( 3 ) - ايمان : سوگندها ، جمع يمين .\r\n( 4 ) - يكى از سرداران معتبر چنگيز خان و نيز پسر « منكليك ايجيكه » شوهر مادر چنگيز خان بوده است .\r\n( مص )\r\n","page_name":" 529 ","page_number":179},
  {"content":"\r\n\r\nغارت كرد و بردهء ختائى گرفت . پنج شش هزار مرد روان شد و ايشان را خود شكار خويش مىدانستند بلك خوانى مهيّا مىپنداشتند . چون نزديك اين جماعت رسيدند و دانستند كه كار « 1 » افتاد ، براق حاجب فرمود تا عورات « 2 » نيز به لباس مردان پوشيده شدند و حرب را بسيجيده گشتند و به چهار گروه شدند و از چهار جانب ايشان درآمدند . فوجى از تركان كه در زمرهء شجاع الدّين بودند به حكم جنسيّت با براق منضمّ شدند . و نزديك ايشان دو حصار « 3 » بود يكى حرق و ديگر عبّاسى . خواستند تا آن را پناه گيرند روى بدان آوردند . تركان براق چون برق برّاق كه ميغ را بشكافد بريشان دوانيدند و تازيكان را از يكديگر جدا كردند و قومى بسيار را بر صحرا كشته بينداختند . شجاع الدّين با قومى به حصار پناهيد . يك‌دو روز محاصره كردند . چون ذخيره‌اى نبود از حصار بيرون آمدند .\r\nشجاع الدّين را محبوس كردند و بندهاى گران نهادند . و از آنجا بازگشتند و به جانب جواشير آمد . و شجاع الدّين را در قيد به در حصار آوردند تا پسر سر و جان او به تسليم قلعه بازخرد « 4 » . پسر خود ازو فراغتى داشت « 5 » . او را بكشتند و هر دو قلعه و حصار را محاصره آغاز نهادند . از قلعه پاسبانى به شيب « 6 » گريخت كه : « من قلعه را از راهى كه ايشان محافظت نمىنمايند به شما مىنمايم و لشكر را از آنجا به قلعه مىبرم . » براق او را به مواعيد بسيار مستظهر گردانيد امّا احتياط را بر سخن او اعتماد كلّى نمىنمود و ازو وثيقه خواست . شب ديگر به قلعه رفت و يك سرپوشيده « 7 » را كه داشت پوشيده به زير آورد . و مردان را به راهى كه گفته بود بركشيد . وقت صبحى را طبل بزدند و نعره بركشيدند و قلعه فروگرفتند و در بازگشادند و هم در روز اثقال خود در آنجا فرستاد . و پسر شجاع الدّين در حصار بود . به محاصرهء آن اشتغال نمودند .\r\nناگاه خبر وصول سلطان از جانب هندوستان رسيد . براق حاجب نزل‌ها پيش فرستاد از همه نوعى و بر عقب خود نيز به خدمت استقبال مبادرت نمود و دخترى را نيز به خدمت سلطان نامزد كرد . چون سلطان نزول كرد و دختر را عقد بستند كسان به نزديك پسر شجاع الدّين فرستاد به اعلام وصول سلطان و استدعاء او . جواب داد كه : « تا به چشم\r\n\r\n\r\n","description":"","footnote":"\r\n( 1 ) - كار : جنگ .\r\n( 2 ) - عورات : زنان .\r\n( 3 ) - حصار : قلعه .\r\n( 4 ) - يعنى خواستند كارى كنند تا پسر شجاع الدّين ، قلعه را به خاطر نجات جان پدر تسليم كند .\r\n( 5 ) - يعنى خود پسر دل‌خوشى از پدر نداشت .\r\n( 6 ) - به شيب گريختن : فرار كردن و بيرون آمدن از قلعه . چنان كه بارها گفتيم ، به شيب آمدن در اين تاريخ همه جا به معنى بيرون آمدن ( عموما از قلعه ) است .\r\n( 7 ) - سرپوشيده : زن .\r\n","page_name":" 530 ","page_number":180},
  {"content":"\r\n\r\nخود چتر او را نبينم اعتماد ننمايم . » سلطان به نفس خود پيش حصار راند . حالى خدمت مبادرت را به حضرت محتشد « 1 » شد و از هر جنس خدمتىها در پيش روان كرد و به خويشتن شمشير و كرباسى برداشت و به خدمت سلطان آمد . و به نظر عنايت و تربيت ملحوظ شد و سلطان به حصار روان . براق نيز در خدمت او برفت .\r\nروزى سلطان به تماشاى شكار بيرون آمد با اكثر حشم خود . چون براق حاجب از حصار به علّت تمارض بيرون نيامده بود دانست كه او را در تخلّف انديشه‌اى خلافست .\r\nامتحان را رسولى به استدعاى او به علّت استشارت در سوانح مهمّات فرستاد . جواب داد كه : « اين نواحى را به زخم شمشير مستخلص كرده‌ام و جاى آن نيست كه مقرّ سرير سلطنت باشد و اين حصون را از حافظى امين ناگزير خواهد بود ؛ من نيز بنده‌اى قديم‌ام و به ذرايع « 2 » خدمات شايسته حقوق ثابت گردانيده‌ام . و اكنون سنّ امتداد گرفته است و قوّت حركت نمانده . انديشه آنست كه درين قلعه به دعاى دولت همايون مشغول باشم و اگر سلطان خواهد كه به قلعه آيد هم ميسّر نشود . » و نزل‌هاى بسيار با اين الوكه « 3 » روان كرد .\r\nسلطان را چون وقت تنگ بود از راه ملاطفت جوابى فرستاد و از آنجا عنان به جانب شيراز تافت . و براق حاجب متمكّن شد و تمامت آن نواحى را در ضبط آورد . عدّت و آلت بسيار شد و بعد ما كه سلطان غياث الدّين را كه به دو استعانت نموده بود و ازو زينهار خواسته ع : كالمستجير من الرّمضاء بالنّار « 4 » ، به قتل آورد رسولى به نزديك امير المؤمنين فرستاد معلم از اسلام خود و ملتمس تشريف لقب سلطنت . ملتمس او را به اسعاف مقرون گردانيدند و به قتلغ سلطان تشريف خطاب مبذول داشتند . و بر آن جملت روز به روز تمكّن او زيادت مىشد و خيل و حشم بيشتر . تا به وقت آنك امرائى كه به محاصرهء سيستان اشتغال داشتند مقدّم ايشان طاير بهادر ايلچى به نزديك او فرستادند و او را به ايلى خواند و ازو لشكر و مدد خواستند . چون براق حاجب مردى داهى « 5 » بود و مىدانست كه دست دست اروغ « 6 » چنگز خان است به قبول فرمان و انقياد و اذعان پيغام‌ها را تلقّى نمود و از غايلهء فتن به خشوع و خضوع توقّى « 7 » جست و جواب داد كه : « من با حشم خود كار سيستان را بىآنك لشكر مغول را زحمتى رسد كفايت كنم و چون سنّ من\r\n\r\n\r\n","description":"","footnote":"\r\n( 1 ) - محتشد : آماده براى كار .\r\n( 2 ) - ذرايع : دستاويزها ، وسايل . جمع ذريعه .\r\n( 3 ) - الوكه : پيغام .\r\n( 4 ) - مانند كسى كه از گرما به آتش پناه برد .\r\n( 5 ) - داهى : زيرك .\r\n( 6 ) - اروغ : نسل و تبار .\r\n( 7 ) - توقّى : خود را نگاه داشتن از چيزى .\r\n","page_name":" 531 ","page_number":181},
  {"content":"\r\n\r\nامتداد يافته است و قوّت حركت ساقط گشته و بر انتقال قدرت نمانده پسر خود را به بندگى حضرت روان مىكنم . » بر آن جملت كه گفته بود ساختگى پيش گرفت و ركن الدّين خواجه مبارك را در شهور سنهء . . . « 1 » به خدمت قاآن روان كرد . هنوز به مقصد نرسيده بود كه آوازهء حالت واقعهء « 2 » پدر و قيام عم‌ّزادهء او قطب الدّين به مصالح ملك كرمان رسيد .\r\nتوقّف ننمود تا به حضرت رسيد . قاآن چنانك عادت طبيعى او بود در حقّ او انواع مرحمت و عاطفت مبذول داشت و سبب آنك او به خدمت حضرت سبقت گرفته بود و روى پادشاه ديده ممالك كرمان را به حكم او فرمود و او را قتلغ سلطان به لقب پدر يرليغ « 3 » فرمود . و جينقاى او را مربّى شد و فرمان شد تا قطب الدّين به خدمت آيد و ملازمت نمايد . به وقت مراجعت او قطب الدّين سلطان بيرون آمد و اثقال خود بيرون آورد و بر راه خويص زد تا به زوزن رسيد و از آنجا به حضرت روان شد و يك‌چندى ملازمت نمود . فرمان شد تا به ختاى رود و در خدمت محمود يلواج باشد . امتثال فرمان را مدّت‌ها به نزديك او اقامت نمود و يلواج او را به نظر پدرانه مىنگريست و اعزاز و اكرام به تقديم مىرسانيد و رعايت حرمت او مىكرد . تا به وقت آنك قوريلتاى كيوك خان بود قطب الدّين سلطان نيز بيامد و مىخواست تا باز مصلحت سلطنت ساخته كند .\r\nجينقاى چون مربّى قتلغ سلطان ركن الدّين بود دفع آن كرد . باز فرمان شد كه او برقرار چنانك حكم قاآن بودست ملازم صاحب يلواج شود و سلطان ركن الدّين به كارى كه بدان موسوم است مشغول . ركن الدّين بر قرار نواحى كرمان را تصرّف مىنمود و مالى كه مقرّر بود از بالش و شتر « 4 » به امرا كه منصوب بودند مىرسانيد . تا چون سرير مملكت به جلوس منكو قاآن مشرّف شد قطب الدّين در موافقت صاحب يلواج به حضرت آمد و قطب الدّين را تربيت كرد و در حقّ او سيورغاميشى « 5 » و شفقت پادشاه جهان فراوان شد ؛ سلطنت آن طرف به دو ارزانى داشت و به اسم باسقاقى « 6 » مغولى با او به هم فرستاد . چون به هراة رسيدند در مقدّمه ايلچى به نزديك ركن الدّين فرستاد مخبر از حال سيورغاميشى و عاطفتى كه پادشاه گيتى در حقّ او فرموده است و مستدعى او به استماع\r\n\r\n\r\n","description":"","footnote":"\r\n( 1 ) - مرحوم قزوينى در ذيل نقطه چين مرقوم مىنمايند : « چون وفات براق حاجب به تصريح گزيده و غيره در ذىالقعدهء سنهء 632 واقع شد و چون ركن الدّين هنوز به اردوى اوكتاىقاآن نرسيده بود كه خبر وفات براق حاجب به دو رسيد پس ضرورتا حركت او به اردو نيز در حدود همين سنه يعنى 632 يا اندكى قبل از آن بوده است . »\r\n( 2 ) - واقعه : مرگ .\r\n( 3 ) - يرليغ : فرمان .\r\n( 4 ) - مرحوم قزوينى در ذيل اين كلمه اظهار تعجّب نموده‌اند .\r\n( 5 ) - سيورغاميشى : پيشكش ، هديه .\r\n( 6 ) - باسقاق : كسى كه از طرف خان بزرگ ناظر بر كار حكّام و امرا و ديگر كسان مىشده است .\r\n","page_name":" 532 ","page_number":182},
  {"content":"\r\n\r\nيرليغ . چون سلطان ركن الدّين بدانست كه حال نوعى ديگرست ايلچيان را بازگردانيد و در رمضان سنهء خمسين و ستّمائة « 1 » آنچ توانست از امتعه بيرون آورد و حواشى كه از قطب الدّين سلطان تحاشى « 2 » مىكردند در مصاحبت او بر راه لور روان . و از يزد خواهرزادهء او علاء الدّولة با والدهء خود به دو متّصل شد . و آوازه چنان بود كه ايشان عزيمت بغداد كردند . به امير المؤمنين . . . « 3 » رسولى فرستادند . صلاح كار خود ندانستند كه اگر ايشان را راهى دهد نبايد مادّهء زيادت وحشتى « 4 » شود . زيادت بنه را در لور بگذاشت و به نفس خود متوجّه حضرت شد . چون به پاى گردكوه رسيد ميان روزى چهارپايان در غلّه‌ها سر گشاده كردند . ملاحده قومى را بفرستادند تا ميان روزى كه ايشان به قيلوله « 5 » مشغول باشند و اسبان سرگشاده مغافصة ايشان را فروگيرند و شربت هلاكت چشانند .\r\nركن الدّين منتبه « 6 » بود . چون آن جماعت مدابير « 7 » برسيدند درحال با پنج شش كس معدود كه اسبان ايشان در زين بود برنشست و مطارده « 8 » و مجالدهء « 9 » بسيار نمود . چندانك اصحاب او سوار شدند و به دو ملحق گشتند اكثر ملاحده را بكشتند . و از آنجا روان شد و روز ديگر به وقا رسيد . سبب اين اجتهاد او را عزيز داشت و احترام بسيار كرد . و از آنجا متوجّه بندگى حضرت پادشاه جهان منكو قاآن شد به مقام الماليغ در رمضان سنهء احدى و خمسين و ستّمائة « 10 » . وقت مراجعت از اردوى بزرگ منكو قاآن اتّفاق ملاقات افتاد « 11 » .\r\nآثار خوف و هراس برو غالب بود و انوار دولت و اقبال ازو غايب . چون به خدمت منكو قاآن رسيد از قطب الدّين نيز ايلچى به اعلام توجّه او به جانب بغداد برسيد و بر عقب قطب الدّين . از هر دو سخن‌ها پرسيدند و عاقبت ركن الدّين را به قطب الدّين تسليم كردند تا آنچ قضا و قدر برو مقدّر كرده بود برو براند . و او را بر شمشير فنا گذرانيد . و قطب الدّين ملك كرمان را مصفّى از شايبهء جفا پنداشت و روزگار را بر خلاف عادت او صاحبهء وفا انگاشت . چون با مقرّ مملكت رسيد و اطراف و اكناف را مضبوط گردانيد و به چند نوبت به خدمت بارگاه هولاكو رسيد و به اصناف عاطفت و سيورغاميشى اختصاص يافت ناگاه اجل از كمين روزگار بيرون تاخت و در شهور سنهء ستّ و خمسين و ستّمائة « 12 » گذشته شد :\r\n\r\n\r\n","description":"","footnote":"\r\n( 1 ) - سال 650 .\r\n( 2 ) - تحاشى : خود را به كناره كشيدن .\r\n( 3 ) - صواب در جاى خالى « المستعصم با اللّه » است . ( مص )\r\n( 4 ) - وحشت : نگرانى .\r\n( 5 ) - قيلوله : خواب نيمروزى .\r\n( 6 ) - منتبه : آگاه .\r\n( 7 ) - مدابير : بخت‌برگشتگان ، جمع مدبور .\r\n( 8 ) - مطارده : حمله كردن .\r\n( 9 ) - مجالده : شمشير زدن .\r\n( 10 ) - سال 651 .\r\n( 11 ) - يعنى مصنّف را با ركن الدّين اتّفاق ملاقات افتاد .\r\n( 12 ) - سال 656 .\r\n","page_name":" 533 ","page_number":183},
  {"content":"\r\n\r\n با ناز اگر آرميده باشى همه عمر * لذّات جهان چشيده باشى همه عمر\r\nهم آخر كار رفت بايد و آنگه * خوابى باشد كه ديده باشى همه عمر \r\n\r\nذكر جنتمور و توليت « 1 » او خراسان و مازندران را\r\nاوّل اميرى كه به توليت خراسان و مازندران نامزد شد جنتمور بود . و اصل او از قراختاى است . و او را توشى وقت استخلاص خوارزم از قبل خويش باسقاق خوارزم گردانيد . و چون پادشاه جهان قاآن ، جورماغون را به اقليم رابع « 2 » نامزد گردانيد و ياسا رسانيد كه : « سروران و باسقاقان هر طرفى به نفس خويش به حشر روند و معاون جورماغون باشند » ، از خوارزم جنتمور بر راه شهرستانه روان شد و از جوانب پادشاه‌زادگان امراى ديگر در صحبت او بگذاشت « 3 » . و جورماغون نيز هم بر آن موجب از قبل هر پادشاه و پادشاه‌زاده اميرى را با جنتمور نصب كرد و كلبلات از قبل « 4 » قاآن و نوسال از قبل باتو و قزل‌بوقا از جانب جغتاى و نيكه از طرف به يكى سرقوقيتى . و كوركوز در آن وقت از خدم جنتمور بود تا به تدريج كه درجهء حجابت يافت . ولايتى كه ممرّ او بود چون يازر و نسا و كوكروخ و جريستان تمامت را به ايلى مىخواند و به مراعات و تلطّف در ربقهء ايلى مىآورد و بعضى را نيز كه عصيان مىكردند به لشكر و مقاومت دفع و قهر مىكرد . و چون جورماغون كار خراسان را مضطرب بگذاشته بود بعضى را گرفته و باسقاق نشانده و بعضى هنوز گردن به چنبر ايلى بيرون نكرده و فتّانان و اتراك روز به روز سر از جوانب بيرون مىزدند و در ميان مردم تشويش مىانداخت و رنود و اوباش مستولى مىشدند و ولايتى كه ساكن گشته بود و منقاد شده از فتنه و آشوب آن جماعت باز در اضطراب مىآمد ، قراجه و يغان سنقور كه دو امير بودند از قبل سلطان جلال الدّين در نشابور و مضافات آن تاختن مىكردند و به آوازهء سلطان جلال الدّين مردم هنوز در پنداشتى بودند « 5 » . و بدان سبب امور آن طرف قرار نمىپذيرفت . در هر ناحيتى اميرى ناگهان پديد مىآمد و بر سر هر قلّه‌اى قلعه‌اى مىساخت . آن بدين تاختن مىآورد و اين آن را مىگرفت و مىكشت و باسقاقان را كه جورماغون در هر طرف گذاشته بود قراجه و تركان او بكشتند و هركس را كه با مغولان دم‌ايلى مىزد مىگرفتند . بدين سبب جنتمور\r\n\r\n\r\n","description":"","footnote":"\r\n( 1 ) - توليت : سرپرستى .\r\n( 2 ) - اقليم رابع : منظور ايران است در تقسيم قدما هفت اقليم را .\r\n( 3 ) - ظاهرا يعنى جنتمور از جوانب شاهزادگان ، امراى ديگر در صحبت جورماغون بگذاشت . ( مص )\r\n( 4 ) - از قبل : از نزد .\r\n( 5 ) - يعنى هنوز اميد به زنده بودن او داشتند .\r\n","page_name":" 534 ","page_number":184},
  {"content":"\r\n\r\nكلبلات را با لشكر به دفع قراجه به حدود نشابور فرستاد . پدرم با جمعى از معارف و اكابر از نشابور آيت فرار برخواندند و بر راه طوس بيرون آمد . و در آن وقت از شارستان طوس يكى بود كه او را تاج الدّين فريزنه‌اى مىگفتند . به قتل و فتك « 1 » از تمامت بىدينان گذشته و در طوس قلعه‌اى به دست فروگرفته بود . چون پدرم با بزرگان بدان حدود رسيدند و الغريق يتعلّق بكلّ شىء « 2 » به اعلام وصول خويش و استعلام از استيمان « 3 » معتمدى نزديك او فرستادند . ايشان را به مواعيد عرقوبى « 4 » مستظهر گردانيد . به اعتماد سخن مموّه « 5 » او روى در راه نهادند تا بدان قلعه رسيدند :\r\n المستجير بعمر و عند كربته * كالمستجير من الرّمضاء بالنّار « 6 » \r\nچون كلبلات بعد از انهزام قراجه بازگشت و احوال اين جماعت شنيده بود ايلچى به نزديك فريزنى فرستاد و ايشان را بازخواست كرد . فريزنى بر نيّت آنك كار آن جماعت به دست كلبلات كفايت شود ايشان را به نزديك او فرستاد . كلبلات مورد پدرم و بزرگان را به انواع استمالت مستظهر گردانيد و پدرم را قطعه‌ايست در معنى :\r\n وفدت على الأفريزنىّ الّذى له * صنائع تحكى عن ركاكة عقله\r\nخبيث كثير فى الدّنايا حديثه * يعزّ على الرّاوين ايسر نقله « 7 » \r\nچون خبر اضطراب و آشوب به خدمت قاآن رسيد غضب در نهاد او چنان مشتعل شد كه فرمان رسانيد تا طاير بهادر از بادغيس لشكر آنجا كشد و تدارك كار قراجه كند و بقاياى شمشير را بر باد فنا دهد و از ديار خراسان ديّار نگذارند و آب بر منازل و مساكن ايشان بندند چنانك از آن اثر و طلل « 8 » نماند . مثلى معروفست كه : « گرگ را دوختن بايد آموخت او خود دريدن نيكو داند . » و لشكر خود مثل اين قتل و نهب « 9 » در خاك جويند « 10 » .\r\nبر آب « 11 » از بادغيس چون آتش روان شدند . در ميانهء راه خبر به طاير بهادر رسيد كه :\r\n« كلبلات ، قراجه را منهزم گردانيده است و از خراسان بيرون دوانيده و او كنون به سيستان\r\n\r\n\r\n","description":"","footnote":"\r\n( 1 ) - فتك : به ناگاه كشتن كسى را .\r\n( 2 ) - و . . . و غريق به هر چيزى چنگ مىزند .\r\n( 3 ) - استيمان : پناهندگى .\r\n( 4 ) - عرقوبى : دروغين .\r\n( 5 ) - مموّه : دروغ راست اندود .\r\n( 6 ) - المستجير . . . كسى كه به هنگام گرفتارى به « عمرو » پناه مىبرد مانند كسى است كه از گرما به آتش پناه مىبرد .\r\n( 7 ) - وفدت . . . نزد « افريزنى » رفتم ؛ كسى كه اعمالش از سبكى عقلش حكايت مىكرد . ( افريزن ، دهى است بر دروازه هرات ) . / پستىهاى سخن او چنان است كه نقل كمترين آن‌ها بر راويان گران بود .\r\n( 8 ) - طلل : اثر سراى ، جاى خراب .\r\n( 9 ) - نهب : غارت كردن .\r\n( 10 ) - يعنى لشكر چنين فرصتى را از خدا مىخواهند .\r\n( 11 ) - بر آب : فورا .\r\n","page_name":" 535 ","page_number":185},
  {"content":"\r\n\r\nرفته و حصار ارگ را حصن ساخته . » طاير بهادر به محاصرهء آن رفت و قرب دو سال رنج و تعب كشيد تا آن را مستخلص كرد . و از سيستان ايلچى نزديك جنتمور فرستاد كه :\r\n« مصلحت كار خراسان قاآن به حكم يرليغ به من مفوّض كرده است ؛ دست تصرّف از آن كوتاه نمايد . » جنتمور جواب داد كه : « سخن عصيان اهل خراسان خلاف بوده است و عرض آن از غرض . به گناه قراجه چندين ولايت و رعيّت را چگونه شربت فنا توان چشانيد و بىهيچ موجب ملكى را كه سالهاست تا بعد از تعب و مشقّت اندك قرارى گرفتست ديگرباره نيست گردانيد ؟ به انهاى اين حالت من نيز به بندگى حضرت ايلچى مىفرستم بر آن جمله كه فرمان رسد آن مهمّ كفايت گردد . و اكنون به هيچ حالت رخصت ندهم كه يك كس را از مردم اين ديار تعرّض رسانند . » ايلچيان طاير به خشم و نامرادى بازگشتند .\r\nو جورماغون نيز به استحضار او و امراى مذكور ايلچى فرستاده بود تا با لشكرها به دو پيوندد و كار خراسان و مازندران را با طاير بهادر گذارد .\r\nآن‌كس كه روزى اميرى كرده باشد باز پايكارى « 1 » چون كند و آن‌كس كه مباشر امور خطير شد تن به كارهاى حقير چگونه در دهد و حاكم محكوم كى تواند شد ؟ با تمامت اصحاب و ثقات خويش مشاورت نمود كه دفع اين كار به چه ميسّر شود ؟ رايها بر آن قرار گرفت كه كلبلات كه از خواصّ پادشاه روى زمين بود برود « 2 » و از امراى خراسان و مازندران كه ايل گشته بودند بعضى را با خود ببرد . در اثناى آن حال ملك سعيد بهاء الدّين صعلوك برادر خود را از قلعه بيرون فرستاده بود و شرط ايلى بدان كرده كه چون از قلعه بيرون آيم مرا به خدمت قاآن فرستد . اين سخن موافق انديشهء ايشان افتاد .\r\nجنتمور از داخل مازندران بازگشت . و به خراسان اكثر مواضع چون آوازهء ايلى امراى صعلوك بشنيدند ايل شدند و هركس را كه اجل دامن گرفته بود و پيش نيامد نيست كردند . و ملك نظام الدّين « 3 » چون به قلعه رسيد ملك بهاء الدّين حركت كرد . چون نزديك جنتمور رسيد به انواع اعزاز و اكرام او واجب داشت و از مازندران اصفهبد نصرة الدّين كبود جامه را معيّن كردند و هر دو در صحبت كلبلات متوجّه حضرت شدند و اين حال‌ها در شهور سنهء ثلثين و ستّمائة « 4 » بود . چون ايشان هر دو اوّل امرائى بودند كه از غربى بلاد\r\n\r\n\r\n","description":"","footnote":"\r\n( 1 ) - پايكارى : نوكرى ، خدمتكارى .\r\n( 2 ) - يعنى به خدمت اوكتاىقاآن .\r\n( 3 ) - ظاهرا اين ملك نظام الدّين همان برادر ملك بهاء الدّين صعلوك است كه در چند سطر پيش به دو اشاره شد . ( مص )\r\n( 4 ) - سال 630 .\r\n","page_name":" 536 ","page_number":186},
  {"content":"\r\n\r\nماوراءالنّهر به بندگى رسيده بودند قاآن بدان اهتزاز و تبجّح « 1 » نمود و بفرمود تا جشن‌ها ساختند و روزها طوى « 2 » كردند و جنتمور و كلبلات را بدين سبب به انواع سيورغاميشى مخصوص گردانيد و گفت : « درين مدّت كه جورماغون رفته است و چندين ولايات معظّم مستخلص كرده هيچ ملك را نزديك ما نفرستاد . جنتمور با قرب امد « 3 » و قلّت عدد مثل اين بندگى به تقديم رسانيد ؛ آن را پسنديده داشتيم و امارت خراسان و مازندران به اصالت به نام او مقرّر گردانيد . جورماغون و امراى ديگر دست تصرّف از آن كوتاه كنند . » و كلبلات را در حكم‌ها شريك او كرد و اصفهبد را ملكى از سرحدّ كبود جامه تا بيرون تميشه و استراباد ارزانى داشت . و ملكى خراسان و اسفراين و جوين و جاجرم و جوربد و ارغيان بر ملك بهاء الدّين مقرّر فرمود و در آن وقت خراسان آن بود . و هريك را پايزهء « 4 » زر و مثال به آلتمغا « 5 » داد و در باب اهالى خراسان شفقت و رأفت ارزانى داشت و بر بقاياى ايشان ابقا كرد . و بعد فضل اللّه كه  ما يَفْتَحِ اللَّهُ لِلنَّاسِ مِنْ رَحْمَةٍ فَلا مُمْسِكَ لَها  « 6 » خراسان به عنايت و اهتمام جنتمور و ايلى ملك مرحوم بهاء الدّين از طوارق « 7 » زمان در حفظ امان بماند . معدودى چند كه از زير هزار واقعه جان به تك‌پاى بجهانيده بودند « 8 » و به هزار رنج و محنت سر از شمشير رهانيده به حياة اميدوار و سر بر خطّ روزگار نهادند و گردن بر سيلى فلك دوّار نرم كردند .\r\nو جنتمور چون به حكم يرليغ « 9 » در كار تمكّن يافت شرف الدّين را سبب قدمت و سبقت او به اسم وزارت موسوم كرد از قبل باتو « 10 » و پدرم را هم به صاحب ديوانى مقرّر داشت . و اميران ديگر هركس از قبل پادشاه‌زادگان بيتكچى به ديوان فرستادند . كار ديوان را چون رونقى داد و ضبط كرد كوركوز را به رسالت نامزد حضرت قاآن كرد و پدرم را با او به هم . مرحوم نظام الدّين را در ديوان قائم‌مقام خويش « 11 » بگذاشت و او « 12 » برفت . چون به خدمت قاآن رسيد و احوال هريك بدانست از كوركوز احوال ولايات پرسيد . بر وفق قاعدهء مزاج پادشاه تقرير كرد . اداء سخن و تقريرات او پسنديده داشت و پدرم را\r\n\r\n\r\n","description":"","footnote":"\r\n( 1 ) - تبجّح : شادمانى .\r\n( 2 ) - طوى : بر وزن كوى به معنى جشن و مهمانى .\r\n( 3 ) - امد : اجل ، نهايت عمر ، غايت .\r\n( 4 ) - پايزه : رجوع كنيد به مقدّمه جلد اوّل ص 21 .\r\n( 5 ) - التمغا : رجوع به مقدّمه جلد 1 ص 21 .\r\n( 6 ) - ما . . . و رحمتى را كه خداوند بر مردم مىگشايد ، پس هيچ مانعى براى آن نخواهد بود . ( فاطر 35 / 2 )\r\n( 7 ) - طوارق : سختىها و بلاها .\r\n( 8 ) - جان به تك‌پاى جهانيدن : فرار كردن و به زحمت جان خود را نجات دادن .\r\n( 9 ) - يرليغ : فرمان .\r\n( 10 ) - يعنى از سوى « باتو » .\r\n( 11 و 12 ) - مرجع ضمير خويش و او پدر مصنّف است .\r\n","page_name":" 537 ","page_number":187},
  {"content":"\r\n\r\nسيورغاميشى كرد و پايزه و يرليغ به آلتمغا فرمود و صاحب ديوانى ممالك به دو ارزانى داشت و به مزيد شمول عنايت و رأفت مخصوص گشت . چون از اردو مقضىّ الحاجات « 1 » بازرسيدند جنتمور گذشته بود « 2 » و اميد او از ملك و ملك منقطع شده و اين حالت در شهور سنهء ثلاث و ثلثين و ستّمائة « 3 » بود .\r\n\r\nذكر نوسال\r\nچون جنتمور گذشته شد به اعلام حال او ايلچى به حضرت پادشاه جهان قاآن فرستادند . فرمان شد كه نوسال قائم‌مقام جنتمور امير باشد . و نوسال مغولى كهن بود سنّ او صدسال نزديك رسيده . از حكم فرمان امرا و كتبهء « 4 » دواوين و اصحاب از خانهء جنتمور به مخيّم « 5 » او تحويل كردند و مصلحت كار ديوان فرا پيش گرفتند . شرف الدّين متوجّه حضرت با تو شد . كركوز على الرّسم آمد شدى مىكرد . و در اثناى اين احوال ملك بهاء الدّين با محمود شاه سبزوار سبب منازعتى كه در كار بيهق مىكردند و مهمّات ديگر بار ديگر متوجّه حضرت قاآن شد و احوال عرضه داشت . فرمان شد كه : « چون خصم « 6 » در مقابل نيست حكم جزم درين باب به امضا نتوان رسانيد . اين نوبت باز بايد گشت تا خصمان نيز در مصاحبت تو بيايند تا تفحّص و بحث اين احوال به تقديم رسد . » و در باب پدرم و تقرير قاعدهء او بار ديگر يرليغى فرمان شد بر دست ملك بهاء الدّين . فىالجمله چون ملك بهاء الدّين بازرسيد و احكام يرليغ شنيدند استدعاى كوركوز موافق مزاج نوسال و كلبلات نيفتاد . و چون كوركوز روان شد نوسال برقرار بود تا به وقتى كه كركوز بازرسيد و حكم و امارت ولايت ازو منصرف شد . نوسال به امارت لشكر قناعت نمود تا در سال سنهء سبع و ثلثين و ستّمائة « 7 » كه او نيز بر عقب ياران ديگر خويش به موضعى كه مراجعت نيست « 8 » روان شد .\r\n\r\nذكر احوال كركوز\r\nمسقط رأس « 9 » او ديهى است مختصر بر چهار فرسنگى بيش‌باليغ نام آن يرليغ از بلاد\r\n\r\n\r\n","description":"","footnote":"\r\n( 1 ) - مقضىّ الحاجات : حاجت روا ، كامياب .\r\n( 2 ) - يعنى فوت كرده بود .\r\n( 3 ) - سال 633 .\r\n( 4 ) - كتبه : كاتبان .\r\n( 5 ) - مخيّم : اردوگاه ، خيمه‌گاه .\r\n( 6 ) - خصم : هريك از دو طرف دعوى .\r\n( 7 ) - سال 637 .\r\n( 8 ) - يعنى آخرت .\r\n( 9 ) - مسقط الرأس : محلّ تولد ، از نظر لغت يعنى جايى كه هنگام تولّد سر بر زمين مىآيد .\r\n","page_name":" 538 ","page_number":188},
  {"content":"\r\n\r\nايغور در طرف غربى ممرّ مجتازان « 1 » بر آنجا . در شهور سنهء احدى و خمسين و ستّمائة « 2 » وقت مراجعت از اردوى پادشاه جهان منكو قاآن بر سبيل قيلوله « 3 » آنجا ساعتى استرواحى « 4 » رفت . فرد بيتى « 5 » كه مرحوم نظام الدّين علىّ السّديد البيهقى برحسب حال كركوز وقت عبور بر آن ديه انشا كرده بود و كاتب را روايت ، بعد ما كه از صحيفهء ضمير محو بود بر خاطر گذشت :\r\n غداة نزلنا فى كنيسة يرلغ * تحقّق لى انّ الرّجال من القرى « 6 » \r\nو پس هم در آن لحظه آن بيت را كه نيّت ضمير او بود به اخوات ديگر هرچند توأمان نباشند ملحق گردانيد « 7 » :\r\n و ايقنت انّ المرء يسمو بجدّه * و همّته انّ السّرىّ اذا سرا\r\nو لن ينفع الأصل الزّكىّ لجاهل * اذا هو عن طود المعالى تحدّرا\r\nفجدّ تنل مجدا و عزّا مؤثّلا * و لا تك مقوالا قضاء لقد جرى\r\nفإن نال ما قد يبتغيه من العلى * فذلك غرس آن ان يتثمّرا\r\nو ان خاب عمّا يرتجيه و خانه * امانيّه و الدّهر جار على الورى\r\nفقد يعذر الدّهقان ان جاد زرعه * و اخطأه غيث و لم يتمطّرا\r\nو قد يعذر المقدام فى موقف الوغى * اذا مهره بين الصّفوف تعثّرا\r\nفجدّك حتّى لا يلومك لائم * و يقضى الله الخلق ما كان قدّرا « 8 » \r\nاز متوطّنان آن ديه از حال نسب او پرسيده شد ، گفتند :\r\nپدر او از آحاد النّاس بود . كوركوز هنوز از سنّ طفوليّت نگذشته بود كه او گذشت و او\r\n\r\n\r\n","description":"","footnote":"\r\n( 1 ) - مجتاز : مسافر .\r\n( 2 ) - سال 651 .\r\n( 3 ) - قيلوله : خواب نيمروزى .\r\n( 4 ) - استرواح : برآسودن .\r\n( 5 ) - فرد بيت : تك‌بيت .\r\n( 6 ) - غداة . . . بامدادان در كليساى يرليغ فرودآمديم و بر من محقق شد كه مردان از روستاها برمىخيزند .\r\n( 7 ) - يعنى گردانيدم .\r\n( 8 ) - و ايقنت . . . يقين دارم كه رفعت انسان به كوشش و همّت اوست . / هرگز نژاد پاك براى جاهل فايده‌اى ندارد ، هرگاه او از كوه سربلندىها سرازير شده باشد . / در به دست آوردن بزرگى و عزت كوشا باش و از آن‌ها كه هر چيزى را به تقدير حوالت مىكنند مباش . / اگر آدمى بدانچه از علوّ مقام كه طالب آن است برسد ، آن نيل به مقصود نهايى را نهالى تلقّى كند كه به بار نشسته است . / امّا اگر نااميد باشد به خواسته‌هايش نرسد و اميدها به او خيانت كنند درحالىكه اين طبيعت روزگار است . / و اگر چنين نشد ، كشاورزى را كه كشته‌اى حاصل خيز تدارك ديده امّا باران بر آن نباريده ، معذور دارند . / و قهرمان شجاع نيز معذور است هرگاه اسبش در ميان صف‌ها بلغزد . / بكوش تا مورد سرزنش قرار نگيرى و خداوند خالق هرچه را قرار داده ، مىشود .\r\n","page_name":" 539 ","page_number":189},
  {"content":"\r\n\r\nرا مادر اندرى « 1 » بيش نماندست . سبب صغر سال و اختلال حال به دو التفات نمىنمود .\r\nچون از وفات پدر يك‌چندى بگذشت بيگانه‌اى او را خواستارى كرد و نزديك شد كه دست تصرّف گشاده كند . كوركوز به نزديك ايدى قوت رفت و حال تقرير كرد . چون رسم مغولان و ايغوران بر آنست كه پسر بر زن پدر حاكم باشد و به زوجيّت تصرّف نمايد ايدى قوت نيز امضاى رسم قديم به تقديم رسانيد . بعد از آن از سر آن درگذشت و اندك چيزى بستد و رضا داد تا او را بيگانه‌اى بخواست . و كوركوز به تعليم خطّ ايغورى مشغول شد . چون به اندك زمانى در آن كار ماهر شد همّت بلند داشت . به دنائت قناعت و به شناعت خساست راضى نمىشد و دثار « 2 » غناء آن‌قدر نه كه خود را از ديار عناء « 3 » برهاند و دسترس آن نه كه برگ سفرى سازد ؛ نه هيچ پيوندى كه دست در دامن او زند ؛ نه هيچ خويشى كه خويش را از رنج فاقه خلاص دهد ؛ نه دوست و يارى كه به هبه « 4 » يا به قرض او را مددى كند و معونتى « 5 » واجب دارد :\r\n ابى لى قبول الضّيم مطمح همّتى * و مسرح آمالى و مسرى تفرّجى « 6 » \r\nاو را درين غم ، ابن عمّ او نام « بيش قلّاج » پيش فلاح كار « 7 » او واسطه شد تا كوركوز بهاى اسبى قرض كرد و نفس او را « 8 » وثيقه نهاد . اسبى بخريد و متوجّه اردوى باتو شد .\r\nچون آنجا رسيد به خدمت يكى از اميران درگاه پيوست . او را به گله‌بانى موسوم كردند .\r\nچون اندك روزگارى بر آن بگذشت و او در آن باب اثر كفايت اظهار گردانيد از آن كار به ملازمت خويش بازآورد . يك‌چندى بر آن بگذشت و او قربتى يافت . با امير خويش در خدمت توشى به شكار برنشست . از حضرت چنگز خان يرليغى رسيد مضمون آن موجبات مسارّ « 9 » و ابتهاج « 10 » بود و از كتبه « 11 » كسى حاضر نبود كه يرليغ را برخواند . از ميان ركاب‌داران كسى را كه خطّ داند طلب داشتند . به كوركوز تعرّف كردند . او را به خدمت توشى آوردند . يرليغ را برخواند و شرايط آداب كه در آن باب باشد بر خلاف آنچ از امثال ركابى يا بيرونى « 12 » توقّع باشد التزام نمود . چون ادب و اداى سخن او در نظر توشى\r\n\r\n\r\n","description":"","footnote":"\r\n( 1 ) - مادر اندر : زن پدر ، نامادرى .\r\n( 2 ) - دثار : لباس رويى ، مقابل شعار .\r\n( 3 ) - عناء : سختى .\r\n( 4 ) - هبه : عطا ، بخشش .\r\n( 5 ) - معونت : يارى دادن .\r\n( 6 ) - ابى . . . عرصه همت و چراگاه آرزوها و آسايشگاه تفرّجم از پذيرفتن ظلم براى من سرباززد .\r\n( 7 ) - فلاح كار : كشاورز .\r\n( 8 ) - يعنى عموزاده‌اش را .\r\n( 9 ) - مسارّ : شادىها ، جمع مسرّت .\r\n( 10 ) - ابتهاج : شادمانى .\r\n( 11 ) - كتبه : كاتبان .\r\n( 12 ) - ركابى و بيرونى : اصناف خدمتكاران بوده‌اند . ركابى كسى بوده كه ركاب اسب را براى سوار شدن اربابش مىگرفته . بيرونى ظاهرا قسمى از غلامان بوده است .\r\n","page_name":" 540 ","page_number":190},
  {"content":"\r\n\r\nخوش آمد بفرمود تا او را در زمرهء كتبه داخل كردند . و در مراعات جانب امرا و وظيفهء ادب و خدمت مىافزود و روز به روز آثار خير بر احوال او ظاهر مىشد تا چون به مهارت و كار خطّ و بلاغت اشتهار گرفت به تعليم پسران مغول موسوم كردند . تا در آن وقت كه جنتمور را به باسقاقى « 1 » اورگانج نامزد كردند او را در صحبت او بفرستادند . در خدمت او ملازمت مىنمود و كفايت و عقل خويش در مهمّات و مصالحى كه به دو مفوّض مىشد به اظهار مىرسانيد تا محلّ اعتماد تمام شد و به منزلت حجابت و نيابت او رسيد . چون او را به خدمت قاآن فرستاد و استكشاف حال او به وجه مىداد قاآن را پسنديده مىآمد و حاضران از آن تعجّب مىنمود . تا سخن به بحث نواحى خراسان رسيد و از مربع « 2 » و مصيف « 3 » و مشتاة « 4 » آن پرسيد ، گفت : « بندگان دولت پادشاه در نعيم و نازاند و مرغ دل‌هاى ايشان در افق تنعّم در پرواز ؛ منازل زمستان مانند فصل بهار همه از الوان نرجس و رياحين مانند باغ برين است و كوه‌هاى آن در تابستان با بستان بهشت هم قرين و انواع نعمت‌هاى مختلف و نغمات طيور مؤتلف . » چون سخن‌ها برين اساس تقرير كرد و در لباس شكر و سپاس جلوه داد اعتقاد قاآن به راى و درايت و عقل و كفايت او زيادت شد و امير جينقاى نيز به واسطهء آنك ايغور بود و از اوّل آنك به حضرت قاآن رسيد پناه با خدمت او داد « 5 » در اثناء ميلان قاآن به دو آن سخن را مددى داد و او با سيورغاميشى و نواخت مراجعت نمود .\r\nچون وصول او به مازندران مقارن رحيل « 6 » جنتمور افتاد و نوسال قائم‌مقام جنتمور على الرّسم ملازم مىبود . تا به وقت آنك ملك بهاء الدّين از حضرت قاآن برسيد فرمان رسانيد كه كوركوز را به اعلام احوال خراسان بفرستند . نوسال و كلبلات را رفتن او موافق نمىافتاد كه از افعال او تفرّس « 7 » مىنمودند كه چون بار ديگر به خدمت حضرت رسد خضرت « 8 » عيش آن قوم هشيم « 9 » شود و طعم زندگانى با حضور او وخيم گردد . و كوركوز خود در آن انديشه بود كه باز چه طريق سازد كه خويشتن را به اردو اندازد . چون اين بهانه يافت به كار ساختگى « 10 » مشغول شد . روزى در اثناء احوال پدرم صاحب ديوان را خواند و گفت : « دولت بر مثال مرغى است ؛ كس نداند كه بر كدام شاخ خواهد نشست . سعى\r\n\r\n\r\n","description":"","footnote":"\r\n( 1 ) - باسقاق : كسى كه از طرف خان بزرگ ناظر بر امرا و حكّام بوده است .\r\n( 2 ) - مربع : منزلگاه بهارى .\r\n( 3 ) - مصيف : منزلگاه تابستانى ، ييلاق .\r\n( 4 ) - مشتاة : منزلگاه زمستانى ، قشلاق .\r\n( 5 ) - يعنى كوركوز از اوّل ورود به حضور قاآن پناه به جينقاى برده بود .\r\n( 6 ) - رحيل : كوچ ، منظور مرگ است .\r\n( 7 ) - تفرّس : باريك‌انديشى .\r\n( 8 ) - خضرت : سبزى ، تازگى .\r\n( 9 ) - هشيم : گياه خشك .\r\n( 10 ) - ساختگى : آمادگى .\r\n","page_name":" 541 ","page_number":191},
  {"content":"\r\n\r\nخواهم نمود تا خود تقدير چگونه باشد و دوران فلك چه اقتضا كند . » فىالجمله چون به ضرورت به رفتن او رضا دادند و بار ديگر ملك بهاء الدّين و محمود شاه و جمعى از اكابر خراسان برفتند و سخن مال و قرار و احصاء ولايات و شمار خراسان و مازندران و تقصيرى كه تا غايت وقت رفته بود مىگفتند ، دانشمند حاجب و جمعى به ضدّ عنايت جينقاى مىخواستند كه بر پسر جنتمور مقرّر دارند . چون جماعت بزرگان خراسان حاضر بودند و حضور كوركوز بود و رضاى جينقاى به حال او مقرون ، جينقاى فرصت خلوتى نگاه داشت و گفت : « بزرگان خراسان كوركوز را مىخواهند . » قاآن فرمود كه شايد او را . يرليغى نوشتند كه : « به امتحان كوركوز را فرستاديم تا محصول چندساله و تصرّف هركس را استخراج كند و شمار ولايت بكند و كس در ميان كار او نيايد . چون بازرسد و كار نيكو ساخته باشد آن را ما دانيم . » كوركوز چون اين فرمان حاصل كرد مانند باز در پرواز كه از هوا بر زمين آيد از اردو روان شد و به مدّتى نزديك به خراسان و مازندران رسيد و يرليغ بشنوانيد . به الزام و تكليف كتبه و اصحاب اشغال را بياورد و به امارت و حكومت مشغول شد . نوسال مردى سليم « 1 » بود و خرف شده ؛ از جواب و سؤال عاجز . و كلبلات كه مردى داهى « 2 » و كاردان بود اگر مىخواست تا سخنى گويد يرليغ به دهان او در مىزد و مىگفت : « فرمان آنست كه كسى در ميان مصلحت و كار من شروع نكند ؛ تو چگونه درين باب سخن مىگوئى . » جواب قاطع بود . آن كار را مهمل فروگذاشت و باز آنك نوسال به حكم يرليغ او معزول بود از كار منفصل نشد . و كوركوز امور خراسان و مازندران را ضبط داد و اموال محفوظ كرد و از اطراف طرايف « 3 » لايق پادشاه حاصل گردانيد و شمار مردم و قرار مال‌ها تازه كرد و كارخانه‌ها اساس نهاد و در ميان رعيّت معدلت و نصفت گسترد و هيچ آفريده را مجال نماند كه بىحساب انگشت فرا آب زند و اطماع مستأكله « 4 » بريده شد و ارباب كفايت و درايت را از اصحاب حماقت و جهالت فرقى باديد آمد و بلاد را اميد آن ظاهر شد كه معمور گردد . و شرف الدّين نيز از اردوى باتو رسيده بود . چون او و جماعت ديگر را با حضور او حكمى نمانده بود و بعضى خود از آن بودند كه از جنتمور پاىبستهء عزل گشتند ، پسر بزرگ‌تر جنتمور - ادكو تيمور - را بر آن داشتند كه : « منصب پدر به پسر مىرسد ؛ اگر اكنون به طلب امارت ساكت شود بعد ازين كه كار او « 5 » ثابت‌تر شود انزعاج « 6 » او مشكل باشد . پيش از استحكام او در ملك\r\n\r\n\r\n","description":"","footnote":"\r\n( 1 ) - سليم : ساده‌دل .\r\n( 2 ) - داهى : زيرك .\r\n( 3 ) - طرايف : چيزهاى لطيف و خوش ، جمع طريفه .\r\n( 4 ) - اطماع مستأكله : طمعهاى فزون طلب و سير ناشدنى .\r\n( 5 ) - يعنى كار كوركوز .\r\n( 6 ) - انزعاج : از جاى بركندن .\r\n","page_name":" 542 ","page_number":192},
  {"content":"\r\n\r\nپيش دستى بايد كرد . » و احوال او به حضرت قاآن انها « 1 » كرد . تنقوز را نامزد كرد و او را با عرض انواع اكاذيب و مفتريات به حضرت فرستاد . جماعتى كه در نقض كارهاى جينقاى مىكوشيدند سخن‌هاى ادكو تيمور را در فرصتى كه ميدان از حضور او خالى بود عرضه داشتند . بدان سبب امير ارغون و قربقا و شمس الدّين كمركر را به تفحّص اين احوال نامزد كردند . و كوركوز چون از حال ارسال رسول خبر يافته بود او نيز مستعد گشت و روان شد و پدرم صاحب ديوان را به حكومت و نيابت بلادى كه در تصرّف او بود نامزد فرمود .\r\nكوركوز چون به فناكت رسيد ايلچيان كه به تفحّص احوال آمده بودند پيش‌باز آمدند .\r\nچون كوركوز به سخن ايشان مراجعت نمىكرد تنقوز با كوركوز عربده آغاز نهاد و بدان ادا كرد « 2 » كه با يكديگر در آويختند . و دندان كوركوز بشكست . شبانه جامهء خون‌آلود بر دست تيمور روان كرد و او را به بندگى فرستاد . و كوركوز به ضرورت بازگشت . چون به خانه رسيد تمامت امراى مغول چون كلبلات و ادكو تيمور و نوسال جمعيّت ساختند و بيتكچيان « 3 » و ملكان و تمامت اصحاب را به زخم چوب از خانهء كوركوز راندند و به اغروع‌هاى « 4 » خود آوردند و تفحّص احوال آغاز نهاد . كوركوز بر انتظار وصول تيمور ايلچى آهستگى مىكرد و دفعى مىگفت . و جماعتى از سبك سران مازندران و غير ايشان عافيت يكسو نهاده بودند و عاقبت كار ناانديشيده تقريرات و محالات آغاز نهادند . دوّم روز را تيمور ايلچى به چهل و پنج روز از بالاى قراقورم به سلطان دوين استراباد رسيد .\r\nهمه امرا و ملوك را فرمان شده بود كه حاضر شوند و آنجا هيچ سخن نپرسند . و پادشاه سبب جامهء خون‌آلود كوركوز در غضب تمام شده بود . بار ديگر اصحاب كوركوز ملوك و اصحاب دواوين را از مخيّم ادكو تيمور منزعج « 5 » گردانيدند . كسان ادكو تيمور سوار شدند و به زخم چوب ايشان را بازگردانيدند . فىالجمله در آن مدّت اصحاب اشغال مشوّش حال بودند . اگر مراعات جانب كوركوز مىكردند ايلچيان قاصد ايشان مىشدند و اگر با آن جماعت مىساختند از كوركوز خايف مىبودند . و شرف الدّين شب با ادكو تيمور مىساخت و روز مظاهرت كوركوز مىكرد . كوركوز ايشان را پيغام فرستاد كه : « تيمور ايلچى بازرسيده است . به سماع يرليغ « 6 » كه فرمان شده حاضر شوند . » و پاى آن نداشت « 7 » كه ايشان چه گويند . برنشست تا به خانه رسيد و از آنجا با جماعت اكابر خراسان كه\r\n\r\n\r\n","description":"","footnote":"\r\n( 1 ) - انهاء : گزارش دادن .\r\n( 2 ) - ادا كردن : منجر شدن ، منتهى شدن ( دهخدا ) .\r\n( 3 ) - بيتكچى : كاتب ، دبير .\r\n( 4 ) - اغروع : ظاهرا نقطهء عين در چاپ مرحوم قزوينى ساقط شده است ، اغروغ به معنى بارو بنه است .\r\n( 5 ) - منزعج : از جاى بركنده شده .\r\n( 6 ) - يرليغ : فرمان .\r\n( 7 ) - يعنى منتظر نشد .\r\n","page_name":" 543 ","page_number":193},
  {"content":"\r\n\r\nمحلّ اعتماد و اصحاب رأى و تدبير باشند روان شد . چون خبر حركت او بشنيدند مقام نتوانستند كرد . كلبلات و ادكو تيمور با قومى از نمّامان و غمّازان برفتند . به اتّفاق به بخارا رسيدند . ملك بخارا صاين ملكشاه ايشان تمامت را ضيافت كرد در خانهء خويش . كلبلات بر سبيل اراقت « 1 » به صحرا رفت . جمعى فدائيان از مدّتى بر انتظار او در بخارا مانده بودند در دهليز در كنجى نشسته . چون كلبلات درآمد او را كارد زدند با يك‌دو كس ديگر كه با او بودند . كلبلات گذشته شد . روى كار « 2 » و پشت استظهار آن جماعت او بود ؛ سبب واقعهء « 3 » او دل‌شكسته شدند « 4 » و پريشان و متحيّر گشتند . چون به كودكى « 5 » نمد بلا در آب انداخته بودند « 6 » با كنار نمىتوانستند كشيد . فىالجمله چون به اردو رسيدند به ابتدا خيمه‌اى كه جنتمور ساخته بود بزد . قاآن در خيمه آمد و بر تخت نشست و كار جشن گرم شد . قاآن سبب اراقتى برخاست . پاى بر در خيمه نهاد . بادى برآمد و درحال خيمه را پاره كرد و ستون آن بيفتاد و آسيب آن به سرّيّتى « 7 » رسيد . از آن باد آتش‌وش خرمن اقبال ادكو تيمور سوخته شد و آب‌روى بر خاك مذلّت ريخته آمد . قاآن بفرمود تا آن خيمه را پاره پاره كردند و به فرّاشان و جمّالان دادند و بعد از هفته‌اى ديگر خيمه‌اى كه كركوز ساخته بود نصب كرد و انواع تحف و طرايف كه بر سبيل مدّ « 8 » آورده بود با آن ضمّ كرد . قاآن را در آن روز طرب وافر مضاعف گشت و كار كركوز مرفوع شد و جانب اعادى مكسور گشت . و در جملهء تحف كمرى « 9 » بود از سنگ عور كه سنگ يرقان نيز خوانند ؛ مرصّع كرده و آن استعمال و تصنيف « 10 » كوركوز بود و آن را اعتبار و قيمتى نباشد . چون قاآن بديد استطراف « 11 » را بر ميان بست . اتّفاق را در كمرگاه قاآن امتلائى « 12 » بودست به صحّت بدل شدست . آن را به فال نيك گرفت و فرمود كه مثل اين ديگر بسازد . و ادكو تيمور را گفت كه : « تو و پدرت چنين تنكسوق‌ها يعنى طرايف‌ها و غرايب‌ها چرا نساخته‌ايد ؟ » با چندين دلايل واضح و عتاب‌هاى لايح « 13 » هنوز جماعتى كه با ادكو تيمور بودند سپر\r\n\r\n\r\n","description":"","footnote":"\r\n( 1 ) - اراقت : ريختن ، روان كردن . در اينجا بول كردن .\r\n( 2 ) - روى كار : سرآمد و زبده .\r\n( 3 ) - واقعه : مرگ .\r\n( 4 ) - دل‌شكسته شدن : دچار ضعف روحيه شدن .\r\n( 5 ) - به كودكى : به نادانى .\r\n( 6 ) - نمد در آب انداختن : كنايه از خود را به زحمت انداختن است ؛ زيرا عادتا نمد آب خورده بسيار سنگين مىشود .\r\n( 7 ) - سرّيّه : كنيز .\r\n( 8 ) - مدّ : در اين كتاب مكرّر به معنى هديه و تحفه آمده است . با كلمهء « ضمّ » ايهام تناسب دارد .\r\n( 9 ) - كمر : كمربند .\r\n( 10 ) - تصنيف : اختراع .\r\n( 11 ) - استطراف : طرفه شمردن چيزى را .\r\n( 12 ) - امتلاء : نوعى بيمارى كه بدن دچار باد و درد مىشود .\r\n( 13 ) - لايح : آشكار .\r\n","page_name":" 544 ","page_number":194},
  {"content":"\r\n\r\nنمىانداختند « 1 » و مصلحت خود را نمىشناختند :\r\n ذو الجهل يفعل ما ذو العقل يفعله * فى النّائبات و لكن بعد ما افتضحا « 2 » \r\nچون مدّتى از مقام ايشان بگذشت قاآن فرمود تا جينقاى و تارنال ؟ ؟ ؟ « 3 » و جمعى ديگر از امراى يارغو به تفحّص احوال ايشان بنشستند و در آن مصلحت شروع نمودند . جماعتى كه با كوركوز بودند اصحاب رأى و رويّت « 4 » و ارباب مال و نعمت از ملوك ملك نظام الدّين اسفراين و اختيار الدّين ابيورد و عميد الملك شرف الدّين بسطام و از كتبه نظام الدّين شاه و امثال او و كوركوز خود فى نفسه هزار بود :\r\n عدّوه فى الأجناد من افرادها * فرأوه فى الأفراد كالأجناد « 5 » \r\nبا اين جماعت مشاورت مىكرد بر آنچ تمامت را رأى بر آن قرار مىگرفت اقدام مىنمود . و از شرف الدّين آنچ امور كلّى بود مستور بود هرچند به ظاهر او را ترحيبى « 6 » مىكرد . و از جانب « 7 » ادكو تيمور او خود كودك بود و پسران كلبلات طفل ؛ و جماعتى كه با او بودند دو سه كس كه به مزيّت عقل ممتاز بودند مصلحت وقت مىدانستند ؛ در آن شيوه چندان شروع نمىنمودند كه بار ديگر مراجعت نتوانند كرد . و آنچ كوتاه نظران بىعقلان مازندرانى بودند گله‌اى ازيشان كله‌بندداران « 8 » كار يك كس نكند ؛ نه سخنى معقول مىدانستند و نه منقول روايت مىتوانستند كرد . هركس در مقام يارغو « 9 » و بحث در مىآمد سخن برو معكوس مىشد . هرچند بيشتر آن سبب نظر پادشاه و عنايت امرا بود و عناية القاضى خير من شاهدى عدل « 10 » ؛ و لقد صدق من قال : لا ملك الّا بالرّجال و لا رجال الّا بالمال « 11 » . و از جانبين اين قصّه متبادل بود ؛ از طرف كوركوز مال و رجال حاصل و طرف خصم ازين هر دو عاطل . چون چند ماه برين بگذشت و هيچ‌گونه آخرى\r\n\r\n\r\n","description":"","footnote":"\r\n( 1 ) - سپر انداختن : تسليم شدن .\r\n( 2 ) - ذو . . . در گرفتارىها ، جاهل همان كار عاقل را انجام مىدهد ، پس از آنكه بىآبرو گرديد .\r\n( 3 ) - تصحيح اين كلمه براى مرحوم قزوينى ممكن نشده است .\r\n( 4 ) - رويّت : فكر .\r\n( 5 ) - عدّوه . . . او را يكى از سپاهيان محسوب داشتند ، پس دريافتند كه او به تنهايى چندين سپاه است .\r\n( 6 ) - ترحيب : مرحبا گفتن ، خوش‌آمدگويى ، مباركباد گفتن .\r\n( 7 ) - از جانب : به معنى « و امّا » و « و امّا در باب » در اين تاريخ آمده است . رجوع كنيد به مقدّمه ص 362\r\n( 8 ) - كله بند : به حركات معلوم نشد و شايد « كله بند » گويا به معنى نوعى كلاه و پوشش سر بوده است .\r\nرجوع كنيد به مقدمه ص 367 .\r\n( 9 ) - يارغو : بازپرسى .\r\n( 10 ) - عناية . . . عنايت قاضى بهتر است از دو شاهد عادل .\r\n( 11 ) - و لقد . . . و به راستى درست گفت آن‌كس كه گفت حكومت نيست مگر با مردان و مردان نيستند مگر با مال .\r\n","page_name":" 545 ","page_number":195},
  {"content":"\r\n\r\nپيدا نمىشد و امرا ملول شدند از يارغو ، قاآن فرمود متعلّقان جانبين را تا با يكديگر ممتزج شدند و هر دو كس يكى از جانب كوركوز و يكى از طرف ادكو تيمور هم خيمه و هم كاسه و هم‌خوابه شوند چنانك كوركوز و ادكو تيمور در يك خانه و يك كاسه طعام با يكديگر خورند و ديگر كسان بدين نسبت . و فرمود كه كارد و سلاح آهنين با خود ندارند .\r\nكاردها و سلاح‌هاى ايشان بازگرفتند . غرض پادشاه آن بود كه باشد به روز يا به شب با يكديگر مصالحتى كنند و خصومت دعاوى ترك گيرند . چون بدين نيز ميان ايشان منصلح نشد جينقاى و بتيكچيان احوال سخن‌ها و ماجراها عرضه داشتند . قاآن نيز روزى به نفس خويش بنشست و بار ديگر سخن ايشان به خويشتن بپرسيد « 1 » . نورين و برادر او و پسران كلبلات در زمرهء ادكو تيمور جوك زده « 2 » . سخن ايشان مىپرسيدند . نظر قاآن بريشان افتاد .\r\nبانگ بريشان زد و فرمود كه : « شما را در ميان ايشان چه كارست ؟ از ميان ايشان بيرون آئيد و در زمرهء سلاح‌داران بايستيد . » و آن سخن‌ها فصل كرد و ادكو تيمور و اصحاب او را به گناهكارى براند . ادكو تيمور را گفت كه : « چون تو تعلّق به باتو دارى سخن تو آنجا فرستم ، آن مصلحت باتو داند . » جينقاى با غايت بىعنايتى در آن قضيّت عنايت فرونگذاشت و او را تلقين كرد و سخن از پيش او فراگرفت و عرضه داشت كه : « ادكو تيمور مىگويد حاكم با تو قاآن است من چه سگم كه سخن مرا احتياج مشاورت باشد ؟ آن را دولت پادشاه روى زمين قاآن داند . » بدين سبب قاآن برو ابقا كرد . اگر آن سخن‌ها به نزديك باتو رسانيدندى اگر او خود عزيزترين كسى بودى برو چه ابقا رفتى . فىالجمله فرمود تا ادكو تيمور و جماعتى كه مصاحب او بودند با نزديك كوركوز رفتند . از آن جماعت بعضى را چوب زدند و بعضى را به كوركوز داد تا دو شاخ « 3 » كرد و آن سبب لجاج و عناد آن جماعت بود . و بقايا را فرمود تا اولاغ دادند و در مصاحبت كوركوز بازگردانيد .\r\nو فرمود كه : « با آن جماعت بگويند كه از روى استحقاق و ياساى چنگز خان كه ايقاق « 4 » كذّاب را بكشند تا ديگر كسان اعتبار گيرند بر شما كشتن واجب بود ؛ امّا سبب آنك راه دور و دراز قطع كرده‌ايد تا اينجا رسيده و زنان و بچگان شما در انتظار شما باشند من نمىخواهم خبر شما به بدى به اهل و خانه رسد . جان شما بخشيدم . بعد ازين بر امثال اين حركات اقدام مكنيد . و كوركوز را نيز بگويند كه ايشان بندگان مااند ، چون از گناه‌هاى\r\n\r\n\r\n","description":"","footnote":"\r\n( 1 ) - يعنى شخصا از موضوع مورد مشاجره سؤال و تفحّص كرد .\r\n( 2 ) - جوك ( چوك ) زدن : خم كردن زانو براى اداى نهايت احترام .\r\n( 3 ) - دو شاخ : چوبى دو شعبه كه آلت شكنجه بوده است .\r\n( 4 ) - ايقاق : سخن‌چين .\r\n","page_name":" 546 ","page_number":196},
  {"content":"\r\n\r\nايشان اقالت « 1 » كرديم اگر تو نيز به كينهء قديم با ايشان زندگانى كنى تو نيز در گناه باشى .\r\nكشتن چون توئى دشوار نيست » چون اين يارغوها به آخر كشيد كوركوز در مصالح ملك شروع نمود . مهمّات و ملتمسات بر وفق ارادت او تمشيت پذيرفت و از آمويه چندانك لشكر جورماغون مستخلص كرده است به دو فرمود و يرليغ و پايزه داد . و شرف الدّين سبب آنك قاآن در وقت يارغوى ايشان فرموده بود كه : « اين همه خبث‌ها سبب آن تازيك بوده باشد كه او كودكان را راه‌ها آموخته باشد . اگر اكنون با كوركوز به هم باشند سر او از جادّهء صواب بپيچاند ؛ با او نرود . » شرف الدّين چون در باطن كوركوز آثار غضب و عتب مىديد و از انتقام او مىانديشيد به تخلّف از كوركوز خوش‌دل شد . كوركوز به استصواب جينقاى بر آن قرار رضا نداد به علّت آنك محاسبات چندين‌ساله بىحضور او مفروغ نگردد و چون غيبت او باشد متصرّفان اموال و اصحاب اعمال به دو حوالتى كنند . اجازت مراجعت او از قاآن حاصل كردند و او را به اكراه بازگردانيد . ملوك و اكابر خراسان كه ملازمت خدمت او « 2 » كرده بودند چون كارهاى كوركوز ساخته شد خواستند تا هركس امضاى يرليغ « 3 » خويش گيرد . كوركوز در خفيه با جينقاى بر هم نهاد « 4 » كه اگر هركس را از حضرت يرليغ و فرمانى دهند مرا ازيشان چه تمييز باشد ؟ بدان سبب و بدان موجب هيچ‌كس را ميسّر نشد كه يرليغ و پايزه ستاند . همه قوم بازگشتند و كوركوز در مقدّمه رسولان به بشارت سيورغاميشى و مرحمت قاآن و انكسار دشمنان به خراسان فرستاد . و آنجا نيز جماعتى مغولان را كه با ادكو تيمور اتّفاق كرده بودند بگرفتند و دو شاخ نهادند و تنقوز و تومن را مكتوف « 5 » از اردو بياوردند و بعد از آن كوركوز نيز مراجعت كرد و بيامد .\r\n\r\nذكر وصول كركوز به خراسان و احوال او\r\nچون كوركوز سيورغاميشى يافته و دست خصوم بر تافته بازگشت به خدمت تنگوت برادر باتو رفت . و از آنجا بر راه خوارزم متوجّه شد . پدرم ترتيب ترغوى « 6 » او را خيمه‌اى با\r\n\r\n\r\n","description":"","footnote":"\r\n( 1 ) - اقالت : فسخ كردن ، در اينجا بخشودن .\r\n( 2 ) - يعنى كوركوز .\r\n( 3 ) - يرليغ : فرمان .\r\n( 4 ) - برهم نهادن : مشورت كردن ، به تفاهم رسيدن .\r\n( 5 ) - مكتوف : كت‌بسته ، كسى كه دست‌هاى او را با طناب محكم از پشت بسته‌اند .\r\n( 6 ) - ترغو : طعام و شراب .\r\n","page_name":" 547 ","page_number":197},
  {"content":"\r\n\r\nآلات آن از مجلس خانهء « 1 » زر و نقره تا به خوارزم فرستاده بود و تكلّفات واجب داشته اندر آن . تمامت بقاياى بزرگان خراسان در مصاحبت پدرم به خدمت استقبال نمودند . از راه شهرستانه بيامد و در ماه جمادى الأولى سنهء سبع و ثلاثين و ستّمائة « 2 » به خانهء خويش نزول كرد . و به استحضار تمامت بزرگان ايلچيان رفته بودند . همه حاضر شدند . امراى مغول بيامدند . و خيمه‌اى ديگر بزرگ در صنعت غريب و صبغت عجيب هم پدرم ترتيب داده بود با آنچ فراخور آن باشد از اوانى « 3 » سيم و زر منصوب كرد و روزها جشن‌ها ساخت . و يرليغ‌ها در ضمن آن برخواندند و ياساها كه به تازگى فرمان شده بود همه خلايق را بشنوانيد . و بزرگان و صدور عراق برسيدند . پسر را متوجّه عراق و ارّان و آذربيجان كرد و كتبه را به قرار آنك در ديوان بودند با او روان كرد . هرچند به اسم بسيار بودند امّا مدار كار بر نظام الدّين شاه بود سبب كفايت و كاردانى او . ايشان چون بدان ممالك رسيدند با امراى جورماغون بسيار مخاصمت‌ها كردند تا وقتى كه ولايات را از دست ايشان مستخلص كردند و مال‌ها قرار نهاد ؛ چه هر ولايتى نوينى « 4 » داشت و هر شهرى را اميرى و به اندك چيزى حصّهء ديوان قناعت كرده بودند « 5 » و باقى به جهت خويش تصرّف مىنمودند . تمامت ازيشان بازگرفتند و مبالغ بريشان متوجّه گردانيد .\r\nو كوركوز دار اقامت خويش طوس گردانيد و بدانجا تحويل كرد و عمارت آن آغاز نهاد . از طوس نامى بيش نبود . در تمامت شهر پنجاه خانه مسكون نبود و آن نيز يكان‌يكان در هر زاويه‌اى يكى آرام گرفته . و ميان رسوم « 6 » اسواق چنان شده كه وقت ممرّ و جواز پاى دو خر از خاشاك و خار حكم  الْتَفَّتِ السَّاقُ بِالسَّاقِ  « 7 » برگرفت . كوركوز بناى خزاين و باغ نهاد . تمامت صدور و ملوك و اكابر به سراى خريدن مشغول گشتند و به عمارت سوق و استخراج قنوات و تدارك ضياع « 8 » ضايع شده مقبل گشتند . و سرائى اوّل روز به دو دينار و نيم ركنى بفروخته بودند . يك هفتهء ديگر را به دويست و پنجاه دينار بفروختند . و از آن وقت باز عمارت شهر و ناحيت آغاز افتاد . و كوركوز در ضبط كارها\r\n\r\n\r\n","description":"","footnote":"\r\n( 1 ) - مجلس‌خانه : چيزى شبيه خوانچهء عقد امروزى كه آلات مربوط به شراب را شامل مىشده مانند : جام ، نقل دان ، نرگس دان و غيرهم .\r\n( 2 ) - سال 637 .\r\n( 3 ) - اوانى : ظرف‌ها ، جمع آنيه و آنيه جمع اناء .\r\n( 4 ) - نوين : شاهزاده .\r\n( 5 ) - معنى عبارت : تنها سهم اندكى از اموالى را كه به دست مىآوردند به ديوان اختصاص مىدادند .\r\n( 6 ) - رسوم : آثار باقىمانده خانه و آبادانى در زمين ، جمع رسم .\r\n( 7 ) - التفّت . . . ساق‌هاى پا درهم پيچيده شوند . ( قيامة 75 / 29 )\r\n( 8 ) - ضياع : مال و زمين و آب و درخت ، جمع ضيعه .\r\n","page_name":" 548 ","page_number":198},
  {"content":"\r\n\r\nاساس محكم نهاد و يامها را در مواضع به چهارپاى و به مصالح ديگر معمور گردانيد تا ايلچيان زحمت ندهند . و چنان مضبوط گردانيد كه هيچ اميرى كه پيشتر از آن سرها مىانداخت و هيچ آفريده را مجال اعتراض نبود سر مرغى نمىتوانست بريد . رعايا چنان مستولى شدند كه اگر لشكرى بزرگ از مغول به مزرعه‌اى نزول مىكرد با برزيگرى سخن نمىتوانست گفت تا سر اسبى نگاه دارد تا به التماس علوفه و نزل « 1 » چه رسد . و همچنين ايلچيان آيندگان و روندگان . و ازو در دل‌هاى مردم هيبتى بنشست . بعد از آن خواست تا شرف الدّين را به نوعى در دام بلا و كام فنا نهد . و يكى بود از ابناى دهاقين روغد اصيل نام . در اوّل حالت به اسم وكيل خرجى « 2 » كوركوز موسوم . چون مرتبهء كوركوز بالا گرفت كار او نيز به نسبت رونقى گرفت . تا چون قصد شرف الدّين آغاز نهاد او در آن كار مبالغت نمود . تا او را بگرفتند و دو شاخ نهادند . و جايگاه وزارت به اصيل روغدى تفويض كرد .\r\nاو در ابتدا نحّاسى « 3 » بود در ديوان ؛ در جمع صدور و اعيان بىدهشت ، ضراط « 4 » و حباق « 5 » ازو روان .\r\nفىالجمله به انهاى حال شرف الدّين تيمور ايلچى مذكور را به حضرت روان كرد و بر عقب خود « 6 » نيز روان شد . ايلچى در راه پيش او آمد و او را از حالت « 7 » قاآن و رفتن او خبر داد و بعد از او حالت جمع [ در 
  ] هم افتاد « 8 » . و او « 9 » در راه با يكى از امراء بزرگ جغتاى كه انتساب قرابت داشته بود با اوروغ « 10 » چنگز خان مقالتى داشته است و از راه بزرگ منشى جواب سخت داده . چون در ميان ايشان سخن از موى سر و تيغ تيز باريك‌تر باشد سخنى برو دق كرده بودند « 11 » راست يا دروغ برو بسته ع : و ما اعتذارك من شىء اذا قيلا « 12 » . و كوركوز از راه ، سبب فزع آن احوال بازگشت . آن امير اين حديث انها مىكند و در اثناى آن رسولى كه شرف الدّين در خفيه فرستاده بود جاىگير آمد . خواتين و پسران جغاتاى و ديگر پسران ، ارغون و قربقا را به طلب او نامزد كردند و گفته بودند كه اگر نيايد\r\n\r\n\r\n","description":"","footnote":"\r\n( 1 ) - نزل : آنچه از خوردنى پيش مهمان نهند ، هديه .\r\n( 2 ) - وكيل خرجى : مسئول خريدارى و تهيّه لوازم معاش و ما يحتاج براى ديگرى . ( دهخدا )\r\n( 3 ) - نحّاس : مسگر .\r\n( 4 ) - ضراط : تيز ، باد شكم .\r\n( 5 ) - حباق : تيز ، باد شكم .\r\n( 6 ) - يعنى خود كوركوز .\r\n( 7 ) - حالت : مرگ .\r\n( 8 ) - معنى عبارت : بعد از مرگ قاآن ، اوضاع پريشان شد و جماعت اركان دولت درهم افتادند .\r\n( 9 ) - يعنى كوركوز .\r\n( 10 ) - اوروغ ( اروغ ) : نسل و تبار .\r\n( 11 ) - دق كردن : عيب‌گويى . گويا در ساخت اين واژه كلمهء « داقّ » عربى مورد نظر بوده است .\r\n( 12 ) - و ما . . . هنگامى كه چيزى گفته شد تو چه عذر دارى ؟ ( مصراع بيتى است از نعمان بن منذر )\r\n","page_name":" 549 ","page_number":199},
  {"content":"\r\n\r\nگرفته بياورند . كوركوز چون به طوس رسيد ايلچيان در رسيدند و شرف الدّين را طلب كردند و او را ملواح « 1 » كار ساختند . چون كوركوز بر خلاف رسم مغولان خزانه‌اى محكم بر ميان حصار ساخته بود و مقام آنجا داشت ايلچيان بفرستادند و از اميران لشكر مدد خواستند . ايشان را خود بهانه‌اى بس بود ؛ سينه‌هاى پرغصّه و دل‌هاى پركينه داشتند .\r\nمبالغ مغول بيامدند . و شرف الدّين را از سبزوار بيرون آورد . و كوركوز از ايلچيان احتياط مىنمود . و اصيل روغدى خود او را نمىگذاشت كه به خدمت ايلچيان رود و راه‌هاى بد در پيش او مىنهاد و تخويف و تحذير مىكرد كه خود را فرا دست ايشان نتوان داد « 2 » . و چون كوركوز از مضمون فرمان واقف نبود خايف مىبود و خزانه را كه اسم حصارى بر آن انداخته بودند « 3 » محفوظ مىداشت . تا روزى ايلچيان بر نشستند و مغولان با ايشان به هم در زير قبا زره پوشيده از در درآمدند . كوركوز در خزانه فرمود تا در بستند . بدين بهانه دست به تير بگشادند . كوركوز گفت من ياغى نيستم . در گشادند . مغولان درآمدند و كوركوز و اصيل را بگرفتند و به دروازه‌ها كس فرستادند و تمامت ملوك و كسانى كه بودند بگرفتند . ملك اختيار الدّين از ميانه بجست و به ابيورد رفت . و امور ملك خراسان و مازندران درهم و پريشان شد و يكى راست از اهل عصر حسب حال :\r\n ارى الأقدام فى الإقدام تكبو * اذا مرّت على غير الصّراط\r\nو انّ الرّيح تركن عن قريب * اذا كان البناء على الضّراط « 4 » \r\nبعد از روزى چند ايلچيان بازگشتند و كوركوز و اصيل را گرفته با خود بردند . و كوركوز همچنان بر حال و قرار كم نمىكرد و بديشان التفات نمىنمود . چون به اردوى الغ‌ايف رسيدند امراى يرغو بنشستند و يارغو آغاز نهادند . روى بديشان آورد و گفت اگر كار مرا شما مخلص مىتوانيد كرد تا سخن گوئيم و اگر در ميان مهمل خواهد ماند سخن ناگفته به :\r\n سخن تا نگوئى توانيش گفت * مر آن گفته را باز نتوان نهفت \r\nآن سخن در توقّف ماند و گفتند او را به خدمت توراكينا خاتون برند . شرف الدّين در يارغو حاضر آمد و خواست تا با او آغاز مكالمت نهد . او را چنان بازماليد « 5 » كه ردّ سخن\r\n\r\n\r\n","description":"","footnote":"\r\n( 1 ) - ملواح : طعمه . در اصل مرغى است كه صيادان آن را بر يك پاى مىبندند و به واسطهء آن مرغان ديگر را به دام مىكشند . در فارسى خروهه مىگويند .\r\n( 2 ) - يعنى او را از تسليم شدن منع مىكرد .\r\n( 3 ) - يعنى خزانه‌اى كه نام قلعه بر آن گذاشته بودند .\r\n( 4 ) - ارى . . . گام‌ها را هرگاه در انجام اعمال بر راه درست نباشد لغزنده مىبينم . / و هرگاه بناى باد بر « تيز » باشد ، آرام مىگردد .\r\n( 5 ) - بازماليد : گوشمال داد ، تنبيه كرد .\r\n","page_name":" 550 ","page_number":200},
  {"content":"\r\n\r\nاو نتوانست كرد . يكى از امراء اردو روى به شرف الدّين آورد و گفت : « او را جهت سخنى ديگر گرفته‌اند ، اگر ازين خلاص يابد امثال تو چه مرد اواند ؟ اعتذار و استغفار به حال تو از مخاصمت لايق‌ترست . » چون الغ‌ايف ايف برفتند و به اردوى توراكينا خاتون رسيدند - و در آن وقت جينقاى از سطوت توراكينا خاتون گريخته بود و به خدمت كيوك خان تمسّك كرده - صاحب محمود يلواج و كوركوز نيز در اهتمام جينقاى بودند « 1 » و به خدمت توراكينا خاتون تقصير مىنمودند . و اركان حضرت توراكينا خاتون جماعتى كه پيشتر در كارى نبودند « 2 » و كوركوز در آن وقت بديشان التفاتى نمىنمود و مال با او نه كه به تازگى كار را به مال تدارك نمايد . فاطمه خاتون كه كلّى امور به دو منوط بود شرف الدّين را بركشيد و تربيت كرد و او را در خدمت امير ارغون به ممالك خراسان و مازندران نامزد كرد . و كوركوز را فرمان شد كه چون او را سبب سخنى كه در الغ‌ايف ايف گفته است گرفته‌اند او را بازگردانند . ديگرباره او را آنجا آوردند و سخن پرسيدند . بر قرار مستمرّ سخن درشت گفته بود و عاقبت كار ناانديشيده . قرااغول بفرمود تا دهن او را از سنگ پر كردند و بكشتند . و كوركوز در آخر عهد مسلمان شده بود و از مذهب بت‌پرستى نقل كرده . و اصيل را در سمرقند محبوس كردند . به وقت مراجعت بفرمود تا او را گرسنه مىداشتند تا آخر موكّل « 3 » را بفرمود تا داروئى در تتماج « 4 » كردند و به دو داد تا هلاك شد . فىالجمله كار دنيا برقيست كه درفشيد و هم درحال پنهان شد يا بادى كه در شيشه‌اى دميدند و چون دهن برداشتند هيچ نبود :\r\n اگر صد بمانى و گر صدهزار * همين است روز و همين است كار \r\n\r\nذكر احوال امير ارغون\r\nاز قبيلهء اويرات است و پدر او تايجو امير هزار بود . و قبيلهء اويرات در ميان مغول از قبايل مشهورست و آن قبيله اكثر اخوال « 5 » اولاد و احفاد « 6 » چنگز خان باشند . و سبب آنست كه وقت خروج او چون ايشان به مظاهرت و معاونت پيش آمدند و به ايلى مسابقت و\r\n\r\n\r\n","description":"","footnote":"\r\n( 1 ) - معنى جمله : محمود يلواج و كوركوز از جينقاى طرفدارى مىكردند و در خدمت كردن به توراكينا خاتون كوتاهى مىنمودند .\r\n( 2 ) - معنى عبارت : بزرگان محضر توراكينا خاتون را گروهى تشكيل مىدادند كه قبلا هيچ‌كاره بودند .\r\n( 3 ) - موكّل : نگهبان .\r\n( 4 ) - تتماج : نوعى آش تركى .\r\n( 5 ) - اخوال : دايىها .\r\n( 6 ) - احفاد : فرزندزادگان ، نبيرگان ، جمع حفد .\r\n","page_name":" 551 ","page_number":201},
  {"content":"\r\n\r\nمسارعت نمودند قضاى حقوق آن قبيله را فرمان شد تا دختران امراى ايشان را با پسران اروغ « 1 » او مزدوج مىكنند و دخترى از آن خويش را نيز نام او جيجكان‌بيكى به بزرگتر آن قبيله داد . و بدين سبب است كه تمامت پادشاه‌زادگان از اويرات زن خواسته باشند . و امير ارغون بعد ما كه از تعليم خطّ ايغرى فارغ شد و از سنّ صبى ترقّى كرد اصناف بخت و سعادت او را تلقّى نمود و با صغر سال به حضرت قاآن رفت و در زمرهء بتيكچيان « 2 » منخرط « 3 » و منتظم گشت . قاآن را روز به روز نظر تربيت به دو زيادت مىافتاد و هنوز در غلواى « 4 » كودكى بود كه او را سبب مصلحتى بزرگ با قبان به هم به ختاى فرستاد . و يك‌چندى آنجا بود و چون باز به خدمت قاآن رسيد به تفحّص احوال ادكو تيمور و كوركوز سبب آنك محلّ اعتماد تمام بود نامزد گشت و قوربغا و شمس الدّين كمركر را با او به هم مصاحب گردانيد . امير ارغون چون به خراسان رسيد تفحّص احوال آغاز نهاد و بعد از آن به حكم فرمان تمامت جماعت را به حضرت روان كرد . و او نيز متوجّه آن جانب شد و در مقام حضرت معاونت كوركوز نمود و مظاهرت او كرد . چون امور ممالك خراسان و عراق بر كوركوز مقرّر شد امير ارغون را بر كوركوز باسقاقى « 5 » فرمودند و در تدبير كارها با او شريك و نوكر تا هر كار كه باشد به مشورت و استطلاع رأى او سازد و بىاو مداخلت ننمايد . چون كوركوز باز به خراسان رسيد و كار آن ممالك به استبداد و استقلال پيش گرفت امير ارغون بازگشت . چون به حضرت الغ‌ايف ايف رسيد بار ديگر به استحضار و استدعاى كوركوز امير ارغون را بازگردانيدند و قربغا و جمعى را از ايلچيان با او بفرستادند . و كوركوز را بگرفتند و شرف الدّين را از حبس بيرون آورد و آن حال در مقدّمه مثبت است . چون به اردوى توراكينا خاتون رسيدند كوركوز را سبب سخنى كه گفته بود در حبس بگذاشتند . توراكينا خاتون ممالكى را كه در تصرّف كركوز بود از آمويه تا فارس و گرج و روم و موصل به امارت و توليت بر امير ارغون مقرّر فرمود و شرف الدّين را در خدمت او به اسم الغ‌بتيكچى نامزد گردانيد و ديگر اصحاب دواوين را برقرار مقرّر كرد . در شهور سنهء احدى و اربعين و ستّمائة « 6 » به خراسان رسيد و يرليغها برخواند و امور آن را مضبوط گردانيد . سيراقجين ايلچى را با جمعى ديگر از ايلچيان كه به جهت تحصيل مال بقايا از اردوى توراكينا خاتون آمده بودند در خراسان بگذاشت و نظام الدّين شاه را با\r\n\r\n\r\n","description":"","footnote":"\r\n( 1 ) - اروغ : نسل و تبار .\r\n( 2 ) - بتيكچى ( - بيتكچى ) : كاتب ، دبير .\r\n( 3 ) - منخرط : در آينده در چيزى .\r\n( 4 ) - غلواء : سركشى ، اوّل جوانى .\r\n( 5 ) - باسقاق : كسى كه از طرف خان بزرگ ناظر بر امرا بوده است .\r\n( 6 ) - سال 641 .\r\n","page_name":" 552 ","page_number":202},
  {"content":"\r\n\r\nاو . و امير ارغون متوجّه عراق و آذربيجان شد . چون به دهستان رسيدند شرف الدّين را خبر رسيد كه در حضرت باتو جمعى قصد او كرده‌اند . شرف الدّين عازم آن حضرت شد و امير ارغون متوجّه تبريز گشت و اميرحسين و خواجه فخر الدّين و جمعى را از كتبه به نيابت در خراسان و مازندران نامزد گردانيد . چون به تبريز رسيد امور آن حدود را كه سبب مجاورت امراء بزرگ چون جورماغون و تايجو و جمعى كه آن ممالك را ملك خويش مىدانستند نامضبوط بود در ضبط آورد و اموال آن را محفوظ گردانيد و دست آن جماعت كشيده كرد و تمامت رعايا را از شريف و وضيع چه بعضى كه به حمايت آن جماعت تمسّك جسته بودند و چه جمعى كه از ظلم و جور ايشان جسته از قبضهء تصرّف ايشان بيرون آورد و امور آن طرف را ساخته گردانيد . و به مجاملت و حسن معاملت او صغار و كبار به متابعت و مشايعت او مايل شدند و دل‌هاى خلايق از حسن اخلاق صيد او گشتند و هواخواه دولت او آمدند و سلاطين روم و شام و حلب رسل به خدمت او روان كردند و به حمايت و عنايت او توسّل جستند . و امير ارغون جهت استيفاى مال ايلچيان بدان اطراف فرستاد .\r\nو چون شرف الدّين از اردوى باتو به مقام تبريز رسيد به علّت بقايا مال بسيار بر اهل تبريز و غير آن حكم كرد . و امير ارغون بدان رضا نمىداد و او مبالغت مىنمود و هوى و ولاى امير ارغون در قلوب زيادت راسخ مىشد . و چون ايلچيان به استدعاى متصرّفان اطراف و سلاطين و ملوك آمدند « 1 » در حركت آمد و به استحصار ملوك و عمّال نواحى به جوانب رسولان فرستاد . و پدرم صاحب ديوان را در ممالك آذربيجان و گرج و روم و آن اطراف قائم‌مقام بگذاشت و بوقا را به باسقاقى معيّن كرد ، وقت وصول به طوس شرف الدّين گذشته بود . امير ارغون اموال ناواجب را كه بر هركس مقرّر گردانيده بود تا به مصادره بستاند ترك گرفت و آن بدعت برانداخت و مالهائى كه حاصل شده بود روان كرد و متوجّه حضرت شد و ملوك و كتبه و متلبّسان اعمال « 2 » در خدمت او روان شدند .\r\nچون بعد از حالت « 3 » قاآن پادشاه‌زادگان هركس در نواحى و ولايات تصرّف كرده بودند و اموال به بروات و حوالات اطلاق و يرليغها و پايزه‌ها داده - و آن خلاف احكام و ياساهاى ايشانست - بدين سبب امير ارغون هر پايزه و يرليغ كه بعد از قاآن پادشاه‌زادگان به هركس داده بودند بفرمود تا جمع كردند . چون به خدمت كيوك خان رسيد پيشكش\r\n\r\n\r\n","description":"","footnote":"\r\n( 1 ) - يعنى براى قوريلتاى جلوس كيوك خان .\r\n( 2 ) - اعمال : شغلهاى ديوانى .\r\n( 3 ) - حالت : مرگ .\r\n","page_name":" 553 ","page_number":203},
  {"content":"\r\n\r\nبسيار كرد و به خدمت پادشاه‌زادگان همچنين درخور و مقدار هريك به تحف و هدايا تقرّب جست و بر اركان و اعيان حضرت بر مثال سحاب سجال « 1 » اموال ريزان . و چون از مصالح مدّ « 2 » فراغت حاصل شد روى به عرض مهمّات و مصالح آورد . و به ابتدا پايزه‌ها و يرليغها كه پادشاه‌زادگان داده بودند و امير ارغون از اصحاب آن بازگرفته در مجمعى كه حضور همه پادشاه‌زادگان بود عرضه كرد . از تمامت خدمات ديگر موقع آن زيادت بود و اثر آن خدمت بيشتر . كيوك خان سيورغاميشى كرد و ممالكى كه در تصرّف او بود برو مقرّر داشت و پايزهء سر شير « 3 » و يرليغ داد و تمامت امور ملوك و اصحاب به امير ارغون حوالت كرد و آن جماعت كسى را يرليغ و پايزه نداد . و هيچ‌كس را خود از ولاة و ملوك و متصرّفان به خدمت او راه نبود مگر از ختاى و ماوراءالنّهر صاحب يلواج و پسرش را و از بلاد غربى امير ارغون را . و چون شرف الدّين گذشته بود خواجه فخر الدّين بهشتى را كه هرچند مولد و منشأ او خوارزم بود امّا اشتهار او بدين نسبت حقيقت آن حال بود كه شاعر گويد :\r\n ادعى بأسماء نبزا فى قبائلها * كأنّ اسماء اضحت بعض اسمائى « 4 » \r\nو او مردى خيّر و سليم‌دل بود . به اسم الغ‌بتيكچى موسوم گردانيد . به وقت مراجعت از حضرت ، امير ارغون از ملازمان خويش هريك را كه بودند برحسب مطلوب و مقصود كار او بساخت و به اشغال خطير و اعمال كبير بر اندازه و مقدار نامزد گردانيد و ملتمس هريك ازيشان ساخته تا تمامت ولاة « 5 » بر ولاء او متّفق گشتند و بر ثناى او منطبق شدند و به خوشدلى و غبطت « 6 » عزم مراجعت در خدمت او به امضا رسانيدند . و امير ارغون در راه دست درياوش چون باران نيسان « 7 » گشاده گردانيد و تمامت بلاد تركستان و ماوراءالنّهر مغمور « 8 » احسان او شدند و به آوازهء بذل و سخاء او دلهاى اجانب به جناب او ميلان كرد . و در مقدّمه به اعلام معاودت به خراسان و آن ممالك رسولان فرستاد .\r\nتمامت آن مواضع و بلاد به استقبال او روان شدند و در مقام مرو مجتمع گشتند . و امير ارغون با ملوك و امرا و اصحاب در تاريخ . . . « 9 » به ارزنقاباد مرو نزول كرد و چند روز در\r\n\r\n\r\n","description":"","footnote":"\r\n( 1 ) - سجال : جمع سجل ، دلو بزرگ و با آب ، احسان فراوان .\r\n( 2 ) - مدّ : هديه ، تحفه .\r\n( 3 ) - پايزهء سرشير : رجوع كنيد به مقدّمه ج 1 ص 21 .\r\n( 4 ) - ادعى . . . مرا در قبيلهء اسماء به نام او بدنام ساخته‌اند ، گويى اسماء يكى از اسامى من گرديده است . ( از ابو محمد خازن در مدح صاحب بن عبّاد )\r\n( 5 ) - ولاة : واليان .\r\n( 6 ) - غبطت : شادمانى .\r\n( 7 ) - نيسان : هفتمين ماه رومى برابر با ارديبهشت .\r\n( 8 ) - مغمور : فراگرفته شده .\r\n( 9 ) - مرحوم قزوينى ذيل جاى خالى مرقوم نموده‌اند : « واقعهء متن قبل از سنهء 647 و نيز قبل از وفات\r\n","page_name":" 554 ","page_number":204},
  {"content":"\r\n\r\nكوشك سلطانى جشن‌ها ساختند . و امير ارغون عمارت كوشك و باغ فرمود و اصحاب در ارزنقاباد هركس باغ و سراى به اشارت او آغاز كردند . و از آنجا به طوس روان شد و به عمارت منصوريّه و قصور آن كه اندراس « 1 » كلّى پذيرفته بود و اثر عمارت از مدّت‌هاى مديد باز از صحن آن رفته شده اشارت راند و ملك اختيار الدّين ابيورد را بدان مصلحت موسوم كرد .\r\nو امير ارغون به مرغزار رادكان مقام ساخت و روزى چند به استيفاى لذّات با لدات « 2 » و اتراب « 3 » مشغول گشت . و از اطراف اشراف متوجّه جناب او گشتند و امور مملكت بر حسب ارادت متمشّى بود و صدور و ملوك روز به روز مىرسيدند و كار ايشان بر وفق استصواب رأى مبارك مىساخت .\r\nو چون ليالى از مفارقت ايّام تابستان باد سرد كشيدن گرفت و خريف « 4 » حريف گشت و برگ اشجار از ترك تازى نسيم اسحار ترك علوّ سردار گرفتند « 5 » ، امير ارغون بر عزم تبريز از راه مازندران مبادرت كرد . به هر ناحيت و ولايت كه مىرسيد مصالح و مهمّات آنجا ساخته مىكرد و آهسته آهسته مىرفت . چون به حدود آمل رسيد پدرم با اموال و نفايس مرصّعات و جواهر كه ترتيب كرده بود از ممالك آذربيجان برسيد و فرش و بسط « 6 » و آلات مجالس با آن ضمّ گردانيد و يك‌دو روز جشن ساخت .\r\nو چون رحلت و توجّه امير ارغون نزديك آمد خبر رسيد كه منكفولاد كه مغولى بود در عهد جورماغون بر سر محترفهء « 7 » تبريز به اسم « 8 » باسقاقى موسوم ، ايّام فرصت به ذيل حمايت و عنايت قداق نوين كه حلّ و عقد امور مملكت كيوك خان به دست او بود سبب انتساب منكفولاد به قبيلهء نايمان كه قرابت او از آن لازم مىشد توسّل نمود . و به واسطهء آن به انتهاز « 9 » فرصت به انهاى حال او در حضرت كيوك خان توصّل جست و بر تقرير قاعدهء باسقاقى و امارت به نام منكفولاد يرليغى حاصل كرد و اتابك نصرة الدّين را كه پسر اتابك خاموش بود و هم در آن مدّت از روم بيرون آمده و بعد از اختفا روى نموده به ضدّيّت ملك صدر الدّين به امير تومانى تبريز و آذربيجان فرمانى به التمغا « 10 » گرفت . چون\r\n\r\n\r\n","description":"","footnote":"\r\nكيوك خان كه در سنهء 644 يا 645 واقع شد بايد باشد . »\r\n( 1 ) - اندراس : كهنه شدن .\r\n( 2 ) - لدات : جمع لدة به معنى هم‌سن ، همزاد .\r\n( 3 ) - اتراب : همسالان ، جمع ترب .\r\n( 4 ) - خريف : پائيز .\r\n( 5 ) - يعنى ريختند .\r\n( 6 ) - بسط : گستردنىها ، جمع بساط .\r\n( 7 ) - محترفه : پيشه‌وران .\r\n( 8 ) - اسم : منصب .\r\n( 9 ) - انتهاز : غنيمت شمردن .\r\n( 10 ) - آلتمغا : رجوع كنيد به ص 21 .\r\n","page_name":" 555 ","page_number":205},
  {"content":"\r\n\r\nامير ارغون ازين احوال آگاه شد و از ترقّب حسّاد و اضداد انتباه يافت همّت از اغضاء « 1 » بر آن مكيدت انفت « 2 » نمود به نوّاب اشارت راند تا به ساختگى راه و مصالح اخراجات درگاه اشتغال نمودند . و در مقدّمه نظام الدّين شاه را روان گردانيد بر سبيل رسالت و انهاى اضطراب امور از انتشار اين آوازه . و بعد از يك ماهى او نيز حركت كرد و به استدعاى ملك صدر الدّين اشارت فرمود تا او نيز از تبريز روان شد . و امير ارغون عنان انصراف بر عزم توجّه به حضرت سبك كرد « 3 » و ركاب عزيمت گران « 4 » . و خواجه فخر الدّين بهشتى و پدرم در مصاحبت او روان شدند و محرّر اين كلمات به حكم اشارت امير ارغون ملازم او شد . و چون ادمان مسير ايشان را به طراز رسانيد آوازهء وقوع حالت كيوك خان برسيد و مقارن آن وصول ايلچيكتاى بدان حدود . امير ارغون جريده با جمعى از مغولان متوجّه او شد و ملوك و صدور را به توقّف در مقام كبچك « 5 » اشارت كرد .\r\nايلچيكتاى جهت ترتيب مصالح لشكر بزرگ و استعداد آلات آن كه بىحضور او آن مصلحت كفايت نشود به مراجعت او مبالغت نمود . امير ارغون نيز بازگشت و امير حسين را متوجّه اردو گردانيد تا حال توجّه و سبب مراجعت و امور ديگر انها كند . امير حسين و نظام الدّين آن مهمّات عرضه داشتند و بر وفق مطلوب آن مقصود ساخته شد . و امير ارغون چون به خراسان رسيد به كار ساختگى تغار و شراب ايلچيكتاى مشغول شد . و از اطراف پادشاه‌زادگان باز ايلچيان به جوانب روان كردند و برات پرّان ، چنانك چندساله به تقدمه مال‌ها مستغرق حوالات شد و از كثرت حوالات و تواتر محصّلان مغول و اخراجات و ملتمسات ايلچيكتاى رعايا درمانده شدند و امرا و ملوك و كتبه عاجز . و رسولان چون بازرسيدند امير ارغون اندك مدّتى ديگر مقام نمود و باز به حدود بادغيس نزديك ايلچيكتاى رفت و از آنجا معاودت نمود و به سرخس آمد . و چون زمستان پشت نمود و بهار روى بگشاد و هوا به اعتدال گرائيد و طيور در رياض بسرائيد امير ارغون باز التزام طرف حزم را عزم جزم كرد و در جمادى الأولى سنهء سبع و اربعين و ستّمائة « 6 » در حركت آمد . و منكفولاد را نيز چون در تبريز حكمى نافذ نشد به اشارت امير ارغون او\r\n\r\n\r\n","description":"","footnote":"\r\n( 1 ) - اغضاء : چشم‌پوشى .\r\n( 2 ) - انفت : ننگ داشتن .\r\n( 3 ) - عنان سبك كردن : شتافتن .\r\n( 4 ) - ركاب گران كردن : شتاب نمودن .\r\n( 5 ) - به احتمال قوى همان « قم كبچك » يا « قم كيچك » مذكور در ج 1 ص 158 - و ج 2 ص 439 است .\r\n( 6 ) - سال 647 .\r\n","page_name":" 556 ","page_number":206},
  {"content":"\r\n\r\nنيز از تبريز روان شد به مقام اردو « 1 » برسيد . يك‌دو نوبت يارغوها رفت و تفحّص احوال او كردند . چون 4 صدق اقوال امير ارغون از كذب او ظاهر شد و بيّنهء او بر بطلان حجّت خصم قاهر آمد جوهر منكفولاد نرم‌آهن گشت و آب مراد او آسن « 2 » و امير ارغون از عون بارىتعالى غالب . و بعد ما كه يك‌چندى در آن مقام توقّف افتاد با نجاح « 3 » مقاصد اجازت مراجعت يافت .\r\nو چون امير ارغون از سبب وحشتى كه آثار آن ظاهر مىشد به نفس خويش به حضرت بيكى و منكو « 4 » قاآن متوجّه نمىتوانست شد ملك ناصر الدّين على ملك را كه از اعيان ملوك بود و از قبل بيكى شريك و نوكار امير ارغون و خواجه سراج الدّين شجاعى را هم كه هم ازين جهت بتيكچى بود با تحف و هدايا به حضرت بيكى و منكو قاآن روان گردانيد و عذر تخلّف تمهيد كرد . نظام الدّين شاه را كه بعد از شرف الدّين از قبل قوسقون « 5 » باتو بتيكچى بود بدان حضرت روان كرد . او خود هم در اردو گذشته شد .\r\nو امير ارغون مراجعت نمود . چون به حدود الماليغ نزديك ييسو « 6 » رسيد يك‌دو ماه سبب خطبهء « 7 » دخترى كه از يكى از امراء حضرت كرده بود توقّف كرد . و خواجه فخر الدّين و منكفولاد در مقدّمه روان شدند و كاتب اين حرف‌ها در مصاحبت امير ارغون بماند . چون از آنجا روان شد باز آنك « 8 » زمان زمستان بود و دشت و كوه همه از برف يكسان و شدّت سرما اعضا از حركت بازداشته به مدّت سيزده روز از آنجا به مرو آمد . و اميرحسين و صاحب الدّيوان را كه قائم‌مقام گذاشته بود به فرمان با تو به درگاه او رفته غايب بودند . بعد از يك‌چندى خواجه نجم الدّين على جيلابادى از حضرت باتو برسيد و جهت الغ‌بتيكچى از آن قوسقون يرليغ آورد و ايلچيان بزرگ مصاحب او جهت تقرير آن . و چون ايلچيان به استدعاى امير ارغون و اعيان و اشراف برسيدند ناقو و خواجه نجم الدّين را در خراسان قائم‌مقام خويش نصب كرد و به خويشتن عازم قوريلتاى\r\n\r\n\r\n","description":"","footnote":"\r\n( 1 ) - به احتمال قوى مقصود اردوى اغول‌غايمش همسر كيوك خان و دو پسرش خواجه و ناقو و وزيرش جينقاى است ، زيرا در فترت بين وفات كيوك و جلوس منكو ( 644 - 649 ) حكومت بلاد مغول با اغول‌غايمش و ساير مذكورين بود و اين اردو واقع بود در حدود ايميل و قوناق ( ج 1 ص 305 به بعد )\r\n( 2 ) - آسن : آب متغيّرشده از نظر رنگ و مزه .\r\n( 3 ) - نجاح : كاميابى ، برآمدن حاجت .\r\n( 4 ) - منظور اردوى سرقويتىبيكى و منكو قاآن است كه در حدود قراقورم بوده است در فترت بين كيوك خان و منكو قاآن . ( مص )\r\n( 5 ) - به احتمال قوى صواب « قوشقون » باشد به معنى قوشون ؛ چنان كه در نسخهء ز نيز آمده است . ( مص )\r\n( 6 ) - منظور « ييسو » پسر جغتاى است .\r\n( 7 ) - خطبه : خواستگارى .\r\n( 8 ) - باز آنك : با آنكه .\r\n","page_name":" 557 ","page_number":207},
  {"content":"\r\n\r\nشد چنانك ذكر آن در عقب اينست .\r\n\r\nذكر توجّه امير ارغون به قوريلتاى بزرگ\r\nدر جمادى الآخرة سنهء تسع و اربعين و ستّمائة « 1 » عزيمت توجه به حضرت قوريلتاى مصمّم كرد و به استحضار تمامت ملوك و امرا و كتبه چنانك فرمان بود ايلچيان برفتند .\r\nچون به حدود طراز رسيدند خبر بشارت جلوس منكو قاآن بر سرير خانى بشنيد . در حركت زيادت مبالغت مىنمود و باز آنك كثرت برف از حركت مانع بود و از تعجيل وازع « 2 » امير ارغون بدان التفات نمىنمود . چون به كنار قلان‌تاشى رسيد برف تمامت گوها « 3 » را با پشته برابر كرده بود و راه‌ها بسته و گذر و جواز را آگنده چنانك از بالاى اسب گذشته بود . آن روز هم آنجا مقام ساخت . و روز ديگر امير ارغون تمامت سواران را بفرمود تا در مقدّمهء استران در مصاحبت او برفتند . و از شارع ملتفت شد و از جوى آب بگذشت و بر بلندى بر پشته‌ها مىرفت و سواران به نوبت ده‌ده پياده مىكرد تا راه مىزدند و هركجا گو بود به برف مىانباشت . و سواران بر عقب مىآمدند و موضعى كه جواز تعذّر زيادت داشت بارپوش‌ها مىانداخت و چهارپاى مىگذرانيد . و لطف حقّ تعالى بود كه آن روز آفتاب تابان بود . تا بعد از اجتهاد بسيار يك فرسنگ راه آخر روز قطع شد و مخافت از آن مهلكه به فضل بارى سبحانه و تعالى دفع . و برين جملت نفس عزيز را از قرار و اقامت امتناع نمود تا به بيش‌باليغ رسيد . امير مسعود بك از حضرت منكو قاآن بازگشته بود و آنجا رسيده . يكديگر را انواع تكلّف و تنوّق « 4 » واجب داشتند و ضيافت و جشن‌ها ساختند . و از آنجا روان شد .\r\n[ به خدمت 
  ] منكو قاآن رسولى به انهاء تعب و اعياء حمولات « 5 » اموال در مقدّمه بفرستاد . ايلچى در راه پيش آمد كه به مسارعت او اشارت رفته بود و به مبادرت او فرمان آورده . نفحات نسيم عنايت الهى از آن در تنسّم بود و غنچهء آمال و امانى فرط عاطفت شاهى در تبسّم . و امير ارغون به حكم فرمان تعجيل واجب داشت . در منتصف صفر سنهء تسع و اربعين و ستّمائة « 6 » به حضرت رسيد و روز ديگر را جماعتى كه مقارن او بودند آنجا رسيدند . پيشكش كردند و او در زمرهء اعيان دولت منخرط شد . و بر عقب ملك\r\n\r\n\r\n","description":"","footnote":"\r\n( 1 ) - سال 649 .\r\n( 2 ) - وازع : بازدارنده .\r\n( 3 ) - گو : گودال ، زمين پست .\r\n( 4 ) - تنوّق : آراستگى كردن در كار .\r\n( 5 ) - اعياء حمولات : مانده و خسته شدن حيوانات سوارى .\r\n( 6 ) - سال 649 .\r\n","page_name":" 558 ","page_number":208},
  {"content":"\r\n\r\nصدر الدّين و خواجه فخر الدّين بهشتى و جماعت ديگر از اكابر و معارف كه سبب سرما و برف در راه مانده بودند در رسيدند و شرف تكشميشى « 1 » يافت .\r\nو چون تمامت از كار پيشكش فارغ شدند پادشاه به استكشاف احوال ولايت و رعيّت اشارت راند . امير بلغاى با جمعى از امرا تمامت را حاضر گردانيدند و بحث آن از ملوك و صدور واجب داشتند . بعد از آن امير ارغون مشافهة اختلال امور اعمال و احوال قصور اموال كه سبب آن تواتر حوالات ناواجب و تعاقب ايلچيان و محصّلان ناهموار بود عرضه داشت و به تقصيراتى كه از بىضبطى كار كه موجب آن اقتضاى روزگار بود مقرّ و معترف شد . چون اقرار به اهمال در امور و اعتذار از آن به بيّنات واضح جلىّ مضاف شد پادشاه جهان پسنديده داشت و سوابق خدمات كه در زمان گذشته التزام نموده بود بر رأى او پوشيده نمانده بود . به مزيد عنايت و عاطفت امير ارغون را مخصوص گردانيد و به مزيّت نواخت و سيورغاميشى از اكفا و اقران ممتاز كرد . منكو قاآن فرمود تا تمامت صدورى را كه حاضر بودند جمع كردند و بر سبيل استشارت و استقداح « 2 » آراء ، هركس را فرمود كه :\r\n« تخفيف رعيّت و ضبط ولايت بر چه نوع ممكن شود چنانك درويشان آسوده مانند و ولايات معمور گردد ؟ چه كلّى داعيهء « 3 » همّت و باعثهء ضمير بر آن مقصورست كه از نفحات معدلت و نصفت اكناف آفاق معطّر گردد و دست متعدّيان و ظالمان از رعاياى مملكت بربسته شود و دعاى خير بندگان خداى عزّ و جلّ به دولت روزافزون شامل شود و بركات آن به روزگار خجسته متواصل . و در آن شكّ و شبهت نماندست كه هركس به مصلحت ولايت و رعيّت خويش داناتر باشد و به ثلمهء « 4 » خلل واقف‌تر و برحسب آن وقوف به تدارك آن بيناتر . » بنابراين قضيّت فرمود تا هريك بعد از تدبّر و تفكّر جدا جدا قصّه‌اى نويسند و كيفيّت مصلحت و مفسدت ولايت خود كه سبب آن چيست و تلافى آن را چگونه مىبايد به موقف عرض رساند تا چنانك رأى عالى اقتضاى آن كند به اصلاح آن اشارت راند . و پوشيده نيست كه طبيب حاذق پيش از شروع در معالجت از علامات مرض و مبادى آن و قوّت و ضعف استكشاف نمايد و بر دليل و نبض خود را وقوف دهد تا چون اسباب و علامات آن بشناخت معالجه آسان شود و برحسب مزاج دارو آميخته گرداند و معدلت پادشاه به مثابت طبيبى مشفق است كه علل ظلم و بيداد را\r\n\r\n\r\n","description":"","footnote":"\r\n( 1 ) - تكشميشى : پيشكش گذراندن و زمين‌بوسى بزرگان .\r\n( 2 ) - استقداح : طلب آتش از آتشزنه ، در اينجا كنايه از نظرگيرى .\r\n( 3 ) - داعيه : سبب ، انگيزه .\r\n( 4 ) - ثلمه : رخنه ، ترك .\r\n","page_name":" 559 ","page_number":209},
  {"content":"\r\n\r\nبه يك شربت سياست و هيبت از مزاج روزگار زايل گرداند بلك دم مسيحاست كه مردگان انصاف را به يك‌دم زدن اشارت زنده كند .\r\nبه حكم فرمان هركس قصّه‌اى نوشتند و غصّهء روزگار عرضه گردانيد . روز ديگر فرمان شد تا همه جماعت به درگاه حاضر آمدند . ايشان را به بارگاه درآوردند و در همان شيوه مصلحت ولايت و رعيّت سخن آغاز نهاد . و زبدهء رايها و مخلص سخن‌ها آن بود كه : « چون اخراجات گوناگون و التماسات متلوّن از رعايا بسيارست و پراكندگى ايشان ازين سبب ، بر شيوه‌اى كه صاحب يلواج در ماوراءالنّهر مقرّر كردست و آن را قوبجور « 1 » خوانند تعيينى مىبايد كرد كه يك نفس در سالى به حسب استظهار و ثروت چه دهد تا چون آن مقدّر مقرّر ادا كند بار ديگر به او در سال رجوع ننمايند و بدان كس حوالتى ديگر نكنند . » برين جملت مقرّر گشت و فرمان داد كه مستظهرى را ده دينار معيّن كنند و بدين نسبت تا درويشى يك دينار و آنچ ازين وجه حاصل شود در وجه اخراجات حشر و يام و خرج ايلچيان صرف كنند و به زيادت ازين تعرّض نرسانند و به قسمت و دست‌انداز چيزى نگيرند و رشوت و برطيل « 2 » نستانند . و هر كارى و مصلحتى را ياسائى فرمود چنانك بعضى در ذكر جلوس منكو قاآن مذكورست .\r\nو چون احكام و ياساها صادر گشت و امور آن ممالك بر قرار بر امير ارغون مقرّر شد و حلّ و عقد امور و نقض « 3 » و ابرام « 4 » كارها به دو مفوّض شد ، به ابتدا او را يرليغ و پايزهء سرشير داد و نايمتاى و ترمتاى را به نوكارى « 5 » او معيّن گردانيد . و از جانب هر برادرى قبلا و هولاكو و اريغ‌بوكا و موكا « 6 » اميرى به نوكرى موسوم گشت . و در باب ياساهاى مختلف كه بيشتر آن سبب تخفيف رعايا بود يرليغ فرمود و جماعتى را كه در خدمت او بودند يرليغ و پايزه داد . از ملوك ناصر الدّين على ملك را كه در حكم شريك امير ارغون بود در تمامت ممالك و به خصوصيّت « 7 » تومان « 8 » نيشابور و طوس و تومان‌هاى اصفهان و قم و كاشان به دو مفوّض كرد . و ملك صدر الدّين را كه تمامت ارّان و آذربيجان را ملك بود برقرار حاكمى و ملكى مقرّر فرمود . و ملكى هراة و سيستان و بلخ و تمامت آن طرف تا چندانك حدّ هندوستانست و در تحت تصرّف ايلى بود بر ملك شمس الدّين محمّد\r\n\r\n\r\n","description":"","footnote":"\r\n( 1 ) - قوبجور : نوعى ماليات از چهارپايان .\r\n( 2 ) - برطيل : رشوه .\r\n( 3 ) - نقض : شكستن . در اصل بازنمودن تاب بند است .\r\n( 4 ) - ابرام : استوار كردن .\r\n( 5 ) - نوكارى : نوكرى .\r\n( 6 ) - وى پسر هشتم تولى بن چنگيز خان است . ( مص )\r\n( 7 ) - به خصوصيت : مخصوصا .\r\n( 8 ) - تومان : لشكر ده هزار نفرى .\r\n","page_name":" 560 ","page_number":210},
  {"content":"\r\n\r\nكرت ارزانى داشت . و امير محمود را كرمان و سيقران . و اين جماعت را پايزهء سر شير داد و ديگران را برحسب مقدار هريك پايزهء زر و نقره دادند و يرليغ‌ها . و بعد از آن به مراجعت ايشان اشارت راند . و شمار تمامت اقوامى كه در خدمت ايشان بودند بكردند و همه را جامه‌هاى ختائى تشريف فرمود تا « 1 » خربنده « 2 » و شتربان را كه مصاحب بودند . و تمامت قوم با نواخت تمام و مزيد عاطفت و اكرام بر وفق اشارت در خدمت امير ارغون مراجعت نمودند .\r\nمقرّر اين حالات « 3 » و سراج الدّين شجاعى را روزى چند توقّف افتاد . و بعد از آن بر تقرير قاعدهء صاحب ديوانى به نام پدر و سراج الدّين كه از قبل بيكى بتيكچى بود و بعد ازو « 4 » آن مقام به اريغ‌بوكا تعلّق گرفته يرليغ و پايزه گرفتند و در رجب سنهء احدى و خمسين و ستّمائة « 5 » روان گشتند .\r\nچون امير ارغون به خراسان رسيد تمامت اصحاب و صدور حاضر شدند و يرليغ‌ها بشنوانيد و ياساهاى منكو قاآن با عمّال و متصرّفان تقرير كرد و خطّ هريك بازستد كه قاعدهء آن منحلّ نگردانند و امور آن مهمل نگذارند و هركه بر خلاف آن رود و بر رعيّت ستمى كند در معرض گناه و بازخواست باشد . و بر وفق فرمان امرا و كتبه را نامزد گردانيد . روزها در تعيين قوبجورى « 6 » كه فرمان شده بود مشاورت نمودند . عاقبت مقرّر كردند كه بر ده نفر هفتاد دينار ركنى چون شماره كنند بريده گردانند تا سال به سال آن مىرسانند . و جهت تقرير شمار و قوبجور امرا و كتّاب نامزد گردانيد . در خراسان و مازندران دو سه را از امراء مغول كه از قبل پادشاه‌زادگان آمده بودند و ناقو كه خويش امير ارغون بود و خواجه فخر الدّين بهشتى را كه الغ‌بتيكچى بود و صاحب عزّ الدّين طاهر را كه نايب مطلق بود در خراسان و مازندران تعيين كرد . و به جانب عراق « 7 » و يزد نايمتاى و پدرم صاحب ديوان را ؛ هرچند شست « 8 » روزگار سنّ او را به عقد شست « 9 » رسانيده بود و قواى شره « 10 » و حرص را سست كرده و از ملازمت ديوان ملالت و سآمت « 11 » شامل شده و پيش از وقوع در غرقاب حسرت ندامت حاصل گشته و با خويش مقرّر\r\n\r\n\r\n","description":"","footnote":"\r\n( 1 ) - تا : حتّى .\r\n( 2 ) - خربنده : كسى كه از طريق كرايه دادن خر امرار معاش مىكند .\r\n( 3 ) - منظور خود عطا ملك جوينى است .\r\n( 4 ) - يعنى بعد از سرقويتىبيكى كه در ذىالحجّه سال 649 وفات نمود . ( مص )\r\n( 5 ) - سال 651 .\r\n( 6 ) - قوبجور : نوعى ماليات از چهارپايان .\r\n( 7 ) - منظور عراق عجم است .\r\n( 8 ) - شست : دام ، حلقهء كمند ، قلّاب .\r\n( 9 ) - شست : منظور شصت سال است .\r\n( 10 ) - شره : حرص .\r\n( 11 ) - سآمت : به ستوه آمدن .\r\n","page_name":" 561 ","page_number":211},
  {"content":"\r\n\r\nكرده كه باقى عمر پاى در دامن قناعت كشد و تدارك ايّام لهو و بطالت كند و او را قطعه‌ايست ملمّع درين حالت :\r\n الام ارتكابك غير الصّواب * و حتّام سحبك ذيل التّصابى « 1 »\r\nجوينى جوينى چو جوئى بيابى * چرا در پى آز چندين شتابى\r\nتحاسب غيرك جهلا و تنسى * سريع الحساب شديد العقاب « 2 »\r\nحسابى كه آن را فذلك « 3 » نباشد * ز خود بر گرفتى زهى بىحسابى\r\nلئن اعتب الدّهر يوما سواك * تعاتب دهرك شرّ العتاب « 4 »\r\nشب و روز از غايت بددلى تو * ز خوى بد خويش در پيچ و تابى\r\nسنا بارق الشّيب يعلو سناء * و مرّ شبابك مرّ السّحاب « 5 »\r\nجوانىّ و پيرى رميد و رسيده * تو زين غبن فارغ چو در عين خوابى\r\nتولّى الشّباب و حلّ المشيب * و جلّ المصاب فلذ بالمتاب « 6 »\r\nگران كرد پيرى ركاب اقامت * عنان هوى سوى باطل چه تابى\r\nفلا يغوينك الغوانى فدون * عذاب الثّنايا ثنايا العذاب « 7 »\r\nقناع « 8 » قناعت برافكن كه نايد * ز ماه مقنّع « 9 » ترا ماهتابى\r\nو لا يخلبنك ولوع الشّراب * فما هى الّا ولوغ السّراب « 10 »\r\nمدام ار نه‌اى چاشنىگير « 11 » باطل * قدح‌وار دايم چرا با شرابى \r\n\r\n\r\n","description":"","footnote":"\r\n( 1 ) - الام . . . تا كى مرتكب نادرستى مىشوى و تا كى دامن كودكى و نابخردى را گرفته و مىكشى ؟\r\n( 2 ) - تحاسب . . . از روى نادانى از ديگران حساب مىكشى و خدايى كه به زودى حساب را مىرسد و به شدّت عذاب مىدهد را فراموش مىكنى .\r\n( 3 ) - فذلك : باقى مانده . اصل اين كلمه از ريشهء رباعى « فذلك » بوده است و در فارسى الفى را به خطا بر آن افزوده‌اند .\r\n( 4 ) - لئن . . . هرگاه روزگار ، روزى ، جز تو را خرسند و خشنود گرداند ، روزگارت را با بدترين سرزنش‌ها مورد عتاب قرار مىدهى .\r\n( 5 ) - سنا . . . نور پيرى بر جوانى برترى يافت ، برترىيافتنى . جوانى تو مانند گذشتن ابرها گذشت .\r\n( 6 ) - تولّى . . . جوانى روى برتافت و رفت و پيرى فرا رسيد و مصيبت بزرگ شد . پس به توبه پناه ببر .\r\n( 7 ) - فلا . . . زنان زيبا تو را نفريبند زيرا آن سوى دندان‌هاى زيباى [ آن‌ها 
  ] گردنه‌هاى عذاب وجود دارد .\r\n( 8 ) - قناع : سرپوش ، پرده .\r\n( 9 ) - مقنّع : سر پوشيده .\r\n( 10 ) - ولا . . . آزمندى به باده‌نوشى تو را نفريبد كه باده نوشيدن مانند زبان زدن و ليسيدن آب شور است .\r\n( ظاهرا چنان كه در نسخهء ه آمده كلمهء آخر بيت « الشراب » است كه مخفّف « شورآب » مىباشد . )\r\n( 11 ) - چاشنىگير : منصبى بوده در درگاه پادشاهان كه براى اطمينان از سلامت اطعمه و اشربه آن را قبل تناول شاه مىچشيده‌اند .\r\n","page_name":" 562 ","page_number":212},
  {"content":"\r\n\r\n أ تحشر فى مكمن الخازنين * و يحشر دود النهى فى الحراب « 1 »\r\nچو قطر فلك روز و شب بىقرارى * چو قُطْرُب « 2 » همه عمر در اضطرابى \r\nامّا سبب آنك به انزواى او امرا رضا نمىدادند بىاختيار عازم عراق گشت . چون به خطّهء اصفهان رسيد عارضه‌هاى متضادّ روى نمود . جان به حقّ تسليم كرد و از منزل فنا به مرحل « 3 » بقا كوچ . و ترمتاى و ساريق بوقا را در مصاحبت ملك صدر الدّين روان گردانيد تا شماره و هزاره و وضع قوبجور به اتّفاق خواجه مجد الدّين تبريز ساخته كنند .\r\nو امير ارغون جهت مهمّات و مصالح متوجّه حضرت باتو شد و خواجه نجم الدّين در مصاحبت او به اردوى باتو برفت . معروضات بر وفق فرمان منكو قاآن و اقتراح « 4 » او ساخته شد و از جانب دربند متوجّه بلاد گرجستان و ارّان و آذربيجان شد و كار شمار و قوبجور و تقرير اموال به اتمام رسانيد و متوجّه عراق شد .\r\nو هنگام غيبت امير ارغون از حضرت همايون جماعتى بر قصد و غرض متّفق شده بودند و جمال الدّين خاصّ حاجب را بر سبيل اشراف يرليغى گرفته . چون به خراسان رسيد و عرصهء آن از مردان خالى ديد كار فرا پيش گرفت و محاسبات آغاز نهاد و دست اخذ و تصرّف برگشاد . تا چون امير ارغون از ساختن مهمّات عراق و آذربيجان فراغت يافت بر عزم استقبال پادشاه هولاكو به تعجيل بيامد و به مقام كيتو به خدمت رسيد و به عنايت و نواخت او بر سبيل مبادرت به حضرت منكو قاآن بازگشت و به خابران آمد . و جمال الدّين خاصّ حاجب بعد از مراجعت او از حضرت هولاكو آنجا رفت و تمامت اصحاب و ملوك و امرا و رؤسا را مسمّى « 5 » نوشته تفصيل داد كه : « مرا با همه‌كس سخن است و به حضرت منكو قاآن مىبايد رفت . » هولاكو فرمود : « مصلحت آن به ارغون مفوّض است و به صواب ديد او منوط ؛ از حكم منكو قاآن و اتّفاق ما مقاليد « 6 » حكومت\r\n\r\n\r\n","description":"","footnote":"\r\n( 1 ) - أ تحشر . . . آيا در كنار جايگاه‌هاى زنان بهشت محشور مىگردى ؟ [ نه ، اين خيال خام را نكن 
  ] درحالىكه كرم‌هاى مرداب در ميان آفتاب‌پرستان محشور مىگردند . ( آقاى طايفى بيت را اين‌گونه اعراب‌گذارى كرده‌اند :\r\n أ تحشر فى مكمن الخازنين * و يحشر دود النهى فى الحراب \r\nمرحوم قزوينى ذيل اين بيت مرقوم فرموده‌اند : « تصحيح اين بيت به هيچ وجه ممكن نشد . »\r\n( 2 ) - قطرب : جانوركى كه همهء روز در تكاپو باشد و ساعتى نيارامد . ( منتهى الارب )\r\n( 3 ) - مرحل : منزل .\r\n( 4 ) - اقتراح : درخواست ، دستور .\r\n( 5 ) - مسمّى : ظاهرا به معنى فهرست و سياهه است . رجوع كنيد به مقدّمه ص 368 .\r\n( 6 ) - مقاليد : كليدها ، جمع مقلاد .\r\n","page_name":" 563 ","page_number":213},
  {"content":"\r\n\r\nاين بلاد در دست او نهاده‌ايم . » و در تفصيل اسامى ، مقرّر اين كلمات را نوشته . چون به نام من رسيد پادشاه فرمود كه : « اگر با او سخنى هست در حضرت ما عرضه دارد تا هم اينجا استكشاف آن رود و مصلحت آن گفته شود . » از آن گفته پشيمان شد و عذر خواست و از آنجا به مرو به خدمت امير ارغون رسيد . و او با خواجه فخر الدّين « 1 » موافقت و مصافاتى كه پيش از آن نداشتند آغاز نهادند و متوجّه حضرت شدند در ربيع الأوّل سنهء اربع و خمسين و ستّمائة « 2 » . امير ارغون پسر خود كراى ملك و امير احمد و كاتب اين حرف‌ها را جهت ترتيب مهمّات و مصالح در خدمت پادشاه هولاكو تعيين كرد و امور ممالك عراق و خراسان و مازندران بديشان حوالت كرد .\r\nامير ارغون خود به اردوى پادشاه جهان رسيد و در مقدّمه جماعتى از نمّامان و سعاة « 3 » آنجا بودند و منتظر وصول او تا مگر كارى سازند و تدبيرى انديشند و دولت او را كه ايزد حافظ آن بود آسيبى رسانند . « خاصّ حاجب » و جماعتى با آن قوم مضاف شدند و تقريرات كرد . و كتبهء ختاى به افراغ محاسبات مشغول گشتند و امراى يارغو به تفحّص احوال امير ارغون . چون سابقهء عنايت قاضى قضاى ازلى « 4 » بر قرار شامل احوال بود خصمان جز بلا و عنا و در ميدان مبارزت جز خجالت و ندامت حاصل نداشتند . و از آنچ سروران بودند خود هم در اردو جمعى گذشته شدند « 5 » . و خاصّ حاجب و ديگر وشات « 6 » را به امير ارغون حوالت كرد تا بعضى را هم در اردو بكشتند و بعضى را چون به طوس رسيد به ياسا رسانيد . و خاصّ حاجب را يك سواره « 7 » در توكيل بازفرستاد .\r\nو چون درين نوبت شمار ولايات رفته بود پادشاه جهان ولايات را بر تمامت اقربا و برادران تحصيص فرمود و ذكر آن به موضع خود بيابد . و سبب آنك چتر فلك‌آساى منكو قاآن به جانب بلاد اقصى ختاى در حركت مىآمد امير ارغون را باز فرمان شد تا با تمامت ملوك و امراء بلادى كه تعلّق به دو داشت بازگشت و به عزّ و نواخت و سيورغاميشى مخصوص . و از امرا و ملوك هركس كه در نوبت اوّل به پايزه و يرليغ مشرّف نشده بودند ايشان درين نوبت بدادند . و خواجه فخر الدّين بهشتى در مقام اردو گذشته شد . جايگاه او بر پسرش حسام الدّين امير حسين - هرچند به زاد از پسران ديگر خردتر بود - مقرّر داشت سبب آنك هنر زفان مغولى با خطّ ايغورى جمع داشت و درين\r\n\r\n\r\n","description":"","footnote":"\r\n( 1 ) - مقصود ظاهرا خواجه فخر الدّين بهشتى است . رجوع كنيد به ص 554 س 10 .\r\n( 2 ) - سال 654 .\r\n( 3 ) - سعاة : بدگويان ، جمع ساعى .\r\n( 4 ) - يعنى خداوند .\r\n( 5 ) - يعنى فوت كردند .\r\n( 6 ) - وشات : سخن‌چينان ، جمع واشى .\r\n( 7 ) - يك سواره : تنها .\r\n","page_name":" 564 ","page_number":214},
  {"content":"\r\n\r\nروزگار خود فضل و كفايت اينست . و الغ‌بتيكچى « 1 » از قبل باتو بر خواجه نجم الدّين مقرّر داشت . و بتيكچيان و ملوك و امراى ديگر هركدام كه بودند بر همان مصالح كه تا غايت وقت مباشر آن بودند بر قرار بماندند . و خواجه نجم الدّين متوجّه حضرت باتو شد .\r\nو چون امير ارغون به خراسان رسيد در رمضان سنهء ستّ و خمسين و ستّمائة « 2 » سبب آنك امور خطير حضرت مشاهده كرده بود و باريكى آن را ديده و احوال تفحّص و استكشاف آن را دانسته در محاسبات مناقشت « 3 » فرمود و بر چند كس از متصرّفان سياست راند . و نيابت خويش در امور ديوانى و خاصّ به خواجه عزّ الدّين - كه چون نام اخلاق او طاهر بود و كفايت و درايت او بر خلايق ظاهر - تفويض كرد ؛ اتّشاج « 4 » قرابت اكيد و اشتباك « 5 » موالات از ريا بعيد « 6 » كه :\r\n تجاوزت القربى المودّة بيننا * و اصبح ادنى ما يعدّ المناسب « 7 » \r\nاز اسهاب « 8 » و اطناب درين باب مانع آمد . و هر نوبت ابتداى احصا و تعيين قوبجور و مال از خراسان رفتى . اين نوبت سبب تخفيف را « 9 » كار شمار خراسان در توقّف داشتند .\r\nو امير ارغون متوجّه حضرت هولاكو شد كه در حدود ارّان بود . چون به خدمت رسيد و احوال عرضه كرد عازم گرجستان گشت و كار شماره و هزاره « 10 » آغاز نهاد . چون در نوبت اوّل قوبجور ميان ده نفر هفتاد دينار مقرّر كرده بودند و سبب آنك اخراجات حشر و يام و اولاغ و مصالح لشكر از حدّ گذشته و قوبجور مقرّر بدان وافى نبود ، قوبجور منوال دستورى گشته كه زوايد به نسبت آن حوالت مىرفت . و اصحاب عقار « 11 » و مستظهران « 12 » كه پيش از وضع قوبجور آن‌كس كه مثلا در ده موضع شركتى داشت و اسبابى جدا جدا به نسبت آن شركت زر به دو حوالت مىكردند - چنانك از يك كس پانصد دينار و هزار دينار مىگرفتند و وقت اين وضع ده دينار مقرّر شده - اگر مضاعف مىشد مستظهران را زيادت حملى نمىافتاد و امّا بر درويشان بدين نسبت ثقل\r\n\r\n\r\n","description":"","footnote":"\r\n( 1 ) - يعنى وظيفه و منصب الغ‌بتيكچىگرى .\r\n( 2 ) - سال 656 .\r\n( 3 ) - مناقشت : به تنگنا انداختن .\r\n( 4 ) - اتّشاج : به هم پيوستگى ، نسبت و قرابت .\r\n( 5 ) - اشتباك : پيوند .\r\n( 6 ) - معنى جمله : با اين عمل پيوستگى خويشاوندى را محكم كرد و روابط دوستى را از ريا دور نمود .\r\n( 7 ) - تجاوزت . . . نزديكان پاس مودّت را نگاه نداشتند و چنان شد كه خويشاوندى كمترين چيز بشمار آمد .\r\n( 8 ) - اسهاب : درازگويى .\r\n( 9 ) - يعنى براى سبك گردانيدن و آسان گرفتن .\r\n( 10 ) - هزاره : در هيچ فرهنگى يافت نشد ولى ظاهرا نوعى ماليات است كه مثلا بر هر هزار سر آدم يا هزار رأس گوسفند تعلّق مىگيرد .\r\n( 11 ) - عقار : آب و زمين و امثال آن .\r\n( 12 ) - مستظهر : پشت گرم ، در اينجا به معنى سرمايه‌دار است .\r\n","page_name":" 565 ","page_number":215},
  {"content":"\r\n\r\nمىنشست . امير ارغون اين حال عرضه داشته بود . فرمان شد تا باز وضع قوبجور كنند و مستظهران را از پانصد دينار و به نسبت تا درويشى را يك دينار بريده كنند تا به اخراجات وافى شود . برين جملت كار پيش گرفتند و در كار احصا مبالغت و استقصاى تمام مىنمودند .\r\nو امير ارغون به ابتدا به گرجستان رفت و سبب آنك دواود ملك پسر قيز ملك در آنجا ياغى بود و هولاكو از مغول و مسلمان لشكرى بزرگ آنجا فرستاده ، امير ارغون با خواصّ خويش و جمعى مردم از تفليس متوجّه آن طرف شد . و لشكرها از جوانب به يكديگر رسيدند و بسيار از گرجيان بكشتند و اسير گرفتند . و امير ارغون بازگشت و در اواخر رمضان سنهء سبع و خمسين و ستّمائة « 1 » وقت متوجّه پادشاه به جانب شام به مقام تبريز به خدمت پادشاه رسيد و احوال گرجستان عرضه داشت . لشكرى از مغول تعيين فرمود و حشر تومانات عراق و ايل گرجستان به مصلحت آن نامزد و تمامت آن لشكر در اهتمام امير ارغون فرمود . چون او باز به تفليس رسيد داود ملك بزرگ نيز سبب مطالبت بقاياى مال‌ها عاصى شده بود و ربقهء طاعت از سر بر كشيده .\r\n\r\nذكر احوال شرف الدّين خوارزمى\r\nحاكم محكمهء ردّ من ردّ لا لعلّة و قبل من قبل لا لعلّة « 2 » وقت تكوين ارواح طايفه‌اى را در سلك سعدا كشيده است و زمره‌اى را بر طويلهء « 3 » اشقيا بسته و السّعيد سعيد فى الأزل و الشّقىّ شقىّ لم يزل « 4 » . و چون ارواح به قالب پيوست و در قلوب سرشته شد و به واسطهء تناسل و توالد هركس در زمانى معيّن بر مقتضاى تقدير به فضاى ظهور آمدند و از آشيانهء علوى بدين آستانهء سفلى هابط شدند ، آن‌كس كه لباس وجود او به طراز سعادت مطرّزست آثار خير از افعال و اقوال او بىآنكه او را در آن باب به زيادت تكلّفى احتياج افتد صادرست و ديگرى كه به داغ شقاوت موسوم است مناسب آن حركات و سكنات ازو بادر . و مصدّق اين معنى لفظ در بار پيغمبرست صلّى اللّه عليه و سلّم : من النّاس ناس جعل مفتاح الخير بيده و من النّاس ناس جعل مفتاح الشّرّ بيده « 5 » و ايضاح\r\n\r\n\r\n","description":"","footnote":"\r\n( 1 ) - سال 657 .\r\n( 2 ) - ردّ . . . آن را كه رد كرد بىعلّت رد كرد ، و آن را كه پذيرفت بىعلّت پذيرفت .\r\n( 3 ) - طويله : ريسمان .\r\n( 4 ) - السّعيد . . . سعادتمند از ازل سعادتمند است و بدبخت همواره بدبخت است .\r\n( 5 ) - من . . . از مردم گروهى كليد خير به دستشان نهاده شده و گروهى كليد شرّ به دستشان داده شده است .\r\n","page_name":" 566 ","page_number":216},
  {"content":"\r\n\r\nتخلّص « 1 » اين ديباچه و افصاح « 2 » تشبيب « 3 » اين مقدّمه به حكم آنك :\r\n انّى امرؤ اسم القصائد للعدى * انّ القصائد شرّها اغفالها « 4 » \r\nاز احوال شرف الدّين ناطق خواهد بود :\r\nمهندس كارخانهء ايجاد و ابداع چون نهال پليد او را مستفرغ فضالات قاذورات « 5 » فساد و مستودع « 6 » اخلاط رجس « 7 » اعتقاد گردانيده بود تا اسم نيز موافق فعل باشد و صحّت الألقاب تنزل من السّماء « 8 » مقرّر شود ؛ حروف لقب او را از شين و راء شرّ تركيب داده بود و شرّ فى الدّين لقب كرده و چون عادتى مستمرّست و قاعده‌اى ممهّد كه تخفيف را تشديدات و حروف علّت در اسماء متداول حذف كرده‌اند « 9 » سلب تشديد راء و حذف ياء در نام او واجب داشتند و شرف الدّين گفتند . و چاره‌اى نيست از تقرير شمّه‌اى از آنچ طبع طبع « 10 » او بر آن مجبولست « 11 » و اندرون نجس آن نحس بر آن مشمول :\r\n و ما اهجو لرفعته و لكن * رأيت الكلب يرمى بالحجارة « 12 » \r\nامتثال اشارت حضرت رسالت را كه اذكروا الفاسق بما فيه « 13 » . و بر مرد بينا پوشيده نماند كه اين اشارت به اشاعت معايب اخلاق جماعت فسّاق از مصالح خاصّ و عامّ خالى نباشد و آن در دو قسم محصورست : اوّل چون در محافل و انجمن‌ها مثالب « 14 » و مساوى « 15 » سفيهى بازرانند جماعتى كه به پيرايهء عقل مزيّن باشند و به حليت سعادت آراسته از امثال آن اعراض لازم دانند و اجتناب واجب شناسند و از اقبال بر مكارم عادات اهمال ننمايند تا نقش آن معانى در ضماير مركّب شود و ذات معالى را وجود\r\n\r\n\r\n","description":"","footnote":"\r\n( 1 ) - تخلّص : اصطلاحى است در قصيده به معنى درآمدن از تغزّل و دخول در متن و موضوع اصلى .\r\n( 2 ) - افصاح : روشن و پاك شدن .\r\n( 3 ) - تشبيب : اصطلاحى است در قصيده به معنى آنچه در ابتداى قصيده در بيان عشق و شوق به زنان آورده مىشود .\r\n( 4 ) - انّى . . . من آن مرد هستم كه در قصايد خود [ به‌جاى نام خود 
  ] نام دشمنان گمنام خود را مىآورم زيرا بدترين چكامه‌ها آنهاست كه سراينده ناشناخته بماند . ( از لبشامة بن حزن النّهشلى از شعراى حماسه‌سرا )\r\n( 5 ) - قاذورات : پليدىها .\r\n( 6 ) - مستودع : زهدان ، گور .\r\n( 7 ) - رجس : پليدى .\r\n( 8 ) - لقب‌ها از آسمان نازل مىشوند .\r\n( 9 ) - يعنى گاهى طبق قواعد زبان به كلمات خفيف تشديد مىدهند و حروف علّه را در اسامى متداول حذف مىكنند .\r\n( 10 ) - طبع : چركين ، بىشرم ، بىناموس .\r\n( 11 ) - مجبول : آفريده شده .\r\n( 12 ) - و ما . . . او را به خاطر بلندى مقامش هجو نمىكنم . سگ را ديده‌ام كه بر آن سنگ مىزنند . ( از ابو يوسف ، يعقوب بن احمد )\r\n( 13 ) - اذكروا . . . فاسق را با آنچه در اوست ياد كنيد .\r\n( 14 ) - مثالب : عيب‌ها ، جمع مثلبه .\r\n( 15 ) - مساوى : بدىها ، جمع سوء .\r\n","page_name":" 567 ","page_number":217},
  {"content":"\r\n\r\nايشان مركب . و از امير المؤمنين علىّ عليه السّلام سؤال كردند كه ممّن تعلّمت الأدب قال ممّن لا ادب له « 1 » . و دوّم آنك معيوب مذكور اگر مستعدّ قبول انوار كرامات باشد از آن مقامات بىشكّ معرض شود و از ملازمت لائمان منقبض و از محلّ اعتراض احتراز عين فرض شمرد و احراز كمالات سعادت را بر كلّى امور مقدّم داند تا از شين « 2 » و عارى كه ذكر آن بر چهرهء روزگار مخلّد باشد مسلّم ماند و به تكلّف خصال پسنديده و خلال « 3 » گزيده را به ازاحت « 4 » سيئات اعمال در نفس خويش مركوز « 5 » مىكند چنانك در زمانى نزديك به حسن صفات در ميان اقران مذكور گردد و اگر - عياذا باللّه - بر وجود او خود رقم ادبار و علامت خذلان كشيده باشند به هيچ تنبيه پنبهء غفلت از گوش بر نكشد و از قاعدهء خويش منزجر نگردد بلك هر روز اصرار او در آن شيوه در مزيد بود و رسوخ او در آن كار بيشتر :\r\n و الشّيخ لا يترك اخلاقه * حتّى يوارى فى ثرى رمسه « 6 »\r\nجدا نشايد كردن ازو مخازىها « 7 » * جدا چگونه توان كرد گند را از گوه ؟\r\nگله كند كه چرا مرمرا هجا كردى * هو الهجاء فما ذا الّذى به تهجوه « 8 » \r\nچنانك اين فاسق به بزرگى نه لايق بود :\r\n لا يليق العلى بوجه ابى يع * لى و لا نور بهجة الإسلام « 9 » \r\nآن افعى صورت ، عقرب سيرت ، لئيم كردار ، شتيم « 10 » ديدار ، مؤنّث شكل ، مخنّث فعل\r\n ابو الرّضا القارى له منظر * يعرب عن بنية تأنيث « 11 » \r\nنمّام ذو وجهين ، قرين عوار « 12 » و شين ، مشئومى بر هر مخدوم « 13 » ، مذمومى از محاسن\r\n\r\n\r\n","description":"","footnote":"\r\n( 1 ) - ممّن . . . ادب را از كه آموختى ؟ گفت از بىادبان .\r\n( 2 ) - شين : عيب و زشتى .\r\n( 3 ) - خلال : خصلت‌ها ، جمع خلّه .\r\n( 4 ) - ازاحت : دور گردانيدن ، زايل كردن .\r\n( 5 ) - مركوز : مستحكم‌شده ، نشانده‌شده .\r\n( 6 ) - و الشّيخ . . . و پيرمرد اخلاقش را ترك نمىكند ، تا آنگاه كه در خاك گور خويش پنهان گردد . ( از صالح بن عبد القدوس الزنديق ، الاغانى )\r\n( 7 ) - مخازى : رسوائىها .\r\n( 8 ) - هو . . . او خود هجاست ، پس ديگر چه چيزى هست كه به آن هجوش كنى ؟\r\n( 9 ) - لا . . . چهرهء « ابو يعلى » نه شايستهء برترى است و نه شايسته نور مسلمانى .\r\n( 10 ) - شتيم : ناخوش روى .\r\n( 11 ) - ابو . . . چهره و منظرى براى « ابو الرضا قارى » است كه از شكل و شمايل زنان نشان دارد . / سرشتى زنانه دارد ، ولى لطافت طبع ايشان را ندارد . ( از ابو الخير مفضّل بن سعيد بن عمرو المعرّى )\r\n( 12 ) - عوار : به حركات مختلفهء « ع » به معنى عيب .\r\n( 13 ) - يعنى بديمن براى هر اربابى .\r\n","page_name":" 568 ","page_number":218},
  {"content":"\r\n\r\nسيرت محروم ، فاجر فاخر به ظلم و عدوى ، مؤاجر « 1 » يافته در جهان درجهء اقصى « 2 » ، ناقص منظرى ، يزيد مخبرى « 3 » ، بدگوهرى ، پليد اثرى ، غدّار با هر يار ، غمّاز هر خداوندگار ، در تصلّف « 4 » و ضلالت شبيه نمرود ، و در تعسّف « 5 » و جهالت شريك ثمود ، فرعونى ذو اوتاد « 6 » ، و عادى « 7 » به ابداع عدوى و فساد در بلاد و عباد ، مفعولى مسمّى فاعل « 8 » ، مخذولى از كار دين غافل ، جماديست چون راكب شود ، حماريست چو مركوب گردد ، مظلوم‌كش ظالم‌كش ، عفريتى آدمىوش ، محقوق « 9 » اخيار و موثوق اشرار ، هاتك استار « 10 » و فاتك « 11 » هر خواستار ، سياه كاسهء سپيد چشم ، عبوسى مانند روسى « 12 » پيوسته در خشم ، مطعون هر انسانى ، و ملعون هر لسانى :\r\n فما دعوت عليه قطّ العنه * الّا و سامعها يتلو بآمين « 13 » \r\nحيوانى به چهار دست و پاى ، شيطانى آدمىآساى ، شرّيرى ديو اثر ، خنزيرى در لباس بشر ، ابليسى از كثرت تلبيس ، خسى از دنائت همّت خسيس ، خنّاسى « 14 » در زىّ ناس ، نسناسى « 15 » از كثرت وسواس :\r\n معجزست اين همى درين عالم * آدمى صورتى نه از آدم\r\nهست مانند ديو از تلبيس « 16 » * نيست فارغ ز خبث و ز تدليس « 17 » \r\n\r\n\r\n","description":"","footnote":"\r\n( 1 ) - مؤاجر : زن به مزد ، كسى كه زن خود را به ديگران عرضه مىكند .\r\n( 2 ) - از روى قياس و مناسب سجع با عدوى بهتر « قصوى » است . ( مص )\r\n( 3 ) - مخبر : باطن ، اين عبارت تلميح به نام يزيد بن معاويه و يزيد بن الوليد بن عبد الملك ملقّب به ناقص دارد و مقصود مقابلهء بين زيادت و نقصان نيز هست . ( مص )\r\n( 4 ) - تصلّف : لاف زدن .\r\n( 5 ) - تعسّف : بيراهه رفتن ، گمراهى .\r\n( 6 ) - ذو اوتاد : صاحب قدرت . برگرفته از آيهء 10 ، سورهء فجر\r\n( 7 ) - عادى : اين كلمه ايهام دارد : 1 - اشاره به قوم عاد كه قوم حضرت هود ( ع ) بودند و بر اثر فساد و تباهى هلاك شدند . 2 - به معنى عادت كرده .\r\n( 8 ) - يعنى مفعولى به نام فاعل . مفعول كسى است كه مورد عمل لواط قرار مىگيرد .\r\n( 9 ) - محقوق : به معنى لايق و درخور است . ظاهرا بر خلاف تصحيح مرحوم قزوينى صواب « ممقوت » است به معنى دشمن‌داشته‌شده . اين كلمه در نسخ ب د ه ز آمده است .\r\n( 10 ) - استار : پرده‌ها ، جمع ستر .\r\n( 11 ) - فاتك : به ناگاه كشنده .\r\n( 12 ) - تشبيه شخص عبوس به روس تشبيه غريبى است . ( مص )\r\n( 13 ) - فما . . . من هرگز او را نفرين نكردم مگر اينكه شنوندهء نفرين من آمين گفت .\r\n( 14 ) - خنّاس : شيطان كه در دل وسوسه كند .\r\n( 15 ) - نسناس : موجودى اهريمنى و خيالى با شكلى عجيب .\r\n( 16 ) - تلبيس : فريب دادن .\r\n( 17 ) - تدليس : پنهان‌كارى ، باطل را حق جلوه دادن .\r\n","page_name":" 569 ","page_number":219},
  {"content":"\r\n\r\n ان كان يقبله ابونا آدم * فالكلب خير من ابينا آدم « 1 » \r\nاستغفر اللّه من هفوات اللّسان « 2 » ، توانگرى به مايهء جهل ، درويشى از پيرايهء فضل ، نفورى از تكاليف كرم ، غيورى الّا بر حرم ، فراخ پوستى با حصول حوصله‌اى تنگ ، بىحميّتى فارغ از نام و ننگ ، صاحب‌نظرى دقيق ؛ لكن در احتساب شعيرات « 3 » و دوانيق « 4 » ، زيركى در تحرمز ، ابلهى در تبرّز ، فحّاشى جوياى پرخاش ، نبّاشى « 5 » ربوده گوى از هر اوباش ، ملولى از اوامر الهى ، حريص بر اقدام مناهى ، گشاده عنان در هر شرّى ، بسته بنان در هر خيرى ، جافى مگر از گناه ، نافى رحمت بىحصر إله « 6 » ، اعورى « 7 » با فنون عوار ، نابينائى از فضل غفّار ، چون سگ حريص بر مردار دنيا ، فارغ از كار آخرت و عقبى ، بر جبين نفس او نقش آيس من رحمة اللّه « 8 » مسطور ، و از صحيفهء سينهء ظلمانى او انوار يقين به حجاب شكّ و شبهت دور . حقيقت حال و صدق مقال آنست كه :\r\n ابليس اگر شناختى فعلت * در پيشهء خود ترا وصى كردى\r\nور آدم زادن تو دانستى * از ننگ تو خويشتن خصى « 9 » كردى \r\nو الحق مقدم شوم او بر اهل خراسان مقدّمهء مقدم دجّال را مانست بلك هجوم طليعهء آجال « 10 » را :\r\n عيناه عنوان شؤم * و الشّؤم فى العنوان\r\nفى صلب آدم سمّى * مبشّر الأحزان « 11 » \r\nو بيان سرّ مغطىّ « 12 » و رموز مكنىّ آنست كه اين بىاصل معرّى « 13 » از لباس فضل ، پسر حمّالى بود از رساتيق خوارزم :\r\n الا حبّذا اهل الملا غير انّه * اذا ذكرت مىّ فلا حبّذا هيا « 14 » \r\n\r\n\r\n","description":"","footnote":"\r\n( 1 ) - ان . . . اگر پدر ما آدم ، آن را قبول مىكرد در آن صورت سگ از پدرمان بهتر بود . ( از ابو الحسن علىّ بن الحسن اللّحّام از شعراى سامانى )\r\n( 2 ) - پناه مىبرم به خدا از لغزش‌هاى زبان .\r\n( 3 ) - شعيرات : جوها ، جمع شعير ، واحد وزن نيز هست به اندازهء هشت خردل يا يك شانزدهم دانگ .\r\n( 4 ) - دوانيق : دانگ‌ها ، جمع دانق ، معرّب دانگ . « دانگ » يك ششم هر چيز است .\r\n( 5 ) - نبّاش : گوركن ، كفن دزد .\r\n( 6 ) - يعنى نفىكنندهء رحمت بىحدّ پروردگار .\r\n( 7 ) - اعور : شخص يك‌چشم .\r\n( 8 ) - آيس . . . نااميد از رحمت خدا .\r\n( 9 ) - خصىّ كردن : اخته كردن ، خواجه كردن .\r\n( 10 ) - آجال : مرگ‌ها ، جمع اجل .\r\n( 11 ) - عيناه . . . دو چشم او عنوان نحسى و شومى بود و شومى در نشانه‌هاى ظاهرى است . / [ گويى كه 
  ] در پشت آدم ، بشارت‌دهندهء غم‌ها ناميده شده بود . ( از ابو الفضل الفضلى الكسكرى )\r\n( 12 ) - مغطىّ : پوشيده‌شده .\r\n( 13 ) - معرّى : برهنه .\r\n( 14 ) - الا . . . اهل « ملا » تا وقتى كه نام قبيلهء من ( مىّ ) ذكر نشود نيكو هستند . ( ملا نام شهرى است در منطقهء\r\n","page_name":" 570 ","page_number":220},
  {"content":"\r\n\r\nچون از سنّ رضاع « 1 » بگذشت و به حدّ بضاع « 2 » رسيد از اعتدال هواء و لطافت ماء خلقتى لطيف و منظرى ظريف حاصل داشت ؛ موئى رسيده تا ازارگاه « 3 » و روئى شكنيده « 4 » بازار ماه ، دندانى مانند درّ درفشان ، و دهانى شبه پستهء خندان ، و خلقى از عشق او گريان :\r\n على وجه مىّ مسحة من ملاحة * و تحت الثّياب الخزى لو كان باديا « 5 » \r\nروزى ملك خوارزم مىگذشت . نظرش به دو افتاد ؛ صورتى متجانس و اعضائى متناسب يافت . نيك به دو شيفته و به محاسن او فريفته گشت و او را به خدمت خود نزديك و متّصل كرد و حجاب حيا زايل . و چون يك‌چندى بر آن گذشت و در آداب خدمت و رسوم آن ماهر گشت دواتى « 6 » ملك شد بلك قلم او را دواتى ، و درد او را دوائى ، و درد او را انائى « 7 » . و سبب ملازمت استعمال قلم او اندك سياهى از سپيدى بدانست . و هلمّ جرّا « 8 » تا به حدّ اختطاط « 9 » رسيد و جمال او روى به انحطاط نهاد و معلومست كه محاسن امردان « 10 » مانند وفاى زنان ناپايدار بود :\r\n دايم گل رخسار تو بر بار نماند * وين دل‌شده در حسرت و تيمار نماند \r\nو عشق شيطانى وسواسى است كه زود خاك در چشم عقل اندازد و آتش آن هوس به اندك اراقت « 11 » آبى اطفا پذيرد و چون باد بر گذرد :\r\n عشق آن باشد كه كم نگردد * تا باشد از آن قدم نگردد \r\nميلان ملك چون امتداد سنّ اضافت علّت شده بود به ملامت انجاميد و حدّت به كلالت « 12 » كشيد :\r\n كنت اخشى جفوة الغي * د اذا ما ازداد سنّى\r\nفحبانى الشّيب عنه * نّ سلوّا فوق ظنّى\r\nخفت ان يعرضن عنّى * فإذا الأعراض منّى « 13 » \r\n\r\n\r\n","description":"","footnote":"\r\nحجاز ) بيت از ذو الرّمة است .\r\n( 1 ) - رضاع : شير خوردن .\r\n( 2 ) - بضاع : جماع كردن ، كنايه از سنّ بلوغ .\r\n( 3 ) - ازارگاه : محلّ شلوار .\r\n( 4 ) - شكنيده : شكسته .\r\n( 5 ) - على . . . بر ظاهر « مىّ » اثرى از ملاحت و در باطن آن هرگاه كه آشكار شود خوارى و خفت است . ( از ذو الرّمة )\r\n( 6 ) - دواتى : دوات دار ، متصدّى و منشى و دبير حضور پادشاهان .\r\n( 7 ) - اناء : ظرف .\r\n( 8 ) - هلمّ جرّا : به همين نحو .\r\n( 9 ) - اختطاط : ريش درآوردن .\r\n( 10 ) - امرد : جوان ساده و بىريش .\r\n( 11 ) - اراقت : ريختن ، روان كردن .\r\n( 12 ) - كلالت : خستگى .\r\n( 13 ) - كنت . . . هرچه بر سنم افزوده مىشد از بىتوجّهى زنان زيباروى مىترسيدم . / پس پيرى مرا بيش از آنچه گمان مىكردم ، نسبت به آن‌ها بىرغبت كرد . / مىترسيدم كه آن‌ها از من روى برگردانند ، پس در اين هنگام روى گرداندن از من است .\r\n","page_name":" 571 ","page_number":221},
  {"content":"\r\n\r\nتا به وقت آنك از حضرت فرمان رسيد كه جنتمور با لشكر خوارزم به خراسان رود و آن بلاد را در موافقت خدمت جورماغون مستخلص كند . جنتمور نويسنده‌اى خواست .\r\nهيچ معروفى رغبت آن سفر ننمود از دو وجه يكى آنك قصد تخريب بلاد اسلام بود و دوّم آنك اعتماد كلّى نبود كه آخر كار چگونه خواهد نشست . ملك خوارزم شرف الدّين را الزام كرد و به تكليف در خدمت او روان :\r\n اوجه المرد مضيّه * و ثناياهم شهيّه\r\nو لهم دلّ و غنج * و شفاعات قويّه\r\nفاذا الشّعر بدا فى * صفحة الوجه الوضيّه\r\nفرّق الألف عن الأل * ف كتفريق المنيّه « 1 »\r\nاى كرده به دست خار گلزار گرو * چون خار برآمدت برو خار درو\r\nوقتى بودى كه گفتم اى خوب بيا * اكنونت همىگويم اى زشت برو \r\nو يك دراز گوش يك‌چشم به دو دادند . دجّال‌وار چون بر آن سوار شد ركب زنبور عقربا الى جحر حيّة « 2 » و با صدهزار بىنوائى پاى در راه نهاد :\r\n ازين مفلوجكى زين دود گندى « 3 » * ازين مجهولكى بىدودمانى\r\nنه اندر هيچ شهرش آشنائى * نه اندر هيچ جايش خانمانى \r\nو چون يك‌چندى ملازمت او نمود و زبان تركى بياموخت و بيرون « 4 » او مترجمى نه فرا پيش كار افتاد :\r\n اذا ما الأمور اضطربن اعتلى * سفيه يضام العلى باعتلائه\r\nكذاك اذا الماء حرّكته * طفا عكر راسب فى انائه « 5 » \r\nو كار خراسان در طبطاب « 6 » و اضطراب بود و نواير فتنه‌ها و تشويش‌ها در التهاب و اگرچه از مرور لشكرها پاىمال بود امّا اهالى آن مستأصل كلّى نگشته بودند سبب آنك\r\n\r\n\r\n","description":"","footnote":"\r\n( 1 ) - اوجه . . . چهره‌هاى نوجوانان موى بر صورت نرسته ، نورانى و دندان‌هايشان شهوت‌برانگيز است . / و براى آن‌ها ناز و كرشمه و درخواست‌هاى فراوان است . / پس هنگامى كه مو بر چهرهء زيبا [ ى آن‌ها 
  ] آشكار شود ، / مانند مرگ ، دوست را از دوست جدا مىكند . ( از ابو محمّد طاهر بن الحسين بن يحيى المخزومى البصرى )\r\n( 2 ) - ركب . . . زنبورى سوار بر عقرب به سوى سوراخ مار مىرفت .\r\n( 3 ) - دود گند : بوى دود گرفته .\r\n( 4 ) - بيرون : غير از .\r\n( 5 ) - اذا . . . هرگاه امور آشفته گردد ، نادانى برترى مىيابد و با اين برترى حق پايمال مىشود . / همچنين است هرگاه ظرف آب را تكان دهى ، گل و رسوبات روى آب مىآيند . ( از ابو القاسم الحسين بن علىّ الوزير المغربى )\r\n( 6 ) - طبطاب : نوعى بازى است موسم به تخته‌گوى ، چوگان . در اينجا كنايه از ناآرامى است .\r\n","page_name":" 572 ","page_number":222},
  {"content":"\r\n\r\nناحيتى يا ديهى كه ايل شدى به مجرّد اندك علوفه‌اى و ده گز كرباس غايت يا صد گز به نسبت هر موضعى راضى گشتندى و دست تعرّض كشيده كردندى و ديهى را كه به حرب و قتال بگشادندى ظاهر آنچ يافتندى از چهارپايان و اقمشه ببردندى و جماعتى را كه باقىماندهء شمشير بودى به مطالبه و مثله « 1 » زحمتى نرسانيدندى . و مغول را در ابتدا به زر و جواهر التفاتى نبود . چون جنتمور متمكّن شد اين بزرگ اظهار كفايت را مال در دل‌هاى ايشان شيرين كرد ؛ چون ابليس كه از زهرات « 2 » دنيا در دل‌ها محبّتى انداخته است و سرمايهء همه بلائى ساخته ، به هركجا كه رسيدى و گذر ايشان بودى جماعتى كه ايل شدندى مالى بر اهل آن حكم كردى و موضعى كه به بأس و قتال بگرفتندى اهالى آن را به شكنجه عقوبت مىكردندى تا آنچ داشتى بدادى و به آخر زنده نگذاشتندى . و جماعتى را كه بريشان ابقائى در حساب بودى جان‌ها را به زر بازخريدندى . و درين دوران عزّت مردم از آنست كه اكثر ايشان جان به زر خريده‌اند و هلمّ جرّا . تا به وقتى كه خراسان و مازندران در زير سنگ‌هاى بلاى اين آسياى گردان نرم گردن شدند و در زير اقدام قضا چون خاك فروتن و كار آن حدود به اصالت بر جنتمور مقرّر شد و موادّ مشوّشات زايل گشت و فتنهء فتّانان مستدفع شد . اين فاسق مذكور را كه بعد از فقر و فاقه صاحب جمل و ناقه گشته بود و از خون دل يتامى و ارامل « 3 » با بهرهء كامل شده قال اللّه تعالى  يَوْمَ يُحْمى عَلَيْها فِي نارِ جَهَنَّمَ فَتُكْوى بِها جِباهُهُمْ  « 4 » سبب قدمت خدمت و اختفا و توارى اصحاب كفايت به اسم الغ‌بتيكچى موسوم كردند . و ديدهء فضل و معالى خونابه مىباريد و اين اشارت مىراند كه :\r\n اصبح وجه الزّمان منقلبا * و صار وجها قفاه يا عجبا\r\nاستأخر الرّأس عن مراتبه * و صار من بعد عزّه ذنبا\r\nو اسرج العير بعد ذلّته * سرج نمور مكلّلا ذهبا\r\nكم من دعىّ و نسل فاسقة * لا يدّعى اكرم الرّجال أبا\r\nقد راشه الدّهر و استقام له * فاكتسب المال و ادّعى الحسبا « 5 » \r\n\r\n\r\n","description":"","footnote":"\r\n( 1 ) - مثله : بريدن اعضاى بدن .\r\n( 2 ) - زهرات : آرايش و زينت ، جمع زهره .\r\n( 3 ) - ارامل : زنان بيوه ، جمع ارمل .\r\n( 4 ) - يوم . . . آن روز كه آتش جهنّم بر آن‌ها افروخته گردد ، پس پيشانيشان را به وسيلهء آن بسوزاند . ( توبه 9 / 35 )\r\n( 5 ) - اصبح . . . شگفتا كه چهرهء زمان دگرگون شده و پشت سرش ، روى آن گرديده است . / سر از جايگاه خود فرودآمده و بعد از عزّت ، به‌منزلهء دم شده است . / پس از خوارى خر را زينى خال خالى جواهرنشان زرّين\r\n","page_name":" 573 ","page_number":223},
  {"content":"\r\n\r\nو با هر ولايتى كه مال قرار نهادندى يا مالى رسيدى به خطّى كه بقّالان نويسند بر آن ترتيب بر كاغذ پاره‌ها ثبت مىكردى ؛ تا به وقتى كه جمعى از اكابر خراسان وضع دفاتر و محاسبات كردندى . و برين سياقت تا به وقتى كه جنتمور گذشته شد و نوسال قائم‌مقام او اين طاغى به حضرت باتو رفت و بر امضاى مصلحتى كه بدان موسوم بود يرليغ ستد و بدان مهمّ مشغول شد . تا چون نوبت به كوركوز رسيد به قرار به همان كار منصوب و بدان مصلحت منسوب بود و چون كوركوز از دهاة « 1 » و كفاة مشاراليه « 2 » بود شرف الدّين را با او مجال آن نبود كه حكمى كند و بىاشارت و امر او دمى زند و بر كسى ظلمى كند و به ناواجب بر ضعيفى حملى اندازد . پسر جنتمور ادكو تيمور را بر احتياز « 3 » منصب پدر تحريض مىنمود و در خفيه منهيان به جانب او متواتر مىداشت و تقريرات كوركوز مىنوشت و نهال خلاف را در دل او مىكاشت و به ظاهر با كوركوز دم موافقت مىزد و در عداوت با ادكو تيمور مطابقت مىكرد - يا زن زن بايد بود يا مرد مرد - وسوسهء او در دل ادكو تيمور جاى گرفت تا ايلچى به تعريف احوال كوركوز به حضرت قاآن فرستاد . و از حضرت پادشاه جهان امير ارغون را با جمعى نوكران به تفحّص احوال و استخراج اموال نامزد كردند . چون به خراسان رسيدند بر قرار شيوهء نفاق مىسپرد و در موافقت كوركوز به صورت ملازمت مىنمود . چون به حضرت رسيدند بر قاعدهء پيشين ملازم كوركوز بود و منهى « 4 » و معلم « 5 » ادكو تيمور . چون در باب كوركوز عاطفت و مرحمت قاآن مبذول گشت و معاندان مخذول شدند و جماعتى از ياران ادكو تيمور را ضرب الخشبى « 6 » نيكو به‌جاى آوردند از آن قوم يك كس دفترى را كه آن دو روى به خطّ ژنده كه ريدهء مگس را مانستى [ ساخته بود 
  ] به كوركوز داد . گمان حقيقت و شكّ بىشبهت شد كه اثارت « 7 » اكثر آن فتنه‌ها به تلقين آن لعين و تقرير آن شرير و گفتار آن كفتار بودست .\r\nصورت حال از زبان امير جينقاى چون به سمع پادشاه عادل و شهنشاه عاقل قاآن رسيد فرمود كه : « شكل و صورت او از خبث و فساد باطل مخبرست ؛ اگر ملازم كوركوز باشد\r\n\r\n\r\n","description":"","footnote":"\r\nنهادند . / زيرا زنازادگان و فاسق‌زادگانى كه شريف‌ترين مردم را به پدرى نمىپذيرند . / روزگار با ايشان سازگارى كرده و آن‌ها را مرفّه نموده ، پس مال به دست آورده و ادعاى حسب نمودند .\r\n( 1 ) - دهاة : زيركان ، جمع داهى .\r\n( 2 ) - مشاراليه : مورد اشاره ، در اينجا يعنى مشهور .\r\n( 3 ) - احتياز : به دست آوردن .\r\n( 4 ) - منهى : گزارش‌دهنده .\r\n( 5 ) - معلم : آگاه‌كننده .\r\n( 6 ) - ضرب الخشب : با چوب به كسى ضربه زدن . اين تركيب گويا از اختراعات ايرانيان است و در عربى مسموع نيست .\r\n( 7 ) - اثارت : برانگيختن .\r\n","page_name":" 574 ","page_number":224},
  {"content":"\r\n\r\nسر او را از منهج صواب منحرف كند و به واسطهء تحرمز « 1 » و مكيدت او امور ممالكى كه به كركوز مفوّض شدست از قاعدهء راستى منصرف شود . او را به طرفى مىبايد فرستاد تا به مصالح و مهمّات خراسان اختلال راه نيابد . » شرف الدّين چون بر احوال واقف شد و از انتقام كوركوز خائف به تخلّف ازو و توقّف در اردو خوش‌دل و شادمانه شد . جمعى كركوز را محرّض گشتند كه : « شرف الدّين دشمن ضعيف است كه بزرگان در همه اوقات در تدارك كار ايشان پيش از آنك فرصت فايت شود و ندامت دستگير نيايد مبالغت داشته‌اند و در آن مصلحت اهمال و امهال « 2 » از كمال عقل و دورانديشى بعيد و بديع دانسته و عالم كون و فساد از غير و حوادث خالى نه ؛ اگر او درين حدود بماند نبايد « 3 » وقتى رخنه‌اى و ثلمه‌اى « 4 » يابد و انتهاز فرصتى جويد كه مادّهء فتنه و تشويشى گردد . » و كوركوز مىگفت : « او مارى است كه از سلّه « 5 » جسته است ؛ هركه بگيرد او راست دع الشّرّ يعبر « 6 » . » امّا آن جماعت حزم و احتياط را بر آن سخن اصرار مىنمودند تا كوركوز نيز سخن ايشان قبول كرد و به علّت آنك « 7 » محاسبات خراسان و مازندران مفروغ نيست نبايد « 8 » متصرّفان و عمّال وقت استخراج اموال سبب غيبت او چيزى به دو حوالت كنند و مال ديوان پايمال شود اجازت مراجعت او خواستند . و آن ظالم بىمثال را بىيرليغ به حكم فرمان بازگردانيد و با او اظهار سخط و غضب نمىنمود تا چون از جيحون بگذشت امرا و ملوك و اكابر خراسان و عراق به استقبال كوركوز رفتند . كسى به دو التفات نمىنمود و او يك سواره « 9 » كآحاد النّاس « 10 » اختلافى « 11 » و شد آمدى مىكردى و تردّدى مىنمود :\r\n انّ الوزير هو الّذى * يمسى وزيرا عند عزله\r\nان غاب سلطان الولا * ية عاد فى سلطان فضله « 12 » \r\nتا چون به طوس رسيدند كوركوز با اركان حضرت در وقت مقام اردو تقرير كرده بود كه او را موقوف كنند و تفحّص اجرام او به‌جاى آرند . او را گرفت و دو شاخ « 13 » نهاد . بعد از اقرار و اعتراف او به اعلام آن ايلچى به حضرت روان كرد . چون به ميان راه رسيد حالت\r\n\r\n\r\n","description":"","footnote":"\r\n( 1 ) - تحرمز : حرامزادگى ، اين مصدر غير عربى و بر قياس فارسى است .\r\n( 2 ) - امهال : مهلت دادن .\r\n( 3 ) - نبايد : مبادا .\r\n( 4 ) - ثلمه : رخنه ، ترك .\r\n( 5 ) - سلّه : نوعى زنبيل .\r\n( 6 ) - دع . . . بگذار شرّ بگذرد .\r\n( 7 ) - به علّت آنك : با اين توجيه ، با اين بهانه .\r\n( 8 ) - نبايد : مبادا .\r\n( 9 ) - يك سواره : تنها .\r\n( 10 ) - يعنى مانند همهء مردم .\r\n( 11 ) - اختلاف : رفت و آمد .\r\n( 12 ) - انّ . . . همانا وزير كسى است كه به هنگام عزل خود وزير گردد . / و اگر فرمانروايى مملكت از او سلب شد ، به سلطنت فضل خود بازگردد .\r\n( 13 ) - دو شاخ : چوبى دو شعبه كه آلت شكنجه بوده است .\r\n","page_name":" 575 ","page_number":225},
  {"content":"\r\n\r\nحادثهء « 1 » قاآن واقع گشته بود و راه‌ها بسته و درهاى فساد گشاده . ايلچى هم از راه بازگشت و با نزديك كوركوز آمد . شرف الدّين را بر قرار محبوس مىداشتند و هر يك‌چندى به ملكى مىسپرد . و در آن وقت كه او را بند نهادند و بولهب‌وار در بند بلا و عذاب افتاد حمّالة الحطب « 2 » يعنى جفت او به انهاى حال او ايلچيان به حضرت پادشاه‌زادگان فرستاد .\r\nبعضى را در راه بگرفتند و به مقصد نرسيدند ؛ از آن جملت يك كس به حضرت الغ‌ايف رسيد . و اتّفاق چنان افتاد كه در آن حالت به استحضار كوركوز جمعى را از امرا نامزد فرموده بودند . مصلحت او نيز بدان ايلچيان فرمودند . چون به طوس رسيدند و در آن حالت او را به محمود شاه سبزوار سپرده بودند - كه به قلّت عقل و كثرت جهل و عدم التفات به اوامر و نواهى يزدان و اقدام بر منكرات از اباحت اموال و دماى مسلمانان مشاراليه « 3 » بود - تا او را از دست بردارد تا اگر وقتى دشمنى سخنى گويد پاى او گيرند به يك تير دو نخجير گرفته باشند و به يك تدبير دو شرير از ميان برداشته . امّا چون سيلاب محنت اهالى خراسان نگذشته بود و از شراب بلا در كأس ايشان جرعه‌اى باقى مانده پيش از اتمام آن خير خبر وصول ايلچيان برسيد . كوركوز التزام احتياط را شخصى به سبزوار فرستاد تا مصلحت او در توقّف دارند و تعجيل نكنند ؛ و فى التّأخير آفات « 4 » و عن علىّ عليه السّلام عرفت ربّى بفسخ العزائم و نقض الهمم « 5 » . محمود شاه سبزوار دانست كه مزاج جهان موافق انديشهء او گشته است و تيغ خلاف از نيام زمان كشيده و خفتگان فتنه‌ها بيدار شده و بچگان ايّام از مادر امان بيزار گشته . اعزاز او آغاز نهاد و اكرام او التزام كرد . تا چون ايلچيان رسيدند و كوركوز را بگرفت ، به استحضار او ايلچى فرستادند و او را بياورد .\r\nهنوز بازنرسيده بود كه دست به ظلم و عدوان گشاده كرد و قصد سرايا « 6 » و جور بر رعايا پيش گرفت ؛ عادة ترضّعت بروحها تنزّعت « 7 » . و عهود و مواثيقى را كه در ايّام خلوت و\r\n\r\n\r\n","description":"","footnote":"\r\n( 1 ) - حادثه : مرگ .\r\n( 2 ) - حمّالة الحطب : در اصل لقبى است كه خداوند در قرآن به خواهر ابو سفيان بن حرب اموى داده است .\r\nاو همسر ابو لهب بوده است .\r\n( 3 ) - مشاراليه : در اينجا يعنى مشهور .\r\n( 4 ) - و فى . . . و در تأخير زيانهائيست .\r\n( 5 ) - عرفت . . . پروردگارم را به ابطال تصميمات و شكستن اراده‌ها شناختم .\r\n( 6 ) - سرايا : گويا مقصود مصنّف از اين كلمه سراة جمع سرى يعنى نجبا و اشراف قوم است . ولى استعمال سرايا در اين معنى درست نيست چه سرايا جمع سريّه است به معنى زن نجيبه يا به معنى دسته‌اى از لشكر .\r\n( مص )\r\n( 7 ) - معنى تحت اللّفظى اين عبارت چنين است : « با شير اندرون شد و با جان به در رود . » گويا اين عبارت از امثال مستحدثه ملحونهء مولّدين است و ترضّع از باب تفعّل در لغت ظاهرا نيامده است و همچنين تنزّع به\r\n","page_name":" 576 ","page_number":226},
  {"content":"\r\n\r\nليالى محنت با حضرت عزّت و جلالت بسته بود نقض كرد ؛ قال اللّه تعالى  فَمَنْ نَكَثَ فَإِنَّما يَنْكُثُ عَلى نَفْسِهِ  « 1 » . آنچ در وقت گنجيد و توانست از مصادره و مطالبه به‌جاى آورد و در مصاحبت ايلچيان متوجّه حضرت گشت . چون به اردوى الغ‌ايف رسيد خواست تا در يارغو با كوركوز سخنى گويد و مجادله‌اى زند . چنان كعبتين او را بازماليد « 2 » كه زفانش در شش‌در « 3 » كلالت « 4 » و روانش در حجاب دهشت و خجالت ماند . از امرا يكى روى به دو نهاد و گفت كه : « كوركوز را سبب زلّتى و عثرتى « 5 » كه ازو روايت كرده‌اند اين حادثه پيش آمد ؛ نه به كفايت تو درين واقعه افتاد . اعتذار به حال تو از نقار « 6 » به صلاح كار نزديكترست ؛ چه اگر او ازين سخن خلاص يابد تو مرد ميدان او نيستى . » چون از آنجا روان شدند و نزديك توراكينا خاتون رسيد به واسطهء كينه‌اى قديم كه با او در سينه داشت كار او را مهمل ماند و مصالح او مختلّ گذاشت و با امير ارغون عنايتى بىشمار و اهتمام بسيار داشت « 7 » . كار او « 8 » به واسطهء امير ارغون ساخته شد و مثال ستد و چهار هزار بالش زر تقرير كرد كه بقاياى خراسان و مازندران است و تحصيل آن را متقبّل شد . و بدين سبب در خدمت امير ارغون بازگشت و چون به خراسان رسيد تمامت مصالح پيش گرفت :\r\n غلب الزّمان بجدّه فسما به * و كبا الزّمان لوجهه و الكلكل « 9 » \r\nو امير ارغون نيز مهمّات با او گذاشت . چون به دهستان رسيد از طرف باتو به طلب او آمدند . به واسطهء اهتمام و اعتبار امير ارغون و علّت قبول بقايا از آن ورطه نيز بعد ما كه چندگاه او را يارغو كردند چون خصمى در مقابل نبود خلاص يافت . در آن وقت كه او بازرسيد امير ارغون به تبريز رسيده بود . او نيز عنان بازنكشيد تا به خدمت او پيوست و تا كوركوز در ربقهء حياة باقى بود بر زيادتى اقدام نمىتوانست كرد . چون خبر واقعهء « 10 » او بشنيد آنچ همّت بليد « 11 » و طويّت « 12 » پليد او اقتضاى آن مىنمود و جبلّت « 13 » او بر آن\r\n\r\n\r\n","description":"","footnote":"\r\nمعنى كندن يا كنده شدن كه در اينجا مقصود است مسموع نيست ؛ بلكه تنزّع به معنى آرزو كردن و كشيدن ميل انسان است به سوى چيزى . بنابراين معلوم نيست ترضّعت و تنزّعت در اين مثل مصنوعى به صيغهء معلوم است يا مجهول . ( مص )\r\n( 1 ) - فمن . . . و هركه پيمان شكند ، به زيان خود شكسته است . ( فتح 48 / 10 )\r\n( 2 ) - كعبتين كسى را بازماليدن : كنايه از مغلوب كردن كسى است .\r\n( 3 ) - شش‌در : اصطلاحى در نرد ، و آن زمانى است كه مهره‌هاى حريف در شش خانه متّصل به هم واپس‌مانده باشد و نتواند بيرون آيد .\r\n( 4 ) - كلالت : خستگى ، ماندگى .\r\n( 5 ) - عثرت : لغزش و خطا .\r\n( 6 ) - نقار : كينه .\r\n( 7 ) - يعنى توراكينا خاتون .\r\n( 8 ) - يعنى كار شرف الدّين .\r\n( 9 ) - غلب . . . به جدّ و كوشش خود بر زمان غلبه كرد و زمان به رو و سينه افتاد . ( از ابو محمّد اليزيدى )\r\n( 10 ) - واقعه : مرگ .\r\n( 11 ) - بليد : كاهل و كند .\r\n( 12 ) - طويّت : باطن .\r\n( 13 ) - جبلّت : نهاد ، ذات .\r\n","page_name":" 577 ","page_number":227},
  {"content":"\r\n\r\nمجبول بود و نهاد او بر آن مشمول از اثارت « 1 » نواير ظلم و هيجان غدر ابتدا كرد ع : و كلّ اناء بالّذي فيه يرشح « 2 » . قبول مالى را كه ملتزم شده بود و عشر عشير « 3 » آن به وجه معامله بر هيچ موضعى باقى نمانده به مصادره و مطالبه آغاز نهاد و محصلان به تمامت ممالك مسمّى « 4 » بر هر ولايتى تعيين كرد و خلاصهء مكتوبات بر آن مشتمل كه : « هيچ‌كس ميل و محابا نكند و وجوه از متموّل مستظهر « 5 » خواهند چه زر مىبايد زر ، نه حساب و دفتر . » لاجرم از هركس كه چيزى داشت آنچ در امكان مىآمد حاصل كردند و او به نفس خود در تبريز بايستاد و مصلحت آن پيش گرفت و مالى بر مسلمانان بيش از قوّت و طاقت ايشان مسمّى بر شريف و وضيع و رئيس و مرئوس و متموّل و مفلس و مصلح و مفسد و شيخ و جوان حكم كرد و جمعى از بىدينان دون بر سر هريك موكّل گماشت تا سران سراة « 6 » را در پاى خوارى مىآوردند . و جمعى از عباد اللّه الصّالحين كه بيگانگان دين از مؤن « 7 » و عوارضات ايشان را معاف و مسلّم داشته‌اند و به نظر احترام و اكرام مىنگرند بر سبيل نصيحت و تنبيه او را وعظى گفتند و ارباب شهر را عموما و خويش را خصوصا از تحكّمات نظرى « 8 » خواستند . باز آنك « 9 » مورد ايشان را با اذلال و اهانت تلقّى كرد و سخن حقّ به گوش كر مادرزاد استماع نمود ،\r\n تلقّاهم بوجه مكفهرّ * كأنّ عليه ارزاق العباد « 10 » \r\nآنچ بريشان حكم كرده بود مضاعف كرد و بر آن اصرار نمود ؛ قال اللّه تبارك و تعالى حكاية عن نوح عليه السّلام  وَ إِنِّي كُلَّما دَعَوْتُهُمْ لِتَغْفِرَ لَهُمْ جَعَلُوا أَصابِعَهُمْ فِي آذانِهِمْ وَ اسْتَغْشَوْا ثِيابَهُمْ وَ أَصَرُّوا وَ اسْتَكْبَرُوا اسْتِكْباراً  « 11 » . و بسيار آن بود كه جمعى از بيوه‌زنان و يتامى كه در شرع يزدانى بريشان حرجى نيست و در ياساى چنگز خانى تكليفى نه ، به التماس نظرى نزديك او آمدندى ؛ زبان به فحش و شتم بگشادى و راه مواساة « 12 » و مسامحت\r\n\r\n\r\n","description":"","footnote":"\r\n( 1 ) - اثارت : برانگيختن .\r\n( 2 ) - و كلّ . . . از كوزه همان برون تراود كه در اوست .\r\n( 3 ) - عشر عشير : يك صدم .\r\n( 4 ) - مسمّى : گويا مراد از مسمّى مال مقرّر يا ماليات اجبارى و امثالهم بايد باشد و بعد از اين ، اين كلمه را در همين معنى استعمال خواهد كرد .\r\n( 5 ) - مستظهر : در اينجا سرمايه‌دار .\r\n( 6 ) - سراة : نجبا و اشراف قوم ، جمع سرى .\r\n( 7 ) - مؤن : هزينه‌ها ، جمع مئونت .\r\n( 8 ) - منظور ، نظر لطف و گذشت است .\r\n( 9 ) - باز آنك : با آنكه .\r\n( 10 ) - تلقّاهم . . . با چهره‌اى گرفته و درهم پيچيده با آنان برخورد كرد ، گويى كه روزى بندگان بر عهدهء اوست .\r\n( 11 ) - و انّى . . . و من هربار كه دعوتشان كردم تا تو آن‌ها را بيامرزى ، انگشت‌ها در گوش‌هاى خود كردند و جامه در سر كشيدند و پاى فشردند و هرچه بيشتر سركشى كردند . ( نوح 71 / 7 )\r\n( 12 ) - مواساة : يارى كردن .\r\n","page_name":" 578 ","page_number":228},
  {"content":"\r\n\r\nبسته كردى و دست ردّ بر پيشانى هريك نهادى تا خائبا خاسرا « 1 » بازگشتندى . امير ارغون فرمودى تا از خزانهء خاصّهء او آن مقدار را كه مؤاخذه مىكردندى بدادندى . و در شهر نفير عورات « 2 » و زفير « 3 » ايتام و تضرّع مصلحان و نالهء مفسدان و استغاثت مظلومان و نفرين درويشان به آسمان مىرسيد . در هر گوشه‌اى شكنجه‌اى و در هر خانه‌اى بيگانه‌اى و در هر منزلى موكّلى . نه خوف خالق وازع « 4 » ؛ نه ملامت و شرم از خلايق رادع « 5 » . و درين حالت سيّد مجتبى راست تغمّده اللّه برحمته « 6 » :\r\n زنهار به نام و ننگ بايد كوشيد * وين بار به نام و ننگ بايد كوشيد\r\nزنهار نمىدهند و زر مىخواهند * ناچار به نام و ننگ بايد كوشيد « 7 » \r\nچون صحن تبريز پاك برفت از آنجا به شهر قزوين رفت كه شهر موحّدان و ثغر « 8 » اسلام است . وصول او در ماه رمضان سنهء اثنتين و اربعين و ستّمائة « 9 » بود . در كوشك ملك نزول كرد . اكابر و معارف را حاضر كردند . و مسمّى « 10 » بر هركس مالى تعيين كرد .\r\nايشان را بر بام كوشك بازداشت بىزاد و آب و به وقت افطار بيرون نگذاشت و رخصت آنك به نزديك ايشان طعامى برند نداد . و محلّه محلّه را جدا جدا محصّلان نامزد كرد و طايفه‌اى دونان را كه جهت دو نان صد كس را بر آتش نهند بريشان گماشت تا آب‌روى هر صاحب مروّتى بر خاك مذلّت ريخت و عرض و مال را بر باد داد . و تكليف ما لا يطاق را بر صغير و كبير ايشان به تقديم مىرسانيد از عقوبت شكنجه و مثله . ناله و تضرّع مسكينان و آه دودآساى خلقان به آسمان مىرسيد . نه برادر غم برادر مىتوانست خورد اگرچه بر آذرش مىديد و نه پدر كار پسر را مىتوانست ساخت ؛ نه خويش فرا خويش مىرسيد و گر همه خونش مىريختند   يَوْمَ يَفِرُّ الْمَرْءُ مِنْ أَخِيهِ وَ أُمِّهِ وَ أَبِيهِ   « 11 » .\r\nدر آن چند روز كه او آنجا مقام داشت مشاهده مىرفت و چند كس آن بود كه اولاد خود را در بند رهن مىكردند و قومى خود مىفروختند . شخصى بود كه در حالت نزع « 12 » محقّرى به دو حوالت رفته بود . چون جان تسليم كرد و تجهيز او كردند « 13 » محصّل به مطالبهء مال بازآمد . چيزى ديگر نبود . كفن او بستدند و متوفّى را همچنان بگذاشتند . فوجى از\r\n\r\n\r\n","description":"","footnote":"\r\n( 1 ) - نااميد و زيانكار .\r\n( 2 ) - عورات : زنان .\r\n( 3 ) - زفير : ناله .\r\n( 4 ) - وازع : بازدارنده .\r\n( 5 ) - رادع : مانع .\r\n( 6 ) - خداوند او را با رحمتش فروپوشاناد .\r\n( 7 ) - اين رباعى در سخافت و بشاعت نظير ندارد . ( مص )\r\n( 8 ) - ثغر : مرز .\r\n( 9 ) - سال 642 .\r\n( 10 ) - مسمّى : ماليات اجبارى ، رجوع كنيد به ص 368 .\r\n( 11 ) - يوم . . . روزى كه آدمى از برادر و مادر و پدرش مىگريزد . ( عبس 80 / 34 ، 35 )\r\n( 12 ) - نزع : جان كندن .\r\n( 13 ) - تجهيز او كردند : در اينجا يعنى او را كفن و آمادهء خاكسپارى كردند .\r\n","page_name":" 579 ","page_number":229},
  {"content":"\r\n\r\nضعفا و مساكين از غايت عجز و بيچارگى كه چاره‌اى ديگر نديدند روى به صومعهء شيخ الإسلام زبدة الأنام « 1 » جمال الملّة و الدّين الجيلى - منّ اللّه تعالى على كافّة المسلمين به امتداد ظلّه « 2 » - نهادند بر اميد آنك اين شقىّ را پندى دهد . بعد از تفكّر اشارت كرد و بر لفظ مبارك براند كه : « ظلمات ظلم پيش دل ظلمانى او كه عبارت از آن  فَهِيَ كَالْحِجارَةِ أَوْ أَشَدُّ قَسْوَةً  « 3 » است حجابى گشته است و انوار سعادت و ايمان از آنجا منقطع شده .\r\nنصيحت را در آن چندان اثر نتواند بود كه باران را بر سنگ خاره . امّا دل فارغ بايد داشت كه تيراندازان سحرگاهى از شست « 4 » دعا ناوكى بر هدف حيوة او زده‌اند كه زخم آن ظاهر نيست ،\r\n اذا كان نبض السّهم من باطن الحشا * فكيف تجنّ المرء منه دروع « 5 » \r\nامّا تا من نيز درين واقعه با شما موافقت نموده باشم و درين ظلم شريك گشته از ادرارى كه سال به سال از ديوان عزيز - لا زال عزيزا « 6 » - مىرسد پنج دينار باقيست و بيرون از آن از حطام « 7 » دنيا در اندرون و بيرون خانه چيزى ذخيره نمانده . » فرمود تا بديشان دادند .\r\nچون هرچ دست داد بستد پاى برگرفت تا به رىّ رسيد . شيوهء مذمومه را كه در اموال مسلمانان خاصّيّت محموده « 8 » داشت التزام كرد . عورات را سافرات الوجوه « 9 » و رجال را حافيات الأرجل « 10 » از خانه‌ها بيرون مىآورد و مال مىگرفت . و از مواضع ديگر چون اصفهان و قم و كاشان و همدان و غير آن محصّلان بازرسيدند و وجوهات آوردند . فرمود تا در مسجد جامع جمع كردند و چهارپاى در اندرون مسجد راندند . روز حركت پوشش تمام نبود . فرش‌هاى مسجد به نفس خود بر سر بايستاد تا پوشش بارها كردند .\r\nو از آنجا كوچ كرد و در مقدّمه كس فرستاد و مالى بر ارباب دامغان حكم كرد بيش از\r\n\r\n\r\n","description":"","footnote":"\r\n( 1 ) - زبدة الأنام : برگزيدهء مخلوقات .\r\n( 2 ) - خداوند با پايدارى سايه‌اش بر همه مسلمين منّت بگذارد .\r\n( 3 ) - فهى . . . آن [ دل‌ها 
  ] چون سنگ يا سخت‌تر از آن است . ( بقره 2 / 74 )\r\n( 4 ) - شست : جاى گرفتن سوفار تير ؛ يعنى انگشت بزرگ .\r\n( 5 ) - اذا . . . هرگاه تير كشيدن از درون و باطن باشد ، پس چگونه سپرها آدمى را از آن حفظ كند ؟ ( از ابو الغوث بن نحرير المنبجى )\r\n( 6 ) - عزتش پايدار باد .\r\n( 7 ) - حطام : شكسته و ريزهء هر چيز ، كنايه از مال اندك دنيا .\r\n( 8 ) - محموده : داروى مسهلى است معروف . سقمونيا .\r\n( 9 ) - سافرات الوجوه : زنان گشاده‌روى ، در اينجا قيد است يعنى به صورت گشاده‌رو .\r\n( 10 ) - حافيات الأرجل : با پاهاى برهنه .\r\n","page_name":" 580 ","page_number":230},
  {"content":"\r\n\r\nطاقت ايشان . محصّلان چون آنجا رسيدند زنان و مردان را به سينه و پاى مىآويختند تا كار به عجز و اضطرار رسيد . به ملاحده توسّل جستند و دامغان بديشان دادند . و ملاحده به دامغان آمدند و جمعى را بكشتند و اكثر آن را به قلعهء گرد كوه بردند و آب بر حصار بستند و بارهء آن را با كوچه يكسان كردند و غلّه كشتند و همچنين ديه و خانه‌ها را ويران كرد . و آمل و استراباد و كبود جامه هم برين منوال بود .\r\nو محمود شاه را به تحصيل اسفراين و جوين و جاجرم و جوربد و آنچ تعلّق به ملك نظام الدّين داشت فرستاد . از راه تعصّب اهل شيعه با ارباب سنّت و جماعت و مكاشفتى كه او را از قديم باز با امراى اسفراين بود ، آتش ظلم چنان افروخت كه حجّاج آن نوع هرگز نكرده بود و بيشتر مردمان را از افلاس بر خاك سياه نشاند و آب‌روى اكثر ايشان بريخت . و كس به ابيورد فرستاد تا ملك اختيار الدّين را بگرفتند و با او خود بر سرى قصد سرداشت تا به مال خود چه رسد « 1 » .\r\nچون به استو رسيد به نزديك مشهد نزول كرد . خادم آن مشهد به نزديك امير ارغون رفت . او را صدقه‌اى فرمود و جهت عمارت و زراعت دراز دنبال « 2 » به پروانه چون پروانه بدين حيز « 3 » بىخبر از كار و غافل از آفريدگار رسيد فرمود تا خادم را مشتى چند بر بناگوش نيكو بر كار كردند چنانك مدهوش بيفتاد . و يكباره بىخبر يك ماه از نوروز گذشته بود چهارپايان را در غلّه‌ها سر گشاده كرد . تا به حدّ طوس رسيد رنجورى كه مبدأ آن از تبريز بود زيادت شد و او به تكلّف خويشتن را بر پاى مىداشت :\r\n و تجلّدى للشّامتين اريهم * انّى لريب الدّهر لا اتضعضع « 4 » \r\nو ملك‌الموت دندان اجل تيز كرده به زفان قضا مىگفت كه :\r\n و اذا المنيّة انشبت اظفارها * الفيت كلّ تميمة لا تنفع « 5 » \r\nتا عاقبت قوّت نفس ساقط شد و دست علّت « 6 » قوىّ . از پاى درآمد . سر بر بالين نهاد و به چشم راست اعمى شد :\r\n خوردى چو پياله خون بىجرمان * آمد گه آنكه كاسه‌گردانى \r\n\r\n\r\n","description":"","footnote":"\r\n( 1 ) - يعنى مصادرهء اموال ملك اختيار الدّين كه جاى خود دارد ، قصد كشتن او را نيز داشت .\r\n( 2 ) - دراز دنبال : گاوميش ، گاو .\r\n( 3 ) - حيز : فاسق ، زناكار . معمولا به صورت « هيز » هم نگارش مىشود .\r\n( 4 ) - و . . . شجاعت و شكيبائيم را به آن‌ها ( به بدخواهان و شماتت‌كنندگان ) مىنمايم [ تا ببينند 
  ] كه من در برابر سختىهاى روزگار زبون نمىشوم .\r\n( 5 ) - و اذا . . . هنگامى كه مرگ چنگ انداخت مىبينى كه هيچ طلسم و جادويى فايده ندارد . ( از ابو ذؤيب الهذلى )\r\n( 6 ) - علّت : بيمارى .\r\n","page_name":" 581 ","page_number":231},
  {"content":"\r\n\r\nو باز آنك پهلو بر بستر و فراش مرگ داشت پنبهء غفلت از گوش برنمىكشيد و شكم حرص سير نمىگشت و دائما دهان گشاده و زبان به كام بازنهاده كه فلان چندان و به همان چندين بدهد . و همچنين نوبت به متعلّقان و خواصّ او رسيد . و آهنگ مكسوبات جفت خود كرد و برو نيز ده هزار دينار حكم . چون رنج برو مستولى گشت چنانك اطبّا از معالجهء آن عاجز شدند و او نيز در اندرون صولات ملك‌الموت بشناخت و دانست كه مقاومت با اين خصم ميسّر نخواهد شد جمعى را بخواند و وصيّت كرد و به امير ارغون پيغام فرستاد كه : « كار به جان رسيد و از دست درمان درگذشت . هر مصلحتى را كه قاعدهء آن ممهّد كرده‌ام و مالى را كه پاى آن به هركس بازبسته اگر سر موئى از آن بگردد و نقصان بدان راه يابد اساس امور اختلال پذيرد . و جماعتى را كه كنگاج « 1 » رفته است كه از دست برگيرند « 2 » بريشان نيز به هيچ نوع ابقا جايز ندارد . »\r\nپيغام او هنوز به امير ارغون نرسيده بود كه او الى نار اللّه و سقره « 3 » شتافته بود . امير ارغون تمامت اموال را كه او تقرير كرده بود ترك كرد و محبوسان را از بند خلاص داد . و كلّى خلايق مرگ او را راحتى شگرف ديدند و ذهاب بلاى اياب « 4 » او را قدوم حسنات روزگار دانستند ؛ قال اللّه تعالى  وَ ما يَسْتَوِي الْبَحْرانِ هذا عَذْبٌ فُراتٌ سائِغٌ شَرابُهُ وَ هذا مِلْحٌ أُجاجٌ  « 5 » .\r\nسبحان اللّه يخلق ما يشاء بقدرته « 6 » ! از يك موضع شخصى را مثل اين مذكور در وجود آرد و نشانهء لعاين بندگان كند و ديگرى را مثل صاحب يلواج محمود قبلهء آمال و مقاصد آفريدگان گرداند ؛ قومى را بدان بلا مبتلى گرداند و جمعى را بدين نعمت منّت نهد :\r\n قد يبعد الشّىء من شىء يشابهه * انّ السّماء نظير الماء فى الزّرق « 7 » \r\nو در آن وقت كه آن شقىّ در تبريز بود جمال الدّين علىّ تفرشى - كه يكيست از اكابر عراق كه جمعى معارضان او سبب حسد يا از روى حقيقت او را به شامت « 8 » قدم موسوم\r\n\r\n\r\n","description":"","footnote":"\r\n( 1 ) - كنگاج : كنكاش ، مشورت . استعمال كنكاش به معنى كاوش غلط است .\r\n( 2 ) - از دست برگرفتن : كشتن .\r\n( 3 ) - به سوى آتش خدا و دوزخش .\r\n( 4 ) - ذهاب بلاى اياب او : رفتن بلاى آمدنش . به نظر مىآيد كه اصل عبارت اين گونه بوده است : « ذهاب بلا اياب او » يعنى : رفتن بىبازگشت او .\r\n( 5 ) - و ما . . . اين دو دريا يكى نيستند ؛ يكى آبش شيرين است و گوارا و يكى شور و تلخ . ( فاطر 35 / 12 )\r\n( 6 ) - سبحان . . . منزه است خدا ، هرچه بخواهد به قدرت خود مىآفريند .\r\n( 7 ) - قد . . . همانا آسمان از نظر كبودى به آب مىماند و گاهى چيزى از مشابه خود دور است .\r\n( 8 ) - شامت ( شئامت ) : شوم بودن .\r\n","page_name":" 582 ","page_number":232},
  {"content":"\r\n\r\nكرده‌اند - به دو متّصل شد و در افعال و اعمال او معاون گشت و سبب تعاون و تظاهر او بر اثم و عدوان بعد ما كه از دست مردمان پاىبستهء عزلت و انزوا بود او را بركشيد  وَ إِنَّ الظَّالِمِينَ بَعْضُهُمْ أَوْلِياءُ بَعْضٍ  « 1 » . چون در پى او حالت او واقع شد « 2 » هركس از اهل عصر درين باب نظمى تلفيق داده‌اند ؛ يكى راست از آن طايفه :\r\n يا لهف على فوت ثمال الدّين * كانت ببقائه معالى الدّين\r\nبالجصّ على مرقده قد كتبوا * هذا عمل الصّدر جمال الدّين « 3 » \r\nو در تبريز شاعريست او را زجاجى گويند اين قطعه گفته است :\r\n اى مبارك قدم جمال على * عالمى گشت شادمان از تو\r\nتا به طوسش برفتى اندر پى * عاقبت هم نبرد جان از تو\r\nمىنيايد برون ز هيبت تو * صاحبا ! صاحب الزّمان از تو\r\nبه هزيمت برفت از تبريز * مدبرا ! خواجهء جهان از تو\r\nهيچ مخلوق از تو جان نبرد * گر گريزد به آسمان از تو \r\nو ديگرى راست از اهل روزگار :\r\n لقد مات من احيا رسوما ذميمة * من الظّلم و استعصى على اللّه ماردا\r\nاتانا نعىّ حين كان نعيّه * على الكبد الحرّى اريق باردا\r\nفيا سادتى عشتم بخير تناشدوا * سألت بريدا عن خراسان واردا « 4 » \r\nكسانى كه او را ديده باشند و كردار او دانسته دانند كه آنچ تقرير رفت از عادات او انموذجى « 5 » است و وجيزى « 6 » از وسيطى « 7 » و جملى از مفصّلى و مختصرى از مطوّلى و يكى از هزار و اندكى از بسيار . و عياذا باللّه كه مطالعان اين مسوّدات « 8 » كه افعال او\r\n\r\n\r\n","description":"","footnote":"\r\n( 1 ) - و انّ . . . ظالمان دوستدار يكديگرند . ( جاثيه 45 / 19 )\r\n( 2 ) - يعنى چون پس از نصب جمال الدّين ، شرف الدّين فوت شد .\r\n( 3 ) - يا . . . دردا كه [ شرف الدّين 
  ] آن پناه و فريادرس شريعت مرد كه وجودش مايهء عزّت و سربلندى دين بود .\r\n/ با گچ بر مرقد او نوشته شده بود : اين گور كار [ و نتيجهء شومى 
  ] جمال الدّين است .\r\n( 4 ) - لقد . . . همانا كسى كه از روى ظلم ، آداب و رسوم مذموم را احيا كند ، مرده است و از سركشى بر خداوند عصيان مىكند . / خبر مرگ كسى به ما رسيد كه شنيدنش مانند شراب خنك بر جگر سوخته بود . / [ اين خبر را 
  ] از پيكى كه از خراسان آمده بود پرسيدم . پس اى سروران ! براى يكديگر سرود بخوانيد ، زندگيتان خوش باد .\r\n( 5 ) - النّموذج : نمونه ، اين كلمه معرّب است .\r\n( 6 ) - وجيز : كلام كوتاه .\r\n( 7 ) - وسيط : ظاهرا « بسيط » مناسب مقام است . « وسيط » به معنى ميانجى و نيز به معنى كسى است كه از نظر نسب متوسط و از نظر منزلت رفيع باشد .\r\n( 8 ) - مسوّدات : نوشته‌ها .\r\n","page_name":" 583 ","page_number":233},
  {"content":"\r\n\r\nمشاهده نكرده باشند مقرّر « 1 » را به تجاوز حدّى نسبت دهند و به شماتتى كه از دنائت و خساست منتج باشد موسوم كنند و قال النّبىّ عليه الصّلاة و السّلام : الشّماتة لؤم « 2 » . و اگر ازين ورطه كسى را خلاص اميد بودى شماتت كه هم از قبل لؤم و ناكسى است لايق نيفتادى :\r\n فقل للشّامتين بنا افيقوا * سيلقى الشّامتون كما لقينا « 3 » \r\nامّا مرد موفّق در هرچ نظر كند از ضمن آن فائده‌اى حاصل كند و ازين حالت تجربهء تمام بردارد و به صالحات اعمال گرايد و هرچ موجبات نقصان و مادّهء خسران او خواهد بود در دنيا و دين تحرّز و تصوّن از آن واجب داند تا در اولى نيك نام و در عقبى راست كام باشد ان شاء اللّه تعالى\r\n تو چنان زى چو بميرى برهى * نه چنان زى كه بميرى برهند \r\n( حكايت خطّ كاتب نسخهء آ )\r\nتمام شد مجلّد دوّم از تاريخ جهانگشاى جوينى حامدا للّه تعالى و مصلّيا على نبيّه محمّد و آله\r\n\r\n\r\n","description":"","footnote":"\r\n( 1 ) - مقرّر : بيان‌كننده ، مقصود خود عطا ملك جوينى است .\r\n( 2 ) - الشّماتة لؤم : شماتت و سرزنش از پستى است .\r\n( 3 ) - فقل . . . به سرزنش‌كنندگان بگو آگاه باشند كه به زودى همانند آنچه را ما ديديم ، مىبينند . ( منسوب به فرزدق و نيز منسوب به مالك بن عمرو الأسدى و نيز منسوب به امام عبد القادر البغدادى )\r\n","page_name":" 584 ","page_number":234},
  {"content":"\r\n\r\n\r\nحواشى و اضافات\r\n( 45 ) - ص 375 س 2 : ابن فندق البيهقى : ترجمهء حال او مبسوطا در معجم الأدباء ياقوت ( طبع مرگليوث ج 5 ص 208 به بعد ) مسطور است .\r\n( 46 ) - ص 388 س 14 : طغان شاه : نسخ جهانگشاى در اين موضع همه « سلطان شاه » دارند به جاى « طغان شاه » و ما قياسا به دلايلى كه در حاشيهء آن صفحه مسطور است متن را « به طغان شاه » تصحيح كرديم بعد از آن در يك نسخهء بسيار مصحّح مضبوطى از جامع التّواريخ  Suppl . pers . 1643 , f . 134 b )  كه در فهرست مطبوع كتابخانهء ملّى مذكور نيست ) ديده شد كه در اين موضع صريحا « طغان شاه » دارد نه سلطان شاه . معلوم شد حدس راقم سطور صائب بوده است .\r\n( 47 ) - ص 395 س 6 : اين بيت از ابو العلاء المعرّى است در خطاب به اهل بغداد از قصيده‌اى كه مطلعش اينست :\r\n نبىّ من الغربان ليس على شرع * يخبّرنا انّ الشّعوب الى صدع \r\nو اين بيت در ديوان ابو العلاء ( سقط الزّند -  ( Arabe 3110 , f . 111 a  بدين طريق مسطور است :\r\n فبئس البديل الشّأم منكم و اهله * على انّهم قومى و بينهم ربعى \r\n( 48 ) - ص 483 س 15 : انّ الكرام للكريم محلّ . در محاضرات راغب اصفهانى طبع جديد سنهء 1326 ج 1 ص 37 مسطور است : « قال معاوية لعبد الرّحمن بن الحكم انّك قد لهجت بالشعر فايّاك و التّشبيب بالنّساء فتعرّ شريفة و الهجاء فتهجن كريما او تثير لئيما و ايّاك و المدح فهو كسب الأنذال . . . و ان لم تجد من المدح بدّا فكن كالملك المرادىّ حين مدح فجمع فى المدح بين نفسه و بين الممدوح فقال\r\n احللت رحلى فى بنى ثعل * انّ الكريم للكريم محل » \r\nاز اينجا معلوم مىشود كه اين جمله مصراعى است از بيتى و نيز آنكه صواب نسخهء ز\r\n\r\n","description":"","footnote":"","page_name":" 585 ","page_number":235},
  {"content":"\r\n\r\nاست كه مطابق محاضرات است .\r\n( 49 ) - ص 485 س 10 ، سدوستان : اين كلمه در بعضى از كتب مسالك و ممالك عرب مانند اصطخرى ص 172 ، 175 ، 179 ، و مقدّسى ص 477 ، و ابن خرداذبه ص 56 « سدوسان » بدون تاء مسطور است و ابو الفداء نيز در تقويم البلدان ص 348 همين قسم ضبط مىكند :\r\n« سدوسان بفتح السّين و ضمّ الدّال المهملة و واو ثمّ سين مهملة ثانية مفتوحة و الف و نون مدينة غربىّ نهر مهران عن ابن حوقل و هي خصبة كثيره الخير حولها قرى و رستاق و هي جليلة ذات اسواق » ولى مخصوصا در ابن حوقل كه ابو الفدا از آن نقل مىكند ( ص 227 ، 230 ، 234 از طبع دخويه ) همه جا سدوستان مانند متن اينجا به اضافهء تاء دارد .\r\n\r\nضبط منكبرنى\r\n( 50 ) - ص 497 س 14 ، منكبرنى : هم در ضبط اين كلمه و هم در وجه تسميه و مفهوم آن اختلاف بسيار است ، و تاكنون به نظر راقم سطور نرسيده كه جائى اين كلمه را صراحة ضبط كرده باشند ولى در اغلب نسخ قديمهء فارسى و عربى كه اين‌جانب تتّبع كرده است غالبا اين كلمه را در كمال وضوح منكبرنى ( به ميم و نون و كاف و باء موحّده و راء مهمله و نون و در آخر ياء آخر حروف ) نوشته‌اند . و عمدهء اختلاف در حرف ما قبل آخر است كه آيا نون است كما عليه اغلب النّسخ يا تاء مثنّاة فوقيّه چنان كه بعضى از مستشرقين اروپا فرض كرده‌اند . و اشاره به جميع مواضعى كه در آن ذكرى ازين كلمه شده مورث اطناب و قليل‌الفائده است ولى نمونه را به ذكر چند عدد از نسخ قديمهء موثوق بها در اينجا اكتفا مىكنيم :\r\nاوّلا كتاب موسوم به سيرة جلال الدّين منكبرنى تأليف محمّد بن احمد بن علىّ بن محمّد النّسوى منشى سلطان جلال الدّين كه در همهء سفرها و غزوات در ركاب او حاضر بوده است . مؤلّف اين كتاب را در سنهء 639 يعنى يازده سال بعد از وفات سلطان جلال الدّين ( 628 ) تأليف نموده و يك نسخهء نفيسى از آنكه ظاهرا منحصر به فرد است و در سنهء 660 ( يا 667 به قرائت هوداس ) استنساخ شده در كتابخانهء ملّى پاريس محفوظ است « 1 » ، كلمهء منكبرنى در اين نسخه پنج يا شش مرتبه ذكر شده است در\r\n\r\n\r\n","description":"","footnote":"\r\n( 1 ) - بدين نشان  Arabe 1899  .\r\n","page_name":" 586 ","page_number":236},
  {"content":"\r\n\r\nصفحات 2 ، 36 ، 77 ( دو مرتبه ) ، 335 ، از اصل نسخهء پاريس « 1 » ( مطابق صفحات 2 ، 25 ، 55 ، 247 از متن مطبوعى كه مسيو هوداس  Houdas  در سنهء 1891 از روى نسخهء پاريس به طبع رسانيده است ) . و در همهء اين مواضع در كمال صراحت و وضوح اين كلمه « منكبرنى » با نون به ضبط فوق نوشته شده است .\r\nثانيا خود جهانگشاى كه مؤلّف آن زمان سلطان جلال الدّين را در اوايل عمر دريافته بوده و آباء و اجداد وى همه از ملازمان خوارزمشاهيّه بوده‌اند و جدّ وى شمس الدّين محمّد مستوفى ديوان سلطان جلال الدّين بوده است ( مقدّمهء مصحّح ج 1 ص 20 و نسوى ص 195 ) ، جهانگشاى چنان كه در مقدّمه مذكور شد در حدود سنهء 650 - 658 يعنى بيست الى سى سال بعد از وفات سلطان جلال الدّين ( 628 ) تأليف شده و يك نسخهء معتبر قديمى از آن ( نسخهء آ ) كه در سنهء 689 استنساخ شده در كتابخانهء ملّى پاريس موجود و اساس طبع اين كتاب است . اين كلمه گويا فقط يك‌مرتبه در جهانگشاى بيش ذكر نشده ( ج 2 ص 165 س 19 ) و چنان كه در حاشيهء آنجا متعرّض شديم در نسخهء مذكوره اين كلمه در كمال وضوح « منكبرنى » با نون به ضبط فوق مسطور است .\r\nثالثا در معجم البلدان ياقوت كه در حدود سنهء 621 - 624 يعنى در حيات سلطان جلال الدّين تأليف شده دو مرتبه ظاهرا ذكرى از اين كلمه شده است يكى در ذيل « آذربيجان » و ديگر در ذيل « تفليس » و در هر دو موضع در طبع ووستنفيلد « منكبرنى » با نون به ضبط مذكور چاپ شده است با نسخه‌بدل‌هاى منكرنى ، منكرفى و غيره ، و بدبختانه نسخهء قديمى از اين كتاب در محلّ دسترس راقم سطور نيست .\r\nرابعا در طبقات ناصرى كه در سنهء 658 تأليف شده اين كلمه بيشتر از ده مرتبه ذكر شده است و در اغلب نسخ قديمهء آن كتاب در لندن و پاريس كه اين‌جانب تتبّع نموده همه جا « منكبرنى » با نون به ضبط مذكور نوشته شده است .\r\nخامسا در كتاب مسالك الأبصار فى ممالك الأمصار لابن فضل اللّه الدّمشقى المتوفّى سنة 749 در ج 23 از نسخهء كتابخانهء ملّى پاريس « 2 » كه ظاهرا در حياة مصنّف استنساخ شده در ورق  a  77 در كمال وضوح اين كلمه « منكبرنى » با نون به ضبط مذكور مسطور است .\r\n\r\n\r\n","description":"","footnote":"\r\n( 1 ) - به عكس طريقهء معموله در كليّهء نسخ خطّى در اين نسخه صفحات را عدد گذارده‌اند نه اوراق را اينست كه ما در طىّ حواشى سابقه و آتيه همه جا حواله به صفحات اين نسخه داده‌ايم نه اوراق آن .\r\n( 2 ) -  Arabe 2328 . \r\n","page_name":" 587 ","page_number":237},
  {"content":"\r\n\r\nسادسا قاضى احمد غفّارى صاحب تاريخ جهان‌آرا مؤلّف در سنهء 971 نيز اين كلمه را قطعا منكبرنى با نون مىخوانده است و در وجه تسميهء آن گويد « 1 » : « سلطان جلال الدّين بن سلطان قطب الدّين محمّد چون خالى بر بينى داشت به منكبرنى اشتهار يافت » يعنى چون مينگ به تركى به معنى خال و بورون به معنى بينى است ، و اين وجه تسميه هرچند به نظر بعيد مىنمايد چه ظاهرا منكبرنى نام اصلى سلطان جلال الدّين بوده است نه لقب او ولى در هر صورت مىرساند كه مؤرّخ مذكور اين كلمه را منكبرنى با نون تلفّظ مىكرده است .\r\nعلاوه بر قرائن مذكوره بسيارى از مستشرقين اروپا نيز اين كلمه را منكبرنى با نون خوانده‌اند ، از جمله فاضل مأسوف عليه كاترمر  Quatremere  در ترجمهء حال عطا ملك جوينى مؤلّف جهانگشاى در « كنوز مشرقيّه »  ( Mines de lOrient )  سنهء 1809 ص 220 ان را منكبرنى  Mankbernyp  ( كذا ! ) خوانده است و بدون شك حرف  P  در آخر كلمه سهو مطبعى است . ديگر اليوت  Elliot  در تاريخ هند كه به زبان انگليسى تأليف نموده است « 2 » ج 2 ص 549 آن را منكبرنى  Mankburni  خوانده است . ديگر فاضل مأسوف عليه ريو  Rieu  در فهرست نسخ فارسى موزهء بريطانيه ج 1 ص  a  161 : منگبرنى  Mangburni  ديگر راورتى  Raverty  در ترجمهء طبقات ناصرى به انگليسى ( فهرست اسماء الرّجال ص 51 ) : منگبرنى  Mang - Barni \r\nادوارد تماس  Edward Thomas  سكّه‌شناس انگليسى مقاله‌اى به‌عنوان « مسكوكات ملوك غزنه » در روزنامهء انجمن هميونى آسيائى سال 1848 ص 267 - 386 منتشر نموده است « 3 » و در آنجا ص 383 - 384 سه عدد از مسكوكات سلطان جلال الدّين را كه در موزهء ديوان هند  India House  محفوظ است شرح مىدهد ( مسكوكات شمارهء 17 ، 18 ، 19 ، از ذيل  Supplement  مقالهء مذكوره ) و ما بين اين سه مسكوك فقط سكّهء شمارهء 17 كه تماس گويد منحصر به فرد است حاوى نام و لقب سلطان جلال الدّين است توأم با نام النّاصر لدين اللّه خليفهء عبّاسى معاصر و آن را تماس اين‌طور خوانده است :\r\n\r\n\r\n","description":"","footnote":"\r\n( 1 ) - تاريخ جهان‌آرا نسخهء موزهء بريطانيّه  Or . 141 , f . 100 b \r\n( 2 ) -\r\n Sir H . M . Elliot , History ot India , London , 1867 - 1872 , vol . II , p . 549 . \r\n( 3 ) -\r\n Edward Thomas , On the coins of the Kings of Ghazni , Journal of the Royal Asiatic Society , 1848 , pp . 267 - 386 . \r\n","page_name":" 588 ","page_number":238},
  {"content":"\r\n\r\n\r\nالناصر لدين اللّه امير المؤمنين جلال الدنيا و الدين منكبرين بن السلطان\r\nو چنان كه ملاحظه مىشود تماس اين كلمه را منكبرين به تقديم ياء بر نون خوانده است نه برعكس يعنى منكبرنى چنان كه مشهور است ، و بدبختانه مؤلف عكس فتوگرافى اين مسكوك را در ضمن عكس‌هاى مسكوكاتى كه در آخر اين مقاله ملحق كرده است به دست نمىدهد تا درست معلوم شود كه آيا حقيقة نام وى در سكّه « منكبرين » است يا آنكه تماس به خيال خود آن را اين‌طور خوانده است ، امّا نقش دو مسكوك ديگر يعنى شمارهء 18 و 19 فقط اينست : « السلطان الأعظم جلال الدنيا و الدين » بدون اسم منكبرنى .\r\nصاحب طبقات ناصرى ( طبع كلكته ص 234 ) در ترجمهء حال ملك كبير خان اياز معزّى معروف به هزار مرده از مماليك سلاطين شمسيّهء هندوستان گويد : « چون سلطان سعيد [ شمس الدّين التتمش 
  ] بلاد ملتان را در سنهء خمس و عشرين و ستّمائة در ضبط آورد شهر و حصار ملتان و قصبات اطراف و نواحى آن را به ملك عزّ الدّين كبيرخان اياز داد و او را به ايالت آن خطّه نصب فرمود و او را به لقب كبيرخان منكبرنى « 1 » مشرّف كرد و اگرچه در ميان خلق اياز هزار مرده گفتندى و ليكن كبيرخان منكبرنى « 2 » معروف شده » . و از اين عبارت طبقات ناصرى مىتوان استنباط نمود كه اوّلا منكبرنى در بعضى از ممالك از جمله القاب تركى بوده است كه به رجال معتبر داده مىشده است ، ثانيا آنكه منكبرنى در تركى شايد معادل « هزار مرده » به فارسى « 3 » يا چيزى قريب بدان بوده است يعنى شايد مفهوم « هزار » در معنى اين كلمه مندرج بوده است ( مينگ به تركى به معنى عدد هزار است ) ، و شايد به همين مناسبت است كه بعضى را در ايران شنيده‌ام كه نام اين سلطان را « مينكبرلى » با لام مىخوانند و مىگويند چون سلطان جلال الدّين هزار و يك جنگ كرد بدين نام معروف شد ( مينگ هزار ، بر يك ، لى علامت نسبت ) ، و بديهى است كه اين قرائت و اين وجه تسميه به كلّى باطل و مصنوعى است .\r\nو عجب آن است كه در تاريخ ابن الأثير و تاريخ كبير جامع التّواريخ رشيد الدّين فضل اللّه ( تا آنجا كه راقم سطور توانسته تتبّع نمايد ) اصلا كلمهء « منكبرنى » مذكور نيست\r\n\r\n\r\n","description":"","footnote":"\r\n( 1 و 2 ) - كذا واضحا فى غالب النّسخ ، و در متن مطبوع : منگيرنى ، با نسخه‌بدلهاى منكبرنى و منكيونى .\r\n( 3 ) - لقب « هزار مرد » گويا از قديم ما بين ايرانيان معمول بوده است ، رجوع كنيد به كامل المبرّد طبع اسلامبول ص 245 : « فاطمه بنت عمر بن حفص هزار مرد » .\r\n","page_name":" 589 ","page_number":239},
  {"content":"\r\n\r\nو همه جا از اين آخرين خوارزميّه به « سلطان جلال الدّين » فقط تعبير كرده‌اند لاغير با آنكه ابن الأثير خود معاصر وى بوده و تاريخ او ختم مىشود به سنهء 628 يعنى به همان سنهء وفات سلطان جلال الدّين ، و رشيد الدّين نيز متقارب العصر با وى بوده و وسايلى كه براى كسب اطّلاعات و جمع اسناد به دست داشته براى كمتر كسى ميسّر بوده است ، و علّت اين تغافل را ظاهرا همان مشكوكيّت قرائت نام وى بايد فرض كرد و الّا محمل ديگر نمىتوان براى آن تصوّر نمود .\r\nامّا كسانى كه اين كلمه را منكبرتى با تاء مثنّاة فوقيّه خوانده‌اند عموما اين كلمه را مركّب از « مونكو » كه به مغولى به معنى ابدى و جاويد است يعنى خدا و از « برتى » ماضى از فعل بيرماك ( يعنى دادن به تركى ) گرفته‌اند پس معنى تركيبى منكبرتى بنابراين « خدا داد » مىشود . و اين توجيه در به دو امر به نظر بسيار مناسب و نزديك به ذهن مىآيد و نظاير بسيار نيز براى آن مىتوان آورد چون خداويردى و اللّه‌ويردى و تغرى بردى و خدابخش و خدا داد و امثال‌ها ولى عيب عمدهء آن اينست كه اين توجيه از قبيل « ثبّت العرش ثمّ انقش » مىباشد چه اوّلا به طريق نقل و سماع يا از روى استناد به نسخ قديمهء موثوق بها بايد اثبات نمود كه ضبط اين كلمه منكبرتى با تاء مثنّاة فوقيّه است پس از آن به فكر توجيهات براى وجه تسميهء آن افتاد نه آنكه ابتداء و قبل از تحقّق ضبط اصل كلمه يك وجه تسميهء مناسبى در خيال خود تراشيده و آن را نصب العين خود ساخته پس از آن اين كلمه را به طبق آن وجه تسميهء خيالى قرائت نمود و فقط محض براى اينكه « مونكو » به مغولى به معنى خداست و « برتى » به تركى به معنى داد اين كلمه را بر خلاف كتابت اغلب نسخ قديمه عالما عامدا نون آن را به تاء تحريف نموده آن را منكبرتى خواند و اين توجيه را عنفا به دو چسبانيد ، و به عبارة اخرى توجيهات در خصوص اشتقاق و تفسير معنى لغوى اعلام بايد تابع و فرع ضبط آن‌ها باشد نه برعكس چه بديهى است كه ضبط اسماء اشخاص و اماكن منوط بر سماع است و قياس و اجتهاد را در آن مدخليّتى نيست و ما دام كه ضبط كلمه‌اى به طريق سماع و نقل ثابت نشده باشد خوض در بيان وجه تسميهء آن از قبيل رحم بالغيب و اتّباع ظنون و اوهام است و در مورد ما نحن فيه نه آنكه فقط اثبات نشده كه منكبرتى با تاء است بل چنان كه سابق شرح داديم در اغلب نسخ قديمه اين كلمه منكبرنى با نون نوشته شده است « 1 » ، و به نظر اين‌جانب عجالة تا از دلائل\r\n\r\n\r\n","description":"","footnote":"\r\n( 1 ) - فقط نسخى كه عجالة راقم سطور ديده است كه منكبرتى با تاء در آن نوشته شده است دو موضع است ؛ يكى تاريخ ابو الفداء نسخهء پاريس  ( Arabe 1508 )  ورق  a  287 كه منكبرتى با تاء نوشته است و اين\r\n","page_name":" 590 ","page_number":240},
  {"content":"\r\n\r\nخارجى قرائت اين كلمه به طور قطع و تحقيق ثابت نشده است احتياط در اين است كه متابعت اغلبيّت نسخ قديمه را نموده آن را منكبرنى با نون خواند و نوشت و جهل به وجه تسميهء آن را با احتياط متابعت اغلبيّت نسخ بر وجه تسميهء دلچسب مذكور با خطر مخالفت اكثر نسخ معتبره ترجيح داد و اللّه اعلم بحقيقة الحال . از جمله كسانى ( و شايد اوّلين كسى ) كه اين كلمه را منكبرتى با تاء مثنّاة فوقانيّه خوانده‌اند مأسوف عليه دوسون  dOhsson  صاحب تاريخ معروف مغول است در چهار جلد به زبان فرانسه . وى در جلد اوّل از تاريخ مزبور ص  XII  و 195 اين كلمه را منكبرتى  Mangou - birti Mangoubirti  ( به حروف عربى و فرانسه ) نوشته و آن را به معنى « خدا داد » فرض كرده مركّب از كلمهء منگو به معنى « جاويد » و برتى يعنى « داد » « 1 » .\r\nديگر مأسوف عليه بارون دوسلان  de Slane  است كه در كتاب موسوم به « مورّخين شرقى حروب صليبيّه « 2 » » ج 1 ص 819 ، 844 اين كلمه را منكبرتى  Mancobirti  ( به حروف عربى و فرانسه ) نوشته و به  Deus dedit  ( خدا داد ) تفسير كرده و گويد آن را به تركى شرقى مونكوويردى گويند ( ؟ ) - و ايضا همو در فهرست نسخ عربى كتابخانهء ملّى پاريس « 3 » ص 341 در تحت عنوان « سيرة جلال الدّين منكبرتى » للنّسوى باز اين كلمه را منكبرتى  ManKoubirti  ( به حروف عربى و فرانسه ) نوشته و به  Dieu - donne  ( خدا داده ) تفسير كرده است .\r\nديگر مسيو هوداس  Houdas  طابع متن سيرهء جلال الدّين للنّسوى و مترجم آن به\r\n\r\n\r\n","description":"","footnote":"\r\nنسخه بعضى اوراق آن به خطّ خود ابو الفداست و بيشترش به خطّ ديگرى است با تصحيحات ابو الفدا و چند ورقش به خطّ جديدترى است كه از جملهء آن‌ها بدبختانه همين ورقه است كه حاوى كلمهء منكبرتى است . - و ديگر يكى از مجلّدات تاريخ نويرى موسم به نهاية الأرب فى فنون الأدب ( رجوع به مقدّمهء مصحّح ج 1 ص 94 ) محفوظه در كتابخانهء ملّى پاريس  ( Arabe 1577 )  ورق  a  24 كه در آنجا اين كلمه را منكو برتى با تاء مثنّاة فوقانيّه و زيادتى واوى بعد از كاف نوشته است ولى بدبختانه اين نسخهء نويرى سقيم و محلّ اعتماد نيست .\r\n( 1 ) -\r\n Histoire des Mangols depuis Tehinguiz Khan jusqua . . . Tamerlan , par ie baron dOhsson , Amsterdam , 1834 - 1852 , tome I , Pages XII et 195 : « Djelal - ud - din Mangou - birti » ; et en note ( page 195 ) : « Ce nom signifie en ture Dieu - donne , de Mangou , IEternel et birti ou birdi , donne » . \r\n( 2 ) -\r\n Recueil des Historiens des Croisades , publie par les soins de lAcademie des Inscriptions et Belles - Lettres , Historiens Orientaux , tome I , Paris , 1872 , pp 819 , 844 . \r\n( 3 ) -\r\n Catalogue des Manuscrits arabes , par le baron de Slane , Paris , 1883 - 1895 , p . 341 . \r\n","page_name":" 591 ","page_number":241},
  {"content":"\r\n\r\nفرانسه « 1 » اين كلمه را همه جا در تضاعيف متن و ترجمه منكبرتى\r\n Mankobirti \r\nنوشته است و آن را به  Dieu - donne  ( خدا داده ) تفسير كرده است ( ص  v  از ديباچه ) ، و خود در ص  VI  اقرار مىكند كه در اصل نسخهء وحيدهء نسوى اين كلمه منكبرنى با نون نوشته شده است ولى مىگويد نقطهء نون به‌جاى خود گذارده نشده است ( كذا ! ) .\r\nديگر مأسوف عليه شفر  Schefer  در كتاب « قطعات منتخبهء فارسى » « 2 » ج 2 ص 135 ، 189 ، 250 از قسمت فرانسوى اين كلمه را  Mangouberdy  ( فقط به حروف فرانسه و بدون تفسير ) نوشته است .\r\nديگر مسيو بلوشه  Blochet  در حواشى ص 576 از متن جامع التّواريخ و ص 61 از حواشى كه در مقدّمهء كتاب مذكور افزوده است اين كلمه را منككوبرتى و منككوبردى  Monkke - birdi  ( به حروف عربى و فرانسه ) نوشته و به  Le ciel eternel la cree  ( خداى جاويد او را آفريده ) ترجمه كرده است .\r\nو چنان كه گفتيم جميع اين توجيهات اجتهاد مقابل نصّ و از قبيل اوهام و ظنون است ، و تا قرائت اين كلمهء مشكوكه به طور قطع از دليل خارج معلوم نگردد احتياط در متابعت اغلبيّت نسخ قديمه است .\r\n( 51 ) - ص 500 س 15 ، حانب : كذا فى نسخة الأساس ( آ ) ، ب ج : حانيت ، د ه : جانيت . - صواب درين كلمه بدون شك بل به نحو قطع و يقين جانيت است با جيم و نون و ياء مثنّاة تحتانيّه و تاء مثنّاة فوقانيّه به طبق نسخ د ه . و مراد از آن اقوام لاز است يعنى سكنهء لازستان ولايت معروف واقع بر ساحل جنوب شرقى درياى سياه ، به شرح ذيل :\r\nابن بيبى در تاريخ سلاجقهء روم از مملكت قديم طرابوزن كه در صفحهء 488 اشارهء اجمالى بدان نموديم مطّردا به لفظ « جانيت » به ضبط مذكور در فوق تعبير مىنمايد ( رجوع شود به ص 13 ، 54 ، 57 ، 58 ، 333 از كتاب مزبور و به حاشيهء هوتسما درين موضع اخير ) ، در هيچ جا شرحى راجع بدين كلمه به نظر نرسيد ولى به احتمال بسيار قوى « جانيت » املاى قديمى « جانيك » و « جانيق » عثمانىهاى متأخّر بايد باشد كه در اصطلاح ادارى ايشان عبارت بوده از ولايتى وسيع واقع بر ساحل جنوبى درياى سياه در مغرب طرابوزن و مشرق قسطمونى كه شهر عمدهء آن صمصون و خود ولايت جزو ايالت\r\n\r\n\r\n","description":"","footnote":"\r\n( 1 ) -\r\n Histoire du sultan Djelal ed - Din Mankobirti , prince de Kharezm , par Mohammed en - Nesawi , texte et traduction par O . Houdas , Paris , 1891 et 1895 . \r\n( 2 ) -\r\n Chrestomathie Persane , par Ch . Schefer , Paris , 1885 , volume II , pp . 135 , 189 , 250 . \r\n","page_name":" 592 ","page_number":242},
  {"content":"\r\n\r\nطرابوزن محسوب مىشده است . و كلمهء « جانيق » ظاهرا از كلمهء گرجى « چان « 1 » » مىآيد كه در آن زبان به معنى « لاز » است يعنى اقوام لاز سكنهء لازستان ولايت معروف بر ساحل جنوب شرقى درياى سياه ( دايرةالمعارف اسلام در « جانيق » ج 1 ص 1043 ) . و بدون شك چون سكنهء اصلى اين ولايات جنوبى و جنوب شرقى درياى سياه عمده از اقوام لاز بوده‌اند لهذا خود آن ولايات را نيز به اسم سكنهء اصلى آن [ جانيت و 
  ] جانيك جانيق خوانده‌اند يعنى اراضى لازها يا بعبارة اخرى لازستان « 2 » ، ولى در عبارت جهانگشا كه محلّ گفتگوى ماست ظاهرا به قرينهء سياق كلام ( « لشكر گرج و آلان و ارمن و سرير و لكزيان و قفچاق و سونيان و آبخاز و جانيت و شام و روم » ) مراد از جانيت خود اقوام لاز بايد باشد نه ولايت لازستان ، گرچه اين احتمال دوّم نيز به كلّى بعيد نيست .\r\n\r\n\r\n","description":"","footnote":"\r\n( 1 ) -  Can  .\r\n( 2 ) - رجوع شود به دايرةالمعارف اسلام ج 1 ص 1043 در عنوان « جانيق » ، و قاموس جغرافيائى و يوين دوسن مارتن در عنوان « جانيك » ج 2 ص 60 و عنوان « لازستان » ج 3 ص 308 .\r\n.\r\n","page_name":" 593 ","page_number":243},
  {"content":"\r\n\r\n\r\nشجرهء نسب سلاطين خوارزمشاهيّه « 1 »\r\n( اسماء سلاطين مسبوق به عدد هندسى است )\r\n\r\n\r\n","description":"","footnote":"\r\n( 1 ) - اين شجره كه از روى جهانگشاى التقاط شده گرچه بالطّبيعه ناقص است يعنى جامع جميع اعضاء خانوادهء خوارزمشاهيّه نيست - چه غرض مؤلّف استيعاب تمامى اعضاء خانوادهء مذكوره نه بل فقط ذكر سلاطين آن طبقه بوده است - ولى باز نسبة كاملترين جدولى است در اين موضوع .\r\n","page_name":" 594 ","page_number":244},
  {"content":"\r\n\r\n\r\nفهرست اسماء الرّجال\r\n\r\nالف\r\nآتليغ بن اتسز خوارزمشاه 377\r\nآدم ابو البشر 392 ، 466 ، 471 ، 570\r\nآقچه ، برادر ميانجق 403\r\nآق‌سلطان بن محمّد خوارزمشاه 474 ، 475\r\nآل بويه 466\r\nآل عبّاس 446 ، 467\r\nآهو پوش ، زاهد 381\r\nابرهة بن الصّبّاح 420\r\nابليس 496 ، 570 ، 573\r\nابن فندق البيهقى ، صاحب مشارب « 1 » ، التّجارب و تاريخ بيهق ، رجوع به علىّ بن زيد 375 ، 585\r\nابو الرّضا القارى 568\r\nابو الفضل بيهقى ، صاحب تاريخ ناصرى 404\r\nابو المعالى نحّاس رازى ، شاعر معروف 376\r\nابو بكر ، ( خليفهء اوّل ) 494\r\nاتسز بن قطب الدّين محمّد بن نوشتكين غرجه ، خوارزمشاه 370 ، 371 ، 376 ، 377 ، 379 ، 381 ، 382 ، 383 ، 439 ، 440\r\nاجاش ملك ، خال‌زادهء سلطان جلال الدّين منكبرنى 481\r\nاحمد ( ؟ ) 390\r\nاحمد ، امير ، از اصحاب امير ارغون 564\r\nاحمد بديلى ، شيخ 390\r\nاحمد بن ابى بكر قماج ، امير عماد الدّين 383\r\nاختيار الدّين ابيورد ، ملك 358 ، 545 ، 555\r\nادكو تيمور ، پسر جنتمور والى خراسان و مازندران 362 ، 542 ، 543 ، 544 ، 545 ، 546 ، 547 ، 552 ، 574\r\nاديب صابر 379\r\nاربوز ( اريز ) خان بن تغان تغدى بن تكش خوارزمشاه 400\r\nاربوز ، صاحب جيش گورخان 439\r\nارزلاق سلطان بن محمّد بن تكش خوارزمشاه 474 ، 475\r\nارسلان شاه [ بن « 2 » ناصر الدّين ملكشاه بن تكش خوارزمشاه 
  ] 398\r\nارغون ، امير - ، حاكم ولايات غربى جيحون از جانب مغول 359 ، 360 ، 368 ، 543 ، 549 ، 551 ، 552 ، 553 ، 554 ، 555 ، 556 ، 557 ، 558 ، 559 ، 560 ، 561 ، 563 ، 564 ، 565 ، 566 ، 574 ، 577 ، 579 ، 581 ، 582\r\n\r\n\r\n","description":"","footnote":"\r\n( 1 ) - ترجمهء حالى ازو در معجم الأدباء ياقوت ( طبع مرگليوث ج 5 ص 208 - 218 ) مسطور است .\r\n( 2 ) - به تصريح حبيب السّير در سلطنت تكش و ظاهر جهانگشاى ص 398 ، 400 ، 401 .\r\n","page_name":" 595 ","page_number":245},
  {"content":"\r\n\r\nاريغ‌بوكا بن تولى بن چنگيز خان 560 ، 561\r\nاسد [ بن 
  ] عبد اللّه [ مهرانى 
  ] 507\r\nاسكندر 510\r\nاسكندر الثّانى ، لقب محمّد خوارزمشاه 431 ، 432\r\nاسماء ، نام زنى 554\r\nاشرف ، ملك - ، [ الملك الأشرف مظفّر الدّين موسى بن الملك العادل سيف الدّين ابى بكر بن نجم الدّين ايّوب بن شاذى بن مروان ، از ملوك ايّوبيّهء شام و برادرزادهء سلطان صلاح الدّين معروف 
  ] 365 ، 498 ، 504 ، 505 ، 510\r\nاشكبوس 502\r\nاصفهبد كبود جامه ، رجوع كنيد نيز به نصرة الدّين كبود جامه 425 ، 436 ، 536\r\nاصيل روغدى ، وزير كوركوز 549 ، 550\r\nاعظم ملك ، پسر عماد الدّين والى بلخ ( رجوع بدين كلمه ) 519 ، 520\r\nاغراق ملك ، ملك اغراق ، رجوع نيز به سيف الدّين اغراق 519 ، 520\r\nاغلبك ( - اغل بك - ظ ) ، اتابك سليمان شاه بن اتسز خوارزمشاه 384\r\nاغلمش ، از اركان دولت محمّد خوارزمشاه 466\r\nاغول حاجب 474\r\nاغول ملك ، از امراء خوارزمشاهيان ، ( همان اغول حاجب است ؟ ) 523\r\nافراسياب 438 ، 439 ، 478 ، 480 ، 513\r\nاقسم ، امير 507\r\nاكنجى رجوع به النجى\r\nالبتكين ، از اركان دولت سامانيان 375\r\nالب درك ( كنار درك ) 401 ، 402\r\nالب‌غازى ، والى هراة از جانب غوريّه 411 ، 412\r\nالتتمش ( الترمش ) ، رجوع به شمس الدّين التتمش\r\nالثّريّا [ بنت علىّ بن عبد اللّه « 1 » 
  ] 468\r\nالعتبى ، مؤلّف تاريخ يمينى\r\nالغزّىّ الشّاعر رجوع به ابراهيم بن عثمان\r\nالمستنصر باللّه 504 ، 510\r\nالنّاصر لدين اللّه ابو العبّاس احمد 396 ، 446 ، 465 ، 489 ، 589\r\nالنّبىّ [ صلعم 
  ] 584\r\nالنجى ( اكنجى ) بن قچقار ، خوارزمشاه 376\r\nاميرخان ، همان امين ملك است ظاهرا 484 ، 485\r\nامين الدّين دهستان 358\r\nامين الدّين ملك ( يمين ملك ، امين الدّين ملك ) ، از امراء سلطان جلال الدّين منكبرنى و رئيس اتراك قنقلى ، رجوع نيز به يمين ملك و ملك خان و امير خان 479 ، 484\r\nانورى 363 ، 379\r\nاوتكين ، برادر سلطان عثمان پادشاه سمرقند 469\r\nاورخان ، از امراء سلطان جلال الدّين منكبرنى 480 ، 485 ، 496 ، 515\r\nاوزبك [ بن محمّد بن ايلدگز 
  ] ، اتابك - ، از اتابكان اذربيجان 400 ، 447 ، 466 ، 490\r\nاوزبك‌تاى ، از امراء سلطان جلال الدّين منكبرنى 484\r\nايبك ، رجوع كنيد به عزّ الدّين و قطب الدّين ،\r\nايدى قوت ، پادشاه اويغور 540\r\nايل ارسلان بن اتسز بن قطب الدّين محمّد بن نوشتكين غرجه ، خوارزمشاه ، ابو الفتح 382 ، 383 ، 384 ، 385\r\nايلچى پهلوان ، از امراء سلطان جلال الدّين منكبرنى 489 ، 499\r\n\r\n\r\n","description":"","footnote":"\r\n( 1 ) - اغانى ج 1 ص 84 به بعد .\r\n","page_name":" 596 ","page_number":246},
  {"content":"\r\n\r\nايلچيكتاى ، از امراء معتبر مغول كه از جانب كيوك خان به فتح ولايات غربى و قمع ملاحده مأمور شد 556\r\nايلدرك ، ملك - ، از امراء سلطان جلال الدّين منكبرنى 476\r\nايلك [ خان 
  ] ، از قدماء ملوك خانيّهء ماوراءالنّهر معاصر غزنويّه\r\nايلك تركان ، از ملوك خانيّهء ماوراءالنّهر معاصر قراختاييان 384 ، 439\r\nايلك تركمان « 1 » ، از امراء ماوراءالنّهر\r\nاينانج ، رجوع به قتلغ اينانج ،\r\nايوانى ، از رؤساء گرج 493 ، 494 ، 495 ، 501 ، 505\r\nايوانى ، از رؤساء گرج غير ايوانى سابق ظاهرا ايّوب ، بنى - ، ( سلاطين ) 507\r\n\r\nب\r\nباتوبن توشى بن چنگيز خان 534 ، 537 ، 538 ، 540 ، 542 ، 546 ، 547 ، 553 ، 557 ، 563 ، 565 ، 574 ، 577 بدر الدّين جغر ، كوتوال سرخس 394 ، 415 ، 419\r\nبراق حاجب ، مؤسس سلسلهء قراختائيان كرمان 485 ، 486 ، 497 ، 523 ، 524 ، 525 ، 529 ، 530 ، 531 ، 532\r\nبرهان الدّين ابو سعيد بن الإمام فخر الدّين عبد العزيز الكوفى ، امام 389\r\nبشير ، بجاى محمّد [ بن 
  ] بشير 359 ، 437\r\nبغراخان ، از قدماء ملوك خانيّه ماوراءالنّهر 382\r\nبلغاى ، از امراء دولت منكو قاآن 559\r\nبورضا ، داماد شاه غازى پادشاه مازندران 427\r\nبوقا ، از امراء مغول 553\r\nبوقو خان ، از امراء سلطان جلال الدّين منكبرنى 366 ، 397 ، 512 ، 513\r\nبولهب ، 576\r\nبهاء الدّين صعلوك ، ملك 536\r\nبهاء الدّين محمّد كاتب بغدادى 389\r\nبهاء الدّين محمّد بن على ، جدّ پدر مصنّف 393\r\nبهرام شاه غزنوى 369 ، 376\r\nبيژن 396\r\nبيش قلّاج ، از اتراك اويغور و پسر عمّ گورگوز 540\r\nبيغو ( پيغو ) ، سپهسالار سامانى ( ؟ ) 400\r\nبيغو خان ، سرور قرلغان ماوراءالنّهر 384\r\nبيكى ، رجوع به سرقوقيتىبيكى\r\n\r\nپ\r\nپيرشاه ، نام سلطان غياث الدّين پسر محمّد خوارزمشاه رجوع به غياث الدّين 523\r\n\r\nت\r\nتاج الدّين ايلدوز 417 ، 437\r\nتاج الدّين خلج ، گويا همان تاج الدّين ملك خلج است 410\r\nتاج الدّين زنگى ، والى بلخ از جانب غوريّه 415\r\nتاج الدّين طغان ، والى قلعهء قارون 459\r\nتاج الدّين على ، والى ابيورد از جانب خوارزمشاهيان 415\r\nتاج الدّين عليشاه بن تكش خوارزمشاه ، رجوع به عليشاه\r\nتاج الدّين فريزنه‌اى ، صاحب قلعهء طوس 365 ، 535\r\nتاج الدّين كريم الشّرق ، وزير سلطان غياث الدّين بن محمّد خوارزمشاه 524\r\nتاج الدّين ، ملك خلج 484\r\n\r\n\r\n","description":"","footnote":"\r\n( 1 ) - كذا فى جميع النّسخ ، و ظاهرا صواب « ايلك تركان » است .\r\n","page_name":" 597 ","page_number":247},
  {"content":"\r\n\r\nتايجو ، از امراء مغول در حدود اذربيجان 553\r\nتايجو ، پدر امير ارغون 551\r\nتاينال ، از امراء مغول 498 ، 525\r\nتاينكو طراز ، سپهدار لشكر گورخان ، رجوع نيز به طاينكوطراز 429 ، 430 ، 431 ، 434 ، 442 ، 529\r\nترتيه ، از امراء محمّد خوارزمشاه 429 ، 434 ، 436\r\nتركان خاتون ، مادر محمّد بن تكش خوارزمشاه 370 ، 426 ، 434 ، 440 ، 468 ، 474 ، 521 ، 522\r\nتركان ، دختر سلطان جلال الدّين منكبرنى 523\r\nتركان ، ملكه - ، مادر سلطان شاه بن ايل ارسلان خوارزمشاه 385\r\nترمتاى ، از امراء منكو قاآن 560 ، 563\r\nتقىّ الدّين ، برادر ملك اشرف 507 ، 510\r\nتكجك ( تكاجك ) ، از امراء مغول كه به تعاقب سلطان جلال الدّين مأمور بود 477 ، 479\r\nتكش بن ايل ارسلان بن اتسز بن قطب الدّين محمّد بن نوشتكين غرجه ، خوارزمشاه ، سلطان علاء الدّين 375 ، 385 ، 386 ، 387 ، 388 ، 389 ، 391 ، 392 ، 394 ، 397 ، 403 ، 405 ، 406 ، 426 ، 428 ، 440 ، 465\r\nتمغاج ، امير - ، از امراء تكش خوارزمشاه 394 ، 395\r\nتنقوز ، ايلچى 543 ، 547\r\nتنگوت بن توشى بن چنگيز خان 547\r\nتوراكينا خاتون ، مادر كيوك خان بن اوكتاىقاآن بن چنگيز خان كه قريب چهار سال بعد از وفات شوهر و قبل از جلوس پسر سلطنت نمود 550 ، 551 ، 552 ، 577\r\nتورباى تقشى ، ( رجوع به جلد 1 ) ، 483\r\nتوشى بن چنگيز خان ، 534 ، 540\r\nتوق تغان 450\r\nتولان‌جربى ، از امراء معتبر مغول 529\r\nتومن 547\r\nتيمور ، ايلچى 543 ، 549\r\nتيمور ملك ، از امراء محمّد خوارزمشاه 474\r\n\r\nج\r\nجاثليق 492\r\nجبلة بن الأيهم 479\r\nجغتاى بن چنگيز خان ، ( جغاتاى ) ، ح ، جغر ، رجوع به بدر الدّين جغر 522 ، 534 ، 549 ، 557\r\nجلال الدّين علىّ بن الحسين ، خان سمرقند ، رجوع به علىّ بن الحسين ، جلال الدّين حسن ، از ملوك اسماعيليّهء الموت 384\r\nجلال الدّين منكبرنى بن سلطان علاء الدّين محمّد بن تكش بن ايل ارسلان بن اتسز بن قطب الدّين محمّد بن نوشتكين غرجه ، سلطان . آخرين خوارزمشاهيان ، ( فقط در اينجا نام منكبرنى در متن مذكور است ) ، 369 ، 586 ، 591\r\nجمال الدّين الجيلى ، شيخ الاسلام 580\r\nجمال الدّين خاصّ حاجب 563\r\nجمال الدّين علىّ تفرشى 582\r\nجمشيد 505\r\nجنتمور ، والى خراسان و مازندران از جانب مغول 359 ، 517 ، 534 ، 536 ، 537 ، 538 ، 541 ، 542 ، 544 ، 572 ، 573 ، 574\r\nجورماغون ، نوين ، از امراء معتبر مغول ( رجوع به جلد 1 ) ،\r\nجوينى [ بهاء الدّين محمّد 
  ] پدر مصنّف 380 ، 403 ، 404 ، 561 ، 584 ، 588 ، رجوع نيز به صاحب ديوان جينقاى ، از عيسويان اويغور و از مشاهير اركان دولت اوكتاىقاآن و كيوك خان 532 ، 541 ، 542 ، 543 ، 545 ، 546 ، 547 ، 551 ، 557 ، 574\r\n\r\n","description":"","footnote":"","page_name":" 598 ","page_number":248},
  {"content":"\r\n\r\n\r\nقبل ما\r\nچنگز خان 362 ، 366 ، 448 ، 449 ، 450 ، 474 ، 478 ، 479 ، 480 ، 481 ، 482 ، 483 ، 511 ، 518 ، 519 ، 520 ، 522 ، 531 ، 540 ، 546 ، 549 ، 551\r\n\r\nح\r\nحبش عميد ، قطب الدّين ، وزير جغتاى 522\r\nحجّاج [ بن يوسف ثقفى 
  ] 490 ، 521 ، 581\r\nحسام الدّين قيمرى 510\r\nحسن قطّان مروزى ، عين الزّمان ، ( شرح در ح ) 377\r\nحسين ، حسام الدّين ، امير - ، از كتبهء امير ارغون 564\r\nحسين [ بن 
  ] خرميل ، عزّ الدّين - ، از اركان دولت غوريّه ، رجوع نيز به خرميل 359 ، 418 ، 420 ، 421 ، 422 ، 524\r\nحمّالة الحطب 576\r\nحميد الدّين عارض زوزنى 367 ، 405\r\n\r\nخ\r\nخاصّ حاجب ، رجوع به جمال الدّين خاصّ حاجب خاصّ خان ، از امراء سلطان جلال الدّين منكبرنى 485\r\nخاقانى شاعر 400\r\nخاموش « 1 » ، اتابك - ، [ ابن اتابك اوزبك بن محمّد بن ايلدگز آخرين اتابكان اذربيجان 
  ] 555\r\nخان سلطان ، دختر محمّد خوارزمشاه 469 ، 470\r\nخان ملك ، رجوع به امين ملك\r\nختاى خان بن اتسز خوارزمشاه 383\r\nخرپوست 518 ، رجوع نيز به محمّد [ بن 
  ] علىّ خرپوست\r\nخرميل ، به‌جاى حسين [ بن 
  ] خرميل ، رجوع بدين كلمه 359 ، 418 ، 420 ، 421 ، 422 ، 524\r\nخرنك ، به جاى محمّد [ بن 
  ] خرنك ، رجوع بدين كلمه 359 ، 371 ، 407 ، 410\r\nخضر 477\r\nخميدبور ، برادر براق حاجب 529\r\nخنيسر ، حاكم ديول و دمريله ( سند ) 485\r\nخوارزمشاهيّه ، خوارزمشاهيان 369 ، 410 ، 587 ، 594\r\n\r\nد\r\nدادبك حبشى بن التون تاق 364 ، 375 ، 376 ، رجوع نيز به امير داد و حبشى .\r\nدانشمند حاجب ، از ملازمان مسلمان چنگيز خان و اوكتاىقاآن 542\r\nداود ملك ، پسر قيز ملك ، پادشاه گرجستان 566\r\nداود ملك بزرگ ، پادشاه گرجستان ، ( غير داود ملك پسر قيز ملك ) 566\r\nدجّال 570 ، 572\r\nدستان سام ، پور 496\r\nدوخان ، ( ؟ ) ، از اركان دولت محمّد خوارزمشاه 460\r\nدينار ، ملك - ، از امراء غزّ 388 ، 389\r\n\r\nر\r\nرازى [ امام فخر الدّين - 
  ] 375\r\nرستم 364 ، 369 ، 380 ، 410 ، 476 ، 502\r\nرسول اللّه ( صلعم ) 405 ، 466 ، 492\r\nرشيد الدّين وطواط [ محمّد بن عبد الجليل العمرى البلخى 
  ] 377 ، 383 ، 386\r\nرضىّ الملك ، حاكم غزنه 519\r\nركن الدّين ، خاقان - ، رجوع به محمود خان\r\nركن الدّين خواجه مبارك ، پسر براق حاجب 532\r\n\r\n\r\n","description":"","footnote":"\r\n( 1 ) - در فهرست ج 1 سهوا عدد صفحهء اين كلمه سقط شده است .\r\n","page_name":" 599 ","page_number":249},
  {"content":"\r\n\r\nركن الدّين ، سلطان - ، پسر محمّد خوارزمشاه ، رجوع نيز به غور سانجى 449 ، 459 ، 528 ، 532 ، 533\r\nركن الدّين مغيثى ، قاضىالقضات 424\r\nرندى ، سعد الدّين 422 ، 423\r\n\r\nز\r\nزال ، پور 475 ، 482 ، 502\r\nزجاجى ، شاعرى در تبريز 583\r\nزليخا 467\r\nزنگى بن سعد [ بن زنگى بن مودود 
  ] ، اتابك 446\r\nزنگى ، رجوع به تاج الدّين زنگى\r\n\r\nس\r\nساريق بوقا ، از امراء مغول در خدمت امير ارغون 563\r\nسبتاى بهادر ، از امراء معتبر چنگيز خان 458\r\nسبكتگين ، جدّ غزنويان\r\nسراج الدّين ، سيّد 457\r\nسراج الدّين شجاعى 557 ، 561\r\nسرقوقيتىبيكى ( سرقويتىبيكى ، سرقونتىبيكى ، يا فقط : به يكى ) ، زوجهء تولى بن چنگيز خان و مادر منكو قاآن و هولاكو و قوبيلاى قاآن و اريق‌بوكا 534 ، 557 ، 561\r\nسعد [ بن زنگى بن مودود 
  ] ، اتابك - ، از سلغريان فارس 446 ، 447 ، 486 ، 487 ، 523\r\nسعد الدّين رندى 422\r\nسعيد ( ؟ ) 499\r\nسكندر ثانى ، رجوع به اسكندر الثّانى\r\nسلجوق ، جدّ سلاطين سلجوقيّه\r\nسلجوقيان 375\r\nسلطان سلاطين ، لقب سلطان عثمان پادشاه سمرقند ، رجوع به عثمان 413 ، 442 ، 467\r\nسلطان شاه بن ايل ارسلان بن اتسز بن قطب الدّين محمّد بن نوشتكين غرجه ، خوارزمشاه ، 360 ، 369 ، 385 ، 386 ، 387 ، 388 ، 389 ، 390 ، 391 ، 392 ، 393 ، 394 ، 428\r\nسلغور شاه بن اتابك سعد [ بن زنگى بن مودود 
  ] 486 ، 487\r\nسليمان بن محمّد [ بن ملكشاه 
  ] سلجوقى ، سلطان 377\r\nسليمان شاه ( از امراء لر كوچك - ظ ) 489\r\nسليمان شاه بن اتسز خوارزمشاه 383\r\nسليمان نبىّ 36 ، 39 ، 400\r\nسنجر ، سلطان - ، لقب محمّد خوارزمشاه 365 ، 369 ، 376 ، 379 ، 382 ، 383 ، 384 ، 431\r\nسنجر شاه بن طغان شاه بن مؤيّد ايبه 389 ، 398 ، 399\r\nسنجر ملك ، والى بخارا 428\r\nسهراب 476 ، 478 ، 511\r\nسيراقجين ، ايلچى 552\r\nسيف الدّين اغراق ، ملك ، از امراء معروف سلطان جلال الدّين منكبرنى و رئيس اتراك خلج و تركمان ، رجوع نيز به اغراق 477 ، 478 ، 479 ، 519 ، 520\r\nسيف الدّين مردان شير خوان‌سالار 389\r\nسيف الدّين ملك ، رجوع به سيف الدّين اغراق\r\n\r\nش\r\nشاه غازى ، شاه مازندران 427\r\nشجاع الدّين ابو القاسم ، كوتوال قلعهء جواشير 369 ، 523 ، 529\r\nشرف الدّين امير مجلس ، از امراء محمّد خوارزمشاه 528\r\nشرف الدّين بسطام ، عميد الملك 358 ، 545\r\nشرف الدّين خوارزمى ، الغ‌بتيكچى حكّام مغول در ايران 566\r\n\r\n","description":"","footnote":"","page_name":" 600 ","page_number":250},
  {"content":"\r\n\r\nشرف الدّين علىّ طبرشى ( يعنى تفرشى ) ، وزير عراق 517\r\nشرف الملك ، رجوع به يلدرجى\r\nشرف الملك ، وزير نيشابور 424 ، 457 ، 512 ، 526\r\nشلوه ، از رؤساء گرج 493 ، 494 ، 495\r\nشمس الدّين التتمش ، سلطان 589\r\nشمس الدّين علىّ بن محمّد ، ابن خال مصنّف 432\r\nشمس الدّين كمركر 543 ، 552\r\nشمس الدّين محمّد كرت ، ملك - ، از ملوك هراة 369 ، 561\r\nشمس الدّين يلدرجى ، رجوع به يلدرجى\r\nشمس الملك شهاب الدّين سرخسى ، وزير سلطان جلال الدّين منكبرنى 518\r\nشهاب الدّين خيوقى ، امام 412\r\nشهاب الدّين غورى ، سلطان 407\r\nشهاب الدّين مسعود خوارزمى ، حاجب بزرگ 389 ، 405\r\nشير ، ملك - ، حاكم كابل 519\r\nشيكى قوتوقو ، از امراء معتبر چنگيز خان ، ( رجوع به قتقو در ج 1 ) 478 ، 479\r\n\r\nص\r\nصاحب الزّمان 583\r\nصاحب ديوان [ بهاء الدّين محمّد جوينى 
  ] پدر مصنّف 541 ، 543 ، 553 ، 561\r\nصالح ، ملك - ، پسر صاحب موصل 523\r\nصاين ملكشاه ، ملك بخارا 544\r\nصدر الدّين ، سيّد - ، مؤلّف زبدة التّواريخ 403 ، 404 ، 432\r\nصدر الدّين ، ملك - ، امير تومان تبريز و اذربيجان 369 ، 555 ، 559 ، 560 ، 563\r\nصعلوك ، از امراى گيلان 461\r\nصعلوك ، امراى - ، ( در خراسان ظاهرا ) 536\r\nصلاح الدّين نسائى 518\r\n\r\nض\r\nضياء الدّين ، ملك - ، از اركان غوريّه 407\r\nضياء الدّين فارسى ، امام 431\r\n\r\nط\r\nطاير بهادر ، از امراء مغول در دولت اوكتاىقاآن 531 ، 535 ، 536\r\nطايع ، خليفهء عبّاسى 466\r\nطاينكوطراز ، سپهدار لشكر گورخان ، رجوع به تاينكو طراز 413\r\nطغان شاه بن مؤيّد ايبه 386 ، 388 ، 389 ، 398 ، 585\r\nطغرل سلجوقى ، سلطان - ، آخرين سلجوقيان عراق 393 ، 403\r\nطمغاج خان ، از ملوك ترك ماوراءالنّهر معروف به افراسيابيّه و خانيّه 376\r\nطولان ( طولن ) جربى ، رجوع به تولان‌جربى\r\n\r\nع\r\nعبّاس ، ( جدّ خلفاء ) 446 ، 467\r\nعبد العزيز الكوفى ، رجوع به فخر الدّين\r\nعثمان ، سلطان - ، آخرين سلطان سمرقند از سلسلهء خانيّهء و ملقّب به سلطان سلاطين 429 ، 433 ، 434 ، 439 ، 441 ، 467 ، 468 ، 469 ، 470\r\nعذراء 431\r\nعزّ الدّين ايبك 504 ، 507 ، 510\r\nعزّ الدّين حسين خرميل ، رجوع به حسين [ بن 
  ] خرميل\r\nعزّ الدّين سكماز 487\r\nعزّ الدّين طاهر ، صاحب - ، نايب امير ارغون در خراسان و مازندران 561\r\n\r\n","description":"","footnote":"","page_name":" 601 ","page_number":251},
  {"content":"\r\n\r\nعزّ الدّين قزوينى ، قاضىالقضات 491\r\nعزّ الدّين مرغزى ، كوتوال هراة 409\r\nعزيز الدّين طغرائى 383\r\nعلّامه كرمان 420\r\nعلاء الدّولة ، صاحب يزد 533\r\nعلاء الدّين ، رجوع به محمّد بن تكش خوارزمشاه\r\nعلاء الدّين علوى ، سيّد 424\r\nعلاء الدّين [ كيقباد 
  ] ، سلطان - ، از سلاجقهء روم ، 406\r\n( رجوع به ج 1 ) ،\r\nعلاء الدّين [ محمّد بن حسن 
  ] ، از ملوك اسماعيليّهء الموت 358 ، 432 ، 509 ، 525\r\nعلاء الملك ترمدى 446\r\nعلاء الملك قندز « 1 » ، سيّد 520\r\nعلىّ بن الحسن ، جلال الدّين - ، معروف به كوك ساغر ، خان سمرقند 446 ، 466\r\nعلىّ بن زير بن اميرك محمّد بن الحسين بن فندق البيهقى ، رجوع به ابن فندق البيهقى\r\nعلىّ ، حاجب - ، از امراء ملك اشرف 498\r\nعليشاه ، تاج الدّين - ، پسر تكش خوارزمشاه 405 ، 407 ، 436 ، 437\r\nعلىّ ، [ بن ابى طالب عليه السّلام 
  ] ، امير المؤمنين 568 ، 576\r\nعماد الدّين ، رجوع به احمد بن ابى بكر قماج\r\nعماد الدّين ، والى بلخ از جانب غوريّه ، 358 ، 418 ، 519\r\nعماد الملك ساوه ، از اركان دولت محمّد خوارزمشاه 528\r\nعمادى زوزنى 392\r\nعمدة الملك ، حاكم غزنه 519\r\nعمر فيروزكوهى ، امير 388\r\nعمرو [ بن الحرث بن ذهل بن شيبان 
  ] 535\r\nعمر [ بن الخطّاب 
  ] 457\r\nعميد الملك ، رجوع به شرف الدّين بسطام\r\nعميد حاجب ، از اركان دولت مغول 523\r\nعنصرى شاعر 404\r\nعيار ببك ، سپهدار ايل ارسلان خوارزمشاه 385\r\nعين الملك ، از امراء سلطان جلال الدّين منكبرنى 367 ، 484\r\n\r\nغ\r\nغازى ، رجوع به شاه غازى\r\nغورسانجى ( غور سانشى ، غورشايجى ، غورسايجى ) ، نام سلطان ركن الدّين پسر محمّد خوارزمشاه 528 ، رجوع نيز به ركن الدّين\r\nغورى ( يعنى سلطان شهاب الدّين ) 407\r\nغياث الدّين ، سلطان - ، پسر محمّد خوارزمشاه ، رجوع نيز به پيرشاه 368 ، 371 ، 387 ، 407 ، 417 ، 459 ، 485 ، 523 ، 524 ، 525 ، 526 ، 529 ، 531\r\nغياث الدّين غورى ، سلطان 406 ، 407\r\n\r\nف\r\nفاطمه خاتون ، از اركان دولت توراكينا خاتون 551 ، ( رجوع به ج 1 )\r\nفخر الدّين بهشتى ، خواجه - ، از كتبهء امير ارغون 554 ، 556 ، 559 ، 561 ، 564\r\nفخر الدّين سالارى ، حاكم سدوسان از جانب قباچه 485\r\nفخر الدّين عبد العزيز الكوفى ، امام 389 ، 391\r\nفخر الدّين [ يلدرجى 
  ] ، رجوع به يلدرجى\r\nفخر الملك نظام الدّين فريد جامى 434\r\n\r\n\r\n","description":"","footnote":"\r\n( 1 ) - به اضافهء علاء الملك به قندز ظاهرا ، يعنى علاء الملك كه از اهل قندز يا حكمران قندز بود .\r\n","page_name":" 602 ","page_number":252},
  {"content":"\r\n\r\nفدائيان ، رجوع نيز به ملاحده 405 ، 416 ، 422 ، 466 ، 544\r\nفردوس سمرقندى 414\r\nفردوسى 476 ، 526\r\nفرعون 443\r\nفرما ، شوهر ملكهء قراختاى 385 ، 386 ، 387 ، 388\r\nفريد الدّين بيهقى 526\r\nفريد جامى ، رجوع به فخر الملك ،\r\n\r\nق\r\nقاآن ، ( يعنى اوكتاىقاآن بن چنگيز خان ، قاآن مطلق هميشه منصرف به اوست ) ، رجوع نيز به اوكتاىقاآن 463 ، 515 ، 523 ، 532 ، 533 ، 534 ، 535 ، 536 ، 537 ، 538 ، 539 ، 541 ، 542 ، 543 ، 544 ، 545 ، 546 ، 547 ، 549 ، 552 ، 553 ، 557 ، 558 ، 559 ، 560 ، 561 ، 563 ، 564 ، 574 ، 576\r\nقاتر ( قادر ، قاير ) بوقو خان ، صاحب سقناق و نواحى جند ، قارون 366 ، 397 ، 398 ، 403\r\nقاير بوقو خان ، رجوع به قاتربوقو خان\r\nقاير خان ( غاير خان در ج 1 ) ، والى اترار از جانب خوارزمشاهيان 448\r\nقباچه ، قباجه ، [ ناصر الدّين - 
  ] ، صاحب سند و مولتان و آن نواحى 371 ، 417 ، 484 ، 485\r\nقبان ، از امراء مغول 552\r\nقبلا ، يعنى قبلاىقاآن بن تولى بن چنگيز خان 560\r\nقتلغ ، اينانج بن اتابك ، محمّد بن ايلدگز 393 ، 396 ، 397 ، 399\r\nقتلغ خان ، لقب براق حاجب 529\r\nقتلغ خان ، لقب پسر راى كوكارسنكين 484\r\nقتلغ سلطان ، لقب براق حاجب 531 ، 532\r\nقتلغ سلطان ، لقب ركن الدين خواجه مبارك پسر براق حاجب 532\r\nقداق نوين ، وزير كيوك خان 555\r\nقرااغول [ بن ماتيكان بن جغتاى بن چنگيز خان 
  ] 551\r\nقراانداش خان ، لقب سلغور شاه بن اتابك سعد [ بن زنگى بن مودود 
  ] 487\r\nقراجه ، از امراء سلطان جلال الدّين منكبرنى 534 ، 535\r\nقراقوش ، امير - ، از غلامان مؤيّد ايبه 388\r\nقربقا ( قربغا ، قوربغا ) ، ايلچى 543 ، 549\r\nقرما ، تصحيف فرما ؟ ، رجوع به فرما\r\nقزل‌بوقا ، از امراء مغول 534\r\nقشتمور ، از امراء النّاصر لدين اللّه 489 ، 490\r\nقشقر ، از امراء سلطان جلال الدّين منكبرنى 501\r\nقطب الدّين ايبك 417\r\nقطب الدّين حبش عميد ، وزير جغتاى 522\r\nقطب الدّين ، رجوع به محمّد بن نوشتكين غرجه\r\nقطب الدّين سلطان ، از قراختائيان كرمان 359 ، 532 ، 533\r\nقطب الدّين ، لقب محمّد بن تكش خوارزمشاه قبل از سلطنت ، رجوع بدين كلمه\r\nقليج ، از مقرّبان سلطان جلال الدّين 487 ، 488\r\nقوام الدّين ، ملك زوزن 422\r\nقيز ملك ، ملكهء گرجستان 494 ، 496 ، 566\r\n\r\nك\r\nكاووس ، شاه 453\r\nكراى ملك ، پسر امير ارغون 564\r\nكركوز ، ( كوركوز ، - ظ : گورگوز ) ، والى خراسان از جانب مغول 538 ، 539 ، 544 ، 547 ، 552 ، 575\r\nكزلى ( كزلك ) ، والى نيشابور از جانب خوارزمشاهيان 423 ، 424 ، 426\r\nكلبلات ، از امراء اوكتاىقاآن در ايران 371 ، 534 ، 535 ، 536 ، 537 ، 538 ، 541 ، 542 ، 543 ، 544 ، 545 ، 546\r\n\r\n","description":"","footnote":"","page_name":" 603 ","page_number":253},
  {"content":"\r\n\r\nكمال الدّين اسماعيل اصفهانى ، شاعر معروف 488 ، 497\r\nكمال الدّين بن ارسلان خان محمود ، والى جند 381\r\nكمال الدّين شاعر ، مدّاح سلطان طغرل آخرين سلجوقيان عراق 396\r\nكنار درك ، ( همان الب درك است ظاهرا ، رجوع بدين كلمه ) 401 ، 403\r\nكوجاىتكين ، از امراء محمّد خوارزمشاه 474\r\nكوچلك خان ، پسر تايانگ خان پادشاه قوم نايمان 435 ، 441 ، 442 ، 443 ، 449 ، 450 ، 470\r\nكوركوز ، رجوع به كركوز\r\nكوكارسنكين ، راى - ، از راجگان هندوستان 484\r\nكوك ساغر ، رجوع به علىّ بن الحسين ، جلال الدّين\r\nكويونك ، خاتون گورخان 439\r\nكيوك ، 553\r\nكيوك خان بن اوكتاىقاآن بن چنگيز خان 362 ، 368 ، 532 ، 551 ، 553 ، 554 ، 555 ، 556 ، 557\r\n\r\nگ\r\nگرگين ، از پهلوانان قديم ايران 513\r\nگورخان ، لقب پادشاهان قراختاى ماوراءالنّهر ، ( « يعنى خان خانان » ) 443\r\n\r\nل\r\nلاجين بك ، از رؤساء اتراك قرلغ 384\r\nلاجين ختائى ، از امراى ناصر الدّين قباچه 485\r\nليلى 431 ، 465\r\n\r\nم\r\nمتوكّل ، خليفهء عبّاسى 513\r\nمجتبى ، سيّد 579\r\nمجد الدّين تبريز ، خواجه 358 ، 563\r\nمجنون 431\r\nمجير الدّين ، برادر ملك اشرف 504 ، 507 ، 510\r\nمجير الملك كافى الدّين عمر رخّى ، وزير نيشابور 457\r\nمحمّد بغدادى كاتب ، رجوع به بهاء الدّين\r\nمحمّد بن انوشتكين ، رجوع به محمّد بن نوشتكين غرجه\r\nمحمّد بن تكش بن ايل ارسلان بن اتسز بن محمّد بن نوشتكين غرجه ، خوارزمشاه ، قطب الدّين و علاء الدّين « 1 » 472\r\nمحمد بن نوشتكين غرجه ، قطب الدّين - ، خوارزمشاه 375\r\nمحمّد ( رسول اللّه صلعم ) 447\r\nمحمّد [ بن 
  ] بشير 359 ، 437\r\nمحمّد [ بن 
  ] خرنك ، از سرداران غوريّه 359\r\nمحمّد [ بن 
  ] على خرپوست غورى ، 518 ، رجوع نيز به خرپوست\r\nمحمود ، امير - ، حاكم كرمان از جانب منكو قاآن 417 ، 418 ، 420 ، 561\r\nمحمود بن سلطان غياث الدّين غورى ، امير ( سلطان ) 407\r\nمحمود بن محمّد بن سام بن حسين ، رجوع به محمود بن سلطان غياث الدّين\r\nمحمودتاى ، وزير گورخان 371 ، 440 ، 442\r\nمحمود خان بن محمّد بغراخان ، خاقان ركن الدّين ، خواهرزادهء سلطان سنجر 383 ، 384 ، 385\r\nمحمود شاه سبزوار 358 ، 538 ، 576\r\nمحمود يلواج ، صاحب ( رجوع به ج 1 ) 532 ، 551 ، 582\r\n\r\n\r\n","description":"","footnote":"\r\n( 1 ) - قبل از سلطنت لقب وى قطب الدّين بود و بعد از جلوس به علاء الدّين لقب پدر ملقّب گرديد .\r\n","page_name":" 604 ","page_number":254},
  {"content":"\r\n\r\nمحمود [ بن 
  ] سبكتگين ، سلطان 385 ، 421 ، 436 ، 438\r\nمرتضى بن سيّد صدر الدّين ، سيّد 432\r\nمردان شير ، رجوع به سيف الدّين\r\nمسترشد ، خليفهء عبّاسى 466\r\nمسعود بك ، امير - ، پسر محمود يلواج ، ( رجوع به ج 1 ) 558\r\nمظفّر الدّين ، صاحب اربيل 487 ، 489 ، 490\r\nمظفّر الدّين وجه السّبع 524\r\nمعزّ الدّين محمّد سام غورى ، رجوع به شهاب الدّين غورى . معزّ الدّين و شهاب الدّين هر دو لقب يك شخص است\r\nمقنّع ، ماه 562\r\nملاحده ، رجوع نيز به فدائيان 379 ، 403 ، 405 ، 407 ، 533 ، 581\r\nملغور ، از امراء مغول 477 ، 479\r\nملك اشرف ، رجوع به اشرف\r\nملك خان ، رجوع به امين ملك\r\nملكشاه بن تكش ، رجوع به ناصر الدّين\r\nملك صالح ، رجوع به صالح\r\nملك طشت‌دار ، از امراء سلطان جلال الدّين 494\r\nمنتجب الدّين بديع الكاتب ، خال جدّ پدر مصنّف 380\r\nمنكبرنى ، سلطان جلال الدّين ، رجوع به جلال الدّين منكبرنى\r\nمنكفولاد ، باسقاق تبريز در عهد جورماغون 555 ، 556 ، 557\r\nمنكلى 427 ( گويا مراد ناصر الدّين منكلى است كه از جانب خوارزمشاهيان حاكم عراق بود ، رجوع به ج 3 )\r\nمنكلى بيك ( منكلبك ، منكلى تكين ) ، اتابكِ سنجر شاه بن طغان شاه بن مؤيّد ايبه 389\r\nمنكو قاآن بن تولى بن چنگيز خان 523 ، 532 ، 533 ، 539 ، 557 ، 558 ، 559 ، 560 ، 561 ، 563 ، 564\r\nمىّ ( ميّة ) ، معشوقهء ذو الرّمّة 571\r\nميانجق ( مياجق ) ، از امراء تكش خوارزمشاه 397 ، 402\r\nمؤيّد الدّين بن القصّاب ، وزير النّاصر لدين اللّه 396\r\nمؤيد ايبه ، ( آى ابه ) ، ملك 385\r\n\r\nن\r\nناصر الدّين على ملك 557 ، 560\r\nناصر الدّين ملك شاه بن تكش خوارزمشاه 391 ، 395 ، 400\r\nناصر الدّين وزير ، [ نظام الملك محمّد بن صالح وزير محمّد خوارزمشاه و مادرش تركان خاتون « 1 » 
  ] 522\r\nناقص ، لقب يزيد بن الوليد بن عبد الملك 569\r\nناقو ، خويش امير ارغون 557 ، 561\r\nنايماس ، از امراء مغول در دولت اوكتاىقاآن 498 ، 513 ، 515\r\nنايمتاى ، از امراء مغول در دولت منكو قاآن 560 ، 561\r\nنجم الدّين على جيلابادى ، خواجه ، 557 ، 563 ، 565\r\nنحّاس رازى ، رجوع به ابو المعالى\r\nنصرت ملك ( ملك نصرت ) ، پسر [ حسين بن 
  ] خرميل 368 ، 524\r\nنصرة الدّين ، اتابك - ، پسر اتابك خاموش [ بن اوزبك بن محمّد بن ايلدگز از اتابكان اذربيجان 
  ] 555\r\n\r\n\r\n","description":"","footnote":"\r\n( 1 ) - براى ترجمهء حال او رجوع كنيد به نسوى ص 28 - 32 ، 40 ، 41 .\r\n","page_name":" 605 ","page_number":255},
  {"content":"\r\n\r\nنصرة الدّين كبود جامه ، اصفهبد رجوع كنيد به اصفهبد\r\nنصرة الدّين محمّد بن الحسين بن خرميل ، 368 ، 524\r\nهمان نصرت ملك است\r\nنصرة الدّين هزارسف ، رجوع به هزارسف\r\nنظام الدّين اسفراين ، ملك 358 ، 545\r\nنظام الدّين شاه ، از كتبهء كوركوز و ارغون 545 ، 548 ، 552 ، 556 ، 557\r\nنظام الدّين علىّ السّديد البيهقى 539\r\nنظام الدّين ملك ، ( همان سابق است ؟ ) 536 ، 581\r\nنظام الدّين ، نايب پدر مصنّف در ديوان 537\r\nنظام الملك صدر الدّين مسعود هروى ، وزير تكش خوارزمشاه 396 ، 400 ، 405\r\nنمرود 569\r\nنوح جاندار ، از امراء خلج 520\r\nنوح نبىّ 497 ، 506 ، 578\r\nنور الدّين ، منشى سلطان جلال الدّين 488 ، 505\r\nنورين 546\r\nنوسال ، از امراء مغول و حاكم خراسان و مازندران 359 ، 534 ، 538 ، 541 ، 542 ، 543 ، 574\r\nنوشتكين غرجه ، جدّ خوارزمشاهيان 375\r\n\r\nو\r\nوامق ، 431\r\nوطواط ، رجوع به رشيد الدّين وطواط\r\n\r\nه\r\nهجير ، از پهلوانان شاهنامه 502\r\nهزارسف ، ملك نصرة الدّين - ، از ملوك لور 460 ، 525\r\nهندو خان بن ملكشاه بن تكش خوارزمشاه ، 401 ، 408\r\nهولاكو ( هلاكو ) بن تولى بن چنگيز خان 403 ، 404 ، 405 ، 523 ، 533 ، 560 ، 563 ، 564 ، 565 ، 566\r\nهومان ، از پهلوانان شاهنامه 396\r\n\r\nى\r\nيأجوج و مأجوج 432\r\nيزدجرد 427\r\nيزيد [ بن معاويه 
  ] 569\r\nيعقوب [ بن اللّيث الصّفّار 
  ] 462\r\nيغان سنقور ، از امراء سلطان جلال الدّين 534\r\nيغراق ، رجوع به اغراق\r\nيلدرجى ، شمس الدّين ( يا فخر الدّين ) شرف الملك ، وزير سلطان جلال الدّين 498 ، 500 ، 510 ، 512\r\nيلواج ، صاحب 532 ، 551 ، 554 ، 560 ، 582 رجوع نيز به محمود يلواج\r\nيمه نوين ، از امراء معتبر چنگيز خان 458 ، 461\r\nيمين ملك ، رجوع به امين ملك\r\nيوسف نبىّ 362 ، 467 ، 487\r\nيونس خان بن تكش خوارزمشاه ، 397 ، 398 ، 399\r\nييسو [ منكو 
  ] بن جغتاى بن چنگيز خان 557 ( رجوع به فهرست ج 1 )\r\n\r\n","description":"","footnote":"","page_name":" 606 ","page_number":256},
  {"content":"\r\n\r\n\r\nفهرست الأماكن و القبائل\r\n\r\nالف\r\nآبخاز 496 ، 500 ، 593\r\nآبسكون 461 ، 472 ، 523\r\nآذربيجان 369 ، 400 ، 447 ، 490 ، 498 ، 513 ، 548 ، 553 ، 555 ، 560 ، 563\r\nآزادوار 393\r\nآسياى حفص 388\r\nآلان 500 ، 593\r\nآمد 517\r\nآمل 461 ، 555 ، 581\r\nآمويه ، ( آب - ) 382 ، 385 ، 389 ، 510 ، 547 ، 552\r\nابرقوه ، رجوع به وركوه\r\nابيورد 394 ، 410 ، 415 ، 550 ، 581\r\nاترار 363 ، 433 ، 448\r\nاخلاط 367 ، 498 ، 503 ، 506 ، 507 ، 508 ، 509 ، 510\r\nارّان 369 ، 490 ، 497 ، 548 ، 560 ، 563 ، 565\r\nاربيل 489 ، 490\r\nاردبيل 511\r\nاردهين ( اردهن ) ، قلعه 463\r\nارز روم 367 ، 509\r\nارزن ( گويا مقصود غير ارز روم است ) 507\r\nارزنقاباد ، از محالّ مرو 554 ، 555\r\nارسلان‌گشاى ، قلعهء 403 ، 404\r\nارغيان 537\r\nارمن 362 ، 500 ، 506 ، 593\r\nاسپيدار ، ( اسفيذار ) 461 ، 517\r\nاستراباد 369 ، 537 ، 543 ، 581\r\nاستو ، ( استوا ) 475 ، 581\r\nاسدآباد ، ( همدان ) 396 ، 447\r\nاسفرايين ، ( اسفراين ) 459\r\nاسكنان ، قلعهء 446\r\nاشتران كوه ، رجوع به شيران كوه\r\nاشنو 493 ، 512\r\nاصطرخ ( اصطخر ) ، قلعهء 446 ، 447\r\nاصفهان 397 ، 400 ، 403 ، 405 ، 459 ، 487 ، 488 ، 497 ، 498 ، 499 ، 500 ، 525 ، 528 ، 529 ، 560 ، 563 ، 580\r\nاعجميان ، شعبه‌اى از اتراك قنقلى 398 ، 521\r\nاغناق ، ( يغناق ) ، 435\r\nاكر ، قلعه‌اى در سند ، 484\r\nالرّخّ 457\r\nالغ‌ايف ، اردوى - ، ( از قرائن قريب به يقين است كه الغ‌ايف عبارت از اردوى جغتاى بوده است ) 550 ، 551 ، 552 ، 576 ، 577\r\n\r\n","description":"","footnote":"","page_name":" 607 ","page_number":257},
  {"content":"\r\n\r\nالكناس ، ( مخفّف الكناسة ) 390\r\nالماليغ 533 ، 557\r\nالمجوس 459\r\nالملا 570\r\nالموت ، 358 ، 403 ، 525\r\nالنجه ، قلعهء 492\r\nاندخود 414 ، 440\r\nاوجا ( اوچه ) ، در سند 417\r\nاورانيان ، از قبائل اتراك 398 ، 456\r\nاورگانج ( رجوع به اوركنج در ج 1 ) 541\r\nاورميه ( ارميه ) 493 ، 512\r\nاويرات ، از قبايل مغول 551 ، 552\r\nايرانيان 366 ، 500 ، 589\r\nايغور 539 ، 541\r\nايغورى ( ايغرى ) ، خطّ 540 ، 564\r\nايلال ، قلعهء 522\r\nايلامش ، صحراى 430\r\nايميل ، ( رجوع به ج 1 ) 438 ، 470 ، 557\r\n\r\nب\r\nباخرز 392\r\nبادغيس 412 ، 535 ، 556\r\nباميان 416 ، 418 ، 419 ، 519\r\nبخارا 363 ، 365 ، 369 ، 376 ، 384 ، 428 ، 429 ، 441 ، 449 ، 450 ، 456 ، 529 ، 544\r\nبرج خاكستر ، در هرات 423\r\nبردشير ( بردسير ) ، همان جواشير است\r\nبردويه 477\r\nبرشاور ، رجوع به پرشاور\r\nبست 518 ، 519\r\nبسته ( پشته ) ، كوه 478\r\nبس راور ، قلعهء 485\r\nبشكين ( مشكين ) 360 ، 511\r\nبصره 460\r\nبغداد 358 ، 396 ، 397 ، 398 ، 399 ، 400 ، 437 ، 447 ، 461 ، 465 ، 466 ، 489 ، 490 ، 491 ، 492 ، 504 ، 533 ، 585\r\nبكر ، قلعه‌اى در سند 484\r\nبكرهار 520\r\nبلاساقون 438 ، 439 ، 442\r\nبلاله ، كوه 483 ، 484 ، 485\r\nبلخ 369 ، 377 ، 415 ، 418 ، 419 ، 454 ، 455 ، 518 ، 560\r\nبناكت ، رجوع به فناكت\r\nبنسك ، ( دهى در خوارزم ؟ ) 426\r\nبيستون ، كوه 424 ، 502\r\nبيش‌باليغ 439 ، 470 ، 538 ، 558\r\nبيهق 538\r\n\r\nپ\r\nپرشاور ( برشاور - پيشاور ) 519 ، 520\r\nپروان 477 ، 478 ، 519\r\nپسا ( فسا ) 487\r\nپنجاب ، نام معبرى از جيحون در حدود بلخ و ترمد 455 ، 458 ، 469\r\nپنج‌ديه 392\r\nپيشاور ، رجوع به پرشاور\r\n\r\nت\r\nتازيك 369 ، 408 ، 425 ، 547\r\nتبريز 490 ، 492 ، 493 ، 498 ، 510 ، 553 ، 555 ، 556 ، 557 ، 563 ، 566 ، 577 ، 578 ، 579 ، 581 ، 582 ، 583\r\n\r\n","description":"","footnote":"","page_name":" 608 ","page_number":258},
  {"content":"\r\n\r\nتتار ( تاتار ) 364 ، 448 ، 470 ، 475 ، 476 ، 477 ، 488 ، 510 ، 514 ، 518\r\nترشيز 405 ، 406 ، 425\r\nترك ، اتراك 358 ، 370 ، 372 ، 375 ، 389 ، 394 ، 409 ، 418 ، 425 ، 432 ، 438 ، 447 ، 487 ، 506 ، 513 ، 520 ، 521 ، 534 ، 555\r\nتركستان 366 ، 403 ، 435 ، 453 ، 469 ، 554\r\nتركمان ( تراكمه ) 519 ، 520 ، 521\r\nتركى ، زبان 572\r\nترمد 383 ، 419 ، 446 ، 456 ، 519 ، 521\r\nتستر 489 ، 525\r\nتفليس 494 ، 496 ، 497 ، 498 ، 566 ، 587\r\nتكريت 490\r\nتكيناباد 518 ، 519\r\nتميشه ( طميس ) 369 ، 537\r\nتنگ تكو 460\r\nتولك « 1 » 407\r\nتيرهى « 2 » ، كوه 478\r\n\r\nث\r\nثمود 569\r\n\r\nج\r\nجاجرم 388 ، 537 ، 581\r\nجام 392\r\nجرجان 407 ، 427 ، 461\r\nجرزوان 419\r\nجريستان ( ؟ ) 534\r\nجنابد 407\r\nجند 381 ، 382 ، 384 ، 385 ، 397 ، 401 ، 403 ، 434 ، 435 ، 450\r\nجواشير ، رجوع به كواشير و بردشير\r\nجود ، كوه ، ( هندوستان ) 484 ، 485\r\nجودى 484 ، 506\r\nجوربد 537 ، 581\r\nجوين 393 ، 537 ، 581\r\nجيحون 379 ، 381 ، 387 ، 393 ، 413 ، 416 ، 426 ، 429 ، 454 ، 481 ، 496 ، 517 ، 521 ، 522 ، 575\r\nجيحون ( يعنى رود سند )\r\nجيحون ( يعنى رود كرّ )\r\nجيرفت 529\r\n\r\nقبل ما\r\nچاه عرب 406\r\nچين 432 ، 463\r\n\r\nح\r\nحانئب ( ؟ ) 592\r\nحبشى ، غلامان 487\r\nحرق 530\r\nحصار هندوان 418\r\nحلب 509 ، 553\r\nحيلى ، ( جيلم ؟ ) 416\r\n\r\nخ\r\nخابران طوس 456\r\nخبوشان 383\r\nختاى ، ختائيان ( مقصود قراختاى است ) 387 ، رجوع كنيد نيز به قراختاى\r\n\r\n\r\n","description":"","footnote":"\r\n( 1 ) - تولك قلعهء محكمى بوده در جبال نزديك هرات در حدود قهستان ظاهرا ، رجوع به طبقات ناصرى ص 62 ، 361 - 364 .\r\n( 2 ) - كوهستانى در نزديكى پروان در سرحدّ غزنين و باميان - ظ .\r\n","page_name":" 609 ","page_number":259},
  {"content":"\r\n\r\nختاى ، ( يعنى چين شمالى ) 377 ، 385 ، 387 ، 388 ، 414 ، 418 ، 421 ، 424 ، 426 ، 428 ، 429 ، 431 ، 432 ، 433 ، 434 ، 435 ، 436 ، 438 ، 442 ، 466 ، 468 ، 532 ، 552 ، 554 ، 564\r\nختن 435 ، 439 ، 470\r\nخراسان 369 ، 375 ، 377 ، 381 ، 382 ، 385 ، 387 ، 389 ، 391 ، 392 ، 394 ، 397 ، 398 ، 400 ، 401 ، 402 ، 403 ، 407 ، 409 ، 411 ، 412 ، 416 ، 418 ، 421 ، 425 ، 427 ، 436 ، 449 ، 454 ، 459 ، 518 ، 519 ، 534 ، 536 ، 537 ، 541 ، 542 ، 543 ، 547 ، 548 ، 550 ، 551 ، 552 ، 553 ، 554 ، 556 ، 557 ، 561 ، 563 ، 564 ، 565 ، 570 ، 572 ، 573 ، 574 ، 575 ، 576 ، 577\r\nخرتبرت 509\r\nخطا ، يعنى قراختا 431\r\nخلج ، قبيله‌اى از اتراك ( ظ ) 519 ، 520 ، 521\r\nخلخال 475 ، 511\r\nخوارزم 364 ، 368 ، 375 ، 377 ، 378 ، 379 ، 380 ، 381 ، 382 ، 383 ، 384 ، 385 ، 386 ، 387 ، 388 ، 389 ، 391 ، 392 ، 393 ، 394 ، 395 ، 397 ، 398 ، 399 ، 401 ، 405 ، 407 ، 408 ، 409 ، 412 ، 413 ، 415 ، 419 ، 420 ، 421 ، 422 ، 423 ، 424 ، 425 ، 426 ، 427 ، 431 ، 434 ، 436 ، 437 ، 439 ، 440 ، 441 ، 453 ، 461 ، 468 ، 469 ، 474 ، 475 ، 521 ، 522 ، 534 ، 547 ، 554 ، 570 ، 571 ، 572\r\nخواف 422\r\nخوزستان 375 ، 524 ، 525\r\nخوى 492 ، 494 ، 498 ، 510\r\nخويص ( خبيص ) 532\r\nخيل بزرگ ( از محالّ رىّ ) 446\r\n\r\nد\r\nدابويى ، ( از اعمال آمل ) 461\r\nدار الخلافة ( بغداد ) 361 ، 397 ، 403 ، 437 ، 438\r\nدارالسّلام ( بغداد ) 446\r\nدامغان 446 ، 580 ، 581\r\nدانه ( دهى در خوارزم ؟ ) 426\r\nدجله ( يعنى جيحون خوارزم ) 364 ، 521\r\nدربند 563\r\nدزمار ، قلعهء 510\r\nدقوق ( دقوقاء ) 490\r\nدمريله 485\r\nدون ( دوين ، زون ) 494\r\nدهستان 386 ، 394 ، 522 ، 553 ، 577\r\nديار بكر 506 ، 512\r\nديلى ( دهلى ) 417 ، 483 ، 484\r\nدينور 397\r\nدينه 523\r\nديول ( ديبل ) 485\r\n\r\nر\r\nرادكان ، مرغزار 392 ، 393 ، 408 ، 555\r\nرزام ، قبيله‌اى از عرب 455\r\nركاله ، كوه 483 ، 484 ، 485\r\nرودبار ، در حدود جند ظاهرا 381\r\nرودبار الموت 403\r\nروس 569\r\nروغد 549\r\nروم 362 ، 368 ، 454 ، 479 ، 500 ، 504 ، 508 ، 510 ، 552 ، 553 ، 555 ، 592\r\nرىّ 393 ، 395 ، 396 ، 397 ، 399 ، 459 ، 460 ، 461 ، 463 ، 488 ، 498 ، 499 ، 524 ، 528 ، 529 ، 580\r\n\r\n","description":"","footnote":"","page_name":" 610 ","page_number":260},
  {"content":"\r\n\r\n\r\nز\r\nزاولستان 417\r\nزنگى 494\r\nزوزن 362 ، 369 ، 422 ، 446 ، 476 ، 477 ، 523 ، 528 ، 532\r\nزير پل ( در خراسان ظاهرا ) 392\r\n\r\nس\r\nسايقان ( سايغان ، سايغ ) ، رجوع به شايقان\r\nسبزوار 390 ، 550 ، 576\r\nسپاهان ، رجوع به اصفهان\r\nسجستان ، رجوع به سيستان\r\nسدّ ذى القرنين 432\r\nسدوستان ( سدوسان ) 485 ، 586\r\nسراب 511\r\nسرجاهان ( سرجهان ) ، قلعه‌اى 461\r\nسرخس 388 ، 393 ، 394 ، 408 ، 409 ، 423 ، 425 ، 556\r\nسرير 500 ، 593\r\nسغد ، آب 384\r\nسقناق 362 ، 381 ، 397\r\nسلطان دوين 543\r\nسلماس 493\r\nسلومد ، ( سلومك ) 422\r\nسمرقند 363 ، 377 ، 384 ، 413 ، 414 ، 419 ، 429 ، 433 ، 434 ، 435 ، 436 ، 437 ، 442 ، 450 ، 452 ، 453 ، 456 ، 468 ، 469 ، 470 ، 491 ، 551\r\nسمنان 395\r\nسند 362 ، 417 ، 482 ، 484\r\nسند ، آب 479 ، 480\r\nسوبرلى ( سوبرنى ) 386\r\nسوره 518\r\nسومنات 404\r\nسونيان ، از قبليل قفقاز 500 ، 593\r\nسيحون 362 ، 430\r\nسير دريا\r\nسيستان 404 ، 420 ، 459 ، 531 ، 535 ، 560\r\nسيفاباد 413\r\nسيقران 479 ، 561\r\n\r\nش\r\nشابورخواست 489\r\nشادياخ 360 ، 385 ، 386 ، 389 ، 390 ، 391 ، 398 ، 401 ، 402 ، 407 ، 408 ، 418 ، 423 ، 424 ، 425 ، 432 ، 475 ، 476\r\nشام 362 ، 395 ، 479 ، 491 ، 498 ، 500 ، 504 ، 505 ، 506 ، 508 ، 509 ، 510 ، 553 ، 566 ، 593\r\nشايقان ( سايقان ، سايغان ، سايغ ) ، پشتهء 475\r\nشول 460\r\nشهرستانه ( نزديك نسا ؟ ) 383 ، 406 ، 534 ، 548\r\nشيراز 460 ، 486 ، 487 ، 531\r\nشيران‌كوه ( اشتران كوه ؟ ظ ) 459\r\nشيعه 456 ، 495 ، 581\r\n\r\nط\r\nطارم 392 ، 404\r\nطالقان ( بلخ ) 409 ، 415 ، 479 ، 518 ، 520 ، 522\r\nطبرك ، قلعهء 393 ، 395\r\nطبس 425\r\nطراز 362 ، 439 ، 442 ، 556 ، 558\r\nطرق 410\r\n\r\n","description":"","footnote":"","page_name":" 611 ","page_number":261},
  {"content":"\r\n\r\nطوس 365 ، 388 ، 392 ، 397 ، 407 ، 409 ، 425 ، 535 ، 548 ، 550 ، 553 ، 555 ، 560 ، 564 ، 575 ، 576 ، 581\r\n\r\nع\r\nعبّاسى 437 ، 446 ، 530 ، 589\r\nعجم 396 ، 432 ، 446 ، 494 ، 561\r\nعراق ، ( عراقين ) 388 ، 390 ، 393 ، 395 ، 396 ، 397 ، 398 ، 399 ، 400 ، 402 ، 403 ، 405 ، 407 ، 446 ، 447 ، 449 ، 454 ، 455 ، 459 ، 465 ، 474 ، 485 ، 486 ، 497 ، 498 ، 503 ، 513 ، 517 ، 518 ، 523 ، 528 ، 529 ، 548 ، 552 ، 553 ، 561 ، 563 ، 564 ، 566 ، 575 ، 582\r\nعرب ، ( اعراب ) 359 ، 366 ، 396 ، 448 ، 586\r\nعرفات 466\r\nعلىآباد ، قلعهء 495\r\nعمان 497\r\n\r\nغ\r\nغرباليغ ( غزباليغ ، غوباليغ ) - بلاساقون 438\r\nغرجستان 375 ، 438\r\nغرس 494\r\nغزّ 363 ، 382 ، 383 ، 388\r\nغزنين ( غزنه ) 369 ، 376 ، 404 ، 417 ، 436 ، 437 ، 454 ، 466 ، 476 ، 477 ، 479 ، 483 ، 518 ، 519 ، 520 ، 588\r\nغور 386 ، 389 ، 392 ، 406 ، 407 ، 408 ، 409 ، 410 ، 411 ، 412 ، 413 ، 414 ، 415 ، 417 ، 418 ، 421 ، 422 ، 437 ، 438 ، 466 ، 477\r\nغوريان 408 ، 421 ، 422 ، 437 ، 440 ، 518 ، 519 ، 520\r\n\r\nف\r\nفارس 446 ، 460 ، 487 ، 524 ، 552\r\nفرات 506\r\nفرّزين ، قلعهء 459\r\nفرغانه 439 ، 469\r\nفروان ، رجوع به پروان\r\nفناكت 429 ، 435 ، 436 ، 470 ، 543\r\nفنج‌آب ، رجوع به پنجاب ،\r\nفهم ، قبيله‌اى از عرب 482\r\nفيروزكوه ، پايتخت غور 417 ، 420 ، 436 ، 437 ، 529\r\nفيروزكوه ، قلعهء ( دماوند - ظ )\r\n\r\nق\r\nقارلق ، رجوع به قرلغ\r\nقارون ، قلعهء 459 ، 460 ، 461 ، 523\r\nقبان 512 ، 552\r\nقراختاى 384 ، 385 ، 413 ، 428 ، 435 ، 438 ، 442 ، 449 ، 466 ، 467 ، 468 ، 529 ، 534 ، رجوع نيز به ختاى قراقم ( قراقوم ) ، مفازه‌اى در ساحل شرقى سيحون 357 ، 450\r\nقراقورم ، كوهى در مغولستان و شهرى كه اوكتاىقاآن در پاى آن كوه بنا نمود و پايتخت اوايل مغول بود 357 ، 522 ، 543 ، 557\r\nقراكول 384\r\nقرقيز 438 ، 439\r\nقرلغ ، ( قرليغ ، قرلغان ، قارلقان ) ، از قبايل اتراك « 1 » 384 ، 385 ، 438 ، 439\r\n\r\n\r\n","description":"","footnote":"\r\n( 1 ) - جامع التّواريخ طبع برزين ج 1 ص 170 ، رجوع كنيد نيز به حواشى كاترمر بر جامع التّواريخ ص 52 - 53 ، قرلغ و قرليغ و قارلق و قارلوق و خرلخ و همچنين خلّخ شعراى ايران ( كه هيئت مدغمهء خرلخ است ) همه صور مختلفهء يك كلمه است و آن قبيله‌اى بوده است از اتراك در شمال و شمال شرقى ماوراءالنّهر معروف به حسن صورت و طول قامت و تناسب خلقت .\r\n","page_name":" 612 ","page_number":262},
  {"content":"\r\n\r\nقزوين 402 ، 403 ، 461 ، 579\r\nقصدار 518\r\nقفچاق ، قفچاقان 440 ، 441 ، 500 ، 501 ، 593\r\nقلان‌تاشى 558\r\nقلعهء قاهره 403\r\nقلعه‌هاى ارسلان‌گشاى ، اردهين ، اسكنان ، اشكنوان ، اصطرخ ، النجه ، ايلال ، بس راور ، دزمار ، سرجاهان ، طبرك ، علىآباد ، فرّزين ، فيروزكوه ، قارون ، كجوران ، كيران ، واليان ، رجوع كنيد بدين كلمات\r\nقم 439 ، 560 ، 580\r\nقم كبچك ( يا كيچك ) 556\r\nقنقلى ، قنقليان ، از قبايل اتراك « 1 » 368 ، 438 ، 439 ، 450 ، 474 ، 479 ، 521\r\nقوچان ، رجوع به خبوشان\r\nقهستان 405 ، 407\r\nقيلى ، رودخانهء 450\r\nقيمج ، رودخانهء 450\r\n\r\nك\r\nكئحك ( ؟ ) ، 556\r\nكابل 519\r\nكاشان 560 ، 580\r\nكاشغر 435 ، 439 ، 470\r\nكبود جامه 369 ، 537 ، 581\r\nكجوران ، قلعهء 519\r\nكرّ ، رودخانهء 362\r\nكربى ، درّهء 493\r\nكرد ، اكراد 396\r\nكرمان 360 ، 389 ، 425 ، 427 ، 479 ، 485 ، 497 ، 523 ، 525 ، 528 ، 529 ، 532 ، 533 ، 561\r\nكرمان ( غزنه )\r\nكلات 456\r\nكمادى 529\r\nكندة 390\r\nكواشير ( ظ - گواشير ) ، رجوع به جواشير\r\nكوشك ملك ( در قزوين ) 579\r\nكوفه 389 ، 390\r\nكوكروخ ( ؟ ) 534\r\nكيتو 563\r\nكيران ، قلعهء 510 ، 512\r\n\r\nگ\r\nگرجستان 500 ، 563 ، 565 ، 566\r\nگرج ، گرجيان 362 ، 492 ، 493 ، 494 ، 495 ، 496 ، 498 ، 500 ، 501 ، 503 ، 508 ، 552 ، 553 ، 593\r\nگردكوه ( دامغان ) 533 ، 581\r\nگرمسير ( - بست ) 518\r\nگيلان 461\r\n\r\nل\r\nلارجان ( مازندران ) 522\r\nلال ، رجوع به ايلال\r\nلكزيان 500 ، 593\r\nلور 359 ، 459 ، 460 ، 489 ، 490 ، 525 ، 533\r\nلورستان 499\r\nلورى ، صحراى - ، ( گرجستان ) 495\r\nلوهاوور ( - لاهور ) 417\r\n\r\nم\r\nمائئژئاباد ( مابيژناباد - ظ ) 477\r\nماركاب ، درّهء 494\r\n\r\n\r\n","description":"","footnote":"\r\n( 1 ) - جامع التّواريخ ايضا ، ص 22 .\r\n","page_name":" 613 ","page_number":263},
  {"content":"\r\n\r\nمازندران 359 ، 392 ، 402 ، 427 ، 453 ، 461 ، 463 ، 521 ، 522 ، 523 ، 528 ، 534 ، 536 ، 537 ، 541 ، 542 ، 543 ، 550 ، 551 ، 553 ، 555 ، 561 ، 564 ، 573 ، 575 ، 577\r\nماوراءالنّهر 366 ، 376 ، 370 ، 384 ، 385 ، 426 ، 427 ، 428 ، 439 ، 441 ، 449 ، 453 ، 454 ، 467 ، 468 ، 470 ، 519 ، 528 ، 529 ، 537 ، 554 ، 560\r\nمدينة السّلام ( بغداد ) 508\r\nمرد الرّود « 1 » 392 ، 409 ، 415\r\nمرغه 410\r\nمرند 493\r\nمرو 360 ، 375 ، 377 ، 379 ، 388 ، 389 ، 391 ، 395 ، 397 ، 400 ، 407 ، 408 ، 410 ، 412 ، 415 ، 554 ، 557 ، 564\r\nمزدقان 400\r\nمشهد ( ؟ ) ، در استو 581\r\nمشهد طوس 409 ، 425\r\nمصر 369 ، 467 ، 506\r\nمغول ( موغال ) 358 ، 363 ، 379 ، 450 ، 451 ، 452 ، 453 ، 458 ، 459 ، 460 ، 461 ، 463 ، 470 ، 474 ، 476 ، 477 ، 478 ، 479 ، 480 ، 483 ، 485 ، 486 ، 498 ، 499 ، 511 ، 512 ، 513 ، 515 ، 517 ، 518 ، 519 ، 520 ، 523 ، 529 ، 531 ، 541 ، 543 ، 548 ، 549 ، 550 ، 551 ، 556 ، 557 ، 561 ، 566 ، 573 ، 591\r\nمغولى ، زبان\r\nمكران 486\r\nمكّه 420 ، 466 ، 479\r\nملازجرد 509\r\nملكفور ، 483\r\nملكفور\r\nمنازجرد ، منازكرد ، ملازگرد ، همان ملازجرد است\r\nمندور 500\r\nمنصوريه ، ( باغى - و سرائى در طوس ) 555\r\nمنقشلاغ 474\r\nموش ، بيابان 509\r\nموصل 552\r\nموغان ، ( مغان ) 512\r\nمولتان 417 ، 484 ، 485\r\nميدان سبز ( در غزنين ) 477\r\n\r\nن\r\nنايمان ، از قبايل ، اتراك « 2 » 449 ، 555\r\nنخجوان 491 ، 492\r\nنخشب 453\r\nنسا 383 ، 391 ، 433 ، 534\r\nنوراور ، شطّ 412\r\nنهرواله 485\r\nنيشابور ، نشابور 383 ، 385 ، 386 ، 388 ، 390 ، 391 ، 395 ، 397 ، 398 ، 399 ، 400 ، 407 ، 424 ، 449 ، 456 ، 457 ، 499 ، 534 ، 535 ، 560\r\n\r\nو\r\nواليان ، قلعهء 477\r\nوركوه ، رجوع به ابرقوه\r\n\r\n\r\n","description":"","footnote":"\r\n( 1 ) - كذا فى المتن فى المواضع ، و الظّاهر « مرو الرّوذ » بالذّال المعجمة .\r\n( 2 ) - جامع التّواريخ ، طبع برزين ج 1 ص 136 - 145 .\r\n","page_name":" 614 ","page_number":264},
  {"content":"\r\n\r\n\r\nه\r\nهراة « 1 » 369 ، 407 ، 408 ، 409 ، 410 ، 417 ، 418 ، 419 ، 421 ، 422 ، 424 ، 425 ، 436 ، 438 ، 477 ، 518 ، 532 ، 560\r\nهزارسف ، قصبهء 379 ، 380 ، 413 ، 459 ، 460 ، 525\r\nهمدان 396 ، 397 ، 398 ، 400 ، 447 ، 459 ، 508 ، 580\r\nهندو ، هنود 416 ، 482 ، 483\r\nهند ، هندوستان 372 ، 415 ، 416 ، 417 ، 437 ، 438 ، 454 ، 482 ، 483 ، 484 ، 497 ، 519 ، 524 ، 529 ، 530 ، 560 ، 588 ، 589\r\n\r\nى\r\nيازر 425 ، 426 ، 534\r\nيرليغ ، ديهى در حوالى بيش‌باليغ 538\r\nيزد 525 ، 533 ، 561\r\n\r\n\r\n","description":"","footnote":"\r\n( 1 ) - در نسخهء اساس ( آ ) هرات را تقريبا به طور كلّى « هراة » با تاء مربوطه مىنويسد .\r\n","page_name":" 615 ","page_number":265},
  {"content":"\r\n . \r\n\r\n","description":"","footnote":"","page_name":" 616 ","page_number":266}
  ]