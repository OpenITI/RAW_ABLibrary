[
  {"content":"\r\n\r\nحيات فكرى و سياسى\r\nامامان شيعه عليهم السلام\r\nرسول جعفريان\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nجعفريان رسول ، 1343 -\r\nحيات فكرى و سياسى امامان شيعه عليهم السلام / تأليف رسول جعفريان - قم : انصاريان ، 1387\r\n631 ص .\r\nكتابنامه : ص [ 605 
  ] - 616 : همچنين به صورت زير نويس .\r\nISBN : 978 - 964 - 438 - 001 - 3\r\n1 . ائمه اثنى عشر - سرگذشتنامه . 2 . اسلام - تاريخ . الف . عنوان .\r\n9 ح 7 ج / 5 / 36 BP 95 / 297\r\nحيات فكرى و سياسى امامان شيعه ( عليهم السلام )\r\nمؤلف : رسول جعفريان\r\nناشر : انتشارات انصاريان\r\nچاپ سوم زمستان 1379\r\nچاپ چهارم تابستان 1380\r\nچاپ پنجم ( بهار ) و چاپ ششم ( پائيز ) 1381\r\nچاپ هفتم 1383 - 2004 - 1425\r\nچاپ هشتم 1384 - 2005 - 1426\r\nچاپ نهم 1384 - 2006 - 1427\r\nچاپ دهم 1386 - 2007 - 1428\r\nچاپ يازدهم 1387 - 2008 - 1429\r\nچاپخانه : نگين\r\nشمارگان : 1000 جلد\r\nتعداد صفحات : 632 ص .\r\nقطع : وزيرى\r\nشابك : 3 - 001 - 438 - 964 - 978\r\nقيمت : 4000 تومان\r\nكليه حقوق براى ناشر محفوظ است\r\nانتشارات انصاريان\r\nقم - جمهورى اسلامى ايران\r\nخيابان شهدا - كوچه 22\r\nص پ 187\r\nتلفن : 7741744 ( 251 ) ( 98 ) دورنما : 7742647\r\nپست الكترونيك : ansarian @ noornet . netlnt _ ansarian @ yahoo . com\r\nwww . ansariyan . org \u0026 www . ansaryan . net\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n\r\n\r\nفهرست مطالب\r\nدر آمد تشيع و تاريخ‌نگارى 13\r\nتاريخ‌نگارى شيعه در آغاز عصر تدوين 13\r\nآثار شيعى در سيرهء نبوى در قرون نخست 14\r\nكتابهاى قصص الانبياء 18\r\nكتابهاى دلائل از قرن چهارم تا ششم 19\r\nكتابهاى كلامى - تاريخى 20\r\nكتابهاى حديثى - تاريخى 21\r\nكتابهاى رجالى - تاريخى 23\r\nتواريخ دوازده امام عليهم السّلام از قرن پنجم تا هفتم 24\r\nتواريخ محلى از قرن چهارم تا هشتم 26\r\nآثار عربى و فارسى سنيان دوازده امامى 27\r\nآثار فارسى امامى مذهبان از قرن هفتم تا دهم 29\r\nتاريخ‌نگارى در آستانهء عصر صفوى 31\r\nتاريخ‌نگارى شيعى در دورهء صفوى 33\r\nمقتل‌نويسى در دورهء صفوى و قاجار 36\r\nتحول در تاريخ‌نويسى در دورهء اخير 38\r\nبرخى از آثار جديد دربارهء چهارده معصوم عليهم السّلام 39\r\nامير مؤمنان على عليه السّلام امامت امير مؤمنان عليه السّلام 47\r\nامير مؤمنان عليه السّلام در زمان رسول خدا صلّى اللّه عليه و آله 48\r\nامام على عليه السّلام پس از رحلت رسول خدا صلّى اللّه عليه و آله 53\r\nبيعت مردم با امير مؤمنان عليه السّلام 61\r\nدشواريهاى امام 66\r\nاصلاح ، سياست اصولى امام 75\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nامام در برابر پيمان‌شكنان [ جنگ جمل 
  ] 81\r\nجنگ با ستمگران در صفين 91\r\nجنگ با خوارج 104\r\nآخرين تلاشها 108\r\nشهادت امير مؤمنان عليه السّلام 110\r\nويژگيهاى امير مؤمنان عليه السّلام 112\r\nامام مجتبى عليه السّلام شخصيت امام حسن عليه السّلام 119\r\nامام مجتبى عليه السّلام و مسألهء امامت 125\r\nخصلتهاى مذهبى و سياسى مردم كوفه 132\r\nنخستين اقدامات امام و معاويه 138\r\nمعاويه و درخواست صلح 147\r\nدلايل پذيرش صلح 148\r\nامام حسين عليه السّلام و صلح 156\r\nمتن صلحنامه 158\r\nدربارهء امام مجتبى عليه السّلام 165\r\nشهادت امام حسن عليه السّلام 167\r\nامام حسين عليه السّلام امام حسين عليه السّلام پيش از كربلا 173\r\nمخالفت امام حسين عليه السّلام با خلافت يزيد 181\r\nاعزام مسلم به كوفه 183\r\nحركت امام به سمت عراق 188\r\nمردم كوفه و رخداد كربلا 191\r\nفشار ابن زياد بر مردم كوفه 193\r\nارزيابى سفر به عراق 199\r\nامام در برابر سپاه عراق 208\r\nآگاهى از شهادت در كربلا 217\r\nانحرافات دينى و كربلا 221\r\nآثار سياسى رخداد كربلا در شيعه 225\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nحكمت شهادت امام حسين عليه السّلام 227\r\nعاطفه و برداشت سياسى 231\r\nدو تجربهء صلح و انقلاب 232\r\nتجربهء سياست يا فرهنگ 234\r\nمفهوم امام 235\r\nتأثير غاليان 236\r\nحكمت شهادت و امر سياست 239\r\nنگاه صوفيانه 241\r\nهدف و آگاهى پيشين 242\r\nبسوى برداشت سياسى 249\r\nهدف سياسى : شهادت 250\r\nسخن آخر 252\r\nامام سجاد عليه السّلام امام سجاد عليه السّلام 255\r\nامام سجّاد عليه السّلام و شيعيان 264\r\nبرخوردهاى امام با امويان 270\r\nبهره‌گيرى امام سجّاد عليه السّلام از دعا 273\r\nامام سجّاد عليه السّلام و بردگان 280\r\nامام باقر عليه السّلام امام باقر عليه السّلام 285\r\nموقعيت علمى امام باقر عليه السّلام 288\r\nامام درگير اختلافات فقهى بين فرق اسلامى 292\r\nمبارزه با يهود و اسرائيليات 300\r\nميراث فرهنگى امام باقر عليه السّلام 302\r\nوضع و موقعيت شيعه از ديدگاه امام 308\r\nامام و مسائل سياسى 315\r\nامام صادق عليه السّلام شخصيت اخلاقى و فقهى امام صادق عليه السّلام 327\r\nشيعيان امام صادق عليه السّلام 333\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nامام صادق عليه السّلام و غلوّ 337\r\nفقه شيعه مبتنى بر روايات اهل بيت عليهم السّلام 345\r\nقرآن حاكم بر حديث 355\r\nكتاب حديث در عصر امام صادق عليه السّلام 357\r\nامام صادق عليه السّلام و مبانى فقهى اهل سنت 358\r\nفشار سياسى بر شيعيان 359\r\nامام صادق عليه السّلام و رخدادهاى مهم سياسى 361\r\nالف : قيام زيد 361\r\nب : امام صادق عليه السّلام و دعوت ابو سلمه 365\r\nج : برخورد با منصور 367\r\nد : برخورد امام با نفس زكيّه 371\r\nامام كاظم عليه السّلام امامت پس از امام صادق عليه السّلام 379\r\nبرخوردهاى سياسى امام كاظم عليه السّلام 384\r\nامام كاظم عليه السّلام و هارون الرشيد 390\r\nبخش نخست 391\r\nبخش دوم 393\r\nبخش سوم 397\r\nشهادت امام كاظم عليه السّلام 404\r\nنمونه‌هاى ديگر از مبارزهء امام با خلافت 406\r\nامام كاظم عليه السّلام و مباحث كلامى و فكرى 409\r\nمواضع كلامى امام كاظم عليه السّلام در برابر اهل حديث 411\r\nامام رضا عليه السّلام مسألهء ولايتعهدى 430\r\nهدف مأمون از طرح مسألهء ولايتعهدى 431\r\nعكس العمل امام عليه السّلام 436\r\nامام رضا عليه السّلام و مأمون 441\r\nشهادت امام عليه السّلام 445\r\nامام عليه السّلام و تبليغات ضدّ علوى 446\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nامام رضا عليه السّلام و مسائل كلامى 450\r\nامام رضا عليه السّلام و ايران 459\r\nامام جواد عليه السّلام حيات تاريخى امام جواد عليه السّلام 476\r\nمناظرات علمى امام جواد عليه السّلام 482\r\nمناظره دربارهء فضائل خلفا 486\r\nميراث علمى امام جواد عليه السّلام 488\r\nبرخورد با فرقه‌هاى منحرف 490\r\nاصحاب امام جواد عليه السّلام 491\r\nارتباط شيعيان ايران با امام جواد عليه السّلام 492\r\nامام هادى عليه السّلام سياست متوكل در برابر امام هادى عليه السّلام 502\r\nاحضار امام هادى عليه السّلام به سامرا 503\r\nاقامت امام در سامرّاء 506\r\nبرخوردهاى متوكل با امام عليه السّلام 507\r\nوكلاى امام هادى عليه السّلام و اختيارات آنان 512\r\nاصالت قرآن در مكتب امام هادى عليه السّلام 516\r\nامام هادى عليه السّلام و علم كلام 517\r\nامام هادى عليه السّلام و فرهنگ دعا و زيارت 521\r\n1 - ايجاد پيوند ميان مردم و اهل بيت عليهم السّلام 522\r\n2 - تأكيد بر مقام و الا و رهبرى اهل بيت عليهم السّلام 522\r\n3 - تأكيد بر مكتب اهل بيت عليهم السّلام 523\r\n4 - مبارزه با ظلم و ستم 524\r\nامام هادى و شيعيان غالى 524\r\nامام هادى عليه السّلام و خلق قرآن 528\r\nامام هادى عليه السّلام و شيعيان او در ايران 530\r\nامام عسكرى عليه السّلام امامت آن حضرت 537\r\nامام عسكرى عليه السّلام در سامرا 537\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nموقعيت امام عليه السّلام در سامرا 540\r\nدورانهاى بازداشت امام 542\r\nامام و رابطهء او با شيعيان 546\r\nاصحاب امام و حفظ ميراث فرهنگى شيعه 554\r\nامام عسكرى عليه السّلام و يعقوب بن اسحاق كندى 556\r\nكتب منسوب به امام عسكرى عليه السّلام 558\r\nرحلت امام عسكرى عليه السّلام 560\r\nامام مهدى عليه السّلام ولادت امام زمان عليه السّلام 565\r\nمادر حضرت مهدى عليه السّلام 567\r\nنكاتى دربارهء تولد امام زمان عليه السّلام 567\r\nآگاهى برخى از شيعيان از تولّد امام زمان عليه السّلام 570\r\nاختلاف پس از رحلت امام عسكرى عليه السّلام 571\r\nزمينه‌سازى غيبت توسط پيامبر صلّى اللّه عليه و آله و امامان شيعه عليهم السّلام 575\r\nمسائل كلامى و جانشينى حضرت مهدى عليه السّلام 577\r\nحضرت مهدى عليه السّلام و نوّاب خاصه 579\r\n1 - عثمان بن سعيد عمرى سمّان 580\r\n2 - ابو جعفر محمد بن عثمان بن سعيد عمرى 581\r\n3 - ابو القاسم حسين بن روح 582\r\n4 - ابو الحسن على بن محمد سمرى 583\r\nمرورى بر اقدامات نواب در ارتباط با شيعيان 584\r\nالف : مبارزه با غلات 585\r\nب : رفع شك و ترديدهاى موجود دربارهء حضرت مهدى عليه السّلام 587\r\nج : سازماندهى وكلا 588\r\nد : مخفى نگاه داشتن امام زمان عليه السّلام 589\r\nعدم جواز افشاى نام آن حضرت در غيبت كبرا 590\r\nجريان رو به رشد تشيع در دوران غيبت صغرا 592\r\nسيرت امام مهدى عليه السّلام 596\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n\r\n[ پيشگفتار 
  ]\r\nبِسْمِ اللَّهِ الرَّحْمنِ الرَّحِيمِ و الحمد لله رب العالمين و الصلاة و السلام على محمد و آله الطاهرين پژوهش در زمينهء تاريخ زندگى امامان شيعه عليهم السّلام سابقهء ديرين در ادبيات شيعه دارد . گزارش تفصيلى آن را تحت عنوان « تشيع و تاريخ‌نگارى » در ادامه آورده‌ايم . كتاب حاضر ، نخستين بار به صورت مقالاتى در مجلهء « نور علم » به چاپ رسيد . پس از آن به صورت كتابى مستقل درآمد . متن حاضر به دنبال پيشنهاد « مركز جهانى علوم اسلامى » مبنى بر تهيهء متن آموزشى براى تاريخ زندگى امامان عليهم السّلام ، با هدف آموزشى بازنويسى و ويرايش شده و در اختيار دوستداران قرار مىگيرد .\r\nلازم به يادآورى است كه هدف از تأليف اين اثر ، پرداختن به جنبه‌هاى سياسى و فكرى زندگى آن بزرگواران بوده و لذا به مسائل شخصى كمتر توجه شده است . اميد است كه كتاب حاضر مقبول درگاه احديت قرار گرفته و دوستداران شناخت زندگى امامان را در شناخت بهتر آن دوران كمك كند .\r\nاربعين حسينى 1418 پنجم تير ماه 1376\r\n\r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\nبِسْمِ اللَّهِ الرَّحْمنِ الرَّحِيمِ و الحمد لله رب العالمين و الصلاة و السلام على محمد و آله الطاهرين\r\n\r\nتشيع و تاريخ‌نگارى\r\nامام سجاد عليه السّلام :\r\nكنّا نعلّم مغازى رسول الله كما نعلّم السورة من القرآن البداية و النهاية ، ج 3 ، ص 242\r\nسبل الهدى و الرشاد ، ج 4 ، ص 20\r\n\r\nتاريخ‌نگارى شيعه در آغاز عصر تدوين\r\nشيعيان به موازات ساير مسلمانان در تدوين دانشهاى اسلامى كار خود را آغاز كردند . يكى از اين دانشها ، دانش تاريخ بود . در كنار جنبش تاريخ‌نگارى عراق ، شيعه نيز فعاليت خود را آغاز كرده و در آن جنبش مساهمت و همكارى كرد . صرفنظر از شيعيان عراقى « 1 » همانند ابو مخنف ، هشام كلبى و يا كسانى چون ابن اسحاق كه متأثر از جريان تشيع عراق بودند ، كسانى از شيعيان امامى نيز به همين ميزان در نگارش تاريخ اسلام همراهى مىكردند . موضوعات گونه‌گون سيرهء نبوى و نيز تاريخ تحولات عراق از موضوعاتى بود كه شيعيان كاملا به آنها علاقه‌مند بودند و به هيچ روى خود را جداى از آن تحولات نمىديدند . طبيعى بود كه در آن ميان ، حركتها و جنبشهاى شيعى يا متمايل به تشيع و يا حتى مخالف دولت اموى براى آنها - گاه از سيرهء نبوى نيز - مهم‌تر بود ، زيرا آنها شاهد آن بودند كه به هر روى سيرهء نبوى نگارش مىيابد و ديگران هم به آن توجه دارند اما اخبار علويان و جنبشهاى شيعى از ميان مىرود و يا به صراحت تحريف مىشود . ديگر تحولات ، نظير بحث از تاريخ خلفا نمىتوانست توجه شيعيان را به خود جلب كند . دليل آن نيز آن بود كه شيعه پيوندى ميان تاريخ خود و تاريخ آنها نمىديد ، طبعا جز از زاويه منفى به آن نمىنگريست .\r\nدر قرون نخست اسلامى تك‌نگاريهاى تاريخى در ميان سنى و شيعه رواج داشت . اما مهم آن است كه در ميان اهل سنت ، طبرى دست به ابتكار جالبى زد و بخش معظم رساله‌هاى\r\n\r\n\r\n","description":"","footnote":"\r\n( 1 ) . شيعيان عراقى ، شيعيانى هستند با اين ويژگيها : امام على عليه السّلام را بر عثمان ترجيح مىدهند . اهل بيت را تقديس مىكنند . در امامت به نص اعتقادى ندارند . فضائل اهل بيت را روايت مىكنند . شيخين را قبول دارند . امامى يا زيدى مذهب نيستند . نمونهء شاخص ، به جز آنها كه در متن از ايشان ياد شده ، مسعودى مورخ و ابو الفرج اصفهانى است .\r\n","page_name":" 13 ","page_number":13},
  {"content":"\r\n\r\nتراثى كوچك و بزرگ تاريخى را در موسوعهء عظيم خود فراهم آورد . چنين اقدامى در شيعه صورت نگرفت و همزمان با از بين رفتن رساله‌هاى تك‌نگارانه در تمدن اسلامى ، بخش مهمى از تراث تاريخى شيعه از ميان رفت . تنها نمونه‌هاى اندكى نظير وقعة صفين نصر بن مزاحم از اوائل قرن سوم و كتاب الغارات ثقفى از همان قرن به دست ما رسيده است . همين‌ها نشانگر اهميت فراوان اين قبيل آثار در ثبت تحولات تاريخى است .\r\nبايد گفت پس از گذار از عصر اول ، نگرش تاريخى شيعه ، محدود به بحث مختصر در سيرهء و نيز زندگى امامان و مسائلى شد كه در اطراف مسألهء امامت مطرح بود . اين وضعيت تا زمانى كه مجددا دولتى شيعه برپا شد و تاريخ‌نگارى آن حكومت شيعه باب شد ، ادامه داشت .\r\n\r\nآثار شيعى در سيرهء نبوى در قرون نخست\r\nدربارهء سيره نگارى مىتوان در تفاوت دو نگرش شيعى و سنى اين مسأله را مطرح كرد كه شيعه با ديد مقدسانه‌ترى به زندگى رسول خدا صلّى اللّه عليه و آله نگريسته و اساس را عصمت آن حضرت قرار مىدهد . گفتنى است كه در تاريخ‌نويسى سنى ، گرچه حالت اعجاب نسبت به زندگى آن حضرت كاملا مطرح است اما به عصمت آن هم در همهء ابعادش توجه نمىشود . نمونهء آن تأليف كتابى با عنوان زلّة الانبياء توسط ابو الفضل مشّاط بود « 1 » كه در برابر كتاب تنزيه الانبياء سيد مرتضى نوشته شده است . « 2 » برابرى اين دو انديشه را مؤلف شيعهء كتاب معتقد الاماميه در قرن هفتم هجرى گزارش كرده است . « 3 » حتى در قرن سوم عالم سنى ديگرى كتابى با نام معاصى الانبياء نوشت كه البته مورد انكار متكلم سمرقندى مشهور يعنى ابو منصور ماتريدى قرار گرفت . « 4 »\r\nتا آنجا به سيرهء نبوى مربوط مىشود ، بايد گفت تعليم مغازى در دستور كار امامان بوده است . مهمترين شاهد سخن امام سجاد عليه السّلام است كه فرمود : كنّا نعلم مغازى رسول الله كما نعلم السورة من القرآن « 5 » در ميان اخبار امام باقر و امام صادق عليهما السلام نيز اخبار سيره فراوان بوده و بسيارى از آنها در مآخذ مكتوب آمده است . به عنوان نمونه ابن اسحاق اخبارى چندى از امام باقر عليه السّلام در سيرهء خود نقل كرده است . برخى از اين نمونه‌ها در طبقات ابن سعد نيز ديده مىشود . در ميان آثار شيعى ، قريب يك چهارم تفسير على بن ابراهيم قمى در اخبار مربوط به سيره و تاريخ انبياست . در اين كتاب كه سر جمع تدوين نهايى آن از چند اثر انجام شده ، از آثار مكتوبى استفاده\r\n\r\n\r\n","description":"","footnote":"\r\n( 1 ) . كتاب نقض ، ص 244\r\n( 2 ) . كتاب نقض ، ص 11\r\n( 3 ) . معتقد الامامية ، ص 47 ( چاپ دانش‌پژوه ، تهران ، 1339 )\r\n( 4 ) . نك : ادبيات فارسى استورى ، ص 725\r\n( 5 ) . الجامع الاخلاق الراوى ، ج 2 ، ص 288 ؛ البداية و النهاية ، ج 3 ، ص 242 ؛ سبل الهدى و الرشاد ، ج 4 ، ص 20\r\n","page_name":" 14 ","page_number":14},
  {"content":"\r\n\r\nشده كه در قرن سوم و چهارم در دسترس بوده است . به عنوان مثال ، در تفسير على بن ابراهيم قمى از كتاب المبعث و المغازى ابان بن عثمان استفاده شده است . تفسير قمى از جمله آثارى است كه بخش سيره آن تقريبا به طور انحصارى از اخبار امام باقر و امام صادق عليهما السّلام است . يكى دليل آن داخل شدن تفسير ابى الجارود در آن است كه تمامى اخبار آن از امام باقر عليه السّلام بوده و به تناسب شأن نزول آيات ، مطالبى از سيره در آن آمده است . اخبار ابو الجارود از ساير قسمتها متمايز مىباشد . تمامى اخبار اين كتاب را علامهء مجلسى در مجلدات تاريخ نبينا در بحار آورده است .\r\nنمونهء ديگر كتاب مبعث النبى و اخباره صلّى اللّه عليه و آله از عبد الله بن ميمون القداح است كه خود راوى اخبار امام باقر و امام صادق عليهما السّلام بوده است . « 1 » به هر روى اينها شواهدى است بر توجه امامان و شيعيان به اخبار سيره . اما تاريخ اسلام به طور عموم نيز مورد علاقهء شيعيان بوده است . اصبغ بن نباته از كهن‌ترين مؤلفان شيعى است كه كتابى در مقتل امام حسين عليه السّلام داشته است . « 2 » احمد بن عبيد الله ثقفى نمونهء ديگر است . عناوين برخى از كتابهاى وى عبارت است از كتاب المبيضّة فى اخبار مقاتل آل ابى طالب ، كتاب فى تفضيل بنى هاشم و ذم بنى امية و اتباعهم . « 3 » برخى از آثار محمد بن زكريّا بن دينار ، به روايت نجاشى ، عبارتند از : الجمل الكبير ، الجمل المختصر ، صفين الكبير ، مقتل الحسين ، « 4 » كتاب النهر [ و إن 
  ] ، مقتل امير المؤمنين ، اخبار زيد ، اخبار فاطمه . « 5 » نمونهء ديگر ابراهيم بن محمد الثقفى است . وى نيز كه ابتدا زيدى مذهب بود و بعد امامى شد آثارى تاريخى دارد كه برخى از عناوين آن عبارت است از كتاب المبتدأ و المغازى و الردّة ، اخبار عمر ، اخبار عثمان ، كتاب الدار ، الغارات ( كه اين اثر باقى مانده ) اخبار زيد ، اخبار محمد [ نفس زكيه و برادرش 
  ] و ابراهيم . « 6 » آثار جابر بن يزيد جعفى نيز در زمينه همين تحولات است : كتاب الجمل ، كتاب صفين ، كتاب النهروان ، كتاب مقتل امير المؤمنين ، كتاب مقتل الحسين . « 7 »\r\nبرخى از آثار تاريخى على بن حسن بن على بن فضال عبارتند از كتاب الدلائل ، كتاب الانبياء ، كتاب البشارات ، و كتاب الكوفة . « 8 »\r\n\r\n\r\n","description":"","footnote":"\r\n( 1 ) . رجال النجاشى ، ص 213\r\n( 2 ) . تنقيح المقال ، ج 1 ، ص 150\r\n( 3 ) . الفهرست ابن نديم ، ص 166\r\n( 4 ) . اين كتاب به روايت محمد بن سليمان كوفى در مجامع زيدى مذهب بوده است . نك : مقدمهء مناقب الامام امير المؤمنين ، ج 1 ، ص 12 . در همين كتاب مناقب نيز در پنجاه مورد ( نك : مجلد سوم همان كتاب ، ج 3 ، ص 177 ) كوفى مطالبى در فضائل امير المؤمنين عليه الصلاة و السلام كه بسيارى از آنها تاريخى است از محمد بن زكريا بن دينار آورده است .\r\n( 5 ) . رجال النجاشى ، ص 347\r\n( 6 ) . رجال النجاشى ، ص 18 و نك : لسان الميزان ، ج 1 ، صص 103 - 102 ؛ معجم الادباء ، ج 1 ، ص 233\r\n( 7 ) . رجال النجاشى ، ص 129\r\n( 8 ) . رجال النجاشى ، ص 258 ، ش 676\r\n","page_name":" 15 ","page_number":15},
  {"content":"\r\n\r\nبرخى از عناوين آثار تاريخى عبد العزيز جلودى ازدى كه در شمار عالمان شيعى معروف شهر بصره بوده عبارت است از : كتاب الجمل ، كتاب صفين ، « 1 » كتاب الحكمين ، كتاب الغارات ، كتاب الخوارج ، كتاب ذكر على عليه السّلام فى حروب النبى ، كتاب مآل الشيعة بعد على عليه السّلام ، أخبار التوابين و عين الوردة ، أخبار المختار ، أخبار على بن الحسين ، أخبار أبى جعفر محمد بن على عليه السّلام ، أخبار عمر بن عبد العزيز ، أخبار من عشق من الشعراء ، أخبار قريش و الأصنام ، كتاب طبقات العرب و الشعراء ، كتاب خطب النبى صلّى اللّه عليه و آله ، كتاب خطب عثمان ، كتاب رسائل عمر ، كتاب رايات الأزد ، كتاب مناظرات على بن موسى الرضا ( ع ) . « 2 »\r\nاحمد بن إسماعيل بن عبد الله بجلى كه از مردمان قم بوده ، آثارى در تاريخ داشته است .\r\nاز مهمترين آثار او كتاب العباسى است كه نجاشى دربارهء آن نوشته است : و هو كتاب عظيم نحو من عشرة آلاف ورقة من أخبار الخلفاء و الدولة العبّاسية . رأيت منه أخبار الأمين . اين كتاب در دست محمد بن حسن قمى بوده و چهار مورد از آن در تاريخ قم نقل كرده است . « 3 » على بن احمد جوّانى نيز كتابى در اخبار صاحب فخ و كتابى در اخبار يحيى بن عبد الله بن حسن نوشته است . « 4 » احمد بن محمد بن خالد برقى محدث برجستهء قمى كتابى با عنوان كتاب المغازى در سيره داشته است .\r\nهمو آثار تاريخى ديگرى دارد كه عبارت است از : كتاب الشعر و الشعراء ، كتاب البلدان و المساحة ، كتاب التاريخ ، كتاب الانساب ، « 5 »\r\nاز برجسته‌ترين چهره‌هاى مورخ در عصر امامان ، ابان بن عثمان احمر بجلى است . وى كتاب با ارزشى در اخبار انبياء و نيز سيرهء رسول خدا صلّى اللّه عليه و آله داشته كه متأسفانه بخشى از آن بر جاى مانده است . شيخ طوسى دربارهء كتاب او نوشته است : و ما عرف من مصنفاته الّا كتابه الّذى يجمع المبتدأ و المبعث و المغازى و الوفاة و السقيفة و الردّة » . آنگاه افزوده است : و هناك نسخة أخرى أنقص منها رواه القميّون . « 6 » اين كتاب در دسترس على بن ابراهيم قمى بوده و در تفسير مكرر از آن نقل كرده است . نجاشى نيز با كتاب آشنا بوده است . وى نوشته است : له كتاب حسن كبير يجمع المبتدأ و المغازى و الوفاة و الردة . « 7 » اين كتاب در دسترس عالمان فراوانى بوده اما مفصل‌ترين نقل را از آن شيخ طبرسى در كتاب اعلام الورى كرده است . ما بخشهاى بازيافته از اثر او را تحت عنوان\r\n\r\n\r\n","description":"","footnote":"\r\n( 1 ) . ابن طاووس در مهج الدعوات از كتاب صفين او دو دعايى كه امام على 7 پيش از جنگ صفين خوانده نقل كرده است . نك : كتابخانهء ابن طاووس ، ص 525 .\r\n( 2 ) . رجال النجاشى ، ص 241 ، 244\r\n( 3 ) . رجال النجاشى ، ص 97 ، ش 242 . نك : كتابشناسى آثار مربوط به قم ، ص 19 . موارد نقل شده در صفحات 145 ، 200 ، 236 ، 237 تاريخ قم آمده است .\r\n( 4 ) . رجال النجاشى ، ص 263\r\n( 5 ) . رجال النجاشى ، ص 76 ، ش 182\r\n( 6 ) . الفهرست : 18 ، 19\r\n( 7 ) . رجال النجاشي : 13\r\n","page_name":" 16 ","page_number":16},
  {"content":"\r\n\r\nكتاب المبعث و المغازى به چاپ رسانده و در مقدمه به تفصيل دربارهء وى و كتابش سخن گفته‌ايم .\r\nدر اينجا شمارى از آثارى كه دربارهء رسول خدا صلّى اللّه عليه و آله نوشته شده و بيشتر جنبهء موضوعى دارد اشاره مىكنيم :\r\nكتاب صفات النبى صلّى اللّه عليه و آله از وهب بن وهب ( نجاشى ، ص 430 )\r\nكتاب وفود العرب الى النبى صلّى اللّه عليه و آله از منذر بن محمد بن منذر ( برخى ديگر از آثار وى عبارتند از : كتاب الجمل ، كتاب صفين ، كتاب النهروان ، كتاب الغارات ) ( نجاشى ، ص 418 ) .\r\nمسألة فى ايمان آباء النبى صلّى اللّه عليه و آله از ابو يعلى محمد بن حسن بن حمزة جعفرى ( نجاشى ، ص 404 )\r\nكتاب مسألة فى معرفة النبى صلّى اللّه عليه و آله از شيخ مفيد ( نجاشى ، ص 402 )\r\nكتاب زهد النبى صلّى اللّه عليه و آله ، كتاب اوصاف النبى صلّى اللّه عليه و آله ، كتاب فى معرفة فضل النبى صلّى اللّه عليه و آله و أمير المؤمنين و الحسن و الحسين عليهم السلام از شيخ صدوق ( نجاشى ، ص 389 ، 391 ) و نيز كتابى با نام كتاب فى عبد المطلب و عبد الله و ابى طالب از همو ( نجاشى ، ص 390 ) .\r\nكتاب البيان عن خيرة الرحمن فى ايمان ابى طالب و آباء النبى صلّى اللّه عليه و آله از على بن بلال المهلبى الازدى ( نجاشى ، ص 265 ) .\r\nكتاب مبعث النبى صلّى اللّه عليه و آله و اخباره از عبد الله بن ميمون القداح ( نجاشى ، ص 213 )\r\nكتاب وفاة النبى صلّى اللّه عليه و آله از سلمة بن الخطاب براوستانى اذدورقانى ( نجاشى ، ص 187 )\r\nكتاب الرد على من زعم ان النبى صلّى اللّه عليه و آله كان على دين قومه قبل النبوة از جعفر بن احمد بن ايوب سمرقندى ( نجاشى ، ص 121 )\r\nكتاب الرد على من زعم النبى صلّى اللّه عليه و آله كان على دين قومه از حسين بن اشكيب خراسانى ( نجاشى ، ص 44 ) .\r\nكتاب اخبار النبى صلّى اللّه عليه و آله از ابو على احمد بن محمد بن عمار كوفى . وى كتابى نيز با عنوان كتاب ايمان ابى طالب داشته است ( نجاشى ، ص 95 )\r\nكتاب ذكر النبى صلّى اللّه عليه و آله و الصخرة و الراهب و طرق ذلك از احمد بن محمد بن سعيد سبيعى همدانى ( نجاشى ، ص 94 )\r\nكتاب فضل النبى صلّى اللّه عليه و آله از احمد بن محمد بن عيسى اشعرى ( نجاشى ، ص 81 )\r\nكتاب سيرة النبى و الائمة عليهم السّلام فى المشركين از حسين بن على بن سفيان بزوفرى ( نجاشى ، ص 68 )\r\nكتاب الوفود على النبى صلّى اللّه عليه و آله از حسين بن محمد بن على الازدى ( نجاشى ، ص 65 ) .\r\nكتاب نسب النبى صلّى اللّه عليه و آله كتاب كتب النبى صلّى اللّه عليه و آله ، كتاب اخبار الوفود على النبى صلّى اللّه عليه و آله . اين سه عنوان از عبد العزيز جلودى ازدى است . ( نجاشى ، ص 241 - 244 ) .\r\nكتاب أسماء آلات رسول الله و أسماء سلاحه و كتاب وفاة النبى از على بن حسن بن على بن فضال .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\n( رجال النجاشى ، ص 258 )\r\nكتاب المغازى از احمد بن محمد بن خالد برقى ( نجاشى ، ص 76 )\r\nالمنبئ عن زهد النبى صلّى اللّه عليه و آله از ابو محمد جعفر بن احمد بن على قمى ابن الرازى . ابن طاووس در چندين اثر خود از اين كتاب نقل كرده است . « 1 »\r\nكتاب اسماء رسول الله صلّى اللّه عليه و آله ، از حسن بن خرزاد ( نجاشى ، ص 44 )\r\nسيرهء نبوى بعدها نيز مورد توجه جامعهء علمى شيعه بود . اما اين توجه تنها در زمينهء آگاهى از آن ، آن هم بيشتر در مسير مباحث كلامى مورد نظر شيعه بود . ابن ابى الحديد مىنويسد : در سال 608 نزد محمد بن معد علوى فقيه مذهب شيعه رفتم كه منزلش در درب الدواب بغداد بود . شخصى نزد او مغازى واقدى مىخواند . رسيد به نقلى از واقدى كه با كلمهء فلان و فلان اشاره به كسى كرده بود كه جنگ احد از صحنهء مىگريختند . محمد بن معد به من گفت : مقصود أبو بكر و عمر است .\r\nمن انكار كردم و او گفت : در ميان صحابه كسى نيست كه چنان موقعيتى داشته باشد كه لازم باشد نامش را نياورده و كلمهء فلان بجايش بگذارند . من باز نپذيرفتم اما احساس كردم كه از من سخت رنجيده است . « 2 »\r\n\r\nكتابهاى قصص الانبياء\r\nكار در زمينه تاريخ الانبياء با عنوان كتاب المبتدأ در آثار تاريخى مسلمانان انجام شده است . اين اصطلاح شامل تاريخ بشر از ابتدا تا قبل از آخرين پيامبر الهى مىشود . در اين زمينه ، بخش كتاب المبتدأ و المبعث و المغازى ابان بن عثمان احمر كه موارد آن را در مقدمه كتاب المبعث و المغازى وى آورده‌ايم ، نشان مىدهد كه در ميان شيعيان رسمى بر نگارش اين قبيل اخبار بوده است . البته همان اثر نيز حاوى اخبارى است كه برخى از منابع اسرائيلى است و طبعا غير قابل اعتبار .\r\nدر ميان منابع شيعى بخش تاريخ انبياء به طور پراكنده به صورتى بسيار گسترده آمده است . علامهء مجلسى مجموعهء اين اخبار را در مجلد يازدهم تا چهاردهم بحار آورده است .\r\nعمدهء آنها در آثار صدوق ، تفسير على بن ابراهيم قمى ، تفسير عياشى ، تفسير مجمع البيان و نظاير آنهاست و همانگونه كه گفته شد در اين قبيل آثار ، اخبار اهل سنت كه بر گرفته از كسانى چون كعب الاحبار ، عبد الله بن سلام و بويژه وهب بن منبه است فراوان آمده است . ابن طاووس از كتابى با نام قصص الانبياء كه آن را از محمد بن خالد بن عبد الرحمن برقى دانسته مطلبى در فرج\r\n\r\n\r\n","description":"","footnote":"\r\n( 1 ) . كتابخانهء ابن طاووس ، ص 449 ، 450\r\n( 2 ) . شرح نهج البلاغه ، ج 15 ، صص 23 - 24\r\n","page_name":" 18 ","page_number":18},
  {"content":"\r\n\r\nالمهموم نقل كرده است . « 1 » اما گويا كسى ديگر از اين كتاب خبر نداده است . از ميان آنچه به طور مستقل بر جاى مانده ، مىتوان به كتاب قصص الانبياء از قطب الدين راوندى اشاره كرد كه با تحقيق استاد غلامرضا عرفانيان توسط بنياد پژوهشهاى اسلامى چاپ شده است . اين اثر افزون بر تاريخ انبياء بخشى نيز شامل معجزات آن حضرت ( باب نوزدهم از ص 280 به بعد ) و بخشى شامل احوال رسول خدا صلّى اللّه عليه و آله است كه باب بيستم كتاب مىباشد و از اين حيث نيز بايد مورد توجه قرار گيرد . راوندى نيز مأخذى براى نوشته خود نياورده و غالبا اسنادى را مىآورد كه در بسيارى از موارد روشن نيست از چه كتابى بر گرفته است . احتمال مىرود كه بخش مهمى از باب بيستم آن از تفسير على بن ابراهيم قمى باشد .\r\nپس از راوندى ، كتاب النور المبين فى قصص الانبياء از سيد نعمت الله جزائرى ( م 1112 ) ، به طور ويژه به قصص انبياء پرداخته است .\r\n\r\nكتابهاى دلائل از قرن چهارم تا ششم\r\nبخشى از كتابهاى تاريخى شيعه كتابهايى است كه از اساس براى ثبت معجزات امامان به قصد اثبات امامت آنها نگاشته شده است . طبعا در اين آثار بخشى از زندگى تاريخى امامان نيز درج شده است . از قديمترين آثار در اين زمينه كتاب دلائل الائمه محمد بن مسعود عياشى عالم شيعى اواخر قرن سوم و اوائل قرن چهارم است كه در سمرقند مىزيسته و آثار وى از جمله همين اثر را ابن نديم ياد كرده است . « 2 » اين كتاب بر جاى نمانده است . كتاب الدلائل و المعجزات از ابو القاسم كوفى كه متهم به غلو است نيز در اين زمينه است . همو كتابى با عنوان كتاب تثبيت نبوة الانبياء نوشته است . « 3 » كتابى نيز با عنوان دلائل النبى صلّى اللّه عليه و آله توسط احمد بن يحيى بن حكيم اودى صوفى كوفى نوشته شده است . « 4 » اسماعيل بن على بن بن اسحاق بن ابى سهل بن نوبخت هم كتابى با عنوان كتاب الاحتجاج لنبوة النبى صلّى اللّه عليه و آله نگاشته است . « 5 » دو كتاب با عنوان كتاب الدلائل يكى از ابو العباس عبد الله بن جعفر حميرى و ديگرى از ابو عبد الله محمد بن ابراهيم بن جعفر نعمانى از مصادر ابن طاووس در برخى از آثارش بوده است . « 6 » ابو محمد عبد الباقى بن محمد بصرى از علماى شيعه در قرن ششم كتابى با نام دلائل داشته كما اين كه كتابى هم با عنوان الحجج و البراهين فى امامة امير المؤمنين و\r\n\r\n\r\n","description":"","footnote":"\r\n( 1 ) . كتابخانهء ابن طاووس ، ص 486\r\n( 2 ) . الفهرست ، ابن نديم ، ص 245\r\n( 3 ) . رجال النجاشى ، ص 266\r\n( 4 ) . رجال النجاشى ، ص 81\r\n( 5 ) . رجال النجاشى ، ص 32\r\n( 6 ) . كتابخانهء ابن طاووس ، ص 227 ، 228 . اربلى نيز موارد فراوانى از دلائل حميرى نقل كرده است . نك :\r\nعلى بن عيسى اربلى و كشف الغمه ، ص 109\r\n","page_name":" 19 ","page_number":19},
  {"content":"\r\n\r\nاولاده الاحد عشر ائمة الدين صلوات الله و سلامه عليهم اجمعين داشته است . « 1 » كتاب ديگر دلائل الامامة محمد بن جرير طبرى معاصر شيخ طوسى است كه به چاپ رسيده است . نمونهء ديگر الخرائج و الجرائح از قطب الدين راوندى ( م 573 ) است كه به تفصيل از معجزات پيغمبر و امامان عليهم السلام سخن گفته است . متأسفانه ، راوندى منابع خود را ياد نكرده است . اين كتاب تخليص شده و تخليص آن نيز با عنوان كفاية المؤمنين ترجمه شده است . متن عربى در سه مجلد توسط مؤسسة الامام المهدى عليه السّلام به چاپ رسيده است .\r\nنمونهء كهن ديگر از اين دست ، كتاب الثاقب فى المناقب از ابو جعفر محمد بن على معروف به ابن حمزه ( متوفاى بعد از 552 ) است . اين اثر نيز اخبارى در معجزات انبيا ، رسول خدا صلّى اللّه عليه و آله او همچنين معجزات حضرت فاطمه و ساير امامان عليهم السّلام آورده است . يكى از مصادر اين كتاب ، كتاب مفاخر الرضا عليه السّلام از حاكم نيشابورى است .\r\nدر ميان اهل سنت كتابهاى چون دلائل النبوة از بيهقى و نيز ابو نعيم اصفهانى در همين موضوع تأليف شده است . كتاب تثبيت دلائل النبوة از قاضى عبد الجبار همدانى نيز همين شيوه را دنبال كرده جز آن كه بحث را به صورت كلامى عرضه كرده است .\r\n\r\nكتابهاى كلامى - تاريخى\r\nبخشى از تأليفات كلامى شيعه به تناسب اهميتى كه بحثهاى مربوط به امامت در ميان شيعه داشته ، لزوما به بحث از تاريخ كشيده شده است . بحثهاى امامت عمدتا شامل دو بخش است . بخشى عقلى كه مطالبى در اثبات ضرورت وجود امام و لواحق آن است و بخشى ديگر كه مباحثى تاريخى در اثبات وجود نص ، دليل عدم اعتناى ديگران به نص ، و نيز در انتقاد از صحابه عرضه مىكند . بخش تاريخى اين آثار نوعا انتقاد از خلافت و خلفاست ، چيزى كه تحت عنوان مطاعن از آن ياد مىشود . نكتهء قابل توجه در اين زمينه آن است كه برخى از اين آثار كلامى - تاريخى است و برخى تاريخى كلامى كه عمدتا در شكل حديث ارائه مىشود .\r\nنمونه‌اى از اين كتابها كه بر جاى مانده ، كتاب الاستغاثه فى بدع الثلاثة از ابو القاسم كوفى متهم به غلوّ است كه به چاپ هم رسيده است . كتاب ديگر كتاب سليم بن قيس است كه صرفنظر از شبهاتى كه در مورد برخى از اخبار آن وجود دارد نصى كهن در دفاع تاريخى از عقائد كلامى شيعه در قالب حديث ، در باب امامت است . اثبات الوصية مسعودى را نيز كه بايد به طور قطع از كسى جز مسعودى صاحب مروج الذهب دانست ، مىتوان در رديف آثار حديثى - تاريخى -\r\n\r\n\r\n","description":"","footnote":"\r\n( 1 ) . الفهرست ، منتخب الدين ، ص 76\r\n","page_name":" 20 ","page_number":20},
  {"content":"\r\n\r\nكلامى عنوان كرد . در شمار كهن‌ترين آثار در اين زمينه ، كتاب المقنع فى الامامة از سدّآبادى - روستايى از روستاهاى شهر رى - است كه انتشارات اسلامى در قم آن را چاپ كرده و كوچك است . از مشهورترين اين آثار كتاب الشافى سيد مرتضى است كه به چاپ رسيده است . شيخ طوسى تحت عنوان تلخيص الشافى تحرير جديدى از آن بدست داده كه آن نيز به چاپ رسيده است . آثار متعدد شيخ مفيد نيز حاوى مطالب تاريخى فراوانى است كه به مناسبت حديث غدير و معناى ولايت و يا جز آن دارد . از كتاب الجمل شيخ مفيد بايد بيشتر به عنوان يك اثر تاريخى - كلامى ياد كرد نه بالعكس . اين اثر در ادامهء آثار تاريخى محض شيعى است كه در قرن سوم معمول بوده و در امتداد تك‌نگاريهاى تاريخى است كه شيعيان عراق براى ثبت مسائل تاريخى مورد نظر خود مىنگاشته‌اند . تاريخى بودن اين اثر قابل ترديد نيست اما اين كه شيخ مفيد تاريخ علمى را وسيله‌اى براى اثبات ديدگاههاى شيعه در برابر عثمانيه و معتزله قرار داده از ابداعات شيخ مفيد در تلفيق مكتب تاريخى با دانش كلام است . در برابر ، كتاب كشف اليقين علامهء حلى كتابى است غالبا كلامى كه برخى از آگاهيهاى تاريخى نيز در آن آمده است .\r\nكتابهايى كه در سرگذشت شكل‌گيرى فرق شيعى نگاشته شده به نوعى حاوى بحثهاى كلامى - تاريخى است . دو اثر مهم كه شباهتى بيش از نود درصد بهم دارند ، كتابهاى فرق الشيعة نوبختى و المقالات و الفرق سعد بن عبد الله اشعرى است . اين دو اثر حاوى اطلاعات ذى قيمتى از تاريخ شيعه‌اند . كتاب الاحتجاج طبرسى نيز در شمار كتابهايى است كه گرچه مناظرات را فراهم آورده ، آگاهيهايى دربارهء زندگى امامان ايران در آن آمده است . كتاب الطرائف فى معرفة - المذاهب نيز مشتمل بر آگاهيهاى تاريخى و حديثى در نقد مذهب مخالف است .\r\n\r\nكتابهاى حديثى - تاريخى\r\nمىدانيم كه حديث و تاريخ ارتباط نزديكى داشته‌اند . در اين زمينه گاه تأكيد بر تاريخ بوده و گاه بر حديث . در ميان آثار حديثى شيعه در قرن سوم و چهارم ، همانند اهل سنت ، مواد تاريخى فراوانى يافت مىشود . در كتاب كافى بخشى كه به بحث امامت يا حجت اختصاص داده شده ، مطالبى تاريخى از زندگى امامان را در بر دارد . متأسفانه كتاب كهن ديگرى نظير كافى در اين زمينه نيست . شايد بتوان به بصائر الدرجات اشاره كرد كه آن نيز كما بيش مطالبى تاريخى دارد . در بارهء تاريخ زندگى امام رضا عليه السّلام اثر جاودانهء عيون اخبار الرضا عليه السّلام از شيخ صدوق برجسته‌ترين اثر است . زندگى امام و شيعه در اين دوره كاملا در اين كتاب منعكس شده است . ديگر آثار صدوق نيز هر يك به نحوى مشتمل بر اخبار تاريخى است . كتاب علل الشرايع در اين ميان برجستگى خاص دارد . در امالى نيز اين قبيل اخبار را مىتوان يافت . از آنجا كه صدوق در آستانهء پيدايى\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nجريان تأليف كتابهاى پرحجم و همزمان از بين رفتن بخشى از تراث رساله‌اى شيعه بوده و از بسيارى از آنها در منابع خود بهره برده ، بايد كتابهاى او را از اين زاويه مغتنم شمرد .\r\nدر زمينهء تاريخ غيبت سه كتاب با ارزش بر جاى مانده كه هر كدام بخش مهمى از تاريخ شيعه را در قرن سوم منعكس مىكند . كتاب كمال الدين صدوق ، كتاب الغيبه شيخ طوسى و كتاب الغيبه نعمانى از مهمترين آثار در اين زمينه هستند . تاريخ شيعه در اين دوره مبتنى بر اين چند اثر است . آثار مشابه فراوانى بوده كه از ميان رفته است . دو نمونه از اين قبيل متعلق به محمد بن بحر رهنى دانشمند قرن سوم هجرى بوده كه بخشى از مطالب آن در كمال الدين آمده است .\r\nدر شمار كتابهاى حديثى ، بايد از كتابهاى مناقب ياد كرد . اين قبيل آثار نيز به نوعى تاريخ‌نگارى است . از كهن‌ترين كتابها در اين زمينه ، كتاب مناقب الامام امير المؤمنين از محمد بن سليمان كوفى قاضى است كه در قرن سوم مىزيسته است . « 1 » اين كتاب مملو از آگاهيهاى تاريخى است كه در زمينه سيرهء رسول خدا صلّى اللّه عليه و آله و نيز زندگى امير مؤمنان مىتوان از آن بهره برد . على رغم آن كه مؤلف شيعهء زيدى است و قاضيان الهادى الى الحق امام زيديان يمن ، روايات فراوانى از امام باقر عليه السّلام دارد .\r\nدرست نظير كتاب بالا در ميان شيعيان اسماعيلى مذهب ، كتاب پرارج شرح الاخبار « 2 » از قاضى نعمان بن محمد تميمى مغربى ( م 363 ) است كه بسيار پرتأليف و برجسته‌ترين عالم اسماعيلى مذهب در طول دوران حكومت فاطميان است . اين اثر كتابى است در فضائل كه بعد تاريخى آن هم قوى است . به عنوان مثال جزء دوم و سوم آن كه در مجلد اول متن چاپ شده آمده ، شرحى است از همراهى امام على عليه السّلام با رسول خدا صلّى اللّه عليه و آله و مشاركت ايشان در جنگهاى بدر ، احد ، خندق و جز آن . جزء چهارم كتاب شرح جنگ جمل و صفين است . جزء پنجم ادامهء اخبار صفين است . جزء پنجم تا مقتل حجر بن عدى . جزء هفتم ، هشتم ، نهم و دهم فضائل امير المؤمنين عليه السّلام است . جزء يازدهم ادامهء فضائل اهل بيت بويژه فضائل فاطمهء زهرا ( س ) است .\r\nجزء دوازدهم فضائل امام حسن عليه السّلام و تاريخ زندگى آن امام همراه مقتل امام حسين عليه السّلام . جزء سيزدهم نيز ادامهء مصائب اهل بيت است كه ضمن آن به بسيارى از بزرگان اهل بيت از جمله جعفر بن ابى طالب و حضرت سجاد عليه السّلام و بسيارى ديگر پرداخته شده است . جزء چهاردهم بحث از امام صادق عليه السّلام و تاريخچهء فرقه‌هاى شيعه است تا زمان معتضد عباسى و ظهور مهدى فاطمى .\r\nجزء پانزدهم خصائص مهدى است و جزء شانزدهم به عنوان آخرين جزء آن ، در فضائل شيعيان\r\n\r\n\r\n","description":"","footnote":"\r\n( 1 ) . دربارهء او نك : تاريخ التراث العربى ، التدوين التاريخى ، ص 208 ، 209 . كتاب مناقب توسط محقق بزرگوار علامهء محمد باقر محمودى در سه مجلد توسط مجمع احياء الثقافة الاسلامية به چاپ رسيده .\r\n( 2 ) . اين اثر به كوشش سيد محمد حسينى جلالى توسط انتشارات اسلامى چاپ و منتشر شده است .\r\n","page_name":" 22 ","page_number":22},
  {"content":"\r\n\r\nاست . اين اثر به لحاظ نگارش تاريخ اهل بيت ، با توجه به قدمت آن ، و صرفنظر از گرايشات مختصر اسماعيلى آن ، بايد اثرى معتبر و جامع و و در محدودهء زمانى خود بىنظير به شمار آيد .\r\nاگر توجه داشته باشيم كه قاضى نعمان ، اخبار غدير اين كتاب خود را از كتاب الولاية طبرى برگرفته ، به اهميت اين اثر در اشتمال بر بسيارى از ناگفته‌ها كه در آثار مكتوب در دسترس او بوده پى خواهيم برد ، گرچه متأسفانه وى مأخذى براى بسيارى از نقل‌هاى خود نمىآورد .\r\nالعمدة ابن بطريق را نيز بايد از همين قبيل آثار شمرد .\r\n\r\nكتابهاى رجالى - تاريخى\r\nدانش رجال يكى از شعب مهم تاريخ است . در شيعه نيز اين شعبه مورد توجه بوده و بارها فهرستى از اصحاب امامان ، و يا مؤلفان و راويان اخبار شيعى نگاشته شده كه متأسفانه بسيارى از آنها از بين رفته است . مهمترين اثر بر جاى مانده كه بخش مهمى از ديدگاههاى تاريخى شيعه در آن آمده ، كتاب اختيار معرفة الرجال يا رجال كشى است كه از هر نظر بايد مهم تلقى شود . كتاب رجال النجاشى نيز صرفنظر از رجالى بودن و نيز اطلاعات با ارزش كتابشناسى آن ، تاريخ فرهنگى شيعه است . اين قبيل آثار در دوره‌هاى بعد كمتر تدوين شده اما هر چه تدوين شده ، از حيث تاريخى بايد مورد توجه قرار گيرد . آثارى نظير الفهرست و نيز رجال شيخ طوسى و همچنين رجال علامهء حلى از اين دست است . كتاب پرارج الفهرست ابن نديم نيز بايد يك اثر كاملا شيعى تلقى شود ، مطلبى كه در جاى خود اثبات شده است . ابن ابى طى عالم شيعى قرن هفتم هجرى و متوفاى 630 كتابى با نام طبقات الامامية داشته كه متأسفانه مفقود شده است . ابن حجر عسقلانى نقلى از آن را در الاصابه در ذيل شرح حال يغوث صحابى آورده است . كتاب مهم ديگر او كتاب تاريخ ابن ابى طى بوده كه گويا بر حسب سالها تنظيم شده بوده و نقل بازمانده از آن را صفدى در نكت الهميان كه در احوال ناميان نابينا است آورده است . « 1 »\r\nاز كتابهاى انساب نيز كه به نحوى به دانش تاريخ مربوط است ، نبايد غفلت كرد . اين دانش نيز در ميان شيعيان رواجى داشته و يكى از كهن‌ترين آنها كتاب المجدى ( تأليف سال 443 ) از ابو الحسن على بن محمد بن على بن محمد العمرى است كه عالمى امامى مذهب است . « 2 »\r\nاين نشانگر تلاش امامى مذهبان در اين دانش است . و ديگرى سرّ السلسلة ابو نصر بخارى است .\r\nدر بخش تاريخ اهل بيت اين شعبه از دانش غير قابل اغماض است . فهرستى است از عالمان نسابه\r\n\r\n\r\n","description":"","footnote":"\r\n( 1 ) . نك : الذّريعة ، ج 3 ، ص 219\r\n( 2 ) . المجدى ، ص 157 . در آنجا تصريح مىكند كه : . . . و نحن اثنى عشرية .\r\n","page_name":" 23 ","page_number":23},
  {"content":"\r\n\r\nرا آية الله مرعشى در مقدمهء لباب الالقاب بيهقى آورده است . بيشتر اين كتابها علاوه بر ياد از نسب ، مشتمل بر مطالب تاريخى نيز هست .\r\nزمانى كه در دورهء صفوى و قاجار موسوعه‌هاى مفصل‌ترى نظير رياض العلماء و يا روضات الجنات نگاشته مىشود ، آگاهيهاى تاريخى مفصل‌ترى را بويژه در زمينه تاريخ فرهنگ در اختيار ما قرار مىدهد .\r\n\r\nتواريخ دوازده امام عليهم السّلام از قرن پنجم تا هفتم\r\nكتابى كهن با نام تاريخ الائمه يا تاريخ المواليد و وفيات اهل البيت و اسامى مشابه ، در دست است كه در آن سالها تولد و وفات امامان به نقل از امام باقر ، امام صادق ، امام رضا و امام عسكرى عليهم السلام در آن آمده است . اين اثر گاه به ابن خشاب گاه به نصر بن على جهضمى و گاه به احمد بن محمد فريابى و نيز ابن ابى الثلج منسوب مىشود . هر چه هست بايد در شمار كهن‌ترين كتابهايى باشد كه در اين زمينه از قرن سوم بجاى مانده است . « 1 » كتابى هم با نام زهرة المهج و تواريخ الحجج كه بايد در زندگى امامان باشد ، مورد استناد ابن طاووس قرار گرفته اما آگاهى خاصى دربارهء آن نيست . « 2 »\r\nكتابهاى خاصى به شرح حال دوازده امام پرداخته است . كهن‌ترين اثر در اين زمينه كه به تفصيل به اين بحث پرداخته ، كتاب الارشاد شيخ مفيد است . وى دربارهء امام على عليه السّلام مفصلتر سخن گفته و عملا شرحى از سيره پيامبر را هم با تأكيد بر موقعيت امام عليه السّلام در كتاب خود آورده و سپس تا انتها مطالبى دربارهء امامان آورده كه عمدتا بحثهاى تاريخى و كلامى است . وى گرچه در هر مورد منابع خود را نياورده اما از اسناد وى آشكار است كه از منابع معتبر و مهم رايج استفاده كرده است . اصولا ويژگى عمدهء شيخ مفيد در اين موارد آن است كه به كتب موجود در عراق كه مورخان عراقى تأليف كرده بودند كاملا آشنا بوده است . مسار الشيعة شيخ مفيد نيز آگاهيهايى در بارهء امامان در اختيار مىگذارد . پس از آن بايد به كتاب اعلام الورى از ابو على فضل بن حسن طبرسى ( م 548 ) ياد كرده كه از لحاظ علمى كتابى مطمئن و دقيق مىباشد . كتاب اعلام الورى شامل سيرهء پيامبر و نيز امامان بوده و در بخش ائمه مطالب تاريخى - كلامى در اثبات امامت ائمه ، همانند ارشاد شيخ مفيد دارد . مؤلف با دقت مصادر خود را ثبت كرده و از اين جهت بر ارزش كتاب افزوده است . گذشت كه يكى از مآخذ مهم شيعه در سيرهء پيامبر كتاب ابان بن عثمان بوده كه\r\n\r\n\r\n","description":"","footnote":"\r\n( 1 ) . اين كتاب تحت عنوان تاريخ اهل البيت توسط آقاى جلالى در قم تصحيح و توسط مؤسسة آل البيت چاپ شده است . وى در مقدمه به تفصيل دربارهء نام كتاب ، نام مؤلف و مطالب ديگر مربوط به كتاب سخن گفته است .\r\n( 2 ) . كتابخانهء ابن طاووس ، ص 604\r\n","page_name":" 24 ","page_number":24},
  {"content":"\r\n\r\nبخشهاى مهمى از آن را طبرسى در اين اثر خود آورده است . اثر جاودانهء ديگر المناقب از محمد بن على معروف به ابن شهر آشوب سروى مازندرانى است . اين اثر مهم و مفصل ، با بهره‌گيرى از صدها كتاب تأليف شده و مؤلف با نقل از مصادر مختلف و ياد از اسامى آنها ، كار با ارزشى انجام داده است . بخش اعظم كتاب شامل زندگى امير مؤمنان و فضائل آن حضرت از مصادر اهل سنت است . اما پيش از آن سيرهء پيامبر را نيز آورده و در ادامه اخبار مربوط به امامان را نقل كرده است .\r\nكتاب روضة الواعظين از فتال نيشابورى ( م 508 ) اثر ديگرى است كه بدون نقل مصادر خود ، به بحث از زندگى دوازده امام پرداخته است . اثر بازماندهء ديگر از قرن هفتم ، كتاب مختصر احوال النبى و الائمة الاثنى عشر عليهم السلام از شيخ راشد بن ابراهيم بن اسحاق بحرانى است كه نسخه‌اى از آن بر جاى مانده است . « 1 » منتخب الدين كتابى را با نام سير الانبياء و الائمة از شمس الاسلام حسن بن حسين بن بابويه قمى ساكن رى ياد كرده كه اثرى از آن نمانده است . « 2 » همو از كتاب ديگرى با نام المغازى و السير از السيد ابو القاسم زيد بن اسحاق جعفرى ياد كرده كه نشانگر آن است كه اين دانش هنوز مورد علاقهء جامعه شيعه بوده است . شيخ ابو الحسن على بن هبة الله بن عثمان بن احمد موصلى هم كتابى با عنوان الانوار فى تاريخ الائمة الابرار داشته است . « 3 »\r\nاثر مهم ديگر از قرن هفتم كتاب كشف الغمّة فى معرفة الائمه از على بن عيسى اربلى است .\r\nاين اثر كه بر گرفته از مآخذ مختلف شيعه و سنى است و بسيار معتدل نگاشته شده ، از تاريخ تأليف آن در ربع آخر قرن هفتم به بعد ، نقش بسيار مهمى در ترويج تشيع در عالم اسلام بر عهده داشته و بارها به فارسى ترجمه شده است . اين كتاب شرحى است از تاريخ زندگى چهارده معصوم . ما در كتاب مستقلى به بررسى اين اثر و منابع آن پرداخته‌ايم . كتاب ديگر الدر النظيم فى مناقب الائمة اللهاميم از شيخ يوسف بن حاتم شامى ، شاگرد محقق حلى ( م 676 ) است . « 4 » اين اثر نيز كه نسخى از آن بر جاى مانده در شرح حال امامان و فضائل آنهاست . لهاميم در اين عبارت به معناى بزرگان و سادات است .\r\nدر اين دوره مقتل‌نويسى براى عاشورا هم مورد توجه بوده است . ابن طاووس ( م 664 ) دو كتاب يكى با نام اللهوف و ديگرى با نام المصرع الشين فى قتل الحسين نگاشته است . كتاب مقتل ابو مخنف كه رايج است و در حقيقت مطابق اصل نيست ، از كتابهايى است كه منسوب به همين قرن است . محتمل است كه اين اثر هم از آن ابن طاووس باشد . « 5 »\r\n\r\n\r\n","description":"","footnote":"\r\n( 1 ) . نسخهء منحصر آن در اختيار مركز احياء التراث الاسلامى در قم است .\r\n( 2 ) . الفهرست ، منتخب الدين ، ص 47\r\n( 3 ) . الفهرست ، منتخب الدين ، ص 76\r\n( 4 ) . نك : ذريعه ، ج 8 ، ص 86\r\n( 5 ) . كتابخانهء ابن طاووس ، صص 78 - 80\r\n","page_name":" 25 ","page_number":25},
  {"content":"\r\n\r\n\r\nتواريخ محلى از قرن چهارم تا هشتم\r\nشيعه نيز سهمى در نگارش تواريخ محلى داشته است . از آثار كهن در اين زمينه كه بر هر اثرى تقدم دارد ، كتاب نحل العرب از محمد بن بحر رهنى است . « 1 » ياقوت دربارهء اين مؤلف و كتاب او نوشته است : له تصانيف منها : كتاب سماه كتاب نحل العرب يذكر فيه تفرق العرب فى البلاد فى الاسلام ، و من كان منهم شيعيا و من كان منهم خارجيا او سنيا فيحسن قوله فى الشيعة و يقع فيمن عداهم . وقفت على جزء من هذا الكتاب ذكر فيه نحل أهل المشرق خاصة من كرمان و سجستان و خراسان و طبرستان . از اين كتاب جز آنچه ياقوت در معجم البلدان نقل كرده چيزى بر جاى نمانده است .\r\nكتاب البلدان و المساحة يا با نام التبيان فى احوال البلدان از احمد بن محمد بن خالد برقى است . مؤلف تاريخ قم در قرن چهارم از اين كتاب در تاريخ شهر قم بهره گرفته كه محتمل است از همان كتاب البلدان او استفاده كرده باشد . « 2 » در نسخهء چاپى در موارد متعددى به نقل از برقى مطالب تاريخى مربوط به قم آورده و در يك مورد مىگويد : برقى در كتاب بنيان چنين آورده . . . « 3 »\r\nمحتمل است كه بنيان تصحيف بلدان باشد . احتمال ديگر آن كه كشف الظنون آورده و آن اين كه نام كتاب التبيان فى احوال البلدان بوده است . « 4 »\r\nكتابى با نام البلدان و المساحة به پدر احمد ، يعنى محمد بن خالد نيز نسبت داده شده است . « 5 » كتابى نيز با نام البلدان و المساحة ابو جعفر محمد بن عبد الله بن جعفر بن حسين بن جامع حميرى در قرن سوم داشته است . وى در جستجوى كتاب احمد برقى بوده و در اين باره از بغداد و رى و قم جستجو كرده ، اما آن را نيافته ، پس از آن خود كتابى در اين باره نوشته است . « 6 »\r\nكتاب مهم ديگر در اين زمينه تاريخ قم از حسن بن محمد بن حسن قمى است كه آن را در سال 378 نوشته است . اين اثر مهم تاريخى ، جالب‌ترين و علمىترين كتابى است كه در تمدن كهن اسلامى نگاشته شده است . تواريخ محلى كه در تمدن اسلامى نگاشته شده بخش عمده‌اش شرح حال رجال شهرهاست در حالى كه كتاب تاريخ قم ، به دقت به نگارش مطالب علمى دربارهء تاريخ شهر پرداخته است . مؤلف در مقدمه كتاب را به بيست باب تقسيم كرده كه متأسفانه تنها\r\n\r\n\r\n","description":"","footnote":"\r\n( 1 ) . معجم الادباء ، ج 18 ، ص 31 ؛ الوافى بالوفيات ، ج 2 ، ص 244 ؛ الذّريعة ، ج 24 ، ص 83\r\n( 2 ) . آقاى مدرسى موارد نقل شده از كتاب التبيان را در تاريخ قم ياد كرده‌اند . نك : كتابشناسى آثار مربوط به قم ، ص 18 ، قابل يادآورى است كه رافعى در التدوين صص 44 - 48 چندين مورد از كتاب التبيان نقل كرده است .\r\n( 3 ) . تاريخ قم ، ص 56\r\n( 4 ) . نك : الذّريعة ، ج 3 ، ص 145 ، ش 497\r\n( 5 ) . الذّريعة ، ج 3 ، ص 145\r\n( 6 ) . رجال النجاشى ، ص 355\r\n","page_name":" 26 ","page_number":26},
  {"content":"\r\n\r\nترجمه فارسى پنج باب آن بدست آمده است . از متن عربى آن نيز خبرى در دست نيست . متن فارسى آن از حسن بن على بن حسن بن عبد الملك قمى است كه در سال 805 به انجام رسيده است . در اين كتاب صرفنظر از آگاهيهايى كه دربارهء شهر قم آمده ، اطلاعات گرانبهايى از وضعيت خراج در آن روزگار بدست داده است . بعلاوه دربارهء قبيلهء اشعرى از زمانى كه در يمن بوده و پس از آن نزد رسول خدا صلّى اللّه عليه و آله آمده و آنگاه به عراق و سپس به قم مهاجرت كرده‌اند به تفصيل پرداخته است . در آن ميان از نقش آنها در فتوحات بويژه فتح برخى از مناطق ايران نيز سخن گفته شده است .\r\nكتاب با ارزش اما مفقود ديگر تاريخ رى منتخب الدين صاحب الفهرست است كه در قرن ششم مىزيسته است . تنها مواردى از اين كتاب را ابن حجر در لسان الميزان نقل كرده است .\r\nابو سعيد منصور بن حسين آبى مؤلف كتاب ادبى پرارج نثر الدر هم كتابى با نام تاريخ رى داشته است . « 1 » در اين مجموعه ، در مقالى مستقل به معرفى آثار جغرافيايى برقى ، رهنى ، ابو سعد آبى و منتجب الدين پرداخته‌ايم .\r\nكتاب ديگر تاريخ طبرستان از ابن اسفنديار است . اين اثر جاودانه ، مهمترين متنى است كه در تاريخ طبرستان نگاشته شده و مؤلف كه در قرن ششم مىزيسته ، از مورخان شيعى بوده است .\r\nتاريخ رويان از مولانا اولياء الله آملى نيز از ديگر تواريخ محلى بسيار با ارزش است . وى در اين كتاب بخشى از ديدگاههاى تاريخى شيعه را به ويژه تا زمان امامان عليهم السّلام بدست داده است .\r\n\r\nآثار عربى و فارسى سنيان دوازده امامى\r\nاز ميان اهل سنت نيز كسانى به دلايلى شرحى بر زندگى دوازده امام نوشته‌اند . اين جداى از كسانى از آنهاست كه آثارى دربارهء اهل بيت نوشته و مرحوم استاد عبد العزيز طباطبائى در سلسله مقالات خود با عنوان اهل البيت فى المكتبة العربيه در تراثنا آنها را شناسانده‌اند . از اين افراد با اصطلاح شيعهء دوازده امامى مىتوان ياد كرد .\r\nمجمل التواريخ و القصص از ابن شادى ، كه در حدود سال 520 به فارسى تأليف شده ، در بخش تاريخ خلافت پس از پيغامبر مىنويسد : و از پس پيغامبر عليه السلام ، أبو بكر صديق بود . . .\r\nبعد از آن شرح حال ساير خلفا را هم آورده است . همو در بخشى ديگر ، فصلى در ذكر جماعتى از اهل بيت پيامبر عليهم السلام آورده . در آنجا از فاطمهء زهرا عليها سلام آغاز كرده ، شرح حال فرزندانش حسن و حسين عليهما السلام را نوشته پس از آن به ترتيب ساير امامان را تا ابو القاسم\r\n\r\n\r\n","description":"","footnote":"\r\n( 1 ) . الذّريعة ، ج 3 ، ص 254\r\n","page_name":" 27 ","page_number":27},
  {"content":"\r\n\r\nمحمد بن حسن عسكرى عليهم السلام به اختصار آورده است . « 1 »\r\nتذكرة الخواص اثر يوسف بن فرغلى بن عبد الله بغدادى سبط ابن ابو الفرج عبد الرحمن بن الجوزى ( 581 - 654 ) به شرح مناقب اهل بيت و از جمله دوازده امام پرداخته و در زمينهء آثارى از اين قبيل بايد يكى از نخستين آثار به شمار آيد . كتاب الال از ابن خالويه ( م 370 ) نيز بايد از اين قبيل كتابها باشد كه اربلى مواردى از آن را در كشف الغمه نقل كرده است . از چهره‌هاى برجستهء اين جريان كمال الدين محمد بن طلحهء شافعى ( م 652 ) ، نويسندهء اثر پرارج مطالب السئول فى مناقب آل الرسول است . اربلى از وى به دليل آن كه در كتاب خود شرح حال دوازده امام را آورده ستايش كرده است . عبد العزيز بن محمد معروف به ابن اخضر گنابادى ( م 611 ) در كتاب معالم العترة النبوية و معارف اهل البيت الفاطمية العلوية ، تنها تا امام يازدهم آمده و به همين دليل مورد انتقاد على بن عيسى اربلى قرار گرفته است . « 2 »\r\nحمد الله مستوفى ( م 740 ) نويسندهء نزهة القلوب و تاريخ گزيده ، در كتاب دوم خود ، ابتدا شرحى از تاريخ خلفاى نخستين را بدست داده و سپس به بيان شرح زندگى و فضائل امام امير المؤمنين مىپردازد . در ادامه در صفحهء 198 شرحى از زندگانى امير المؤمنين و حافد رسول رب العالمين امام المجتبى حسن بن على المرتضى عليه السّلام آورده است . فصل سيم از باب سيم كتاب را نيز به ديگر امامان اختصاص داده با اين عبارت كه : در ذكر تمامى ائمهء معصومين رضوان الله عليهم اجمعين كه حجة الحق على الخلق بودند ، مدت امامتشان از رابع صفر سنهء تسع و اربعين تا رمضان سنهء اربع و ستين و مأتين دويست و پانزده سال و هفت ماه . ائمه معصوم اگر چه خلافت نكردند اما چون مستحق ، ايشان بودند تبرّك را از احوال ايشان شمه‌اى بر سبيل ايجاز ايراد مىرود . اين شرح تا بيان زندگانى امام زمان عليه السّلام ادامه يافته است . « 3 » دو نمونهء مهم ديگر يكى از الفصول المهمة فى معرفة احوال الائمة از ابن صباغ مالكى ( م 855 ) و ديگرى الشذرات الذهبية فى تراجم الائمة الاثنى عشرية عند الامامية از شمس الدين محمد بن طولون ( م 953 ) است .\r\nاثر مهم ديگر كتاب فصل الخطاب خواجه محمد پارسا از قرن نهم است كه با وجود اصرار بر تسنن و حتى موضعگيرى تند بر ضد روافض ، شرح از احوال امامان را آورده است . اين بخش از كتاب در ميراث اسلامى ايران دفتر چهارم به چاپ رسيده است . كتاب بهجة التواريخ از قرن\r\n\r\n\r\n","description":"","footnote":"\r\n( 1 ) . مجمل التواريخ و القصص ، ( به كوشش ملك الشعراء بهار ، تهران ، كلالهء خاور ) صص 454 - 458\r\n( 2 ) . كشف الغمه ، ج 2 ، ص 306 . گويا از كتاب معالم اثرى باقى نمانده گرچه قطعاتى از آن در كشف الغمه نقل شده است . نك : على بن عيسى اربلى و كشف الغمه ، ص 121\r\n( 3 ) . تاريخ گزيده ، ص 207\r\n","page_name":" 28 ","page_number":28},
  {"content":"\r\n\r\nدهم هجرى و تأليف شده در حوزهء عثمانى ، شرحى از زندگى خلفا و امامان را آورده است . « 1 »\r\nمؤلف كتاب روضات الجنان و جنات الجنان ، يعنى درويش حسين كربلائى از قرن دهم نيز فصلى بلند به شرح حال امامان اختصاص داده است . كتاب مزبور به چاپ رسيده است . كتاب با ارزش وسيلة الخادم الى المخدوم در شرح صلوات چهارده معصوم اثر فضل الله بن روزبهان خنجى ( م 927 ) كه به ضديت با تشيع و دولت صفوى شهره است ، در شرح زندگانى چهارده معصوم تأليف شده است . « 2 » كنه الاخبار از مؤلفات قرن دهم هجرى در سايه دولت عثمانى تأليف شده و شرح حال دوازده امام را دارد . « 3 » الصواعق المحرقة اثر ابن حجر هيتمى كه آن را در رد بر روافض نگاشته ، مشتمل بر شرح حال امامان و مناقب آنهاست . يكى از مهمترين چهره‌هاى اين نگرش ملا حسين كاشفى است كه در كتاب روضة الشهداء شرحى مختصر از زندگى انبياء و دوازده امام و نيز مطالبى در عزادارى براى آنها آورده و در آن مفصل‌ترين بخش را به امام حسين عليه السّلام اختصاص داده است . كتاب ديگر در اين زمينه كتاب المقصد الاقصى از كمال الدين خوارزمى است كه ضمن آن علاوه بر شرح حال خلفا ، شرح حال دوازده امام را نيز آورده است .\r\n\r\nآثار فارسى امامى مذهبان از قرن هفتم تا دهم\r\nكتابهاى اندكى از شيعيان فارسى زبان در اين دوره بر جاى مانده كه در حد خود قابل توجه است .\r\nاثرى جاودانه با عنوان نقض از عبد الجليل قزوينى رازى كه كتابى است كلامى - تاريخى در دفاع از شيعه در برابر كتابى كه در رد شيعه نوشته شده بوده است . اين اثر مهم ، مشتمل بر آگاهيهاى منحصر به فرد از قرن ششم هجرى بويژه دربارهء شيعه و نيز وضعيت فرهنگى و احيانا سياسى آن دوره است . وى در همان كتاب يادآور شده كه كتابى دربارهء حديث افك يا دفاع از عايشه نگاشته است . « 4 » وى اين مطلب را به اين دليل ياد مىكند كه بگويد شيعيان به همسران رسول خدا صلّى اللّه عليه و آله طعنه نمىزنند .\r\nسه اثر از يك نويسندهء پركار شيعى در اواخر قرن هفتم در اصفهان تأليف شده كه همگى كارهاى كلامى - تاريخى است . عماد الدين طبرى نويسندهء كامل بهايى ، مناقب الطاهرين و تحفة الابرار نگرشى كلامى - تاريخى بر موضوعات مهم شيعى كرده و از زمانهء خود نيز گاه‌وبيگاه\r\n\r\n\r\n","description":"","footnote":"\r\n( 1 ) . فهرست نسخه‌هاى خطى كتابخانهء ملى ايران ، ج 1 ، ص 365\r\n( 2 ) . پيش از اين ، اين كتاب به كوشش ما در سلسلهء انتشارات كتابخانهء آية الله مرعشى چاپ شده بود . چاپ جديد آن كه با نسخه‌اى جديد مقابله شد توسط انتشارات انصاريان عرضه شده است .\r\n( 3 ) . در معرفى آن نك : نشر دانش ، سال چهاردهم ، شمارهء اسفند ، ص 58\r\n( 4 ) . كتاب نقض ، ص 115 ، 295\r\n","page_name":" 29 ","page_number":29},
  {"content":"\r\n\r\nآگاهيهايى به دست داده است . كتاب پرحجم احسن الكبار فى معرفة الائمة الابرار از سيد محمد بن ابى زيد بن عربشاه ورامينى در شرح زندگى امامان معصوم در سال 740 هجرى نگاشته شده و نسخه‌هايى از آن - از جمله در كتابخانهء آية الله مرعشى - بر جاى مانده و خلاصهء آن با نام لوامع الانوار از على بن حسن زواره‌اى در دست است . كتاب رامش‌افزاى آل محمد از محمد بن حسين محتسب اثرى ده جلدى در تاريخ انبياء و امامان بوده است كه منتخب الدين آن را ديده و بخشى از آن را نزد مؤلف خوانده ، « 1 » چنان كه دو نقل از آن در مناقب ابن شهر آشوب آمده كه يكى دربارهء زندگى امام مجتبى و ديگر دربارهء علم امام صادق عليه السّلام است . « 2 » و در الفهرست منتجب الدين از آن ياد شده اما اثرى از وى از پس از قرن هشتم يافت نشده است . مباهج المهج فى مناهج الحجج از قطب الدين كيدرى نويسندهء برجسته شيعى است كه به احتمال بسيار قوى در قرن ششم زندگى مىكرده است . اين كتاب كه به عربى بوده توسط حسن بن حسين شيعى سبزوارى در قرن هشتم به فارسى در آمده و مترجم نامش را بهجة المباهج گذاشته است . وى اين ترجمه را به خواجه نظام الدين يحيى بن شمس الدين كه از سال 753 تا 759 به عنوان يكى از فرمانروايان سربدارى در خراسان حكومت داشته اهدا كرده است . بهجة المباهج در قرن دهم توسط شاعرى كاشانى با نام حيرتى تونى به نظم كشيده شد . « 3 » حسن شيعى سبزوارى كتابى هم با نام راحة الارواح و مونس الاشباح كه مشتمل بر حكايتها و لطايفى دربارهء زندگى پيامبر و اهل البيت است نگاشته كه به چاپ رسيده است . « 4 »\r\nمتنى با عنوان تاريخ محمدى يا تاريخ رشيدى يا تاريخ دوازده امام يا فهرست ائمه كه در وصف آن گفته شده : در تاريخ تولد پيامبر و امامان با نام و نسب و لقب و زادگاه و جاى قبرشان به نظم با تاريخ بيستم ذى قعدهء 819 كه نسخه‌اى از آن در كتابخانهء ملى تبريز به شمارهء 3626 نگهدارى مىشود . « 5 » اين اثر از ملا حسن كاشى است كه از نزديكان سلطان محمد خدابنده بوده و در تشيع آن دوره سهمى بسزا دارد . وى اين كتاب را در سال 708 كه شصت سال از زندگيش را سپرى كرده بوده در حله و بغداد نگاشته است . « 6 » كتابى هم با نام تاريخ عترت در سال 803 در حلب\r\n\r\n\r\n","description":"","footnote":"\r\n( 1 ) . الفهرست ، منتجب الدين ، ص 108\r\n( 2 ) . نك : تعليقات الفهرست ، منتجب الدين ، چاپ ارموى ، ص 435 ، ش 394\r\n( 3 ) . ادبيات فارسى استورى ، ص 785 ، 786\r\n( 4 ) . براى نسخه‌هاى آن نك : ادبيات فارسى استورى ، ص 785 . چاپ آن به كوشش آقاى محمد سپهرى در سال 1375 در سرى انتشارات ميراث مكتوب به انجام رسيده است .\r\n( 5 ) . فهرست نسخه‌هاى خطى فارسى منزوى ، ص 2704\r\n( 6 ) . استورى ، ص 899\r\n","page_name":" 30 ","page_number":30},
  {"content":"\r\n\r\nتأليف شده كه متن آن را دانش‌پژوه چاپ كرده است . « 1 »\r\nاز مفصل‌ترين آثار در زمينه تاريخ صدر اسلام در ميان فارسى زبانان شيعه ، بايد از نزهة الكرام و بستان العوام ياد كرد كه چند سالى است با تصحيح محمد شيروانى چاپ شده است . اين اثر از محمد بن حسين بن حسن رازى است كه در اواخر قرن ششم و اوائل قرن هفتم هجرى مىزيسته است . كتاب در دو مجلد حاوى اخبارى است از در سيره رسول خدا صلّى اللّه عليه و آله تا باب بيست و يكم . و پس از آن تا باب سىام كه در مجلد اول كتاب چاپ شده دربارهء أبو بكر و مسائلى ديگر .\r\nمجلد دوم كتاب تا باب شصتم اخبار معجزات معصومين را تا امام زمان عليه السّلام آورده است . اين اثر بايد در كنار احسن الكبار يكى از كاملترين آثار فارسى شيعه دورهء ميانى تاريخ ايران از تاريخ صدر اسلام تلقى شود . گفتنى است كه اين كتاب با اين كه فارسى بوده به لحاظ اهميت مورد توجه ابن طاووس قرار گرفته و وى كه فارسى نمىدانسته آن را داده تا برايش ترجمه كنند . در يك مورد هم از آن در فرج المهموم نقل كرده است . « 2 » مقتلى هم به فارسى و البته به نظم در قرن ششم توسط ابو المفاخر رازى سروده شده كه بخشى از اشعار آن در روضة الشهداء كاشفى بر جاى مانده است .\r\n\r\nتاريخ‌نگارى در آستانهء عصر صفوى\r\nپس از گذر از دوران شكوه تمدن اسلامى تا قرن ششم و هفتم ، تأليف در غالب زمينه‌هاى علمى گرفتار ركود ، تكرار ، شرحهاى بيهوده و اغلب فاقد روشهاى علمى مىشود . البته موارد نادرى وجود دارد كه بايد آنها را استثنا كرد و گاه در برخى از زمينه‌ها چندان نيز نادر نيست . به عنوان .\r\nمثال ، دانش تاريخ‌نويسى در عصر مغول مرتبت بالايى دارد و آثارى نظير جامع التواريخ و يا جهانگشاى جوينى و نيز آثار حافظ آب رو نشانگر اين مرتبت والاست . بعد از آن به جز حوزه‌هاى شامات و مصر كه دانشمندان برجسته‌اى نظير ذهبى ، صفدى ، ابن حجر ، ابن عماد حنبلى ، صالحى شامى ، مقريزى ، كتبى و بسيارى ديگر را تربيت كرده ، در شرق خبرى نيست . نه سنيان و نه شيعيان آثار برجسته‌اى را كه در قرون نخست نظير تاريخ نيشابور يا تاريخ بيهق يا تاريخ جرجان يا تاريخ رى و امثال آنها را توليد كردند ، ديگر ندارند . تاريخ‌نويسى اين دوره بجز تواريخ محلى نسبت به برخى از دولتها ، گرفتار ركود است . به همين نسبت دربارهء تاريخ اسلام نيز كارى انجام نمىشود . صوفيانى كه در اين زمان در شرق سلطه دارند ، آثار محدودى را در قرن نهم پديد آوردند كه نوعا شرح طبقات اقطاب آنها و سلسلهء مشايخ بود كه طبعا شامل بخشى از تاريخ اسلام\r\n\r\n\r\n","description":"","footnote":"\r\n( 1 ) . نك : مقدمهء بستان الكرام ، ص 15 . در اين مقدمه دانش‌پژوه شرحى از كارهايى كه در عربى و فارسى در بارهء اهل بيت از طرف سنيان و شيعيان نگاشته شده آورده است . اى كاش اطلاعات جامعترى در اين باره عرضه مىكرد .\r\n( 2 ) . كتابخانهء ابن طاووس ، ص 482\r\n","page_name":" 31 ","page_number":31},
  {"content":"\r\n\r\nو نيز تاريخ امامان شيعه مىشد . در اين تواريخ به دليل غلبهء نگرش صوفيانه ، نوعى نگرش غير تجربى در تاريخ و نيز شرح‌حال‌نويسى رواج يافت كه سر سلسلهء آن رشته تأليف طبقات الاولياء و امثال آن در چند قرن پيش از آن بود . زندگى اقطاب خارج از دائرهء معمول زندگى انسانها شكل مىگيرد و همه چيز بارها فراتر از حد طبيعى خود قرار دارد . ليست طويلى از اين قبيل آثار تاريخى كه نوعا نيز فاقد ارزش علمى در حوزهء تاريخ‌نگارى بوده و همزمان با از ميان رفتن تصوف ارزش خود را از دست داده است ، در ادبيات فارسى استورى ، بخش تاريخ ، آمده است .\r\nبرخى از مشهورترين آنها در ميان اهل سنت صوفى مسلك كه مردم عمدتا نگرش تاريخى خود را از آنها مىگرفتند عبارت بودند از : المقصد الاقصى فى ترجمة المستقصى ، از متن عربى آگاهى در دست نيست و ترجمه به دست كمال الدين حسين خوارزمى در قرن نهم انجام شده است . « 1 »\r\nالمجتبى من كتاب المجتبى فى سيرة المصطفى « 2 » سير النبى از جامى ، « 3 » مولود حضرت رسالت پناه محمدى از جامى ، « 4 » شواهد النبوة لتقوية يقين اهل الفتوة ايضا از جامى . « 5 » اين كتاب بسيار شهرت يافته و صدها نسخهء خطى از آن بر جاى مانده است . بيان حقائق احوال سيد المرسلين از جمال الدين احمد اردستانى مشهور به پير جمال صوفى مشهور ، « 6 » معارج النبوة فى مدارج الفتوة از معين الدين فراهى ( م 907 ) . « 7 » اين كتاب نيز شهرت فراوانى دارد . روضة الاحباب فى سير النبى و الآل و الاصحاب از امير جمال الدين عطاء الله بن فضل الله حسينى دشتكى شيرازى كه در سال 900 تأليف شده و از شهرت چشمگيرى برخوردار بوده است . « 8 » تحفة الاحباء فى مناقب آل العباء از همو در مناقب اهل بيت نگاشته شده است . « 9 » آثار احمدى از احمد بن تاج الدين حسن بن سيف الدين استرآبادى « 10 » كه از آثار سنيان دوازده امامى است و اخيرا نيز به كوشش آقاى مير هاشم محدث در سرى انتشارات ميراث مكتوب چاپ شده است . آثارى ديگر كه با به نثر است يا به نظم و حاوى نگرش قدسى از نوع صوفيانه در اين دوره فراوان است . عناوينى نظير نادر المعراج و بحر الاسرار ، حملهء حيدرى ، محاربهء غضنفرى . ياد از اين كتابها در اين مقال ، به دليل تأثيرى است كه در ادبيات تاريخ‌نگارى شيعه داشته است . نمونه واضح در ارتباط اين دو ادبيات ، روضة الشهداء ملا حسين كاشفى است كه دقيقا ديدگاههاى حاكم بر هرات را به تشيع ايران انتقال داده و خود تا صدها سال متنى پرنفوذ در ميان شيعيان بوده است .\r\n\r\n\r\n","description":"","footnote":"\r\n( 1 ) . تاريخ ادبيات فارسى ، استورى ، ص 775\r\n( 2 ) . استورى ، ص 791\r\n( 3 ) . استورى ، ص 792\r\n( 4 ) . استورى ، ص 795\r\n( 5 ) . استورى ، صص 797 - 803\r\n( 6 ) . استورى ، ص 792 ، 793\r\n( 7 ) . استورى ، صص 803 - 810\r\n( 8 ) . استورى ، صص 810 - 818\r\n( 9 ) . استورى ، ص 818\r\n( 10 ) . استورى ، ص 819\r\n","page_name":" 32 ","page_number":32},
  {"content":"\r\n\r\n\r\nتاريخ‌نگارى شيعى در دورهء صفوى\r\nبايد توجه داشت كه در دورهء صفوى ، بخشى از تاريخ‌نويسى مربوط به ثبت تحولات تاريخى دولت صفوى و احيانا دولتهايى است كه درآمد اين دولت بوده‌اند . ما در اينجا قصد شرح چگونگى آن قبيل تأليفات را كه نمونه‌هاى مشهور آن عالم‌آراهاى مختلف « 1 » و يا خلاصة التواريخ و جز آنهاست نداريم بلكه صرفا قصدمان اشاره به كتابهاى تاريخى است كه به تاريخ صدر اسلام اعم از سيره رسول خدا صلّى اللّه عليه و آله و تاريخ امامان عليه السّلام پرداخته‌اند .\r\nگفتنى است كه مؤلفان آثار از نوع اول ، نه عالمان دين ، بلكه طايفهء ديگرى از فرهيختگان جامعه عصر صفوى مانند منشيان و دبيران و احيانا شاعران بودند . در اينجا دورهء صفوى و قاجار را كه از اين لحاظ و از بسيارى جهات كاملا به يكديگر شباهت دارند ، يك جا مورد توجه قرار مىدهيم . با گذشت مرحله نخست تشكيل دولت صفوى به عهد اسماعيل اول ، نوبت به مرحلهء دوم آن يعنى دورهء تثبيت دولت صفوى رسيد كه شاه طهماسب متكفل آن بود . از اهرمهاى اصلى اين دولت ، توجه به تشيع و نگاهبانى از آن به عنوان يكى از بنيادهاى اصلى دولت جديد بود . شاه طهماسب با درك اين مطلب به كار تعميق انديشهء شيعى در ايران پرداخت و از زواياى مختلف براى تحكيم اين امر چهل سال تلاش كرد . در حوزهء تاريخ ، هدف عمده آشنايى مردم از جنبهء اثباتى آشنا كردن مردم با زندگى امامان و از نظر انتقادى ، نقد اعمال مخالفان ائمه در صدر اسلام بود . گفتنى است كه ايران ، بويژه در بخش شرقى كاملا با مناقب ائمه آشنا بودند ، اما به هر روى توسعهء اين آشنايى ، به رواج هر چه بيشتر تشيع كمك مىكرد . توجه به اين نكته كه شاه طهماسب سه بار دستور ترجمهء كتاب با ارزش كشف الغمه را صادر كرده و اين دقيقا به هدف اشاعهء تشيع ميان مردم بوده ، مؤيدى بر مطلب فوق الذكر است . نعمت الله بن قريش رضوى يكى از اين مترجمان است . وى در مقدمهء ترجمه‌اش مىنويسد چون « همواره خاطر عاطر آن جامع مفاخر [ شاه طهماسب 
  ] متوجه بر اين بود كه تولا و تبرا در ميان مردم آشكار شود و معلوم و مقرر بود كه بيشتر مردمان اين زمان از اكثر احوال ائمه طيبين عليه السّلام غافلند و معرفت ثواقب مناقب ايشان به تفصيل حاصل ندارند ، فرمود كه كتاب كشف الغمه فى معرفة الائمة كه جامع‌ترين كتب است در اين باب ، اگر كسى به فارسى كند نفع آن عام شود و مواليان همه در معرفت امامان كامل و تمام شوند و اين نعمتى عظيم و بركتى شامل و عميم بود . » وى سپس شرح مىدهد كه وى به اين خدمت قيام كرد . « 2 »\r\n\r\n\r\n","description":"","footnote":"\r\n( 1 ) . نظير عالم‌آراى شاه اسماعيل ، عالم‌آراى شاه طهماسب ، عالم‌آراى صفوى ، عالم‌آراى عباسى . و پيش از صفوى عالم‌آراى نادرى ، و بعد از صفويه عالم‌آراى نادرى .\r\n( 2 ) . نك : علل بر افتادن صفويان ، مقالهء ترجمهء متون دينى به پارسى در دورهء صفوى ، ص 386 . دو ترجمهء\r\n","page_name":" 33 ","page_number":33},
  {"content":"\r\n\r\nدليل ديگر پرداختن به تاريخ اسلام در اين دوره ، رشد انديشه‌هاى اخبارى و حديثى بود .\r\nمىدانيم كه در ميان اهل سنت نيز ، بسته شدن باب اجتهاد از يك سو و غلبه اخباريگرى ، فقه و عقل ( فلسفه ) را تضعيف كرد اما در عوض به تاريخ و رجال مجال بروز داد . در شيعه نيز اين مرحله از پس از شيخ مفيد ، هم فقه اجتهادى تقويت شد چون باب اخبار بسته شده بود و هم كلام و فلسفه رشد كرد و در عوض تاريخ و رجال محدود شد . با رشد مجدد اخباريگرى در دورهء صفوى ، تا اندازه‌اى تاريخ نيز مجال ظهور يافت . جز آن كه عامل ديگرى سبب محدود شدن آن در استفاده از تاريخ در بحثهاى كلامى آن هم به طور اختصاصى مباحث امامت شد . اين مباحث همانهايى بود كه در قرن سوم در كتابهايى نظير الاستغاثه فى بدع الثلاثة ظاهر شده بود .\r\nيك ويژگى عمدهء آثار دورهء صفوى ، حتى در حوزهء شيعيان خارج از ايران در بحرين آن است كه آثار تاريخى گسترده در اختيارشان نبوده است . در اين زمان ، بر خلاف زمان ابن طاووس و اربلى كه كتابهاى اهل سنت در عراق رواجى كامل داشته و شيعيان هم از آنها بهره مىبرده‌اند ، تنها كتابهاى شيعى در اختيار بوده است . آنچه از كتابهاى اهل سنت در آثارى نظير اثبات الهداة يا بحار يا جز آنها آمده ، مطالبى است كه نوعا از طريق ابن بطريق ، ابن طاووس ، اربلى و امثال آنها نقل شده است . البته بايد چند كتاب محدود لغت و امثال آنها را استثنا كرد . منابع تاريخى كهن نظير تاريخ طبرى يا آثار ذهبى يا ابن كثير كه شايع‌ترين آثار در جهان اهل سنت بوده در اختيار عالمان شيعى نبوده است . هنوز نيز يك نسخه از تاريخ طبرى در بيست مجلد فهرست كتابخانهء آية الله مرعشى معرفى نشده است و تنها يك نسخه از مروج الذهب مسعودى در اين بيست جلد شناسانده شده است . از تاريخ يعقوبى نيز كه اثرى شيعى است يادى در اين فهرست نيست بلكه نسخه‌اى خطى از آن در ايران وجود ندارد . و نيز بايد دانست كه نسخه‌اى از كتاب الجمل شيخ مفيد حتى در اختيار علامهء مجلسى قرار نداشته است . اين همه نشان مىدهد كه اين دوره ، از لحاظ داشتن منابع تاريخى رايج چه رسد به منابع گمنامى نظير انساب الاشراف و امثال آن ، بسيار بسيار فقير بوده است . در چندين رساله كه در نيمهء دوم دولت صفوى دربارهء ابو مسلم نوشته شده ، هنوز اين ترديد وجود داشته كه آيا وى يك شيعهء امامى است يا مدافع عباسيان ! و زمانى كه يك نويسنده خواسته است تا او را مدافع عباسيان نشان دهد ، تنها مروج الذهب را در اختيار داشته و به گونه‌اى از آن سخن گفته كه گويى گوهرى ناشناخته يافته است . « 1 »\r\nنوشته‌هاى فارسى و عربى فراوانى در اين دوره در زمينه سيره و اخبار امامان عليه السّلام نوشته\r\n\r\n\r\n","description":"","footnote":"\r\nديگر نيز در همانجا معرفى شده است .\r\n( 1 ) . نك : ميراث اسلامى ايران ( از انتشارات كتابخانهء آية الله مرعشى ) ، دفتر دوم ، سه رساله دربارهء ابو مسلم و ابو مسلم مه‌ها .\r\n","page_name":" 34 ","page_number":34},
  {"content":"\r\n\r\nشده است . اما هيچ‌كدام از لحاظ گستردگى و نظم به پاى مجلدات بحار الانوار علامهء مجلسى نمىرسد . از مجلد يازدهم تا چهاردهم بحار به قصص انبياء اختصاص دارد كه ضمن آن از مهمترين مصادر شيعه ، آنچه در اين باره بوده ، به ضميمهء آيات قرآنى و تفسير آنها و احيانا توضيحات خودش ، مطالب لازم را فراهم آورده است . سيرهء نبوى هم شامل هشت مجلد از مجلد 15 تا 22 است كه نسبتا بسيار مفصل مىباشد . نوع تقسيم‌بندى علامه مجلسى نسبتا قابل توجه و مانند ساير قسمتها با دقت انجام شده است .\r\nجلد پانزدهم از اجداد رسول خدا صلّى اللّه عليه و آله آغاز شده و تا جوانى آن حضرت ادامه يافته است .\r\nمجلد شانزدهم از ماجراى ازدواج با خديجه تا انتهاى مسائل شخصى مربوط به رسول خدا صلّى اللّه عليه و آله از جمله اخلاق و سنن آن حضرت را در بر گرفته است .\r\nمجلد هفدهم در يك قسمت شامل بحث عصمت و سهو النبى و در ادامه مشتمل بر معجزات آن حضرت است .\r\nبخش نخست مجلد هجدهم نيز معجزات و در ادامه مبعث و در انتهاى آن خبر معراج آمده است .\r\nمجلد نوزدهم اخبار دوران بعثت تا غزوهء بدر را شامل مىشود .\r\nمجلد بيستم ادامه غزوات رسول خدا صلّى اللّه عليه و آله تا حديبيه و نامه‌نگارى به شاهان و اميران است .\r\nمجلد بيست و يكم تا حجة الوداع امتداد يافته است .\r\nمجلد بيست و دويم شامل اخبار اقارب رسول خدا صلّى اللّه عليه و آله بويژه همسران و برخى از اصحاب و خواص آن حضرت و در انتها اخبار مربوط به وفات رسول خدا صلّى اللّه عليه و آله را آورده است .\r\nاز مجلد بيست و سوم تا بيست و هفتم به مبحث امامت اختصاص داده شده است . مجلد بيست و هشتم تا سى و يكم به تاريخ خلفا اختصاص دارد كه به تازگى چاپ شده است . از مجلد سى و دوم تا پنجاه و سوم به تاريخ و سيرهء امامان اختصاص داده شده كه براى برخى از امامان تا چند مجلد و براى برخى ديگر يك مجلد در نظر گرفته شده است . علامهء مجلسى صرفنظر از برخى از آثار شيعى - مانند كتاب الجمل شيخ مفيد - كه نديده ، آنچه كه از آثار شيعى در اين زمينه بوده در اين اثر خود آورده است . كتابى ديگر مانند كار علامه در زمان وى انجام شده كه نامش عوالم العلوم بوده و كارى است نظير كار علامه در يكپارچه كردن آثار شيعى در موضوعات متنوع .\r\nبرخى از مجلدات آن نيز دربارهء امامان توسط مؤسسة الامام المهدى عليه السّلام به چاپ رسيده است .\r\nگفتنى است كه علامهء مجلسى كتاب جلاء العيون را فارسى در تاريخ چهارده معصوم نگاشته كه يكى از رايجترين آثار فارسى در چند سدهء اخير در زمينهء سيرهء معصومين بوده است .\r\nكتاب اثبات الهداة از شيخ حر عاملى در باب امامت و بيان اخبار چندى از زندگى امامان\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nدر نوع خود كتابى جامع و كم مانند است . مجموعهء اخبار معجزات را نيز سيد هاشم بحرانى ( م 1107 يا 1109 ) در مدينة المعاجز فراهم آورده است . اين اثر به تازگى در هشت مجلد به چاپ رسيده است .\r\nنوشته‌هايى كه در اين دوره در مناقب و امامت و تاريخ امامان نوشته شده خارج از حد شمارش بوده و تقريبا بخش اعظم آنها فاقد ارزش علمى است . اين وضعيت در دوران صفويه و قاجار يكنواخت بوده و على رغم بهتر شدن مناسبات خارجى ايران در دورهء قاجار بويژه رفت و آمد به عتبات و حج ، رشد كتابخانه‌اى در ايران وجود ندارد و به همين دليل كار عمدهء تازه‌اى نيز صورت نمىگيرد .\r\nقابل تذكر است كه در دورهء قاجار نه تنها عالمان دينى ، بلكه دبيران حكومتى نيز به كار تأليف در تاريخ اسلام بويژه مقتل‌نويسى مىپرداختند . نمونهء آن فيض الدموع بدايع‌نگار است كه با نثرى زيبا نوشته شده و اخيرا توسط ميراث مكتوب چاپ شده است . نمونهء ديگر فرهاد ميرزا معتمد الدوله فرزند عباس ميرزاست كه براى سالهاى متمادى حكومت فارس و نواحى ديگر را داشت . وى كتاب قمقام زخار و صمصام بتار را در مقتل امام حسين نگاشته كه مكرر چاپ شده است . « 1 » موسوعهء بزرگ تاريخى اين دوره ناسخ التواريخ از محمد تقى سپهر است كه در حال حاضر بجز بخش تاريخ قاجاريه آن فاقد ارزش تاريخى و در واقع منسوخ التواريخ است .\r\n\r\nمقتل‌نويسى در دورهء صفوى و قاجار\r\nبخش مهمى از تاريخ‌نويسى در حوزه‌هاى شيعى در چند سدهء اخير ، مقتل‌نويسى است . اهميت يافتن عزادارى براى امام حسين عليه السّلام از پيش از دولت صفوى در شرق ايران كاملا مشهود است .\r\nكاشفى روضة الشهداء را براى هرات و خراسان نوشت آن هم زمانى كه هنوز دولت صفوى در آن نواحى قدرتى نداشت و تازه در غرب ايران شكل گرفته بود . با روى كار آمدن دولت صفوى ، مراسم عاشورا شدت يافت و متونى تازه در اين زمينه تأليف شد . اين وضعيت همچنان در تزايد و تزايد بود و تا انتهاى دورهء قاجار با قوت تمام ادامه داشته و هر سال تأليف يا تأليفاتى در اين زمينه از نثر و نظم بر ميراث پيشين افزوده مىشد .\r\nمتأسفانه در اين دوره دقت تاريخى وجود ندارد و همانگونه كه گذشت ، از مصادر دقيق استفاده نشده است . آنچه از لحاظ بينشى در مقتل‌نويسيهاى اين دوره وجود دارد آن كه عمدتا از زاويه اندوه و غم و مصيبت و ابتلاء به قضيه نگاه شده و كوشيده شده تا پيش از آن كه متنى تاريخى\r\n\r\n\r\n","description":"","footnote":"\r\n( 1 ) . استورى ، ص 865\r\n","page_name":" 36 ","page_number":36},
  {"content":"\r\n\r\nدر اختيار بگذارد متنى حزن‌زا آن هم به قصد روضه‌خوانى تهيه كند . غالب اين آثار به شماره ، براى مجالس سوگوارى تأليف شده و هدف عمده‌اش فراهم كردن زمينه براى گريه بوده است .\r\nنمونه‌هاى از اين كتابها را كه از دورهء صفوى به بعد تأليف شده و عمدهء آنها از دورهء قاجارى است نقل مىكنيم :\r\nابتلاء الاولياء ( استورى ، 993 ) ، ازالة الاوهام فى البكاء ( ذريعه 11 / 61 ) ، اكسير العبادة فى اسرار الشهادة از ملا آقا دربندى ( استورى ، 986 ) ، امواج البكاء ( استورى ، 979 ، مرعشى ، 7165 ) ، بحر البكاء فى مصائب المعصومين ( ذريعه 26 / 84 ) ، بحر الحزن ( استورى ، 990 ) ، بحر الدموع ( مرعشى 2592 ) ، بحر غم ( استورى ، 964 ) ، بستان ماتم ( استورى ، 1001 ) ، بكاء العين ( مرعشى ، 6582 ) ، بلاء و ابتلاء در رويداد كربلا ( استورى ، 960 ) ، بيت الاحزان ( استورى ، 976 ) ، خلاصة المصائب ( استورى ، 1017 ) ، داستان غم ( استورى ، 964 ، مرعشى 2916 ) ، دمع العين على خصائص الحسين ( استورى ، 995 ) ، الدمعة الساكبة فى المصيبة الراتبه ( الذّريعة 8 / 264 ) ، رياض البكاء ( ذريعه 1 / 6 ) ، روضهء حسينيه ( استورى ، 951 ، مرعشى ، 6224 ، 6545 ) ، روضة الخواص ( مرعشى ، 3001 ) ، روضة الشهداء يزدى ( مرعشى ، 156 ) ، رياض الاحزان ( استورى ، 972 ) ، رياض الاحزان ، ( فهرست مسجد اعظم ، ص 215 ) ، رياض الشهادة فى ذكر مصائب السادة ( استورى ، 958 ) ، سر الاسرار فى مصيبة ابى الائمة الاطهار ( استورى ، 996 ) ، طريق البكاء ( ذريعه 15 / 164 ) ، طوفان البكاء ( استورى ، 967 ) ، عمان البكاء ( استورى ، 982 ) ، عين البكاء ( استورى ، 941 ) ، عين الدموع ( مرعشى ، 440 ) ، فيض الدموع ( استورى ، 988 ) ، قبسات الاحزان ( استورى ، 989 ) ، كنز الباكين ( استورى ، 969 ) ، كنز الباكين ( مرعشى ، 4550 ) ، كنز المحن ( استورى ؛ 991 ) ، كنز المصائب ( استورى ، 969 ، 987 ) ، لب عين البكاء ( استورى ، 942 ) ، لسان الذاكرين ( استورى ، 970 ) ، ماتمكده ( استورى ، 963 ، 975 ) ، مبكى العيون ( مرعشى ، 5006 ) ، مجالس المفجعة ( استورى ، 945 ) ، مجرى البكاء ( ذريعه 2 / 40 ) ، مجمع المصائب فى نوائب الأطايب ( مرعشى ، 3369 ، 5425 ، 6643 ) ، مجمع المصائب مازندرانى ( مرعشى ، 6572 ) ، محرق القلوب ( استورى ، 943 ) ، محيط العزاء ( استورى ، 945 ) ، مخازن الاحزان فى مصائب سيد شباب اهل الجنان ، مخزن البكاء ( مرعشى ، 1645 ، استورى ، 969 ) ، معدن البكاء فى مقتل سيد الشهداء ( مرعشى ، 3017 ) ، مفتاح البكاء فى مصيبة خامس آل عبا ( مرعشى ، 2363 ) ، مفتاح البكاء ( كتابخانهء مطهرى ، 5 / 921 ) ، مناهل البكاء ( مرعشى ، 3455 ) ، منبع البكاء ( ذريعه 22 / 358 ) ، مهيج الاحزان ( استورى ، 959 ) ، نجات العاصين ( استورى ، 1000 ) ، نور العين فى جواز البكاء ( ذريعه 24 / 372 ) ، وسيلة البكاء ( مرعشى ، 5500 ) ، وسيلة النجاة ( استورى ، 961 ) ، ينبوع الدموع ( مرعشى ، 3083 ) هم و غم فى شهر المحرم ، ملا حسين بن على حسن ( مرعشى 5627 ) ، نوحة الاحزان و صيحة الاشجان ، محمد يوسف دهخوارقانى ، ( مرعشى 1731 ) ، ابصار الابكار لانتصار سيد الابرار ( مجلس ، 12 / 9 ) ، رياض الكونين فى مصائب الحسين ( كتابخانهء شهيد\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nمطهرى ، ف 5 / 77 )\r\nدقت در اسامى اين كتابها ، نشانگر آن است كه چند مفهوم كليدى در آنها وجود دارد كه عبارت است از بكاء ، حزن ، ابتلاء ، اشك ، مصيبت . كربلا در اين دوره بيشتر از زاويه اين مفاهيم مورد توجه قرار گرفته و همانگونه كه اشاره شد كمتر ديد تاريخى در آن مد نظر بوده است .\r\nنكتهء ديگر در اين آثار ، آن است كه تعجب از شكست اصحاب امام حسين عليه السّلام سبب شده است تا آمار كشته‌هاى دشمن رو به ازدياد بگذارد . در اين باره نگاهى به اسرار الشهادة ملا آقا دربندى و حتى تذكرة الشهداء ملا حبيب الله كاشانى ، اين قبيل ارقام نجومى را كه با هيچ ملاك تاريخى قابل اثبات نيست نشان مىدهد . اين قبيل آثار به قدرى دور از واقع بود كه ميرزا حسين نورى كه خود عالمى اخبارى بود و بخش اعظم روايات ضعاف را در مستدرك وسائل فراهم آورد ، بر آن داشت تا با نوشتن كتاب لؤلؤ و مرجان به جنگ مقتل‌نويسان و مقتل‌خوانان برود .\r\n\r\nتحول در تاريخ‌نويسى در دورهء اخير\r\nدر تمام دورهء قاجار و حتى مدتها بعد از آن ، نگارش آثار تاريخى مربوط به صدر اسلام ، در همان قالبهاى كهنه ادامه داشت . تاريخ در اين نگاه ، بيشتر به عنوان يك ابزار براى تأمين خواستهاى عوام مردم در حفظ آداب و رسوم مذهبى مورد استفاده قرار مىگرفت . طبعا به دليل قوت آداب و رسوم مذهبى در جامعه ، و نياز طبيعى مردم براى تأييد آنها از سوى مورخان مذهبى ، باب نقد و نظر بسته شده بود . به علاوه ، تاريخ امامان ، به عنوان يك دورهء مقدس ، در مقايسه با بخشهاى ديگر تاريخ اسلام مورد بررسى و تحليل قرار نمىگرفت . افزون بر آن ، با رشتهء تاريخ به عنوان يك مبحث عالمانه ، آنچنان كه دربارهء ساير موضوعات دينى برخورد مىشد ، نگاه نمىشد .\r\nتاريخ وسيلهء موعظه و نصيحت بود و با صرف مطالعهء منابع ، قابل وصول . در حوزه‌هاى علمى با اين درس به عنوان يك رشتهء علمى برخورد نمىشد ، بلكه اصولا پرداختن به آن كار افراد اهل منبر بود كه هميشه چندين درجه از متخصصين علوم اسلامى پايين‌تر دانسته مىشدند .\r\nدانش تاريخ ، از چندين دهه قبل به اين سو ، مورد توجه بيشتر قرار گرفته است . « 1 » شايد\r\n\r\n\r\n","description":"","footnote":"\r\n( 1 ) . در سالهاى اخير ، افزون بر آن كه درس تاريخ اسلام به عنوان يك درس جنبى در كنار درسهاى حوزوى در برنامهء درسى مديريت حوزه پذيرفته شده ، نخست بار در مركز آموزشى امام خمينى - رحمة الله عليه - به كوشش مؤلف اين سطور ، گروه تاريخ شكل گرفت . پس از آن در دفتر همكارى حوزه و دانشگاه نيز بخش تاريخ كار آموزشى خود را آغاز كرد . افزون بر آن ، در مركز تحقيقات كامپيوترى علوم اسلامى نيز كار كامپيوترى كردن متون تاريخ اسلام آغاز شده و تاكنون قدمهايى برداشته شده است . بايد كار مراكز\r\n","page_name":" 38 ","page_number":38},
  {"content":"\r\n\r\nمهمترين دلائل آن اينها باشد : نخست تحولات سياسى ايران كه درگير شدن علما در آن ، تحليل تاريخ را مىطلبيد و آنها را به اجبار واداشت تا تاريخ اسلام را جدىتر تلقى كنند . ديگر آن كه ، ورود آثارى از كشورهاى عربى بويژه مصر و سوريه و عراق به ايران سبب شد تا جامعهء شيعه به اهميت تاريخ در ميان علوم اسلامى پى ببرد . در حقيقت دانش تاريخ به عنوان يك دانش نقلى در ميان اهل سنت كه به نقل بهاى بيشترى مىدادند ، بيشتر بود و به همين دليل اين آثار در آن مناطق پديد آمده و به سوى ايران نيز سرازير شد . عامل ديگر بالا گرفتن انتقادهاى روشنفكران به مسائلى بود كه بخشى از آنها به تاريخ بر مىگشت . نمونهء آن ، آثار كسروى در ارتباط با اسلام و تشيع بود كه موجى از مراجعهء علما را به تاريخ براى پاسخگويى ايجاد كرد . نمونهء ديگر كتاب بيست و سه سال كه آن نيز خود زمينهء تحقيق و پژوهش در سيرهء رسول خدا صلّى اللّه عليه و آله را جدىتر كرد . تأثير شيوه‌هاى تاريخ‌نويسى غربيها و نيز ماركسيستها نيز در رويكرد مجدد جامعهء ما به تاريخ قابل ارزيابى است . اين مسأله بويژه در تحليل بخشهاى انقلابى تاريخ شيعه بيشتر مورد توجه قرار گرفته است . محسوس‌ترين بخش تاريخ براى جامعهء شيعه ، تاريخ كربلا بوده كه به هر روى و در هر سال اين تاريخ بازگو و مرور مىشده است . اهميت اين واقعه در جامعهء شيعه ، و نقش سياسى حساس - آن ، سبب شده تا بيش از هر دورهء ديگر مورد توجه قرار گرفته و آثارى در آن زمينه پديد آيد .\r\n\r\nبرخى از آثار جديد دربارهء چهارده معصوم عليهم السّلام\r\nدر اينجا براى راهنمايى عزيزانى كه به طور كلى قصد آشنايى با منابع جديد تاريخ زندگى چهارده معصوم عليهم السّلام را دارند ، مرورى بر اين آثار خواهيم داشت . گرچه بايد دانست كه تحليل اين منابع و بحث از چگونگى تأليف آنها و شيوه‌هاى مختلف آنها در بحث و بررسى مسائل تاريخى ، امرى است كه بايد در جاى ديگرى به آن پرداخت . در اينجا ، بدين مناسبت كه مكرر در برابر اين سؤال قرار گرفته‌ام كه « آثار مناسب در تاريخ زندگى چهارده معصوم عليهم السّلام چيست ، » گزيده‌اى از اين منابع كه در زبان فارسى و عربى نوشته شده معرفى خواهم كرد .\r\nدر زمينهء سيرهء رسول خدا صلّى اللّه عليه و آله از جمله نخستين كارهاى علمى و انقلابى ، اثر با ارزش انقلاب تكاملى اسلام اثر جلال الدين فارسى است كه هنوز نيز خواندنى و قابل بهره‌ورى است .\r\nوى پس از انقلاب اسلامى ، سه جلد كتاب با نامهاى پيامبرى و انقلاب ، پيامبرى و جهاد و پيامبرى و\r\n\r\n\r\n","description":"","footnote":"\r\nتحقيقاتى را در زمينهء نشر متون شيعى كه بخشى از آنها تاريخى است و نيز كارهاى پژوهشى برخى از مؤسسات تحقيقاتى قم را در زمينه تاريخ ، بر آنچه گذشت افزود . اين قبيل كارها در مؤسساتى نظير مركز تحقيقات وابسته به دفتر تبليغات اسلامى ، بنياد معارف اسلامى ، مؤسسهء آل البيت - بويژه در نشريهء وزين تراثنا - انجام مىگيرد .\r\n","page_name":" 39 ","page_number":39},
  {"content":"\r\n\r\nحكومت نوشت كه مجموعه‌اى موضوعى در سيرهء پيامبر صلّى اللّه عليه و آله مىباشد . كتاب با ارزش ديگر ، تاريخ پيامبر اسلام صلّى اللّه عليه و آله از مرحوم محمد ابراهيم آيتى است كه با اضافات آقاى دكتر ابو القاسم گرجى مكرر چاپ شده و ويژگى عمدهء آن ، نقل متن سيره بدون تحليل است . كار ديگر كتاب فروغ ابديت اثر استاد جعفر سبحانى ، كتابى است تحليلى كه مكرر به چاپ رسيده و در اختيار علاقه‌مندان قرار گرفته است . كتاب در آستانهء سالزاد پيامبر از دكتر محمود راميار ، گزارشى است از وضعيت جزيرة العرب در آستانهء پيدايى اسلام است . كتاب محيط پيدايش اسلام از شهيد بهشتى اثرى است در همين زمينه . كتاب خيانت در گزارش تاريخ در سه جلد ، از مصطفى طباطبائى حسينى ، گزارشى است در نقد كتاب بيست و سه سال . كتاب رحمت عالميان از فضل الله كمپانى و نيز كتاب زندگانى حضرت محمد خاتم النبيين از سيد هاشم رسولى محلاتى ، دو اثر در شناخت سيرهء نبوى است . محمد خاتم پيامبران مجموعه مقالاتى است كه در حسينيهء ارشاد دربارهء سيرهء نبوى فراهم آمده و عمدهء نويسندگان آن ، چهره‌هاى برجستهء علمى كشور بوده و هستند . كتاب سيرهء نبوى از استاد مطهرى ، اثرى كوچك اما خوانى در سيرهء آن حضرت در شكلى تازه است . اثرى با همين عنوان سيرهء نبوى از استاد مصطفى دلشاد كه تاكنون سه مجلد آن نشر شده ، به تفصيل شيوهء استاد را در تحليل سيرهء نبوى دنبال كرده است . در منابع عربى كتاب سيرة المصطفى از هاشم معروف حسنى اثرى است عمومى و خواندنى . كتاب كارنامهء سياسى اجتماعى اخلاقى محمد از محمد حسين مظفر كه توسط مصطفى زمانى ترجمه شده ، مرورى است بر سيرهء نبوى . كتاب با ارزشى كه از هر جهت برداشتهاى گذشته را از سيرهء نبوى مورد انتقاد قرار داده كتاب الصحيح من سيرة النبى الاعظم صلّى اللّه عليه و آله از استاد سيد جعفر مرتضى است . اين اثر كه چاپ جديد آن در ده جلد منتشر شده و حوادث تا سال ششم هجرت را در بر دارد ، به نقد اخبار تاريخى سيره پرداخته و نكات تازهء فراوانى را روشن كرده است . كتاب موسوعة التاريخ الاسلامى از شيخ محمد هادى يوسفى هم كه مجلد اول آن نشر شده ، سيره‌اى است مبتنى بر اخبار شيعه و از اين جهت ، نسبت به آثار ديگر ممتاز است . كتاب تاريخ سياسى اسلام از نويسندهء اين سطور كه مجلد نخست آن سيرهء رسول خدا صلّى اللّه عليه و آله است ، تلاشى است عمومى براى بازنگرى در سيرهء نبوى .\r\nمجموعه‌هاى متعددى دربارهء زندگى چهارده معصوم يا دوازده امام نگاشته شده كه به برخى از آنها اشاره مىكنيم . شايد قابل‌توجه‌ترين مجموعه ، مجموعهء استاد باقر شريف قرشى باشد كه كه هر يك يا دو جلدى با عنوان حياة الامام . . . اختصاص به يك امام دارد . تا آنجا كه بنده اطلاع دارم ، تاكنون بجز زندگانى امام على عليه السّلام زندگى ساير امامان عليهم السّلام منتشر شده و بيشتر آنها به فارسى هم نشر شده است . مجموعهء قادتنا از آية اللّه ميلانى ، مرورى است بر زندگانى امامان عليهم السّلام كتاب سيرهء معصومان سيد محسن امين با ترجمهء استاد على حجتى كرمانى كه در اصل از كتاب\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nاعيان الشيعة بر گرفته شده ، متنى است استوار در اين زمينه . كتاب سيرة الائمة الاثنى عشر از هاشم معروف حسنى كه با نام زندگى دوازده امام توسط محمد رخشنده به فارسى در آمده ، مرورى است عمومى بر زندگى دوازده امام . كتاب ائمتنا از على دخيّل با اختصار زندگى دوازده امام را مورد بررسى قرار داده و به فارسى هم ترجمه شده است . سيرى در سيرهء ائمه اطهار عليهم السّلام از استاد مطهرى ، مشتمل بر نكاتى تحليلى از زندگى برخى از امامان است . سيرهء پيشوايان از آقاى مهدى پيشوائى مشتمل بر زندگانى دوازده امام . كتاب نقش ائمه در احياء دين از علامه مرتضى عسكرى اثرى است تحليلى در مواضع فكرى امامان عليهم السّلام در برابر انحرافات فكرى . آقاى حسين شاكرى مؤلف كتاب موسوعة المصطفى و العترة كه به عربى نوشته شده ، كوشيده تا به بررسى تفصيلى زندگانى چهارده معصوم بپردازد . استاد عزيز الله عطاردى در مجموعه‌اى كه هر يك جلد يا چند جلد آن اختصاص به يك امام دارد و با عنوان مسند الامام . . . ناميده شده ، كوشيده تا تمامى اخبارى كه از يك امام يا دربارهء آن حضرت در منابع شيعه و سنى نقل شده ، جمع‌آورى كند . تاكنون بسيارى از مجلدات آن منتشر شده است . كتاب سيرة رسول الله و اهل بيته كه توسط مجمع اهل بيت نشر شده ، مشتمل بر زندگانى چهارده معصوم است . كتاب حيات فكرى و سياسى امامان شيعه عليهم السّلام كه در حال حاضر تحرير جديد آن عرضه شده ، پيش از اين چاپ و در عربى با عنوان الحياة الفكرية و السياسية لائمة اهل البيت چاپ شده است .\r\nدر خصوص زندگى امير مؤمنان عليه السّلام چندين كتاب منتشر شده است . زندگانى امير المؤمنين عليه السّلام از سيد هاشم رسولى محلاتى كتابى است مفصل در اين زمينه . كتاب طرحهاى رسالت در پنج جلد ، از مرحوم احمد مطهرى شرحى است از تحولات بعد از رحلت رسول خدا صلّى اللّه عليه و آله تا شهادت امام على عليه السّلام . كتاب على آئينه حق نما از سيد ابراهيم حسينى سعيدى ، در سه جلد ، شرحى است عمومى از زندگانى امام . الامام على از احمد رحمانى همدانى در زبان عربى ، اثرى است كه با تتبع و تحقيق نوشته شده است . كتاب پژوهشى پيرامون زندگى على عليه السّلام از استاد جعفر سبحانى ، كتاب على از ولادت تا شهادت از محمد كاظم قزوينى با ترجمهء على كاظمى ، كتاب حياة امير المؤمنين عليه السّلام از محمد صادق صدر ، كتاب جاذبه و دافعهء امام على عليه السّلام از استاد مطهرى ، كتاب سياست نظامى امام على عليه السّلام از اصغر قائدان نمونه‌هايى از آثار بيشمارى است كه دربارهء زندگى آن حضرت نوشته شده است . آقاى حسين شاكرى در يك مجموعهء سه جلدى با نام على فى الكتاب و السنة متون مربوط به زندگى و فضائل آن حضرت را گردآورى كرده است .\r\nدربارهء زندگى حضرت زهرا عليها السّلام كتابهاى فراوانى نوشته شده و كتابنامهء زندگى ايشان نيز تدوين شده است . برخى از آثار در زمينهء زندگى آن بانو عبارتند از : بانوى نمونهء اسلام از استاد ابراهيم امينى ، نخبة البيان از سيد عبد الرسول شريعتمدار جهرمى ، زهراء و زمان‌شناسى « چشمه در\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nبستر » از مسعود پورسيد آقايى ، فاطمة الزهراء بهجة قلب المصطفى از احمد رحمانى همدانى ، فاطمة الزهراء من المهد الى اللحد از محمد كاظم قزوينى ، فاطمهء زهرا از توفيق ابو علم با ترجمهء على اكبر صادقى ، مسند فاطمة الزهراء از عزيز الله عطاردى ، مسند فاطمه از مهدى جعفرى ، تحليل سيرهء فاطمهء زهراء از على اكبر بابازاده .\r\nدر خصوص زندگى امام حسن مجتبى عليه السّلام ، كتاب الامام المجتبى از استاد حسن مصطفوى ، كوشيده تا اخبار زندگى آن حضرت را از منابع موجود استخراج و تنظيم كند . صلح الحسن از شيخ راضى آل ياسين كتابى است پرارج كه فارسىشدهء آن با نام صلح امام حسن عليه السّلام توسط آية الله خامنه‌اى منتشر شده است . كتاب صلح الامام الحسن عليه السّلام از محمد جواد فضل الله اثرى است در زبان عربى و البته خواندنى و مفيد . كتاب زمامدارى امام مجتبى عليه السّلام از مرحوم احمد مطهرى ، كتاب حسن كيست از فضل الله كمپانى ، كتاب حقائق پنهان از احمد زمانى و كتاب شخصيت امام مجتبى عليه السّلام از على اكبر قرشى ، همه از آثار مفيدى هستند كه در اين زمينه نوشته شده‌اند . كتاب الحياة السياسية لامام الحسن عليه السّلام از استاد جعفر مرتضى ، تنها به بررسى زندگى آن حضرت در دوران خلفا پرداخته است . كتاب مسند الامام المجتبى عليه السّلام از آقاى عطاردى مشتمل بر بيشترين نقلهايى است كه دربارهء آن حضرت در منابع شيعه و سنى آمده است .\r\nترديدى نيست كه دربارهء زندگى امام حسين عليه السّلام بيش از هر امامى نوشته شده است . ما در مباحث پيش به بخشى از اين آثار اشاره كرديم . در اينجا چند اثر جديد را معرفى خواهيم كرد . در خصوص مقتل‌نويسى ، كتاب مقتل الحسين از عبد الرزاق مقرم ، از آثار خوب و ماندنى است .\r\nكتاب نفس المهموم مرحوم شيخ عباسى قمى نيز اثرى است متتبعانه و متكى به منابع كه مرحوم شعرانى به فارسى در آورده است . كتاب پرارج عبرات المصطفين در دو جلد از علامه شيخ محمد باقر محمودى مشتمل بر اخبار تاريخى دست اول دربارهء امام حسين عليه السّلام و نهضت عاشور است .\r\nدر بخش كتابهاى عمومى بايد از كتاب بررسى تاريخ عاشورا از محمد ابراهيم آيتى ، كتاب گوشه‌اى از سرگذشت و شهادت امام حسين عليه السّلام از على غفورى ، كتاب سالار شهيدان از حسين شيخ الاسلامى ، كتاب زندگانى خامس آل عبا ابى عبد الله الحسين سيد الشهداء از ابو القاسم سحاب ، كتاب نهضت حسينى از سيد على فرحى ، كتاب مقتل الشمس از محمد جواد صاحبى ، كتاب ادب الحسين و حماسته از احمد صابرى همدانى ، كتاب مع الحسين فى نهضته از اسد حيدر و كتاب قصهء كربلا از على نظرى منفرد ياد كرد . در بخش تحليلى ، نخستين اثر كتاب شهيد جاويد از صالحى نجف‌آبادى بود كه واكنشهاى زيادى را به دنبال داشت و چندين نقد از جمله كتاب هفت‌ساله از شيخ على پناه اشتهاردى ، و كتاب شهيد آگاه از آية الله صافى گلپايگانى بر آن نوشته شد . برخى كتابهاى تحليلى ديگر عبارتند از : كتاب درسى از حسين عليه السّلام بايد آموخت از شهيد عبد الكريم هاشمىنژاد ، كتاب\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nحسين بن على را بهتر بشناسيم از آية الله محمد يزدى ، كتاب بعد از پنجاه سال از استاد سيد جعفر شهيدى ، كتاب الفباى فكرى امام حسين عليه السّلام از محمد رضا صالحى كرمانى ، كتاب پژوهشى پيرامون زندگى امام حسين عليه السّلام از محمد مهدى شمس الدين و با ترجمه مهدى پيشوايى . در بخش سخنان امام حسين عليه السّلام بايد از كتاب سخنان حسين بن على از محمد صادق نجمى و كتاب مفصل موسوعة كلمات الامام الحسين عليه السّلام از محمود شريفى و . . . ياد كرد . فرهنگ عاشورا از آقاى جواد محدثى ، عنوان دائرة المعارف مختصرى است دربارهء نهضت عاشورا . حماسه‌سازان عاشورا ترجمهء كتاب ابصار العين از شيخ محمد سماوى شرح حال شهداى كربلاست .\r\nدربارهء زندگى امام سجاد عليه السّلام چندين كتاب در دسترس است . كتاب امام سجاد جمال نيايشگران از گروه تاريخ بنياد پژوهشهاى اسلامى ، كتاب زندگانى على بن الحسين عليه السّلام از دكتر سيد جعفر شهيدى ، كتاب الامام زين العابدين عليه السّلام از عبد الرزاق مقرم و ترجمهء فارسى آن با عنوان زندگانى امام زين العابدين از حبيب روحانى ، كتاب النظرية السياسية لدى الامام زين العابدين از محمود البغدادى ، كتاب جهاد الامام السجاد عليه السّلام از سيد محمد رضا حسينى جلالى و كتاب تحليلى از زندگى امام سجاد عليه السّلام كه در اصل ترجمهء حياة الامام السجاد عليه السّلام باقر شريف قرشى است .\r\nدربارهء امام باقر عليه السّلام عجالتا دو كتاب هست . نخست حياة الامام الباقر عليه السّلام از باقر شريف قرشى و ديگر كتاب امام باقر جلوهء امامت در افق دانش از گروه تاريخ بنياد پژوهشهاى اسلامى .\r\nدر خصوص زندگى امام صادق عليه السّلام مفصلترين اثر كتاب الامام الصادق و المذاهب الاربعه از اسد حيدر است . كتاب الامام الصادق از محمد حسين مظفر ، كتاب حضرت صادق از فضل الله كمپانى ، كتاب الامام الصادق از محمد جواد فضل الله ، و كتاب موسوعة الامام الصادق عليه السّلام از محمد كاظم قزوينى در چهار جلد آثار ديگر در اين زمينه‌اند . از سنيان ابو زهره و عبد الحليم الجندى ، هر كدام يك كتاب تحت عنوان الامام الصادق نوشته‌اند .\r\nدربارهء امام كاظم عليه السّلام دو جلد كتاب تحليلى از زندگانى امام كاظم عليه السّلام ترجمهء كتاب حياة الامام الكاظم باقر شريف قرشى مفصل‌ترين اثر است . كتاب مسند الامام الكاظم عليه السّلام از آقاى عطاردى به تفصيل اطلاعات مربوط به آن امام را از منابع متعدد در سه مجلد فراهم آورده است .\r\nدربارهء زندگى امام رضا عليه السّلام مهمترين اثر كتاب الحياة السياسية للامام الرضا عليه السّلام از استاد سيد جعفر مرتضى عاملى است كه تحت عنوان زندگانى سياسى امام رضا عليه السّلام توسط پرويز اتابكى به فارسى در آمده و خلاصهء فارسىشدهء آن تحت عنوان زندگى سياسى هشتمين امام توسط خليل فارسى در آمده و خلاصهء فارسىشدهء آن تحت عنوان زندگى سياسى هشتمين امام توسط خليل خليليان ترجمه شده است . مجموعهء مقالات كنگرهء جهانى امام رضا عليه السّلام در سه مجلد فارسى و سه مجلد عربى ، حاوى تازه‌ترين پژوهشها دربارهء آن امام است . كتاب الامام الرضا از محمد جواد فضل الله اثر خوب ديگرى است كه در اين زمينه تأليف شده است .\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nدربارهء زندگى امام جواد عليه السّلام كتاب مختصر الحياة السياسية للامام الجواد از استاد سيد جعفر مرتضى منتشر شده و به فارسى نيز ترجمه شده است . كتابهاى ديگر در اين زمينه عبارتند از : الامام الجواد عليه السّلام از محمد كاظم قزوينى ، كتاب الامام محمد بن على الجواد از عبد الزهراء عثمان محمد ، كتاب مسند الامام الجواد از آقاى عطاردى ، و كتاب وفاة الامام الجواد از عبد الرزاق مقرم كه تحت عنوان زندگانى امام جواد توسط پرويز لولاور به فارسى در آمده است .\r\nدر خصوص زندگى امام هادى عليه السّلام كتاب حياة الامام الهادى عليه السّلام باقر شريف قرشى تحت نام تحليلى از زندگانى امام هادى توسط آقاى محمد رضا عطائى به فارسى در آمده . كتاب امام هادى و نهضت علويان از محمد رسول دريايى اثر ديگرى در اين زمينه است . كتاب الامام الهادى از محمد رضا سيبويه ، كتاب منهاج التحرك عند الامام الهادى عليه السّلام ، و كتاب دهمين خورشيد امامت از آقاى على رفيعى آثارى ديگر در اين زمينه‌اند .\r\nدر خصوص زندگى امام عسكرى عليه السّلام كتاب حياة الامام العسكرى از محمد جواد طبسى مفصل‌ترين كتابى است كه نوشته شده است . كتاب حياة الامام العسكرى از استاد باقر شريف قريشى هم تحت عنوان زندگانى امام حسن عسكرى عليه السّلام به فارسى ترجمه شده است . در كتاب مسند الامام العسكرى عليه السّلام از آقاى عطاردى هم اخبار مربوط به آن امام فراهم آمده است .\r\nدربارهء زندگى امام مهدى عليه السّلام كتابهاى بيشمارى تأليف شده كه فهرست آنها را آقاى على اكبر مهدىپور در كتابنامهء حضرت مهدى عليه السّلام آورده است . برخى از اين كتابها عبارتند از :\r\nآشنايى با امام زمان عليه السّلام از سيد محسن امين كه از اعيان الشيعة به فارسى در آمده است . من هو المهدى از استاد ابو طالب تجليل تبريزى ، كتاب مهدى انقلابى بزرگ از ناصر مكارم شيرازى ، كتاب منتخب الاثر از آية الله صافى گلپايگانى ، مصلح جهانى و مهدى موعود از ديدگاه اهل سنت از سيد هادى خسروشاهى ، كتاب آخرين تحول زير نظر محمد مهدى خلخالى ، كتاب نور مهدى از جمعى از نويسندگان ، كتاب آخرين اميد از داود الهامى ، و كتاب تاريخ سياسى غيبت امام دوازدهم از استاد جاسم حسين كه اثرى است با ارزش در تحليل زندگى امامان آخر و مسألهء غيبت . در همين زمينه كتاب تاريخ الغيبة الصغرى نيز ارزشمند و خواندنى است .\r\n\r\n","description":"","footnote":"","page_name":" 44 ","page_number":44},
  {"content":"\r\n\r\n\r\nامام على عليه السّلام\r\n\r\n","description":"","footnote":"","page_name":" 45 ","page_number":45},
  {"content":"\r\n . \r\n","description":"","footnote":"","page_name":" 46 ","page_number":46},
  {"content":"\r\n\r\nحسن بصرى دربارهء امير مؤمنان عليه السّلام :\r\nأراهم السّبيل و أقام لهم الدّين اذا اعوجّ راه را به مردم نشان داد و زمانى كه دين گرفتار كجى شد آن را راست كرد .\r\nالمصنف ، ابن ابى شيبه ، ج 12 ، ص 83\r\n\r\nامامت امير مؤمنان عليه السّلام\r\nامير مؤمنان على عليه السّلام ، بنابر قول مشهور ، در سيزدهم رجب سال سىام عام الفيل ( ده سال پيش از بعثت و بيست و سه سال قبل از هجرت ) به دنيا آمد . « 1 » در برخى نقلها از هفتم شعبان ، بيست و سوم شعبان و نيمهء رمضان به عنوان روز تولد آن حضرت ياد شده است . « 2 » تولد آن حضرت در سال سىام عام الفيل ، در خبر كلينى و ديگران آمده است ، « 3 » در حالى كه اخبار زيادى از سن هفت سال تا پانزده سال را در هنگام اسلام آوردن آن حضرت حكايت دارد . آنچه مشهورتر و قابل‌قبول‌تر است سن ده تا دوازده است . « 4 » شهادت آن حضرت نيز در بيست و يكم رمضان سال چهلم از هجرت در شهر كوفه واقع شده است . پدر آن حضرت ابو طالب عليه السّلام و مادرش فاطمهء بنت اسد بن هاشم بن عبد مناف است . رسول خدا صلّى اللّه عليه و آله وى را مادر خود مىخواند و در وقت رحلت وى ، لباسش را كفن آن بانو قرار داد و در تشييع جنازه‌اش شركت كرد و بر او گريست .\r\n\r\n\r\n","description":"","footnote":"\r\n( 1 ) . الارشاد ، ص 9 ؛ اعلام الورى ، ص 153 ؛ التهذيب ، ج 6 ، ص 19\r\n( 2 ) . مسار الشيعة ، ص 35 ؛ اثبات الوصية ، ص 134\r\n( 3 ) . الكافى ، ج 1 ، ص 452 ؛ الارشاد ، ص 9 ؛ التهذيب ، ج 6 ، ص 19\r\n( 4 ) . تواريخ النبى و الآل ، ص 23\r\n","page_name":" 47 ","page_number":47},
  {"content":"\r\n\r\n\r\nامير مؤمنان عليه السّلام در زمان رسول خدا صلّى اللّه عليه و آله\r\nامام على عليه السّلام اين افتخار را داشت كه از كودكى در خانهء رسول خدا صلّى اللّه عليه و آله رشد يافت . « 1 » در اين بارهء نقلهاى جالبى وجود دارد كه ابن ابى الحديد آنها را يك جا فراهم آورده است . از جمله ، از زيد بن على بن الحسين عليه السّلام نقل شده است كه در آن دوران ، رسول خدا صلّى اللّه عليه و آله گوشت و خرما را در دهانشان نرم كرده تا خوردن آن را راحت‌تر شده ، آنگاه آن را در دهان امام مىگذاشت . « 2 » به دليل همين قرابت بود كه امام ، نخستين كسى بود كه به رسول خدا صلّى اللّه عليه و آله ايمان آورد . او خود فرمود : لم يسبقنى الّا رسول الله بالصلاة . « 3 » در اين باره به قدرى شهادات و شواهد وجود دارد كه جاى هيچ گونه ترديدى را براى افراد منصف باقى نمىگذارد . دربارهء اسلام آوردن امام ، گزارش شده است كه رسول خدا صلّى اللّه عليه و آله از او دعوت كردند تا اسلام را بپذيرد . اين امر بلوغ فكرى امام را نشان مىدهد . « 4 » مسعودى مىگويد : برخى سن امام را در وقت اسلام آوردن كم گفته‌اند تا بگويند او در زمانى كه اسلام آورده طفلى بيش نبوده است . « 5 »\r\nفداكارى امام در راه اسلام سبب شد تا جملات فراوانى از رسول خدا صلّى اللّه عليه و آله در بارهء فضائل امام صادر شود . احمد بن حنبل مىگفت : آن اندازه كه براى على عليه السّلام فضايل صحيح و قابل قبول وارد شده ، براى هيچ يك از صحابه وارد نشده است . « 6 »\r\nهمو مىگفت : « إن ابن أبى طالب لا يقاس به أحد » ؛ « 7 » هيچ كس با على بن ابى طالب\r\n\r\n\r\n","description":"","footnote":"\r\n( 1 ) . انساب الاشراف ، ج 2 ، ص 90\r\n( 2 ) . شرح نهج البلاغه ، ج 13 ، صص 201 - 198\r\n( 3 ) . نهج البلاغه ، خطبهء 131\r\n( 4 ) . المعيار و الموازنه ، صص 69 - 70 . اسكافى در اين متن اشاره دارد كه دعوت رسول خدا صلّى اللّه عليه و آله از امام على عليه السّلام براى پذيرش اسلام ، نشان از بلوغ فكرى وى دارد . وى تأكيد دارد كه اسلام در آن برهه ، نياز به اسلام افراد بالغ و عاقل داشت و نبايد حضرت از طفلى دعوت كرده باشد . او مىپذيرد كه حد اكثر سن بلوغ پانزده است ، امّا بسيارى از افراد در سيزده سالگى بالغ مىشوند . روايت دعوت در منابع اهل سنت اين است كه وقتى امام نماز پيامبر صلّى اللّه عليه و آله را ديد ، دربارهء آن سؤال كرد . حضرت فرمود : هذا دين الله يا على .\r\nسپس از امام على عليه السّلام خواست تا اسلام را بپذيرد . امام در پاسخ گفت : أنظرنى حتى أتفكر فيه الليلة ، فأنظره ثم أصبح مسلما بعد الرويّة و الفكرة ؛ به من مهلت ده تا امشب دربارهء آن بينديشم . حضرت به وى مهلت داد و صبح آن روز امام على عليه السّلام مسلمان شد . و نيز نك : انساب الاشراف ، ج 1 ، ص 112\r\n( 5 ) . التنبيه و الاشراف ، ص 198\r\n( 6 ) . مناقب احمد بن حنبل ، ابن جوزى ، ص 160 ؛ طبقات الحنابله ج 1 ، ص 319\r\n( 7 ) . مناقب احمد بن حنبل ، صص 163 - 163\r\n","page_name":" 48 ","page_number":48},
  {"content":"\r\n\r\nقابل مقايسه نيست .\r\nابو سعيد خدرى مىگفت : « كان لعلىّ من النبىّ صلّى اللّه عليه و آله دخلة ليست لأحد ، و كان للنبى صلّى اللّه عليه و آله من علىّ دخلة ليست لأحد غيره فكانت دخلة النبى صلّى اللّه عليه و آله من على أن النبى صلّى اللّه عليه و آله كان يدخل عليهم كل يوم » . « 1 » على نزد پيامبر صلّى اللّه عليه و آله رفت و شدى داشت كه كسى جز او نداشت . همين طور ، پيامبر صلّى اللّه عليه و آله نزد على رفت و شدى داشت كه براى كسى جز او نبود . رفت و شد پيامبر صلّى اللّه عليه و آله چنان بود كه هر روز بر آنها وارد مىشد .\r\nزيد بن ثابت نيز به امام گفت : و « أنت من رسول الله صلّى اللّه عليه و آله بالمكان الذي لا يعد له أحد » . « 2 » موقعيت تو را نسبت به رسول خدا صلّى اللّه عليه و آله هيچ كس ندارد .\r\nزيد زمانى اين سخن را مىگفت كه سرسختانه از عثمان طرفدارى مىكرد .\r\nهمين سبب شده بود كه امام چنان رسول خدا صلّى اللّه عليه و آله را بشناسد كه ديگر اصحاب آن چنان معرفت را به آن حضرت نداشتند . « 3 » يكى از شواهد اعتناى رسول خدا صلّى اللّه عليه و آله به امام آن بود كه دخترش فاطمه را كه از زنان برگزيده عالم بود ، به عقد آن حضرت درآورد .\r\nپيش از آن أبو بكر و عمر به خواستگارى رفته بودند و حضرت قبول نكرده بود . زمانى كه امام به خواستگارى رفت ، آن حضرت پذيرفت و فرمود : لست بدجّال ، « 4 » فاطمه از آن توست . زمانى كه امام با فاطمه ازدواج كرد ، حضرت از او خواست تا خانه‌اى پيدا كند .\r\nحضرت خانه‌اى دور يافت . پس از ازدواج رسول خدا صلّى اللّه عليه و آله از آنها خواست تا نزد او باشند . اين كار با گذشت حارثة بن نعمان و واگذارى خانه‌اش انجام شد . « 5 » شايد به همين دليل بود كه عبد الله بن عمر مىگفت : اگر مىخواهيد موقعيت على را نزد پيامبر صلّى اللّه عليه و آله بدانيد ، موقعيت خانهء او را نسبت به خانهء آن حضرت نگاه كنيد . « 6 » در جريان\r\n\r\n\r\n","description":"","footnote":"\r\n( 1 ) . المصنف ، عبد الرزاق ، ج 10 ، ص 140 ؛ انساب الاشراف ، ج 2 ، ص 98 و در پاورقى از : تاريخ دمشق ، ج 38 ، ص 33 ؛ امالى ابن الشيخ ، ص 33 ، حديث سوم مجلس 27\r\n( 2 ) . الفتوح ، ج 2 ، ص 165\r\n( 3 ) . نك : سبل الهدى و الرشاد ، ج 6 ، ص 642\r\n( 4 ) . طبقات الكبرى ، ج 8 ، ص 22 . اين سخن را به دو صورت مىتوان خواند : « لست » و « لست » . ابن سعد به صورت اول خوانده و تفسير كرده است كه من دجال نيستم . يعنى قبلا وعده فاطمه را على داده بود .\r\nكاوشى در روايات خواستگارى نشان مىدهد كه هيچ صحبت وعده نبوده است . بنابراين معناى سخن پيامبر چيست ؟\r\n( 5 ) . طبقات الكبرى ، ج 8 ، ص 22\r\n( 6 ) . انساب الاشراف ، ج 2 ، صص 181 - 180\r\n","page_name":" 49 ","page_number":49},
  {"content":"\r\n\r\nبرقرارى عقد اخوّت ميان مسلمانان ، رسول خدا صلّى اللّه عليه و آله ، على عليه السّلام را به عنوان « برادر » خود برگزيد . « 1 »\r\nزمانى كه رسول خدا صلّى اللّه عليه و آله خطبه مىخواند ، امام على عليه السّلام در فاصله‌اى دور تر سخنان آن حضرت را بازگو مىكرد . « 2 » و آنگاه كه پيامبر صلّى اللّه عليه و آله خشمگين مىشد ، كسى جز امام جرأت سخن گفتن با وى را نداشت . « 3 » مردم امام على عليه السّلام را واسطهء خود در حل مسائلشان قرار مىدادند . « 4 » سنّيان از عايشه نقل كرده‌اند كه گفت : از زنان فاطمه عليها السّلام ، و از مردان على عليه السّلام محبوبترين اشخاص نزد رسول خدا صلّى اللّه عليه و آله بودند . « 5 » رسول خدا صلّى اللّه عليه و آله در يكى از درست‌ترين احاديث ؛ يعنى حديث منزلت ، نسبت ايشان را با خود همچون نسبت هارون با موسى دانست . « 6 » هر بار كه مشكلى پيش مىآمد و نياز به آن داشت تا كسى براى اصلاح كارها اعزام شود ، پيامبر صلّى اللّه عليه و آله امام على عليه السّلام را مىفرستاد . « 7 » از امام پرسيدند كه ، چگونه است كه شما بيش از ديگر صحابه حديث نقل مىكنيد ؟\r\nآن حضرت فرمود : « لأنّي كنت إذا سألته أنبأني و إذا سكتت ابتدأنى » « 8 » امام پاسخ داد :\r\nبراى اين كه زمانى كه من از آن حضرت سؤال مىكردم ، به من علم مىآموخت و زمانى كه من ساكت مىشدم آن حضرت خود آغاز سخن مىكرد .\r\nآن حضرت مىفرمود : من به نكتهء مجهولى بر نخوردم جز آن كه دربارهء آن از رسول خدا صلّى اللّه عليه و آله سؤال كردم و پاسخ آن را در خاطرم نگه داشتم . « 9 » و مىفرمود : هر چه از رسول خدا صلّى اللّه عليه و آله شنيدم آن را حفظ كردم و هيچ‌گاه چيزى را فراموش نكردم . « 10 » امام در نامه‌اى نوشت : « و أنا من رسول الله كالصنو من الصنو و الذراع و العضد » ، « 11 » من و رسول\r\n\r\n\r\n","description":"","footnote":"\r\n( 1 ) . صحيح ترمذى ، ج 13 ، ص 170 ؛ المصنف ، ابن ابى شيبه ، ج 12 ، صص 62 ، 82 ؛ المستدرك ، ج 3 ، ص 14 ؛ ربيع الابرار ، ج 1 ، ص 807 ؛ انساب الاشراف ، ج 1 ، ص 270 ، ج 2 ، ص 145\r\n( 2 ) . ربيع الابرار ، ج 3 ، ص 732\r\n( 3 ) . انساب الاشراف ، ج 2 ، ص 107 ؛ المستدرك ، ج 3 ، ص 130\r\n( 4 ) . التراتيب الاداريه ، ج 1 ، صص 56 - 58\r\n( 5 ) . الاستيعاب ، ج 1 ، ص 378 ؛ تاريخ جرجان ، ص 218\r\n( 6 ) . همانطور كه در متن اشاره شد ، هيچ كس در اين حديث ترديد ندارد .\r\n( 7 ) . طبقات الكبرى ، ج 7 ، ص 435 ؛ التراتيب الاداريه ، ج 1 ، صص 444 - 443 ؛ بحار الانوار ، ج 38 ، صص 75 - 73\r\n( 8 ) . انساب الاشراف ، ج 2 ، ص 98\r\n( 9 ) . نهج البلاغه ، خطبهء 208\r\n( 10 ) . انساب الاشراف ، ج 2 ، ص 121\r\n( 11 ) . نهج البلاغه ، نامهء 45\r\n","page_name":" 50 ","page_number":50},
  {"content":"\r\n\r\nخدا صلّى اللّه عليه و آله چون دو شاخيم از يك درخت رسته و چون آرنج به بازو بسته .\r\nامام مىفرمود : من همچون نوزاد شترى كه دنبال مادرش مىرود ، دنباله‌رو پيامبر صلّى اللّه عليه و آله بودم . « 1 » و مىفرمود : إنى لم أردّ على الله و لا على رسوله ساعة قطّ ، من حتى لحظه‌اى در برابر خدا و رسول اظهار مخالفت نكردم . « 2 » در مسألهء اعلام برائت ، خداوند به رسول خود فرمود : اين پيام را بايد خودت به مردم ابلاغ كنى يا كسى كه از تو باشد . به همين دليل بود كه آن حضرت ، ابو بكر را از نيمهء راه بازگرداند و پيام را به امام على عليه السّلام داد تا در روز حج اكبر بخواند . « 3 »\r\nامام در خطبهء قاصعه ، دربارهء نزديكى خود به پيامبر صلّى اللّه عليه و آله جملات زيبايى دارد . « 4 »\r\nامام آن چنان به رسول خدا صلّى اللّه عليه و آله نزديك بود كه مىفرمود : به خدا سوگند آيه‌اى فرود نيامد مگر آن كه من آگاهم كه دربارهء چه و در كجا نازل شده است . « 5 » ابن عباس مىگفت : خداوند سوره‌اى را فرود نفرستاد جز آن كه علىّ امير و شريف آن بود .\r\nخداوند اصحاب محمد صلّى اللّه عليه و آله را سرزنش كرد ، اما دربارهء على جز به نيكى چيزى نفرمود . « 6 »\r\nاحمد بن حنبل دربارهء شگفتى كسانى از اين كه علىّ تقسيم كنندهء بهشت و جهنم باشد ، مىگفت : مگر روايت نشده است كه رسول خدا صلّى اللّه عليه و آله به علىّ فرمود : لا يحبك إلا مؤمن و لا يبغضك إلا منافق ؟ گفتند : آرى . گفت : از آنجا كه مؤمن جايش در بهشت است و منافق جايگاهش در آتش ، بنابراين على عليه السّلام تقسيم كنندهء بهشت و جهنم است . « 7 »\r\nعمر بن عبد العزيز مىگفت : اگر اين مردم نفهم ، از آنچه ما دربارهء علىّ مىدانستيم ، آگاه بودند ، دو نفرشان از ما متابعت نمىكردند . « 8 » سلمان مىگفت : اگر على از ميان شما برود ، كسى نيست تا از اسرار پيامبرتان براى شما بگويد . « 9 » ابن ابى الحديد\r\n\r\n\r\n","description":"","footnote":"\r\n( 1 ) . تصنيف نهج البلاغه ، ص 355\r\n( 2 ) . نهج البلاغه ، خطبهء 195\r\n( 3 ) . انساب الاشراف ، ج 1 ، ص 382 ، ج 2 ، صص 123 ، 155\r\n( 4 ) . نهج البلاغه ، خطبهء 192\r\n( 5 ) . انساب الاشراف ، ج 2 ، ص 99\r\n( 6 ) . معرفة الصحابة ، ج 1 ، ص 298 ؛ المعجم الكبير ، ج 11 ، ص 264 ؛ حلية الاولياء ، ج 1 ، ص 64\r\n( 7 ) . طبقات الحنابله ، ج 1 ، ص 320\r\n( 8 ) . ربيع الابرار ، ج 1 ، ص 499\r\n( 9 ) . انساب الاشراف ، ج 2 ، ص 183\r\n","page_name":" 51 ","page_number":51},
  {"content":"\r\n\r\nبه درستى مىگويد : هيچ كس به اندازهء ابو طالب و فرزندانش على و جعفر ، پيامبر صلّى اللّه عليه و آله را يارى نكردند . « 1 » زمانى كه كسى به خاطر مسأله‌اى از امام ، نزد رسول خدا صلّى اللّه عليه و آله شكايت كرد ، آن حضرت سه بار فرمود : « على را راحت بگذاريد ، فإنّ عليّا منّى و أنا منه و هو ولىّ كل مؤمن . » « 2 »\r\nامام در شب هجرت جان پيامبر صلّى اللّه عليه و آله را نجات داد . « 3 » در بدر نزديك به سى تن از مشركان را به قتل رساند . در احد ، در حالى كه بسيارى از صحنهء جنگ گريختند ، در كنار پيامبر صلّى اللّه عليه و آله ماند و جان آن حضرت را نجات داد . يك ضربهء شمشير على در خندق ، كه بر عمرو بن عبد ود فرود آمد ، از طرف پيامبر صلّى اللّه عليه و آله ، برتر از عبادت جن و انس دانسته شد . اين ضربت سبب شد تا دشمن به هزيمت كشانده شود . « 4 » آن حضرت در بيشتر جنگها پرچمدار سپاه اسلام بود . « 5 »\r\nبىشبهه در ميان اصحاب پيامبر صلّى اللّه عليه و آله كسى دانش امام را نداشت . اين مطلبى است كه در كلام خود رسول خدا صلّى اللّه عليه و آله و اصحاب آمده و تاريخ نيز بر آن گواهى داده است .\r\nاين سخن رسول خدا صلّى اللّه عليه و آله كه فرمود : أنا مدينة العلم و علىّ بابها ، بهترين گواه بر اين مطلب است . سخن خود امام عليه السّلام در بالاى منبر به اين كه : سلونى قبل أن تفقدونى ، « 6 » نشانگر دانش برتر امام بود . اين ادعايى بود كه به قول سعيد بن مسيب هيچ كس از صحابه جز امام آن را مطرح نكرد . « 7 » رسول خدا صلّى اللّه عليه و آله امام را موظف فرمود تا به مردم وضو و سنّت را تعليم دهد . « 8 » عايشه كه دشمنيش نسبت به فاطمه و على عليهما السّلام به همان زمان پيامبر صلّى اللّه عليه و آله بازمىگشت ، مىگفت : على أعلم الناس بالسّنه ، « 9 » عطاء از تابعين معروف\r\n\r\n\r\n","description":"","footnote":"\r\n( 1 ) . شرح نهج البلاغه ، ج 7 ، ص 174\r\n( 2 ) . الامالى فى آثار الصحابة ، ص 80 ، و در پاورقى آن از : مسند احمد ، ج 4 ، ص 437 ، صحيح ترمذى ، ش 3796 ؛ مسند طيالسى ، ش 829 ؛ خصائص على عليه السّلام ، سنن نسائى ، ص 65 ؛ حلية الاولياء ، ج 6 ، ص 294 ؛ المستدرك ، ج 3 ، ص 110 ؛ المعجم الكبير ، ج 18 ، ص 128 ؛ و نك : الاستيعاب ، ج 4 ، ص 322\r\n( 3 ) . انساب الاشراف ، ج 1 ، ص 260\r\n( 4 ) . تاريخ مختصر الدول ، ص 95 ؛ شرح نهج البلاغه ، ابن ابى الحديد ، ج 5 ، ص 7\r\n( 5 ) . انساب الاشراف ، ج 2 ، ص 91 ، 94 ؛ حياة الصحابة ، ج 2 ، صص 515 - 514\r\n( 6 ) . نهج البلاغه ، خطبهء 189\r\n( 7 ) . تاريخ يحيى بن معين ، ج 3 ، ص 143\r\n( 8 ) . طبقات الكبرى ، ج 4 ، ص 52\r\n( 9 ) . تاريخ الكبير ، بخارى ، ج 2 ، ص 255\r\n","page_name":" 52 ","page_number":52},
  {"content":"\r\n\r\nمىگفت : على عليه السّلام فقيه‌ترين فرد از ميان اصحاب رسول خدا صلّى اللّه عليه و آله است . « 1 » عمر بن عبد العزيز نيز ، امام را زاهدترين اصحاب پيامبر صلّى اللّه عليه و آله خواند . « 2 »\r\n\r\nامام على عليه السّلام پس از رحلت رسول خدا صلّى اللّه عليه و آله\r\nاگر اين سخن درست باشد كه در حيات رسول خدا صلّى اللّه عليه و آله دو جريان سياسى مختلف در ميان مهاجران وجود داشته و كسانى براى به دست آوردن خلافت تلاش مىكرده‌اند ، بايد پذيرفت كه ميان امام و شيخين از همان زمان مناسبات خوبى نبوده است . در اخبار سيره چيزى كه شاهد نزاع اينان باشد ديده نشده ، اما هيچ خاطره‌اى نيز كه رفاقت اينها را با يكديگر نشان دهد وجود ندارد . دشمنيهاى عايشه با امام على عليه السّلام كه به اعتراف خودش از همان زمان پيامبر صلّى اللّه عليه و آله وجود داشته ، مىتواند شاهدى بر اختلاف آل ابى بكر با آل على تلقى شود . گفته‌اند ، زمانى كه فاطمه عليها السّلام رحلت كرد ، همهء زنان پيامبر صلّى اللّه عليه و آله در عزاى بنى هاشم شركت كردند ، اما عايشه خود را به مريضى زد و نيامد و حتى براى على عليه السّلام چيزى نقل كردند كه گويا عايشه اظهار سرور كرده بود . « 3 » هر چه بود ، بلافاصله پس از خلافت أبو بكر ، و اصرار امام در اثبات حقانيت خود نسبت به خلافت ، سبب بروز مشكلاتى در روابط آنان شد .\r\nحمله به خانهء امام و حالت قهر حضرت فاطمه عليها السّلام و عدم اجازه براى حضور شيخين بر جنازهء آن حضرت ، « 4 » اختلاف را عميق‌تر كرد . از آن پس امام گوشه‌گير شده و به سراغ زندگى شخصى رفت . حكومت انتظار داشت كه امام ، همانطور كه بيعت كرده ، دست از ادعاى حقانيت خود نيز بردارد و شمشير به دست براى تحكيم پايه‌هاى قدرت آنان با مخالفانشان از مرتدان بجنگد . امام اين درخواست را رد كرد . با چنين موضعى ، طبيعى بود كه حكومت بايد او را در ديدگان مردم تحقير مىكرد . اين سياست مىتوانست به انزواى بيشتر آن حضرت بينجامد .\r\n\r\n\r\n","description":"","footnote":"\r\n( 1 ) . مقتل الامام امير المؤمنين عليه السّلام ، ص 107\r\n( 2 ) . همان ، ص 107\r\n( 3 ) . شرح نهج البلاغه ، ابن ابى الحديد ، ج 9 ، ص 198\r\n( 4 ) . نك : المستدرك ، ج 3 ، ص 162 ؛ طبقات الكبرى ، ج 8 ، صص 30 - 29 ؛ التنبيه و الاشراف ، ص 250 ؛ وفاء الوفاء ، صص 996 - 995 ، 1000\r\n","page_name":" 53 ","page_number":53},
  {"content":"\r\n\r\nامام در نفرين به قريش فرمود : خدايا ! من از تو بر قريش و آن كه قريش را كمك كند يارى مىخواهم « فإنّهم قطعوا رحمى ، و صغّروا عظيم منزلتى ، و أجمعوا على منازعتى أمرا هولى » « 1 » آنان پيوند خويشى مرا بريدند و رتبت والاى مرا خرد كردند و در چيزى كه حق من بود با من به ستيز پرداختند . امام در ادامه مىفرمايد : نگريستم و ديدم نه مرا يارى است نه مدافعى و مددكارى جز كسانم ، كه دريغ آمدم به كام مرگشان برانم ، پس خار غم در ديده خليده چشم پوشيدم . » « 2 »\r\nاين سخن امام اشارت به سياست خلفا در تحقير امام است . امام در خطبهء شقشقيه نيز با اشاره به شورى مىفرمايد : چون زندگانى او ( عمر ) به سر آمد ، گروهى را نامزد كرد ، و مرا در جملهء آنان در آورد . خدا را چه شورايى ! من از نخستين چه كم داشتم كه مرا در پايهء او نپنداشتند و در صف اينان داشتند . « 3 »\r\nقرار گرفتن امام در كنار كسانى چون طلحه و زبير و عثمان ، براى امام شكننده بود . تازه در اين جمع هم امام را تحقير كردند . عجيب آن است كه عمر در زمانى كه شش نفر را برگزيد ، هر يك از آنان را متهم به صفتى كرد . در اين ميان ، صفتى به امام نسبت داد كه بىاندازه بىپايه بود و در عين حال خردكننده . عمر امام را متهم كرد كه « فيه دعابة » « 4 » فرد شوخى است . بعدها معاويه « 5 » و عمرو بن عاص بر اساس همين سخن عمر ، دربارهء امام مىگفتند : فيه تلعابه . « 6 » امام اتهام عمرو بن عاص را بشدت رد كرده و اين در اصل رد سخن عمر بود . « 7 »\r\nزندگى امام در انزواى مدينه ، سبب شد تا آن حضرت ناشناخته باقى بماند .\r\nزمان به سرعت مىگذشت و امام تنها در مدينه ، آن هم در ميان چهره‌هاى قديمى صحابه ، چهره‌اى آشنا بود . اما در عراق و شام كسى امام را نمىشناخت . تنها برخى\r\n\r\n\r\n","description":"","footnote":"\r\n( 1 ) . نهج البلاغه ، خطبهء 172 ؛ الغارات ، ج 1 ، ص 309\r\n( 2 ) . نهج البلاغه ، خطبهء 217 . اين خطبه در دو مورد در نهج البلاغه آمده كه در اينجا اضافاتى دارد ؛ و نك :\r\nالجمل ، ص 123 ، و در پاورقى همانجا از : الامامة و السياسة ، ج 1 ، ص 155 ؛ الغارات ، ص 204\r\n( 3 ) . نهج البلاغه ، خطبهء 3 .\r\n( 4 ) . تاريخ مختصر الدول ، ص 103\r\n( 5 ) . شرح نهج البلاغه ، ابن ابى الحديد ، ج 1 ، ص 25\r\n( 6 ) . الامتاع و المؤانسه ، ج 3 ، ص 183\r\n( 7 ) . نهج البلاغه ، خطبهء 84 ؛ انساب الاشراف ، ج 2 ، ص 127 ، 145 ، 151 ؛ نهج السعادة ، ج 2 ، ص 88\r\n","page_name":" 54 ","page_number":54},
  {"content":"\r\n\r\nقبايل يمنى كه از زمان سفر چندماههء امام به يمن آن حضرت را ديده بودند ، با وى آشنايى داشتند . جندب بن عبد الله مىگويد : زمانى پس از بيعت با عثمان به عراق رفتم ، در آنجا براى مردم فضايل على عليه السّلام را نقل مىكردم . بهترين پاسخى كه از مردم مىشنيدم اين بود كه ، اين حرفها را به كنارى بگذار ، به چيزى فكر كن كه نفعى برايت داشته باشد . من مىگفتم : اين مطالب ، چيزهايى است كه براى هر دوى ما سودمند است ، اما طرف برمىخاست و مىرفت . « 1 »\r\nبه نقل ابن ابى الحديد ، تحليل محمد بن سليمان اين بوده است كه يكى از عوامل اختلاف در دورهء عثمان تشكيل شورى بود ؛ زيرا هر يك از اعضاى شورى هوس خلافت داشتند . طلحه از كسانى بود كه در انتظار خلافت مىبود . زبير نيز ، هم به او كمك مىكرد و هم خود را لايق حكومت مىديد . اميد آنان به خلافت بيش از اميد امام على عليه السّلام بود . دليلش نيز اين بود كه شيخين او را از چشم مردم ساقط كرده و حرمت او را در ميان مردم خورد كرده بودند . به همين جهت او فراموش شده بود .\r\nبيشتر كسانى كه فضايل او را در زمان پيامبر صلّى اللّه عليه و آله مىشناختند مرده بودند و نسلى به پيدايى در آمده بود كه او را همانند ساير مسلمانان مىدانستند . از افتخارات او تنها همين مانده بود كه پسر عموى پيامبر صلّى اللّه عليه و آله همسر دختر او و پدر نوادگاه او است . باقى .\r\nامور فراموش شده بود . قريش نيز چنان بغضى به او مىورزيد كه به هيچ كس چنان نبود . قريش به همين اندازه طلحه و زبير را دوست مىداشت ؛ زيرا دليلى براى وجود كينه نسبت به آنها وجود نداشت . « 2 »\r\nابن ابى الحديد پس از اشاره به اين نكته كه مردم در صفين ، منتظر بودند تا حضور عمار را در يك جبههء معيار حقانيت آن جبهه بدانند مىگويد : تعجب از اين مردم است كه عمار را به عنوان ملاك حق و باطل مىپذيرند اما خود على را كه پيامبر صلّى اللّه عليه و آله حديث ولايت را درباره‌اش فرموده و نيز فرمود : لا يحبّك إلا مؤمن و\r\n\r\n\r\n","description":"","footnote":"\r\n( 1 ) . شرح نهج البلاغه ، ابن ابى الحديد ، ج 9 ، ص 58\r\n( 2 ) . شرح نهج البلاغه ، ابن ابى الحديد ، ج 9 ، ص 28 . از امام سجاد عليه السّلام سؤال شد كه : چرا اين اندازه قريش به پدرت ( جدت ) كينه داشتند . حضرت فرمود : لأنّه أورد أوّلهم النار و ألزم آخرهم العار . نثر الدر ، ج 1 ، ص 340\r\n","page_name":" 55 ","page_number":55},
  {"content":"\r\n\r\nلا يبغضك إلا منافق ، معيار قرار نمىدهند . دليل اين مطلب آن است كه تمامى قريش از همان آغاز در پوشاندن فضايل او ، فراموش كردن ياد او ، محو خصايص او و حذف مرتبت والاى او از سينه‌هاى مردم كوشيدند . « 1 » ابن ابى الحديد تحليل جالبى از علل بغض قريش نسبت به امام على عليه السّلام به دست داده است . « 2 »\r\nيك بار كسى از امام على عليه السّلام مىپرسد : به اعتقاد شما ، اگر رسول خدا صلّى اللّه عليه و آله فرزند پسرى مىداشت كه بالغ و رشيد بود ، آيا عرب حكومت خود را به او مىسپرد ؟ امام پاسخ داد : اگر جز آنچه من مىكردم انجام مىداد ، او را مىكشتند . عرب از كار محمد صلّى اللّه عليه و آله متنفر بود و نسبت به آنچه خداوند به او عنايت كرده بود ، حسادت مىورزيد . . . آنها از همان زمان حضرت كوشيدند تا كار را پس از رحلت آن حضرت ، از دست اهل بيت او خارج كنند . اگر نبود كه قريش نام او را وسيله‌اى براى سلطهء خويش قرار داده و نردبان ترقى خود مىديد ، حتى يك روز پس از رحلت آن حضرت خدا را نمىپرستيد ، و به ارتداد مىگراييد . . . اندكى بعد فتوحات آغاز شد ، سيرى پس از گرسنگى و ثروت پس از نادارى . اين باعث شد تا اسلام عزيز شود و دين در قلوب بسيارى از آنان جاى گيرد ، چرا كه به هر حال اگر حق نبود چنين و چنان نمىشد . بعد از آن اين فتوحات را به فكر و تدبير امرا و ولات نسبت دادند . در ميان عده‌اى را بزرگ كرده و عدهء ديگرى را از ياد مردم بردند :\r\n« فكنّا ممن خمل ذكره و خبت ناره و انقطع صوته و صيته ، حتى أكل الدهر علينا و شرب ، و مضت السنون و الأحقاب بما فيها ، و مات كثير ممن يعرف و نشأ كثير ممن لا يعرف » ما از كسانى بوديم كه يادش به فراموشى سپرده شده ، نورش به خاموشى گراييد و فريادش قطع شد ، آن چنان كه گويى زمانه ما را بلعيد . سالها به همين منوال گذشت ، بسيارى از چهره‌هاى شناخته شده مردند و كسانى كه ناشناخته بودند بر آمدند . در اين شرايط فرزند پسر چه مىتوانست بكند . مىدانيد كه رسول خدا صلّى اللّه عليه و آله مرا به خاطر خويشى به خود نزديك نمىكرد . بلكه براى جهاد و نصيحت چنين مىكرد . « 3 »\r\n\r\n\r\n","description":"","footnote":"\r\n( 1 ) . همان ، ج 8 ، ص 18\r\n( 2 ) . همان ، ج 13 ، ص 300 - 299\r\n( 3 ) . همان ، ج 20 ، ص 299 - 298\r\n","page_name":" 56 ","page_number":56},
  {"content":"\r\n\r\nدرست به دليل همين فراموشى امام در جامعهء مسلمانان بود كه آن حضرت در دورهء خلافت ، مىكوشيد تا از هر فرصتى براى معرفى خود و تلاشهايش براى اسلام در زمان رسول خدا صلّى اللّه عليه و آله براى مردم سخن بگويد . « 1 »\r\nروابط امام با أبو بكر بسيار سرد بوده و گويا خاطره‌اى باقى نمانده است . در برخورد با عمر خاطرات زيادى به دست آمده است كه عمدتا كمكهاى قضايى امام به عمر و نيز پاسخ به برخى رايزنيهاست كه در بحثهاى پيشين برخى از آنها را آورده‌ايم . عمر از پرخاش ظاهرى به امام خوددارى كرده و به احتمال امام نيز مراعات مىكرد . اما عثمان چنين نبود ، او تحمل اظهار نظرهاى امام را نداشت و يك بار به امام گفت : تو نزد من بهتر از مروان بن حكم نيستى ؟ « 2 » عباس از عثمان خواست تا هواى امام را داشته باشد . عثمان گفت : اولين حرف من با تو اين است كه اگر على خودش بخواهد ، كسى نزد من عزيزتر از او نخواهد بود . « 3 » البته امام حاضر نبود به خاطر عثمان و رفاقت با وى از انحرافات چشم‌پوشى كند . به همين دليل روابط امام با عثمان ، از جهتى نزديك‌تر و از جهت ديگر تندتر شد . « 4 » يك بار كه زنى از انصار با يكى از زنان بنى هاشم نزاعى داشت ، پس از آنكه به نفع زن انصارى حكم شد ، عثمان به او گفت :\r\nاين رأى پسر عمويت على است . ! « 5 »\r\nمخالفت با حكومت براى امام كار دشوارى بود . امام ، بويژه در سالهاى نخست كوشيد تا با پناه بردن به انزوا خود را از مواجه شدن با حكومت بازدارد . سعد بن عباده تجربهء خوبى بود . او بيعت نكرد و ناگهان در زمان خلافت خليفهء اول يا دوم ، خبر رسيد كه جنيان او را كشتند . در جاى خود اشاره كرديم كه برخى از مصادر اشاره دارند كه قتل او سياسى بوده است . « 6 »\r\nابن ابى الحديد مىگويد : من از ابو جعفر نقيب ( يحيى بن ابى زيد ) پرسيدم :\r\n\r\n\r\n","description":"","footnote":"\r\n( 1 ) . به عنوان مثال نك : نهج السعادة ، ج 2 ، صص 222 ، 314\r\n( 2 ) . مروج الذهب ، ج 2 ، ص 342\r\n( 3 ) . انساب الاشراف ، ج 5 ، ص 14\r\n( 4 ) . تاريخ المدينة المنوره ، ج 3 ، صص 1046 - 1045\r\n( 5 ) . تاريخ المدينة المنوره ، ج 3 ، ص 967 ؛ منتخب كنز العمال ، ج 2 ، ص 204\r\n( 6 ) . نك : شرح نهج البلاغه ، ابن ابى الحديد ، ج 17 ، ص 62\r\n","page_name":" 57 ","page_number":57},
  {"content":"\r\n\r\nشگفتى من از على است كه چگونه در اين مدت طولانى بعد از وفات رسول خدا صلّى اللّه عليه و آله زنده ماند و با وجود آن همه كينه‌هاى قريش ، جان سالم بدر برد . ابو جعفر به من گفت :\r\nاگر او خود را تا به آن اندازه كوچك نكرده و به كنج انزوا نخريده بود ، كشته شده بود .\r\nاما او خود را از يادها برد و به عبادت و نماز و قرآن مشغول كرد ، و از آن زىّ اول خود خارج شد ، و شمشير را به فراموشى سپرد ، گويى چون فتك كننده‌اى كه توبه كرده ، به سير در زمين پرداخته و يا راهب در كوهها است . و از آنجا كه به اطاعت حاكمان زمان پرداخت ، و خود را در برابر آنان كوچك كرد ، او را رها كردند ، اگر چنين نكرده بود او را به قتل رسانده بودند . او سپس به اقدام خالد براى قتل امام اشاره مىكند . « 1 » مؤمن الطاق نيز بر اين باور بود كه عدم تلاش سياسى از طرف امام در اين دوره ، ترس از آن بوده است كه مبادا جنيان او را ( همانند سعد ) بكشند . « 2 »\r\nالبته اين بدان معنا نبود كه امام از فرصتهاى مناسب براى حق از دست رفتهء خود تلاش نكند . آن حضرت در همان مرحلهء نخست ، براى چند ماهى از بيعت خوددارى كرد . « 3 » به علاوه در همان روزهاى نخست ، دست زن و فرزندان خود را گرفته و به خانه‌هاى انصار مىرفت تا حق از دست رفته را بازيابد . اين اصرار در حدى بود كه او را متهم كردند كه حريص بر خلافت است . امام فرمود : يكى گفت :\r\nپسر ابو طالب ! تو بر اين كار بسيار آزمندى ! گفتم : نه ، به خدا سوگند شما آزمندتريد . -\r\nبه رسول خدا - دور تر و من بدان مخصوصترم . من حقى كه از آنم بود خواستم ، و شما نمىگذاريد ، و مرا از رسيدن به آن بازمىداريد . « 4 »\r\nامام نظير اين استدلال را فراوان داشتند : « يا معشر قريش ! إنا أهل البيت أحق بهذا الأمر منكم ، أما كان فينا من يقرأ القرآن و يعرف السنّة و يدين بدين الحق » ؟ « 5 » اين قريشيان ! اما ما اهل بيت به اين امر از شما سزاوارتر نيستيم . آيا در ميان ما قارى قرآن ، عارف به سنت و متدين به دين حق نيست ؟\r\n\r\n\r\n","description":"","footnote":"\r\n( 1 ) . همان ، ج 13 ، ص 301 - 302\r\n( 2 ) . همان ، ج 17 ، ص 62\r\n( 3 ) . انساب الاشراف ، ج 1 ، ص 585 ؛ الكامل فى التاريخ ، ج 2 ، ص 325\r\n( 4 ) . نهج البلاغه ، خطبهء 172 ؛ الغارات ، ج 1 ، ص 308\r\n( 5 ) . الغارات ، ج 1 ، ص 307\r\n","page_name":" 58 ","page_number":58},
  {"content":"\r\n\r\nدربارهء ارزيابى امام از خلافت سه خليفه ، بايد گفت : امام در هيچ زمانى آزاد نبود تا ارزيابى خود را از شيخين به دست بدهد . بر عكس نسبت به عثمان ، هر آنچه كه به آن اعتقاد داشت ، فرصت بازگو كردن آن را داشت . دليل اين امر اين بود كه سپاه او در كوفه ، كسانى بودند كه جز عدهء محدودى ، شيخين را پذيرفته بودند و امام نمىتوانست در جمع آنان در سخن گفتن دربارهء آنها آزاد باشد . يك بار كه فرصتى بدست آمد ، به بيان بخشى از رنجهاى خود پرداخت و بلافاصله از ادامه سخن بازماند و در برابر اصرار ابن عباس به ادامهء صحبت فرمود : « تلك شقشقة هدرت » ، نه ابن عباس ! آنچه شنيدى شعلهء غم بود كه سر كشيد . « 1 »\r\nبا همهء احتياطى كه امام داشت ، در زمان شوراى خلافت ، حاضر به پذيرفتن شرط عبد الرحمن بن عوف براى قبول خلافت نشد . ابن عوف شرط كرد : اگر امام بپذيرد تا به سيرهء شيخين عمل كند حاضر است خلافت را به او واگذار كند ، اما امام فرمود : تنها به اجتهاد خود عمل خواهد كرد . اين رد آشكارى از امام نسبت به روش و سيرهء شيخين بود كه به اعتقاد امام در قسمتهاى زيادى بر خلاف سيرهء رسول خدا صلّى اللّه عليه و آله و بر پايهء اجتهادى نادرست صورت گرفته بود . امام اطاعت خود را نيز از أبو بكر ، در امورى دانسته كه او از خدا اطاعت مىكرده است . « 2 » سخنان امام در دورهء خلافت ، و نيز روش برخورد امام با مسائل مختلف نشان مىدهد كه امام شيوه‌هاى گذشته را نمىپسنديده است .\r\nبعدها معاويه در نامه‌اى به امام نوشت كه تو بر خلفاى پيشين حسد برده بر آنها بغى كردى ! امام در پاسخ او نوشتند : و پنداشتى كه من بد همهء خلفا را خواستم و به كين آنان برخاستم . اگر چنين است - و سخنت راست است - تو را چه جاى بازخواست است ؟ جنايتى بر تو نيايد تا از تو پوزش خواستند . . . و گفتى مرا چون شترى بينى مهار كرده مىراندند تا بيعت كنم .\r\nبه خدا كه خواستى نكوهش كنى ، ستودى ، و رسواسازى ، خود را رسوا\r\n\r\n\r\n","description":"","footnote":"\r\n( 1 ) . نهج البلاغه ، خطبهء 3 ؛ نثر الدر ، ج 1 ، ص 274\r\n( 2 ) . الغارات ، ج 1 ، ص 307\r\n","page_name":" 59 ","page_number":59},
  {"content":"\r\n\r\nنمودى . مسلمان را چه نقصان كه مظلوم باشد و در دين خود بىگمان .\r\nيقينش استوار و از دودلى به كنار ؟ . . . و از اين كه بر عثمان به خاطر برخى بدعتها خرده مىگرفتم ، پوزش نمىخواهم . « 1 »\r\nبا وجود انتقادات صريح امام ، بويژه برخورد امام در شورا ، نمىتوان به داشتن برخى ارتباطات خانوادگى ميان امام و عمر يا عثمان ، براى اعتقاد امام به درستى حكومت آنان استناد كرد . حتى تمجيدهايى كه امام از برخى از خلفا در قياس با برخى ديگر دارد دليلى بر پذيرش اصولى آنها از سوى امام نيست . زمانى كه امام دريافت توانايى در افتادن با اين حزب را ندارد ، و به مصلحت اسلام نيز نيست تا مبارزه‌اى را آغاز كند ، راه مصالحه در پيش گرفت . امام در چندين مورد بيعت خود با أبو بكر و پذيرفتن او را كه به اصطلاح مهاجر و انصار نيز او پذيرفته بودند ، بر اساس ضرورت و حفظ وحدت ميان مسلمانان توجيه مىكرد . « 2 » امام در توجيه سكوت خود به اين سخن هارون در برابر موسى عليه السّلام استناد كرد كه گفت : إنّى خشيت أن تقول فرّقت بين بنى اسرائيل . « 3 » و نسبت به سقيفه مىفرمود : بل عرفت أنّ حقى هو المأخوذ و قد تركته لهم ، تجاوز اللّه عنهم . « 4 »\r\nدر گذشته ، اهل سنت همين را نيز كه اهل بيت خود را سزاوارتر از ديگران يعنى خلفاى نخست به خلافت مىدانستند نمىپذيرفتند ، اما اكنون جناحهاى نسبتا روشن اهل سنت قبول دارند كه على عليه السّلام صرفا به خاطر وحدت با أبو بكر بيعت كرد در حالى كه خود را احق به خلافت مىدانست . « 5 »\r\nبه هر روى زندگى منزويانهء امام در آن جامعه ، نشان آن است كه هم امام و هم خلفا مىدانستند كه نمىتوانند با ديگرى به نحوى برخورد كنند كه به معناى تأييد ديدگاه او بويژه در امر خلافت باشد . در عين حال رفت و شد در مسجد ، و حتى برقرارى روابط خانوادگى نظير ازدواج عمر با ام كلثوم ، امرى معمول بود . اين ازدواج\r\n\r\n\r\n","description":"","footnote":"\r\n( 1 ) . نهج البلاغه ، نامهء 28 ؛ وقعة صفين ، ص 91 - 86 در اينجا متن كامل نامهء معاويه و پاسخ امام آمده است .\r\n( 2 ) . نك : انساب الاشراف ، ج 2 ، ص 281 ؛ الغارات ، صص 111 - 110\r\n( 3 ) . طه ، آيهء 94 ؛ نك : المقنع ، ص 109\r\n( 4 ) . نك : وقعة صفين ، ص 91\r\n( 5 ) . تفسير المنار ، ج 8 ، ص 224\r\n","page_name":" 60 ","page_number":60},
  {"content":"\r\n\r\nبه اصرار عمر صورت گرفت و امام با وجود مخالفت اوليه آن را پذيرفت . كما اين كه امام همسر أبو بكر ، يعنى اسماء بنت عميس را پس از درگذشت او به عقد خود در آورده و فرزند أبو بكر ، يعنى محمد را در خانهء خويش تربيت كرد .\r\n\r\nبيعت مردم با امير مؤمنان عليه السّلام\r\nكمترين ترديدى وجود ندارد كه امام در دورهء خلافت سه خليفهء نخست ، مشاركت فعال سياسى در امور جارى نداشته و جز مشورتهايى كه در برخى امور قضايى ، و محدودتر از آن در مسائل سياسى در كار بوده ، حضور جدى در صحنهء سياست نداشته است . به عبارت ديگر ، در مجموع تركيب حكومتى خلفا ، امام على عليه السّلام عضويتى نداشته و توان گفت كه دو را دور رهبرى حزب مخالف را عهده‌دار بوده است . پيروزى امام على عليه السّلام پس از عثمان ، تا حدود زيادى ، به معناى غلبهء مخالفان قريش و خط ضد اموى بود . اين مخالفان اولا از حمايت قبايل عراقى و مهاجران مصرى و ثانيا از همدلى و همراهى انصار و مردم بومى مدينه بهره‌مند بودند . تعدادى از مهاجرين نيز كه در رأس آنان عمار بن ياسر بود ، جزو اين گروه به حساب مىآمدند . اينها بخشى از مخالفان عثمان را تشكيل مىدادند . در كنار اينان ، گروهى از خود قريش ، به دليل بىتوجهى عثمان به آنان ، و توجه خاصش به امويان ، در كنار مخالفان قرار داشتند . در رأس اين گروه ، طلحه ، و زبير و عايشه بودند . عمرو بن عاص نيز كه از حكومت مصر معزول شده بود بر ضد عثمان فعاليت مىكرد . البته همهء اينان مدعى آن بودند كه عثمان از سنت رسول خدا صلّى اللّه عليه و آله فاصله گرفته است . بدين ترتيب ، جهت‌گيرى كلى آن شورش ، بازگشت به سيرهء رسول خدا صلّى اللّه عليه و آله رعايت عدل و انصاف و عدم ظلم و اجحاف در حق مردم بود .\r\nاز همان آغاز اعتراضات مردم بر ضد عثمان ، امام على عليه السّلام واسطهء دو گروه و به عبارتى سخنگوى مخالفان و منتقل كنندهء اعتراضات مردم به عثمان بود . با اين حال در اين نقش ميانجىگرايانه خود ، ميانه روى را حفظ كرد . آن حضرت گرچه خود به\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nبرخى از اعمال ناشايست عثمان اعتراض مىكرد ، « 1 » اما در شرايطى كه ميانجى بود حقوق عثمان را نيز رعايت كرده ، با گرفتن تعهد از وى ، در رعايت شرايط معترضان ، مخالفان را آرام مىكرد . البته طبيعى بود كه وقتى عثمان كشته شود و على عليه السّلام سر كار آيد ، بنى اميه و برخى از جناحهاى قريش ، على عليه السّلام در اين باره متهم كنند ؛ در حالى كه امام نقشى در اين رخداد نداشت . با وجود اين ، بسيارى از كسانى كه به صورت ياران نزديك آن حضرت در آمدند جزو معترضان بوده و حتى متهم بودند كه مستقيم در قتل عثمان نقش داشته‌اند . كسانى كه امام على عليه السّلام را مطرح كردند ، همگى ضد عثمان بودند و همان گونه كه اشاره شد ، اين آغاز نضج‌گيرى تشيع در ميان كوفيان است كه مهمترين فعاليت سياسى خود را در آغاز ، در ضديت با خليفهء حاكم شكل دادند . آنان نسبت به أبو بكر و عمر گويى رضايت كلى داشته‌اند .\r\nبه هر روى قوت جناح طرفدار امام كه متشكل از انصار ، بسيارى از صحابه ، و نيز قراء كوفه بودند آن اندازه قوى بود كه اجازهء بروز و ظهور به طلحه و زبير نداد .\r\nهمين طور يادى از سعد بن ابى وقاص نيز نشد . « 2 » در ادامهء روايت طولانى سعيد بن مسيب دربارهء قضاياى قتل عثمان كه پيش از اين نقل كرديم ، آمده است كه پس از آن على عليه السّلام به منزل خود آمد و تمامى مردم به سمت خانهء او هجوم آورده و اظهار مىكردند كه على عليه السّلام خليفه است ، آنان از آن حضرت مىخواستند تا دست خود را براى بيعت بسوى آنان دراز كند . امام فرمود كه بيعت مربوط به شما نيست ، بيعت از آن « اصحاب بدر » است . هر كسى را كه آنها خليفه كنند خليفه مىشود . پس از آن تمامى اهل بدر كه زنده بودند نزد على عليه السّلام آمدند و خواستار بيعت با آن حضرت شدند . « 3 »\r\nدر برابر اصرار صحابهء رسول خدا صلّى اللّه عليه و آله امام از پذيرفتن خلافت خوددارى كرد .\r\nطبرى از محمد بن حنفيه آورده است : پس از كشته شدن عثمان ، جمعى اصحاب نزد\r\n\r\n\r\n","description":"","footnote":"\r\n( 1 ) . سعيد بن مسيب مىگويد : شاهد منازعه لفظى تند على عليه السّلام و عثمان بودم و كار بجايى رسيد كه عثمان براى على عليه السّلام تازيانه بلند كرد و من آنان را مصالحه دادم ؛ نك : انساب الاشراف ج 4 ، ص 132 ، ش 112 .\r\n( 2 ) . سعد در گيرودار حكميت مىگفت كه او از همه كس به خلافت اولىتر است چون دستى در قتل عثمان و فتنه‌هاى اخير نداشته است ؛ نك : انساب الاشراف ، ج 2 ، ص 344\r\n( 3 ) . انساب الاشراف ، الجزء الرابع ، صص 560 - 559 ، ش 1419\r\n","page_name":" 62 ","page_number":62},
  {"content":"\r\n\r\nپدرم آمدند و گفتند : ما سزاتر از تو به خلافت ، كسى را نمىشناسيم ؛ على عليه السّلام گفت : من وزير شما باشم بهتر از آن است تا امير شما باشم . آنان گفتند : جز بيعت با تو ، چيزى نمىپذيريم . « 1 » آن حضرت گفت كه بيعت او در خفا نمىتواند باشد و بايد در مسجد باشد . ابن عباس مىگويد : ترس آن داشتم مبادا در مسجد مشكلى پيش آيد . « 2 » وقتى به مسجد رفت مهاجرين و انصار به مسجد آمده با او بيعت كردند . از ابو بشير عابدى نيز نقل شده كه مردم ، پس از كشته شدن عثمان ، بارها به سراغ على عليه السّلام آمدند تا بالاخره او را وادار به پذيرفتن خلافت كردند . آن حضرت بر منبر رفت و فرمود : نيازى به خلافت نداشته و با كراهت آن را پذيرفته و تنها با تعهد پذيرش اين كه مردم كاملا با وى همراهى كنند ، حكومت بر آنان را خواهد پذيرفت .\r\nدر اين روايات آمده كه در جمع اين مردم ، طلحه و زبير نيز حضور داشتند .\r\nزمانى كه همه در مسجد گرد آمدند طلحه نخستين فردى بود كه بيعت كرد . سعد بن ابى وقاص از بيعت خوددارى كرد و گفت : تا وقتى همه مردم بيعت نكنند او بيعت نخواهد كرد . عبد اللّه بن عمر نيز از بيعت خوددارى كرد . روايتى در اين باره كه طلحه و زبير از ترس شمشير مالك بيعت كردند در طبرى آمده كه با نقلهاى ديگر سازگار و هماهنگ نيست . امام از آنان خواست تا خود خليفه باشند و او با آنان بيعت كند . اما آنها كه هيچ زمينه‌اى براى خود نمىشناختند ، به بيعت با امام راضى شدند تا از اين طريق ، جايى براى خود دست و پا كنند . از قضا از سخنان بعدى آنها معلوم شد كه مقصود آنان از بيعت زور ، همين بوده است كه كسى را در مدينه نداشته‌اند تا با آنها بيعت كند ، در حالى كه امام على عليه السّلام هواداران فراوانى داشته است . قبل از اين در بحث بيعت اشاره كرديم كه اصولا امام اهل آن نبود كه از كسى به زور بيعت بگيرد ، همانگونه كه بعد از غائلهء شورشيان جمل ، از مروان كه مىگفت : تنها اگر زور باشد بيعت خواهد كرد ، بيعت نگرفت . « 3 »\r\n\r\n\r\n","description":"","footnote":"\r\n( 1 ) . تاريخ الطبرى ، ج 4 ، ص 429 ؛ نك : انساب الاشراف ، ج 2 ، ص 219\r\n( 2 ) . در نقل اسكافى آمده : ابن عباس گفت : من ترسيدم كه برخى از سفيهان در مسجد سخنى بگويند يا كسانى كه پدر و يا عموى خويش را در مغازى رسول خدا صلّى اللّه عليه و آله از دست داده‌اند اعتراض كنند ؛ المعيار و الموازنه ، ص 50\r\n( 3 ) . انساب الاشراف ، ج 2 ، ص 263\r\n","page_name":" 63 ","page_number":63},
  {"content":"\r\n\r\nبلافاصله پس از بيعت ، از آن حضرت خواستند بصره و كوفه را به آنان واگذار كند ؛ اما ، امام نپذيرفت . محمد بن حنفيه مىگويد : « همگى انصار جز چند نفر با على عليه السّلام بيعت كردند . مخالفان عبارت بودند از حسان بن ثابت ، كعب بن مالك ، مسلمة بن مخلّد و محمد بن مسلمه و تنى چند نفر ديگر كه از « عثمانيه » به شمار مىآمدند . از مخالفان غير انصارى ، مىتوان به عبد اللّه بن عمر ، زيد بن ثابت ، و اسامة بن زيد اشاره كرد كه همه از بهره‌مندان خان نعمت خلافت عثمان بودند . طبرى مىگويد : تا آنجا كه ما مىدانيم احدى از انصار از بيعت با على عليه السّلام تخلف نكرد . « 1 » بنابراين محتمل است كه برخى از كسانى كه از آنان چنين ياد شده كه با على عليه السّلام بيعت نكردند ، كسانى باشند كه بعدها در جمل ، صفين و نهروان شركت نكردند ، نه آنكه در اصل براى خلافت نيز با على عليه السّلام بيعت نكرده باشند . « 2 » به روايت ديار بكرى ، تمامى شركت كنندگان در بدر كه تا آن زمان زنده بودند ، با على عليه السّلام بيعت كردند . « 3 » از عبد الرحمن بن ابزى نقل شده كه مىگفت : ما تعداد هشتصد نفر از كسانى كه در بيعت رضوان حاضر بوديم در صفين شركت كرديم كه شصت و سه نفرمان ، كه عمار از آن جمله بود ، كشته شدند . « 4 »\r\nبه روايت ابن اعثم ، امام در آغاز از بيعت خوددارى كرد و فرمود : من كار را آن چنان متشتت مىبينم كه قلبها بر آن آرام نگرفته و عقلها بر آن ثبات ندارند . آنگاه با مردم نزد طلحه رفت و از او خواست تا به عنوان خليفه با او بيعت شود ! اما طلحه گفت كه سزاوارتر از تو بر خلافت كسى نيست . نظير همين سخن با زبير نيز مطرح شد و هر دو تعهد سپردند كه كارى بر خلاف ميل او مرتكب نشوند . « 5 »\r\n\r\n\r\n","description":"","footnote":"\r\n( 1 ) . نك : تاريخ الطبرى ، ج 4 ، ص 427 - 431 و دربارهء كلام امام با طلحه نك : ص 434 . و دربارهء درخواست حكومت كوفه و بصره توسط طلحه و زبير نك : انساب الأشراف ، ج 2 ، ص 218\r\n( 2 ) . در ادامه شواهدى بر اين نظريه خواهد آمد ؛ يعقوبى مىنويسد : همه مردم بيعت كردند جز سه نفر از قريش كه يكى نيز اول مخالفت نمود اما بعد بيعت كرد . نك : تاريخ اليعقوبى ، ج 2 ، صص 179 - 178\r\n( 3 ) . تاريخ الخميس ، ج 2 ، ص 261 . دربارهء بيعت مهاجرين و انصار نك : الجمل ، صص 110 - 102\r\n( 4 ) . تاريخ خليفة بن خياط ، ص 196\r\n( 5 ) . اين دو البته هواى خلافت در سر مىپروراندند و كسى چون طلحه از حمايت عايشه نيز برخوردار بود .\r\nبلاذرى مىگويد : عايشه در هنگامهء قتل عثمان در مكه بود و به مدينه مىآمد . در راه شنيد كه مردم با طلحه بيعت كرده‌اند ، خشنود گشت ؛ اما وقتى شنيد با على عليه السّلام بيعت شده از همانجا به مكه بازگشت و داد خونخواهى عثمان سر داد ؛ انساب الاشراف ، ج 2 ، ص 218 .\r\n","page_name":" 64 ","page_number":64},
  {"content":"\r\n\r\nابن اعثم از نقش انصار در بيعت گرفتن براى امام على عليه السّلام سخن مىگويد و اين كه نمايندگان انصار در مسجد براى مردم كه بخشى از آنان مهاجران عراقى و مصرى بودند ، سخن گفتند . مردم گفتند كه شما « انصار اللّه » هستيد و هر چه بگوييد ما خواهيم پذيرفت . آنان نيز على عليه السّلام را براى خلافت معرفى نمودند . و مردم نيز با فريادهاى خود او را تأييد كردند . آن روز ، مردم مسجد را ترك كردند . فرداى آن روز ، امام به مسجد آمد و فرمود : براى امر خود ، كسى را برگزينيد ، من نيز تابع شما هستم ؛ آنان گفتند : بر همان تصميم ديروز خود هستيم . در آغاز ، طلحه كه دستش چلاق بود بيعت كرد . اين را به فال بد گرفتند ! آنگاه زبير بيعت كرد و بعد از او مهاجرين و انصار و هر آن كس از عرب و عجم و موالى كه در مدينه حاضر بود ، بيعت كرد . « 1 »\r\nدر اين باره كه چرا امام زير بار بيعت با مردم نمىرفت ، سخنان امام گوياتر از هر چيزى است . نخستين مسأله آن بود كه امام جامعه موجود را فاسدتر از آن مىدانست كه او بتواند آن را رهبرى كرده و معيارها و منويات خود را در آن به اجرا در آورد . « 2 »\r\nاحساس امام اين بود كه در ميان اين فتنه‌ها ، نمىتوان به سلامت ، جامعه را رهبرى كرد . پس از آنى كه امام احساس كرد كه از او دست‌بردار نيستند ، با انكار خود خواست تا از مردم اين تعهد را بگيرد كه از وى پيروى كامل كنند و به آنچه او خواست تن در دهند . « 3 » حوادث و رخدادهاى بعدى ، اين تصور امام را كه كار كردن در « فتنه » و « شبهه » بسيار دشوار است ، روشن كرد و زمانى امام فرمود : اگر مىدانستيم كه كار به اين حد بالا مىگيرد از اول در آن داخل نمىشدم . « 4 »\r\nزمانى امام شخصى را با نام ابو مريم در كوفه ديد . از او دليل آمدنش را به كوفه پرسيد . ابو مريم گفت : به خاطر عهدم با تو آمدم كه گفتى اگر بر سر كار بيايم چه و چه خواهم كرد . امام فرمود : من بر عهد خود ايستاده‌ام اما مبتلاى به خبيث‌ترين مردمان روى زمين شده‌ام كه هيچ به سخن من گوش نمىدارند . « 5 »\r\n\r\n\r\n","description":"","footnote":"\r\n( 1 ) . الفتوح ، ج 2 ، صص 245 - 243\r\n( 2 ) . نهج البلاغه ، خطبهء 92\r\n( 3 ) . تاريخ الطبرى ج 4 ص 428\r\n( 4 ) . انساب الاشراف ، ج 2 ، ص 213 و نك : الغارات ، ص 112\r\n( 5 ) . اخبار البلدان ، ابن فقيه همدانى ، صص 5 - 4 ( چاپ سزگين )\r\n","page_name":" 65 ","page_number":65},
  {"content":"\r\n\r\n\r\nدشواريهاى امام\r\nزمانى كه امام عهده‌دار خلافت شد ، كوهى از مشكلات و دشواريها در برابر او بود .\r\nهمهء اين دشواريها ، به ضميمهء اوضاع آشفتهء سياسى كه پس از قتل عثمان پديد آمده بود ، آينده را تيره و تاريك تصوير مىكرد . در اينجا مرورى بر مشكلات كرده و پس از آن به راه حلهايى كه امام در پيش رو داشت خواهيم پرداخت . پيشاپيش بايد بدانيم براى شخصى چون امام كه بيش از هر كس نسبت به رعايت اصول و فروع حساسيت داشت ، اين مشكلات مطرح بود . زمانى قبل از آن ، هر خليفه به طور موقت و تنها به هدف توسعهء فتوحات ، راهى را گشوده بود . اما اكنون روشن شده بود كه بسيارى از آن راهها بيراهه بوده و زمان اين مطلب را نشان داده بود . به عنوان نمونه ، عمر در تنظيم ديوان ، بنا را بر اصول قبايلى قرار داده بود . اكنون پس از پانزده سال آثار و تبعات منفى اجتماعى و حتى سياسى آن خود را آشكار كرده بود . در اينجا براى آن كه بحث منظم‌تر باشد ، دشواريهاى امام را در چند بعد مطرح مىكنيم :\r\n1 - نخستين مشكل امام مشكل رعايت عدالت اقتصادى بود . در مباحث پيش اشاره شد كه عمر ديوان را بر اساس سوابق اسلامى افراد و تركيب قبايلى قرار داد .\r\nكسانى از صحابه كه زودتر اسلام آورده بودند سهم بيشترى مىگرفتند . همين وضعيت در زمان عثمان نيز ادامه داشت . او بذل و بخششهايى خود را نيز آغاز كرد و اين امر سبب شد تا فاصلهء ميان طبقهء غنى و فقير جامعه بيشتر شود . همهء اين اموال مربوط به خمس غنايم ، خراج و جزيه‌اى بود كه از زمينهاى مفتوحه و نيز به صورت سرانه گرفته شده و متعلق به تمامى مردم بود . زمانى كه امام بر سر كار آمد ، تقسيم اين اموال را به صورت تساوى مطرح كرد . دليل امام براى اين كار آن بود كه رسول خدا صلّى اللّه عليه و آله چنين مىكرده است .\r\nامام در همان سخنرانى نخست خود ، با اشاره به اين نكته كه او تنها به سيرهء رسول خدا صلّى اللّه عليه و آله عمل خواهد كرد ( و إنى حاملكم على منهج نبيّكم صلى الله عليه و آله ) ، به سياست مالى خود اشاره كرده و فضل مهاجر و انصار را بر ديگران ، برترى معنوى\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nخواند كه نزد خداوند محفوظ بوده و پاداش آن نزد خداست . اما در اين دنيا ، هر كس كه دعوت خدا و رسول را بپذيرد و مسلمان شده به قبلهء مسلمانان نماز بگذارد ، از تمامى حقوق بهره‌مند و حدود اسلام بر شما اجرا خواهد شد . امام افزود : شما بندگان خدا هستيد و مال نيز مال خداوند است كه به تساوى ميان شما تقسيم خواهد شد و كسى بر كسى برترى نخواهد داشت . پرهيزكاران نزد خدا بهترين پاداش را دارند . امام با تأكيد بر سياست خود فرمود : مباد فردا كسى بگويد : حرمنا على بن ابى طالب حقوقنا . « 1 »\r\nامام على عليه السّلام فرداى آن روز به عبيد الله بن ابى رافع دستور داد : هر كس آمد سه دينار به او بدهد . همانجا سهل بن حنيف گفت : اين شخص غلام من بوده كه ديروز او را آزاد كردم . امام فرمود : همه سه دينار خواهند گرفت و ما كسى را بر ديگرى برترى نخواهيم داد . گروهى از نخبه‌گان از بنى اميه و نيز طلحه و زبير براى گرفتن سهم خويش نيامدند . فرداى آن روز وليد بن عقبه همراه شمارى ديگر نزد امام آمد و با اشاره به قتل پدرش توسط على در احد و قتل پدر سعيد بن عاص در آنجا و تحقير پدر مروان نزد عثمان و امور ديگر از امام خواست تا لااقل آنچه از اموال به آنها داده شده بازپس گرفته نشود . به علاوه قاتلان عثمان نيز قصاص شوند . امام درخواستهاى او را رد كرد و آنان نفاق خويش را آشكار كرده و زمزمهء مخالفت را آغاز كردند .\r\nفرداى آن روز بار ديگر امام خطبه خواند و از سر خشم مبناى خود را براى تقسيم اموال موجود ، كتاب خدا ياد كرد . امام از منبر پايين آمد ، و بعد از خواندن دو ركعت نماز ، در گوشهء مسجد در كنار طلحه و زبير نشست . سخن اصلى اين دو نفر آن بود كه اولا در كارها با ما مشورت نمىكنى و ثانيا : « خلافك عمر بن الخطاب فى القسم » .\r\nاشكال عمده ، مخالفت تو با روش عمر در تقسيم است . تو سهم ما را همانند ديگران كه زحمتى براى اسلام نكشيده‌اند دادى .\r\nامام فرمود تا وقتى حكمى در كتاب خدا آمده ، جاى مشورت نيست ، البته اگر چيزى در كتاب خدا و سنت رسول نيامده بود با شما مشورت خواهم كرد . در مورد تقسيم بالسويه ، همهء ما شاهد بوديم كه رسول خدا صلّى اللّه عليه و آله به اين گونه عمل مىكرد ، چنان\r\n\r\n\r\n","description":"","footnote":"\r\n( 1 ) . شرح نهج البلاغه ، ابن ابى الحديد ، ج 7 ، صص 37 - 36\r\n","page_name":" 67 ","page_number":67},
  {"content":"\r\n\r\nكه كتاب خدا نيز همين را دستور مىدهد . « 1 » همانجا زبير گفت ، همانجا زبير گفت ، اين پاداش ماست ؟ ما در اين راه براى او ! وارد [ عمل 
  ] شديم تا عثمان كشته شد ، و او امروز كسانى را برتر از ما قرار مىدهد كه ما برتر از آنها بوديم . « 2 » ابن ابى الحديد به دنبال آن ، عادت مردم را به روش عمر ، سبب اصلى مشكل مخالفت اصحاب با امام دانسته است ، در حالى كه أبو بكر نيز همان روش پيامبر صلّى اللّه عليه و آله را داشت و كسى با او مخالفت نكرد . امام در برابر اصحابى كه به روش او اعتراض داشته و سنت عمر استناد مىكردند ، فرمود : « أ فسنّة رسول الله أولى بالاتّباع أم سنّة عمر » « 3 » آيا پيروى از سنت پيامبر صلّى اللّه عليه و آله اولاست يا پيروى از سنت عمر .\r\nجدى شدن كار مخالفت نسبت به اين روش ، سبب شد تا كسانى از اصحاب خود حضرت نزد امام رفته و از او خواستند تا اشراف از عرب و قريش را بر موالى و عجم ترجيح دهد . اما سخن آنان را نپذيرفت و فرمود : آيا به من مىگوييد تا پيروزى را با ستم به دست آورم . « 4 » بعدها ابن عباس ضمن نامه‌اى به امام حسن عليه السّلام نوشت : مردم از آن روى پدرت را ترك كردند و به سوى معاويه رفتند كه اموال را به تساوى ميانشان تقسيم مىكرد و آنان تحمل اين امر را نداشتند . « 5 » كسانى به صراحت دليل مخالفت خود را همين مىدانستند كه على عليه السّلام در تقسيم اموال رعايت حال آنان را نكرده است . « 6 »\r\nبه هر روى يكى از ويژگيهاى امام كه به آن شهرت يافت همين بود كه : « قسّم بالسّوية و عدل فى الرعيّة » . « 7 »\r\n2 - در جاى ديگرى اشاره كرديم كه يكى از تبعات فتوحات ، اختلاط نژادهاى مختلف عرب ، ايرانى ، نبطى ، رومى و بربر بود . بسيارى از اينان با مهاجرت يا به قصد\r\n\r\n\r\n","description":"","footnote":"\r\n( 1 ) . همان ، ج 7 ، صص 42 - 37 ؛ المعيار و الموازنه ، صص 114 - 111 ؛ دعائم الاسلام ، ج 1 ، ص 384 ؛ نهج السعادة ، ج 1 ، صص 415 ، 200 و همانجا از : تحف العقول ص 125 ؛ امالى ابن الشيخ ، مجلس 44 ، ص 91 ، ش 5 ، روضة الكافى ، ش 551\r\n( 2 ) . شرح نهج البلاغه ، ابن ابى الحديد ، ج 7 ، صص 42 - 37\r\n( 3 ) . دعائم الاسلام ، ج 1 ، ص 384 ؛ نهج السعادة ، ج 1 ، ص 229\r\n( 4 ) . الغارات ، ج 1 ، ص 75 ؛ نثر الدر ، ج 1 ، ص 318\r\n( 5 ) . شرح نهج البلاغه ، ابن ابى الحديد ، ج 16 ، ص 23 ؛ الفتوح ، ج 4 ، ص 149\r\n( 6 ) . بهج الصباغه ، ج 2 ، صص 203 - 197\r\n( 7 ) . المعيار و الموازنه ، ص 227 ؛ و نك : حياة الصحابة ، ج 2 ، ص 113\r\n","page_name":" 68 ","page_number":68},
  {"content":"\r\n\r\nجنگ به نقاط ديگر برده شده يا رفته بودند . كسان زيادى نيز اسيران جنگى بودند كه به قبايل عربى تعلق گرفته و از مناطق مختلف به شام ، عراق و حجاز آورده مىشدند .\r\nاسيران آزاد شده را « موالى » مىناميدند . اين بدان معنا بود كه اين اسير متعلق به اين طايفهء عربى بوده و اكنون نيز به نحوى مربوط به همان طايفه مىشود . طبيعى بود كه طبقهء موالى از اعراب پايين‌تر بوده و از حقوق كمترى برخوردار بودند . يكى از دشواريهاى حكومت اين بود كه چگونه با اين مسأله برخورد كند . آنچه مسلم است اين كه زمانى كه امام بر سر كار آمد ، جامعه برترى عرب را بر موالى اصل مسلمى فرض كرده بود . اين امر مشكل مهمى براى روحيهء عدالت‌خواهانهء امام بود كه از نظر دينى هيچ دليلى بر درستى تفاوت مزبور نمىديد ، بلكه بر عكس تساوى همهء مسلمانان ، دلايل آشكارى داشت .\r\nدر حالى كه عمر گفته بود تا بردگان عرب را از بيت المال آزاد كنند ، « 1 » و بدين ترتيب تفاوتى ميان نژادهاى مختلف گذاشته بود ، امام حاضر به گذاشتن كوچكترين فرقى ميان آنان نبود . گفته شده است كه دو زن نزد امام على عليه السّلام آمدند و اظهار فقر و نادارى كردند . امام فرمود : بر ماست تا در صورت درستى سخن شما ، به شما كمك كنيم . آنگاه مردى را به بازار فرستاد تا بر آنان پيراهن و غذا خريده و به هر يك از آنها صد درهم بدهد . يكى از دو زن لب به اعتراض گشوده گفت : من عرب هستم در حالى كه زن ديگر از موالى است ، چه را بايد با ما يكسان رفتار شود ؟ امام پاسخ داد : من قرآن خواندم و در آن خوب تأمل كردم ، در آنجا نديدم كه حتى به اندازهء بال پشه‌اى فرزندان اسماعيل بر فرزندان اسحاق برترى داده شده باشند . « 2 »\r\nزمانى كه امام قصد تقسيم مالى را داشت فرمود : حضرت آدم نه غلام به دنيا آورد و نه كنيز ، بندگان خدا همه آزادند . . . اكنون مالى نزد من است و من ميان سفيد و سياه فرقى نخواهم گذاشت و آن را به گونهء مساوى تقسيم خواهم كرد . « 3 » رعايت\r\n\r\n\r\n","description":"","footnote":"\r\n( 1 ) . طبقات الكبرى ، ج 3 ، ص 342\r\n( 2 ) . انساب الاشراف ، ج 2 ، ص 141 ؛ الغارات ص 70 ( و در پاورقى از وسايل الشيعة ، شرح نهج البلاغه ابن ابى الحديد ، و بحار ) ؛ تاريخ اليعقوبى ، ج 2 ، ص 183\r\n( 3 ) . نهج السعادة ، ج 1 ، ص 189\r\n","page_name":" 69 ","page_number":69},
  {"content":"\r\n\r\nتساوى در ميان عرب و عجم ، امرى نبود كه براى اعراب قابل تحمل باشد . ام هانى خواهر امام على عليه السّلام براى گرفتن عطايش نزد امام آمد و آن حضرت بيست درهم به او داد . كنيز عجمى ام هانى نيز نزد امام آمد و آن حضرت به او نيز بيست درهم داد . زمانى كه ام هانى از اين امر خبردار شد ، خشمگين شده و با اعتراض نزد امام رفت . پاسخ امام در برابر او همين بود كه او در قران ، برترى عرب را بر عجم نديده است . « 1 »\r\nامام در جاى ديگرى نيز خطاب به مهاجران و انصار گفت كه بىجهت مالى را به كسى نخواهد داد و : « لا سوين بين الأسود و الأحمر » ميان سياه و سفيد به تساوى رفتار خواهم كرد . « 2 » برخورد عادلانهء امام با موالى و عجم سبب اعتراض متعصبانى چون اشعث بن قيس شد . زمانى كه امام روى منبر بود ، اشعث فرياد زد : غلّبتنا عليك الحمراء ، اين موالى سفيد روى بر ما غلبه يافته‌اند و تو خود مىبينى . على از اين سخن خشمگين شد و ابن صوحان گفت : امروز معلوم خواهد شد كه عرب را چه پايه و منزلت است . على عليه السّلام گفت : چه كسى مرا از كيفر دادن به اين مردم ستبراندام كه تا نيمروز بر بستر خود مىغلتند معذور مىدارد در حالى كه قومى براى شب‌زنده‌دارى از بستر خود پهلو تهى مىكنند ؟ مرا مىگويى كه آنان را طرد كنم و از ستمكاران گردم .\r\nسوگند به كسى كه دانه را رويانيد و جانداران را بيافريد كه از محمد صلّى اللّه عليه و آله شنيدم كه مىگفت : به خدا قسم آنها شما ( عربها ) را خواهند زد تا به دين بازگرديد همچنان كه شما ايشان را در آغاز مىزديد تا به دين درآيند . « 3 »\r\nمغيره ضبى گويد : على عليه السّلام به موالى علاقه مىورزيد و به آنان مهربان بود ولى عمر از آنان بيزار بود و دورى مىكرد . « 4 »\r\nاز جملهء اشعار امام شعرى است كه در نفى تأثير مسائل نژادى در شرافت انسانى و الهى است .\r\n\r\n\r\n","description":"","footnote":"\r\n( 1 ) . همان ، ج 1 ، ص 212\r\n( 2 ) . همان ، ج 1 ، صص 213 - 212 از : الاختصاص ، ص 151 و بحار الانوار ، ج 41 ، ص 106 ؛ المستدرك ، ج 11 ، ص 93\r\n( 3 ) . الغارات ، صص 187 - 186 ؛ غريب الحديث ، ابو عبيد ، ج 3 ، ص 484 ، شرح نهج البلاغه ، ابن ابى الحديد ، ج 19 ، ص 124\r\n( 4 ) . الغارات ، ص 187 ( ترجمهء فارسى )\r\n","page_name":" 70 ","page_number":70},
  {"content":"\r\n\r\n لعمرك ما الإنسان إلا بدينه * فلا تترك التقوى اتكالا على الحسب \r\n فقد رفع الاسلام سلمان فارس * و قد هجن الشرك الشريف أبا لهب \r\nبه جان تو سوگند كه ارزش انسان جز به دين او نيست ، و تو نبايد با تكيه بر حسب و نسب تقواى الهى را رها سازى . اسلام سلمان فارسى را برترى بخشيد در حالى كه ابو لهب را شرك تحقير كرد . « 1 »\r\n3 - مشكل مهمترى كه بر سر راه امام قرار داشت ، انحرافات دينى و همان چيزى بود كه اصحاب تحت عنوان بدعتگرايى ، عثمان را به آن متهم كرده بودند .\r\nجداى از بدعتها ، مشكل مهم ديگر آن بود كه بسيارى از مردم آگاهى درستى از دين نداشته و اقدامى در جهت ارائهء آگاهيهاى مذهبى به آنان صورت نگرفته بود . در اينجا به ذكر برخى از نمونه‌هاى عينى اين تحريفات كه امام با آنها درگير شد مىپردازيم :\r\nيكى از اين مسائل كه پيش از اين نيز بدان اشاره كرده‌ايم اين است كه كسانى از صحابه و برخى از خلفا ، با وجود قرآن و سنت ، و صرفا بر اساس « مصلحت‌گرايى » ، احكامى را مطرح مىكردند . در اين ميان ، عدم اعتناى به سنت ، روشنتر و با دلايل بيشترى در مآخذ حديثى و تاريخى آمده است . شايد عبارت ابو جعفر نقيب روشنترين عبارتى باشد كه يك سنى معتدل در اين بارهء ابراز كرده است . او مىگويد :\r\nصحابه به طور متحد و يكپارچه ، بسيارى از نصوص [ كلمات رسول خدا صلّى اللّه عليه و آله 
  ] را ترك كردند و اين بدليل مصلحتى بود كه در ترك آنها تشخيص مىدادند ، نظير سهم ذوى القربى و سهم مؤلفة قلوبهم . « 2 »\r\nامام در ضمن خطبهء مفصلى به نقد اين نگرش پرداخته و تعهد خود را به سنت نشان داده است . آن حضرت با اشارهء به اين كه براى حل يك مسألهء آراء مختلفى ابراز شده و آنان نزد حاكم آمده و او رأى همه را درست شمرده مىفرمايد : « اين در حالى است كه خداى آنها يكى است ، پيامبرشان يكى است ، و كتابشان يكى است . آيا خدا گفته است به خلاف يكديگر روند و آنان فرمان خدا را برده‌اند ؟ يا آنان را از مخالفت\r\n\r\n\r\n","description":"","footnote":"\r\n( 1 ) . مختصر تاريخ دمشق ، ج 10 ، ص 46\r\n( 2 ) . نك : شرح نهج البلاغه ، ابن ابى الحديد ، ج 12 ، صص 82 - 90\r\n","page_name":" 71 ","page_number":71},
  {"content":"\r\n\r\nنهى فرموده و نافرمانى او كرده‌اند ؟ يا آنچه خدا فرستاد دينى است ناقص ، و خدا در كامل ساختن آن از ايشان يارى خواسته ؟ يا آنان شريك اويند و حق دارند بگويند و خدا بايد خشنود باشد از راهى كه آنان مىپويند ؟ يا دينى كه خدا فرستاده تمام بوده و پيامبر صلّى اللّه عليه و آله در رساندن آن ، كوتاهى كرده است ؟ حال آن كه خدا مىفرمايد : فرو نگذاشتيم در كتاب چيزى را . « 1 » »\r\nامام در خطبهء ديگرى از اشتباهات دسته‌هاى مختلف اظهار شگفتى مىكنند و اين كه : نه پيامبرى را مىگيرند و نه پذيراى كردار جا نشينند . . . به شبهتها كار مىكنند و به راه شهوتها مىروند . معروف نزدشان چيزى است كه شناسند و بدان خرسندند و منكر آن است كه آن را نپسندند . در مشكلات تنها به خود اتكا مىكنند و در گشودن مهمات به رأى خويش تكيه دارند . گويى هر يك از آنان امام خويش است كه در حكمى كه مىدهد چنان بيند كه به استوارترين دستاويزها چنگ زده و محكمترين وسيلتها را به كار برده . « 2 »\r\nآنچه در ميان جالب بود اين كه به باور خليفه دوم و سوم ، آنان حق داشتند تا در برخى از امور ، براى خود تشريع ويژهء خويش را داشته باشند و سنت را كنار بگذارند ( مثل آن كه عثمان ، بر خلاف پيامبر و حتى خلفاى قبل از خود ، نمازش را در منى تمام خواند ) اما ، مسلمانان به مرور ، افعال و اعمال خلفا را به صورت سنت شرعى غير قابل تخطى پذيرفتند . خود عمر در حين مرگ ، گفت : جانشين معين نكردن سنت ( پيامبر ! ) است و جانشين كردن هم سنت ( أبو بكر ) . « 3 »\r\nبنابراين از نظر او عمل أبو بكر نيز « سنت » محسوب مىشده است . بعد از مرگ او عبد الرحمن شرط كرده بود كه خلافت را به كسى بسپارد كه به سنت پيامبر و سنت شيخين عمل مىكند . يكى از نمونه‌هاى واضح برخورد امام با اين بدعتها ، برخورد با نماز تراويح بود كه عمر با پذيرفتن اين كه بدعت است - گرچه به قول خودش بدعت خوب - آن را برقرار كرد . زمانى كه امام در كوفه بود ، كسانى نزد امام آمده از آن\r\n\r\n\r\n","description":"","footnote":"\r\n( 1 ) . نهج البلاغه ، خطبهء 18\r\n( 2 ) . همان ، خطبهء 88\r\n( 3 ) . طبقات الكبرى ، ج 3 ، ص 342\r\n","page_name":" 72 ","page_number":72},
  {"content":"\r\n\r\nحضرت خواستند تا براى نماز تراويح آنان در ماه رمضان ، امامى معين كند . آن حضرت آنها را از اين كار نهى فرمود . شب هنگام فرياد وا رمضاناه آنان بلند شد .\r\nحارث اعور نزد امام آمد و گفت : مردم به ضجه افتاده و از سخن شما ناراحت شده‌اند .\r\nامام فرمود : رهاشان كن تا هر كارى مىخواهند بكنند و هر كس را مىخواهند به امامت جماعت برگزينند . « 1 » اين نقل نشانگر آن است كه امام با چه قومى سر و كار داشته و چگونه از او پيروى مىكرده‌اند .\r\nامام در نامه‌اى به مالك ، با اشاره به انتخاب افراد صالح ، دربارهء دنيادارى دينداران فرمود : « فإنّ هذا الدين كان أسيرا فى أيدى الأشرار ، يعمل فيه بالهوى و تطلب به الدنيا » ، اين دين در دست اشرار اسير بوده ، در آن به هوس مىراندند و به نام دين ، دنيا را مىخوردند . « 2 »\r\nيكى از انحرافات مهمى كه به طور اصولى سبب ايجاد انحرافات ديگرى شد ، اين بود كه از نقل و كتابت حديث جلوگيرى شد . رشيد رضا به نكته اشاره كرده است كه اين امر ضربهء جبران‌ناپذيرى بر فرهنگ اسلامى زده است . « 3 » چنين اقدامى ، همانگونه كه در جاى ديگرى به آن اشاره كرديم ، به دليل بىاعتناى به سنت بوده است .\r\nاقدام خلفا به جمع‌آورى قرآن و بىاعتناى به قرآنى كه امام على عليه السّلام فراهم آورده و همراه آن تفسير و شأن نزول آيات بود ، نشان ديگرى از بىتوجهى به كلمات و سخنان پيامبر صلّى اللّه عليه و آله بوده كه امام آنها را ثبت و ضبط كرده بود .\r\nامام على عليه السّلام دربارهء علت پيدايش جنگهاى داخلى ميان مسلمانان ، عامل اصلى را ، رسوخ شبهه و كج فكرى در ميان مردم دانستند : « و لكنّا إنما أصبحنا نقاتل إخواننا فى الإسلام على ما دخل فيه من الزيغ و الاعوجاج و الشبهة و التأويل » امروز ما از آن روى با برادران مسلمانمان وارد جنگ شده‌ايم كه انحراف ، كجى ، شبهه و تأويل در اسلام وارد شده است . « 4 » امام بر مفهوم شبهه تأكيد خاصى داشتند . آن حضرت در جاى\r\n\r\n\r\n","description":"","footnote":"\r\n( 1 ) . مستطرفات السرائر ، ص 146 ، و در پاورقى آن از : بحار ، ج 96 ، ص 38 ؛ وسائل الشيعة ، ج 5 ، ص 193 ؛ تفسير العياشى ، ج 1 ، ص 175\r\n( 2 ) . نهج البلاغه ، نامهء 53\r\n( 3 ) . المنار ، ج 6 ، ص 288\r\n( 4 ) . نهج البلاغه ، خطبهء 123\r\n","page_name":" 73 ","page_number":73},
  {"content":"\r\n\r\nديگرى فرمودند ، شبهه را شبهه ناميده‌اند ، چون حق را ماند . « 1 »\r\n4 - مشكل ديگر امام ، فساد اجتماعى بود . رفاه‌گرايى شديد مردم ، سبب تضعيف آرمانها و ارزشهاى دينى در جامعه شده و به دين جز به صورت ظاهر بهاى چندانى داده نمىشد . زمانى كه خليفهء سوم به رفاه‌گرايى شديد غلطيد ، همين روحيه در رعاياى او نيز ظاهر شده و به تدريج جامعه را از جهت دينى گرفتار مشكل كرد .\r\nجامعه‌اى كه گرفتار فتنه و فساد شد ، به سادگى نمىتواند خود را به تعادل اخلاقى برساند . امام در ضمن يكى از خطبه‌هاى خود ، جامعهء خود را همانند جامعهء جاهلى معرفى مىكند . آن حضرت مىفرمايد : وضعيت امروز شما همانند آن روز شده است كه خداوند رسولش را مبعوث كرد . « 2 » امام در همانجا ، به دگرگونى ارزشها در آن جامعه و لزوم تحول آن سخن گفتند ، اين جامعه بايد غربال شود ، آنان كه پيش افتاده‌اند بازگردانده شده و آنان كه واپس مانده‌اند ، پيش برده شوند .\r\nامام در جاى ديگر فرمود : بدانيد كه شما پس از هجرت - و ادب آموختن از شريعت - به خوى باديه‌نشينى بازگشتيد و پى از پيوند دوستى دسته دسته شديد . با اسلام جز به نام آن بستگى نداريد و از ايمان جز نشان آن را نمىشناسيد . . . بدانيد كه شما رشتهء پيوند با اسلام را گسستيد و حدود آن را شكستيد و احكام آن را به كار نيستيد . « 3 »\r\nامام در جاى ديگرى دربارهء فساد زمان فرمود : و اعلموا رحمكم الله أنكم فى زمان القائل فيه بالحق قليل و اللسان عن الصدق كليل و اللازم للحق ذليل . أهله معتكفون على العصيان ، مصطلحون على الادهان ، فتاهم عارم و شائبهم آثم و عالمهم منافق و قارئهم مماذق لا يعظم صغيرهم كبيرهم و لا يعول غنيهم فقيرهم . بدانيد خدايتان بيامرزد ! شما در زمانى به سر مىبريد كه گويندهء حق اندك است در آن ، و زبان در گفتن راست ناتوان . آنان كه با حق‌اند خوارند و مردم به نافرمانى گرفتار . و سازش با يكديگر را پذيرفتار .\r\nجوانشان بدخو و پيرشان گنهكار . عالمشان دورو ، قاريشان سودجو ، نه خردشان\r\n\r\n\r\n","description":"","footnote":"\r\n( 1 ) . همان ، خطبهء 38\r\n( 2 ) . همان ، خطبهء 16\r\n( 3 ) . همان ، خطبهء 192\r\n","page_name":" 74 ","page_number":74},
  {"content":"\r\n\r\nسالمند را حرمت نهد و نه توانگرشان مستمند را كمك دهد . « 1 »\r\nظهور معاويه به عنوان شخصى مزور و منحرف در عرصهء سياست اسلامى ، خود بزرگترين فتنه و فساد در جامعه بود . همين طور جريان عثمانى در بصره و نيز خوارج در كوفه . اينها جريانات فاسدى بودند كه گاه با علم به باطل بودن خود و گاه به خيال پيمودن راه حق ، راه را بر حق روان بستند . امام فتنهء معاويه را چنان مىديد كه مىفرمود : پشت و روى اين كار نگريستم و ديدم جز اين راهى نيست كه جنگ با آنان را پيش گيرم يا به آنچه محمد صلّى اللّه عليه و آله آورده است كافر شوم . « 2 »\r\n\r\nاصلاح ، سياست اصولى امام\r\nامام رسالت اصلى خود را اصلاح مىدانست . دليل اين امر آن بود كه او فردى پايبند به دين و سنت بود . افزون بر آن بايد توجه داشت كه امام اساسا توسط كسانى بر سر كار آورده شده بود كه خليفهء پيشين را به دليل فساد به قتل رسانده بودند و اميد آن داشتند كه خليفهء جديد به اصلاح خرابيها بپردازد . تناسب هدف اين گروه با شخصيت امام ، يكى از دلايل اصلى رويكرد آنان به امام بود . سياست خلفاى پيشين توسعهء فتوحات بود . اين كار هم اسلام را گسترش مىداد و طبعا پوئن مثبتى براى خلفا بود و هم جيب مردم را انباشته از درهم و دينار مىكرد .\r\nاكنون امام بايد خرابيهاى اين دوره را جبران كند . اين كار بسيار دشوار بوده و او را رودررو با بسيارى از اشراف و متنفذان مىكرد . در اينجا مرورى بر اقدامات اصلاحى امام خواهيم داشت . ابتدا بايد توجه داشت كه اين اقدامات ، دو قسمت بود .\r\nبخشى با زبان و اقدامات اجتماعى آرام . اما بخش ديگر آن از طريق جنگ بود ، آن هم با كسانى كه حاضر به رعايت حقوق حاكم مشروع جامعه نشده و سر به عصيان برداشته بودند . در اينجا به نمونه‌هايى از قسمت نخست مىپردازم .\r\nيكى از مشكلات اخلاقى جامعه كه امام را سخت به خود مشغول داشته بود ،\r\n\r\n\r\n","description":"","footnote":"\r\n( 1 ) . همان ، خطبهء 233 ؛ ربيع الابرار ، ج 1 ، ص 96\r\n( 2 ) . نهج البلاغه ، خطبهء 54\r\n","page_name":" 75 ","page_number":75},
  {"content":"\r\n\r\nدنياگرايى ، رفاه طلبى و فزون خواهى اعراب فاتح بود . اين امر چنان آنان را از خود بى خود كرده بود كه توان گفت ، جنگ جمل محصول آن بود كه امام حاضر نشد سهم طلحه و زبير را از بيت المال بيش از ديگران بدهد . در چنين شرايطى امام ، مصمم شد تا در طى خطبه‌هاى خود ، در اين باره به تفصيل سخن گفته و مردم را از دنياگرايى پرهيز دهد . به همين قياس ، او طى نامه‌هايى به عمال خويش آنان را از نشستن سر سفره‌هاى رنگين كه در دورهء عثمان بسيار طبيعى شده بود نهى مىكرد . اگر كلمات امام دربارهء مذمت دنيا يك جا فراهم آيد كتابى مفصل خواهد شد . « 1 »\r\nنهج البلاغه مملو از اين قبيل كلمات بوده و اين حجم گسترده نشان مىدهد كه امام در اين باره اصرار خاصى داشته است . ارائهء الگوى نمونه انسان باتقوا را در خطبهء معروف به خطبهء همام مىبينيم . در برخى از خطبه‌ها اما به صراحت مردم مخاطب خود را به دليل دنيا طلبى سرزنش مىكند : ياد مرگ از دلهاى شما رفته است و آرزوهاى فريبنده جاى آن را گرفته . دنيا بيش از آخرت مالكتان گرديده و اين جهان ، آن جهان را از يادتان برده . « 2 »\r\nامام تبيين دين را در رأس اقدامات اصلاحى خود قرار داده و كوشيد تا با مطرح كردن سنت پيامبر صلّى اللّه عليه و آله و احياى اصول و فروع فراموش شده دين ، جامعه را به سمت اصلاح هدايت كند . آن حضرت در شرح فعاليتهاى خود براى اصلاح جامعه مىفرمايد :\r\n« أ لم أعمل فيكم بالثقل الأكبر و أترك فيكم الثقل الاصغر و ركزت فيكم راية الإيمان و وقفتكم على حدود الحلال و الحرام و ألبستكم العافية من عدلى و فرشتكم المعروف من قولى و فعلى و أريتكم كرائم الأخلاق من نفسى » ، آيا حكم قرآن را در ميان شما جارى نداشتم و دو فرزندم را - كه پس از من چراغ راه دينند - و خاندان پيامبر را كه گوهران گزينند براى شما نگذاشتم . رايت ايمان را ميان شما بر جا كردم و مرزهاى حلال و حرام را برايتان جدا . از\r\n\r\n\r\n","description":"","footnote":"\r\n( 1 ) . شمارى از آنها را زمخشرى در ربيع الابرار ج 1 ، ص 41 به بعد آورده است .\r\n( 2 ) . نهج البلاغه ، خطبه 113\r\n","page_name":" 76 ","page_number":76},
  {"content":"\r\n\r\nعدل خود لباس عافيت بر تنتان كردم و با گفتار و كردار خويش معروف را ميان شما گستردم و با خوى خود نشان دادم كه اخلاق گزيده چيست . « 1 »\r\nامام در سخنان خود به طور مؤكّد اشاره به عمل به كتاب خدا و سنت رسول دارد . اين وفادارى امام به سنت رسول خدا صلّى اللّه عليه و آله نكته مهمى در سياستهاى اصلاحى آن حضرت است . در اصل او تخطى از سنت را يكى از علائم آشكار انحراف بلكه منشأ انحرافات مىداند . زمانى كه در همان روزهاى نخست ، طلحه و زبير از عدم مشورت امام شكايت كردند حضرت فرمود : به خدا كه مرا به خلافت رغبتى نبود و به حكومت حاجتى نه ، ليكن شما مرا به آن واداشتيد و آن وظيفه را به عهده‌ام گذاشتيد . چون كار حكومت به من رسيد ، به كتاب خدا و آنچه براى ما مقرر نموده و ما را به حكم كردن بدان امر فرموده نگريستم و از آن پيروى كردم . و به سنتى كه رسول خدا صلّى اللّه عليه و آله نهاده است و بر پى بىآن رفتم . نيازى نداشتم تا در اين باره از شما و جز شما نظر خواهم . « 2 » امام در درگيرى خود با عثمان درباره محرم شدن به عمره در ايام حج و يا محرم شدن به عمره و حج با هم ، دربارهء رعايت سنت رسول خدا صلّى اللّه عليه و آله فرمود : « ما كنت لأدع سنّة رسول الله صلى الله عليه و آله سلم لأحد من الناس » ، من به خاطر هيچ كس سنت آن حضرت را رها نمىكنم . « 3 » يك سال از سالهايى كه عثمان در منى نمازش را تمام مىخواند ، مريض شد . در آنجا از امام خواست تا به جاى او نماز بخواند . امام فرمود : اگر او نماز بخواند همچون پيامبر صلّى اللّه عليه و آله خواهد خواند . عثمان گفت : خير ، همانطور كه من نماز مىخوانم .\r\nامام درخواست او را رد كرد . « 4 » امام خود مىفرمود ، اگر من از ميان شما غايب شوم چه كسى هست كه به اين سيره در ميان شما عمل كند ؟ « 5 »\r\nمطرف بن عبد الله مىگويد : همراه عمران بن حصين ( كه از اصحاب رسول خدا صلّى اللّه عليه و آله بود ) پشت سر امام على عليه السّلام نماز مىخواندم . پس از پايان نماز ، عمران دست من را گرفت و گفت : لقد صلّى صلاة محمّد ، و لقد ذكّرنى صلاة محمد صلّى اللّه عليه و آله . او همانند نماز\r\n\r\n\r\n","description":"","footnote":"\r\n( 1 ) . همان ، خطبهء 87\r\n( 2 ) . همان ، خطبهء 205\r\n( 3 ) . تاريخ المدينة المنوره ، ج 3 ، ص 1044 - 1043\r\n( 4 ) . الامالى فى آثار الصحابة ، ص 50\r\n( 5 ) . المصنف ، عبد الرزاق ، ج 10 ، ص 124\r\n","page_name":" 77 ","page_number":77},
  {"content":"\r\n\r\nپيامبر صلّى اللّه عليه و آله نماز خواند . او مرا به ياد نماز پيامبر صلّى اللّه عليه و آله انداخت . « 1 » ابو موسى اشعرى نيز كه در به دو ورود امام به كوفه ، پشت سر امام نماز خواند گفت : « ذكرنا على بن ابى طالب صلاة النبى صلّى اللّه عليه و آله » ، على عليه السّلام با نماز خود ما را به ياد نماز پيامبر انداخت . « 2 » احياى سيرهء پيامبر صلّى اللّه عليه و آله براى سياستهاى اصلاحى امام بسيار مهم بود . اصحاب خالص امام نيز اين حقيقت را درك مىكردند . عمار دربارهء اقدامات سازنده امام مىگفت : « لو أنّ عليا لم يعمل عملا و لم يصنع شيئا الا أنه أحيا التكبيرتين عند السجود ، لكان قد أصاب بذلك فضلا عظيما » . اگر على هيچ كارى جز زنده كردن دو تكبير در وقت بلند كردن سر از سجده نكرده باشد ، به خاطر همين كار ، به فضل بزرگى دست يافته است . « 3 »\r\nامام در برابر سياست عدم كتابت حديث ، از سوى عمر و عثمان ، بر فراز منبر اعلام فرمود : كسانى كه مايل هستند تا علم را بنويسند كاغذ و قلمى فراهم آورند .\r\nحارث اعور وسايل نوشتن را فراهم كرد و آنچه را حضرت نقل مىكرد مىنوشت . « 4 »\r\nبعد از آن حضرت امام حسن عليه السّلام نيز به فرزندانش توصيه مىفرمود تا حديث پيامبر صلّى اللّه عليه و آله را بنويسند . « 5 » توجه داريم كه امام على عليه السّلام خود احاديث رسول خدا صلّى اللّه عليه و آله را مىنوشت .\r\nپس از آن حضرت دفاتر آن حضرت در دست اهل بيت بوده و مرتب از « كتاب على » حديث براى شيعيان نقل مىفرمودند . « 6 »\r\nديديم كه در زمان خليفهء دوم ، در كنار جلوگيرى از كتابت حديث ، قصه‌خوانان اجازه يافتند تا در مسجد براى مردم قصص يهودى را دربارهء انبياى پيشين و رهبانان مسيحى نقل كنند . امام على عليه السّلام در كنار رواج كتابت حديث ، با پديدهء قصه‌خوانى\r\n\r\n\r\n","description":"","footnote":"\r\n( 1 ) . انساب الاشراف ، ج 2 ، ص 180\r\n( 2 ) . تاريخ الكبير ، بخارى ، ج 4 ، ص 33 ؛ الغدير ، ج 9 ، ص 66 ، ج 10 ، ص 201\r\n( 3 ) . انساب الاشراف ، ج 2 ، ص 179 ؛ المصنف ، ابن ابى شيبه ، ج 1 : ص 204 ( چاپ هند )\r\n( 4 ) . تقييد العلم ، ص 90 ؛ ربيع الابرار ، ج 3 ، صص 226 ، 294 ؛ تاريخ بغداد ، ج 8 ، ص 357 ؛ التراتيب الاداريه ، ج 2 ، ص 259 ؛ طبقات الكبرى ، ج 6 ، ص 116\r\n( 5 ) . ترجمة الامام الحسن عليه السّلام ، ابن سعد ، ص 156\r\n( 6 ) . درباره موضوع « كتاب على باملاء النبى صلّى اللّه عليه و آله » استاد احمدى ميانجى تحقيق مبسوطى در كتاب « مكاتيب الرسول » انجام داده و مواردى را كه ائمهء معصومين از كتاب على عليه السّلام حديث نقل كرده‌اند استخراج فرموده‌اند .\r\n","page_name":" 78 ","page_number":78},
  {"content":"\r\n\r\nبرخورد كرده از قصه‌خوانى به شدت نهى كرد . امام در اصل با نقل آثار يهوديان مخالف بود . از آن حضرت نقل شده است كه فرمود : هر كس از پيشينيان كتابى دارد از بين ببرد . « 1 » آن حضرت دربارهء كسى كه قصه حضرت داود عليه السّلام را با اوريا از منابع يهودى نقل كرده بود ، برخورد كرده و فرمود : اگر كسى آن را نقل كند ، او را حد خواهم زد . « 2 »\r\nمىدانيم كه در اين حكايت دروغين به حضرت داود ، نسبت قتل عمد و زنا داده شده است . زمانى كه آن حضرت به بصره آمد ، قصه‌خوانان را از مسجد بيرون كردند . « 3 » بعد از آن حضرت ، امام حسن عليه السّلام نيز از قصه‌خوانى نهى كردند . « 4 » امام سجاد عليه السّلام نيز حسن بصرى را كه زمانى قصه خوان بودند از اين كار نهى كردند و او نيز پذيرفت . « 5 »\r\nامام در يكى از نخستين خطبه‌هايش فرمود : « و إنى حاملكم على منهج نبيكم صلى الله عليه و آله » من شما سنت پيامبر صلّى اللّه عليه و آله را در ميان شما پياده خواهم كرد . « 6 » يكى از دلايلى كه سبب شده تا توصيف شخصيت و اخلاق رسول خدا صلّى اللّه عليه و آله بيش از همه اصحاب از زبان امام على عليه السّلام در متون تاريخى باشد ، همين است كه امام بيش از همه پيرو منش و روش آن حضرت بود . به همين دليل از آغاز ، تمامى حركات پيامبر صلّى اللّه عليه و آله را به ذهن خود سپرده و بعدها با شيواترين كلمات به توصيف شخصيت آن حضرت پرداخت . « 7 »\r\nحسن بصرى در پاسخ كسى كه از او دربارهء امام سؤال كرده بود گفت : « أراهم السبيل و أقام لهم الدين اذا اعوجّ » ، راه را به مردم نماياند و زمانى كه دين به كجى گراييده بود ، آن را راست كرد . « 8 » اين سخن حسن ، بسيار سنجيده و دقيقا مطابق با سياستى\r\n\r\n\r\n","description":"","footnote":"\r\n( 1 ) . جامع بيان العلم و فضله ، ج 1 ، ص 72\r\n( 2 ) . مجمع البيان ، ج 8 ، ص 472\r\n( 3 ) . قوت القلوب ، ج 2 ، ص 302 ؛ وسائل الشيعة ، ج 2 ، ص 515 ؛ التهذيب ، ج 2 ، ص 486 ؛ الكافى ، ج 2 ، ص 312 ؛ و نك : نثر الدر ، ج 1 ، ص 312 ؛ اخبار اصبهان ، ج 1 ، ص 89\r\n( 4 ) . تاريخ اليعقوبى ، ج 2 ، صص 228 - 227\r\n( 5 ) . وفيات الاعيان ، ج 1 ، ص 70 . درباره مواضع ساير امامان نك : پژوهشى در نقش دينى و اجتماعى قصه‌خوانان در تاريخ اسلام ، صص 117 - 111 ، قم ، 1370\r\n( 6 ) . شرح نهج البلاغه ، ج 7 ، ص 36\r\n( 7 ) . يك نمونهء مفصل آن را ببينيد در : نهج السعادة ، ج 1 ، صص 79 - 74 و مصادرى كه در آنجا آمده است . ما منابع ديگرى را در جلد نخست كتاب ، ذيل بحث : نقش تاريخى رسول خدا صلّى اللّه عليه و آله آورديم .\r\n( 8 ) . المصنف ، ابن ابى شيبه ، ج 12 ، ص 83\r\n","page_name":" 79 ","page_number":79},
  {"content":"\r\n\r\nاست كه امام در دوران خلافت از خود نشان داده است . شاعر ديگرى خطاب به امام چنين سرود :\r\n أوضحت من ديننا ما كان مشتبها * جزاك ربك عنا فيه إحسانا « 1 » \r\nابو ذر در توصيف امام مىگفت : على زرّ الدين ، على قوام دين است . « 2 » امام خود در تطبيق سيرهء خود با سيرهء رسول خدا صلّى اللّه عليه و آله اصرار داشت . دربارهء برخورد خود با اهل بصره ، بعد از جنگ جمل فرمود : من همانند سيره پيامبر صلّى اللّه عليه و آله در برخورد با مردم مكه ، با اهل بصره برخورد كردم . « 3 » امام يكى از وظايف « امام » را احياى سنت ياد كرده است . « 4 » .\r\nدر جاى ديگرى بهترين بندهء خداوند را امام عادلى مىداند كه در كار احياى سنت مىكوشد ، همانطور كه شرورترين بندگان خدا را امام ظالمى مىداند كه سنت را از بين مىبرد . « 5 » به طور كلى امام على عليه السّلام از مفهوم بدعت پرهيز جدى داشته و از جمله مىفرمايد ، همراه پيدايش هر بدعتى سنتى از ميان خواهد رفت . « 6 » امام دو نكته را به عنوان وصيت خود مطرح مىكند يكى شرك نورزيدن به خدا و ديگرى : ضايع نكردن سنت پيامبر صلّى اللّه عليه و آله . « 7 » آن حضرت منافقان را كسانى مىداند كه در درياى فتنه غور كرده ، بدعتها را به كار گرفته و سنتها را كنار گذاشته‌اند . « 8 » اولياى خداوند را نيز كسانى مىداند كه : يحبون سنن الله و سنن رسوله ، سنتهاى خدا و رسول را احيا مىكنند . « 9 » امام مردم را دو دسته مىداند : متّبع شرعة و مبتدع بدعة . « 10 » اين جملات و نظائر آنها در نهج البلاغه ، ذهنيت قوى امام را در زمينهء پيروى از سنت و پرهيز از بدعت نشان مىدهد . اين موضع ، درست در برابر كسانى بود كه لااقل در مواردى بدعتهايى را ايجاد كرده و وقتى به آنها اعتراض مىشد مىگفتند : اگر هم بدعت است بدعت خوبى است .\r\nامام در امر دين به هيچ صورتى حاضر به مداهنه نبود و خود مىفرمود : و الله\r\n\r\n\r\n","description":"","footnote":"\r\n( 1 ) . نقض ، ص 496 ؛ تحف العقول ، صص 342 - 338 ؛ مسند الامام الهادى ، ص 207 ؛ بحار الانوار ، ج 38 ، ص 245\r\n( 2 ) . الفائق فى غريب الحديث ، ج 2 ، ص 108\r\n( 3 ) . انساب الاشراف ، ج 2 ، ص 273\r\n( 4 ) . نهج البلاغه ، خطبهء 105\r\n( 5 ) . همان ، خطبهء 164 .\r\n( 6 ) . همان ، خطبهء 145 .\r\n( 7 ) . همان ، خطبهء 149\r\n( 8 ) . همان ، خطبهء 154\r\n( 9 ) . همان ، خطبهء 192\r\n( 10 ) . همان ، خطبهء 176\r\n","page_name":" 80 ","page_number":80},
  {"content":"\r\n\r\nلا أدهنت فى دينى ، به خدا سوگند من هرگز در كار دينم مداهنه نكردم . « 1 » يك بار شخصى از بنى اسد را براى حد نزد امام آوردند . بنى اسد از امام خواستند تا از اجراى حد صرفنظر كند . آن حضرت فرمود : شما از من چيزى را كه در اختيار من باشد نخواهيد خواست جز آن كه به شما خواهم داد . آنان راضى بيرون آمدند . امام حد را بر آن شخص جارى كرد و فرمود : اين كار از آن خدا بوده و در اختيار من نبود كه آن را به شما دهم . « 2 »\r\nامام دربارهء نقش خود در هدايت امت فرمود : اى مردم ! من اندرزهايى را كه پيامبران به امتهايشان دادند بر شما راندم و آنچه را اوصيا به پس از خود رساندند ، رساندم ، شما را با تازيانهء - موعظت - ادب كردم نپذيرفتيد ، و با - سخنانى - كه از نافرمانىتان بازدارد ، خواندم فراهم نگشتيد . شما را به خدا ! آيا امامى جز من را توقع داريد تا با شما راه درست را بپيمايد و شما را به راه راست ارشاد كند ؟ « 3 » و ايضا دربارهء خود مىفرمود : همانا من ميان شما همانند چراغم در تاريكى ؛ آن كه به تاريكى پاى گذارد از آن چراغ روشنى جويد و سود بردارد . « 4 »\r\nبه هر روى امام ، آن چنان در اجراى دقيق سنت رسول خدا صلّى اللّه عليه و آله اصرار داشت كه حتى مىكوشيد تا تمامى حركات و سكناتش شبيه پيامبر صلّى اللّه عليه و آله باشد . وقتى به امام اعتراض شد كه چرا در مسجد به مردم غذاى خوب مىدهد اما خود در خانه نان با سبوس مىخورد ، امام با گريه پاسخ داد : به خدا سوگند ، هرگز نديدم در خانهء پيامبر صلّى اللّه عليه و آله نان بدون سبوس باشد . « 5 » معناى اين سخن آن بود كه امام مىكوشيد غذايش نيز همان غذايى باشد كه رسول خدا صلّى اللّه عليه و آله داشته است .\r\n\r\nامام در برابر پيمان‌شكنان [ جنگ جمل 
  ]\r\nتنها چند ماه پس از روى كار آمدن امام در سال 36 هجرى ، نخستين جنگ داخلى ميان مسلمانان با تحريك گروهى پيمان‌شكن به رهبرى طلحه ، زبير و عايشه ، در جمادى الثانى همان سال برپا شد . مستمسك پيمان‌شكنان چند مطلب بود . نخست آن كه\r\n\r\n\r\n","description":"","footnote":"\r\n( 1 ) . نهج السعادة ، ج 2 ، ص 537\r\n( 2 ) . ربيع الابرار ، ج 1 ، ص 530\r\n( 3 ) . نهج البلاغه ، خطبهء 182\r\n( 4 ) . همان ، خطبهء 187\r\n( 5 ) . انساب الاشراف ، ج 2 ، ص 187\r\n","page_name":" 81 ","page_number":81},
  {"content":"\r\n\r\nعثمان مظلوم كشته شده است . اين امر در حالى مطرح مىشد كه طلحه ، عايشه و زبير از كسانى بودند كه بيشترين سهم را بر آشوبى كه منتهى به قتل عثمان شد داشتند . آنان با پررويى تمام گفتند كه توبه كرده و اكنون براى جبران كار خويش دست به كار انتقام خون خليفهء مظلوم شده‌اند ! به طور قطع مطرح كردن اين امر ، براى تحميق توده‌هاى مسلمانى بود كه از واقعيت ماجرا خبر نداشتند .\r\nنكتهء ديگر آن بود كه آنان در مدينه ، به اجبار بيعت كرده‌اند ، بنابراين ، آن بيعت درست نبوده و حكومت امام ، لااقل در نظر آنان مشروع نيست ، همانطور كه تعهدى - به دليل آن بيعت به قول آنها اجبارى - نسبت به اطاعت از خليفه ندارند . راه حلى كه مطرح كردند اين بود كه ، كار به آنچه در پايان حيات عمر مطرح شد يعنى « شورا » بازگردد . زمانى كه عايشه از طلحه و زبير وظيفهء خويش را پرسيد به او گفتند : تو به مردم بگو عثمان مظلوم كشته شده و بايد كار خلافت به شوراى ميان مسلمانان بازگردد يعنى وضعيتى كه عمر براى پس از خود ايجاد كرد . « 1 »\r\nمطرح شدن آن شورا كه طلحه و زبير نيز در آن بودند ، روزنهء اميدى براى خلافت آنان بود . وجود اين شورا سبب شده بود تا طلحه و زبير و حتى سعد وقاص ، گمان كنند كه براى خلافت اهليت كامل دارند . زبير در بحبوحهء جنگ جمل ، به امام على عليه السّلام گفت كه ما اهليت تو را براى خلافت بيش از خود نمىدانيم . « 2 »\r\nدر اين ميان عايشه علاقه‌مند به بازگشت خلافت به بنى تيم بود . زمانى كه مخالفت بر ضد عثمان اوج گرفت ، عايشه براى انجام حج عازم مكه شده بود . در آنجا شنيد كه عثمان كشته شده و طلحه به جاى وى آمده است . عايشه بسيار خوش‌حال شده و به سوى مدينه به راه افتاد و تا منطقهء سرف آمد . در آنجا شنيد كه مردم با على عليه السّلام بيعت كرده‌اند . وى با شنيدن اين خبر از همانجا به مكه بازگشت و فرياد مظلوميت\r\n\r\n\r\n","description":"","footnote":"\r\n( 1 ) . انساب الاشراف ، ج 2 ، ص 223 . منبع عمدهء دربارهء جنگ جمل ، كتاب « الجمل » شيخ مفيد است كه او ، كتاب خود را از دهها منبعى كه در آن زمان در دسترس داشته فراهم كرده است . ما از اين كتاب و نيز آثار ديگرى كه پيش از آن تأليف شده ، بهره برده‌ايم .\r\n( 2 ) . انساب الاشراف ، ج 2 ، ص 255\r\n","page_name":" 82 ","page_number":82},
  {"content":"\r\n\r\nعثمان را سر داد . « 1 »\r\nزمانى كه عايشه شنيد كه مردم با على عليه السّلام بيعت كردند گفت : يك شب عثمان به تمام عمر على عليه السّلام برابرى مىكند . « 2 » بعدها نيز كه امام شهيد شد ، عايشه نام كودكى را كه نزد او آورده بودند « عبد الرحمن » گذاشت ! « 3 » عايشه ، بعد از شكست جمل به ابن عباس گفت : هيچ شهرى براى من مبغوض‌تر از شهرى كه شما بنى هاشم در آن باشيد نيست . « 4 »\r\nبعدها عايشه در نقل خبر آمدن پيامبر صلّى اللّه عليه و آله در روزهاى آخر حيات ، مىگفت : دو نفر زير بازوى پيامبر صلّى اللّه عليه و آله را گرفته بودند . يكى از آنها قثم بن عباس بود و يكى نيز مردى ديگر ! راوى خبر مىگويد : مقصودش از مرد ديگر ، على عليه السّلام بوده است . « 5 » البته او گاه اعتراف مىكرد كه عزيزترين مردان نزد پيامبر صلّى اللّه عليه و آله على و عزيزترين زنان نزد او فاطمه عليها السّلام بود . وقتى از وى سؤال شد كه پس چرا چنين كردى ، لبهء خمارش را بر صورتش افكند و گفت : كارى بود كه شد ! « 6 » شيخ مفيد در قسمت پايانى كتاب الجمل خود ، فصلى ديگر در علت بغض عايشه نسبت به امام آورده است . « 7 » بعدها نيز كه خواستند امام حسن عليه السّلام را در نزديكى پيامبر صلّى اللّه عليه و آله دفن كنند ، عايشه مخالفت كرد و گفت :\r\nچرا شما مىخواهيد كسى را در خانه‌ام دفن كنيد كه من او را دوست ندارم . « 8 » احمد امين نيز توضيحاتى دربارهء علل كنيهء عايشه نسبت به حضرت فاطمه سلام الله عليها داده است . « 9 »\r\nطلحه و زبير به مكه آمدند و به درستى دريافتند كه كار آنها بدون عايشه سامان نمىيابد . « 10 » آنها به وى گفتند : اگر مردم بصره تو را ببينند ، همگى با تو متحد خواهند\r\n\r\n\r\n","description":"","footnote":"\r\n( 1 ) . انساب الاشراف ، ج 2 ، صص 218 - 217 ؛ ج 5 ، ص 91 ؛ شرح نهج البلاغه ، ابن ابى الحديد ، ج 6 ، ص 215\r\n( 2 ) . انساب الاشراف ، ج 5 ، ص 91\r\n( 3 ) . الجمل ، ص 160 ، و در پاورقى همانجا از : الشافى ، ج 4 ، ص 356 ؛ بحار الانوار ، ج 32 ، ص 341\r\n( 4 ) . الفتوح ، ج 2 ، ص 337 ؛ نثر الدر ، ج 4 ، ص 21\r\n( 5 ) . مسند احمد ، ج 6 ، صص 34 ، 38\r\n( 6 ) . ربيع الابرار ، ج 1 ، ص 821\r\n( 7 ) . همان ، صص 434 - 425\r\n( 8 ) . همان ، ص 438\r\n( 9 ) . ظهر الاسلام ، ج 4 ، صص 39 - 38\r\n( 10 ) . تاريخ الطبرى ، ج 4 ، ص 451\r\n","page_name":" 83 ","page_number":83},
  {"content":"\r\n\r\nشد . « 1 » امام دربارهء عايشه فرمود : مطاع‌ترين مردم در ميان مردم . « 2 » با مذاكرات متعددى كه صورت گرفت ، عايشه پذيرفت تا همراه آنان به بصره برود . ام سلمه كوشش فراوانى كرد تا عايشه را از اين سفر منع كند . جالب است كه عايشه از او خواسته بود تا همراه آنان به بصره برود . او به ام سلمه گفت : عبد الله بن عامر به من گفته است : در بصره صد هزار شمشير آماده است ، آيا تو براى اصلاح اين كار همراه ما مىآيى ؟\r\nام سلمه گفت : براى خون عثمان ! تو خود شديدترين افراد بر ضد وى بودى . آيا تو نبودى كه او را نعثل مىناميدى ؟ ام سلمه قدرى از فضايل امام على عليه السّلام را براى وى گفت و از او خواست تا با كسى كه مهاجر و انصار با او بيعت كرده‌اند مخالفت نكند . از جمله به اين سخن پيامبر صلّى اللّه عليه و آله اشاره كرد كه حضرت فرمود : « على ولىّ كلّ مؤمن و مؤمنة » . عبد الله بن زبير كه دم در ايستاده بود ، گفت : ما چنين سخنى از آن حضرت نشنيديم . ام سلمه گفت : اما خالهء تو آن را شنيده و اين را كه پيامبر صلّى اللّه عليه و آله فرمود : « علىّ خليفتى عليكم فى حياتى و مماتى » . عايشه تأييد كرد كه چنين چيزى را شنيده است . « 3 » سخن عايشه آن بود كه براى اصلاح كار مسلمانان دست به اين اقدام مىزند ! او كوشيد تا حفصه را همراه خود كند . حفصه گفت : رأى او رأى عايشه است و بدين ترتيب مصمم شد تا عزم بصره شود ، اما عبد الله بن عمر او را از همراهى با اصحاب جمل بازداشت . « 4 »\r\nاكنون مدينه در اختيار بنى هاشم بود و شورشيان نمىتوانستند بازگردند . شام نيز در اختيار معاويه بود و آشكار بود كه رفتن آنها به شام هيچ به سودشان نيست ، « 5 » زيرا معاويه در آنجا مطاع است و آنان تنها آلت دست او خواهند شد . از سوى ديگر هدف مشترك آنها با معاويه جلوگيرى از خلافت امام بود . اكنون كه شام در اختيار معاويه است بايد عراق را از سلطهء خلافت امام بيرون كرد . به همين دليل به سوى بصره به راه افتادند .\r\n\r\n\r\n","description":"","footnote":"\r\n( 1 ) . اخبار الطوال ، ص 144\r\n( 2 ) . انساب الاشراف ، ج 2 ، ص 238\r\n( 3 ) . الفتوح ، ج 2 ، صص 283 - 282\r\n( 4 ) . تاريخ الطبرى ، ج 4 ، ص 451 ؛ الفتوح ، ج 2 ، صص 284\r\n( 5 ) . انساب الاشراف ، ج 2 ، ص 221\r\n","page_name":" 84 ","page_number":84},
  {"content":"\r\n\r\nعايشه با اشاره به آن كه « ام المؤمنين » است و حق مادرى بر مسلمانان دارد ، كوشيد تا مردم را به سمت شورشيان جذب كند . « 1 » زمانى كه شورشيان به بصره در آمدند ، كعب بن سور ، رهبر طايفهء ازد قصد كناره‌گيرى داشت ، عايشه نزد او آمد و وى را دعوت كرد . او كه در ابتدا اصرار بر كناره‌گيرى داشت ، گفت ، نمىتواند سخن مادرش را اجابت نكند . « 2 » به هر روى نام عايشه براى جذب مردم بسيار مؤثر بود .\r\nبعدها طلحه نيز در خطبهء خود در بصره گفت : خداوند عايشه را نيز همراه شما كرده است . مىدانيد كه او چه منزلتى نزد رسول خدا صلّى اللّه عليه و آله داشته و مىدانيد كه پدر او چه جايگاهى در اسلام داشته است .\r\nمردم بصره تنها به خاطر عايشه بود كه اعلام كردند از شورشيان دفاع خواهند كرد . « 3 » طلحه در وقت شروع درگيرى نيز گفت : مردم ، على آمده است تا خون مسلمانان را بريزد . نگوييد كه او پسر عم پيامبر است ، همراه شما همسر رسول خدا صلّى اللّه عليه و آله و دختر أبو بكر صديق است كسى كه پدرش دوستداشتنىترين مردم نزد پيامبر صلّى اللّه عليه و آله بود . « 4 »\r\nپس از آن كه شورشيان بر بخشى از بصره تسلط يافتند ، قراردادى با عثمان بن حنيف حاكم امام در بصره امضا كردند كه تا آمدن امام على عليه السّلام صبر كنند ، مشروط به آن كه دار الاماره ، بيت المال و مسجد در دست عثمان بن حنيف باشد . با وجود اين قرارداد ، شورشيان از ترس آن كه مبادا امام از راه برسد و آنان نتوانند در برابرش مقاومت كنند پيمان را شكستند و شبانه ، در حالى كه عثمان بن حنيف مشغول نماز عشا بود به مسجد ريخته او را دستگير كردند . آنان سر و صورت او را تراشيدند و تنها از ترس برادر او سهل بن حنيف كه امام او را در مدينه به جاى خود گذاشته و به اين سو آمده بود از كشتن وى صرفنظر كرده « 5 » و از شهر بيرونش كردند . زمانى كه امام او را در اين وضعيت ديد ، به گريه افتاد . « 6 » شورشيان پس از كشتن حدود پنجاه نفر « 7 » و نيز\r\n\r\n\r\n","description":"","footnote":"\r\n( 1 ) . نثر الدر ، ج 4 : ص 16 - 15\r\n( 2 ) . اخبار الطوال ، ص 144 ؛ الجمل ، ص 322\r\n( 3 ) . الجمل ، ص 304\r\n( 4 ) . همان ، ص 329\r\n( 5 ) . الجمل ، ص 284\r\n( 6 ) . همان ، ص 285\r\n( 7 ) . المعارف ، ص 208\r\n","page_name":" 85 ","page_number":85},
  {"content":"\r\n\r\nكشتن نگاهبانان بيت المال ، به غارت آن پرداختند .\r\nزمانى كه خبر رفتن شورشيان در مدينه به امام رسيد ، آن حضرت سهل بن حنيف را بر جاى خويش گذاشته و همراه شمار زيادى از اصحاب پيامبر صلّى اللّه عليه و آله و ساير مردم مدينه كه در نقلى تعداد آنها چهار هزار نفر دانسته شده « 1 » به سرعت به سوى عراق حركت كرد . بنا به نقل سعيد بن جبير ، هشتصد نفر از انصار و چهار صد نفر از كسانى كه در بيعت رضوان حضور داشتند ، در جمل همراه امام على عليه السّلام بودند . « 2 »\r\nامام على عليه السّلام به هيچ روى مايل به بر پايى اين جنگ نبود . لذا سه روز پس از ورود به بصره ، با ارسال پيامهاى مكرر از شورشيان خواست تا به « جماعت » و « طاعت » بازگردند ، اما پاسخ مثبتى از آنان نشنيد . « 3 »\r\nآن حضرت ، صعصعة بن صوحان را همراه نامه‌اى به سوى بصره فرستاد . او با طلحه و زبير سخن گفت ، وقتى با عايشه سخن گفت ، احساس كرد كه او بيش از دو نفر ديگر ، قصد بر پايى شر دارد . پس از بازگشت امام ، عبد الله بن عباس را به بصره فرستاد . او به طلحه گفت : مگر تو بيعت نكردى ، طلحه گفت : شمشير بالاى سرم بود .\r\nابن عباس گفت : من خود ناظر بودم كه به اختيار بيعت كردى . طلحه از خون عثمان سخن گفت . ابن عباس گفت : مگر نبود كه عثمان ده روز از چاه خانهء خود آب مىخورد و تو اجازه ندادى از آب شيرين استفاده كند . آنگاه على عليه السّلام سراغ تو آمد و از تو خواست تا اجازه دهى از آب استفاده كند . پس از آن ابن عباس با عايشه و طلحه نيز سخن گفت . عايشه چنان به پيروزى خود اطمينان داشت كه كوچكترين انعطافى از خود نشان نداد . ابن عباس با استدلالهاى محكم خود كوشيد آنان را از خطرى كه در انتظارشان است پرهيز دهد اما نپذيرفتند . « 4 »\r\nبه هر روى اصرار امام اين بود كه جنگ صورت نگيرد . آن حضرت از آغاز كردن جنگ توسط اصحابش جلوگيرى كرده و رسما اعلام كرد كه كسى حق شروع جنگ ندارد . « 5 » حتى در روز جنگ ، پيش از ظهر ، امام قرآنى به دست ابن عباس داد تا\r\n\r\n\r\n","description":"","footnote":"\r\n( 1 ) . تاريخ خليفة بن خياط ، ص 184\r\n( 2 ) . تاريخ خليفة بن خياط ، ص 184\r\n( 3 ) . اخبار الطوال ، ص 147\r\n( 4 ) . الجمل ، صص 318 - 314\r\n( 5 ) . وقعة الجمل ، ص 36\r\n","page_name":" 86 ","page_number":86},
  {"content":"\r\n\r\nنزد طلحه و زبير رفته ، با دعوت آنان به قرآن با آنها سخن بگويد ؛ ابن عباس با طلحه و زبير سخن گفت ، اما عايشه حتى اجازه صحبت نداد و گفت : به صاحبت بگو : بين ما و او جز شمشير حاكم نخواهد بود . ابن عباس مىگويد : من هنوز از آنها دور نشده بودم كه تيرهاى آنان مثل باران به سوى ما آمد . « 1 »\r\nصبح روز دهم جمادى الاولى « 2 » لشكر امام آماده شد . در آن سوى عايشه ، سوار بر شتر ، در هودجى قرار گرفت كه زرهى بر آن پوشانده بودند . او در ميدان حاضر شد و به سخنرانى پرداخت و مرتب از مظلوميت عثمان سخن مىگفت . امام در آغاز قرآنى به دست يكى از افراد قبيلهء عبد القيس داد تا به ميان ميدان رفته شورشيان را به قرآن فرا خوانده از تفرقه و تشتت پرهيز دهد . شورشيان او را با تير زده و به شهادت رساندند . مادر اين جوان كه در آنجا حاضر بود خود را روى جنازهء فرزندش انداخت ، اصحاب كمك كردند تا جنازهء او را نزد امام آوردند . « 3 » امام كه تا آن زمان دستور داده بود سپاهش آغازگر جنگ نباشد ، با شهادت آن مرد ، به محمد بن حنفيه دستور حركت به سوى دشمن را صادر كرد . « 4 »\r\nدرگيرى از ظهر تا شب ادامه يافت . بيشترين جنگ در اطراف شتر عايشه بود كه گفته شده بيش از هفتاد دست كه خواستند افسار شتر او را بگيرند قطع شد . عايشه كوشيد براى تحميق مردم مشتى خاك برداشت و شبيه كارى كه رسول خدا صلّى اللّه عليه و آله كرده بود ، خاك را به سمت سپاه امام پاشيد و گفت : شاهت الوجوه ! امام خطاب به او فرمودند : « و ما رميت إذ رميت و لكن الشّيطان رمى » . « 5 » زمانى كه سپاه شورشى روى به شكست گذاشت مروان بن حكم كه كسى جز طلحه را قاتل عثمان نمىدانست ، تيرى بر او زده و وى را به قتل رساند . « 6 » جالب است كه ابن خياط مىگويد : زمانى كه جنگ\r\n\r\n\r\n","description":"","footnote":"\r\n( 1 ) . الجمل ، صص 339 - 336\r\n( 2 ) . همان ، ص 336 ؛ به نقل بلاذرى ، جنگ در روز دهم جمادى الثانية بوده است . نك : انساب الاشراف ، ص 238 ؛ تاريخ نامهء امام به مردم كوفه كه خبر فتح و پيروزى بر اصحاب جمل را به آنان دادند ، جمادى الاولى است . نك : الجمل ، ص 399\r\n( 3 ) . همان ، صص 340 - 339 ؛ المصنف ، ابن ابى شيبه ، ج 7 ، ص 537 ؛ انساب الاشراف ، ج 2 ، 241\r\n( 4 ) . انساب الاشراف ، ج 2 ، صص 241 - 240\r\n( 5 ) . الجمل ، ص 348 ؛ شرح نهج البلاغه ، ج 1 ، ص 257\r\n( 6 ) . انساب الاشراف ، ج 2 ، ص 247 - 246\r\n","page_name":" 87 ","page_number":87},
  {"content":"\r\n\r\nآغاز شد ، نخستين كشته ، طلحه بود . « 1 »\r\nاين نشان آن است كه اساسا مروان براى كشتن طلحه به اين جنگ آمده بوده است . او بعدها به اين مسأله افتخار مىكرد ، چنان كه خود اين حكايت را براى امام سجاد عليه السّلام نقل كرده بود . « 2 » گفته شده است كه امام ، طلحه را نيز در ميدان جنگ صدا زد و به او فرمود : اى ابو محمد ! ياد دارى كه رسول خدا صلّى اللّه عليه و آله دربارهء من فرمود : اللهم وال من والاه و عاد من عاداه ؟ طلحه گفت : استغفر الله ، اگر به خاطر آورده بودم خروج نمىكردم . « 3 »\r\nزبير نيز به اصرار فرزندش عبد الله در سپاه مانده و با وجود سخنان امام حاضر به ترك ميدان نمىشد . در يك مورد امام سخن پيامبر صلّى اللّه عليه و آله را به ياد او آورد كه آن حضرت فرمود : فرزند عمهء تو يعنى زبير ، بر تو بغى خواهد كرد . زبير اين خبر را تصديق كرد . « 4 » منابع در اين كه به هر روى زبير از صحنهء درگيرى فرار كرده « 5 » يا پشيمان ، ميدان را ترك كرده اختلاف نظر دارند .\r\nامام كه مقاومت بصريان را در اطراف جمل ديد ، دستور كشتن شتر را صادر كرد . شمارى از اصحاب امام اطراف شتر را گرفته و آن را كشتند . بعدها عايشه مىگفت : از داخل هودج على عليه السّلام را مىديدم كه خود در معركه مشغول جنگ بوده و فرياد مىزد : الجمل ، الجمل . « 6 » امام نزد هودج آمده و عايشه را با خطاب « يا شقيراء » مورد سرزنش قرار داد . « 7 » يك نكتهء گفتنى آن كه عايشه از داخل هودج ، از سوراخى كه درست كرده بودند ، بيرون را تماشا مىكرد . يك بار از كسى كه افسار هودج را گرفته بود ، پرسيد : آيا على در ميان جمعيت است . او پاسخ داد : آرى . عايشه از او خواست تا وى را به او نشان دهد . وقتى امام را به او نشان داد ، گفته : چقدر به برادرش شبيه است ! آن مرد پرسيد : مقصودت كيست ؟ گفت : پيامبر صلّى اللّه عليه و آله . آن مرد كه چنين شنيد ، افسار شتر\r\n\r\n\r\n","description":"","footnote":"\r\n( 1 ) . تاريخ خليفة بن خياط ، ص 185\r\n( 2 ) . الجمل ، ص 383\r\n( 3 ) . وقعة الجمل ، الغلابى ، ص 42 ؛ تاريخ مختصر دمشق ، ج 11 ، ص 204\r\n( 4 ) . انساب الاشراف ، ج 2 ، ص 255 ؛ اخبار الطوال ، ص 147\r\n( 5 ) . تعبير ابو مخنف آن است كه زبير پس از شكست سپاه ميدان را رها كرده عازم مدينه بود كه به قتل رسيد .\r\nانساب الاشراف ، ج 2 ، ص 254 ؛ معناى اين سخن جز گريز چيز ديگرى نيست .\r\n( 6 ) . الجمل ، ص 379\r\n( 7 ) . همان ، ص 369\r\n","page_name":" 88 ","page_number":88},
  {"content":"\r\n\r\nرا رها كرده و به سپاه امام پيوست . « 1 »\r\nپس از پايان جنگ عايشه را كه در هودج همچون مرده‌اى بىحركت مانده بود ، در آورده و همراه برادرش محمد بن ابى بكر به بصره فرستادند تا چند روز بعد از آن بصره را ترك كند . پس از آن او همراه شمارى زن و مرد بصرى به مدينه فرستاد . « 2 »\r\nبعدها عايشه بارها و بارها از اين اقدام خود پشيمان شده و اظهار ندامت مىكرد . « 3 »\r\nوقتى آيهء  « وَ قَرْنَ فِي بُيُوتِكُنَّ »  را مىخواند آن قدر گريه مىكرد كه خمارش خيس مىشد . « 4 »\r\nابن قتيبه مىگويد : زنى بر عايشه وارد شد و گفت : دربارهء زنى كه فرزند كوچكش را كشته چه مىگويى ؟ عايشه گفت : جهنم بر او واجب شده است . آن زن گفت : دربارهء زنى كه بيست هزار تن از فرزندان بزرگش را به قتل رسانده ( يعنى عايشه ) چه مىگويى ؟ « 5 » خود عايشه در وقت مرگ گفت : من بعد از پيامبر صلّى اللّه عليه و آله حادثه‌ها آفريده‌ام ، مرا در كنار ساير زنان ( و نه در كنار پيامبر ) دفن كنيد . « 6 » در نقلى ديگر آمده است كه عايشه مىگفت : شركت نكردن من در جمل ، براى من بهتر از آن بود كه ده فرزند پسر از پيامبر صلّى اللّه عليه و آله داشته باشم . « 7 »\r\nپس از پايان جنگ امام دستور داد تا كسى را تعقيب نكنند . هر كس تسليم شد او نكشند و مجروحى را از بين نبرند . امام حتى كسانى چون مروان و فرزندان عثمان را آزاد كرد . در آن لحظه مروان گفت : بيعت نخواهد كرد مگر آن كه او را بر بيعت مجبور كنند . امام فرمود : حتى اگر بيعت كند همچون جهود بيعت را نقض مىكند . « 8 »\r\nامام به جز آنچه دشمن در جنگيدن از آن بهره مىبرده ، اجازه برداشتن اموال شخصى مردم را ندادند . اين امر براى مردمى كه تا كنون ، پس از هر جنگ فاتحانه‌اى ، غنايم فراوانى مىگرفتند ، شگفت‌آور بود . در اين باره به امام اعتراض شد ، و امام با اين سخن\r\n\r\n\r\n","description":"","footnote":"\r\n( 1 ) . سمط النجوم العوالى ، ج 2 ، ص 440\r\n( 2 ) . انساب الاشراف ، ج 2 ، ص 249\r\n( 3 ) . همان ، ج 2 ، ص 265\r\n( 4 ) . همان ، ج 2 ، ص 266\r\n( 5 ) . عيون الاخبار ، ج 1 ، ص 202\r\n( 6 ) . طبقات الكبرى ، ج 8 ، ص 74\r\n( 7 ) . الفتوح ، ج 2 ، ص 241 ؛ طبقات الكبرى ، ج 5 ، ص 6\r\n( 8 ) . انساب الاشراف ، ج 2 ، ص 263 ( متن و پاورقى )\r\n","page_name":" 89 ","page_number":89},
  {"content":"\r\n\r\nكه اگر بنا به تقسيم اموال باشد ، عايشه سهم كدام يك از شما خواهد بود ، آنان را شرمنده كرد . با اين حال ، اين مشكل براى اذهان سادهء عرب ماند كه چگونه ممكن است ، ريختن خون قومى روا باشد ، اما برداشتن اموال آنان نه ! « 1 » .\r\nامام پس از تمام شدن غائلهء جمل ، به مسجد جامع در آمد و به سرزنش مردم پيمان‌شكن بصره كه نخستين مردمى هستند كه در برابر امام خود ايستاده‌اند پرداختند . امام آنها را « جند المراة و أتباع البهيمة » ( سپاه زن و پيروان حيوان ) ناميدند . « 2 » امام ضمن چند نامه خبر ماجراى بصره را به شهرهاى مدينه و كوفه نوشتند . « 3 » آنگاه دستور باز كردن بيت المال را دادند و آن را در ميان اصحابشان كه گفته‌اند دوازده هزار نفر بودند تقسيم كردند . اين بار امام بر خلاف طلحه و زبير كه با ديدن اموال بيت المال گفتند : اين همان وعدهء خدا و رسول است ، فرمود : اى طلاهاى زرد و سفيد ، جز من را فريب دهيد . « 4 »\r\nپس از آن چندى در بصره مانده و در روز دوشنبه 12 يا 16 رجب سال 36 هجرى ، « 5 » پس از نصب عبد الله بن عباس به عنوان حاكم بصره ، عازم كوفه شد . ورود آن حضرت به كوفه ، در روز دوشنبه دوازدهم ماه رجب ياد شده است . « 6 »\r\nپس از فرونشاندن شورش پيمان‌شكنان ، امام به كوفه رفته و در آنجا مستقر شدند . ترك مدينه براى امام دشوار بود اما راهى جز ماندن در كوفه نبود . درست مانند زمانى كه رسول خدا صلّى اللّه عليه و آله شهر مكه را با آن همه قداست و احساس وطن خواهى خود نسبت به آن ، آن را ترك كرد و در مدينه مستقر شد . دليل اصلى اين استقرار آن بود كه حجاز ، توانايى تحمل رويارويى با عراق يا شام را نداشت . افزون بر آن جمعيت اندك مدينه نمىتوانست در برابر سپاه شام بايستد .\r\n\r\n\r\n","description":"","footnote":"\r\n( 1 ) . اخبار الطوال ، ص 151\r\n( 2 ) . اخبار الطوال ، ص 151 ؛ الجمل ، ص 407 ؛ ربيع الابرار ، ج 1 ، ص 308\r\n( 3 ) . الجمل ، ص 399 - 395\r\n( 4 ) . همان ، صص 402 - 401\r\n( 5 ) . الفتوح ، ج 2 ، ص 374 ؛ اخبار الطوال ، ص 152 انساب الاشراف ، ج 2 ، ص 273 ؛ گفتنى است كه نامهء امام براى خبر فتح به قرظه بن كعب حاكم كوفه ، در رجب همين سال نوشته شده است . نك : الجمل ، ص 404\r\n( 6 ) . اخبار الطوال ، ص 153\r\n","page_name":" 90 ","page_number":90},
  {"content":"\r\n\r\n\r\nجنگ با ستمگران در صفين\r\nامام در ورود به كوفه ، به قصر حاكم نرفت . قصر مزبور ، در طى سالها ، به قصرى اشرافى تبديل شده بود . وقتى از حضرت خواستند تا به قصر برود ، فرمود : قصر بومان نه ، آنگاه به رحبهء مسجد كوفه رفت و به طور موقت در آن ساكن شد ، و پس از آن ، به خانهء جعده ، فرزند خواهرش ام هانى رفت . « 1 » مردم كوفه ، به عنوان مردمى پيروز در بصره ، استقبال شايانى از امام كردند . « 2 » در اين زمان مهمترين مسأله امام ، مسألهء شام بود .\r\nدر اين زمان ، بجز شامات ، ديگر بلاد با امام بيعت كرده بودند « 3 » و امام در كوفه براى مناطق مختلف عراق و ايران ، حاكمانى را مشخص كرده و اعزام نمود . « 4 » مالك اشتر به جزيره ( شامل موصل ، نصيبين ، دارا ، سنجار ، آمد ، هيت و عانات ) فرستاده شد .\r\nاين منطقه از حساسيت خاصى برخوردار بود ، زيرا به شام نزديك بوده و در آن سوى ضحاك بن قيس از طرف معاويه حكومت داشت . منطقهء جزيره عثمانى مذهب بودند « 5 » و كسانى از « عثمانيه » كه از كوفه و بصره گريخته بودند به مناطقى از جزيره كه تحت سلطهء معاويه بود پناه برده بودند . « 6 » مناطق تحت سلطهء ضحاك عبارت بود از شهرهاى رقّه ، رها ، و قرقيسا . زمانى كه اشتر به جزيره رفت ، سپاهى فراهم آورده و به حران تاخت . در طى اين جمله درگيرى سختى با سپاه ضحاك صورت گرفت . او توانست اين منطقه را تحت سلطهء خود در آورد . « 7 »\r\nگفتنى است كه امام در آغاز ورود در كوفه ، كوشيد تا اذهان مردم را نسبت به مسائل مختلف روشن كرده و آنان را براى پشتيبانى از خود در تحولات بعدى آماده سازد . آن حضرت با بزرگان و اشراف سخن گفته و آنها را براى حمايت از خود در\r\n\r\n\r\n","description":"","footnote":"\r\n( 1 ) . وقعة صفين ، صص 3 ، 5 ؛ الفتوح ، ج 2 ، ص 349 . گفتنى است كه جامعترين اثر دربارهء واقعهء صفين كتاب با ارزش وقعة صفين نصر بن مزاحم متوفاى 212 است . ابن اعثم در اخبار صفين ، به طور عمده از اين كتاب بهره برده و آن را تلخيص كرده است . منابعى چون طبرى و بلاذرى ، جز اخبار متفرق عمدتا از ابو مخنف مطالبى را نقل كرده‌اند .\r\n( 2 ) . الفتوح ، ج 2 ، ص 347\r\n( 3 ) . انساب الاشراف ، ج 2 ، ص 212\r\n( 4 ) . وقعة صفين ، صص 13 - 12\r\n( 5 ) . الفتوح ، ج 2 ، ص 350\r\n( 6 ) . انساب الاشراف ، ج 2 ، ص 297\r\n( 7 ) . الفتوح ، ج 2 ، ص 350 ؛ وقعة صفين ، ص 13 ؛ اخبار الطوال ، ص 167\r\n","page_name":" 91 ","page_number":91},
  {"content":"\r\n\r\nبرابر معاويه آماده مىساخت .\r\nدر آن زمان ، عراق تحت سلطهء همين اشراف بود . رؤساى قبايل بيش از حاكم شهر قدرت داشتند و امام نمىتوانست بدون جذب اينان ، كارها را سامان دهد . در عين حال روش امام آن بود تا كار را بدون مشاورت مردم پيش نبرد . اين امر ، براى مردمى كه درك سياسى داشتند ، شوق بيشترى براى همكارى ايجاد مىكرد . مردم در پاسخ امام كه فرمود قصد دارد تا نامه‌اى به معاويه نوشته و او را دعوت به اطاعت از خود كند ، گفتند : شما هر چه انجام دهى ما از تو اطاعت مىكنيم . اطاعت ما از تو همانند اطاعت ما از پيامبر صلّى اللّه عليه و آله است . « 1 »\r\nامام از كوفه با فرستادن نامه‌اى به معاويه كوشيد تا او را به اطاعت از امام مسلمين قانع كند . امام ضمن نامه‌اى ، به معاويه نوشتند كه خلافت او بر اساس معيارهايى كه تا آن زمان بوده است هيچ مشكلى ندارد و او بايد آن را بپذيرد . امام در اين نامه نوشتند : « اما بعد ، همانا بيعتى كه مردم در مدينه با من كرده‌اند براى تو نيز كه در شام اقامت دارى ، الزامى است ، چه همان كشان كه با أبو بكر و عمر و عثمان بيعت كرده بودند و بر همان پايه و روشى كه با ايشان بيعت شده بود ، با من بيعت كرده‌اند ، از اين رو هيچ فرد حاضر را چاره‌اى نيست مگر آن كه اختيار بيعت كند و هيچ فرد غايب را راهى نيست كه آن را مردود شمارد . شورى فقط حق مهاجران و انصار است و هنگامى كه شورايى از مهاجران و انصار تشكيل شد و بر رهبرى مردى اتفاق كردند و او را امام خواندند ، اين همان گزينش مورد رضاى خداست « 2 » . . . اگر خود را دچار بلا سازى ( و به سركشى ادامه دهى ) من با تو بجنگم و از خدا بر ضدت يارى گيرم . دربارهء قاتلان عثمان سخن بسيار گفته‌اى ، نخست بدان راهى كه مسلمانان مىپيمايند درآى و سپس با آنان به محاكمه نزد من آى تا تو و آنان را بر كتاب خدا وادارم . . . و بدان كه تو\r\n\r\n\r\n","description":"","footnote":"\r\n( 1 ) . الفتوح ، ج 2 ، ص 352\r\n( 2 ) . عبد الرحمن بن غنم ازدى كه او را « افقه اهل الشام » مىگفتند در شام به شرحبيل گفت : حتى اگر على عثمان را كشته باشد ، از آن كه مهاجرين و انصار با او بيعت كرده و آنان « حكّام بر مردم » هستند ، باز خليفه مسلمانهاست . نك : وقعة صفين ، ص 45\r\n","page_name":" 92 ","page_number":92},
  {"content":"\r\n\r\nدر شمار طلقا هستى و اسيران آزاد شده سزاوار خلافت و شركت در شورا نيستند . » « 1 »\r\nزمانى كه جرير بن عبد الله نامهء امام به معاويه داد و از او خواست تا از فتنه‌انگيزى دست برداشته و به جماعت مسلمانان بپيوندد ، معاويه از مردم خواست تا در مسجد جمع شوند . او ضمن ستايش از سرزمين شام به عنوان « الارض المقدسه » گفت : من خليفه عمر بن خطاب و خليفه عثمان بر شما هستم . من ولىّ خون عثمان هستم كه مظلوم كشته شده است . شما دربارهء خون عثمان چه مىگوييد ؟ همهء مردم حمايت خود را از او در انتقام خون عثمان اعلام كردند . اين پاسخ معاويه به امام بود .\r\nآنچه در اين سخنان معاويه از همه جالب‌تر بود آن كه او از طرف عمر بر شام منصوب شده بوده است . « 2 »\r\nمعاويه به جرير بن عبد الله كه از طرف امام آمده بود ، گفت : به على عليه السّلام بنويس كه شام و مصر را براى من قرار دهد و زمانى كه درگذشت ، بيعت كسى را بر عهدهء من نگذارد . در اين صورت من كار را به او وامىگذارم و او را به عنوان خليفه مىشناسم .\r\nجرير اين مطلب را به امام نوشت و آن حضرت پاسخ داد : مغيره در مدينه به من اين پيشنهاد را كرد و من قبول نكردم ، من چنين نخواهم بود كه « لم يكن اللّه ليرانى أتّخذ المضلين عضدا » ، خداوند مرا به گونه‌اى نخواهد ديد كه گمراه كنندگان را به عنوان بازوى خود استفاده كنم . « 3 »\r\nنامه‌هاى ديگرى نيز ميان معاويه و امام رد و بدل شد كه نكات مهمى را در بر داشت . معاويه در نامهء خود به امام نوشت كه پس از رسول خدا صلّى اللّه عليه و آله خلفاى سر كار آمدند كه « تو بر همهء ايشان رشك بردى و با همه گردنكشى كردى . و ما آن عصيان را در نگاه خشم‌آلود و گفتار ناهنجار و آههايى كه از دل بر مىكشيدى و در تأخير تو از ( بيعت با ) خلفا دريافتيم و ( مىديديم ) كه به سان كشاندن هيون فحلى حلقه در بينى ( به قهر و جبر ) كشانده مىشدى تا با اكراه با ايشان بيعت مىكردى . » معاويه در ادامه از دشمنى امام با عثمان سخن گفت و اين كه در كنار خانهء او كشته شد و او صدايش در\r\n\r\n\r\n","description":"","footnote":"\r\n( 1 ) . وقعة صفين ، ص 29 ؛ الفتوح ، ج 2 ، صص 375 - 374 ؛ و نك : اخبار الطوال ، ص 157\r\n( 2 ) . الفتوح ، ج 2 ، ص 380\r\n( 3 ) . وقعة صفين ، ص 52 ؛ الفتوح ، ج 2 ، ص 392\r\n","page_name":" 93 ","page_number":93},
  {"content":"\r\n\r\nنيامد و اگر مىخواست مىتوانست جلوى قتل او را بگيرد . اكنون هم اگر راست مىگويد قاتلان عثمان را به او بسپارد تا با او بيعت كند .\r\nامام در پاسخ با ياد از پيروزى كه خداوند نصيب پيامبر صلّى اللّه عليه و آله كرده و دشمنانش را سركوب كرد ، يادآور شدند كه : « پافشارترين مردم در تحريك بر ضد او همان خاندان خود وى بودند . » امام افزود : ما اهل بيت نخستين كسانى بوديم كه به رسول خدا صلّى اللّه عليه و آله ايمان آورديم ، در حالى كه قوم او قصد كشتن پيامبرمان را داشتند و خواستند : « ريشهء ما را بر كنند و بار اندوهها را بر دلمان نهند و كارهاى ناروا با ما كردند و ما را از خوراكى گوارا و نوشيدن جرعه‌اى زلال بازداشتند و بيم و ترس را به ما ارزانى داشتند و بر ما ديده‌بانان و جاسوسان گماشتند و ما را به رفتن بر كوهسارى سخت و ناهموار ناگزير كردند و آتش جنگ را بر ضد ما بر افروختند و ميان خود پيمانى نوشتند كه با ما نخورند و نياشامند و همسرى و خريدوفروش نكنند و دست به دستمان نسايند و امانمان ندهند مگر آن كه پيامبر صلّى اللّه عليه و آله را به ايشان سپاريم تا او را بكشند . »\r\nامام در ادامه با ياد از زحماتى كه در جنگهاى زمان پيامبر صلّى اللّه عليه و آله تحمل كرده افزود : « تو از رشك بردن من بر خلفا و تأخيرم از بيعت با آنها و گردنكشى من بر ضد ايشان سخن گفتى . اما دربارهء گردنكشى ؛ پناه بر خدا اگر هرگز چنان بوده باشد . و اما تأخير من در موافقت با ايشان و ناخوشايندى از كار آنان ؛ من در اين مورد از كسى پوزش نمىخواهم . » امام در ادامه ، دليل اين امر را كه حقانيت او نسبت به خلافت بوده شرح داده است . پس از آن نيز در اين باره كه دستى در خون عثمان نداشته سخن گفته است . به علاوه از سخن ابو سفيان در جريانات سقيفه ياد كرده كه از امام خواست تا اجازه ندهد خلافت از آن ابو بكر باشد ، بلكه بگذارد تا او با وى بيعت كند . امام افزود :\r\nمن از اين كار امتناع كردم ، زيرا مردم به روزگار كفر نزديك بودند و من از ايجاد تفرقه در ميان مسلمانان بيم داشتم . » « 1 » اين نامه سند مهمى از برخورد امام با خلفا و نظر امام دربارهء حقانيت خود براى خلافت است . امام بعد از اين نيز نامه‌هايى براى معاويه و\r\n\r\n\r\n","description":"","footnote":"\r\n( 1 ) . وقعة صفين ، صص 91 - 86 ؛ انساب الاشراف ، ج 2 ، صص 282 - 277 ؛ شرح نهج البلاغه ، ابن ابى الحديد ، ج 15 ، ص 73 ؛ الفتوح ، ج 2 ، صص 475 - 474 نهج السعادة ، ج 4 ، ص 185 .\r\n","page_name":" 94 ","page_number":94},
  {"content":"\r\n\r\nعمرو بن عاص نگاشته و كوشيد تا آنان را از راه باطلى كه مىروند ، بازدارد . « 1 »\r\nامام مصمم بر جهاد با معاويه شد . آن حضرت بارها اين سخن را تكرار كرده بود كه « امرت بقتال الناكثين و القاسطين و المارقين . » « 2 » اكنون نوبت قاسطين بود تا امام به جهاد با آنان بشتابد . آن حضرت برجستگان اصحابش كه از مهاجران و انصار بودند ، فرا خواند و از آنها خواست تا نظرشان را دربارهء رفتن به شام بيان كنند . هاشم بن عتبه برادرزادهء سعد بن ابى وقاص ، گفت كه اين گروه به دروغ مدعى خون عثمان هستند .\r\nآنان طالب دنيايند و ما بايد هر چه زودتر براى سركوبى آنها حركت كنيم . عمار نيز اصرار كرد كه اگر يك روز زودتر حركت كنيم بهتر است . او در شعرى گفت :\r\n سيروا إلى الأحزاب أعداء النبى * سيروا فخير الناس أتباع على « 3 » \r\nقيس بن سعد نيز گفت : جهاد با اينان ، براى او از جهاد با ترك و روم واجب‌تر است .\r\nسهل بن حنيف نيز آمادگى انصار را براى همراهى و اطاعت از امام اعلام كرد . در آن ميان يك نفر به اعتراض برخاست و گفت : مىخواهى ما را براى كشتن برادران شامى اعزام كنى ، همانطور كه ديروز براى كشتن برادرانمان در بصره بردى ! مردم شروع به توبيخ او كردند . آن مرد گريخت و جمعيت نيز به دنبال او و در بازار در آشوب جمعيت كشته شد . « 4 » پس از آن مالك اشتر گفت : سخن اين شقى خائن شما را ناراحت نكند ، همهء اين مردم ، از شيعيان تو هستند . « 5 » جوّ كوفه در اين زمان به قدرى مناسب بود كه كسى جرأت مخالفت و يا حتى اظهار ديدگاه مخالفى را نداشت . براى بسيارى از قبايل ننگ بود كه كسانى از آنها ، موضع اعتزال داشته باشند . از جمله افرادى كه اين ديدگاه را مطرح كرد ، حنظلة بن ربيع بود . افراد طايفهء او به قدرى وى را تحت فشار قرار دادند كه شبانه به طرف معاويه گريخت ، گرچه گويا در جنگ شركت نكرد . « 6 »\r\nبا اين حال ، شك و ترديد حتى براى افرادى كه تا اندازه‌اى سالم بودند ، كما\r\n\r\n\r\n","description":"","footnote":"\r\n( 1 ) . وقعة صفين ، صص 111 - 110 ؛ الفتوح ، ج 2 ، صص 480 - 477\r\n( 2 ) . الفتوح ، ج 2 ، ص 460\r\n( 3 ) . وقعة صفين ، ص 101 ؛ الفتوح ، ج 2 ، ص 460\r\n( 4 ) . انساب الاشراف ، ج 2 ، ص 293 ؛ الفتوح ، ج 2 ، ص 362 ؛ اخبار الطوال ، ص 164 . امام ديهء او را از بيت المال پرداخت كرد .\r\n( 5 ) . وقعة صفين ، صص 96 - 92\r\n( 6 ) . همان ، صص 98 - 99 ؛ الفتوح ، ج 2 ، ص 444\r\n","page_name":" 95 ","page_number":95},
  {"content":"\r\n\r\nبيش وجود داشت . ابو زبيب بن عوف ، از امام خواست تا رسما براى او شهادت دهد كه راهى كه در قطع پيوند ولايت با سپاه شام رفته و جاى آن را به دشمنى با آنها مىدهند ، راه حق است . امام بر اين مطلب شهادت داد . پس از آن عمار نيز برايش گواهى داد و او به استناد اين دو شاهد ، به راه خويش مطمئن شد . « 1 »\r\nگروهى از اصحاب عبد الله بن مسعود - كه زمانى در كوفه مسئول بيت المال بود - نزد امام آمدند و گفتند : ما همراه شما مىآييم اما لشكرگاه ما جدا خواهد بود . اين از آن رو است تا ببينيم چه كسى بر باطل بوده و بغى مىكند . امام رأى شان را پذيرفت .\r\nيك گروه چهار صد نفرى ، به رهبرى ربيع بن خثيم ، با اظهار ترديد از اين جنگ ، از امام خواستند تا آنها را به يكى از مرزها بفرستد . امام نيز آنان را به مرز رى فرستاد . امام افراد طايفهء باهله را نيز كه نه امام از دست آنها خشنود بود و آنها از دست امام ، عطايشان را پرداخت كرده به مرز ديلم فرستاد . « 2 »\r\nعبد الله بن بديل ، نيز در سخنانى ضمن تأييد موضع امام ، خطاب به آن حضرت گفت : دشمنى اينان با تو به خاطر ضرباتى است كه پيش از اين بر آنها وارد كرده‌اى . او سپس خطاب به مردم گفت : چگونه معاويه با على عليه السّلام بيعت مىكند در حالى كه برادرش حنظله ، دائيش وليد ، و جدش عتبه در يك معركه كشته شده‌اند ؟ « 3 »\r\nحجر بن عدى و عمرو بن حمق راه افتاده اظهار برائت و لعن به شاميان مىكردند . امام آنان را خواست و فرمود : نمىخواهد آنها به لعّان و شتّام شناخته شوند . بجاى اين كار ، از خدا بخواهند تا از خونريزى جلوگيرى كرده و صلح و صفا برقرار شود . عمرو بن حمق ، بر دوستى خود در هر حال نسبت به امام تأكيد كرده و آن حضرت نيز در حق وى دعا كردند . « 4 » عمرو تا زمانى كه به دست ابن ام الحكم حاكم معاويه در جزيره به شهادت رسيد ، بر سر پيمان خود باقى بود .\r\nپس از آن كه امام مطمئن شد معاويه جز زبان زور چيزى نمىفهمد و از سوى\r\n\r\n\r\n","description":"","footnote":"\r\n( 1 ) . وقعة صفين 101 - 101\r\n( 2 ) . همان ، ص 115 ؛ اخبار الطوال ، ص 165 گويا اين همان خواجه ربيع است كه اكنون در مشهد مزارش آباد و پرمشترى است .\r\n( 3 ) . وقعة صفين ، ص 102 ؛ الفتوح ، ج 2 ، ص 447\r\n( 4 ) . وقعة صفين ، ص 103 ؛ الفتوح ، ج 2 ، صص 448 - 447 ؛ اخبار الطوال ، ص 165\r\n","page_name":" 96 ","page_number":96},
  {"content":"\r\n\r\nديگر بزرگان كوفه مدافع وى در جنگ با شام هستند ، در خطبه‌اى عمومى مردم را به جهاد فرا خواند . پس از وى ، امام حسن عليه السّلام به سخنرانى پرداخت و ضمن آن فرمود :\r\n« براى نبرد با دشمن خود ، معاويه و سپاهش ، بسيج شويد ؛ زيرا او اينك آماده شده است ، و روحيهء پيكارجويى را رها نكنيد ، كه ترك آن ، رشتهء پيوند دلها را بگسلد و پايمردى ( با جولان ) تيغ و سنان ضامن هميارى و جلوگيرى ( از شكست ) است . » پس از آن ، امام حسين عليه السّلام نيز ضمن سخنانى مردم را به جنگ بر ضد شاميان بر انگيخت . « 1 » امام به ابن عباس نامه نوشت تا مردم بصره را نيز به همراهى دعوت كند .\r\nبسيارى از مردم بصره پس از دعوت امام ، همراه ابن عباس به كوفه آمدند . ابن عباس ، ابو الاسود دئلى را بجاى خود در بصره گماشت . آن حضرت به مخنف بن سليم نامه نوشت تا كسى را بجاى خود در اصفهان گماشته و به امام ملحق شود و او نيز چنين كرد .\r\nكوفه آماده نبرد با شام شد . امام دستور دادند تا جنگجويان در نخيله ، كه اردوگاه نظامى كوفه بود ، اجتماع كنند . اين امر ، معاويه را نيز بر آن داشت تا منبر كوفه را با لباس خونين عثمان ، آزين بسته ، و در حالى كه هفتاد هزار شيخ پيرامون آن گريه مىكردند ، مردم شام را براى مقابله با سپاه عراق آماده كند . « 2 » بر اساس گزارش نصر بن مزاحم ، جنگ صفين از ماه دوم سال 37 آغاز شده و تا صفر سال بعد ادامه يافته است .\r\nزمانى كه سپاه عراق ، به سپاه شام رسيدند ، متوجه شدند كه آنان در منطقه مستقر شده و راه سنگفرش را نيز كه از ميان باتلاق عبود مىكرد در اختيار خود گرفته‌اند . آنها تيراندازان و سوارانى را براى جلوگيرى از رفت و شد عراقيان به شريعه در آنجا مستقر كرده‌اند .\r\nگفته شده است كه شمار سپاه شام بالغ بر يكصد و بيست هزار نفر بوده است . « 3 »\r\nسپاه امام نيز زمان خروج از كوفه بالغ بر هشتاد هزار نفر بوده كه در راه نيز تعدادى از مردم مدائن به آن افزوده شدند . « 4 »\r\n\r\n\r\n","description":"","footnote":"\r\n( 1 ) . وقعة صفين ، صص 115 - 114\r\n( 2 ) . وقعة صفين ، ص 127\r\n( 3 ) . الفتوح ، ج 2 ، ص 439\r\n( 4 ) . اخبار الطوال ، صص 167 - 166\r\n","page_name":" 97 ","page_number":97},
  {"content":"\r\n\r\nدر درگيرى ايجاد شده ، و با رشادت مالك ، « 1 » سپاه عراق بر آب مسلط شد و امام دستور داد تا مانع از استفاده از آب براى شاميان نشوند . معاويه با انتشار خبرى ( كه با فرستادن تيرى به سوى سپاه امام صورت گرفته و بر سر آن نامه‌اى بود كه روشن نبود كه چه كسى فرستاده و شايد يك دوست ! ) دائر بر زير آب گرفتن منطقهء تحت اختيار امام ، سپاه عراق را جابجا كرد . امام كه با جابجا شدن سپاه مخالف بود ، اما مغلوب رأى عراقيان شد و سپاه عراق تنها با جنگى مجدد توانست مجددا بر آب مسلط شود .\r\nبا گذشتن محرم ، ماه حرام تمام شد و جنگ صفين به تمام معنا ، در نخستين روز ماه صفر كه گفته شده چهارشنبه بوده ! ميان مالك و حبيب بن مسلمه آغاز شد . « 2 » در شب آغاز جنگ ، امام به همهء نيروهاى خود ، سفارش مىكرد : « لا تقاتلوا القوم حتى يبدءوكم » . « 3 » تا زمانى كه شروع نكرده‌اند ، با آنها نجنگيد .\r\nهدف امام در اينجا نيز آن بود كه تا آخرين لحظه فرصتى براى بازگشت شاميان به حق باقى بگذارد . سفارشات امام به سپاهش چنين بود : « تا آغاز به جنگ نكرده‌اند شما به جنگ با ايشان نپردازيد ، چه شما به حمد خدا حجتى تمام داريد و چون ايشان را واگذاريد تا آغاز به جنگ كنند اين حجتى ديگر به سود شما و بر ضد آنان است . و اگر جنگيديد و دشمن را شكست داديد ، گريزنده‌اى را نكشيد و مجروحى را تمام كش نكنيد و عورتى را برهنه نسازيد و كشته‌اى را مثله نكنيد . و اگر به قرارگاه قوم دشمن در آمديد ، پرده‌اى را مدريد و جز به فرمان من به خانه‌اى وارد نشويد و چيزى از اموال ايشان را جز آنچه در لشكرگاه باشد بر نگيريد و به هيچ زنى آزار و گزندى نرسانيد ، گرچه به ناموس شما دشنام دهند و فرماندهان و نيكان شما را مشمول دشنام سازند ؛ زيرا آن زنان ، از نظر نفسانيات و خرد ضعيف و ناتوانند و ما مأمور بوديم ( زمان پيامبر « ص » ) آن زمان كه آنان زنان مشركى بودند نيز از آزار رساندن به ايشان خوددارى كنيم . » « 4 »\r\nبه هر روى جنگ در روز چهارشنبه اول ماه صفر « 5 » آغاز شد و دو طرف به\r\n\r\n\r\n","description":"","footnote":"\r\n( 1 ) . الفتوح ، ج 3 ، ص 13\r\n( 2 ) . همان ، ص 214 ؛ انساب الاشراف ، ج 2 ، ص 303\r\n( 3 ) . الفتوح ، ج 3 ، صص 45 - 44\r\n( 4 ) . وقعة صفين ، صص 204 - 203\r\n( 5 ) . على رغم اين كه در چند منبع اين تاريخ آمده است ، بلاذرى ( انساب ، ج 2 ، ص 323 ) دوازدهم ماه صفر را\r\n","page_name":" 98 ","page_number":98},
  {"content":"\r\n\r\nشدّت به جنگ با يكديگر پرداختند . گويا هر روز يكى از فرماندهان امام رهبرى خط مقدم را عهده‌دار بوده است . روز نخست مالك ، روز دوم هاشم بن عتبه ، روز سوم عمار بن ياسر ، روز چهارم محمد حنفيه و روز پنجم عبد الله بن عباس ، فرماندهى را عهده‌دار بوده‌اند . « 1 » پنج شنبه بعدى ، جنگ شدت يافت و ضمن آن جناح چپ عراق شكست اما به سرعت با همت و رشادت خود امام و مالك اين شكست جبران شد . « 2 »\r\nامام خود در ميان سپاه حضور داشت و مرتب با خواندن دعاها و خطبه‌ها آنان را به پايدارى فرا مىخواند . « 3 »\r\nامام در بحبوحهء درگيرى ، قرآنى به دست يكى از سپاهيانش داد تا به سوى سپاه شام رفته آنان را به حكميت قرآن دعوت كند ، اما سپاه شام او را كشتند . « 4 » امام از معاويه خواست تا با يكديگر مبارزه كنند ، هر كدام پيروز شدند ، حكومت از آن او باشد .\r\nمعاويه حاضر به پذيرش اين پيشنهاد نشد . « 5 » يك بار نيز با عمرو روبرو شد كه عمرو با آشكار كردن عورت خود و استفاده از حياى امام توانست از معركه بگريزد . « 6 » نظير همين مسأله براى بسر بن ارطاة نيز پيش آمده است . « 7 » در اين جنگ بسيارى از سپاهيان برجستهء امام نظير عمار ياسر به شهادت رسيدند . يكى از شهداى صفين اويس قرنى ، « 8 » عارف نامى است كه منزلتى بزرگ در ميان مسلمانان داشته و دارد . ابن اعثم ، در ضمن خبر شهادت وى در صفين ، شرحى دربارهء وى به دست داده است . « 9 »\r\nهاشم بن عتبه معروف به هاشم المرقال ، كه يك چشم خود را در فتوحات از دست داده بود ، از فداكارترين ياران امام بود كه در صفين به شهادت رسيد . او برادر\r\n\r\n\r\n","description":"","footnote":"\r\nجمعه دانسته است كه با اين تاريخ سازگار نيست ، اما با توجه به خبر نصر داير بر آن كه قرار نامهء حكميت در چهار شنبه هفدهم صفر نوشته شده نقل بلاذرى به اين كه دوازدهم ماه صفر جمعه بوده درست مىشود .\r\n( 1 ) . انساب الاشراف ، ج 2 ، صص 305 - 303\r\n( 2 ) . همان ، ج 2 ، صص 306 - 305\r\n( 3 ) . وقعة صفين ، صص 232 - 230\r\n( 4 ) . وقعة صفين ، ص 244\r\n( 5 ) . همان ، ص 274 ؛ اخبار الطوال ، ص 176\r\n( 6 ) . وقعة صفين ، ص 407 ؛ انساب الاشراف ، ج 2 ، ص 330 ؛ اخبار الطوال ، ص 177\r\n( 7 ) . الفتوح ، ج 3 ، صص 174 - 173\r\n( 8 ) . وقعة صفين ، ص 324 ؛ انساب الاشراف ، ج 2 ، ص 320 . بلاذرى خبر شهادت اويس را با ترديد آورده است . مصحح محترم منابع متعددى را كه اين خبر غير قابل ترديد را آورده‌اند در صفحات 322 - 320 ياد كرده است .\r\n( 9 ) . الفتوح ، ج 2 ، صص 460 - 451\r\n","page_name":" 99 ","page_number":99},
  {"content":"\r\n\r\nزاده سعد وقاص بوده ، و بر خلاف موضع او كه در شمار قاعدين بود ، با اطمينان كامل در كنار امام ايستاد تا به شهادت رسيد . « 1 » از ديگر ياران امام كه در صفين به شهادت رسيد ، خزيمه از اصحاب رسول خدا صلّى اللّه عليه و آله بود كه آن حضرت گواهى او را به جاى دو گواهى پذيرفت ، و به همين دليل به « ذو الشهادتين » مشهور بود .\r\nدر يكى از آخرين روزهاى جنگ ، نبرد چنان سخت شد كه از نماز صبح آغاز شد و تا نيمهء شب ادامه يافت . در تمام اين مدت ، اشتر به كار تحريك و تحريض سپاه مشغول بود . اين شب را « ليلة الهرير » ناميده‌اند . مجددا جنگ از نيمه آن شب آغاز شد و تا ظهر فردا ادامه داشت . امام ضمن خطبه‌اى فرمود : جز يك نفس از دشمن نمانده است .\r\nمعاويه و عمرو كه كار را تمام شده مىديدند و احساس كردند كه نمىتوانند به سپاه شام اميد چندانى داشته باشند دست به حيله زدند . فرداى ليلة الهرير ، كه جنگ تا ظهر آن ادامه داشت ، « 2 » پانصد قرآن بر سر نيزه‌هاى شاميان رفت . فرياد بلند بود كه اى گروه عرب ! به زنان و دختران خود بينديشيد ، اگر شما نابود شويد ، فردا چه كسى در برابر روميان و تركان و پارسيان در ايستد ؟ « 3 »\r\nاين اقدام سبب شد تا كم كم در ميان سپاه عراق اين ندا شنيده شود كه دشمن حكميت قرآن را پذيرفته است و ما حق جنگ با آنها را نداريم . امام به شدت در برابر اين سخن ايستاد و اعلام كردند كه اين كار ، جز فريب چيزى نيست . صعصعه مىگفت : اقدام معاويه بعد از آنى بود كه شنيد اشعث بن قيس در ليلة الهرير ، از زنان و دختران ياد كرده و اين كه عرب در حال نابودى است . « 4 » نخستين مخالف جدى امام نيز براى استمرار جنگ ، همين اشعث بود .\r\nبالا گرفتن اختلاف در ميان سپاه امام كار را سخت دشوار كرد . امام احساس كرد كه ديگر فرمانده نيست بلكه اين مردم هستند كه دستان او را بسته و بر وى امير شده‌اند . با اين حال امام برخاست و فرمود : من سزاوارترين افراد براى پذيرفتن\r\n\r\n\r\n","description":"","footnote":"\r\n( 1 ) . اخبار مفصل وى در وقعة صفين آمده است . از جمله نك : صص 356 - 346\r\n( 2 ) . انساب الاشراف ، ج 2 ، ص 323\r\n( 3 ) . وقعة صفين ، ص 478\r\n( 4 ) . همان ، ص 481\r\n","page_name":" 100 ","page_number":100},
  {"content":"\r\n\r\nحكميت كتاب خدا هستم اما معاويه و اصحابش اصحاب دين و قرآن نيستند ، من آنها را بهتر از شما مىشناسم . از كوچكى با آنها بوده‌ام . در اين لحظه حدود بيست هزار نفر از سپاه عراق نزد امام آمده بدون آن كه آن حضرت را « امير المؤمنين » خطاب كنند ، از او خواستند تا حكميت قرآن را بپذيرد . طايفهء قرّاء كه به خواندن قرآن دلخوش داشتند و شمارى از آنها در سلك خوارج در آمدند ، در ميان اين افراد بودند . « 1 » در اين زمان ، اشتر در خط مقدم نزديك لشكرگاه معاويه مشغول جنگ آمد . مخالفان جنگ ، از امام خواستند تا دستور دهد اشتر برگردد . امام يزيد بن هانى را به دنبال او فرستاد .\r\nاشتر پيغام داد : اكنون وقت بازگشت نيست . مخالفان گفتند : تو او را به ادامهء جنگ واداشته‌اى . اگر اشتر بازنگردد تو را خواهيم كشت . اين خبر سبب شد تا اشتر بازگشت و جنگ متوقف شد . امام ضمن نامه‌اى به معاويه با قيد اين كه ما مىدانيم تو اهل قرآن نيستى ، پذيرفتن حكميت قرآن را يادآور شد . « 2 »\r\nاشعث نزد معاويه رفت و از وى دربارهء چگونگى اجراى حكم قرآن سؤال كرد . او گفت : بهتر است يك نفر از سوى ما و فرد ديگرى از سوى شما بنشينند و در بارهء حكم قرآن در اين بارهء اظهار نظر كنند . او اين نظر را به امام منتقل كرد . پس از آن جمعى از قرّاء شام و عراق در ميان دو سپاه آمدند ، مدتى قرآن خواندند و متفق شدند كه آنچه را قرآن احيا كرده احيا كنند . پس از آن اهل شام ، عمرو بن عاص را برگزيدند .\r\nاشعث و شمارى ديگر از كسانى كه بعدا در گروه خوارج در آمدند ، ابو موسى اشعرى را پيشنهاد كردند .\r\nامام به دليل مخالفت ابو موسى با وى در جنگ جمل حاضر به قبول وى نشد ، اما آنها در اين باره اصرار كردند . پيشنهاد امام ، ابن عباس و يا اشتر بود ، اما آنها گفتند :\r\nاشتر عقيده به جنگ دارد . ابن عباس نيز نبايد باشد ؛ زيرا عمرو بن عاص از مضرىهاست ، طرف ديگر بايد يمنى باشد . ( لا و الله لا يحكم فيها مضريان حتى تقوم الساعة ) . « 3 » امام اصرار را بىمورد ديد و فرمود : هر كارى مىخواهيد بكنيد . « 4 » بعدها\r\n\r\n\r\n","description":"","footnote":"\r\n( 1 ) . وقعة صفين ، ص 489\r\n( 2 ) . همان ، ص 494 - 490\r\n( 3 ) . متأسفانه در جنگ صفين رقابت مضرى و يمنى مشكل ايجاد كرد . نك : الفتوح ، ج 3 ، ص 163\r\n( 4 ) . وقعة صفين ، صص 500 - 499\r\n","page_name":" 101 ","page_number":101},
  {"content":"\r\n\r\nابن عباس مىگفت : اگر آن زمان يارانى بودند كه بر جنگ صبورى مىكردند پيروزى نزديك بود . « 1 »\r\nبدين ترتيب قرار شد تا قرار نامه‌اى نوشته شود . در اين قرارنامه با اشاره به انتخاب اين دو نفر از سوى مردم شام و عراق ، آمده بود كه قرار است تا دربارهء آنچه اينها اختلاف كرده‌اند نظر بدهند : « به اين شرط كه آن دو به استوارترين و بزرگترين وجهى كه خداوند از هر يك از آفريدگان خود پيمان گرفته ملتزم به عهد و پيمان الهى باشند كه در مأموريتى كه بدان گسيل شده‌اند قرآن را فرا روى خود دارند و در داورى خود از آنچه در قرآن نگاشته شده تجاوز نكنند . و اگر در قرآن نيافتند كار را به مدار سنت جامع پيامبر خدا صلّى اللّه عليه و آله برگردانند و به هيچ روى نبايد به خلاف تكيه كنند و در اين امر به دنبال هواى خويش روند و به شبهه در افتند . » همچنين قرار شد ، تا در صورت مرگ يكى از اين دو ، پيش از داورى ، فرمانرواى طرف مزبور بتواند شخص ديگرى را انتخاب كند .\r\nدر اين فاصله اگر يكى از دو فرمانروا در گذشتند ، مردم همان ناحيه شخص دادگر ديگرى را بجاى او انتخاب كنند . در ادامه آمده بود : « بر داوران واجب است كه عهد و پيمان الهى را مرعى دارند و از خود اجتهادى ( برابر نص قرآن ) نيارند و به عمد ، دست به جور نگشايند و به شبهه در نيفتند و در داورى خويش از حكم قرآن و سنت پيامبر خدا صلّى اللّه عليه و آله در نگذرند . و اگر چنين نكنند ، امت تن به داورى آنان در ندهد و عهد و ذمه‌اى را كه آن دو بر گردن گرفته باشند نپذيرد . »\r\nدر قرارنامه ، تاريخ حكميت به پايان ماه رمضان موكول ( يعنى هشت ماه ، از ماه صفر تا رمضان ) و قرار بود تا به هر روى تا موسم حج مسأله خاتمه يابد : « اگر تا پايان موسم ، بر اساس كتاب خدا و سنت پيامبر صلّى اللّه عليه و آله او داورى نكردند ، مسلمانان همچنان كه از آغاز بوده‌اند ، بر حالت جنگ باقى بمانند ، و شرطى ميان هيچ يك از دو گروه نباشد . » پيمان مزبور در چهار شنبه ( ابو مخنف : روز جمعه ) « 2 » هفدهم ماه صفر سال 37\r\n\r\n\r\n","description":"","footnote":"\r\n( 1 ) . انساب الاشراف ، ج 2 ، ص 337\r\n( 2 ) . همان ، ج 2 ، ص 337 ؛ و نك : ص 338\r\n","page_name":" 102 ","page_number":102},
  {"content":"\r\n\r\nهجرى نوشته شد . « 1 »\r\nدر اين قرارنامه ، حقوق مساوى براى امام و معاويه قرار داده شده بود . در وهلهء اول نام امام همراه تعبير « امير المؤمنين » آمد كه معاويه زير بار نرفت . اشعث اصرار كرد تا اين عنوان حذف شود ، امام فرمود : سبحان الله : سنتى چونان سنت پيامبر صلّى اللّه عليه و آله جايى كه سهيل بن عمرو نمايندهء مشركين اصرار كرد تا در صلحنامهء حديبيه ، عنوان « رسول الله » حذف شود . « 2 »\r\nبه هر روى قرارنامه نوشته شد ، اما در ميان گروهى از اصحاب امام ، آشوبى برخاست كه زمينه‌ساز جريان خوارج گرديد . افرادى در همانجا با قرارنامه مخالفت كردند ، جز اين كه كسانى كه به درستى از شيعيان حضرت بودند ، به خاطر امام ، جريان تحكيم را تحمل كردند . از جمله آنها مالك بود . وقتى به امام خبر دادند كه مالك از اين قرارنامه راضى نيست ، امام فرمود : وقتى من راضى شوم مالك هم راضى خواهد شد ، و من راضى شدم . از اين كه مىگوييد او از من فاصله گرفته ، من به او چنين گمانى ندارم ، در ميان شما دو تن و حتى يك نفر چون او كه اين چنين دربارهء دشمنش بينديشد نيست . « 3 »\r\nامام در ربيع الاول سال 37 به همراه سپاه به كوفه بازگشت . « 4 » در كوفه ، صداى گريه و زارى از هر خانه‌اى بلند بود و امام با گواهى بر شهادت كشتگان آنان ، آنها را تسليت مىداد . امام سرانجام ابو موسى را به سوى محل تحكيم فرستاد . نيجهء حكميت نيز با حيلهء عمرو بن عاص چنين شد كه ابو موسى ابتدا على عليه السّلام را از خلافت عزل كرد و عمرو نيز كه بنا بود در سخنانش معاويه را عزل كند ، بجاى آن او را تثبيت كرد .\r\n\r\n\r\n","description":"","footnote":"\r\n( 1 ) . اخبار الطوال ، صص 196 - 194 ؛ وقعة صفين ، صص 570 - 504 ؛ و نك : انساب الاشراف ، ج 2 ، صص 335 - 334\r\n( 2 ) . وقعة صفين ، ص 508 ؛ تاريخ اليعقوبى ، ج 2 ، ص 189\r\n( 3 ) . وقعة صفين ، ص 521 ؛ و نك : انساب الاشراف ، ج 2 ، ص 336\r\n( 4 ) . انساب الاشراف ، ج 2 ، ص 337\r\n","page_name":" 103 ","page_number":103},
  {"content":"\r\n\r\n\r\nجنگ با خوارج\r\nدرست همان زمان كه اشعث بن قيس قرار نامهء تحكيم را براى گروههاى مختلف سپاه مىخواند ، گروهى از سپاهيان ، در برابر او فرياد زدند : « لا حكم إلّا للّه » . « 1 » به گزارش نصر بن مزاحم افرادى از بنى مراد ، بنى راسب و بنى تميم ، با شعار بلند از حكميت رجال در دين ابراز تنفر كرده و گفتند : حكميت تنها سزاوار خداوند است . در ميان مخالفان ، عمرو بن اديّه ( و در نقلى ديگر : عروة بن جدير ) « 2 » به اشعث حمله كرد :\r\nشمشير او به آرامى بر اسب اشعث فرود آمد . اندكى بعد از آمدن اشعث نزد امام و اظهار اين كه همهء مردم راضى بودند مگر عدهء كمى از آنها ، فريادهاى لا حكم الا لله ، بلندتر شد . سؤال آنان اين بود : پس تكليف كشتگان ما چيست ؟ خداوند تكليف معاويه را روشن كرده و حكم خدا چيزى جز سركوب سپاه شام نيست .\r\nدر راه بازگشت از صفين ، مردم به دو گروه تقسيم شده گروهى مخالف حكميت بودند و گروهى ديگر ، آنها را به جدايى از جماعت متهم مىكردند . « 3 » در نزديكى كوفه ، كم كم جماعتى از سپاه جدا شده و به منطقهء حروراء ، در نيم‌فرسنگى كوفه « 4 » رفتند . به همين دليل بعدها ، آنان را حروريه ناميدند .\r\nبرجسته‌ترين چهرهاى خوارج عبارت بودند از : حرقوص بن زهير تميمى ، شريح بن أوفى العبسى ، فروة بن نوفل اشجعى ، عبد الله بن شجرة سلمى ، حمزة بن سنان أسدى و عبد الله بن وهب راسبى . اينان پس از آن كه امام به كوفه وارد شد نزد امام آمدند و از آن حضرت خواستند تا ابو موسى را براى حكميت نفرستد . امام فرمود : ما چيزى را پذيرفته‌ايم كه نمىتوانيم آن را نقض كنيم . « 5 » همانگونه كه از اسامى اين افراد بر مىآيد ، از مشاهير عراق ، كسى در ميان آنها نبود . بر عكس آنها نوعا از قبايل بدوى همانند بكر بن وائل و بنى تميم بودند . « 6 »\r\nبيشتر خوارج از بدويانى بودند كه اصولا از امامت و سياست ، به عنوان امرى فرا قبيله‌اى برداشتى نداشتند . آنها اين گرايش خود را در قالب برداشتى منحرفانه از\r\n\r\n\r\n","description":"","footnote":"\r\n( 1 ) . اخبار الطوال ، ص 196\r\n( 2 ) . انساب الاشراف ، ج 2 ، ص 339\r\n( 3 ) . انساب الاشراف ، ج 2 ، ص 342\r\n( 4 ) . تاريخ اليعقوبى ، ج 2 ، صص 191\r\n( 5 ) . انساب الاشراف ، ج 2 ، ص 359\r\n( 6 ) . همان ، ج 2 ، ص 350\r\n","page_name":" 104 ","page_number":104},
  {"content":"\r\n\r\nشعار لا حكم الا لله نشان مىدادند . از جمله خوارج ، عتريس بن عرقوب شيبانى بود كه از اصحاب عبد الله بن مسعود بود . « 1 »\r\nخوارج چند مسألهء مهم را مطرح كردند . سؤال نخست آنها اين بود كه چگونه امام رضايت داده است تا « رجال » در كار « دين » حكميت كنند ؟ سؤال دوم اين بود كه چرا امام ، راضى شد تا لقب خلافتى او يعنى « امير المؤمنين » حذف شود ؟ اشكال آنها به تعبيرى كه يعقوبى آورده اين بود كه امام ، با اين اقدام خود ، « وصايت » را ضايع كرده است . « 2 » سؤال ديگر آنها اين بود كه چرا امام بعد از پيروزى بر ناكثين اجازهء تقسيم غنايم را نداد ؟ چگونه كشتن آنها روا بود اما گرفتن اموال آنها حلال نبود . « 3 »\r\nامام دربارهء حذف لقب « امير المؤمنين » استناد به حذف عنوان « رسول الله » در صلح حديبيه كرد . دربارهء حكميت نيز فرمود : من از آغاز با اين حكميت مخالف بودم ، بعد نيز كه به اجبار مردم به آن تن دادم ، شرط كردم كه اگر آنها به كتاب خدا حكم كردند ، به حكم آنها پايبند باشم ؛ زيرا در اصل ما حكميت قرآن را پذيرفته‌ايم نه حكميت رجال را . به علاوه امام تصميم خود را داير بر ادامهء جنگ با شام پس از جمع‌آورى خراج اعلام كرد . بدين ترتيب بسيارى از كسانى كه به خوارج پيوسته بودند ، به جمع تابعين امام پيوستند . « 4 »\r\nاما هنوز كسانى كه بر عقيدهء خود پايبند بودند ، فراوان بودند . آنان با استناد به « لا حكم الا لله » با حكميت به مخالفت برخاستند . اين از ويژگيهاى خوارج بود كه به ظواهر تمسك كرده و با « ضرب القرآن بعضه ببعض » برداشتهاى افراطى مىكردند .\r\nامام در برابر گروهى كه در مسجد به وى اعتراض كردند و همين شعار را سر دادند ، فرمود : « كلمة حق يراد بها الباطل » اين سخن حقى است كه برداشت باطلى از آن مىشود . امام در برخورد با مخالفان خارجى خود فرمود : اگر ساكت ماندند ما آنها را به حال خود مىگذاريم ، اگر تبليغات كردند و سخن گفتند ، ما در برابر ، با آنها سخن خواهيم گفت ، اگر بر ما خروج كردند ، با آنها به جنگ خواهيم پرداخت . در اين لحظه\r\n\r\n\r\n","description":"","footnote":"\r\n( 1 ) . همان ، ج 2 ، ص 363\r\n( 2 ) . تاريخ اليعقوبى ، ج 2 ، ص 192\r\n( 3 ) . انساب الاشراف ، ج 2 ، ص 360\r\n( 4 ) . همان ، ج 2 ، ص 349\r\n","page_name":" 105 ","page_number":105},
  {"content":"\r\n\r\nيكى از خوارج برخاست و گفت : خدايا ! از اين كه در دين خود تن به ذلت دهيم به تو پناه مىبريم ، اين سستى است و به خشم خداوند منجر خواهد شد . « 1 »\r\nصحبتهاى مكرر امام و اصحاب آن حضرت ، نتوانست عده‌اى از خوارج را ، از مسيرى كه برگزيده بودند ، بازگرداند . خوارج در شوال سال 37 در منزل زيد بن حصين اجتماع كرده و با انتخاب عبد الله بن وهب راسبى به رهبرى خود ، « 2 » وضعيت سياسى و نظامى خود را سامان بخشيدند . اين تصميم‌گيرى بعد از رمضانى بود كه ابو موسى براى حكميت اعزام شده بوده است . پس از حكميت ، آنها باقى ماندن در كوفه را جايز ندانسته تصميم گرفتند تا به مدائن در آمدند . آنان از آنجا به همفكران بصرى خود نامه نوشته آنها را نيز به سوى خود دعوت كردند . برخى از آنها رفتن به مدائن را به دليل وجود شيعيان امام على عليه السّلام صلاح ندانسته و نهروان را برگزيدند . « 3 »\r\nپس از اعلام نتيجهء حكميت ، امام على عليه السّلام مخالفت خود را با نتيجهء حكميت اعلام كرده و از مردم خواستند تا براى جنگ با قاسطين در لشكرگاه اجتماع كنند . « 4 » امام در پى خوارج فرستاد و به آنان فرمود : كار اين دو حكم بر خلاف قرآن بوده و من به سوى شام در حركت هستم ، شما نيز ما را همراهى كنيد . « 5 » آنها گفتند : بر ما روا نيست تا تو را به عنوان امام برگزينيم . پس از اجتماع مردم در نخيله ، سپاه عراق به سمت شهر انبار حركت كرده از آنجا به قريهء شاهى و پس از آن به دباها و تا دمما رفتند . « 6 »\r\nخوارج كه اين زمان در نهروان اجتماع كرده بودند ، در مسير خود به عبد الله فرزند خبّاب بن ارت برخوردند . از عبد الله نظرش را دربارهء امام على عليه السّلام سؤال كردند .\r\nاو گفت : على ، امير المؤمنين و امام المسلمين است . آنها عبد الله و همسر او را كه باردار بود به قتل رساندند . گفته‌اند كه خوارج در طول راه به هر كسى بر مىخوردند ، رأى او را دربارهء حكميت سؤال مىكردند . اگر با آنها موافق نبود او را مىكشتند . « 7 » اين\r\n\r\n\r\n","description":"","footnote":"\r\n( 1 ) . همان ، ج 2 ، ص 352\r\n( 2 ) . همان ، ج 2 ، ص 364\r\n( 3 ) . اخبار الطوال ، صص 204 - 203\r\n( 4 ) . انساب الاشراف ، ج 2 ، ص 366 ، و در پاورقى همان از : الامامة و السياسة ، ج 1 ، ص 143\r\n( 5 ) . اخبار الطوال ، ص 206\r\n( 6 ) . انساب الاشراف ، ج 2 ، ص 367\r\n( 7 ) . اخبار الطوال ، ص 206\r\n","page_name":" 106 ","page_number":106},
  {"content":"\r\n\r\nحركت سبب شد تا امام تصميم به مقابله با آنها بگيرد . « 1 »\r\nدليل اين امر آن بود كه امام نمىتوانست كوفه را در حالى كه تنها زنان و كودكان در آن هستند با چنين جنايتكارانى تنها بگذارد . امام تا مدائن رفته و از آنجا عازم نهروان شد . آن حضرت ضمن نامه‌اى به خوارج آنها را دعوت به بازگشت به جماعت كرد . عبد الله بن وهب ، در پاسخ امام ، ضمن اشاره به آنچه تا آن زمان رخ داده بود ، همان سخن پيش را دربارهء شك امام در دين و لزوم توبهء آن حضرت يادآور شد . قيس بن سعد و ابو ايوب انصارى در برابر آنها قرار گرفته و از آنان خواستند تا براى جنگ با معاويه به آنان بپيوندند . خوارج گفتند كه امامت امام على عليه السّلام را نمىپذيرند . تنها وقتى حاضر به همراهى هستند كه كسى چونان عمر رهبرى آنها را در دست داشته باشد . « 2 »\r\nزمانى كه امام دريافت كه اينان تسليم تسليم‌پذير نيستند ، سپاه خويش را كه شامل چهارده هزار نفر بود ، در برابر خوارج آراست . در اين لحظه ، فروة بن نوفل با پانصد نفر از خوارج جدا شد و در بندنيجين و دسكره اقامت گزيد . « 3 »\r\nشمار ديگرى از آنها به تدريج جدا شدند تا آن كه تنها هزار و هشتصد سواره و هزار و پانصد پياده در كنار عبد الله بن وهب باقى ماند . « 4 » اين بار نيز امام از اصحاب خود خواست تا آغازگر جنگ نباشند . « 5 » خوارج جنگ را آغاز كردند . آنها با سرعت بسيار زيادى مضمحل شده و رهبرانشان كشته شدند . از سپاه امام ، كمتر از ده نفر كشته شدند . « 6 » چهار صد نفر از كسانى كه جز فراريان در ميدان افتاده بودند به خانواده‌هايشان تحويل داده شدند . اين درگيرى در نهم صفر سال 38 رخ داد . « 7 »\r\n\r\n\r\n","description":"","footnote":"\r\n( 1 ) . انساب الاشراف ، ج 2 ، ص 362 ، 368\r\n( 2 ) . انساب الاشراف ، ج 2 ، صص 370 - 370 ؛ اخبار الطوال ، ص 207\r\n( 3 ) . اخبار الطوال ، ص 210\r\n( 4 ) . انساب الاشراف ، ج 2 ، ص 371\r\n( 5 ) . اخبار الطوال ، ص 210\r\n( 6 ) . يكى از آنها ، يزيد بن نويره انصارى بود كه رسول خدا صلّى اللّه عليه و آله دو بار شهادت به بهشتى بودن او داده بود . ( الاصابه ، ج 6 ، ص 348 ) . فهرست اسامى شهداى اين جنگ را ابن اعثم ( ج 4 ، ص 127 ) و ابن ابى الحديد ( ج 2 ، ص 29 ) آورده‌اند . نقلهاى آنها را با اسامى شهدا بنگريد در : انساب الاشراف ، ج 2 ، ص 374 ، ( پاورقى ) .\r\n( 7 ) . انساب الاشراف ، ج 2 ، صص 375 - 374 . در فتوح ( ج 3 ، ص 277 ) آمده است كه ، زمانى كه امام از جنگ با خوارج فارغ شده به كوفه در آمد ، هفده روز از ماه رمضان مانده بود .\r\n","page_name":" 107 ","page_number":107},
  {"content":"\r\n\r\nزمانى كه جنگ تمام شد ، امام از مردم خواست تا براى جنگ با قاسطين ، عازم شام شوند . اما مردم ، ابراز خستگى كرده و سخنان اشعث بن قيس سبب شد تا امام به نخيله بازگردد . در آنجا مردم به كوفه رفته و تنها سيصد نفر با امام ماندند . « 1 » لاجرم امام نيز به كوفه بازگشت . از اين پس آن حضرت ، هر از چندى با سخنان خود مردم را به جهاد بر ضد شاميان دعوت مىكرد ، اما كسى پاسخ مساعد نمىداد . در اينجاست كه تا آخر ، امام ضمن خطبه‌هاى طولانى ، به سرزنش مردم كوفه پرداخت و از بىوفايى آنان مكرر سخن گفت .\r\n\r\nآخرين تلاشها\r\nهمان گونه كه اشاره شد ، پس از نهروان ، امام كوشيد تا مردم عراق را براى جنگ مجدد با شام بسيج كند ، اما ، شمار كسانى كه حاضر به همراهى امام بودند اندك بود . امام ضمن خطبه‌هاى خود ، از مردم خواستند تا همراهيش كنند ، اما كمتر پاسخ مساعد دريافت مىكردند . آن حضرت در خطبه‌اى فرمودند : « گرفتار كسانى شده‌ام كه چون امر مىكنم فرمان نمىبرند ، و چون مىخوانم پاسخ نمىدهند . اى ناكسان ! براى چه در انتظاريد ؟ و چرا براى يارى دين خدا گامى بر نمىداريد ؟ دينى كو كه فراهمتان دارد ، غيرتى كو تا شما را به غضب آرد ؟ فرياد مىخواهم و يارى مىجويم ، نه سخنم مىشنويد نه فرمانم را مىبريد ، تا آنگاه كه پايان كار پديدار گردد و زشتى آن آشكار . نه انتقامى را با شما بتوان كشيد و نه با يارى شما به مقصود توان رسيد . شما را از رفتن بازدارد ، ناله در گلو شكستيد و بر جاى خويش نشستيد . » « 2 »\r\nامام در خطبه‌اى ديگر فرمود : « اى مردم رنگارنگ ، با دلهاى پريشان و ناهماهنگ . تن‌هاشان عيان ، خردهاشان از آنان نهان ، در شناخت حق شما را مىپرورانم ، همچون دايه‌اى مهربان ، و شما از حق مىرميد چون بزغالگان از بانگ شير غران . هيهات كه به يارى شما تاريكى را از چهرهء عدالت بزداييم ، و كجى را كه در\r\n\r\n\r\n","description":"","footnote":"\r\n( 1 ) . همان ، ج 2 ، ص 379\r\n( 2 ) . همان ، خطبهء 39\r\n","page_name":" 108 ","page_number":108},
  {"content":"\r\n\r\nراه حق راه يافته راست نمايم . » « 1 »\r\nامام در خطبه‌اى ديگر فرمود : « اى مردمى كه اگر امر كنم فرمان نمىبريد ، و اگر بخوانمتان ، پاسخ نمىدهيد . اگر فرصت يابيد ، فرو مىمانيد و اگر با شما بستيزند ، سست و ناتوانيد . اگر مردم بر امامى فراهم آيند ، سرزنش مىكنيد و اگر ناچار به كارى دشوار در شويد ، پاى پس مىنهيد . بىحميّت مردم ! انتظار چه مىبريد ؟ چرا براى يارى بر نمىخيزيد و براى گرفتن حقتان نمىستيزيد . مرگتان رسد ، يا خوارى بر شما باد . به خدا اگر مرگ من بيايد ، و به سر وقتم خواهد آمد ، ميان من و شما جدايى مىاندازد ، حالى كه همنشينىتان را خوش نمىدارم ، و با شما بودن چنان است كه گويى ياورى ندارم . راستى شما چه مردمى هستيد ؟ دينى نيست كه فراهمتان آرد ؟\r\nغيرتى نداريد تا بر كارتان وادارد ؟ شگفت نيست كه معاويه ، ىسروپاهاى پست را مىخواند و آنان پى او مىروند ، بى آن كه بديشان كمكى دهد ، يا عطايى رساند ، و من شمار را كه اسلام را يادگاريد و ماندهء مردم - ديندار - مىخوانم تا يارىتان دهم و بهره از عطا مقرر گردانم و شما از گرد من مىپراكنيد و آتش مخالفت مرا دامن مىزنيد . . .\r\nآنچه بيشتر از هر چيز دوست دارم و مرا بايد ، مرگ است كه به سر وقتم آيد . » « 2 »\r\nاين سخنان ، نمونه‌اى از سخنان فراوان امام است كه در طى سالهاى 39 و 40 هجرى خطاب به مردم ايراد كرده‌اند . جملات مزبور نشان عزم راسخ امام در برابر قاسطين است . معاويه كه به طور قطع از اوضاع عراق آگاهى داشته و ناظر سستى مردم آن ناحيه بود ، مصمم شد تا با تجاوز به نواحى مختلف تحت سلطهء امام در جزيرة العرب و حتى عراق ، قدرت امام را تضعيف كرده و راه را براى گشودن عراق فراهم كند . معاويه هدف خود را از اين حملات چنين بيان كرد : اين قتل و تاراجها ، مردم عراق را مىترساند و كسانى را كه در زمرهء مخالفانند ، يا تصميم به جدايى دارند ، در كار خود دلى مىگرداند . و آنان را كه از كشاكشها بيمناكند به نزد ما فرا مىخواند . « 3 » اين حملات كه اصطلاحا « غارات » ناميده مىشده ، هر از چندى انجام مىيافته و در هر\r\n\r\n\r\n","description":"","footnote":"\r\n( 1 ) . همان ، خطبهء 131\r\n( 2 ) . همان ، خطبهء 180\r\n( 3 ) . الغارات ، ص 176 ( ترجمهء فارسى )\r\n","page_name":" 109 ","page_number":109},
  {"content":"\r\n\r\nمنطقه ، شيعيان خالص آن حضرت به شهادت مىرسيده‌اند . فهرستى از اين غارات را ابو اسحاق ثقفى شيعى ( م 283 ) در كتابى كه در قرن سوم ، با همين نام تأليف كرده ، و خوشبختانه بر جاى مانده ، آورده است .\r\n\r\nشهادت امير مؤمنان عليه السّلام\r\nزمانى كه امام آماده مىشد تا به سوى صفين حركت كرده و جنگ جديدى را با معاويه آغاز كند ، صبحگاه نوزدهم ماه مبارك رمضان سال 40 هجرى توسط شقىترين انسانها ، عبد الرحمن بن ملجم مرادى مجروح شده و سه روز بعد در 21 رمضان به شهادت رسيد .\r\nبنا به نقل ابن سعد ، سه نفر از خوارج با نامهاى عبد الرحمن بن ملجم ، برك بن عبد الله تميمى و عمرو بن بكير تميمى ، در مكه با يكديگر قرار گذاشتند تا امام على عليه السّلام معاويه و عمرو بن عاص را بكشند . عبد الرحمن به كوفه آمده و با دوستان خارجى خود ديد و بازديد مىكرد . يك بار به ديدار گروهى از طايفهء « تيم الرباب » رفت . در آنجا زنى را با نام « قطام بنت شجنة بن عدى » ديد كه پدر و برادرش در نهروان كشته شده بود . ابن ملجم او را خواستگارى كرد . زن مهر خويش را سه هزار ( دينار ! ) و قتل امام على عليه السّلام قرار داد . ابن ملجم گفت كه از قضا براى همين به كوفه آمده است . « 1 » او چندى شمشير خويش را به زهر آلوده كرده و با همان ، ضربتى بر سر امام زد كه به دليل عميق بودن زخم و سمى شمشير بودن ، امام را به شهادت رساند . گفته شده كه ابن ملجم آن شب را در خانهء اشعث بن قيس بوده است . « 2 »\r\nروايات متعددى حكايت از آن دارد كه امام در مدخل ورودى مسجد ( در درون مسجد ) مورد حملهء ابن ملجم واقع شده است . « 3 » در نقلهاى ديگرى آمده است كه امام در حال بيدار كردن مردم براى نماز بود كه مورد حمله قرار گرفت . « 4 » منابع موجود تاريخى بيشتر اشاره به نقل نخست كرده‌اند . در برابر روايات ديگرى وجود\r\n\r\n\r\n","description":"","footnote":"\r\n( 1 ) . طبقات الكبرى ، ج 3 ، صص 38 - 35\r\n( 2 ) . مقتل الامام امير المؤمنين ، ص 36 ، ش 13\r\n( 3 ) . همان ، ص 29 ، ش 4 ، ص 35 ؛ ش 12\r\n( 4 ) . همان ، ص 28 ، 33 ، ش 11\r\n","page_name":" 110 ","page_number":110},
  {"content":"\r\n\r\nدارد كه زمان حملهء ابن ملجم را وقتى مىداند كه امام مشغول نماز بوده است . در نقلى از ميثم تمار آمده است كه امام نماز صبح را آغاز كرده و در حالى كه يازده آيه از سورهء انبياء خوانده بود ابن ملجم با شمشير ضربتى بر سر امام زد . « 1 »\r\nدر نقل ديگرى از يكى از نوادگان جعدة بن هبيره - كه اين جعده فرزند ام هانى بوده و گاهى بجاى ان حضرت نماز مىخوانده و در برخى نقلها آمده كه پس از ضربت خوردن امام ، او جلو آمده و نماز را ادامه داد - گفته شده است كه وقتى ابن ملجم ضربه را زد كه امام در نماز بود . « 2 » شيخ طوسى نيز روايتى نقل كرده است كه كه همين مطلب را تأييد مىكند . « 3 » متقى هندى نيز روايت نقل كرده كه ضمن آن آمده است كه ابن ملجم زمانى ضربت خود را فرود آورد كه امام سرش را از سجده برداشت . « 4 » نقل ديگرى از ابن حنبل « 5 » كه همان را ابن عساكر « 6 » نيز روايت كرده از همين مطلب را تأييد مىكند . ابن عبد البر مىگويد : در اين كه آيا ابن ملجم در نماز ضربت را زده يا قبل از آن و نيز اين كه امام در آن هنگام كسى را جانشين خود كرده يا خود تمام كرده ، اختلاف است . بيشتر بر آنند كه آن حضرت جعدة بن هبيره را بجاى خود گذاشت تا نماز را تمام كند . « 7 »\r\nروايات فراوانى از طريق اهل بيت و اهل سنت نقل شده كه نشان از وضعيت خاص روحى امام در شبى است كه صبحگاه آن شب امام ضربت خورد . از جمله روايتى از امام باقر عليه السّلام كه ابن ابى الدنيا نقل كرده آشكارا آگاهى امام را از شهادت خويش خبر مىدهد . « 8 » زمانى كه امام ضربت خورد فرياد زد : « فزت و رب الكعبه » به خداى كعبه رستگار شدم . « 9 »\r\n\r\n\r\n","description":"","footnote":"\r\n( 1 ) . همان ، ص 30 ، ش 5\r\n( 2 ) . همان ، ص 30 ، ش 6\r\n( 3 ) . الامالى ، الجزء الثالث ، ش 18\r\n( 4 ) . كنز العمال ، ج 15 ، ص 170 ، ( طبع دوم ) ؛ الامالى فى آثار الصحابة ، صص 104 - 103\r\n( 5 ) . الفضائل ، ص 38 ، ش 63\r\n( 6 ) . ترجمة الامام على بن ابى طالب عليه السّلام ج 3 ، ص 361 ( طبع دوم )\r\n( 7 ) . الاستيعاب ، ( در حاشيهء الاصابه ) ج 3 ، ص 59\r\n( 8 ) . همان ، صص 34 - 33 ، ش 12 ؛ ابو نعيم روايتى نقل كرده ( و ديگران فراوان آورده‌اند ) كه رسول خدا صلّى اللّه عليه و آله خبر شهادت وى را به آن حضرت داده بود . معرفة الصحابة ، ج 1 ، صص 296 - 295\r\n( 9 ) . همان ، ص 39 ، ش 20 ، و در پاورقى همانجا از : الامامة و السياسة ، ص 160 ، انساب الاشراف ، ج 2 ، ص\r\n","page_name":" 111 ","page_number":111},
  {"content":"\r\n\r\nابن ابى الدنيا وصيت امام را از طريق مختلف نقل كرده است . قسمتهايى از آن در زمينهء مسائل مالى و بخشى از آن ، وصاياى دينى امام است . در اين وصيت امام ، توصيه به مسائل چندى كردند از جمله : صلهء رحم ، ايتام ، همسايگان ، عمل به قرآن ، اقامهء نماز به عنوان عمود دين ، حج ، روزه ، جهاد ، زكات ، اهل بيت رسول خدا صلّى اللّه عليه و آله بندگان ، امر به معروف و نهى از منكر . در اين نقل آمده است كه امام در حالى كه مشغول گفتن « لا إله الا الله » بودند ، در آغاز شب بيست و يكم رمضان ، در حالى كه آيهء   « فَمَنْ يَعْمَلْ مِثْقالَ ذَرَّةٍ خَيْراً يَرَهُ وَ مَنْ يَعْمَلْ مِثْقالَ ذَرَّةٍ شَرًّا يَرَهُ »   را مىخواند به ديدار معبود شتافت . « 1 » بنا به نقلى ديگر ، پس از شهادت امام ، حسنين ، محمد بن حنفيه ، عبد الله بن جعفر و تنى چند نفر از اهل بيت ، آن حضرت را شبانه به خارج كوفه ( جايى كه بعدها نجف ناميده شد ) بردند و پنهانى دفن كردند . اين كار براى آن بود كه خوارج يا ديگران ( بنى اميه ) قبر امام را نبش نكنند . « 2 »\r\nدر اخبار شهادت امام آمده است كه گروهى از غلات در مدائن با شنيدن خبر شهادت امام ، از پذيرفتن خبر شهادت آن حضرت خوددارى كردند . اين گروه منشأ تفكرات غلوآميز در ميان شيعه هستند كه در قسمتهاى بعدى ، اشاراتى به آنها خواهيم داشت . چند نقلى كه ابن ابى الدنيا در اين زمينه آورده است ، نشان از حضور فردى با نام ابن السوداء از قبيله همدان كه او را عبد الله بن سبأ مىناميده‌اند دارد . در نقلى ديگر از عبد الله بن وهب السبئي ياد شده كه اين ادعا را در مدائن كرده است . « 3 » اين دو نقل نشان مىدهد كه حتى نام اين شخص مشخص نبوده است . به آنچه اين شخص در بحث مربوط به « مخالفين عثمان » آورديم مراجعه شود .\r\n\r\nويژگيهاى امير مؤمنان عليه السّلام\r\nبررسى زندگى امام ، به عنوان يك الگو ، در اينجا ممكن نيست ، اما ، براى آن كه كتاب ما به ذكر برخى از اين نمونه‌ها متبرّك شود ، به چند مورد كوتاه اشاره مىكنيم .\r\n\r\n\r\n","description":"","footnote":"\r\n499\r\n( 1 ) . مقتل الامام امير المؤمنين ، صص 46 - 45\r\n( 2 ) . همان ، ص 79 ، ش 68\r\n( 3 ) . همان ، ص 92 ، ش 85 ، ص 96 ، ش 91\r\n","page_name":" 112 ","page_number":112},
  {"content":"\r\n\r\nزندگى سياسى و اجتماعى امام ، الگويى در حد مدينهء فاضله است . گاه نمونه‌هايى از استقامت و استوارى بر حكم خدا ديده مىشود ، كه به نظر مىرسد قابل پيروى براى ديگران نيست ، چنان كه خود امام در نامه‌اى به اين نكته اشاره كرده‌اند . « 1 »\r\nبه همين دليل اين زندگى ، براى كسانى كه مىخواهند پايبند باشند ، الگوى بسيار بالايى است ، آن گونه كه هميشه بايد از آن درس گرفت و هنوز براى رسيدن به آن راهى طولانى باقى مانده است .\r\nبه سخن ديگر سيرهء امام ، يكى از بهترين روشهاى زندگى است كه تاكنون در طول حيات انسانى تجربه شده است ، زندگى انسان كاملى كه نمونهء واقعى يك انسان الهى و در شمار نادر افرادى است كه نهادن اسم انسان ، به معناى خليفهء الهى در زمين بر آنان سزاوار است ، اين زندگى تا آن اندازه جذاب است كه دوست را نسبت به او تا بالاترين حد دوستى كشانده و دشمن را در مقابل آن تا نهايت درجه دشمنى بالا مىبرد ، كسى كه پيامبر صلّى اللّه عليه و آله درباره‌اش فرمود : يهلك فيك رجلان ، محبّ مفرط و مبغض مفرط ، « 2 »\r\nدشمن به دليل استقامت او در راه حق ، چنان از وى خشمگين است كه در اين باره به افراط گراييده و دوست به همان دليل چنان عشقى به وى مىورزد كه گاه در اين باره به افراط مىگرايد .\r\nكسى كه به او محبت ورزيد ، تا حد يك شيعهء مخلص صعود مىكند و اگر اندكى غفلت كند ، گرفتار گرايشات غلوآميز خواهد شد . كمتر ديده شده است كه در دورهء حيات كسى نسبت الوهيت به او بدهند ، اما ، على عليه السّلام در جامعه‌اى كه خداوند آن اندازه بر بشر بودن رسول الله تأكيد كرده بود ، هدف چنين نسبتهايى قرار گرفت ، گرچه امام با آن به سختى برخورد كرد .\r\nاز مهمترين جلوه‌هاى زندگى امام زهدى است كه سر تا سر زندگى آن حضرت را پوشانده است ، زاهدى كه همه چيز دارد و مىتواند داشته باشد اما از همه آنها اعراض كرده است . گروهى نزد عمر بن عبد العزيز سخن از زهاد به ميان آورده و\r\n\r\n\r\n","description":"","footnote":"\r\n( 1 ) . نهج البلاغه ، نامهء 45\r\n( 2 ) . اين حديث از احاديثى است كه مكرر در مصادر آمده و امام نيز مىفرمايد : يهلك فىّ رجلان ، محب مفرط . . . و مبغض مفرط . نهج البلاغه ، خطبهء 127\r\n","page_name":" 113 ","page_number":113},
  {"content":"\r\n\r\nدربارهء زاهدترين شخص پرس‌وجو مىكردند ، بعضى از حاضرين كسانى از جمله ابو ذر و عمر را بر شمردند ، عمر بن عبد العزيز گفت كه : « أزهد الناس على بن ابى طالب عليه السّلام » . « 1 »\r\nامام فقراء را در اطراف خويش جمع كرده و با آنها با رفق و مهربانى برخورد مىكرد . « 2 » گاه مىشد كه در وقت نماز تنها پيراهنش كه خيس بود بر تنش بود و در همان حال خطبه مىخواند . « 3 » امام مكرر در نهج البلاغه از زندگى سادهء خويش ياد كرده است . زمانى كه يكى از ياران ديد كه امام غذاى بسيار ساده‌اى دارد ، به آن حضرت گفت : أبا العراق تصنع هذا ؟ العراق أكثر خيرا و أكثر طعاما . . . « 4 » آيا در عراق كه بهترين طعامها در آن است چنين مىكنى ؟ امام خود بهترين مصداق عمل به مطالبى بود كه در نهج البلاغه در اعتراض به عثمان بن حنيف و يا در خطبه‌هاى عمومى در بارهء دنيا به مردم مىفرمود .\r\nاسود بن قيس مىگويد : امام على عليه السّلام در رحبهء مسجد كوفه مردم را اطعام مىكرد ، اما خود در خانه خود ، غذا مىخورد . يكى از اصحابش گفت : من پيش خود گفتم : على در منزل خود ، غذاى لذيذتر از طعامى كه به مردم داده ، مىخورد ، غذا خوردن را رها كرده به دنبال او به راه افتادم . او در منزل فضه را صدا زد . وقتى او آمد ، حضرت از او خواست تا براى آنها غذا بياورد . فضه ، گردهء نانى همراه با ظرف دوغى آورده و نان را در آن تريد كرد ، در حالى كه در آن سبوس گندم وجود داشت . به امير المؤمنين على عليه السّلام عرض كردم : اگر مىفرموديد آرد بىسبوس بياورند بهتر بود . امام در حالى كه مىگريست فرمود : به خدا سوگند هرگز نديدم كه در خانهء رسول خدا نان بدون سبوس باشد . « 5 »\r\nعقبة بن علقمه مىگويد : بر امام على عليه السّلام وارد شدم ، پيش رويش دوغ ترشى نهاده بود كه ترشى و پرآبى آن ، آزارم داد . عرض كردم : آيا از اين دوغ ميل مىكنيد ؟\r\nامام فرمود : اى ابا الخبوب ! پيامبر صلّى اللّه عليه و آله را ديدم كه از اين بدتر مىخورد و از لباس من\r\n\r\n\r\n","description":"","footnote":"\r\n( 1 ) . المعيار و الموازنه ، ص 240\r\n( 2 ) . همان ، ص 240\r\n( 3 ) . همان ، ص 241\r\n( 4 ) . همان ، ص 249\r\n( 5 ) . انساب الاشراف ، ج 2 ، ص 187 ، و نك : الغارات ، ج 1 ، صص 85 ، 87 ، 88\r\n","page_name":" 114 ","page_number":114},
  {"content":"\r\n\r\nخشن‌تر مىپوشيد . من بيم آن دارم اگر كارى را كه او انجام مىداده انجام ندهم به او ملحق نشوم . « 1 » زمانى كه براى امام فالوده آوردند ، فرمود : من از چيزى كه پيامبر صلّى اللّه عليه و آله نخورده ، نمىخورم . « 2 » معناى اين سخن آن نبود كه خوردن اين چيزها نادرست است بلكه براى امام ، تابعيت محض از رسول خدا صلّى اللّه عليه و آله از هر جهت اهميت داشت .\r\nنقل حكايتى ديگر از اين دست به لحاظ اهميت آن ، مناسب مىنمايد . ابو الشيخ انصارى ( م 369 ) مىگويد : امام ، عمرو بن سلمه را به حكومت اصفهان گماشت . زمانى كه عمرو عازم ( كوفه ) شد ، در راه خوارج بر سر راه او قرار گرفتند . او در شهر حلوان تحصن كرد در حالى كه همراه او خراج و هدايا بود . وقتى خوارج از آنجا دور شدند ،\r\nخراج را در حلوان گذاشت ، و هدايا را به كوفه آورد . امام دستور داد تا آنها را در رحبهء مسجد كوفه بگذارد و عمرو را بر آن گمارد تا آن را بعدا بين مسلمانان تقسيم كند .\r\nام كلثوم كسى را نزد عمرو فرستاد و گفت : قدرى از عسلى كه آورده‌اى براى من بفرست . او نيز دو حلب از آنها را نزد دختر امام فرستاد .\r\nزمانى كه امام براى نماز به مسجد آمد ، مشاهده كرد كه دو حلب آنها كم شده است . عمرو را صدا زد و دربارهء آن دو حلب پرسيد . او گفت : نپرس كه چه شده است ، آنگاه رفت و دو حلب عسل در آنجا گذاشت . امام فرمود : مىخواستم بدانم كه قضيه اين دو حلب چيست ؟ او گفت : ام كلثوم نزد من فرستاد و من هم دو حلب به او دادم .\r\nامام فرمود : آيا من به تو گفته بودم تا اين هدايا را بين مردم تقسيم كنى ؟ آنگاه در پى ام كلثوم فرستاد تا دو حلب را بياورد . وقتى آورد قدرى از سر آنها كم شده بود . اما در پى تجار فرستاد تا قيمت قسمت كم شده را معين كنند ، چيزى حدود سه درهم و خورده‌اى شد . امام در پى ام كلثوم فرستاد آن اين پول را بدهد . پس از آن عسلها را بين مسلمانان تقسيم كرد . « 3 »\r\nنمونه‌هاى فراوانى از اين دست ، در الغارات و آثار ديگر آمده است . جملهء خود امام كه فرمود : « انا الذي أهنت الدنيا » ، « 4 » من كسى هستم كه دنيا را خوار كردم ،\r\n\r\n\r\n","description":"","footnote":"\r\n( 1 ) . الغارات ، ج 1 ، ص 85\r\n( 2 ) . همان ، صص 89 - 88 و نك : پاورقى همان صفحات .\r\n( 3 ) . طبقات المحدثين باصبهان ، ج 1 ، ص 279 - 278 ؛ و نك : اخبار اصبهان ، ج 1 ، ص 72\r\n( 4 ) . حياة الصحابة ، ج 2 ، ص 310\r\n","page_name":" 115 ","page_number":115},
  {"content":"\r\n\r\nروش برخورد امام را با دنيا نشان مىدهد .\r\nبعد ديگر زندگى امام برخورد با كارگزاران است كه نمونه‌هايى فراوانى از آن را در متون تاريخى مىشناسيم . امام از هر حيث مراقب كارگزارانش بوده و در همين مدت كوتاه ، نامه‌هاى متعددى از آن حضرت مانده است كه كارگزاران را توبيخ كرده است . بعد از زمان شهادت على عليه السّلام سوده دختر عماره همدانى ، نزد معاويه آمد . او از كسانى بود كه در صفين حضور داشت . معاويه قدرى دربارهء صفين با او سخن گفت .\r\nوى از معاويه خواست تا بسر بن ارطاة را كه به آنها ظلم مىكند از كار بر كنار كند .\r\nمعاويه نپذيرفت . سوده به سجده افتاد و ساعتى بعد سر برداشت . معاويه پرسيد كه اين سجده براى چه بود ؟ سوده گفت : زمانى براى اعتراض به اين كه على عليه السّلام بر صدقات ما نصب كرده بود ، نزد او آمدم . مشغول نماز بود . پس از نماز پرسيد : چه حاجتى دارى ؟ شكايت خود را از آن مرد گفتم . امام همانجا پوستى از جيبش بيرون آورد و در آن ضمن دعوت به رعايت عدل ، به آن مرد نوشت ، نامه كه به دستت رسيد ، به محتواى آن عمل كن تا كسى را بفرستم تا كار را تحويل بگيرد . كاغذ را نيز به من داد و من هم آن را به آن مرد سپردم و او معزول شد . « 1 »\r\n\r\n\r\n","description":"","footnote":"\r\n( 1 ) . الفتوح ، ج 3 ، صص 92 - 90\r\n","page_name":" 116 ","page_number":116},
  {"content":"\r\n\r\n\r\nامام حسن عليه السّلام\r\n\r\n","description":"","footnote":"","page_name":" 117 ","page_number":117},
  {"content":"\r\n . \r\n","description":"","footnote":"","page_name":" 118 ","page_number":118},
  {"content":"\r\n\r\nقيل للحسن بن على : « فيك عظمة » ، قال : لا بل عزّة ، قال الله تعالى : « فلله العزة و لرسوله و للمؤمنين » ربيع الابرار ، ج 3 ، ص 177\r\n\r\nشخصيت امام حسن عليه السّلام\r\nامام مجتبى عليه السّلام در شب يا روز نيمهء ماه رمضان سال سوم هجرت به دنيا آمدند ، « 1 » گرچه در برخى نقلها سال دوم گزارش شده « 2 » كه به نظر درست نمىآيد . هيچ‌گونه اختلافى در ماه تولد و روز آن گزارش نشده است . شهادت آن حضرت هم در برخى نقلها ، در ماه صفر دانسته شده بدون آن كه روز آن مشخص شود . « 3 » در خبر كلينى و نوبختى آمده است كه رحلت در روز آخر ماه صفر بوده ، « 4 » چنان كه شيخ طوسى در نقلى ، رحلت را در بيست و هشتم صفر روايت كرده است . « 5 » يعقوبى ربيع الاول سال 49 را ماه و سال شهادت دانسته و سن امام را 47 سال گزارش كرده است . « 6 » دربارهء اين كه سال شهادت ،\r\n\r\n\r\n","description":"","footnote":"\r\n( 1 ) . الارشاد ، ص 205 ؛ اثبات الوصية ، ص 154 ؛ تاريخ بغداد ، ج 1 ، ص 141 ؛ نسب قريش زبير بن به كار ، ص 40 ؛ المجدى ، ص 13\r\n( 2 ) . الكافى ج 1 ، ص 461 ؛ التهذيب ، ج 6 ، ص 39 ؛ در خبرى آمده كه تولد امام حسن عليه السّلام نوزده روز قبل از جنگ بدر بوده كه طبعا سال دوم مىشود . المجدى ، ص 13\r\n( 3 ) . الارشاد ، ص 211 ؛ التهذيب ، ج 6 ، ص 39\r\n( 4 ) . الكافى ، ج 1 ، ص 461 ؛ فرق الشيعة ، ص 42\r\n( 5 ) . مصباح المتهجد ، ص 732 ؛ مسار الشيعة ، ص 27\r\n( 6 ) . تاريخ اليعقوبى ، ص 225\r\n","page_name":" 119 ","page_number":119},
  {"content":"\r\n\r\nسال 49 هجرى است ، بسيارى از منابع اتفاق نظر دارند . « 1 » برخى هم سال پنجاه « 2 » و پنجاه و يكم « 3 » را نقل كرده‌اند .\r\nدربارهء فضايل امام حسن عليه السّلام روايات فراوانى نقل شده است . راويان اين اخبار عدهء زيادى از عالمان اهل سنت و علماى شيعه‌اند . « 4 » در گذر تاريخ آثارى زيادى نگاشته شده است كه در آنها فضايل اين امام گردآورى شده است ، اما متأسفانه دربارهء رخدادهاى زندگى آن حضرت ، تا اين اواخر كمتر تلاش درخورى صورت پذيرفته بود ، بلكه بيشتر ، همانند بسيارى از مقاطع ديگر ، حوادث آن دوره بدون پژوهش جدى و ارزيابى دقيق و استوار ، بر روى هم انباشته شده است . بسيارى از فضايل روايت شده دربارهء آن امام همام ، حكايت از آن دارد كه رسول خدا صلّى اللّه عليه و آله علاقهء وافرى نسبت به اين دو برادر داشته و به طور علنى محبت خويش را نسبت به آنان ابراز مىكرده است . نحوهء ابراز محبت ، همانند پايين آمدن از منبر و بوسيدن آنها و باز بالا رفتن بر منبر ، نشانهء جهت‌دار بودن اين اظهار و ابراز علاقه است . « 5 » افزون بر آن از رسول خدا صلّى اللّه عليه و آله نقل شده كه در وقت اظهار محبت نسبت به امام حسن عليه السّلام فرمود كه شاهدان ، اين ابراز علاقه را به غائبين برسانند . « 6 » و يا مىفرمود : « من او را دوست مىدارم و نيز كسى كه او را دوست بدارد دوست دارم » . « 7 »\r\nحضور او در « مباهله » ، و قرار گرفتن او در ميان اصحاب كساء ، نشانهء اعتبار و اهميتى است كه رسول خدا صلّى اللّه عليه و آله براى او قائل مىشده است . جالب است كه امام مجتبى عليه السّلام در بيعت رضوان حضور داشته و پيامبر صلّى اللّه عليه و آله با او بيعت كرده است . « 8 » در\r\n\r\n\r\n","description":"","footnote":"\r\n( 1 ) . از جمله : الكافى ، ج 1 ، ص 461 ؛ التهذيب ، ج 6 ، ص 39 ؛ المعارف ابن قتيبه ، ص 142\r\n( 2 ) . اثبات الوصية ، ص 160 ؛ مصباح المتهجد ، ص 732\r\n( 3 ) . مقاتل الطالبيين ، ص 49 ؛ تاريخ بغداد ، ج 1 ، ص 140\r\n( 4 ) . در نمونه از اين آثار عبارتند از : « ترجمة الامام الحسن » از ابن عساكر كه در « تاريخ دمشق » وى آمده است ، و ديگرى « ترجمة الامام الحسن » از ابن سعد كه در « طبقات الكبرى » او آمده است .\r\n( 5 ) . نور الابصار ، صص 120 - 119 ، مناقب ابن شهر آشوب ، ج 4 ، ص 24 ؛ نظم درر السمطين ، ص 195\r\n( 6 ) . المستدرك ، حاكم نيشابورى ، ج 3 ، صص 147 ، 173 ؛ الاتحاف بحب الاشراف ، ص 34\r\n( 7 ) . ترجمة الامام الحسن عليه السّلام ، ابن سعد ، ص 134 . رأيت رسول الله صلّى اللّه عليه و آله و سلم واضعا الحسن حبوته و هو يقول : من أحبّنى فليحبّه و ليبلّغ الشاهد منكم الغائب و لو لا عزمة رسول الله صلى الله عليه و آله ما حدّثت أحدا شيئا ثم فقد .\r\n( 8 ) . الحياة السياسية للامام الحسن عليه السّلام ، صص 24 ، 44\r\n","page_name":" 120 ","page_number":120},
  {"content":"\r\n\r\nروايتى از رسول خدا صلّى اللّه عليه و آله آمده است : « لو كان العقل رجلا لكان الحسن ، اگر عقل در مردى مجسم مىشد ، همانا حسن بود . » « 1 » قدرت امام حسن عليه السّلام در بر انگيختن مردم كوفه در جريان شورش ناكثين « 2 » ، نشان اهميت و اعتبار او در نزد مردم آن شهر مىباشد .\r\nمسلمانان با توجه به همين احاديث ، فرزندان فاطمهء زهرا عليها السّلام را فرزندان رسول خدا صلّى اللّه عليه و آله دانسته و على رغم انكار بنى اميه و بعدها بنى عباس ، كوچكترين ترديدى براى مسلمانان بوجود نيامد . « 3 »\r\nبر مبناى همين شخصيت و الا بود كه ، چون امام على عليه السّلام او را به عنوان جانشين خود به مردم معرفى نمود ، مردم عراق و بسيارى نقاط ديگر با او به عنوان خليفهء رسمى بيعت كردند . با اين حال ، از طرف مغرضين در گوشه و كنار سعى گرديد تا شخصيت امام را خدشه‌دار كنند و او را يك طرف بىبهره از تدبير و سياست و از طرف ديگر دنيا طلب ، و بالاخره موضع او را در مقابل على عليه السّلام و حسين عليه السّلام معرفى كنند . به عنوان نمونه كوشش مىشد تا با جعل و ترويج اخبار پوچ ، امام مجتبى عليه السّلام را شخصيتى معرفى كنند كه دائما در حال تزويج و طلاق بوده است . « 4 » در مورد ديگر مىبينيم كه در اخبار مربوط به صلح اين گونه عنوان شده كه امام تنها با چند تعهدى كه جنبهء مالى داشته حاضر شده است از حكومت كناره بگيرد . يعنى او به دنبال تصاحب خراج دارابجرد ، اهواز اموال موجود در بيت المال كوفه بوده است . « 5 »\r\nدر همين اخبار سعى شده تا عنوان كنند امام براى خويش چنين حقى نمىديده كه خلافت را براى خود نگه دارد و لذا آن را تسليم معاويه كرده است . در صورتى كه اين صرف اتهام است . چرا كه خود امام بارها بر اين نكته تصريح فرمود كه : « خلافت حق اوست و تنها از روى اجبار به معاويه واگذار مىكند . » « 6 » مخالفان امامت و ولايت در كنار اين تخريب شخصيت - كه عمدتا از ناحيهء بنى عباس به دليل فشارى كه\r\n\r\n\r\n","description":"","footnote":"\r\n( 1 ) . فرائد السمطين ، ج 2 ، ص 68\r\n( 2 ) . ترجمة الامام الحسن عليه السّلام ، ابن سعد ، ص 49\r\n( 3 ) . الحياة السياسية للامام الحسن عليه السّلام ، ص 27 . در كشف الغمه ( ج 1 ، ص 550 ) روايتى آمده كه نشان مىدهد معاويه اصرار داشت تا حسنين عليه السّلام را فرزندان امام على عليه السّلام بخوانند نه فرزندان پيامبر صلّى اللّه عليه و آله .\r\n( 4 ) . الاتحاف ، ص 34\r\n( 5 ) . در ادامه اين مسأله را بررسى خواهيم كرد .\r\n( 6 ) . الامالى ، شيخ طوسى ، ج 2 ، ص 172 ؛ بهج الصباغه ، ج 3 ، ص 448 ؛ حياة الحيوان ، ج 1 ، ص 58 ؛ بحار الانوار ، ج 44 ، صص 30 ، 56 ؛ مناقب ابن شهر آشوب ، ج 4 ، ص 34\r\n","page_name":" 121 ","page_number":121},
  {"content":"\r\n\r\nبنى الحسن بر آنها وارد مىكردند توسعه يافته - استفادهء ديگرى نيز از اين موضع امام عليه السّلام مىبردند و آن اثبات محكوميت على عليه السّلام و حتى برادرش حسين بن على عليه السّلام بود . از قول امام به دروغ نقل شده است : « من به خاطر ملك حاضر نيستم با معاويه بجنگم » . « 1 » اين مىتوانست براى محكوميت جنگهاى امام على عليه السّلام به كار متعصبان اهل سنت بخورد .\r\nدر همين زمينه نقل شده است كه در هنگام تولد امام حسن عليه السّلام پدرش بر آن بود تا اسم وى را « حرب » بگذارد . « 2 » اين بدان معنا بود كه امام از همان آغاز جنگ را به طور طبيعى دوست مىداشته است . در برخى نقلها آمده است كه امام حسن عليه السّلام گفته است : « تمامى قدرت عرب در دست من است ، اگر صلح كنم يا بجنگم در كنار من خواهند بود . » « 3 » و ديگر اين كه : « صد هزار و يا چهل هزار نفر با او بيعت كردند و حتى او را بيشتر از پدرش دوست داشتند . » « 4 » اگر كسى اين نقلهاى خلافت حقيقت را بپذيرد ، به طور طبيعى تصور خواهد كرد كه امام آزادانه حكومت را به معاويه واگذار كرده نه آن كه به اجبار تن به اين كار داده است . تفاوت اين دو نظر كاملا روشن است .\r\nنكتهء ديگر اين كه ، اين دسته از مورخان ، در روايات تاريخى خود بر آنند ثابت كنند دو برادر با يكديگر اختلاف داشته‌اند به طورى كه امام حسين عليه السّلام موضع برادر را نپذيرفته و ديدگاه ديگرى داشته است .\r\nدر نقل ديگرى از رسول خدا صلّى اللّه عليه و آله آورده‌اند كه فرمود : « حسن از من است و حسين از على عليه السّلام » « 5 » در حالى كه يكى از فضائلى كه مكرر دربارهء امام حسين عليه السّلام نقل شده اين است كه : « حسين منّى و انا من حسين » . هدف از جعل اين روايت ، آن است كه على را با فرزندش حسين چنان پيوند دهند كه هر دو خواستار قتل و خونريزى بوده‌اند . دربارهء همين دوگانگى ميان اين دو برادر آورده‌اند كه امام حسين عليه السّلام به\r\n\r\n\r\n","description":"","footnote":"\r\n( 1 ) . ذخائر العقبى ، ص 139 ؛ درر نظم السمطين ، ص 195\r\n( 2 ) . ترجمة الامام الحسن عليه السّلام ابن سعد ، ص 126\r\n( 3 ) . همان ، ص 167 ؛ ذخائر العقبى ، ص 139\r\n( 4 ) . تهذيب التهذيب ، ج 2 ، ص 299 ؛ ذخائر العقبى ، صص 139 - 138 ؛ تهذيب تاريخ دمشق ، ج 4 ، ص 212 ؛ الاتحاف ، ص 35\r\n( 5 ) . ذخائر العقبى ، ص 132\r\n","page_name":" 122 ","page_number":122},
  {"content":"\r\n\r\nبرادرش گفت : « كاش قلب من براى تو بود و زبان تو براى من » . « 1 » از قول أبو بكر نيز گفته‌اند كه با مشاهدهء حسن بن على عليه السّلام مىگفت : « بابى شبيه بالنبى - ليس شبيها بعلى » . « 2 »\r\nاين مطالب را متأخران به عنوان فضيلت نقل كرده‌اند در حالى كه بسيارى از آنها براى همان هدفى كه اشاره شد جعل شده است . چنين تصويرى مىتوانست براى تخريب چهرهء امام على عليه السّلام و عاشورا ، به كار كسانى بيايد كه طرفدار گرايشات عثمانى بودند .\r\nيكى از اتهاماتى كه به امام زده شده ، داشتن موضع عثمانى است . خلاصهء اين اتهام آن است كه امام با پدرش مخالف بوده و خونريزى در جنگهاى داخلى را قبول نداشته است .\r\nچنين اتهامى به دليل برداشت نادرست از مفهوم صلح صورت گرفته و به دروغ وانمود شده است كه امام با در دست داشتن قدرت كافى ، حكومت را به معاويه واگذار كرد . اما واقعيت اين است كه چنين مطلبى يك اتهام كذب است . اين اتهام تا جايى شايع گرديده كه نقل كرده‌اند او پدر خويش را متهم به شركت در قتل عثمان كرده است . « 3 »\r\nدر مباحث گذشته اشاره كرديم كه جز بنى اميه كه امام على عليه السّلام را متهم به شركت در قتل عثمان كرده و از اين كار هدف سياسى داشتند ، كسى امام را متهم نمىكرد . در اين صورت چگونه ممكن است كه فرزند امام ، آن حضرت را متهم به شركت در قتل عثمان كند ؟ چگونه جالب است كه برخى از مورخان گفته‌اند : امام فرزند خود را براى دفاع از عثمان به در خانهء عثمان فرستاده بود . اين مسألهء اگر هم درست باشد ، « 4 » به هدف جلوگيرى از قتل عثمان بود . افزون بر اين ، امام حسن عليه السّلام خود از كسانى بود كه در جنگ جمل كه اساسا بر ضد عثمانيها بود نقش مهمى داشت . وى نماينده امام براى تحريك مردم كوفه و آوردن آنان به صحنهء جنگ بود . آن حضرت با سخنرانى خود در\r\n\r\n\r\n","description":"","footnote":"\r\n( 1 ) . كشف الغمه ، ج 2 ، ص 243 ؛ ترجمة الامام الحسين عليه السّلام ، ابن عساكر ، صص 146 - 145\r\n( 2 ) . مناقب ابن شهر آشوب ، ج 4 ، ص 121\r\n( 3 ) . نك : انساب الاشراف ، ج 2 ، ص 12 . در اين روايت تاريخى آمده است كه « حسن » به امام على عليه السّلام اعتراض كرده است ، گويا اصل خبر درست است ، اما اين « حسن » ، « حسن بصرى » است ، نه امام حسن مجتبى عليه السّلام .\r\n( 4 ) . استاد ما سيد جعفر مرتضى در اين مسأله ترديد كرده است : الحياة السياسيه للامام الحسن عليه السّلام ، صص 150 - 149\r\n","page_name":" 123 ","page_number":123},
  {"content":"\r\n\r\nمسجد كوفه ، توانست حدود ده هزار نفر را به ميدان جنگ بر ضد عثمانيها بكشاند . « 1 »\r\nاو پيش از آن نيز در جريان نزاع ابو ذر با عثمان ، از وى دفاع كرده و در هنگام وداع با ابو ذر ، در وقت تبعيد ، به او گفت : از ناحيهء اينان براى تو مسائلى رخ داده كه مىبينى . . .\r\nصبر پيشه كن تا رسول خدا صلّى اللّه عليه و آله را ملاقات كنى ، در حالى كه از تو خوشنود است . « 2 » در بحبوحهء جنگ صفين ، عبيد الله فرزند عمر - كه از دست قصاص امام على عليه السّلام به دليل قتل هرمزان و زن و فرزند ابو لؤلؤ به سوى معاويه گريخته بود - ابلهانه كوشيد تا امام حسن عليه السّلام را بر ضد پدر بشوراند . امام خواسته او را با تندى رد كرد . پس از آن بود كه معاويه گفت : او نيز فرزند پدرش مىباشد . « 3 »\r\nامام مجتبى عليه السّلام در صفين مردم را بر ضد سپاه قاسطين بر مىانگيخت . آن حضرت در يكى از سخنانش فرمود : « فاحتشدوا فى قتال عدوّكم معاوية و جنوده فإنه قد حضر و لا تخاذلوا فإن الخذلان يقطع نياط القلوب » . « 4 » در جنگ با دشمنتان معاويه و سپاهش متحد شويد و سستى نكنيد ، چه سستى عصب قلب را قطع مىكند .\r\nامام ضمن نامه‌اى نيز كه در آغاز خلافت خود به معاويه نوشتند حقانيت اهل بيت و مظلوميت آنان را از پس از رحلت رسول خدا صلّى اللّه عليه و آله يادآور شدند . همهء اينها دليل قاطعى است بر اين كه امام معين و ياور پدر در همهء مراحل بوده است . در نقلى آمده است : زمانى أبو بكر بر سر منبر بود ، امام مجتبى عليه السّلام به او گفتند : « انزل عن منبر أبى » ، از منبر پدر من پايين بيا ! در همان لحظه امام على عليه السّلام فرمود : إن هذا لشيء عن غير ملإ منا . « 5 »\r\nموضع قاطع امام حسن عليه السّلام در جنگ با معاويه پس از آن كه به خلافت رسيد ، شاهد يگانگى موضع امام با موضع امام على عليه السّلام مىباشد . شدت مخالفت امام با خاندان امويان به اندازه‌اى بود كه مروان در وقت دفن امام مجتبى عليه السّلام اجازهء دفن او را\r\n\r\n\r\n","description":"","footnote":"\r\n( 1 ) . وقعة صفين ، ص 15 ؛ العقد الفريد ، ج 5 ، ص 63\r\n( 2 ) . الحياة السياسيه للامام الحسن عليه السّلام ص 113 ؛ شرح نهج البلاغه ، ابن ابى الحديد ، ج 8 ، ص 253 ؛ الغدير ، ج 8 ، ص 301 ؛ تاريخ اليعقوبى ، ج 2 ، ص 172\r\n( 3 ) . وقعة صفين ، ص 297 ؛ شرح نهج البلاغه ، ابن ابى الحديد ، ج 5 ، ص 233 ؛ مناقب ، ابن شهر آشوب ، ج 3 ، ص 186 : 199\r\n( 4 ) . وقعة صفين ، ص 114\r\n( 5 ) . ترجمة الامام الحسن عليه السّلام ابن سعد ، ص 160 ؛ انساب الاشراف ، ج 2 ، ص 26 ؛ ابن سعد ( 219 ) همين نقل را در برخورد امام حسين عليه السّلام با عمر آورده است .\r\n","page_name":" 124 ","page_number":124},
  {"content":"\r\n\r\nدر كنار رسول خدا صلّى اللّه عليه و آله نداده و گفت : « چگونه عثمان در خارج از بقيع دفن شود اما حسن بن على عليه السّلام در كنار قبر پيامبر عليه السّلام دفن شود ؟ » « 1 »\r\nهمهء اين موارد نشانگر موضع محكم و قاطع امام مجتبى در ضديت با تفكر عثمانى است . اما همان‌گونه كه گذشت ، به دليل مسألهء صلح و براى مشروع نشان دادن حكومت معاويه ، به تحريف موضع امام پرداخته‌اند .\r\n\r\nامام مجتبى عليه السّلام و مسألهء امامت\r\nاز آثار برجاىماندهء نگرش عثمانى در مذهب سنت ، بىتوجهى به خلافت شش‌ماههء امام مجتبى عليه السّلام است كه نه آن را از عهد خلفاى راشدين مىشناسند و نه از دورهء ملوكى محسوب مىكنند . « 2 » در اصل آنها اين خلافت را چندان به رسميت نمىشناسند . اين وضعيت در حالى است كه باقىماندهء مهاجر و انصارى كه در كوفه بودند ، به ضميمهء مردم عراق و نواحى شرق اسلام ، تابعيت از وى را به عنوان خليفهء مسلمين پذيرفتند .\r\nاما روشن بود كه شكاف عميقى ميان مسلمانان به وجود آمده و در همين دوره ، معاويه نيز در شام مدعى خلافت بود ، گرچه به قول خود وى ، از ميان انصار تنها يك نفر با او همراه بود . « 3 »\r\nآشكار بود كه اصل تجزيه خلافت نه تنها آن زمان پذيرفته شده نبود بلكه تا آخرين عهد تاريخ خلافت ، اين مطلب كه در آن واحد دو خليفه در جهان اسلام وجود داشته باشد ، پذيرفته نشد . در زمانى كه امام مجتبى عليه السّلام بر سر كار آمد ، عراق بدترين شرايط را در قياس با شام داشت . علاوه بر شكستى كه در حكميت براى مردم\r\n\r\n\r\n","description":"","footnote":"\r\n( 1 ) . نظم درر السمطين ، ص 205 ؛ روضة الواعظين ، ص 168 ؛ مناقب ، ابن شهر آشوب ، ج 4 ، ص 44 ؛ ذخائر العقبى ، ص 142\r\n( 2 ) . البته در كتب تاريخ ، معمولا پس از شهادت على عليه السّلام از وى به عنوان كسى كه با بيعت حاضران - در كوفه سر كار آمده ياد مىشود نك : تاريخ الخلفاى سيوطى - مسعودى مىگويد : در بعضى از كتب تاريخ ديده است كه با محاسبه خلافت امام حسن عليه السّلام روايت « الخلافة بعدى ثلاثون سنة » درست مىشود ؛ بعد هم خود با ذكر تاريخ خلافت هر يك از خلفا ، اين محاسبه را نشان مىدهد . مروج الذهب ، ج 2 ، ص 429 ؛ بايد توجه داشت كه عثمانيان كه بانى و باعث مذهب سنت بعدى هستند تا اوايل قرن سوم خلافت امام على عليه السّلام را نيز نمىپذيرفتند .\r\n( 3 ) . طبقات الشعراء ، ص 109 ؛ و نك : الامتاع و المؤانسه ، ج 3 ، ص 170\r\n","page_name":" 125 ","page_number":125},
  {"content":"\r\n\r\nعراق به دست آمده بود ، شورش خوارج نيز نيروهاى عراق را شديدا تضعيف كرده و پس از سه جنگ ، مردم خسته و درمانده شده بودند . روزهاى پايانى زندگى امام على عليه السّلام هر چه قدر از مردم خواسته شد تا بسيج شوند ، كمتر كسى تن به اين كار داد . « 1 »\r\nاينك پس از شهادت على عليه السّلام و نگرانى شديد مردم عراق از تسلط شام ، اميد آن مىرفت كه آنان دست به يك مقاومت جدى بزنند . آنان براى اين كار مىبايست امامى را بر مىگزيدند و همانطور كه اشاره شد چاره‌اى جز پذيرش امام نداشتند . بيعت قيس بن سعد و عبد الله بن عباس نيز تأثير بسزايى در فراهم شدن زمينه براى بيعت مردم عراق با امام فراهم كرد . به دنبال بيعت عراق ، مردم حجاز نيز با قدرى تأمل بيعت كردند .\r\nدر كنار تودهء مردم ، شيعيانى نيز بودند كه در اصل اعتقاد به امامت امام مجتبى عليه السّلام داشته و به اين دليل با او بيعت كردند . در اصل گرايش مذهبى كوفه به طور غالب تشيع به معناى عدم پذيرش عثمان و تأييد دولت امام على عليه السّلام بود . آنان در طى پنج سال كه از حكومت امام گذشته بود ، تحت تأثير امام و ياران او ، علوى الرأى شده و از گرايش عثمانى متنفر بودند . مخالفت با عثمان و بدنامى وى در اين شهر از همان عصر امام على عليه السّلام تا به اندازه‌اى بود كه جرير بن عبد الله بجلى گفته بود : در شهرى كه رسما به عثمان دشنام مىدهند نخواهد ماند . « 2 »\r\nبا شهادت على عليه السّلام مردم چه كسى جز امام مجتبى عليه السّلام را مىتوانستند برگزينند ؟\r\nالبته در ميان مهاجران و انصار و يا حتى قريشيان ، كسانى از صحابه در كوفه بودند و حتى شخصى چون عبد اللّه بن عباس نيز در اين زمان در كوفه حاضر بود ، اما كوچكترين ترديدى دربارهء انتخاب امام مجتبى عليه السّلام پيش نيامد و از فرد ديگر نام برده نشد . البته اين از آن روى نبود كه مردم عراق « حسن بن على را بيش از پدرش دوست مىداشتند » ، « 3 » بلكه بدان دليل بود كه چاره‌اى جز اين كار نداشتند . اين تذكر براى اين عنوان شد كه كسانى قصد آن دارند كه بگويند شرايط براى امام حسن آماده بوده و او\r\n\r\n\r\n","description":"","footnote":"\r\n( 1 ) . نك : شرح نهج البلاغه ، ابن ابى الحديد ، ج 10 ، ص 67\r\n( 2 ) . مختصر تاريخ دمشق ج 6 ص 30 ، ج 7 ص 282 .\r\n( 3 ) . ترجمة الامام الحسن عليه السّلام ابن عساكر ، ص 171\r\n","page_name":" 126 ","page_number":126},
  {"content":"\r\n\r\nخود نخواسته است به مبارزه ادامه دهد .\r\nتا آنجا كه به نظريهء امامت شيعى مربوط مىشود شواهدى وجود دارد كه امام على عليه السّلام فرزند خود را به عنوان جانشين خويش معرفى كرده است ، گرچه سنيان از آن شواهد به عنوان ولايتعهدى ياد نكرده‌اند . « 1 » در اين زمينه روايتى از رسول خدا صلّى اللّه عليه و آله نقل شده كه در مآخذ فراوانى آمده است . و آن اين است كه : « الحسن و الحسين امامان ، قاما او قعدا » « 2 » ، حديث مزبور دليل روشنى است بر اين كه امامت اين دو برادر منصوص بوده است . در اين باره ، از نظر تاريخى نيز گزارشاتى وجود دارد كه شاهدى بر نظريه امامت شيعى دربارهء امامت امام مجتبى عليه السّلام است .\r\nبه گزارش نصر بن مزاحم ، در همان زمان امام على عليه السّلام اعور شنّى خطاب به امام گفت : خداوند بر رهيابى و شادكاميت بيفزايد ، تو به پرتو نور الهى در نگريستى . . . تو پيشوايى و اگر كشته شوى ، رهبرى پس از تو از آن اين دو تن - يعنى حسن و حسين - است . من نيز چيزى سروده‌ام بدان گوش بدار : اى ابا حسن ! تو خورشيد فروزان نيمروزى و اين دو [ پسرانت 
  ] در ميان پديده‌ها ، ماه تابانند . تو و اين دو نوباوه ، تا دم واپسين ، همچون گوش و ديده همراه ، و از پى يكديگرند ، شما نيكمردانى هستيد با پايگاهى بس و الا كه دست نوع آدمى از دامان عزّت آن كوتاه است . « 3 » منذر بن جارود نيز در صفين به امام گفت : « فان تهلك فهذان الحسن و الحسين أئمتنا من بعدك » . او در شعرى گفت :\r\n ابا حسن أنت شمس النهار * و هذان فى الداجيات القمر \r\n و أنت و هذان حتى الممات * بمنزلة السمع بعد البصر « 4 » \r\nبدين ترتيب روشن مىشود كه از همان زمان على عليه السّلام ياران آن حضرت ، رهبرى پس از وى را از آن حسنين عليه السّلام مىدانسته‌اند و مىدانيم كه بعد از شهادت امام مجتبى عليه السّلام ،\r\n\r\n\r\n","description":"","footnote":"\r\n( 1 ) . ابن ابى الدنيا خبرى نقل كرده كه على عليه السّلام جانشين براى خود معرفى نكرد ؛ نك : مقتل امير المؤمنين عليه السّلام ، ص 61\r\n( 2 ) . مجمع البيان ، ج 2 ، ص 403 ؛ كشف الغمه ، ج 2 ، ص 159 ؛ الارشاد ، ص 220\r\n( 3 ) . وقعة صفين ، صص 425 - 424 ( پيكار صفين ، ص 580 ) ؛ طبقات الكبرى ، ج 3 ، ص 34\r\n( 4 ) . الفتوح ، ج 3 ، ص 147\r\n","page_name":" 127 ","page_number":127},
  {"content":"\r\n\r\nشيعيان كوفه در پى امام حسين عليه السّلام فرستاده‌اند . عبد الله بن عباس نيز مردم را به سوى امام مجتبى عليه السّلام فرا خوانده و گفت : او فرزند پيامبر شما و وصىّ امام شماست ؛ با او بيعت كنيد . « 1 » امام مجتبى عليه السّلام نيز در نامه خود به معاويه نوشت : وقتى كه پدرم در آستانه مرگ قرار گرفت ، اين « امر » را بعد از خود به من سپرد . « 2 » هيثم بن عدى از قول بسيارى از مشايخ خود نقل كرده كه آنان گفتند حسن بن على « وصى » پدرش بوده است . « 3 »\r\nابو الاسود دئلى نيز كه در بصره بود در وقت گرفتن بيعت براى امام گفت : او از سوى پدر به « وصايت و امامت » رسيده است . « 4 » از سوى مردم نيز به امام گفته شد كه تو خليفه و وصى پدرت هستى و ما مطيع هستيم . « 5 »\r\nبه هر روى ، در مجموع ، مىتوان اين نكته را پذيرفت كه امام على عليه السّلام فرزندش را به عنوان كسى كه او وى را به جانشينى خود مىپذيرد مطرح كرده است . « 6 » در روز جمعه‌اى نيز كه امام كسالتى داشت دستور داد تا حسن عليه السّلام نماز را بخواند . « 7 » صرفنظر از اين امر كه مردم شيعى كوفه بر اساس گرايش مذهبى خود به سوى امام مجتبى عليه السّلام آمدند ، بايد به مفاهيم شيعى خاص اهل بيت و مقام امامت ، در اين مرحله توجه داشت . نخستين خطبهء امام مجتبى عليه السّلام به نقل تمامى مآخذ مربوطه چنين است : هر كسى كه مرا مىشناسد كه مىشناسد ، هر كسى نمىشناسد من حسن فرزند محمد رسول اللّه صلّى اللّه عليه و آله هستم ، من فرزند بشير و نذيرم ؛ من فرزند دعوتگر به سوى خدا ، به اذن او ، و با چراغ روشن ، هستم ، من از اهل بيتى هستم كه خداوند رجس و پليدى را از آنان دور و آنان را تطهير كرده است ؛ كسانى كه خداوند دوستى آنان را در كتاب خود واجب كرده [ كه خداوند فرمود : بگو : بر اين رسالت ، جز دوست داشتن خويشاوندان\r\n\r\n\r\n","description":"","footnote":"\r\n( 1 ) . الارشاد ، ج 2 ، ص 8 ( در متنى كه در ابن ابى الحديد ، ج 16 ، صص 31 - 30 ؛ مقاتل الطالبيين ، ص 33 آمده كلمهء وصى نيامده ) .\r\n( 2 ) . الفتوح ، ج 4 ، ص 151 ( در متن اصفهانى [ مقاتل الطالبيين ، ص 36 
  ] و ابن ابى الحديد ، ج 16 ، ص 24 آمده :\r\nو لانّى المسلمون الامر من بعده ؛ تفاوت دو نص آشكار است ) .\r\n( 3 ) . العقد الفريد ، ج 4 ، ص 474\r\n( 4 ) . الاغانى ، ج 11 ، ص 116\r\n( 5 ) . بحار الانوار ، ج 44 ، ص 43\r\n( 6 ) . نك : الحياة السياسية للامام الحسن عليه السّلام ، صص 49 - 48\r\n( 7 ) . مروج الذهب ، ج 2 ، ص 431\r\n","page_name":" 128 ","page_number":128},
  {"content":"\r\n\r\nنمىخواهم 
  ] « 1 » « و هر كه كار نيكى كند به نيكويىاش مىافزاييم » پس كار نيك همان دوست داشتن ما اهل بيت است . « 2 » مسعودى قسمتى از يكى از خطبه‌هاى امام حسن عليه السّلام را آورده كه گفت :\r\nما حزب اللّه رستگاريم ، ما عترت نزديك رسول خدا صلّى اللّه عليه و آله هستيم ، ما اهل بيت طيّب و طاهر و يكى از دو « ثقلين » هستيم كه رسول خدا صلّى اللّه عليه و آله در ميان شما باقى گذاشت . و ديگرى آن كتاب خداست كه از هيچ سوى باطل در آن راه ندارد . . . پس از ما اطاعت كنيد كه اطاعت ما واجب است ؛ زيرا ملحق به طاعت از خدا و رسول ، اولى الامر است ، كه : اگر در چيزى نزاع كرديد آن را نزد خدا و رسول بريد . . . و اگر نزد رسول و اولى الامر برده شود هرآينه آنان كه اهل استنباط علم هستند ، آن را خواهند دانست . « 3 »\r\nهلال بن يساف مىگويد : پاى خطبهء حسن بن على عليه السّلام بودم كه مىگفت : اى مردم كوفه ! دربارهء ما از خدا بترسيد . ما اميران شما و مهمانان شما هستيم . ما اهل بيتى هستيم كه خداوند دربارهء ما فرمود : « إنما يريد الله ليذهب عنكم الرجس أهل البيت و يطهركم تطهيرا » . « 4 » گويا اين خطبه بعد از آنى بوده كه امام حسن عليه السّلام در ساباط مجروح شد .\r\nامام مجتبى عليه السّلام همچون پدر ، على رغم آنچه دربارهء بيعت مهاجرين و انصار با خلفاى پيشين آمده ، خلافت را حق خويش مىدانست . نامهء امام مجتبى عليه السّلام به معاويه ، نظير برخى از اظهارات امام على عليه السّلام حاوى انتقاد از انتخاب خلفاى پيشين است . امام در اين نامه ، با اشاره با استدلال قريش در سقيفه ، به خويشى با رسول خدا صلّى اللّه عليه و آله و پذيرفتن آن استدلال توسط عرب ، اظهار مىدارد : ما نيز همين استدلال را بر قريش كرديم اما انصافى كه عرب در برخورد با قريش نشان داد ، اينان براى ما نشان ندادند ؛ آنان به اتفاق بر ما ظلم روا داشتند و با ما به دشمنى برخاستند . سپس امام مىفرمايد : ما\r\n\r\n\r\n","description":"","footnote":"\r\n( 1 ) . آنچه در كروشه آمده قسمت اول آيه مورد استناد است كه در اصل خبر نيامده و ادامه آيه با اتكاى به قسمت اول ذكر شده است .\r\n( 2 ) . مقاتل الطالبين ، ص 33 ؛ شرح نهج البلاغه ، ابن ابى الحديد ، ج 16 ، صص 30 - 31 ؛ ترجمة الامام الحسن عليه السّلام ، ابن سعد ص 167 ؛ انساب الاشراف ، ج 3 ، ص 28 ؛ حياة الصحابة ، ج 3 ، صص 526 - 527\r\n( 3 ) . مروج الذهب ، ج 2 ، ص 432 ( نساء / 83 )\r\n( 4 ) . ترجمة الامام الحسن عليه السّلام ، ابن سعد ، ص 167\r\n","page_name":" 129 ","page_number":129},
  {"content":"\r\n\r\nبه سبب ترسى كه از منافقان و احزاب داشتيم تحمل كرديم و چيزى ابراز نكرديم تا اين كه امروز گرفتار تو شده‌ايم كسى كه هيچ سابقه‌اى در دين ندارد و پدرش بدترين دشمن رسول خدا صلّى اللّه عليه و آله و كتاب او بوده است . آنگاه امام از او خواست تا همراه با ديگر مردم ، كه با او بيعت كرده‌اند ، بيعت كند . معاويه در پاسخ نسبت به برخورد امام با جريان سقيفه نوشت : بدين ترتيب تو به صراحت ، ابو بكر ، عمر و ابو عبيده را مورد اتهام قرار دارى ، نه تنها آنان ، كه صلحاى از مهاجرين و انصار را ؛ اكنون ما فضل و سابقه شما را انكار نمىكنيم . آن روز آنان چنين تشخيص دادند كه آنان را براى حفظ اسلام برگزينند نه شما را ؛ امروز نيز اختلاف ميان من و تو ، همان اختلاف ميان أبو بكر و شما پس از وفات رسول خداست . اگر مىدانستم كه رعيت دارى تو ، هواداريت از امت ، سياست خوب ، قوت فراهم آوردن مال و برخوردت با دشمن از من قوىتر است با تو بيعت مىكردم ؛ اما من حكومتى طولانى داشته‌ام ، تجربهء بيشترى دارم ، از نظر سنّى نيز از تو بزرگترم ، سزاوار است كه تو حاكميت مرا بپذيرى ، اگر چنين كنى پس از خودم ، حكومت را به تو واگذار خواهم كرد و از بيت المال عراق مال فراوانى به تو خواهم بخشيد و خراج هر كجاى عراق را كه طلب كنى در اختيارات خواهم گذاشت . « 1 »\r\nاشارهء معاويه به شباهت درگيرى او با على عليه السّلام و فرزندش ، با دعواى أبو بكر و على عليه السّلام ، در نامهء متبادله ميان محمد بن ابى بكر و معاويه نيز آمده است . « 2 » معاويه خود را خلف أبو بكر و عمر مىدانست و از آنان به شدت دفاع مىكرد ؛ او در اين كار قصد بهره‌گيرى سياسى نيز داشت . زمانى در برابر امام على عليه السّلام نيز نوشت : تو « بغى » بر خلفا كردى ؛ و امام پاسخ داد : اگر چنين كرده از معاويه نبايد عذر خواهى كند ؛ به علاوه ، او بغى نكرده اما از برخى از اعمال آنان انتقاد كرده و در اين باره از هيچ كس عذر خواهى ،\r\n\r\n\r\n","description":"","footnote":"\r\n( 1 ) . شرح نهج البلاغه ، ابن ابى الحديد ، ج 16 ، صص 33 - 36 ( با تلخيص ) ؛ الفتوح ، ج 4 ، صص 151 - 153 ؛ مقاتل الطالبيين ، صص 68 - 64\r\n( 2 ) . انساب الاشراف ، ج 2 ، ص 31 ؛ معاويه به محمد بن ابى بكر نوشت : من و پدرت برترى على را مىشناختيم ، اما وقتى رسول خدا صلّى اللّه عليه و آله درگذشت « فكان ابوك و فاروقه اول من ابتزّ حقّه و خالفه على امره » ، پدر تو و فاروقش اولين كسانى بودند كه حق او گرفته و با كار او مخالفت كردند . مروج الذهب ، ج 3 ، صص 11 - 13\r\n","page_name":" 130 ","page_number":130},
  {"content":"\r\n\r\nنخواهد كرد . « 1 »\r\nبه هر روى ، عوامل مختلفى سبب شد تا مردم عراق و حجاز با امام حسن عليه السّلام بيعت كنند . گفته شده قيس بن سعد در وقت بيعت گفت : بر كتاب خدا ، سنت رسول و جهاد با ستمكاران با او بيعت مىكند ؛ امام تنها كتاب و سنت را پذيرفته و فرمود : اينها برتر از هر شرطى هستند . « 2 » مداينى مىگويد : ابن عباس پس از شهادت على عليه السّلام از خانه بيرون آمد و گفت كه از على عليه السّلام كسى باقى مانده [ و قد ترك خلفا 
  ] اگر دوست داريد [ براى بيعت با او 
  ] بيرون آيد و اگر كراهت داريد هيچ كس بر ديگرى [ تعهدى 
  ] ندارد .\r\nمردم براى حضرت على عليه السّلام گريه كرده و اعلام رضايت كردند . امام از خانه بيرون آمد و ضمن خطبه‌اى آيه تطهير را دربارهء اهل بيت خواند و مردم با او بيعت كردند . « 3 » بعدها امام خطاب به مردم فرمودند : شما نه از روى اكراه بلكه به اختيار با من بيعت كرديد . « 4 »\r\nدر نقل اصفهانى آمده كه ابن عباس مردم را به بيعت با او دعوت كرد و آنان گفتند ، كسى را دوست‌داشتنىتر و محق‌تر از او نسبت به خلافت نمىشناسند ، سپس با او بيعت كردند . « 5 »\r\nدر اينجا بايد به يك مسألهء ديگر توجه داشت و آن اين كه اصل سياسى پذيرفته شده در امر خلافت ، بيعت اهل حرمين بود . در اين زمان كه حدود سى سال از رحلت رسول خدا صلّى اللّه عليه و آله گذشته بود ، نسل عظيمى از صحابه در فتوحات و نيز در جمل و صفين در گذشته بودند . به علاوه ، مدينه نيز از مركزيت خلافت در آمده بود . در اين صورت اصل مذكور كه بيعت مهاجرين و انصار ساكن مدينه بود ، مواجه با دو اشكال مزبور شد ؛ بدين ترتيب مشكلى در اين امر به وجود آمده و اين خود نشانگر آن بود كه اوضاع رو به دگرگونى است . خواهيم ديد كه همراه با از بين رفتن اين اصل ، اصل ولايتعهدى توسط معاويه به عنوان جانشين اصل پيشين مطرح گرديد . بدين مطلب بايد افزود كه از سران قريش نيز كمتر كسى كه بتواند مدعى خلافت باشد باقى مانده بود . معاويه در نامه‌اى به ابن عباس نوشت : اكنون دربارهء قريش از خدا بترس ! از آنان\r\n\r\n\r\n","description":"","footnote":"\r\n( 1 ) . نهج البلاغه ، نامهء 28\r\n( 2 ) . تاريخ الطبرى ، ج 5 ، ص 158\r\n( 3 ) . شرح نهج البلاغه ، ابن ابى الحديد ، ج 16 ، ص 22 ؛ و نك : ص 28\r\n( 4 ) . الفتوح ، ج 4 ، ص 156\r\n( 5 ) . شرح نهج البلاغه ، ابن ابى الحديد ، ج 16 ، ص 31\r\n","page_name":" 131 ","page_number":131},
  {"content":"\r\n\r\nتنها شش تن باقى مانده : دو نفر در شام كه من و عمرو بن عاص هستيم ، دو نفر در حجاز كه سعد بن ابى وقاص و عبد اللّه بن عمر هستند و دو نفر در عراق كه تو و حسن بن على هستيد . « 1 »\r\nدر چنين شرايطى ، عراق تنها مىتوانست به فرزند امام على عليه السّلام اعتماد كند و چنين كرد جز آن كه مردم عراق مشكلاتى داشتند كه نمىتوانستند در راهى كه انتخاب كرده بودند ثابت و پايدار باشند . در جريان بيعت با امام ، كسانى كه اصرار بر جنگ با معاويه داشتند بر آن بودند تا در شرايط بيعت ، جنگ با معاويه را نيز بگنجانند . به اين معنا كه كه ما بر سر جنگ با معاويه بيعت مىكنيم . امام مجتبى عليه السّلام حاضر به پذيرش اين شرط نشده و فرمود : با آنها بيعت مىكند به اين شرط كه با هر كس جنگيد بجنگند و با هر كس به مسالمت برخورد كرد ، با مسالمت برخورد كنند . » « 2 » طبيعى است كه امام جامعه نمىتواند بر پايهء چنين شرطى با كسى بيعت كند . بلكه بايد در امر مهمى همچون جنگ و صلح مختار باشد . اين سخن امام چنان كه برخى برداشت كرده‌اند به اين معنا نبود كه امام از آغاز قصد جنگ نداشته است ، « 3 » چه از اقدامات بعدى امام چنين برمىآيد كه امام خود از كسانى بوده كه بر جنگ اصرار داشته است . هدف اصلى از عدم پذيرش اين شرط ، حفظ حوزهء اقتدار خود به عنوان امام جامعه بوده است .\r\nپذيرش شرط آنها به اين معنا بود كه آنان فرماندهء نظامى برگزيده‌اند نه امام براى جامعه . به نوشته شيخ مفيد ، بيعت با امام در روز جمعه ، بيست و يكم ماه رمضان سال چهلم هجرت بوده است . « 4 »\r\n\r\nخصلتهاى مذهبى و سياسى مردم كوفه\r\nبىمناسبت نيست تا در آغاز بيان مسائل سياسى دوران امام مجتبى عليه السّلام اشاره‌اى به وضعيت عمومى عراق داشته باشيم . عراق يكى از سرزمينهاى اصيل اسلامى است كه\r\n\r\n\r\n","description":"","footnote":"\r\n( 1 ) . الامامة و السياسة ج 1 ص 133 ؛ انساب الاشراف ج 4 ص 105 ش 315 .\r\n( 2 ) . ترجمة الامام الحسن عليه السّلام ، ابن سعد ، صص 155 - 154 ؛ تاريخ الطبرى ، ج 5 ، ص 158 ؛ انساب الاشراف ، ج 3 ، ص 29\r\n( 3 ) . انساب الاشراف ، ج 3 ، ص 29\r\n( 4 ) . الارشاد ، ج 2 ، ص 9\r\n","page_name":" 132 ","page_number":132},
  {"content":"\r\n\r\nدر طى حيات خلافت ، براى قرنها بر جهان اسلام حكمرانى داشته و تحولات مهم و رخدادهاى بيشمارى را در سينهء خويش نگاه داشته است . در آغاز ، عراق ، با دو شهر بصره و كوفه به عنوان « عراقين » پديد آمد و بعدها با پيدايى بغداد نقش مهمترى را در جهان اسلام عهده‌دار شد . سالهايى كه ما از آن سخن مىگوييم ، زمانى است كه هنوز صد سال تا تأسيس بغداد باقى مانده است . بصره تا مدتها پس از واقعه جمل ، شهرى « عثمانى مذهب » بود . « 1 » گرچه بعدها به جهت نفوذ « معتزله » در آن تا حدودى تعديل شد . در برابر ، شهر كوفه ، هميشه يكى از مراكز شيعه شناخته مىشد و اين شهرت در تمام طول حكومت بنى اميه ادامه داشت و بعدها نيز مردم آن ديار بر عقيدهء شيعى خود پابرجا بودند . با اين همه ، اين شهر در مواقع مختلف ، از يك طرف ، مورد « ملامت » ، و از طرف ديگر مورد « تعريف و تمجيد » بوده است . به همين دليل در مورد مردم اين شهر ، قضاوتهاى گوناگونى شده است . چگونگى اين مسأله را در چند نكته مىتوان جستجو كرد :\r\nالف - مردم اين شهر در مقاطع مختلف ، مواضع متفاوتى داشته‌اند : در مقاطعى از تاريخ ، موضع آنها در جهت دفاع از اهل بيت بوده و با شجاعت بىنظيرى جناح علوى را تقويت كرده‌اند ، كما اين كه در جريان جمل با همكارى همين مردم بود كه امام موفق شد ناكثين را شكست دهد ، اما درست در اواخر خلافت امام على عليه السّلام در يارى آن حضرت سستى كرده و سبب زمينگير شدن حق و پيروز باطل را فراهم آوردند . بعدها با اين كه در ميان آنها شيعيان بسيارى بودند ، « 2 » اما تودهء مردم از يارى حسن بن على عليه السّلام كوتاهى كرده و او را تنها گذاشتند . همين اتفاق در محرم سال 61 نيز تكرار گرديد . با اين حال گروه زيادى از آنها به نام توابين از كردار زشت خويش توبه كرده و بيشترين آنها در جريان قيام توابين به شهادت رسيدند . همكارى جمعى از آنها با مختار بن ابى عبيد براى انتقام از قاتلين امام حسين عليه السّلام ، نشانهء ديگرى از موضع\r\n\r\n\r\n","description":"","footnote":"\r\n( 1 ) . مسند ابن جعد ، ج 1 ، ص 527 . در اين خبر آمده كه قتاده در قرن دوم شنيد كه در بصره كسانى پيدا شده‌اند كه على را بر عثمان برترى مىدهند ، او گفت : به خدا قسم ، پيش از شما اهالى اين شهر چنين نبودند .\r\n( 2 ) . اين شيعيان ، اغلب شيعيان سياسى بودند ، نه اين كه امام حسن عليه السّلام را به عنوان امام از جانب خداوند پذيرفته بودند .\r\n","page_name":" 133 ","page_number":133},
  {"content":"\r\n\r\nشيعى آنهاست . در برابر كوتاهى آنان در همراهى زيد بن على در سال 122 ه نشان بر بىوفايى آنان نسبت به علويان دانسته شده است .\r\nب - دليل ديگر اين قضاوتهاى متناقض ، وجود گروههاى سياسى و مذهبى مختلف در اين شهر است . گروهى از آنها افكار « خارجى » داشته و گروهى ديگر با عنوان « اشراف » ، كم و بيش با بنى اميه همداستان بودند ؛ سومين گروه ، يعنى شيعيان ، از فداييان اهل بيت عليه السّلام بودند . اين مسأله سبب شد تا خوبان آنها ، بهترين تمجيدها را به خاطر اعمال صحيحشان بشوند و عناصر مفسد آنها ، تا كشتن پسر پيامبر صلّى اللّه عليه و آله پيش بروند .\r\nج - تركيب قبايلى شهر نيز بر اين تغيير موضعهاى سريع مؤثر بود .\r\nحساسيتهاى قبيله‌اى آنها را گرفتار روحى تندخويانه كرده بود به طورى كه با ديدن مقطعىترين امور تصميم مىگرفتند . اين تصميمها عمدتا در جهت منافع قبيله‌اى آنها بود و اين خود مشكلى براى عدم يكپارچگى كوفيان به حساب مىآمد ؛ چيزى كه بنى اميه بارها از آن بهره گرفتند .\r\nآنچه در اينجا مىبايد بدان بپردازيم ، شناخت وضعيت مردم عراق در آستانهء امامت حسن بن على عليه السّلام مىباشد . به نظر ما اگر اين مردم به خوبى شناخته شوند تحولات بعدى عراق بهتر درك خواهد شد .\r\nشيخ مفيد در تحليلى دربارهء اصحاب امام حسن عليه السّلام مردم را به چند دسته تقسيم مىكند : گروه اول شيعيان امام على عليه السّلام گروه دوم خوارج كه در صدد مبارزه با معاويه بوده و چون امام مجتبى عليه السّلام قصد جنگ با شام را داشت ، گرد او جمع شده بودند . گروه سوم طمعكارانى كه به دنبال غنايم مىگشتند ، گروه چهارم كسانى كه عوام بودند و نمىدانستند چه كنند ، گروه پنجم آنها كه به انگيزهء عصبيت قبيلگى و بدون توجه به دين ، تنها تابع رؤساى خود بودند . « 1 »\r\nدر اين ميان ، گروه سوم ، تعدادشان بيش از همه بود . عراق منطقه‌اى بود كه\r\n\r\n\r\n","description":"","footnote":"\r\n( 1 ) . الارشاد ، ج 2 ، ص 10 ؛ الفصول المهمه ، ص 147 ؛ بحار الانوار ، ج 44 ، ص 46 ، 56 ؛ مناقب ، ابن شهر آشوب ، ج 4 ، ص 32 ؛ صلح الامام الحسن عليه السّلام صص 69 - 68\r\n","page_name":" 134 ","page_number":134},
  {"content":"\r\n\r\nمركز فتوحات شرق به حساب مىآمد و در تمامى نبردها ، غنايم زيادى نصيب آن مىگرديد . اما از روزى كه امام على عليه السّلام به اين منطقه آمد ، آنها درگير جنگهاى داخلى شدند و به همين دليل خود را طلبكار آل على مىدانستند . « 1 » در شرايط جديد مصلحت خويش را در اين نمىديدند كه پس از نبرد نهروان ، جنگ تازه‌اى را آغاز كنند . با شايعاتى كه معاويه منتشر مىكرد ( و اين كار را با كمك جاسوسان خود در عراق دامن مىزد ) ، ترديد در ميان عراقيان گسترش يافته بود . پيدايش خوارج اين ترديد را فزونى بخشيد و بسيارى از مردم قدرت تحليل درست جريانات را از دست داده بودند .\r\nحقيقتى كه صرفنظر از مطالب فوق بايد گفت اين است كه ، اصولا مردم عراق روحيهء خود را در برخورد با حكام در طول صد سال نشان دادند . غرورى كه اين مردم در طى سالهاى فتح ايران به دست آورده بودند ، سبب شده بود تا بر مدينهء پيامبر مسلط باشند و هرگاه عزل حاكمى را مىخواستند ، حتى عمر را بر آن مىداشتند تا حاكم مورد نظر را خلع كند . از رو چهره‌هايى كه اهل حيله و نيرنگ نبودند ، مغلوب به نظر مىآمدند . عمار بن ياسر به عنوان يك انسان پاك و سعد بن ابى وقاص به عنوان يك شخصيت غير سياسى ، از افرادى بودند كه نتوانستند در كوفه دوام بياورند . اما مغيرة بن شعبة به عنوان يك فاجر قدرتمند ( آن چنان كه عمر او را توصيف كرد ) توانست تا مدتها بر كوفه حكم براند .\r\nبعدها ، زمانى كه امام على عليه السّلام از مدينه به اين شهر هجرت كرد ، كوفه توسعه يافت و نقش آن در جهان اسلام چند برابر شد . پشتوانهء اخلاقى و علمى و نيز سابقهء فداكاريهاى امام على عليه السّلام در طول حيات اسلام ، سبب شد تا مردم به حمايت از او برخيزند . ياران نزديك او و ضميمه شدن اصحاب پيامبر صلّى اللّه عليه و آله به سپاه او ، قداست امام را فزونى بخشيد و موجب شد تا مدتها آنها نتوانند بر او چيره شوند . اما پس از آنكه آنها در صفين درگير مسألهء حكميت شدند ، بهانه‌اى دينى براى مقابلهء با امام على عليه السّلام يافتند و پس از سركوبى خوارج ، از لحاظ داخلى به بهانهء خستگى ، خود را كنار كشيدند ، تا جايى كه امام فرمود : او به عنوان يك والى از ناحيهء مردم ستم‌ديده ، و فرمانبردار آنها\r\n\r\n\r\n","description":"","footnote":"\r\n( 1 ) . بعدها خواهيد ديد كه امام مجتبى عليه السّلام به اين مسأله تصريح مىكند .\r\n","page_name":" 135 ","page_number":135},
  {"content":"\r\n\r\nشده است . « 1 »\r\nامام با پيدايش وضعيت جديد در مردم ، اعلام كرد كه نمىتواند آنها را اصلاح كند . البته با زور و اجبار و استبداد مىتوانست بر مردم حكم براند ، اما ، امام على عليه السّلام خواهان استفاده از چنين شيوه‌اى نبود . او خود در كلام بسيار شيرينى ، اين روحيهء مردم را توصيف كرد : « اى مردم كوفه ! من شما را با مواعظ قرآن ، مورد سرزنش قرار دادم ، اما سودى نبخشيد ، با چوبدستى شما را تأديب كردم ، اما شما مستقيم نشديد ، به وسيلهء شلاق ( كه با آن حدود را اجرا مىكنند ) شما را مورد ضرب قرار دادم ، بازهم رعايت نكرديد . تنها چيزى كه مىتواند شما را اصلاح كند ، شمشير است ، اما من براى اصلاح شما خود را به فساد نمىاندازم « 2 » » .\r\nمردم عراق ، تنها با شمشير رام مىشدند . اين حقيقتى است كه تاريخ آن را تأييد مىكند ، در اين منطقه ، اگر كسى همچون على عليه السّلام و فرزندش نخواهد از زور و استبداد استفاده كند ( و به تعبير خودشان ، چيزى را كه مردم از آن كراهت دارند بر آنها تحميل نكند ) نمىتواند اميد موفقيت داشته باشد .\r\nپس از آن نيز عراق ، تنها زمانى آرام مىگرفت كه افرادى چون زياد ، پسرش عبيد الله و يا حجاج بر آن حكومت مىكردند . بدين گونه ، تنها استبداد موجب فروكش كردن تنشهاى سياسى اين منطقه بود . مختار نيز چندى با سياست ، منطقه را اداره كرد . اما او نيز به همين جهت كه نمىخواست برخورد استبدادى داشته باشد ، نتوانست كوفه را يكپارچه كند ؛ چه رسد به عراق .\r\nتعبيرات خود امير المؤمنين عليه السّلام نسبت به روحيات اين مردم ، بسيار گوياست .\r\nدر يك جمله امام آنها را تشبيه به زن حامله‌اى مىكند كه پس از تحمل درد و رنج دوران حمل ، در نهايت بچه خود را سقط مىكند . « 3 » و بار ديگر آنها را به شتران بىسرپرستى تشبيه مىكند كه هرگاه از يك سو گرد هم آيند از سوى ديگر پراكنده\r\n\r\n\r\n","description":"","footnote":"\r\n( 1 ) . نهج البلاغه ، خطبهء 199\r\n( 2 ) . الارشاد ، ج 1 ، ص 281 : « و ما كنت متحرّيا صلاحكم بفساد نفسى » .\r\n( 3 ) . نهج البلاغه ، خطبهء 70\r\n","page_name":" 136 ","page_number":136},
  {"content":"\r\n\r\nمىشوند . « 1 » اين روحيه ، طبيعتا نمىتوانست يك والى و زمامدار آرام و اصلاح طلب ، آن هم پايبند به راههاى منطقى و انسانى را تحمل كند از اين روست كه امام على عليه السّلام در اواخر كار ، هر چه به اين مردم اصرار مىكند تا عليه شام متحد شوند ، آنها حتى براى دفاع از خود عراق نيز ، تلاشى نمىكنند ، آن وقت است كه زبان ملامت امام به روى آنها گشوده مىشود :\r\nأيتها الفرقة التى إذا امرت لم تطع و إذا دعوت لم تجب ، لله أنتم ، أما دين يجمعكم ، أما حمية تشحذكم ؟ أ و ليس عجبا ، أنّ معاوية يدعوا الجفاة الطغام فيتبعونه على غير معونة و لا عطاء و أنا أدعوكم و أنتم تريكة الاسلام ، أنه لا يخرج إليكم من امرى رضا ترضونه و لا سخط فتجتمعون عليه و إن احبّ ما أنا لاق إليّ الموت . « 2 »\r\nاى گروهى كه وقتى دستور مىدهم اطاعت نكرده و وقتى دعوت مىكنم اجابت نمىكنيد شما را به خدا قسم آيا دينى نيست كه شما را وحدت بخشد ؟ آيا حميّتى نيست كه شما را به خدا تحريك كند ؟ آيا تعجب نيست كه معاويه ، بيانگردان جاهل را بدون پول فرا مىخواند و او را متابعت مىكنند و من شما را دعوت مىكنم در حالى كه باقىماندهء اسلام هستيد اما نسبت به هيچ‌يك از دستورات رضايت‌بخش من رضايت نمىدهيد و عليه هيچ امر مورد خشم من فراهم نمىآييد . تنها چيزى كه دوست دارم ملاقات كنم ، مرگ است .\r\nاين مردم در مقابل على عليه السّلام با آن سوابق درخشان ، چنين برخوردى دارند ، تا جايى كه امام آرزوى مرگ مىكند . البته امام مىتوانست با شيوه‌هاى غير اسلامى ، همانند معاويه ، مردم را جذب كرده و يا بروز به جنگ بفرستد ، اما شيوهء امام اين بود كه اكنون كه مردم ، « ماندن » را دوست دارند ، آنها را بر چيزى كه نمىخواهند واندارد « 3 » چرا كه اگر چنين كند ، رهبرى او « امامت » نيست بلكه « پادشاهى » است . اين همان چيزى بود كه معاويه بدان افتخار مىكرد . به هر روى ، چنين مردمى ، در آستانهء خلافت حسن بن\r\n\r\n\r\n","description":"","footnote":"\r\n( 1 ) . الارشاد : ج 1 ، ص 283 « يا اشباه الابل غاب عنها رعاتها كلما اجتمعت من جانب تفرقت من جانب أخرى »\r\n( 2 ) . شرح نهج البلاغه ، ابن ابى الحديد ، ج 10 ، ص 67\r\n( 3 ) . همان ، ج 11 و ص 29 : « و قد احببتم البقاء و ليس لى أن أحملكم على ما تكرهون »\r\n","page_name":" 137 ","page_number":137},
  {"content":"\r\n\r\nعلى عليه السّلام قرار داشتند ، مردمى كه حاضر نشدند فرمان امامشان را براى دفاع از عراق بپذيرند و زمانى كه براى استراحت از نهروان به خانه‌هايشان رفتند ديگر بازنگشتند . « 1 »\r\nدر اين مقطع ، مشكلات رو به فزونى نهاده و موضع معاويه نيز در شام قوىتر از پيش شده بود . مردم شام كه تا قبل از حكميّت ، معاويه را امير مىخواندند ، اكنون او را « امير المؤمنين » مىدانستند . در برابر ، عراق ، يكپارچگى زمان بر پايى جنگ صفين را نداشت . كشته‌هاى زيادى كه عراقيان در صفين و نهروان دادند ، « 2 » روحيهء آنها را به شدت تضعيف كرده بود . افزون بر آن ، حسن بن على عليه السّلام نيز فرزند امام على عليه السّلام بود و همهء اين مسائل اوضاع را دشوارتر كرده بود . در عين حال عراق ، از سلطهء شام وحشت داشت . اين درست است كه آنها از امام خود پيروى نكردند ، اما راضى به شهادت او نيز نبودند . به سخن ديگر ، آنها نمىخواستند سلطهء معاويه را بر عراق بپذيرند و به همين دليل ، چاره‌اى جز بيعت با فرزند امام على عليه السّلام نداشتند . هيچ كس جز امام حسن عليه السّلام ، در آن شرايط ، زمينهء رهبرى عراق را نداشت و با فرض نبودن وى ، به طور طبيعى ، بنى اميه بر عراق حاكم مىشدند . در عين حال اين خواست عراقيها آن اندازه ريشه نداشت كه در عمل بتوانند به عهد خويش با امام جديد خود وفادار باشند ، بلكه سرانجام همان گونه كه اتفاق افتاد ، در مرز انتخاب ، ماندن را با حكومت بنى اميه را ( گرچه با اكراه ) پذيرفتند . بدين ترتيب جايى براى ماندن امام در كنار اين مردم نبود و امام به ناچار به مدينه رفت .\r\n\r\nنخستين اقدامات امام و معاويه\r\nپيش از اين به يكى از نامه‌هاى امام حسن عليه السّلام به معاويه و پاسخ وى اشاره كرديم .\r\nنامه‌هاى متبادله كه متن آنها را اصفهانى نقل كرده ، « 3 » ثمر چندانى نداشت . بايد گفت ، امام مىدانست كه معاويه كسى نيست كه تسليم اين نامه‌ها شود ، مهم آن بود كه\r\n\r\n\r\n","description":"","footnote":"\r\n( 1 ) . همان ، ج 2 ، ص 193 ؛ مروج الذهب ، ج 2 ، ص 418\r\n( 2 ) . گرچه كشته‌هاى طرفداران امام كم بود ، اما بسيارى از خوارج كه در اين جنگ كشته شدند ، از خويشان و وابستگان مردم كوفه بودند .\r\n( 3 ) . مقاتل الطالبيين ، صص 68 - 62\r\n","page_name":" 138 ","page_number":138},
  {"content":"\r\n\r\nنامه‌هاى مزبور به عنوان يك سند در تاريخ باقى مانده و استدلالهاى دو طرف را در مورد مشروعيت خودشان نشان دهد .\r\nمعاويه كوشيد تا با فرستادن جاسوسانى از اوضاع كوفه و بصره خبرى بگيرد .\r\nجاسوسان مزبور شناسايى شدند و همگى به قتل رسيدند . « 1 » در اين باره امام و نيز عبد الله بن عباس نامه‌هاى به معاويه نوشته و بغى او را به وى گوشزد كردند . تهديد آخرين امام آن بود كه اگر معاويه تسليم نشود همراه سپاه مسلمانان به سوى او خواهد رفت : « فحاكمتك الى الله حتى يحكم الله بيننا و بينكم و هو خير الحاكمين . » « 2 »\r\nپس از آن كه نامه‌نگارى ميان امام و معاويه نتيجه‌اى نبخشيد امام به معاويه نوشت : بين او و معاويه چيزى جز شمشير حاكم نخواهد بود . « 3 » پس از آن معاويه ضمن نامه‌اى به عمال خويش در نواحى مختلف با ابراز خوش‌حالى از شهادت امام على عليه السّلام و اين كه دشمن آنان بدون زحمت از ميان رفته است خبر داد كه اوضاع كوفه درهم ريخته و ميان ياران او اختلاف شده است . او ( به دروغ يا راست ) افزود : اشراف و رهبران مردم كوفه به من نامه نوشته براى خود و خاندان خود درخواست امان كرده‌اند . وقتى نامهء من به شما رسيد همراه سپاهتان به سوى من حركت كنيد كه وقت انتقام فرا رسيده است . معاويه همراه سپاه خود پل منبج پيش آمد . در اين وقت امام حسن عليه السّلام حجر بن عدى را در پى مردم و عمالش فرستاد تا براى جنگ آماده شوند . در كوفه اجتماعى فراهم آمد و امام در جمع آنان با تلاوت آيهء :  « وَ اصْبِرُوا إِنَّ اللَّهَ مَعَ الصَّابِرِينَ »  « 4 » چنين فرمود : « اى مردم ! شما جز با صبر بر آنچه از آن كراهت داريد به آنچه دوست داريد نخواهيد رسيد . به من خبر رسيده كه معاويه به سوى ما در حركت است . همگى به سوى نخيله حركت كنيد . » « 5 » اصفهانى مىگويد : سخن او چنان بود كه گويى از سستى مردم نگران بود . هيچ كس سخن نگفت . عدى بن حاتم به سخن در آمد و گفت : من پسر حاتم هستم . اين چه وضعيت زشتى است ؟ آيا دعوت امامتان و فرزند پيامبرتان را اجابت نمىكنيد ؟ پس از آن روى به امام كرد و ضمن اعلام اطاعت\r\n\r\n\r\n","description":"","footnote":"\r\n( 1 ) . همان ، ص 62 ؛ شرح نهج البلاغه ، ابن ابى الحديد ، ج 16 ، ص 31 الارشاد ، ج 2 ، ص 9\r\n( 2 ) . مقاتل الطالبيين ، ص 66\r\n( 3 ) . شرح نهج البلاغه ، ابن ابى الحديد ، ج 16 ، ص 26\r\n( 4 ) . انفال ، 46\r\n( 5 ) . مقاتل الطالبيين ، ص 69\r\n","page_name":" 139 ","page_number":139},
  {"content":"\r\n\r\nاز او راهى نخيله شد . به همراه وى شمارى از افراد قبيلهء طىّ كه عدىّ بن حاتم رياست بر عهده داشت ، عازم شدند . بنا به نقل يعقوبى ، در طىّ هزار جنگجو بودند كه از فرمان عدى سر نمىپيچيدند . « 1 » پس از آن قيس به سعد ، معقل بن قيس و زياد بن صعصعه سخنانى ايراد كرده و آنگاه بود كه سپاهى در حدود دوازده هزار تن در نخيله فراهم شده و امام تا دير عبد الرحمن همراهشان رفت . « 2 »\r\nبه هر روى بايد توجه داشت كه روحيهء مردم عراق ، از پس از ماجراى حكميت ، خدشه‌دار شده بود . آنان احتمال صلح با قاسطين را در اذهان خود زمينه‌سازى كرده بودند . در عين حال وقتى سلطهء معاويه را بر عراق احساس مىكردند تنشان به لرزه مىافتاد . در اين گيرودار ، گروهى خود را به غفلت زده ، گروهى سخت گرفتار شك و ترديد بوده و تنها اقليتى به امام پيوستند . امام خود عازم لشكرگاه شده و پسر عم خود مغيرة بن نوفل را در كوفه گذاشت تا مردم را براى رفتن به نخيله تشويق كند . حارث همدانى مىگويد : كسانى كه نيت پيوستن به امام را داشتند به نخيله رفتند ، اما شمار زيادى از رفتن سرباز زدند . در ميان آنان كسانى بودند كه پيش از آن وعدهء همكارى داده بودند . « 3 » بر پايهء همين نقل ، امام خود به كوفه بازگشت تا مردم را براى رفتن به جنگ بسيج كند .\r\nاين موضع امام بر خلاف گفته زهرى و ديگران است كه مىگويند : « كان الحسن لا يؤثر القتال و يميل إلى حقن الدماء » ، « 4 » « و لم يكن فى نيّة الحسن أن يقاتل أحدا و لكن غلبوه على رأيه » ، « 5 » به اين معنا كه امام مايل به جنگ نبوده است . افزون بر اين ، امام براى تقويت روحيه نيروهاى خود حقوق آنان را افزايش داد . « 6 » اين افزايش در همان ابتداى خلافت ، و طبعا ايجاد آمادگى در آنها براى رويارويى با شاميان بود .\r\nمجموع جمعيتى كه به نخيله رفت دوازده هزار نفر بود . اينان گروهى بودند كه با فشار تبليغات و گروهى به پيروى از رؤساى خود به لشكرگاه رفته بودند . با اين كه\r\n\r\n\r\n","description":"","footnote":"\r\n( 1 ) . تاريخ اليعقوبى ، ج 2 ، ص 181\r\n( 2 ) . مقاتل الطالبيين ، صص 71 - 70\r\n( 3 ) . بحار الانوار ، ج 44 ، ص 44\r\n( 4 ) . تاريخ الطبرى ، ج 5 ، ص 158 ؛ تذكرة الخواص ، ص 196\r\n( 5 ) . البداية و النهايه ، ج 8 ، ص 14\r\n( 6 ) . مقاتل الطالبيين ، ص 64\r\n","page_name":" 140 ","page_number":140},
  {"content":"\r\n\r\nاين رقم در بيشتر مصادر تاريخى تصريح شده ، برخى گفته‌اند كه چهل هزار تن به نخيله رفته بودند . گفته شده : شمار سپاه امام چهل هزار تن بوده كه به « دير عبد الرحمن » رفته و از آنجا هزار تن همراه قيس بن سعد به عنوان سپاه مقدم اعزام شدند . « 1 » چنين رقمى نمىتواند صحيح باشد ؛ زيرا :\r\nاولا روايات تاريخى تصريح دارد كه در ابتداى دعوت حتى يك نفر پاسخ مساعد نداده بود ، چگونه ممكن است كه يك مرتبه شمار آنان تا به اين اندازه افزايش يافته باشد ؟ ثانيا اگر امام ، اين مقدار هوادار و طرفدار داشت ، لازم نبود تا براى جمع‌آورى نيرو به مدائن رفته و خطرى كه در جدايى او با سپاهش وجود داشت ، بر خود هموار كند .\r\nثالثا شمار فراوانى از مورخان كه خبر اعزام را به صورت دقيق گزارش كرده‌اند ، همان عدد دوازده هزار نفر را نقل كرده‌اند . از جملهء آنها يعقوبى ، ابو الفرج اصفهانى و ابن عساكر است . « 2 » رابعا به احتمال قوى منشأ اين قول روايتى مجعول دربارهء شمار كسانى است كه هنگام شهادت على عليه السّلام با او بيعت كرده بودند و قرار بود تا به مقابلهء سپاه شام بروند ، عدد مزبور در آن نقل چهل هزار آمده است . « 3 » به عقيدهء بعضى ، « 4 » اين روايت سبب شده تا كسانى گمان كنند اين افراد آمادهء همكارى با حسن بن على عليه السّلام بوده‌اند ، اگر چه در بيعت اين تعداد با امير المؤمنين عليه السّلام ترديد بسيار وجود دارد . خامسا آن كه با وجود سخنان مكرر امام على عليه السّلام در سرزنش مردم كوفه : به خاطر عدم همراهى در جنگ با شام كه در نهج البلاغه ، و ساير مصادر آمده ، نمىتوان باور كرد كه چنين جمعيتى با فرزند او همراهى كرده باشند . سادسا همان گونه كه بعدا خواهيم ديد ، دليل مهم بر پايى صلح ، عدم همكارى مردم بود . اين مطلب را امام ، مكرر تصريح فرموده و روشن است كه با وجود چهل هزار نفر نمىبايست چنين جملاتى از امام عليه السّلام نقل شده باشد .\r\nفرماندهى سپاه امام را عبيد الله بن عباس عهده‌دار بوده است . زهرى به اشتباه ،\r\n\r\n\r\n","description":"","footnote":"\r\n( 1 ) . الفتوح ، ج 4 ، ص 153 ؛ الكامل فى التاريخ ، ج 3 ، ص 61\r\n( 2 ) . مقاتل الطالبيين ، ص 71 ؛ تاريخ اليعقوبى ، ج 2 ، ص 214 ؛ ترجمة الامام الحسن ، ابن عساكر ، ص 167\r\n( 3 ) . ذخائر العقبى ، صص 139 - 138\r\n( 4 ) . صلح الحسن عليه السّلام ، آل ياسين ، ص 123\r\n","page_name":" 141 ","page_number":141},
  {"content":"\r\n\r\nفرمانده سپاه را عبد الله بن عباس دانسته است . « 1 » كسانى نيز قيس بن سعد را فرمانده دانسته‌اند . « 2 » البته پس از فرار عبيد الله ، قيس فرماندهى سپاه را عهده‌دار شد . گويا ترديدى در اين كه امام عبيد الله را انتخاب كرده وجود نداشته باشد . « 3 » از دلايل عمدهء انتخاب عبيد الله آن بود كه امام در آن جو ترديد ، بهترين شانسى كه براى اين كار داشت آن بود كه فردى از خاندان خود را براى اين كار برگزيند . افزون بر آن ، عبيد الله ، كينهء شديدى نسبت به معاويه داشت ؛ زيرا چندى پيش از آن ، بسر بن ارطاة ، يكى از فرماندهان معاويه ، در حمله‌اى كه به حجاز كرد ، دو فرزند عبيد الله را در پيش چشمان مادرشان سر بريد . در عين حال امام احتياط را از دست نداد و دو معاون براى عبيد الله برگزيد . يكى قيس بن سعد و ديگرى سعيد بن قيس .\r\nامام آنان را بسوى دشمن فرستاد و خود عازم ساباط مدائن شد . پيش از ترك آنان به عبيد الله نصايحى كرد : الن جانبك ، برخوردت را نرم گردان . ابسط وجهك ، روى خود را گشاده دار . افرش لهم جناحك ، مردم را زير چتر محبت خود گير . ادنهم من مجلسك ، آنان را به مجالس خود نزديك كن . و شاور هذين ، با اين دو نفر مشورت كن .\r\nفلا تقاتله حتى يقاتلك ، قبل از آن كه جنگ را شروع كنند ، تو جنگ را آغاز مكن . امام به وى سفارش كرد كه اين مردم بقاياى كسانى هستند كه مورد اعتماد امام على عليه السّلام بودند .\r\nسپس به وى فرمودند تا به سمت فرات رفته ، از آنجا راهى مسكن شده و در برابر معاويه بايستد . و آنگاه همانجا بماند تا او در پى وى برسد . « 4 »\r\nامام خود راهى ساباط مدائن شد . دينورى مىگويد : معاويه سپاهى را به فرماندهى عبد الله بن عامر بن كريز به سوى انبار فرستاد تا از آنجا به سوى مدائن پيشروى كند . امام كه وضع را چنين ديد خود عازم مدائن شد . « 5 »\r\nحادثه‌اى كه در آنجا اتفاق افتاد و همهء مورخان آن را گزارش كرده‌اند حملهء خوارج به امام است . مورخانى چون دينورى ، بلاذرى و ابو الفرج اصفهانى - و حتى\r\n\r\n\r\n","description":"","footnote":"\r\n( 1 ) . نك : ترجمة الامام الحسن عليه السّلام ، ابن سعد ، ص 168\r\n( 2 ) . ترجمة الامام الحسن ، ابن عساكر ، ص 176\r\n( 3 ) . انساب الاشراف ، ج 3 ، ص 34\r\n( 4 ) . مقاتل الطالبيين ، ص 71 ؛ شرح نهج البلاغه ، ابن ابى الحديد ، ج 16 ، ص 40\r\n( 5 ) . اخبار الطوال ، ص 216\r\n","page_name":" 142 ","page_number":142},
  {"content":"\r\n\r\nشيخ مفيد كه اخبار خود را از اصفهانى گرفته - گفته‌اند كه امام در سخنان خود به گونه‌اى سخن گفت كه بوى صلح مىداد . به همين دليل خوارج بر باروبنهء او حمله كردند . اين سخن با ظاهر وقايع سازگار نيست . چگونه امام كه براى جلوگيرى از حملهء دشمن به مدائن و يا تهيهء نيرو به آنجا آمده بىدليل و هنوز درگيرى آغاز نشده سخنانى به زبان مىآورد كه بوى صلح مىدهد ؟ در اينجا يعقوبى نقلى را براى ما حفظ كرده كه روشنگر ماجراست . معاويه كه در هيچ مورد دست از حيله‌گرى بر نمىداشت ، مغيرة بن شعبه و عبد الله بن عامر را به ساباط فرستاد تا دربارهء صلح با امام سخن بگويند . وقتى آنها ( دست خالى ) از نزد امام بيرون آمدند ، زير لب ( و طبعا براى تحريك خوارج ) به گونه‌اى كه مردم بشنوند مىگفتند : خدا به وسيلهء فرزند پيامبر خون مردم را حفظ كرده فتنه را بواسطهء او آرام كرد و صلح را پذيرفت . يعقوبى مىافزايد : با اين سخن سپاه مضطرب شده و مردم در راستگويى آنان ترديد نكردند .\r\nپس از آن بود كه بر حسن شورش كرده باروبنهء او را غارت كردند . « 1 »\r\nشيعيان امام را در ميان خود گرفته از معركه دور كردند . با اين حال جراح بن سنان با اين فرياد كه تو نيز همانند پدرت مشرك شده‌اى ضربتى بر ران امام زد . شيعيان بر سر جراح ريخته او را به قتل آوردند . امام نيز به خانهء امير ساباط ، سعد بن مسعود ثقفى - عموى مختار - آمد و براى معالجه در آنجا ماند . « 2 » با توجه به عبارت يعقوبى در بارهء شورش مدائن مطلب بسيار مهمى روشن مىشود ، و آن اين كه حادثه مدائن نيز برخاسته از توطئهء معاويه و فرماندهان وى و در رأس آنها فرد فاسقى چون مغيرة بن شعبه بوده است .\r\nپس از آن كه امام مجروح شد ، ضمن خطبه‌اى براى مردم فرمود : اى مردم عراق ! اتقوا الله فينا ، فانا أمراءكم و ضيفانكم ، أهل البيت الذين قال الله : إنّما يريد اللّه ليذهب عنكم الرّجس أهل البيت و يطهّركم تطهيرا . راوى مىگويد : در آن لحظه هر كس در پاى سخن امام بود ، گريه مىكرد . « 3 »\r\n\r\n\r\n","description":"","footnote":"\r\n( 1 ) . تاريخ اليعقوبى ، ج 2 ، ص 215\r\n( 2 ) . مقاتل الطالبيين ، ص 72\r\n( 3 ) . ترجمة الامام الحسن عليه السّلام ، ابن سعد ، ص 167 ، 169 ، 170 ؛ المعجم الكبير ، ج 3 ، ص 96 ، ش 2761 ؛ مجمع الزوائد ، ج 9 ، ص 167\r\n","page_name":" 143 ","page_number":143},
  {"content":"\r\n\r\nدور شدن امام از سپاه ، كه به دليل گردآورى نيرو و يا آماده كردن مدائن براى جلوگيرى از تجاوز غارت گران شام صورت گرفته بود ، مشكلات خاصى را به وجود آورد . دو سپاه در قريهء حبوبيهء مسكن در برابر هم قرار گرفتند . معاويه مثل هميشه با استفاده از شيوه‌هاى حيله‌گرايانه خود ، در صدد فريب سپاه امام بر آمد . او به دروغ ، عبد الرحمن بن سمره را نزد عبيد الله و سپاهش فرستاد تا بگويد حسن در خواست صلح كرده است . اما مردم او را تكذيب كرده و دشنام دادند . « 1 »\r\nپس از آن به طور مخفيانه در پى عبيد الله بن عباس فرستاد و به وى پيغام داد :\r\nحسن از ما تقاضاى صلح كرده است . اگر هم اكنون به ما ملحق شوى ، به تو يك ميليون درهم خواهم داد . نيمى را اكنون مىگيرى و نيمى را وقتى كه داخل كوفه شديم .\r\nعبيد الله شبانه به معاويه پيوست در حالى كه مردم براى نماز صبح منتظر آمدن او بودند . قيس بن سعد با مردم نماز گزارد و پس از آن به بدگويى از عباس پرداخت كه چگونه در بدر همراهى مشركان كرد و به اسارت در آمد . پس از آن بناى بدگويى به عبيد اللّه را گذاشت كه چگونه در يمن ، از برابر بسر بن ارطاة گريخت و اجازه داد تا بسر فرزندان او را بكشد . « 2 »\r\nاز برخورد معاويه در پرداخت پول ، و نيز اخبار ديگر ، چنين بر مىآيد كه معاويه به دروغ مسأله درخواست صلح را از طرف امام مطرح كرده بود . در اصل ، اگر امام صلح را پذيرفته بود معنا نداشت كه معاويه حاضر شود يك ميليون درهم به عبيد الله بپردازد . بسيارى از مردم عراق مترصد بودند تا تمايل امام را به صلح ببينند ، در آن صورت لحظه‌اى در سپاه نمىماندند . با رفتن عبيد الله ، قريب دو سوم سپاه عراق به معاويه پيوست . « 3 » بدين ترتيب تنها چهار هزار نفر در كنار قيس بن سعد باقى ماندند .\r\nمعاويه گمان كرد كه با آمدن عبيد الله و اين تعداد از سپاه عراق ، چيزى باقى نمانده است . بنابراين بسر بن ارطاة را به سوى باقىماندهء لشكر عراق فرستاد . مردم\r\n\r\n\r\n","description":"","footnote":"\r\n( 1 ) . انساب الاشراف ، ج 3 ، ص 37\r\n( 2 ) . مقاتل الطالبيين ، ص 73\r\n( 3 ) . انساب الاشراف ، ج 3 ، ص 38\r\n","page_name":" 144 ","page_number":144},
  {"content":"\r\n\r\nآماده بوده به سوى آنها حمله‌ور شدند . بسر بازگشت و همراه لشكرى حمله برد . اين بار نيز قيس و ياران بر جاى مانده آنها را به عقب راندند و بر اثر درگيرى تعدادى كشته شدند . « 1 » معاويه كوشيد تا قيس را نيز فريب دهد . اما قيس گفت كه در دينش فريب نخواهد خورد . پس از آن معاويه به تحقير وى پرداخته او را يهودى فرزند يهودى خواند . معاويه افزود : ببين چگونه قوم تو پدرت را تنها گذاشت ، آن گونه كه در حوران شام غريبانه مرد . قيس در پاسخ وى ، او را وثن بن وثن ( بت فرزند بت ) خواند و به او نوشت : از ابتدا با اكراه اسلام را پذيرفتى و جز ايجاد تفرقه در آن كارى نكرده و با رغبت از آن خارج شدى . تو هميشه با خدا و رسول جنگيده‌اى و حزبى از احزاب مشركين بوده‌اى . « 2 » اصفهانى تازه پس از نقل اين ماجراها اشاره به هيئتى مىكند كه معاويه براى صحبت با امام حسن به ساباط فرستاد . اين نشان آن است كه اقدام معاويه در برخورد با عبيد الله ، تنها براى فريب وى بوده است .\r\nمعاويه با داشتن جاسوسان فراوان خود خبر مجروح شدن امام را زودتر از سپاه عراق شنيده بود . به دنبال شنيدن اين خبر ، پيامى به قيس فرستاد كه اصرار تو بيهوده است ، اصحاب حسن بر او اختلاف كرده و او در ساباط مجروح شده است .\r\nاين امر سبب شد تا قيس تأمل كرده منتظر خبر قطعى از امام شود . « 3 » اشراف عراق كه وضع را به اين صورت ديده و احتمال پيروزى معاويه را قوى دانستند ، مرتب به معاويه ملحق شده و يا پيام بيعت مىدادند . بلاذرى مىگويد : بزرگان عراق نزد معاويه آمده بيعت مىكردند . اولين نفر ، خالد بن معمر بود . او گفت : بيعت او به معناى بيعت تمامى افراد قبيلهء ربيعه است . بعدها شاعرى خطاب به معاويه گفت : به خالد بن معمر اكرام كن ، چه اگر او نبود تو به امارت نمىرسيدى . « 4 »\r\nسياستى كه معاويه از آن بهرهء كافى برد ، استفاده از شايعاتى بود كه خود آنها را در سه منطقهء كوفه ، ساباط و ميدان جنگ منتشر مىكرد . كوفيان گمان مىكردند كه كار تمام شده است . در ميدان جنگ چنين منتشر شد كه امامتان درخواست صلح كرده\r\n\r\n\r\n","description":"","footnote":"\r\n( 1 ) . همان ، ج 3 ، ص 38\r\n( 2 ) . مقاتل الطالبيين ، ص 74 ؛ انساب الاشراف ، ج 3 ، صص 40 - 39\r\n( 3 ) . انساب الاشراف ، ج 3 ، ص 38\r\n( 4 ) . همان ، ج 3 ، ص 39\r\n","page_name":" 145 ","page_number":145},
  {"content":"\r\n\r\nاست . در ساباط نيز خبر رفتن عبيد الله و بخش اعظم سپاه به امام رسيده و حتى شايع شد كه قيس بن سعد نيز صلح كرده است . از ميان مورخان ، تنها كسى كه به دقت متوجه اين شايعات چند جانبه شده ، يعقوبى است . او مىگويد : معاويه كسانى را به لشكرگاه امام مىفرستاد تا بگويد كه قيس بن سعد صلح را پذيرفته است . از سوى ديگر ، كسانى را به لشكر قيس مىفرستاد تا بگويند حسن با معاويه صلح كرده است . « 1 »\r\nمتأسفانه ، گروهى از مورخان ، همين شايعات را به عنوان اخبار تاريخى ضبط كرده‌اند .\r\nاز جمله محمد بن سعد ، حيله‌گرى مغيرة بن شعبه را كه منجر به شورش گروهى از مردم در ساباط مدائن شد به عنوان خبر تاريخى اين چنين ضبط كرده كه همانجا ، هر چه معاويه تعهد كرده بود ، امام پذيرفت . « 2 »\r\nگروه فراوانى از اشراف عراق به معاويه پيوسته و حتى گفته بودند كه حاضرند حسن را دست بسته به او تحويل دهند . به نوشته ابن اعثم ، زمانى كه قيس ، ضمن نامه‌اى خبر رفتن شمار زيادى از سپاه عراق را به امام نوشت ، حضرت بزرگان اصحاب خود را فراهم آورده و فرمود : اى مردم عراق ! من با شما جماعت چه كنم ؟\r\nاين نامهء قيس بن سعد است او نوشته است كه اشراف و بزرگان شما نزد معاويه رفته‌اند . به خدا سوگند اين از شما عجيب نيست . شما در صفين پدرم را بر حكميت اجبار كرديد و زمانى كه آن را پذيرفت ، بر او اعتراض نموديد . براى بار دوم شما را به جنگ با معاويه خواند ، سستى كرديد تا آن كه كرامت الهى نصيب او شد . پس از آن بدون اكراه با من بيعت كرديد ، من بيعت شما را پذيرفتم و قدم در اين راه گذاشتم ، خدا آگاه است كه قصد من چه بوده است . اما ببينيد شما چه كرده‌ايد . اى مردم عراق ! همينها براى من كافى است ، مرا در دينم فريب مدهيد . « 3 »\r\nتوضيحات امام نشان مىدهد كه امام كوچكترين ترديدى در جنگ نداشته اما رفتار ناشايست مردم او را به ستوه آورده است .\r\n\r\n\r\n","description":"","footnote":"\r\n( 1 ) . تاريخ اليعقوبى ، ج 2 ، ص 215\r\n( 2 ) . ترجمة الامام الحسن عليه السّلام ، ابن سعد ، ص 169\r\n( 3 ) . الفتوح ، ج 4 ، ص 157 ؛ مقايسه كنيد اين مطالب را با سخنان تحريف‌شدهء امام در انساب الاشراف ، ج 3 ، ص 39\r\n","page_name":" 146 ","page_number":146},
  {"content":"\r\n\r\n\r\nمعاويه و درخواست صلح\r\nنكته‌اى كه در روشن كردن موضع امام اهميت دارد آن است كه امام حسن عليه السّلام در خواست صلح را مطرح نكرده است . اين معاويه بود كه مىخواست بدون دردسر عراق را تصرف كند و لذا اصرار داشت تا امام را راضى به كناره‌گيرى از حكومت كند .\r\nدر برابر اين نظر ، برخى از منابع ، به تبع شايعاتى كه در همان زمان نشر مىشده - و كسانى از راويان اخبار ، آنها را به عنوان خبر تاريخى گزارش كرده‌اند ، - چنين وانمود كرده‌اند كه امام خود صلح را مطرح كرده و طبعا به آن تمايل داشته است . « 1 » در مقابل اين نظر ، شواهدى وجود دارد كه به آنها اشاره مىكنيم . نخستين شاهد خبر يعقوبى است كه مىگويد : معاويه گروهى را به ساباط مدائن فرستاد تا دربارهء صلح با امام حسن عليه السّلام سخن بگويند . اين همان ملاقاتى است كه امام در آن ، صلح را رد كرده است . « 2 »\r\nبنابراين امام ، اولين درخواستهاى معاويه را رد كرده است . شاهد ديگر نامه‌هاى نخست امام است كه در همهء آنها بر موضع جنگ پافشارى شده و در آنها تهديد شده است كه اگر تسليم نشود با سپاه او مواجه خواهد شد . امام به فرستادهء معاويه نيز فرمود : به معاويه بگو كه ميان ما و او جز شمشير حاكم نخواهد بود . همهء اينها نشانگر آن است كه موضع امام بر موضع جنگ بوده است . شاهد ديگر آن كه امام در سخنرانى خود با مردم به صراحت بر اين نكته تأكيد كردند كه معاويه صلحى را از ما خواسته است كه هيچ شرافت و عزتى در آن نيست . اگر براى جنگ آماده هستيد من در كنار شما هستم ، اما اگر حيات را دوست داريد بگوييد تا صلح او را بپذيريم . « 3 » سبط بن جوزى مىنويسد : زمانى كه امام حسن عليه السّلام دريافت كه مردم از اطراف او پراكنده شده و كوفيان به او خيانت كرده‌اند ، به صلح تمايل يافت . پيش از آن ، معاويه او را به صلح دعوت كرده بود ، اما امام آن را نپذيرفته بود . او مىافزايد : اين معاويه بود كه دربارهء\r\n\r\n\r\n","description":"","footnote":"\r\n( 1 ) . نك : البداية و النهايه ، ج 8 ، ص 14 ؛ الكامل فى التاريخ ، ج 3 ، ص 205\r\n( 2 ) . تاريخ اليعقوبى ، ج 2 ، ص 215\r\n( 3 ) . ترجمة الامام الحسن عليه السّلام ، ابن عساكر ، صص 179 - 178 ؛ الكامل فى التاريخ ، ج 3 ، ص 406 ؛ اعلام الدين ، ص 181 ؛ بحار الانوار ، ج 44 ، ص 21 ؛ تذكرة الخواص ، ص 199\r\n","page_name":" 147 ","page_number":147},
  {"content":"\r\n\r\nصلح با او به مراسله پرداخت بود . « 1 » شيخ مفيد نيز نوشته است كه : معاويه دربارهء صلح به امام نامه نوشت . « 2 »\r\nبه اعتقاد ما همانطور كه در موارد ديگر نيز گفته‌ايم ، شايعاتى كه معاويه دربارهء صلح منتشر كرد ، سبب شد تا كسانى از مورخان اظهار كنند كه خود امام ، صلح را پيشنهاد كرده است . در گزارشى آمده است كه معاويه جاسوسان خود را در ميان سپاه مقدم امام فرستاد تا بين آنها شايع كنند كه حسن با نامه‌نگارى به معاويه درخواست صلح كرده است ، چرا شما جان خود را به خطر مىاندازيد ؟ « 3 » معاويه براى فريب عبيد الله بن عباس به او نوشت : إن الحسن قد راسلنى فى الصلح . « 4 » چنين شايعاتى ، بعدها به صورت نقلهاى تاريخى در آمده و واقعيات را دگرگون كرده است .\r\n\r\nدلايل پذيرش صلح\r\nدلايل چندى سبب شد تا امام نتواند به مقصد اصلى كه جنگ شرافتمندانه با معاويه بود دسترسى پيدا كند ، لذا ضرورت ديد تا براى حفظ اصل اسلام و نيز جلوگيرى از خونريزى بىنتيجه از جنگ ، خوددارى كند . اينك مواردى از آن دلايل :\r\nالف : سستى مردم در حمايت از امام ، از مهمترين دلايل اقدام امام براى اتخاذى موضع جديد بود . هيچ‌كس نمىتواند مدعى شود كه امام به جنگ با معاويه اعتقاد نداشته است . سخنان و مواضع او كاملا خلاف اين نكته را ثابت مىكند . ماجراى ساباط يكى از مهمترين نشانه‌ها براى روشن ساختن عدم قابليت مردم در ادامه جنگ بود . در آنجا بود كه امام به قول شيخ مفيد ، دريافت كه مردم او را خوار كرده‌اند . « 5 » شمار زيادى از اين مردم ، در جنگهاى جمل ، صفين و نهروان در حمايت از على عليه السّلام به قتل رسيده بودند و اينك خسته از جنگها ، ديگر توان ادامهء اين جنگ را در خود نمىديدند و حتى خود را طلبكار حكومت دانسته و ثار خود را از اهل بيت مىطلبيدند . آنها امام را مسئول خون كشتگان خود مىانگاشتند . گذشت كه وقتى خبر فرار جمعى از سپاه\r\n\r\n\r\n","description":"","footnote":"\r\n( 1 ) . تذكرة الخواص ، ص 197\r\n( 2 ) . بحار الانوار ، ج 44 ، ص 48\r\n( 3 ) . شرح نهج البلاغه ، ابن ابى الحديد ، ج 11 ، ص 42\r\n( 4 ) . همان .\r\n( 5 ) . الارشاد ، ج 2 ، ص 13\r\n","page_name":" 148 ","page_number":148},
  {"content":"\r\n\r\nبه گوش امام رسيد ، آن حضرت رو به مردم كرد و فرمود : « شما با پدرم ( در ادامه جنگ ) مخالفت ورزيده و كار را به حكميت كشانديد در حالى كه پدرم موافق نبود ، او شما را به ادامه جنگ فرا خواند و شما ابا كرديد تا اين كه به ديدار پروردگارش شتافت .\r\nپس از آن به سراغ من آمديد و بيعت كرديد و قرار شد تا با هر كس نبرد كردم شما نيز بجنگيد و با هر كس به صلح رفتار كردم شما نيز چنين كنيد . امروز به من خبر رسيده كه اشراف شما به سوى معاويه رفته‌اند و با او بيعت كرده‌اند ، همين برايم كافى است .\r\nمرا در مورد دين و جانم فريب ندهيد . » « 1 » جاحظ دربارهء علت كناره‌گيرى امام حسن عليه السّلام مىنويسد : « وقتى پراكندگى اصحابش را مشاهده كرده و درهم‌ريختگى سپاه خود ديد ، با شناختى كه از برخوردهاى مختلف اين مردم با پدرش داشت و مىدانست كه هر روز به نوعى و رنگى رفتار مىكنند ، از حكومت كناره گرفت » . « 2 »\r\nامام دريافت كه به اين مردم نمىتوان اعتماد كرد . اين عدم اعتماد ، تنها شامل عدم همكارى آنها نبود ، بلكه امام مىفرمود : « و الله لو قاتلت معاويه لأخذوا بعنقى حتى يدفعونى إليه سلما » « 3 » ، به خدا سوگند اگر با معاويه درگير شوم ، اينان گردن مرا گرفته به صورت اسير به او تحويل مىدهند . امام در جاى ديگرى فرمود : و رأيت أهل العراق ، لا يثق بهم أحد أبدا إلا غلب ، اهل عراق مردمانى هستند كه هر كس به آنها اعتماد كند ، مغلوب خواهد شد ؛ زيرا هيچ كدام با ديگرى در فكر و خواسته‌ها ، موافقت ندارند .\r\nآنان نه در خير و نه شر ، هيچ قصد جدى ندارند . « 4 » با چنين مردمى ، امكان بر پايى جنگى با اهل شام كه اتحادى كامل داشته و هدف و نيت مشخصى داشتند ، وجود نداشت .\r\nمردمى پراكنده ، مذبوب و فاقد اراده . نگاهى به سخنان دردناك امام على عليه السّلام كه در سالهاى 39 و 40 هجرى خطاب به مردم ايراد شده ، هر منصفى را قانع مىكند كه راهى جز واگذارى عراق به شام وجود نداشت . امام حسن عليه السّلام نمىتوانست با دست خالى ، خود و شمارى از شيعيانش را تسليم شاميانى كند كه فرمانده آنها ، بسر بن ارطاة\r\n\r\n\r\n","description":"","footnote":"\r\n( 1 ) . شرح نهج البلاغه ، ابن ابى الحديد ، ج 16 ، ص 22\r\n( 2 ) . رسالة جاحظ فى بنى اميه چاپ شده در كتاب عصر المأمون ج 3 ص 7 .\r\n( 3 ) . اعلام الورى ، ص 205 ؛ بحار الانوار ، ج 44 ، ص 20 ؛ عوالم العلوم ، ج 16 ، ص 175\r\n( 4 ) . الكامل فى التاريخ ، ج 3 ، ص 405\r\n","page_name":" 149 ","page_number":149},
  {"content":"\r\n\r\nخونخوار بود . اكنون با صلح ، بهانه‌اى براى حفظ عراق از چپاول و غارت وجود داشت . اين ممكن بود امام با شمارى اندك از سپاهيانش بايستد و به شهادت برسد ، اما ، نتيجهء آن چندان روشن نبود . معاويه با طرح خون عثمان ، فضاى مسمومى ايجاد كرده بود . او علاوه بر شام ، اكنون مصر و بسيارى از نقاط ديگر را در اختيار داشت . در برابر او امام ، با آن همه سابقه و نفوذ كلام كارى از پيش نبرده بود ، و اين دليلى جز زبونى عراق در برابر شام نداشت ، در چنين وضعيتى شهادت امام نيز لوث مىشد . اين چهره‌اى است كه همه از معاويه مىشناسند و در شناسايى آن ، نيازى به اصرار و اثبات نيست . گاه به خطا گفته شده است كه امام از خونريزى بيزار بود . چنين چيزى درست نيست ، او در طول جنگ جمل و صفين ، خود در صحنهء نبرد حضور داشت ، سيرهء پدر را هم كاملا تأييد مىكرد . آنچه امام نمىپذيرفت ، خونريزى بىحاصلى بود كه نتايج سياسى روشنى نداشته باشد .\r\nب - نكتهء ديگرى كه دليل صلح را از ديد امام روشن مىكند ، آن است كه اساسا بر پايى جنگ در شرايط عادى ، منوط به حضور مردم بوده و حاكم در حد خاصى مىتواند ، آنان را به حضور در جنگ وادار كند . در واقع دو نكته را بايد از يكديگر جدا كرد ، يكى آن كه آيا حاكم مسلمانان مىتواند ، به هر صورت و حتى در شرايط مخالفت آشكار اكثريت مردم ، جنگ را آغاز كند ؟ اگر چنين كارى را مىتواند انجام دهد ، در چه شرايطى ؟ نكتهء دوم آن كه به فرض حاكم بتواند چنين كند ، آيا چنين كارى به مصلحت مسلمانان است يا نه ؟\r\nاصولا سيرهء رسول خدا صلّى اللّه عليه و آله آن بود كه در امر جنگ با مسلمانان مشورت مىكرد . ما اين مسأله در بررسى جنگهاى دوران آن حضرت بيان كرده‌ايم . اين در حالى بود كه اولا رسول خدا صلّى اللّه عليه و آله از ابتدا با مردم بيعت كرده بود ، و ثانيا آن كه جهاد در شمار فروعات اسلام بوده و اصولا وظيفهء مسلمانان است كه همانند نماز ، به اين دستور نيز عمل كنند . پس چرا آن حضرت ، على رغم اين دو نكته ، در امر جنگ با مردم مشورت مىكرد ؟ دليل نخست آن اين بود كه بار جنگ بسيار سنگين بوده و اين مردم بودند كه اين بار را بر دوش مىكشيدند . نماز خواندن عبادتى است كه تنها وقت\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nمحدودى را از يك مسلمان مىگيرد . اما جنگ سبب از بين رفتن جان و مال مسلمانها و گاه آوارگى و خانه‌به‌دوشى است . با وجود چنين تبعاتى براى جنگ كه با شهادت يك نفر ، طايفه‌اى نگران و ناراحت مىشوند ، طبيعى است كه مردم خود در جريان آن قرار گرفته و با مشورت در اين زمينه ، قدرى از بار اين خسارت را بر دوش گيرند .\r\nرسول خدا صلّى اللّه عليه و آله - على رغم آن كه جهاد از فروعات اسلام بود ، - در جنگهاى پيش از بدر از انصار كه تعهد شركت در جنگهاى آن حضرت را نداشتند استفاده نكرد . در بدر نيز ، تنها پس از اعلام آمادگى رهبران آنها ، از ايشان بهره گرفت . بعدها در احد و احزاب نيز مشورتهايى داريم .\r\nاما دربارهء اين نكته كه آيا در زمينهء جنگ مىتوان كارى را بر مردم تحميل كرد يا نه ؟ سيرهء امير المؤمنين بر آن بود كه تنها با نصيحت و احيانا در دست گرفتن درّه ( شلاق ) به تربيت مردم بپردازد . اما امام حاضر نبود تا براى وادار كردن مردم براى شركت در جنگ از شكنجه و شمشير استفاده كند . « 1 » آن حضرت به طور صريح مىفرمود : « من ديروز فرمان مىدادم ، و امروز فرمانم مىدهند . ديروز بازمىداشتم ، و امروز بازم مىدارند . شما زنده ماندن را دوست داريد و ليس لى أن أحملكم ما تكرهون ، نرسد به من تا چيزى وادارمتان كه ناخوش مىانگاريد . » « 2 »\r\nامام مجتبى عليه السّلام نيز به همين سيره پايبند بود . زمانى كه مىديد مردم خود مايل به داشتن چونان امامى نيستند و حاضر به حفظ موقعيت خويش در برابر شام نيند ، طبيعى بود كه او بعد از نصايح لازم كه بخش عمده را پدرش پيشاپيش كرده بود ، عراق را رها كرده و به مدينه برود . امام على عليه السّلام مردم عراق را از آيندهء سخنى كه در انتظارشان است آگاه مىكرد :\r\nبدانيد كه بعد از من به سه بلا گرفتار خواهيد آمد . خوارى و ذلتى همه‌گير ، شمشيرى كشنده و استبداد و خودكامگى ستمكاران . در آن حالات مرا ياد خواهيد و آرزو كنيد كه كاش مرا مىديديد و ياريم مىكرديد و خونهاى\r\n\r\n\r\n","description":"","footnote":"\r\n( 1 ) . الغارات ، ص 173 ( ترجمهء فارسى )\r\n( 2 ) . نهج البلاغه ، خطبهء 208 ؛ شرح نهج البلاغه ، ابن ابى الحديد ، ج 2 ، ص 220 ، ج 11 ، ص 29\r\n","page_name":" 151 ","page_number":151},
  {"content":"\r\n\r\nخود براى دفاع از من بر خاك مىريختند . « 1 »\r\nامام حسن عليه السّلام در شرايط دشوار عراق ، و بىاعتنايى مردم به درخواستهاى وى براى جنگ ، در آستانهء اصرار معاويه در كناره‌گيرى وى ، ضمن سخنانى به بيان مواضع خود پرداخت . امام در آغاز اعلام كرد كه دربارهء جنگ با شام هيچ گونه ترديد و دودلى ندارد : « و الله لا ثنانا عن أهل الشام شك و لا ندم ، و إنما نقاتل أهل الشام بالصبر و السلامة » ، « شك و پشيمانى ما را از جنگ با شاميان بازنمىدارد بلكه ما با بردبارى و آرامش ، با آنها مىجنگيم . » آنگاه امام به بيان روحيهء مردم پرداختند : « شما با گذشته خود تفاوت كرده‌ايد . آنگاه كه به صفين مىرفتيد ، دينتان در پيش رويتان بود ، اما امروز دنياتان مقدم بر دينتان است . » آنگاه افزود : « شما در بين دو جنگ خونين صفين و نهروان قرار گرفته‌ايد ، بر كشته‌هاى خود مىگرييد و دربارهء آنها ، در طلب ثار خويش هستند . . . و اكنون معاويه از ما تقاضاى صلح كرده ، صلحى كه هيچ گونه سرافرازى و شرافت و انصافى در آن وجود ندارد . « ألا و إنّ معاوية دعانا إلى امر ليس فيه عزّ و لا نصفة » . امام با اين بيان به مردم عراق اعلام كردند كه وارد شدن در كار صلح به هيچ روى به نفع مردم عراق نيست . پس از آن ، امام از مردم خواست تا تكليف او را روشن كنند : « فإن أردتم الموت رددناه عليه و حاكمناه إلى الله عز و جل بظبى السيوف ، و إن أردتم الحياة قبلناه و أخذنا لكم الرضى . » ، اگر آماده براى نبرديد ، صلح او را رد كرده ، با تكيهء بر شمشيرمان ، كار او را به خدا وامىگذاريم . اما اگر « ماندن » را دوست داريد ، صلح او را بپذيريم و براى شما تأمين بگيريم . در اين وقت مردم از هر سوى مسجد به فرياد در آمده و با نداى « البقية البقية » صلح را امضا كردند . « 2 »\r\nامام حسن عليه السّلام در جاى ديگرى فرمود : « إنى رأيت هوى عظم الناس فى الصلح ، و كرهوا الحرب فلم أحبّ أن أحملهم على ما يكرهون » من خواستهء بيشتر مردم را در صلح و ناخشنودى نسبت به جنگ ديدم و دوست ندارم تا آنها را بر آنچه ناخوش دارند ،\r\n\r\n\r\n","description":"","footnote":"\r\n( 1 ) . الغارات ، ص 185 .\r\n( 2 ) . ترجمة الامام الحسن عليه السّلام ، ابن عساكر ، صص 179 - 178 ؛ الكامل فى التاريخ ، ج 3 ، ص 406 ؛ اعلام الدين ، ص 181 ؛ بحار الانوار ، ج 44 ، ص 21 ؛ تذكرة الخواص ، ص 199\r\n","page_name":" 152 ","page_number":152},
  {"content":"\r\n\r\nاجبار كنم . « 1 »\r\nو در جاى ديگرى فرمود : « أرى أكثركم قد نكل عن الحرب و فشل فى القتال و لست أرى أحملكم على ما تكرهون » ، « 2 » من ديدم كه بيشترين شما از جنگ روىگردان شده و در جنگ سست‌اند . و من چنان نيستم تا شما را بر آنچه ناخوش داريد ، اجبار كنم .\r\nامام عدم همراهى مردم را دليل واگذارى خلافت به معاويه ياد كردند . در شرايط عادى ، راه حلى جز اين امر وجود ندارد .\r\nآن حضرت در جاى ديگرى فرمود : « و الله إنى سلّمت الامر لأنى لم أجد أنصارا ، و لو وجدت أنصارا لقاتلته ليلى و نهارى حتى يحكم الله بيننا و بينه » ، « 3 » به خدا سوگند ، من از آن روى كار را به او سپردم كه ياورى نداشتم . اگر ياورى مىداشتم شبانه روز با او مىجنگيدم تا خداوند ميان من و آنان حكم كند .\r\nج : يكى ديگر از دلايل امام براى پذيرش صلح ، آن بود كه اقدام مزبور براى حفظ شيعيان انجام شده است . معترضان به امام از دو گروه بودند ، كسانى كه از افراطيون خارجى بوده و به همين دليل با امام على عليه السّلام نيز درگير شده بودند ، و گروهى از شيعيان كه روحيهء انقلابى و آتشين داشته و با تسامح ميانه‌اى نداشتند . آنها با صلح مخالف بوده و گاه‌وبيگاه به امام اعتراض مىكردند . از ميان معترضان كسانى بودند كه امام را « مذل المؤمنين » مىخواندند .\r\nامام در برابر ، اقدام به پذيرش صلح را « عزت‌آور » دانسته و خود را « معز المؤمنين » معرفى مىكردند . دليل اين امر را نيز چنين ياد مىكردند : « إنى لمّا رأيتك ليس بكم عليهم قوّة ، سلمت الأمر لأبقى أنا و أنتم بين أظهركم » ، زمانى كه ديدم شما قدرت كافى در اختيار نداريد ، كار را تسليم كردم تا من و شما بمانيم . از عبارات ديگر آن حضرت ، چنين به دست مىآيد كه مقصود از ماندن آنها و خود حفظ تشيع بوده است . امام در سخنى ، اقدام خود را شبيه سوراخ كردن كشتى توسط آن عالم همراه موسى عليه السّلام كرد كه\r\n\r\n\r\n","description":"","footnote":"\r\n( 1 ) . اخبار الطوال ، ص 220\r\n( 2 ) . همان ، ص 217\r\n( 3 ) . بحار الانوار ، ج 44 ، ص 147 ، و نك : صص 46 - 45\r\n","page_name":" 153 ","page_number":153},
  {"content":"\r\n\r\nهدف او حفظ كشتى براى صاحبانش بود . « 1 »\r\nامام در سخن ديگرى فرمود : « فصالحت بقيا على شيعتنا خاصّة من القتل فرأيت دفع هذه الحروب إلى يوم‌مّا ، فإنّ اللّه كل يوم هو فى شأن » ، من براى حفظ شيعيانمان از قتل مصالحه كردم ، و انديشيدم تا اين جنگها را تا مدتى به تأخير بيندازم ، چه خداوند هر روز دست‌اندركار ، كارى است . « 2 »\r\nآن حضرت در پاسخ يكى ديگر از معترضان فرمودند : « ما أردت بمصالحتى معاوية إلا أن أدفع عنكم القتل عند ما رأيت تباطئ أصحابى عن الحرب و نكولهم عن القتال » ، هدف من در مصالحهء با معاويه جز آن نبود كه وقتى سستى يارانم را از جنگ و روىگردانى آنها را از نبرد ديدم ، لااقل جان شما را حفظ كنم . « 3 »\r\nامام در برابر معترض ديگرى ، صلح خويش را مشابه صلح جدش پيامبر صلّى اللّه عليه و آله مىداند ، با اين تفاوت كه آن صلح ، صلح با كفار « بالتنزيل » بوده و اين با كفار « بالتأويل » .\r\nسپس فرمودند : « و لو لا ما أتيت ، لما ترك من شيعتنا على وجه الارض أحد إلا قتل » ، اگر من چنين نمىكردم ، از شيعيان ما ، كسى نبود جز آن كه كشته مىشد . « 4 »\r\nامام در پاسخ اعتراض حجر بن عدى ، فرمود : « يا حجر ! ليس كل الناس يحب ما تحب ، و ما فعلت الا إبقاء عليك ، و الله كل يوم هو فى شأن » ، اى حجر ! همهء مردم آنچه را تو دوست دارى ، خوش نمىدارند . من اين اقدام را جز به قصد زنده ماندن تو ( و امثال تو ) نكردم ، خداوند نيز هر روز دست اندر كار ، كارى است . « 5 »\r\nمالك بن ضمره دربارهء صلح به امام اعتراض كرد . امام در پاسخ او فرمودند : « يا مالك ! لا تقل ذلك ، إنى لما رأيت الناس تركوا ذلك الا أهله ، خشيت أن تجتثّوا عن وجه الارض ، فأردت أن يكون للدين فى الارض ناعى » ، اى مالك ! چنين مگوى ، زمانى كه من ديدم كه مردم جز عده‌اى اين كار را ترك كردند ، ترسيدم كه ريشهء شما از زمين كنده\r\n\r\n\r\n","description":"","footnote":"\r\n( 1 ) . بحار الانوار ، ج 44 ، ص 19 ؛ تحف العقول ، ص 227 ؛ عوالم العلوم ، ج 16 ، ص 175 ؛ فرائد السمطين ، ج 2 ، ص 120\r\n( 2 ) . اخبار الطوال ، ص 220 ؛ و نك : مناقب ، ابن شهر آشوب ، ج 4 ، ص 35\r\n( 3 ) . اخبار الطوال ، ص 221\r\n( 4 ) . علل الشرائع ، ج 1 ، ص 211 ؛ عوالم العلوم ، ج 16 ، ص 174\r\n( 5 ) . بحار الانوار ، ج 44 ، ص 29 ، 57 ؛ مناقب ، ابن شهر آشوب ، ج 4 ، ص 35 ؛ عوالم العلوم ، ج 16 ، ص 170\r\n","page_name":" 154 ","page_number":154},
  {"content":"\r\n\r\nشود . پس مصمم شدم تا براى دين ، در روى زمين فريادگرى باقى بگذارم . « 1 »\r\nامام در سخن ديگرى فرمود : « إنما هادنت حقنا للدماء و صيانة و اشفاقا على نفسى و أهلى و المخلصين من أصحابى » ، من صلح را پذيرفتم تا از خونريزى جلوگيرى كرده و جان خود ، خانواده و اصحاب صميمى خودم را حفظ كرده باشم . « 2 »\r\nمعترضان ، نوعا علاقه‌مند به اهل بيت بوده و كسانى از آنها همانند حجر بن عدى خلافت را تنها حق آل على مىدانست ، با اين حال ، به سبب آگاهى از كينه‌توزى امويان نسبت به اسلام ، و داشتن روحيهء انقلابى ، بر آن بودند تا به هر صورت ، در مقابل آنها بايستند . جملات فوق كه به تعمد با تفصيل نقل كرديم ، به خوبى نشان مىدهد كه بينش امام بسيار قوى و منطقى بوده است . آن حضرت دريافته بود كه معاويه با چهرهء حق به جانبى كه گرفته و با سپاه عظيم بىشعورى كه در اختيار دارد ، مىتواند حركت محدود عراق را سركوب كرده و برجستگان خاندان علوى و شيعيان را به بهانهء قتل عثمان نابود كند . معاويه تمام ظواهر كار را به نفع خود شكل داده بود .\r\nاكنون كمتر كسى از صحابيان بنام كه توان عرضه در برابر او را داشته باشد ، باقى مانده بود . تا اين زمان ، او توانسته بود عراق را نيز به ترديد وادارد .\r\nبه همين دليل ، و دلايل ديگر ، مردم عراق را از گرد امام پراكنده بود . تصور اين نكته دشوار نيست كه اگر معاويه در اواخر زمان امام على عليه السّلام نيز مىخواست عراق را بگيرد ، امام نمىتوانست در برابر او اقدامى جز آنچه فرزندش حسن انجام داد ، انجام دهد . وجود شمارى از افراد مخلص ، اما اندك ، كافى نبود تا امام حسن عليه السّلام ، جنگ را آغاز كند . براى دريافت اين نكته كه اگر امام على عليه السّلام نيز در آن شرايط بود ، راهى جز اين اقدام نداشت ، توجه به برخورد امام با مسألهء حكميت قابل توجه است . امام على عليه السّلام به برخى از معترضان به پذيرش حكميت كه اصرار داشتند جنگ را ادامه دهند فرمود : « شما مىبينيد كه سپاه من چگونه با من به مخالفت برخاسته است . شما جمعيتى كوچك در ميان اكثريت آن چنانى هستيد . اگر جنگ را آغاز كنيم ، همين\r\n\r\n\r\n","description":"","footnote":"\r\n( 1 ) . ترجمة الامام الحسن عليه السّلام ، ابن عساكر ، ص 203\r\n( 2 ) . عوالم العلوم ، ج 16 ، صص 170 - 169\r\n","page_name":" 155 ","page_number":155},
  {"content":"\r\n\r\nاكثريت مخالف جنگ ، دشمنىشان با شما بيشتر از اهل شام است . زمانى كه اهل شام و اينها با يكديگر متحد شوند ، همهء شما را نابود خواهند كرد . به خدا سوگند من نيز به اين حكميت راضى نيستم ، اما تسليم خواست اكثريت شدم ، بدان جهت كه بر جان شما مىترسيدم . » « 1 »\r\nبه هر روى حفظ شيعه يكى از ضرورتهايى بود كه امام را وادار به پذيرش اقدامى كرد كه از انجام آن خود رشادت خاص خود را مىطلبيد . براى امام و اصولا هر فرد مكتبى ، مهم آن است تا به رسالت شرعى خويش عمل كند نه آن كه به دليل احتمال طعنه‌هاى مردم ، خود را به دامى در اندازد كه جز نابودى خود و همراهان حاصلى ندارد . امام مجتبى عليه السّلام دربارهء صلح خود فرمود : « و الله الذي عملت ، خير لشيعتى مما طلعت عليه الشمس أو غربت » . « 2 » و امام باقر عليه السّلام دربارهء اين اقدام فرمود : « و الله ، الذي صنع الحسن بن على عليه السّلام ، كان خيرا لهذه الأمة مما طلعت عليه الشمس » . « 3 »\r\n\r\nامام حسين عليه السّلام و صلح\r\nپيش از اين اشاره كرديم كه شمارى از مورخان و محدثان كوشيده‌اند تا دو شخصيت متفاوت از اين دو برادر به دست دهند . تبلور اين گرايش نادرست ، دربارهء عقيدهء آنها دربارهء مسألهء صلح ، بدين گونه است كه گويى امام حسين عليه السّلام به صلح اعتقادى نداشته و در اين باره به برادر خود اعتراض كرده است . مبناى اين سخن نيز اين است كه امام حسين عليه السّلام طرفدار مشى پدر بوده در حالى كه امام حسن عليه السّلام راه جنگ را نمىپسنديده است . ما قبلا اشاره كرديم كه امام مجتبى عليه السّلام موافق جنگ بوده و اين از در سخنان آن حضرت آشكار است .\r\nاز امام حسين عليه السّلام نقل شده است كه در اعتراض به برادر گفت : « اعيذك بالله أن تكذّب عليا فى قبره و تصدّق معاوية » ، به خدا پناه مىبرم از اين كه على را در قبر تكذيب\r\n\r\n\r\n","description":"","footnote":"\r\n( 1 ) . انساب الاشراف ، ج 2 ، ص 338 ؛ و نك : ترجمة الامام الحسن عليه السّلام ابن عساكر ، ص 203 ( پاورقى )\r\n( 2 ) . فرائد السمطين ، ج 2 ، ص 124 ؛ بحار الانوار ، ج 44 : ص 19\r\n( 3 ) . بحار الانوار ، ج 44 ، ص 25 ، از : روضة الكافى ، ص 330\r\n","page_name":" 156 ","page_number":156},
  {"content":"\r\n\r\nكرده و معاويه را تصديق كنى ! « 1 » از مدائنى نيز نقل شده است كه حسين عليه السّلام از پذيرفتن صلح امتناع كرد ، تا آن كه برادرش با وى سخن گفت . « 2 » در برابر اين ادعا ، شواهد نقلهايى وجود دارد كه نشان مىدهد امام حسين عليه السّلام نيز راهى بهتر از صلح نمىشناخته و مردم را به اطاعت از برادرش دعوت مىكرده است .\r\nالف : سيرهء عملى امام حسين عليه السّلام عدم اعتنا و بىتوجهى به سخنان و اقداماتى بوده كه ضمن آنها كوشيده شده تا وى را دربارهء موضع برادرش به مخالفت كشانده و او را به عنوان رهبر شيعيان عراق معرفى كند . او تا پايان زندگى امام حسن عليه السّلام ، در كنار آن حضرت بوده و همانند او در مدينه زيست . حتى پس از شهادت برادر نيز ، طى يازده سال همان موضع را داشت . اين سيره نشان مىدهد كه او هيچ گونه مخالفتى با مسألهء صلح نداشته است .\r\nب : زمانى كه شيعيان افراطى از موضع صلح ناراحت شدند ، به سراغ امام حسين عليه السّلام آمده و از او خواستند تا رهبرى آنان را در دست گيرد . على بن محمد بن بشير همدانى مىگويد : « همراه سفيان بن ابى ليلى به مدينه آمديم و بر حسن بن على عليه السّلام وارد شديم در حالى كه مسيب بن نجبه و عده‌اى ديگر نزد او بودند . من به او گفتم : السلام عليك يا مذل المؤمنين . امام فرمود : سلام بر تو : بنشين من مذل المؤمنين نيستم ، بلكه معز المؤمنين‌ام . من از صلح چيزى جز حفظ جان شما را نمىخواستم . . . » ، او مىافزايد : ما به سراغ برادرش امام حسين عليه السّلام رفتيم و او را از آنچه حسن عليه السّلام گفته بود آگاه كرديم . امام حسين عليه السّلام فرمود : « صدق ابو محمد ، فليكن كل رجل منكم حلسا من أحلاس بيته مادام هذا الإنسان حيا فان يهلك و أنتم احياء رجونا أن يخيّر اللّه لنا و يؤتنا رشدنا و لا يكلنا الى انفسنا » برادرم راست مىگويد ، هر يك از شما تا وقتى اين شخص ( معاويه ) زنده است پلاس خانهء خود باشد ( تا ببينيم چه مىشود ) . اگر او مرد و شما زنده بوديد اميدوارم كه خداوند آن را براى ما پيش آورد كه رشد ما در آن باشد و ما را\r\n\r\n\r\n","description":"","footnote":"\r\n( 1 ) . ترجمة الامام الحسن عليه السّلام ، ابن عساكر ، ص 178\r\n( 2 ) . شرح نهج البلاغه ، ابن ابى الحديد ، ج 16 ، ص 23 ؛ و نك : البداية و النهايه ، ج 8 ، ص 26 ؛ اسد الغابه ، ج 2 ، ص 20 ؛ كشف الغمه ، ج 2 ، ص 247 ؛ تذكرة الخواص ، ص 197\r\n","page_name":" 157 ","page_number":157},
  {"content":"\r\n\r\nبه خود وانگذارد . « 1 »\r\nامام در برابر شخص ديگرى كه از وى خواسته بود تا دست به قيام بزند ، فرمود : « أما أنا ، فليس رأيى اليوم ذلك ، فالصقوا رحمكم الله بالارض و اكمنوا البيوت و احترسوا الظنة مادام معاوية حيا » ، اكنون عقيدهء من چنين نيست . خداى شما را رحمت كند ، تا هنگامى كه معاويه زنده است در خانه‌هاتان بمانيد و از كارى كه به شما ظنين شوند پرهيز كنيد . « 2 »\r\nاشارهء امام به زنده بودن معاويه ، نشانگر آن است كه امام نيز به شرايطى كه منجر به مسألهء صلح شده واقف بوده است . معاويه در اين تحليل نقش محورى داشت . به هر روى ، پس از آن كه ماجراى صلح به پايان رسيد ، دو برادر هر دو كوفه را ترك كرده و به مدينه بازگشتند .\r\n\r\nمتن صلحنامه\r\nدر مورد موادى كه در صلحنامه ، بين امام حسن عليه السّلام و معاويه به امضا رسيد ، در مدارك تاريخى اتفاق نظر كاملى وجود ندارد . در اينجا نه تنها شايعات منتشره در آن ايام ، بلكه غرض‌ورزيهاى مورخين و راويان نيز اثر فراوانى در آشفتگيهاى مربوط به نقل مواد صلحنامه گذاشته است . بزرگ‌نمايى پاره‌اى از مواد به همراه سانسور ساير بندهاى صلحنامه ، جعل موادى غير واقعى و نادرست ، بىتوجهى به ذكر شروط اساسى جهات مختلف ، تحريفى است كه در اين نقلهاى تاريخى بروز كرده است . « 3 »\r\nصرفنظر از اين موارد ، نقلهاى مختلف و پراكنده‌اى دربارهء مواد اين صلحنامه وجود دارد كه هر كدام قسمتى از متن اصلى را يادآور شده‌اند . آل ياسين و برخى ديگر اين نقلها را گردآورى كرده‌اند و در مجموع آنها را در يك جا فراهم آورده‌اند . در اينجا ما متن اصلى آن را نقل كرده و سپس به برخى از مواردى كه به طور پراكنده آمده خواهيم پرداخت .\r\n\r\n\r\n","description":"","footnote":"\r\n( 1 ) . انساب الاشراف ، ج 1 ، ص 150 . اخبار الطوال ، ص 221 ؛ الامامة و السياسة ، ج 1 ، ص 187\r\n( 2 ) . اخبار الطوال ، ص 222\r\n( 3 ) . به عنوان مثال گزارش زهرى را نگاه كنيد در : ترجمة الامام الحسن عليه السّلام ، ابن عساكر ، ص 168\r\n","page_name":" 158 ","page_number":158},
  {"content":"\r\n\r\nچند منبع كهن ، يكى ابن اعثم كوفى ، ديگرى بلاذرى و سوم ابن شهر آشوب مبادرت به ياد از متن كامل صلحنامه به صورت يك معاهدهء رسمى كرده‌اند . مقدماتى كه دربارهء متن مزبور آمده ، نشانگر درستى متن مورد نظر مىباشد .\r\nابن اعثم مىنويسد : زمانى كه برخورد ميان امام و معاويه به صلح انجاميد ، امام حسن عليه السّلام عبد الله بن نوفل را خواست و به او فرمود : نزد معاويه برو و به او بگو : « اگر مردم بر جان و مال و فرزندان و زنان خود ايمن هستند ، من با تو بيعت مىكنم ، در غير اين صورت ، با تو بيعت نخواهم كرد . » عبد الله نزد معاويه رفت و ( از پيش خود ) به او گفت : « براى صلح شروطى وجود دارد كه بايد بپذيرى . اول آن كه خلافت به تو واگذار مىشود در صورتى كه پس از خود خلافت را به امام حسن عليه السّلام واگذار كنى . ديگر اين كه سالانه 55 هزار درهم از بيت المال به او اختصاص دهى . در ضمن خراج دارابجرد را نيز مىبايد به او بدهى . مردم نيز بايد امنيت كامل داشته باشند .\r\nمعاويه اين شروط را پذيرفت و سپس دستور داد تا برگهء سفيدى آورده ، پايين آن را امضا كرد و آن را نزد حسن بن على عليه السّلام فرستاد . زمانى كه عبد الله بن نوفل بازگشت و مسائلى را كه طرح شده بود بازگفت ، امام به او فرمود : اما دربارهء خلافت پس از معاويه بايد بگويم كه من خواستار آن نيستم . دربارهء شرايط مالى نيز كه تو پيشنهاد كرده‌اى ، اين حق معاويه نيست كه در مال مسلمانان براى من تعهدى بپذيرد .\r\nآن‌گاه امام كاتب خود را فرا خواند و دستور داد تا متن قرار داد را به اين صورت تنظيم كند :\r\nبسم الله الرحمن الرحيم ، هذا ما اصطلح عليه الحسن بن على بن أبى طالب ، معاوية بن أبى سفيان ، صالحه على أن يسلم إليه ولاية أمر المسلمين على أن يعمل فيهم بكتاب الله و سنة نبيه محمد صلى الله عليه و آله و سلم و سيرة الخلفاء الصالحين ؛ و ليس لمعاوية بن أبى سفيان أن يعهد لأحد من بعده عهدا ، بل يكون الأمر من بعده شورى بين المسلمين ، و على أن الناس آمنون حيث كانوا من أرض الله شامهم و عراقهم و تهامهم و حجازهم ، و على أن أصحاب على و شيعته آمنون على أنفسهم و أموالهم و نسائهم و أولادهم ، و على معاوية بن أبى سفيان بذلك\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nعهد الله و ميثاقه و ما أخذ الله على أحد من خلقه بالوفاء بما أعطى الله من نفسه ، و على أنه لا يبغى للحسن بن على و لا لأخيه الحسين و لا لأحد من اهل بيت النبى صلى الله عليه و آله و سلم ، غائلة سرا و علانية و لا يخيف أحدا منهم فى أفق من الآفاق . « 1 »\r\nاين مصالحه‌اى است كه ميان حسن بن على بن ابى طالب عليه السّلام و معاوية بن ابى سفيان مىافتد . بر آن قرار با او صلح مىكند و امر خلافت به او مىگذارد كه چون وفات او نزديك رسد ، هيچ كس را به وليعهدى نصب نكند و كار خلافت به شورا گذارد تا مسلمانان كسى را كه صلاح دانند ، نصب كنند . شرط ديگر آن است كه مسلمانان على العموم از او ايمن باشند هم به دست و هم به زفان . و با كافهء خلايق زندگانى نيكو كند . شرط سيوم آن است كه شيعيان و متعلقان و متصلان على بن ابى طالب هركجا باشند از او ايمن باشند و به هيچ كس از ايشان اندك و بسيار تعلقى نسازد و تعرضى نرساند . بر اين جمله عهد كرد و پذيرفت معاوية بن ابى سفيان حجت و ميثاق خداى تعالى بر خويش گرفت و قبول كرد كه بر اين عهد و شرط وفا كند و هيچ مكر و كيد نسگالد . حسن بن على عليه السّلام و برادر او حسين عليه السّلام و هيچ كس را از فرزندان و زنان و خويشان و متصلان ايشان و اهل بيت سيد المرسلين را در سر و علانيه در حق ايشان بدى نكند و نفرمايد و ايشان را در كل احوال هركجا در اقطار دنيا باشند ايمن دارد و نترساند . و السلام . « 2 »\r\nبلاذرى مىگويد : معاويه خود صلحنامه‌اى نوشت و براى حسن بن على عليه السّلام فرستاد و آن اين بود كه من با تو صلح كردم مشروط بر آن كه خلافت بعد از من از آن تو باشد و اين كه بر ضد تو توطئه‌اى نكنم . و در هر سال يك ميليون درهم از بيت المال بدهم به اضافهء خراج فسا و دارابجرد . اين متن را گواهانى چون محمد بن اشعث كندى و عبد الله بن عامر تأييد كرده و تاريخ كتابت آن ربيع الآخر سال 41 هجرى بوده است .\r\n\r\n\r\n","description":"","footnote":"\r\n( 1 ) . الفتوح ، ج 4 ، صص 160 - 158\r\n( 2 ) . الفتوح ( ترجمهء فارسى از محمد مستوفى هروى ) صص 766 - 765\r\n","page_name":" 160 ","page_number":160},
  {"content":"\r\n\r\nزمانى كه امام متن مزبور را خواند ، فرمود : مرا در طمع چيزى انداخته كه اگر آن را مىخواستم حكومت را به وى تسليم نمىكردم . آنگاه عبد الله بن حرث بن نوفل ( بن حرث بن عبد المطلب ) را نزد معاويه فرستاد و به او فرمود : به معاويه بگو : اگر مردم امنيت دارند ، من با او بيعت مىكنم . معاويه كاغذ سفيدى را به او داد و گفت : هر چه مىخواهى در آن بنويس ! امام حسن عليه السّلام متنى را نوشت كه پيش از اين نقل كرديم . « 1 »\r\nمتن مزبور را ابن شهر آشوب در مناقب آورده است . « 2 » مدائنى نيز خبر رفتن عبد الله بن نوفل و نيز شروطى كه اشاره كرديم ياد كرده است . « 3 » همين طور ابن صباغ مالكى . « 4 »\r\nبسيارى از مصادر ديگر بدون آن كه اشاره به متن خاصى بكنند از شرط جانشينى امام حسن عليه السّلام پس از معاويه سخن گفته‌اند . « 5 » منابع ديگرى نيز از تعهدات مالى نسبت به خراج درابجرد ، فسا ، اهواز و يا پرداخت يك ميليون درهم در سال ياد كرده‌اند . « 6 » همچنين گفته شده است كه شرط ديگر آن بوده كه معاويه به امير المؤمنين سب نكند . « 7 »\r\nدر اينجا بايد به دو نكته دربارهء دو شرط بپردازيم . يكى دربارهء شرط مالى و ديگرى دربارهء شرط خلافت . دربارهء شرط مالى كه در مصادر متعددى آمده و حتى برخى از شيعيان براى توجيه آن راههاى را نشان داده‌اند ، « 8 » بايد گفت : اصولا با توجه به آنچه كه گذشت ، ما تنها متن پيشگفته را درست دانسته و بر اين اساس ، از اساس وجود چنين شرطى را در قرارنامه نادرست مىدانيم . شاهد مهم آن است كه ، وقتى امام شنيد\r\n\r\n\r\n","description":"","footnote":"\r\n( 1 ) . انساب الاشراف ، ج 3 ، صص 42 - 41\r\n( 2 ) . المناقب ، ج 4 ، ص 33\r\n( 3 ) . شرح نهج البلاغه ، ابن ابى الحديد ، ج 16 ، ص 22\r\n( 4 ) . الفصول المهمه ، صص 163 - 162 ؛ عوالم العلوم ، ج 16 ، ص 172\r\n( 5 ) . ترجمة الامام الحسن عليه السّلام ، ابن عساكر ، صص 172 ، ص 178\r\n( 6 ) . تاريخ الخلفاء ، ص 74 ؛ ترجمة الامام الحسن عليه السّلام ، صص 177 - 176 ؛ اخبار الطوال ، ص 217 - 218\r\n( 7 ) . ترجمة الامام الحسن عليه السّلام ، ابن عساكر ، ص 176 ؛ إعلام الورى ، ص 206\r\n( 8 ) . مثل آنچه كه گفته شده است كه بر اساس آيهء  « ما أَفاءَ اللَّهُ عَلى رَسُولِهِ *  . . .  فَلِلَّهِ وَ لِلرَّسُولِ وَ لِذِي الْقُرْبى »  امام در بيت المال حقى داشته كه اين چنين خواسته است تا حق خويش را دريافت كند . نك : بحار الانوار ، ج 44 ، ص 10 ( پاورقى ) ؛ در توجيه ديگرى گفته شده است كه امام خراج دارابجرد را براى خانواده‌هاى شهداى جمل و صفين مىخواسته است . نك : بحار الانوار ، ج 44 ، ص 3 ؛ عوالم العلوم ، ج 16 ، صص 182 ، 187 ، 188\r\n","page_name":" 161 ","page_number":161},
  {"content":"\r\n\r\nكه عبد الله بن نوفل خود چنين شرطى را با معاويه در ميان گذاشته ، برآشفت و فرمود :\r\nمعاويه نمىتواند در بيت المال مسلمانان تعهدى را براى من بپذيرد . اين استدلال با شيوه و شيمه‌اى كه از امامان مىشناسيم ، به خوبى قابل درك است . اكنون سؤال اين است كه مورخان از كجا چنين شرطى را مطرح كرده‌اند ؟ پاسخ اين پرسش از مطالب پيشگفته روشن مىشود . در نقل ابن اعثم آمده بود كه عبد الله بن نوفل اين شرط را مطرح كرد . بلاذرى نقل كرده بود كه معاويه خود شروطى را نوشت و در ميان آنها شرط مالى را مطرح كرد . علاوه بر اينها ، به نظر مىرسد كه شايعاتى نيز براى خراب كردن شخصيت امام از طرف جاسوسان معاويه و بعدها مورخان دربارى انتشار يافته باشد . گويا همان هيئتى كه از طرف معاويه به ساباط مدائن آمد تا دربارهء صلح مذاكره كند ، همين شرط مالى را مطرح كرده بود . « 1 » نكتهء ديگرى كه شاهدى بر عدم وجود شرط مالى در قرارنامه است اين كه پس از صلح ، سليمان بن صرد خزاعى در اعتراض به امام گفت كه چرا سهمى براى خود در « عطاء » قرار نداده است . « 2 »\r\nدربارهء شرط مربوط به جانشينى امام حسن عليه السّلام بجاى معاويه نيز نظير همين استدلالها وجود دارد . در برخى نقلها آمده است كه بر پايهء قرار نامهء تنظيم ، بنا شد كه امام حسن عليه السّلام جانشين معاويه باشد و حتى گفته شده است كه در آن قرارنامه آمده بود كه اگر امام حسن عليه السّلام درگذشت ، برادرش جانشين معاويه خواهد بود . « 3 » در اين باره نيز ، امام حاضر به پذيرش آنچه عبد الله بن نوفل مطرح كرده بود ( و يا آنچنان كه در نقل بلاذرى و شمارى ديگر « 4 » آمده خود معاويه پيشنهاد كرده بود ) نشد . در برابر ، امام در متنى كه خود تنظيم كرد ، از اساس ، حق تعيين ولايتعهد را از معاويه گرفت . تأكيد امام در آن متن ، بر آن بود كه معاويه كار خلافت را به مسلمانان واگذار كند . تصورى كه امام از معاويه داشت ، اين بود كه او به هر روى در صدد موروثى كردن خلافت خواهد بود . در اين صورت بهتر است تا در اين قرارنامه دست او بسته شود . اگر امام سخن از\r\n\r\n\r\n","description":"","footnote":"\r\n( 1 ) . تهذيب تاريخ دمشق ، ج 4 ، ص 224 ؛ تذكرة الخواص ، ص 198\r\n( 2 ) . انساب الاشراف ، ج 3 ، ص 48 ؛ بحار الانوار ، ج 44 ، ص 29\r\n( 3 ) . الفتوح ، ج 5 ، ص 14 ؛ عمدة الطالب ، ص 67\r\n( 4 ) . شرح نهج البلاغه ، ابن ابى الحديد ، ج 16 ، ص 21\r\n","page_name":" 162 ","page_number":162},
  {"content":"\r\n\r\nجانشينى خود به ميان مىآورد اين خود تأييدى بر نظام موروثى مىبود . تعبير « شورى المسلمين » گرچه اندكى كلى بود ، اما راه خلاصى از دست موروثى شدن بود .\r\nممكن است اظهار شود كه چنين چيزى با اعتقاد به « نص » در امامت شيعى سازگارى ندارد . در اين باره اولا بايد گفت : مردمى كه امام در ميانشان زندگى مىكرد ، اكثريتشان اعتقادى به نص نداشتند . براى اين مردم جز اين راهى وجود نداشت . به علاوه ، حتى اگر مشروعيت به نص باشد ، منافات با اين اصل ندارد كه به هر روى پذيرش مردم در مقبوليت حاكم در مقام رهبرى جامعه و نيز بدست گيرى كار حكومت امرى بديهى و روشن است .\r\nدر قرارنامهء صلح ، چند نكتهء قابل تأمل وجود دارد :\r\nالف : نخستين نكتهء مهم عمل به كتاب خدا ، سنت رسول خدا صلّى اللّه عليه و آله و سيرهء خلفاى صالح است . اصرار چنين موضعى از ناحيهء امام بدان دليل بود كه معاويه به هر صورت در چهار چوبه‌اى محدود شود . آن حضرت پس از آمدن معاويه به كوفه نيز ، ضمن سخنانى كه بر فراز منبر مسجد كوفه ايراد كرد ، همين نكته را به اين عبارت بيان فرمود : « إنما الخليفة من سار بسيرة رسول الله و عمل بطاعته و ليس الخليفة من دان بالجور و عطّل السنن و اتخذ الدنيا أبا و امّا . » خليفه كسى است كه به سيرهء پيامبر صلّى اللّه عليه و آله عمل كرده و از او اطاعت كند . خليفگى به اين نيست كه خليفه ستمگرى ورزيده ، سنت پيامبر را رها نمايد و دنيا را به عنوان پدر و مادر خود بگيرد . و در ادامه فرمودند : و إن أدرى لعله فتنة لكم و متاع إلى حين . و چه مىدانيم ، شايد اين آزمايشى براى شما و متاعى اندك ( براى معاويه ) باشد . در اين لحظه بود كه معاويه از سخنان امام برآشفت . « 1 » امام در همين خطبه بود كه فرمود : معاويه در حقى با من به نزاع برخاست كه از آن من بود ، اما من به خاطر صلاح امت ، و جلوگيرى از خونريزى آن را ترك كردم . « 2 »\r\nب : نكتهء مهم ديگر ، مخالفت امام با موروثى شدن خلافت بود كه پيش از اين به آن اشاره كرديم .\r\n\r\n\r\n","description":"","footnote":"\r\n( 1 ) . ترجمة الامام الحسن عليه السّلام ، ابن سعد ، صص 171 ، 172\r\n( 2 ) . ذخائر العقبى ، ص 140 ؛ نظم درر السمطين ، صص 201 - 200 ؛ بحار الانوار ، ج 44 ، ص 42 ؛ المحاسن و المساوى ، ج 1 ، ص 53 ؛ ترجمة الامام الحسن عليه السّلام ، ابن سعد ، ص 173 ؛ انساب الاشراف ، ج 2 ، ص 43\r\n","page_name":" 163 ","page_number":163},
  {"content":"\r\n\r\nج : گرفتن امنيت براى شيعيان يكى از اصول مهم اين قرارنامه بود . اشاره كرديم كه امام در پيامى كه در همان آغاز مذاكرات فرستاد ، فرمود : اگر معاويه تعهد كند كه به مردم امنيت دهد ، من با او بيعت مىكنم . در تعبيرى كه در برخى نقلها آمده اشاره شده است كه امام براى « احمر و اسود » تأمين گرفتند . شايد اين تعبير به نحوى گرفتن امنيت براى موالى نيز بوده است ، كسانى كه امام على عليه السّلام به آنها اعتناى فراوان داشت .\r\nد : شرط ديگر امام آن بود كه توطئه‌اى پنهانى يا آشكار بر ضد امام حسن عليه السّلام و يا برادرش امام حسين عليه السّلام نداشته باشد . اين مسأله نيز از اهميت ويژه‌اى برخوردار بود .\r\nمعاويه بدون هيچ گونه پيش شرطى ، قرارنامه را پذيرفت . او مىخواست هر چه زودتر عراق را به تصرف خود در آورد ، معاويه ( و خود امام نيز ) مطمئن بود كه اين شروط هر چه باشد ، او مىتواند آنها را زير پا گذاشته و كنار بگذارد . معاويه به هيچ يك از شروط مذكور پايبند نماند . او نه تنها به كتاب خدا و سيرهء پيامبر صلّى اللّه عليه و آله عمل نكرد ، بلكه در حد عثمان نيز باقى نماند . او يزيد را به ولايتعهدى خود برگزيد . امنيت را از تمامى شيعيان على عليه السّلام گرفت و زياد و ديگران را بر آنها مسلط كرد . حصين بن منذر مىگفت : معاويه به هيچ يك از شروط خود با حسن عليه السّلام عمل نكرد ، او حجر و اصحاب او را كشت ، پسرش را به جانشينى خود برگزيد و كار را به شورا واگذار نكرد ، و حسن را نيز مسموم كرد . « 1 »\r\nمعاويه خود به كوفه كه در آمد گفت : « ألا إنى كنت شرطت شروطا أردت بها الألفة و وضع الحرب ، ألا و إنها تحت قدمى » من اين شروط را بخاطر خاموش كردن آتش فتنه و مداراى با مردم و ايجاد الفت پذيرفتم ، اما اكنون همهء آنها را زير پايم مىگذارم . « 2 » و در عبارتى ديگر از او نقل شده است كه گفت : من با شما براى آن كه نماز بگذاريد يا روزه بداريد يا حج بجاى آريد يا زكات بپردازيد ، نجنگيدم ، بلكه جنگيدم تا اميرى شما بدست آرم . و خداوند اين را به من عطا كرد و حال آن كه شما از آن كراهت داشتيد . « 3 »\r\nگروهى از بصريان به رهبرى حمران بن ابان ، قصد شورش بر معاويه را\r\n\r\n\r\n","description":"","footnote":"\r\n( 1 ) . انساب الاشراف ، ج 3 ، صص 48 - 47\r\n( 2 ) . انساب الاشراف ، ج 3 ، صص 44 ، 46 ؛ الفتوح ، ج 4 ، ص 163 ؛ شرح نهج البلاغه ، ابن ابى الحديد ، ج 16 ، ص 46\r\n( 3 ) . شرح نهج البلاغه ، ابن ابى الحديد ، ج 16 ، ص 46\r\n","page_name":" 164 ","page_number":164},
  {"content":"\r\n\r\nداشتند . گفته‌اند او مردم را به بيعت با امام حسين عليه السّلام مىخوانده است . معاويه عمرو بن ارطاة يا برادرش بسر را براى سركوبى وى به بصره اعزام كرد . « 1 » بدين ترتيب معاويه بر عراق تسلط يافت . او مغيرة بن شعبه را به حكومت كوفه گماشت كه تا نه سال پس از آن كه زنده بود حكومت اين شهر را داشت . بصره نيز به عبد الله بن عامر كه پيش از آن از طرف معاويه در آنجا حكومت داشت سپرده شد .\r\nخلافت امام حسن عليه السّلام از رمضان سال 40 هجرى آغاز شده و در ربيع الآخر سال 41 پس از گذشت هفت ماه به پايان آمد . « 2 »\r\n\r\nدربارهء امام مجتبى عليه السّلام\r\nامام حسن عليه السّلام در نيمهء ماه مبارك رمضان سال سوم هجرى به دنيا آمد . آن حضرت شباهت زيادى به جدش رسول خدا صلّى اللّه عليه و آله داشت . « 3 » پس از شهادت پدر بزرگوارش ، ايشان رهبرى شيعيان را عهده‌دار شدند . از ابى رزين نقل شده است كه امام در حالى براى ما خطبه مىخواند كه لباسى سياه و نيز عمامه‌اى سياه بر سر داشت . « 4 » امام حسن عليه السّلام ، از چهره‌هاى برجستهء اخلاقى است كه رفتار و كردارش روشنگر راه هدايت است . پيش از اين اشاره كرديم كه رسول خدا صلّى اللّه عليه و آله در سخنان زيادى علاقهء خويش را به فرزندشان امام حسن عليه السّلام بيان كرده و از ديگران نيز خواستند تا او را دوست بدارند . تعبيرهايى نظير : « اللّهم إنى قد أحببته فأحبّه و أحبّ من يحبه » « 5 » « من أحبّنى فليحبه ، و ليبلغ الشاهد منكم الغائب » « 6 » « من أحب الحسن و الحسين فقد أحبنى ، و من أبغضهما فقد أبغضنى » « 7 » « من سرّه أن ينظر إلى سيد شباب أهل الجنة فلينظر إلى الحسن بن على » « 8 »\r\n\r\n\r\n","description":"","footnote":"\r\n( 1 ) . انساب الاشراف ، ج 3 ، ص 52 ؛ الفتوح ، ج 4 ، ص 168\r\n( 2 ) . نك : انساب الاشراف ، ج 3 ، ص 54\r\n( 3 ) . ترجمة الامام الحسن عليه السّلام ، ابن سعد ، صص 131 - 130\r\n( 4 ) . همان ، ابن سعد ، ص 163\r\n( 5 ) . همان ، ابن سعد ، ص 139 ؛ سنن الترمذى ، ج 5 ، ص 661\r\n( 6 ) . ترجمة الامام الحسن عليه السّلام ، ابن سعد ، ص 138 ؛ مسند احمد ، ج 5 ، ص 366 ؛ مستدرك ، ج 3 ، ص 173\r\n( 7 ) . ترجمة الامام الحسن عليه السّلام ، ابن سعد ، صص 138 ، 143 ؛ مسند طيالسى ، ش 2502 ؛ مسند احمد ، ج 2 ، ص 440 ؛ المستدرك ، ج 3 ، ص 166\r\n( 8 ) . ترجمة الامام الحسن ( ع ) ، ابن سعد ، ص 138 ؛ البداية و النهايه ، ج 8 ، ص 35\r\n","page_name":" 165 ","page_number":165},
  {"content":"\r\n\r\nنمونه‌هايى از كلماتى است كه رسول خدا صلّى اللّه عليه و آله دربارهء فرزندشان حسن عليه السّلام فرموده‌اند .\r\nدربارهء ويژگيهاى عبادى امام مطالبى نقل شده است . از جمله دربارهء سفرهاى حج آن حضرت كه پياده انجام شده ، آمده است كه : « إنى لأستحى من ربى أن ألقاه و لم أمش إلى بيته ، فمشى عشرين مرة من المدينة على رجليه » من شرم دارم كه خداوند را ملاقات كنم در حالى كه پياده به خانهء او نرفته باشم . پس بيست بار از مدينه با پاى پياده به زيارت خانهء خدا رفت . « 1 » در نقل ديگرى آمده است كه آن حضرت بيست و پنج بار با پاى پياده به سفر حج رفت . « 2 » ابن سعد در نقل خود پانزده بار ذكر كرده است . « 3 »\r\nبذل و بخشش در راه خدا ، يكى ديگر از ويژگيهاى اخلاقى آن امام بزرگوار است كه زبانزد خاص و عام بوده است . زمانى كه اسماعيل بن يسار همراه عبد الله بن انس براى گرفتن پول به شام ، نزد معاويه رفته و چيزى به دست نمىآورند ، اسماعيل در شعرى خطاب به دوستش ابن انس مىگويد :\r\n لعمرك ما إلى حسن رحلنا * و لا زرنا حسينا يا بن انس « 4 » \r\nبه جان تو سوگند اى فرزند انس كه ما به سوى حسن عليه السّلام نرفته و به زيارت حسين عليه السّلام نشتافته بوديم . مقصود او چنين بود كه اگر زيارت اين دو برادر است كه زائر با دست پر بازمىگردد . در نقلى آمده است كه شخصى حضور امام حسن عليه السّلام رسيد و اظهار نياز كرد . امام به او فرمود : نيازهايت را بنويس و به من ده . زمانى كه او نوشت و آورد ، امام دو برابر نيازش پرداخت . « 5 » و در روايت ديگرى آمده است كه امام ، در طول زندگى خود ، سه بار و هر بار نيمى از تمامى ما يملك خود را در راه خدا بخشيد . « 6 » ابو هارون نامى گويد : در سفر حج به مدينه رفتيم ، گفتيم سرى به فرزند رسول خدا صلّى اللّه عليه و آله بزنيم و سلامى بر او بكنيم . نزد آن بزرگوار رفتيم و از سفر خود گفتيم . وقتى بازگشتيم ، براى هر كدام ما چهار صد فرستاد . نزد آن حضرت برگشته گفتيم كه وضعمان خوب است\r\n\r\n\r\n","description":"","footnote":"\r\n( 1 ) . اخبار اصبهان ، ج 1 ، ص 44\r\n( 2 ) . تاريخ الخلفاء ، ص 73\r\n( 3 ) . ترجمة الامام الحسن عليه السّلام ، ابن سعد ، ص 159\r\n( 4 ) . الاغانى ، ج 4 ، ص 419\r\n( 5 ) . المحاسن و المساوى ، ص 55\r\n( 6 ) . ترجمة الامام الحسن عليه السّلام ، ابن سعد ، ص 159 ؛ تاريخ الخلفاء ، ص 73 ؛ تذكرة الخواص ، ص 196\r\n","page_name":" 166 ","page_number":166},
  {"content":"\r\n\r\nحضرت فرمود : لا تردّوا علىّ معروفى . « 1 »\r\nبه امام حسن عليه السّلام گفتند : فيك عظمة ، شما عظمت خاصى داريد . امام فرمود : لا بل عزّة ، قال الله تعالى : فللّه العزّة و لرسوله و للمؤمنين ، اين عظمت نيست بلكه عزت است .\r\nخداوند فرموده است : عزت براى خدا ، پيامبرش و مؤمنان است . « 2 »\r\nامام در مدت هشت نه سالى كه پس از صلح در مدينه بودند ، مرتب با شيعيان كوفه كه براى حج به حجاز مىآمدند ديدار داشتند . طبيعى است كه آنها حضرت را به عنوان امام خود پذيرفته و در كار دين‌دارى خود از آن حضرت بهره مىبردند .\r\nمردى از شاميان گويد : روزى در مدينه شخصى را ديدم با چهره‌اى آرام و بسيار نيكو و لباسى در بر كرده كه به طرز زيبايى آراسته و سوار بر اسب . دربارهء او پرسيدم . گفتند : حسن بن على بن ابى طالب است . خشمى سوزان سر تا پاى وجودم را فرا گرفت و بر على بن ابى طالب حسد بردم كه چگونه او چنين پسرى دارد . پيش او رفته و پرسيدم آيا تو فرزند على هستى ؟ وقتى تأييد كرد ، سيل دشنام و ناسزا بود كه از دهان من به سوى او سرازير شد . پس از آن كه به ناسزا گويى پايان دادم از من پرسيد : آيا غريب هستى ؟ گفتم : آرى . فرمود : با من بيا ، اگر مسكن ندارى به تو مسكن مىدهم و اگر پول ندارى به تو كمك مىكنم و اگر نيازمندى ، بىنيازت سازم . من از او جدا شدم در حالى كه در روى زمين محبوبتر از او نزد من كسى نبود . « 3 »\r\n\r\nشهادت امام حسن عليه السّلام\r\nاز جنايات غير قابل بخشايش معاويه ، به شهادت رساندن امام حسن عليه السّلام ريحانهء رسول اللّه صلّى اللّه عليه و آله است . از نظر تاريخى كوچكترين ترديدى در آن وجود ندارد . معاويه با ترتيب دادن توطئه‌اى كه اساس كارش بر همان پايه بود ، امام را به دست همسرش جعده دختر اشعث بن قيس لعنت شده ، به شهادت رساند . زمانى كه در سال 63 هجرى در واقعهء حره مدينه غارت شد ، خانهء اين زن ملعون نيز به تاراج رفت . اما به\r\n\r\n\r\n","description":"","footnote":"\r\n( 1 ) . ترجمة الامام الحسن عليه السّلام ، ابن سعد ، ص 155\r\n( 2 ) . ربيع الابرار ، ج 3 ، ص 177\r\n( 3 ) . الكامل فى الادب ، ج 1 ، ص 235\r\n","page_name":" 167 ","page_number":167},
  {"content":"\r\n\r\nپاس خوش خدمتى او در به شهادت رساندن شويش ، اموالش را به او بازگرداند . منابع بيشمارى خبر به شهادت رساندن امام را توسط جعده و با توطئه معاويه گزارش كرده‌اند . « 1 » هيثم بن عدى گفته است كه مسموميت حسن عليه السّلام به تحريك معاويه و توسط دختر سهيل بن عمرو صورت گرفته است . « 2 » آن حضرت چهل روز پس از مسموميت بيمار بود تا آن كه به شهادت رسيد . « 3 » ام بكر دختر مسور گويد : بارها به امام سم خورانده شد . هر بار از آن رهايى مىيافت تا آن كه مرتبهء آخر ، سم به قدرى شديد بود كه پاره‌هاى جگر امام از گلويشان خارج مىشد . « 4 »\r\nپس از شهادت امام ، طبق وصيت آن حضرت خواستند او را در كنار قبر رسول خدا صلّى اللّه عليه و آله دفن كنند ، اما عايشه با استناد به اين كه « بيتى لا آذن فيه » « 5 » مانع از اين كار شد .\r\nمروان هم كه آن زمان حكومت مدينه را داشت اعلام كرد كه اجازهء چنين كارى را نخواهد داد . امام حسن عليه السّلام سفارش كرده بودند كه اگر مشكلى پيش آمد آن حضرت را در كنار مادرشان در بقيع دفن كنند . « 6 » عايشه ، براى يك بار ديگر كينهء خود را نسبت به حضرت زهرا عليها السّلام و فرزند آن حضرت نشان داد . زمانى كه امام را براى دفن نزديك قبر پيامبر صلّى اللّه عليه و آله آوردند ، عايشه گفت : هذا الأمر لا يكون أبدا ، چنين چيزى هرگز انجام نخواهد شد . « 7 » ابو سعيد خدرى و ابو هريره به مروان گفتند : آيا از دفن حسن در كنار جدش ممانعت مىكنى در حالى كه رسول خدا صلّى اللّه عليه و آله او را سيد جوانان بهشت ناميد .\r\nمروان به تمسخر به آنها گفت : اگر امثال شما حديث پيامبر صلّى اللّه عليه و آله را روايت نمىكردند ،\r\n\r\n\r\n","description":"","footnote":"\r\n( 1 ) . ترجمة الامام الحسن عليه السّلام ، ابن سعد ، صص 175 - 176 ؛ انساب الاشراف ، ج 3 ، صص 88 - 55 ، استاد محمودى ، در پاورقى صفحات مزبور ، خبر مزبور را از منابع متعددى نقل كرده است . در اين ميان ، ابن خلدون با اعمال تعصب مذهبى ، و بر خلاف اين همه شواهد تاريخى مىگويد : و حاشا لمعاوية ذلك .\r\nتاريخ ابن خلدون ، ج 2 ، ق 2 ، ص 18\r\n( 2 ) . انساب الاشراف ، ج 3 ، ص 59\r\n( 3 ) . ترجمة الامام الحسن ، ابن سعد ، ص 176\r\n( 4 ) . المنتخب من ذيل المذيل ، ص 514\r\n( 5 ) . تاريخ اليعقوبى ، ج 2 ، ص 225 . عايشه در حالى كه سوار بر قاطر بود ، جلو آمد و اين سخن را گفت . بنا به نقل يعقوبى ( همانجا ) قاسم بن محمد بن ابى بكر نزد وى آمد و گفت : يا عمّة ! ما غسلنا رءوسنا من يوم الجمل الاحمر ، أ تريدين أن يقال يوم البغلة الشهباء » . ما هنوز سرهاى خود را از ( سرافكندگى ) روز جمل سرخ نشسته‌ايم . آيا بر آنى تا روزى هم به نام يوم البغله مشهور شود . در اين وقت عايشه برگشت .\r\n( 6 ) . انساب الاشراف ، ج 3 ، ص 61 ، 64 ، نيز نك : پاورقى ص 62 - 61\r\n( 7 ) . ترجمة الامام الحسن عليه السّلام ، ابن سعد ، ص 184\r\n","page_name":" 168 ","page_number":168},
  {"content":"\r\n\r\nضايع شده بود . « 1 »\r\nمحمد بن حنفيه مىگويد : زمانى كه امام حسن عليه السّلام وفات كرد ، مدينه يكپارچه عزادار شده و همه گريه مىكردند . مروان خبر وفات حضرت را به معاويه داده و مىگفت : آنها مىخواهند حسن را در كنار پيامبر صلّى اللّه عليه و آله دفن كنند ، اما تا من زنده هستم به اين مقصود خود نخواهند رسيد . امام حسين عليه السّلام به كنار قبر پيامبر صلّى اللّه عليه و آله رسيد ، و فرمود :\r\nاينجا را حفر كنيد ، سعيد بن عاص كه حاكم مدينه بود خود را كنار كشيد ، اما مروان بنى اميه را آماده كرده مسلح شدند . مروان گفت : چنين چيزى هرگز نخواهد شد . امام حسين عليه السّلام فرمودند : به تو چه ارتباطى دارد ، مگر تو والى شهر هستى ؟ مروان گفت : نه ، اما تا من زنده هستم اجازهء اين كار را نخواهم داد . امام حسين عليه السّلام از كسانى كه در حلف الفضول همراه بنى هاشم بودند كمك خواست .\r\nاينجا بود كه كسانى از بنى تيم ، بنى زهره ، بنى اسد و بنى جعوبه مسلح شدند . امام حسين عليه السّلام پرچمى داشت و مروان نيز ، و ميان آنها تيراندازى نيز شد . به هر روى شمارى از مردم از امام خواستند تا به خاطر وصيت خود امام حسن عليه السّلام كه فرموده بود اگر قرار است خونى ريخته شود ، در همان بقيع كنار مادرش دفن شود ، امام حسين را راضى كردند تا از اصرار خود دست بردارد . « 2 » در نقلى آمده است : مروان كه اين زمان معزول شده بود ، با اين اقدام خود قصد داشت تا معاويه را از خود راضى كند . « 3 » مروان پس از آن كه از دفن امام در بقيع جلوگيرى كرد ، اين خبر را با آب و تاب براى معاويه نوشت . « 4 » او مىگفت : چگونه فرزند قاتل عثمان ، در كنار پيغمبر صلّى اللّه عليه و آله دفن شود ، اما عثمان در بقيع ؟ « 5 » بىشبهه مروان يكى از كثيف‌ترين چهره‌هاى بنى اميه است كه در تمام مدتى كه حاكم مدينه بود ، با زبان تند خود ، امام على عليه السّلام و بنى هاشم را دشنام مىداد .\r\nشهادت امام در يك روايت ، در ربيع الاول سال 49 ، و در نقلى ديگر ، ربيع الاول\r\n\r\n\r\n","description":"","footnote":"\r\n( 1 ) . انساب الاشراف ، ج 3 ، ص 65 ؛ و مشابه آن در : ترجمة الامام الحسن عليه السّلام ، ابن سعد ، صص 185 - 184\r\n( 2 ) . ترجمة الامام الحسن عليه السّلام ، ابن سعد ، صص 179 - 177\r\n( 3 ) . همان ، ص 180 ، و نك : ص 187\r\n( 4 ) . همان ، ص 188\r\n( 5 ) . همان ، ص 183 عثمان حتى در بقيع نيز دفن نشد چون مردم اجازه ندادند .\r\n","page_name":" 169 ","page_number":169},
  {"content":"\r\n\r\nسال 50 هجرى دانسته شده است . « 1 »\r\nآنچه به نظر درست مىآيد ، همان سال 49 هجرى است . زمانى كه امام به شهادت رسيد ، بنى هاشم كسانى را به نقاط مختلف مدينه و اطراف فرستادند تا اين خبر را به گوش انصار برسانند . گفته شده كه هيچ كس در خانهء خود نماند . « 2 » زنان بنى هاشم براى يك ماه روز براى وى مجلس عزا داشتند . « 3 » طبرى به نقل از امام باقر عليه السّلام آورده است كه مردم مدينه هفت روز به مناسبت درگذشت فرزند پيامبر صلّى اللّه عليه و آله در ماتم نشسته و بازار را بستند . « 4 » او مىگويد : كه در مراسم دفن امام در بقيع ، به قدرى جمعيت اجتماع كرده بودند كه جاى انداختن سوزن نبود . « 5 » خبر شهادت امام در بصره نيز شيعيان آن شهر را به عزا نشاند . « 6 »\r\nپس از وفات امام مجتبى عليه السّلام شيعيان كوفه ، نامهء تسليتى به امام حسين عليه السّلام نوشتند .\r\nدر آن نامه آمده بود كه درگذشت امام از يك سوى براى « تمامى امت » و از سوى ديگر براى تو « و هذه الشيعة خاصة » مصيبت است . اين تعبير نشان شكل‌گيرى « شيعه » و حتى كاربرد كلمهء شيعه به عنوان يك اصطلاح در حوالى پنجاه هجرى است . آنان در اين نامه با اين القاب از امام مجتبى عليه السّلام ياد كردند « علم الهدى و نور البلاد » كسى كه به او اميد اقامهء دين و اعادهء سيرهء صالحان مىبود . آنان اظهار اميدوارى كه خداوند حق امام حسين عليه السّلام را به او بازگرداند . « 7 » اين نامه بايد يكى از اسناد تشكل شيعهء اعتقادى و امامتى در كوفه تلقى شود .\r\nعمرو بن بعجه مىگويد : نخستين ذلتى كه بر عرب وارد شد ، وفات امام مجتبى عليه السّلام بود . « 8 »\r\n\r\n\r\n","description":"","footnote":"\r\n( 1 ) . انساب الاشراف ، ج 3 ، ص 66 ؛ ترجمة الامام الحسن عليه السّلام ، ابن سعد ، ص 183 ، 189 ، 190\r\n( 2 ) . ترجمة الامام الحسن عليه السّلام ، ابن سعد ، ص 181 ؛ ترجمة الامام الحسن ( ع ) ، ابن عساكر ، ش 371\r\n( 3 ) . ترجمة الامام الحسن عليه السّلام ، ابن سعد ، ص 182 ؛ ترجمة الامام الحسن عليه السّلام ، ابن عساكر ، ش 338\r\n( 4 ) . ترجمة الامام الحسن عليه السّلام ، ابن سعد ، ص 182\r\n( 5 ) . المنتخب من ذيل المذيل ، ص 514 ؛ المستدرك على الصحيحين ، ج 3 ، ص 173 ؛ ترجمة الامام الحسن عليه السّلام ، ابن سعد ، ص 182 ؛ ترجمة الامام الحسن عليه السّلام ، ابن عساكر ، ش 372\r\n( 6 ) . مختصر تاريخ دمشق ، ج 5 ، ص 224\r\n( 7 ) . تاريخ اليعقوبى ج 2 ص 228\r\n( 8 ) . ترجمة الامام الحسن عليه السّلام ، ابن سعد ، ص 183\r\n","page_name":" 170 ","page_number":170},
  {"content":"\r\n\r\n\r\nامام حسين عليه السّلام\r\n\r\n","description":"","footnote":"","page_name":" 171 ","page_number":171},
  {"content":"\r\n . \r\n","description":"","footnote":"","page_name":" 172 ","page_number":172},
  {"content":"\r\n\r\nامام حسين عليه السّلام : انا أهل بيت النبوة و معدن الرسالة و مختلف الملائكة و محط الرحمة و بنا فتح الله و بنا ختم الفتوح ، ج 5 ، ص 17\r\n\r\nامام حسين عليه السّلام پيش از كربلا\r\nدربارهء ويژگيهاى امام حسين عليه السّلام سخن زياد گفته شده است . ما نيز به قصد تيمن و تبرك ، اشاره‌اى به برخى از خصلتهاى نيك امام خواهيم داشت .\r\nآن امام همام در سوم شعبان « 1 » سال چهارم « 2 » هجرت به دنيا آمد . آن حضرت در تمام مدت زندگى خود در كنار جدش رسول خدا صلّى اللّه عليه و آله با آن حضرت مأنوس بوده و حتى در وقت نماز از آن حضرت جدا نمىشد . رسول خدا صلّى اللّه عليه و آله سخت به او و برادرش اظهار علاقه كرده و با جملاتى كه دربارهء آنها فرمودند گوشه‌اى از فضايل آنها را براى اصحاب بازگو كردند . اكنون در آثار حديثى ، شمار زيادى فضيلت براى امام حسين عليه السّلام نقل شده است كه بسيارى از آنها نظير حديث « الحسن و الحسين سيّدا شباب أهل الجنّة » متواتر بوده و يا فراوان نقل شده است . علاقه رسول خدا صلّى اللّه عليه و آله به اين دو فرزند ، بر همهء اصحاب آشكار بوده و همان‌طور كه دربارهء امام حسن عليه السّلام گذشت ، پيامبر صلّى اللّه عليه و آله مىكوشيد تا مردم را از علاقه خود به اين دو امام آگاه كرده و حتى مىفرمود :\r\n\r\n\r\n","description":"","footnote":"\r\n( 1 ) . مسار الشيعة ، ص 37 ؛ مصباح المتهجد ، ص 758 ؛ ابو الفرج اصفهانى ( مقاتل الطالبيين ، ص 51 ) و مفيد در ارشاد ( ص 218 ) پنجم شعبان را روز تولد دانسته‌اند .\r\n( 2 ) . گذشت كه برخى تولد امام حسن عليه السّلام را در سال دوم دانسته‌اند كه طبعا بايد تولد امام حسين عليه السّلام را هم در سال سوم بدانند . كلينى ( كافى ، ج 1 ، ص 463 ) و شيخ طوسى ( التهذيب ، ج 6 ، ص 41 ) بر اين باورند .\r\n","page_name":" 173 ","page_number":173},
  {"content":"\r\n\r\nخدايا دوست بدار كسى كه آنها را دوست بدارد : من احبنى فليحب هذين . « 1 » و فرمود : من أحبّ الحسن و الحسين فقد أحبنى ، و من أبغضهما فقد أبغضنى ، « 2 » آن حضرت دربارهء اين دو برادر فرمود : هما ريحانى من الدنيا ، « 3 » دربارهء امام حسين عليه السّلام فضايل اختصاصى نيز آمده است كه يكى از مشهورترين آنها ، روايت « حسين منّى و أنا من حسين » است . « 4 »\r\nيحيى بن سالم موصلى كه از موالى امام حسين عليه السّلام بود مىگويد : با امام در حركت بوديم ، به در خانه‌اى رسيدند و آب طلبيدند . كنيزى با قدحى پر از آب بيرون آمد . امام پيش از خوردن آب « فضه‌اى » را در آورده به او دادند و فرمودند : اين را به اهلت بسپار ، آنگاه به نوشيدن آب پرداختند . « 5 »\r\nأبو بكر بن محمد بن حزم گويد : امام حسين عليه السّلام از كنار صفه‌اى مىگذشتند ، در آن حال ديدند كه گروهى از فقرا مشغول خوردن طعامى هستند . آنها از حضرت خواستند تا همراهيشان كند . امام فرمودند : خداوند متكبران را دوست ندارد . آنگاه پايين آمده با آنها غذا خوردند . پس از آن به آنان فرمودند : شما مرا خوانديد و من اجابت كردم ، اكنون من شما را مىخوانم و شما اجابت كنيد . آن وقت حضرت روى به رباب كرده و فرمودند : هر چه آماده كرده‌اى حاضر كن . « 6 »\r\nاز امام باقر عليه السّلام روايت شده است كه امام حسين عليه السّلام در سفر حج پياده حركت مىكرد در حالى چهار پايان او پشت سر او حركت مىكردند . « 7 »\r\nامام حسين عليه السّلام در جنگهاى جمل ، صفين و نهروان حضور داشت و در كنار پدر به جنگ با پيمان‌شكنان و ظالمان پرداخت . از آن حضرت خطبه‌اى در جنگ صفين نقل شده است كه ضمن آن مردم را به جنگ ترغيب مىكردند . « 8 » امام حسين عليه السّلام در همان مراحل مقدماتى صفين در گرفتن مسير آب از دست شاميان نقش داشت . امام\r\n\r\n\r\n","description":"","footnote":"\r\n( 1 ) . ترجمة الامام الحسين ، ابن سعد ، ص 135\r\n( 2 ) . همان ، ص 136\r\n( 3 ) . همان ، ص 131\r\n( 4 ) . همان ، ص 137 ؛ در باب فضايل اين دو امام بزرگوار به كتاب ذى قيمت « فرائد السمطين » مراجعه شود .\r\nدر آثار اخير كتاب « فضائل الخمسه فى صحاح السته » فضايل اهل بيت را از آثار مشهور سنيان فراهم آورده است .\r\n( 5 ) . ترجمة الامام الحسين ، ابن سعد ، ص 146\r\n( 6 ) . همان ، ص 149\r\n( 7 ) . همان ، ص 145\r\n( 8 ) . بحار الانوار ، ج 32 ، ص 405\r\n","page_name":" 174 ","page_number":174},
  {"content":"\r\n\r\nعلى عليه السّلام ، پس از آن پيروزى فرمود ، هذا اول فتح ببركة الحسين عليه السّلام . « 1 » زمانى عبيد الله بن عمر در صفين امام را صدا كرد و گفت كه پدر تو قريش را چنين و چنان كرده است .\r\nامام او را متهم به پيروى از قاسطين كرده و فرمودند كه اينان به زور اسلام را قبول كردند ، اما در اصل مسلمان نشده‌اند . « 2 »\r\nامام حسين عليه السّلام در دورهء امامت برادرش ، به طور كامل از سياست وى دفاع مىكرد . آن حضرت در برابر درخواستهاى مكرر مردم عراق ، براى آمدن آن حضرت به كوفه ، حتى پس از شهادت برادرش ، حاضر به قبول رأى آنها نشده و فرمودند : تا وقتى معاويه زنده است ، نبايد دست به اقدامى زد . معناى اين سخن آن بود كه امام در فاصلهء ده سال به اجبار حكومت معاويه را تحمل كردند . اين نكتهء مهمى در مواضع سياسى امام حسين عليه السّلام است كه كمتر مورد توجه قرار گرفته است ، دليلش نيز آن است كه ما ، امام حسين عليه السّلام را بيشتر از زاويهء اقدام انقلابيش در كربلا مىشناسيم .\r\nمناسبات امام و معاويه ، و گفتگوهايى كه در مواقع مختلف صورت گرفته ، نشان از تسليم‌ناپذيرى امام از لحاظ سياسى در برابر پذيرش مشروعيت قطعى معاويه است . يكى از مهمترين دلايل ، نامهء مفصل امام به معاويه است كه ضمن آن به حقايق زيادى دربارهء جنايات معاويه در حق شيعيان امام على عليه السّلام اشاره شده است . امام در اين نامه به معاويه نوشتند : من قصد جنگ و مخالفت با تو ندارم . سپس افزودند :\r\n« و أيم الله لقد تركت ذلك و أنا أخاف الله فى تركه و ما أظن الله راضيا منى به ترك محاكمتك اليه و لا عاذرى دون الاعتذار إليه فيك و فى اوليائك القاسطين الملحدين حزب الظالمين و أولياء الشياطين . . . أ و لست قاتل حجر بن عدى و أصحابه المصلين العابدين الذين ينكرون الظلم و يستعظمون البدع و لا يخافون لومة لائم ، ظلما و عدوانا بعد إعطائهم الأمان بالمواثيق و الأيمان المغلظة ، أ و لست قاتل عمرو بن الحمق الخزاعى ، صاحب رسول الله الذي أبلته العبادة و صفرت لونه و انحلت جسمه ، . . . أ و لست المدعى زياد بن سمية المولود على فراش عبيد عبد ثقيف و زعمت أنه ابن أبيك و قد قال رسول الله صلى الله عليه و آله سلم : الولد\r\n\r\n\r\n","description":"","footnote":"\r\n( 1 ) . همان ، ج 44 ، ص 266\r\n( 2 ) . الفتوح ، ج 3 ، ص 35\r\n","page_name":" 175 ","page_number":175},
  {"content":"\r\n\r\nللفراش و للعاهر الحجر ، فتركت سنّة رسول الله صلى الله عليه و آله سلم و خالفت أمره متعمدا و اتّبعت هواك مكذبا به غير هدى من الله ، ثم سلطه على العراقين فقطع أيدى المسلمين و سمل أعينهم و صلبهم على جذوع النخل ، أ و لست صاحب الحضرميين الذي كتب إليك ابن سميّه أنهم على دين على ، فكتبت إليه ، أقتل من كان على دين على و رأيه ، فقتلهم و مثل بهم بأمرك ؛ و دين على ، دين محمد صلى الله عليه و آله سلم الذي كان يضرب عليه أباك و الذي انتحالك إياه اجلسك مجلسك هذا و لو لا هموا « 1 » كان أفضل شرفك تجشم الرحلتين فى طلب الخمور . . . فلا أعلم لنفسى و دينى أفضل من جهادك ، فان أفعله فهو قربة إلى ربى و إن أتركه فذنب أستغفر الله منه فى كثير من تقصيرى . . . فابشر يا معاوية بالقصاص و أيقن بالحساب و اعلم أنّ لله كتاب لا يقادر صغيرة و لا كبيرة إلا أحصاها و ليس الله بناس لك أخذك بالظّنة و قتلك أوليائه على الشبهة و التهمة و أخذك الناس بالبيعه لابنك غلام سفه يشرب الشراب و يلعب بالكلاب و لا أعلمك إلا قد خسرت نفسك و أوبقت دينك و أكلت أمانتك و غششت رعيتك و تبوأت مقعدك النار فبعدا لقوم الظالمين » . « 2 »\r\nبه خدا سوگند ، جنگ با تو را ترك كردم ، در حالى كه در اين باره از خداوند خوفناك هستم گمان نمىكنم كه خداوند در ترك واگذارى محاكمهء تو و حزب ملحد و ظالم و اولياى شياطين به او از من راضى باشد .\r\nآيا تو نبودى كه از روى ظلم و تجاوز ، حجر بن عدى و ياران او كه در براندازى ظلم و مخالفت با بدعتها مبارزه كردند و از هيچ خطرى نمىهراسيدند ، به قتل رساندى ؟ آن هم بعد از آنكه با قسم‌هاى شديد به آنان امان دادى . آيا تو قاتل عمرو بن حمق خزاعى نيستى ؟ او كه از اصحاب\r\n\r\n\r\n","description":"","footnote":"\r\n( 1 ) . در متن همين ذكر شده كه احتمالا بايد « هم » باشد .\r\n( 2 ) . انساب الاشراف ، ج 3 ، صص 154 - 155 پاورقى ، و نك : اخبار الطوال ، ص 224 ؛ الامامة و السياسة ، ج 1 ، ص 181 - 180 ؛ الاحتجاج ، ج 2 ، ص 20 ؛ ص 48 ، 49 الدرجات الرفيعه ، ص 434 ، اختيار معرفة الرجال ، ج 2 ، ص 121 ؛ قسمتى از نامه در : المحبر ، ص 479 ، در آنجا نام دو حضرمى كه امام اشاره به شهادت آنها كرده ، آمده است ، يكى مسلم بن زيمر و ديگرى عبد الله بن نجى است .\r\n","page_name":" 176 ","page_number":176},
  {"content":"\r\n\r\nپيامبر صلّى اللّه عليه و آله بود و عبادت او را ضعيف كرده و چهرهء او را تغيير داده و جسم او را لاغر كرده بود . . . آيا تو كسى نيستى كه مدّعى اخوّت زياد بن سميّه شدى ؟ فردى كه در فراش عبيد ، عبد ثقيف به دنيا آمده و گفتى كه او فرزند پدر توست ؛ در حالى كه پيامبر صلّى اللّه عليه و آله فرموده بود : « فرزند به دنيا آمده از آن كسى است كه در فراش او متولّد شده و زانى بايد سنگسار شود » . تو سنّت پيامبر را ترك كرده و با فرمان او عمدا مخالفت كردى و بدون هدايت الهى به دنبال هواى خود رفتى . بعد از آن زياد را به بصره و كوفه مسلط كردى ، در حالى كه او دستهاى مسلمين را قطع كرده ، چشمان آنها را نابينا نموده و آنها را به شاخه‌هاى نخل آويزان مىساخت . آيا تو قاتل آن دو حضرمى منسوب به حضر موت - نيستى ؟ كسانى كه زياد به تو نوشت آنها بر « دين على » هستند ؛ و تو به او نوشتى كه ، هر كس را بر دين و رأى على است بكش . او نيز به فرمان تو آنها را كشته و مثله كرد ، آيا جز آن است كه دين على همان دين محمد صلّى اللّه عليه و آله است ؛ كسى كه پدر تو با او مبارزه مىكرد . دينى كه باعث نشستن تو در جايگاه او شده و اگر نبود ، بهترين فضيلت تو تحمّل مشقتبار سفر زمستانى و تابستانى براى به دست آوردن خمر بود . . . من براى خود و دين خود چيزى را بالاتر از جهاد با تو نمىدانم . اگر آن را انجام دهم به پروردگار نزديك شده‌ام و اگر انجام ندهم ، بايد به سبب گناه و كوتاهى در آن از خداوند استغفار كنم . . . اى معاويه ! بشارت باد تو را به قصاص - به خاطر قتل حجر - يقين كن و بدان براى خداى كتابى است كه هر گناه كوچك و بزرگى در آن ثبت مىشود . آرى خداوند تو را به خاطر اين كه با گمان بد به مردم ، آنها را گرفته و با شبهه و تهمت به قتل رسانده و مردم را وادار به بيعت براى فرزند سفيه شراب‌خوار و سگ‌باز مىكنى ، فراموش نمىكند . من براى تو جز اين نمىگويم كه تو در حق خود خسران كردى . دينت را ضايع كردى و امانتى را كه در دست دارى مورد سوء استفاده قرار دادى و رعيت خود را گول زده و جايگاهت را پر از آتش\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nمىكنى . دور باد قوم ستمكار .\r\nدر جاى ديگرى نيز بلاذرى خلاصهء نامه را ذكر كرده كه يك جملهء اضافه دارد . در آنجا آورده كه امام به معاويه نوشتند : و ما أعلم فتنة أعظم من ولايتك هذه الامّة . « 1 » يعنى من فتنه‌اى سهمگينتر از حكومت تو بر اين امّت سراغ ندارم .\r\nبعدها ، وقتى معاويه رو در رو با حسين بن على عليه السّلام قرار گرفت ، به او گفت : آيا شنيدى ما چه بر سر حجر و اصحاب او و شيعيان پدرت آورديم ؟ امام فرمود : چه كرديد ؟ معاويه گفت : آنها را كشتيم ، كفن كرديم ، نماز بر آنها خوانديم و دفن كرديم .\r\nامام فرمود : اما اگر ما ياران تو را بكشيم ، نه آنها را كفن مىكنيم و نه نماز بر آنها مىخوانيم و نه دفن مىكنيم . « 2 »\r\nبا اين همه معاويه از هر راهى براى خاموش كردن صداى مخالفان استفاده مىكرد . او حتى مقدس‌ترين افراد را از راه تطميع آزمايش مىكرد . زمانى در شام ، كوشيده بود تا ابو ذر را از اين راه ، آرام كند . در اينجا نمونهء جالبى داريم از سياست معاويه در برابر امام حسين عليه السّلام ، سياستى كه ضمن آن معاويه كوشيده است تا با فرستادن هديه‌اى ، خشم امام حسين عليه السّلام را نسبت به امويان بزدايد .\r\nاصمعى گويد : براى معاويه كنيز زيبايى آوردند . از قيمت او پرسيد ، گفتند : صد هزار درهم ! معاويه آن را خريد . آنگاه نگاهى به عمرو بن عاص كرد و گفت : چه كسى شايستگى اين كنيز را دارد ؟ عمرو گفت : امير المؤمنين . ديگران نيز كه نشسته بودند همين را گفتند . معاويه گفت : نه ، اين براى حسين بن على عليه السّلام مناسب است . او سزاوارترين است ، چون هم شرف خانوادگى دارد و هم به خاطر رفع كدورتهاى ناشى از اختلاف ما و پدرش . آن وقت دستور داد تا او را آماده كرده به رسم هديه براى امام ببرند . پس از گذشت چهل روز ، او را آماده سفر كردند ، و همراه او اموال بسيار زياد و البسهء فراوان و چيزهاى ديگر براى امام فرستادند . معاويه نيز نامه‌اى به امام نوشت و ضمن آن گفت : امير المؤمنين كنيزى خريد و از او خوشش آمد ، اما براى تو\r\n\r\n\r\n","description":"","footnote":"\r\n( 1 ) . ترجمة الامام الحسين ، ابن عساكر ، ص 198\r\n( 2 ) . الدرجات الرفيعه ، ص 429 ، تاريخ اليعقوبى ، ج 2 ، صص 232 - 231\r\n","page_name":" 178 ","page_number":178},
  {"content":"\r\n\r\nايثار كرد . زمانى كه كنيز را نزد امام حسين عليه السّلام آوردند ، امام از زيبايى او شگفت زده شد .\r\nآنگاه پرسيد : نامت چيست ؟ كنيز گفت : هوى . امام فرمود : الحق كه اسم و مسمى مناسب يكديگر است . آيا مىتوانى چيزى بخوانيد ؟ كنيز گفت : آرى ! هم قرآن و هم شعر . امام فرمود قرآن بخوان . كنيز شروع كرد : « و عنده مفاتح الغيب لا يعلمها إلا هو . . . »\r\nامام از او خواستند تا اگر شعرى مىداند بخواند . كنيز گفت : آيا در امان هستم ؟ امام فرمود : آرى . زن چنين خواند :\r\n أنت نعم المتاع لو كنت تبقى * غير أن لا بقاء للانسان \r\nامام با توجه به مضمون شعر به گريه افتادند و فرمودند : تو آزاد هستى ، اموالى نيز كه معاويه فرستاده همه از آن تو باشد . آيا چيزى نيز دربارهء معاويه گفته‌اى ؟ كنيز گفت :\r\nآرى ،\r\n رأيت الفتى يمضى و يجمع جهده * رجاء الغنى و الوارثون قعود \r\n و ما للفتى إلا نصيب من التقى * اذا فارق الدنيا عليه يعود \r\nامام دستور داد تا هزار دينار ديگر به او بدهند . آنگاه فرمود : پدر من نيز در همين باره چنين مىفرمود :\r\n و من يطلب الدنيا لحال تسره * فسوف لعمرى عن قليل يلومها \r\n إذا أدبرت كانت على المرء فتنة * و إن اقبلت كانت قليلا دوامها \r\nپس از آن امام گريه كرد و به نماز ايستاد . « 1 »\r\nدر نقلى ديگر هم آمده است كه كنيزى دستهء ريحانى را تقديم امام حسين عليه السّلام كرد . حضرت در برابر او را آزاد كردند . به حضرت گفته شد كه شما تنها براى يك دسته گل او را آزاد كردى ؟ حضرت فرمود : خداوند در قرآن ما را چنين ادب آموخته است كه « و اذا حيّيتم بتحيّة فحيّوا بأحسن منها أو ردّوها » . بهتر از دستهء گل ، آزاد كردن او بود . « 2 »\r\nپيش از اين در ضمن بحث از موروثى شدن خلافت ، مواضع امام را در برابر\r\n\r\n\r\n","description":"","footnote":"\r\n( 1 ) . تاريخ مدينة دمشق ، تراجم النساء ، صص 470 - 469\r\n( 2 ) . نثر الدر ، ج 1 ، ص 335\r\n","page_name":" 179 ","page_number":179},
  {"content":"\r\n\r\nاقدام معاويه در اين زمينه نقل كرديم . در اين فاصله امام يكى از سخت‌ترين مخالفان بود و از هيچ كوششى براى ابراز مخالفت در اين زمينه خوددارى نمىكرد .\r\nدر فاصلهء زيادى از سالهاى كه امام حسين عليه السّلام و برادرشان در مدينه بودند ، مروان حكومت اين شهر را داشت . او فردى كثيف و فحاش بود و به اندك مناسبتى مىكوشيد تا به بدگويى از امام على عليه السّلام پرداخته و به او دشنام دهد . ابو يحيى مىگويد :\r\nمن نشسته بودم كه مروان و امام حسين عليه السّلام به يكديگر پرخاش مىكردند . امام حسن مانع برادر را مىشد . مروان به قدرى تندى كرد كه گفت : شما اهل بيت ملعون هستيد .\r\nاين سخن نشان دهندهء عمق خباثت ذاتى مروان است . همان لحظه امام حسن عليه السّلام به مروان فرمودند : و الله لقد لعن الله أباك على لسان نبيه و أنت فى صلبه . خداوند بر زبان رسولش پدر تو را لعنت كرد در حالى كه تو در پشت پدرت بودى . « 1 » و مروان اين گونه از پيامبر صلّى اللّه عليه و آله انتقام مىگرفت .\r\nيك بار نيز معاويه كوشيد تا دختر عبد الله بن جعفر بن ابى طالب را براى فرزندش يزيد خواستگارى كند . عبد الله با امام حسين عليه السّلام مشورت كرد . حضرت فرمود : أتزوّجه و سيوفهم تقطر من دمائنا ؟ آيا در حالى كه از شمشيرهايشان خون ما مىچكد ، دختر به او مىدهى ؟ دخترت را به عقد فرزند برادرت قاسم بن محمد در آر . « 2 » چنان كه در نقلى ديگر آمده ، هدف معاويه از اين اقدام ايجاد آشتى ميان بنى اميه و بنى هاشم يا به عبارتى تسليم كردن هاشميان در برابر امويان بوده است . « 3 »\r\nنقل يك روايت هم در اخلاق امام حسين عليه السّلام مناسب مىنمايد . ابن ابى الدنيا نقل كرده است كه امام حسين عليه السّلام بر گروهى از فقيران عبور مىكرد كه سفره‌شان پهن بود و غذايى فقيرانه داشتند . وقتى امام را ديدند ، حضرت را دعوت كردند . آن حضرت پياده شد و فرمود :  « إِنَّهُ لا يُحِبُّ الْمُسْتَكْبِرِينَ »  . « 4 » آنگاه نشست و با آنها غذا خورد . پس از آن فرمود : شما دعوت كرديد ، من پذيرفتم ، اكنون من شما را دعوت مىكنم ، بايد بپذيريد . پس از آن به رباب گفت تا هر چه آماده كرده بياورد تا همه با هم بخورند . « 5 »\r\n\r\n\r\n","description":"","footnote":"\r\n( 1 ) . ترجمة الامام الحسين ، ابن سعد ، صص 146 - 145\r\n( 2 ) . همان ، ص 149\r\n( 3 ) . همان ، ص 150\r\n( 4 ) . نحل : 23\r\n( 5 ) . كتاب التواضع و الخمول ، ص 142\r\n","page_name":" 180 ","page_number":180},
  {"content":"\r\n\r\n\r\nمخالفت امام حسين عليه السّلام با خلافت يزيد\r\nپس از هلاكت معاويه در رجب سال شصت ، يزيد طبق قرار قبلى به خلافت رسيد .\r\nاين خبر هنوز به مدينه نرسيده بود كه يزيد همهء كوشش خود را صرف گرفتن بيعت از مخالفينى كرد كه مخالفتشان مىتوانست شورشى عليه او برپا كند . « 1 » يزيد به وليد بن عتبة بن ابى سفيان ، والى خود در مدينه ، نوشت تا بسرعت از عبد الله بن زبير و حسين بن على بيعت بگيرد . مروان ، وليد را نيز واداشت تا همان شب در پى آنها فرستاده و اگر بيعت نكردند ، همان جا گردنشان را بزند ، چرا كه به نظر او گذشتن آن شب فرصتى بود تا آنها سر به مخالفت برداشته و مردم را به سوى خود دعوت كنند . « 2 »\r\nهنگامى كه پيام‌آور والى مدينه نزد امام حسين عليه السّلام آمد ، امام متوجه مرگ معاويه گرديد . لذا جمعى از ياران و نزديكان را به طور مسلح همراه خود به قصر آورد تا در صورت وجود خطر ، مانع از كشتن امام شوند . امام در برابر درخواست وليد به بيعت با يزيد ، فرمود كه شخصى چون او نمىبايست در خفا بيعت كند ، بلكه بايد در ملأ عام و در مسجد بيعت كند . وليد پذيرفت ، اما مروان با جملات تهديدآميزى سعى كرد وليد را تحريك بر دستگيرى امام كند . امام نيز با تندى به مروان ، و در حالى كه از اتاق خارج مىشود ، رو به وليد كرد و فرمود :\r\nأيّها الأمير ! إنا أهل بيت النبوة و معدن الرسالة و مختلف الملائكة و محطّ الرحمة و بنا فتح الله و بنا ختم و يزيد رجل فاسق شارب خمر ، قاتل النفس المحرمة معلن بالفسق و مثلى لا يبايع مثله ، اى امير ! ما اهل بيت نبوت ، معدن رسالت ، محل رفت و آمد ملائكه و جايگاه رحمت هستيم . خداوند با ما آغاز كرده و به ما خاتمه داده است . يزيد مردى فاسق و شراب‌خوار و قاتل نفوس محترم بوده و كسى است كه علنا به فسق مىپردازد و شخصى چون من با چون او بيعت نخواهم كرد .\r\nدر آن مجلس بود كه امام پس از اصرار مروان در گرفتن بيعت فرمود : اگر قرار باشد كه يزيد سر كار آيد بايد فاتحهء اسلام را خواند : « و على الإسلام السلام » . آن حضرت با\r\n\r\n\r\n","description":"","footnote":"\r\n( 1 ) . اخبار الطوال ، ص 227\r\n( 2 ) . الفتوح ، ج 5 ، ص 11\r\n","page_name":" 181 ","page_number":181},
  {"content":"\r\n\r\nاستدلال به آيهء شريفه تطهير ، لياقت اهل بيت - عليهم السلام - را براى احراز خلافت اظهار كرد . « 1 » اين استدلالى است كه از امام على عليه السّلام و فرزندش امام حسن عليه السّلام نيز نقل كرديم .\r\nهمان شب ابن زبير از مدينه خارج شد ، و فرداى آن روز ، مأمورين حكومت به دنبال او رفتند . شب بعد امام حسين عليه السّلام نيز مدينه را ترك كرد . « 2 » اين سفر به همراهى تمامى اهل بيت عليه السّلام صورت گرفت و فقط محمد بن حنفيه در مدينه باقى ماند . « 3 » تاريخ حركت امام سوم شعبان سال شصت هجرى ذكر شده است . اين روز ، سالروز تولد آن امام عزيز بود .\r\nهنگامى كه امام وارد مكّه شد ، مردم شهر بسيار خوشنود شدند و حتّى ابن زبير ، كه خود داعيه رهبرى داشت ، در نماز امام و مجلس حديث او شركت مىكرد . « 4 » مكه پايگاه دينى اسلام بود و طبعا توجه بسيارى را به خود جلب مىكرد . در آنجا ، امام با افراد و شخصيتهاى مختلف در تماس بود و علل عدم بيعت خود را با يزيد بيان كرد .\r\nشيعيان كوفه پس از شنيدن خبر مخالفت امام با يزيد و آمدنش به مكه ، بسيار خوش‌حال شدند ؛ زيرا از سالها پيش انتظار چنين روزى را داشتند . آنها بعد از شهادت امام حسن عليه السّلام ، نامهء تسليت و دعوت براى امام حسين عليه السّلام فرستاده بودند ، اما امام قبول نكرده بود . اكنون مجلسى تشكيل داده و تعدادى از رهبران شيعه ، از جمله سليمان بن صرد و . . . در آن سخنرانى كرده و دعوت امام را به عراق مطرح كردند . همه موافق بودند . سليمان براى تأكيد از همه تعهد گرفت كه تخلف نكنند و همه تعهد دادند . « 5 »\r\nآنگاه چند تن از رهبران ، شيعه ، از جمله سليمان ، مسيب بن نجبة ، حبيب بن مظاهر ، رفاعة بن شداد ، عبد الله بن وال ، نامه‌اى به امام نوشته و از آن حضرت دعوت كردند تا به كوفه آيد . « 6 » امام در پاسخ نامه چيزى نفرمود . پس از مدتى نامه‌هاى ديگرى به طور\r\n\r\n\r\n","description":"","footnote":"\r\n( 1 ) . همان ، ج 5 ، ص 17\r\n( 2 ) . دينورى ، پيشين ، ص 228\r\n( 3 ) . الكامل فى التاريخ ، ج 4 ، ص 16 ؛ انساب الاشراف ، ج 4 ، ص 15\r\n( 4 ) . الفتوح ، ج 5 ، ص 37\r\n( 5 ) . تاريخ الطبرى ، ج 5 ، ص 261 - 260 ؛ الفتوح ، ج 5 ، ص 46 اين به جهت شهرتى بود كه آنها در عدم حمايت از على و فرزندش حسن از خود نشان داده و اينك براى تأكيد چنين تعهدى مىدادند .\r\n( 6 ) . متن نامه در الكامل فى التاريخ ، ج 4 ، ص 20\r\n","page_name":" 182 ","page_number":182},
  {"content":"\r\n\r\nپىدرپى مىرسيد . از جمله قيس بن مسهّر صيداوى و حتّى خود عبد الله بن وال و عده‌اى ديگر به مكه آمدند . نامه‌هاى ديگرى نيز يكى پس از ديگرى به دست امام رسيد به طورى كه اوضاع به گونه‌اى درآمد « 1 » كه براى امام ممكن نبود تا نسبت به دعوت كنندگان بىتوجهى كند . هانى بن هانى ، كه به مكه آمده بود ، دربارهء حضور مردم و حتّى بزرگان و آمادگى آنها مطالبى گفت و اين تأييد و تأكيدى بر محتواى نامه‌ها شد .\r\n\r\nاعزام مسلم به كوفه\r\nاولين اقدام امام ، فرستادن مسلم به كوفه بود . امام او را مورد خطاب قرار داد و فرمود :\r\nو إن رأيت الناس مجتمعين على بيعتى فالعجل لى بالخبر حتى أعمل على حسب ذلك . « 2 » اگر مشاهده كردى كه مردم يكپارچه متمايل به بيعت من هستند ، بسرعت خبر آن را به من برسان تا من بر حسب آن عمل كنم .\r\nمسلم كه در حدود چهل سال داشته ، از ميان خود اهل بيت براى چنين امر مهمّى به كوفه فرستاده شد . مورّخين گفته‌اند كه مسلم پس از رفتن از مكّه به مدينه و از آنجا به سمت عراق ، شبانه راه را گم كرد و يك يا هر دو راهنماى او مردند . مسلم قصد بازگشت كرد ، امّا نامه‌اى از امام در پاسخ نامه‌اش دريافت كرد كه بايد اين مأموريت را انجام دهد . « 3 »\r\nمسلم به كوفه رفت در منزل مختار كه وجهه‌اى ميان شيعيان داشت ، اقامت كرد . پس از آن آغاز به گرفتن بيعت كرد . دعوت به كتاب خدا و سنّت رسول الله ، جهاد با ظالمين ، دفاع از مستضعفين ، كمك به محرومين ، تقسيم عادلانهء بيت المال بين مسلمين ، يارى اهل بيت ، صلح با كسى كه اينان با او صلح كنند و جنگ با كسى كه اينها با آنها بجنگند ، سخن و فعل اهل بيت را گوش دادن و بر خلاف آن عمل نكردن ، از\r\n\r\n\r\n","description":"","footnote":"\r\n( 1 ) . الفتوح ، ج 5 ، ص 49 ، 50\r\n( 2 ) . همان ، ج 5 ، ص 53\r\n( 3 ) . تاريخ الطبرى ، ج 4 ، ص 263 - 264 بعضى از محققين اين مطالب را قبول ندارند : مبعوث الحسين ، ص 90\r\n","page_name":" 183 ","page_number":183},
  {"content":"\r\n\r\nشرايط اين بيعت بود . « 1 »\r\nمدّت سى و پنج روز پس از ورود مسلم - پنجم شوال شصت - حدود هجده هزار نفر با مسلم بيعت كردند . در ميان اين افراد ، علاوه بر شيعيان ، بسيارى از مردم عادى نيز حضور داشتند . از جمله فردى چون محمد بن بشير گفت : من دوست دارم تا خداوند اصحاب مرا يارى كند ، اما دوست ندارم كشته شوم . دوست هم ندارم دروغ بگويم . آمدن مسلم ، خلأ موجود را كه بر اثر مرگ معاويه در عراق و در بين مخالفين امويها پيش آمده بود ، پر كرد . همه به گرد مسلم جمع شدند . قدرت حكومت بشدّت تضعيف شد و مسلم بيش از گذشته آشكارا با مردم ديدار مىكرد .\r\nجاسوسان بنى اميّه ، كه از وضع نعمان بن بشير بسيار ناراضى بودند ، در نامه‌اى به يزيد نوشتند : اگر نياز به كوفه دارد ، دربارهء آن هر چه زودتر تصميم مناسبى بگيرد . « 2 »\r\nمسلم مشغول جمع‌آورى نيروها و سلاحهاى جنگى لازم بود . دربارهء ابو ثمامة صائدى نوشته‌اند : « يشترى لهم السلاح و كان به بصيرا » . « 3 » او چون به سلاح آگاهى داشته ، مأمور خريد سلاح بوده است . بعدها ابن زياد به هانى گفت : خانهء تو پناهگاه اصحاب مسلم و محلّ جمع‌آورى سلاح بوده است . « 4 »\r\nيزيد ، ابن زياد را براى كوفه برگزيد ، در آن زمان ، ابن زياد والى بصره بود ، در اين زمان كوفه را نيز به او واگذار كردند . مورّخين نوشته‌اند : معاويه ضمن وصيتى ، كه نزد غلام او بود و بعدها به يزيد داده شد ، ابن زياد را براى مقابله با شورش احتمالى عراق تعيين كرده بود . « 5 » ابن زياد كه در بصره پيام‌آور حسين بن على عليه السّلام را اعدام كرده بود ، راهى كوفه شد تا با سختگيرى ، كه از پدرش به ارث برده بود ، شورشيان اين شهر را سركوب كند .\r\nتهديد ، مهمترين ابزار براى ابن زياد و كارآمدترين وسيله براى سركوبى مردم\r\n\r\n\r\n","description":"","footnote":"\r\n( 1 ) . الشهيد مسلم ، ص 104 ؛ عين اين عبارات در كتب تاريخى نيامده ، اما مرحوم مقرم به صورت تقريبى و با استفاده از نصوص بيعت عقبه و يوم الفتح و . . . چنين مطالبى را آورده است .\r\n( 2 ) . الفتوح ، ج 5 ، صص 59 ، 60\r\n( 3 ) . تاريخ الطبرى ، ج 4 ، ص 271\r\n( 4 ) . همان ، ج 4 ، ص 273 ؛ الكامل فى التاريخ ، ج 4 ، ص 28\r\n( 5 ) . تاريخ الطبرى ، ج 4 ، ص 265 ؛ الكامل فى التاريخ ، ج 4 ، ص 21\r\n","page_name":" 184 ","page_number":184},
  {"content":"\r\n\r\nعراق بود . او در همان آغاز بزرگان شهر را فرا خواند و بدانها گفت : افراد غريب و كسانى را كه دستگيرى آنها مطلوب يزيد است ، و نيز خوارج و كسانى را كه در پى ايجاد اختلاف و دودستگى هستند ، بايد به او معرفى كرده و اسامى آنها را بنويسند .\r\nاگر كسى در اين باره مسئوليتش را انجام نداد ، مسئوليت آنچه اين افراد انجام دهند بر عهدهء او خواهد بود و حاكم نيز ذمّه خود را از آنها بر خواهد داشت . در آن صورت ريختن خون آنها و گرفتن مالشان مجاز مىباشد . « 1 »\r\nمسلم در مقابل ابن زياد مجبور به عوض كردن محل سكونت و روى آوردن به مخفى كارى شد . محلّ جديد ، خانهء هانى بن عروه ، يكى از رؤساى قبيلهء مذحج بود كه به نظر مىرسيد امنيّتش از جاهاى ديگر بيشتر باشد . ابن زياد سراسيمه به دنبال مسلم مىگشت . او با تعيين جاسوسى كه دعوى دوستى با اهل بيت را مىكرد ، توانست محلّ اختفاى مسلم را بيابد . ابن زياد در آغاز هانى را دستگير و از او خواست تا مسلم را تحويل دهد . در اين فاصله مذحجىها شورشى مختصر كردند . شريح قاضى در نقشى خائنانه به آنان اطمينان داد كه هانى زنده و ميهمان ابن زياد است . مذحجىها شنيدند و متفرق شدند . « 2 »\r\nمسلم دست به اقدام زد و عدّه‌اى را جمع‌آورى كرد و با فريادهاى « يا منصور امت » ، كه از شعارهاى پيامبر صلّى اللّه عليه و آله در جنگها بود ، ياران خود را فرا خواند . ابن زياد در حال سخنرانى در مسجد بود كه فريادها را شنيد . او به داخل قصر خود خزيده و درها را به روى خود بست . سپاه مسلم قصر را محاصره كردند اما به علّتى كه بر ما روشن نيست در پشتى قصر در محاصره در نيامد و بزرگان كوفه از آنجا مرتّب با ابن زياد در تماس بودند . اين در مشهور به « درب روميين » بود . جمعيّتى كه همراه مسلم بود ، در آغاز بسيار بودند ، به طورى كه توانستند ابن زياد و افرادش را به هراس اندازند و در داخل قصر محصور كنند . « 3 »\r\n\r\n\r\n","description":"","footnote":"\r\n( 1 ) . تاريخ الطبرى ، ج 4 ، ص 267 ؛ الكامل فى التاريخ ، ج 4 ، صص 24 ، 25\r\n( 2 ) . تذكرة الخواص ، ص 242 ، بعدها شريح گفت كه ابن زياد مأمورى بر من نهاده بوده و من از ترس نتوانستم پيام هانى را كه گفته بود به مذحجىها بگويم در فشار است ، به مردم برسانم !\r\n( 3 ) . الكامل فى التاريخ ، ج 4 ، ص 31\r\n","page_name":" 185 ","page_number":185},
  {"content":"\r\n\r\nبزرگان كوفه به تحريك ابن زياد ، تهديد را آغاز كردند . آنها به مردم گفتند :\r\n« فردا سپاه شام خواهد آمد و با شما چنين و چنان خواهد كرد » . « 1 » گروهى ديگر افراد قبيله‌هاى خود را از ميان ياران مسلم ، جدا كردند . زنها به دنبال شوهران و فرزندان خود رفته و مىگفتند ديگران هستند و « و الناس يكفونك » . « 2 » ساير مردم جاى خالى تو را پر خواهند كرد ! چند ساعتى كه گذشت ، اطراف مسلم خلوت شد ، « و صلى المغرب و ما معه الّا ثلاثون رجلا » . « 3 » تنها سى نفر در نماز مغرب به همراه او شركت كردند . پس از آن ، اين افراد نيز متفرق شدند . !\r\nابن زياد كه از ترس جرأت بيرون آمدن نداشت ، دستور داد تا از بام قصر ، داخل مسجد را كه چسبيده به قصر بود ، نگاه كنند و ببينند كسى در آن هست يا نه ؟ از آنجا مشعلى روشن كرده پايين انداختند . وقتى مطمئن شدند كسى نيست ، در شهر به جستجوى مسلم پرداختند . ابن زياد دستور داد ، تمامى كوفه را خانه به خانه بگردند و مسلم را دستگير كنند . « 4 »\r\nسرانجام مسلم را يافتند . پس از درگيرى مختصرى ، او را نزد ابن زياد بردند .\r\nابن زياد به او گفت : « يا شاق ! خرجت على إمامك و شققت عصى المسلمين » . آيا بر امام خود خروج كرده و يكپارچگى مسلمانان را بر هم مىزنى ؟ مسلم گفت : خلافت معاويه و به طريق اولى فرزندش يزيد را به رسميّت نمىشناسد ؛ زيرا او با زورگويى خلافت را از « وصى پيامبر صلّى اللّه عليه و آله » غصب كرده است . « 5 » همچنين گفت : مردم اين شهر اعتقادشان اين بود كه پدر تو نزديكان آنها را كشته ، خون آنها را ريخته و مانند قيصر و كسرى رفتار كرده است . ما آمده‌ايم تا عدالت را اجرا و مردم را دعوت به حكم خدا و رسول كنيم . « 6 » ابن زياد ، از روى حيله‌گرى و براى لكه‌دار كردن حيثيت مسلم ، در جمع مردم به او گفت : تو در مدينه شراب‌خوارى مىكردى ! مسلم با كمال متانت پاسخ داد :\r\nانسانى چون تو كه كشتن افراد بىگناه برايش بىاهمّيّت است ، از من به شراب‌خوارى\r\n\r\n\r\n","description":"","footnote":"\r\n( 1 ) . الارشاد ، ص 210 ، حدود 4 هزار نفر ذكر شده است .\r\n( 2 ) . تاريخ الطبرى ، ج 4 ، ص 277 ؛ الفتوح ، ج 5 ، ص 87 ؛ الكامل يفى التاريخ ، ج 4 ، ص 31\r\n( 3 ) . تاريخ الطبرى ، ج 4 ، ص 227\r\n( 4 ) . ارشاد ، ص 212\r\n( 5 ) . الكامل فى التاريخ ، ج 5 ، ص 98\r\n( 6 ) . همان ، ج 4 ، ص 35\r\n","page_name":" 186 ","page_number":186},
  {"content":"\r\n\r\nسزاوارتر است . « 1 » مسلم كه همهء ناراحتيش براى امام حسين عليه السّلام بود ، از عمر بن سعد كه قريشى بوده و به هر روى ادعاى خويشى با مسلم داشت ، خواست تا به دو وصيت كند .\r\nنخستين وصيت او اين بود تا كسى را نزد حسين عليه السّلام بفرستد و او را از آمدن به كوفه منع كند . ديگر آن كه جنازهء او را كفن و پس از آن وى را دفن كند . سوم آن كه بدهى او را با فروختن شمشير و ديگر وسايلش بپردازد . پس از آن بود كه مسلم را به شهادت رساندند . بدون شك مسلم فردى بسيار عفيف و متّقى بود . براى اثبات چنين نكته‌اى ، علاوه بر اعتمادى كه امام حسين عليه السّلام به او داشت ، مىتوان به بدهى او در كوفه اشاره كرد ، وى حاضر نشد از كسى پول بگيرد « 2 » و در اين مدّت با هفتصد درهم كه قرض كرده بود مخارج خود را گذرانده بود . در وقت شهادت براى اداى بدهى خود ، وسايل خود را در معرض فروش نهاده بود .\r\nنكتهء ديگر ، موقعيّتى است كه مسلم مىتوانست ابن زياد را از بين ببرد و نبرد .\r\nهنگامى كه ابن زياد به كوفه آمد ، شريك بن اعور يكى از شيعيان بصره نيز همراهش به كوفه آمد . شريك در كوفه مريض شد و در خانهء هانى بن عروه كه از شيعيان بود ، بسترى گرديد . در همين زمان مسلم نيز در اين خانه مخفى بود . ابن زياد تصميم به عيادت از شريك گرفت . قبل از آمدن او ، شريك از مسلم خواست در فرصت مناسب و با علامتى خاص ، كه خواندن شعرى بود ، مسلم بر ابن زياد حمله كند و او را از بين ببرد . امّا مسلم چنين نكرد . بعد از رفتن ابن زياد ، وقتى مورد توبيخ شريك واقع شد ، گفت هانى راضى نيست ابن زياد در خانهء او كشته شود . سپس مسلم اشاره به حديث پيامبر صلّى اللّه عليه و آله « الايمان قيد الفتك » كرده ، گفت : از نظر اخلاق اسلامى اين گونه كشتن پسنديده نيست . « 3 »\r\nنكتهء اوّل نمىتواند در مورد هانى چندان مورد قبول باشد ؛ جز آنكه احتمال بدهيم هانى از ترس اين كه مبادا بعدها ، با آمدن اهل شام تمام زندگى او تباه شود ، از اين كار وحشت داشته است . در مورد نكتهء دوم حتى اگر مسلم به اين حديث استدلال\r\n\r\n\r\n","description":"","footnote":"\r\n( 1 ) . الفتوح ، ج 5 ، ص 98 ، 99 ؛ تاريخ الطبرى ، ج 4 ، ص 283\r\n( 2 ) . الفتوح ، ج 5 ، ص 57 ؛ مقتل الحسين ، ج 1 ، ص 197 ؛ مبعوث الحسين ، ص 123\r\n( 3 ) . الكامل ، ج 4 ، ص 27\r\n","page_name":" 187 ","page_number":187},
  {"content":"\r\n\r\nكرده باشد قابل بررسى و تأمّل است ؛ زيرا كشتن ابن زياد در آن لحظه مىتوانست سرنوشت عراق و كربلا را عوض كند . ابن زياد عنصرى فاسد و جانى بود . خود پيامبر صلّى اللّه عليه و آله در مدينه ، افرادى را به مكه فرستاد تا ابو سفيان را به همين شكل بكشند ، گرچه موفّق نشدند ؛ چنانچه افرادى چون كعب بن اشرف و ابو عفك را با همين صورت از بين برد . بعضى اشاره كرده‌اند كه نكشتن ابن زياد ، دليل سياسى داشت و آن ، اين كه به دنبال آن مردم شام براى گرفتن انتقام مىآمدند و كوفه را غارت مىكردند . « 1 »\r\nبايد گفت كه سپاه شام در هر صورت ، اگر امام حسين عليه السّلام پيروز هم مىشد ، مىآمدند و اين آمدن ربطى به كشته شدن ابن زياد نداشت . بعدها در جريان محاصرهء قصر ابن زياد ، معلوم نشد كه چرا به راحتى مردم مسلم را ترك كردند . آيا در اين زمينه همهء تقصير به عهدهء كوفيان بوده يا آن كه رهبرى حركت نتوانسته است با تحريك مردم آنها را در صحنه نگاه دارد . از نكات جالب ، يافتن مخفيگاه مسلم است . ابن زياد ، پولى را به يكى از غلامان خود داد و از او خواست تا محلّ اختفاى مسلم را پيدا كند .\r\nغلام به مسجد كوفه رفت و كوشيد با معيارى كه براى شناخت شيعيان داشت ، او را بيابد . نگاهش به شخصى افتاد كه مشغول نماز خواندن به صورت متوالى بود ، پيش خود گفت : « إن هؤلاء الشيعة يكثرون الصلاة و أحسب هذا منهم » . « 2 » شيعيان نماز فراوان مىخوانند و گمانم آن است كه اين شخص بايد از شيعيان باشد . فرد مورد نظر ، شخصى جز مسلم بن عوسجه نبود . او فريب غلام را خورده و پس از آزمايشهاى مكرّر نتوانست به ماهيّت پليد او پى ببرد و لذا او را نزد مسلم برد . اين سخن نشانگر آن است كه شيعيان معروف به زهد و عبادت بوده‌اند .\r\n\r\nحركت امام به سمت عراق\r\nنمايندهء رسمى امام ، آمادگى مردم كوفه را تأييد كرده بود ، و ديگر جاى تأمل نبود . چرا كه به طور مطمئن با توجه به نامه‌ها و نامهء مسلم ، شرايط براى قيام عليه بنى اميّه آماده شده بود . امام در رفتن تسريع كرد ، به طورى كه در هشتم ذيحجه ، يعنى در بحبوحهء\r\n\r\n\r\n","description":"","footnote":"\r\n( 1 ) . مبعوث الحسين ، صص 152 ، 153\r\n( 2 ) . اخبار الطوال ، ص 249\r\n","page_name":" 188 ","page_number":188},
  {"content":"\r\n\r\nمراسم حج ، با تبديل عمرهء تمتع به عمرهء مفرده عازم عراق گرديد . لحظه‌اى تأخير مىتوانست وضع عراق را ديگرگون كند . اضافه بر اين احتمال ترور امام در مكه وجود داشته و ماندن حضرت در مكه به هيچ صورتى مصلحت نبود . گفته‌اند همراهان امام هشتاد نفر بودند ؛ اما از پاره‌اى اخبار ديگر چنين بر مىآيد كه تعداد بيش از اين بوده است . به احتمال رقم مزبور مربوط به كسانى كه است كه تا كربلا همراه امام ماندند .\r\nاولين برخورد امام در طول راه برخورد با كاروانى بود كه از يمن به سمت شام حركت مىكرد . اين كاروان هدايايى را براى دربار يزيد به شام مىبرد . امام كاروان هدايا را تصرف كرد و از افراد آن نيز دعوت كرد تا در صورت تمايل همراه او به عراق بيايند ، در غير اين صورت بازگردند . « 1 » امام از منطقهء نعيم ، كه در آن با كاروان برخورد كرده بود ، به سمت الصفاح حركت كرد . در آنجا بود كه با فرزدق - كه آن زمان شاعرى جوان بود - برخورد كرد . او در پاسخ سؤال امام از وضع كوفه گفت : « قلوب الناس معك و سيوفهم عليك » . منطقهء بعدى ، بطن الرّمه بود . در آنجا ضمن نوشتن نامه‌اى به مردم كوفه ، با اشاره به نامهء مسلم ، از آنها خواست آمادهء ورود او باشند . « 2 » اين نامه به دست قيس بن مسهر سپرده شد تا آن را به مردم كوفه برساند . او در راه با سپاه حصين بن نمير مواجه شده و توسط آنها دستگير گرديد . قيس در همان دم نامه را خورد و پس از آن در كوفه به دست ابن زياد به شهادت رسيد .\r\nامام حسين عليه السّلام در منطقهء بعدى كه زدود ناميده مىشد ، با زهير بن قين برخورد كرد . زهير با اين كه عثمانى بود ، با توجه به دعوت امام و نيز تحريك همسرش ، به صورت يكى از ياران صميمى امام در آمد . او همچنين از دوستانش خواست تا هر كدام دوستدار شهادت هستند با او بيايند ، در غير اين صورت به راه خويش به طرف مكه ادامه دهند . « 3 »\r\nدر منطقهء ذات عرق بود كه شخصى از بنى اسد پيام شهادت هانى و مسلم را به\r\n\r\n\r\n","description":"","footnote":"\r\n( 1 ) . انساب الاشراف ، ج 3 ، ص 164 ؛ اخبار الطوال ، ص 245 ؛ تاريخ الطبرى ، ج 4 ، صص 290 - 289\r\n( 2 ) . اخبار الطوال ، ص 245\r\n( 3 ) . همان ، ص 247\r\n","page_name":" 189 ","page_number":189},
  {"content":"\r\n\r\nامام حسين عليه السّلام رساند . « 1 » گفته‌اند كه امام قصد بازگشت داشت ، اما برادران مسلم مانع شده و امام نيز به راه خود ادامه داد . به نظر نمىرسد برادران مسلم خواسته و يا توانسته باشند در صورت مخالفت امام ، او را وادار به رفتن به كوفه كنند ؛ بويژه كه ديگران در تحريك امام بر رفتن گفتند : « و الله ما أنت مثل مسلم بن عقيل و لو قدمت الكوفة لكان الناس إليك أسرع » . « 2 » شما مسلم نيستيد ، اگر به كوفه برويد ، مردم به سرعت به شما خواهند پيوست . امام حسين عليه السّلام خود براى رفتن قاطع بود . در منطقهء زباله ، پيام مسلم كه در حين شهادت به عمر بن سعد گفته و از او خواسته بود كه به امام حسين عليه السّلام برساند ، به دست امام رسيد . « 3 » هنوز چندى نرفته بودند كه خبر شهادت قيس بن مسهر « 4 » و عبد الله بن يقطر ، برادر رضاعى امام حسين عليه السّلام ، نيز به دست امام رسيد .\r\nاين اخبار نشان مىداد كه اوضاع كوفه دگرگون گشته و شرايط ، با زمانى كه از زبان مسلم گزارش شده بود ، كاملا فرق كرده است . در اين هنگام ، امام ، افرادى را كه همراه او بودند گرد آورد و به آنها فرمود : « أيها الناس قد خذلتنا شيعتنا فمن أراد منكم الانصراف فلينصرف » . « 5 » اى مردم ! شيعيان ما ، ما را تنها گذاشتند . هر كدام از شما مىخواهد برگردد ، از همين جا بازگردد . در اينجا بود كه شمارى از كسانى كه در نيمهء راه به امام پيوسته بودند ، بازگشته و ياران خاص امام باقى ماندند . « 6 » اينها كسانى بودند كه از مكه امام را همراهى كرده « 7 » و يا حتى قبل از آن ، از مدينه همراهيش كرده بودند . « 8 » كسانى كه از او جدا شدند ، اعرابى بودند كه فكر كرده بودند همراه حسين بن على عليه السّلام به شهرى در مىآيند كه همهء آنها تابعيت او را گردن نهاده‌اند . « 9 » حال كه معلوم شده بود تصورشان نادرست بوده ، از همان جا بازگشتند .\r\nپس از اين مرحله نيز امام به حركت خود ادامه داد . در اينجا كاملا براى امام روشن شده بود كه ديگر رفتن به كوفه با توجه به ارزيابيهاى سياسى درست نيست و\r\n\r\n\r\n","description":"","footnote":"\r\n( 1 ) . الفتوح ، ج 5 ، ص 120\r\n( 2 ) . تاريخ الطبرى ، ج 4 ، ص 300\r\n( 3 ) . اين پيام اين بود كه هر چه زودتر امام حسين به حجاز بازگردد و به كوفه نيايد .\r\n( 4 ) . اخبار الطوال ، ص 247 ، 248\r\n( 5 ) . انساب الاشراف ، ج 3 ، ص 169\r\n( 6 ) . اخبار الطوال ، ص 248\r\n( 7 ) . انساب الاشراف ، ج 3 ، ص 169\r\n( 8 ) . تاريخ الطبرى ، ج 4 ، ص 300 ، 301\r\n( 9 ) . تاريخ الطبرى ، ج 4 ، ص 300\r\n","page_name":" 190 ","page_number":190},
  {"content":"\r\n\r\nطبعا وراى سياست و مسائل سياسى مطلب ديگرى نيز بوده كه مىبايست حسابش را از ارزيابيهاى سياسى جدا كنيم . امام به سوى منطقهء شراة حركت كرده و شب را در آنجا ماند . فرداى آن روز باز حركت كرد . نيمه‌هاى روز بود كه از دور سپاه ابن زياد به طلايه‌دارى حر بن يزيد رياحى پديدار شده و راه را بر امام سد كرد .\r\n\r\nمردم كوفه و رخداد كربلا\r\nاكنون مناسب است تا مواضع مردم كوفه را نسبت به رخداد كربلا مرور كنيم .\r\nدر منابع تاريخى و افواه عوام ، مردم كوفه اهل « غدر و خيانت » دانسته شده و گفته شده است كه وفاى به عهد در ميان آنها امرى نادر است . ما پيش از اين در مورد روحيّات مردم كوفه اشاراتى داشتيم و گفتيم كه مردم كوفه « عجول » بودند و همين « تعجيل » آنها در « تصميم‌گيرى » هميشه به ضرر خود آنها و حاكمان آنها بوده است .\r\n« زود رنج » بودن در كنار « زود قانع شدن » ، « زود تسليم شدن » و « زود سركشى كردن » از روحيّات آنان به شمار مىآيد . « 1 » در اينجا مطالبى را دربارهء موضعگيرى آنها در قبال واقعهء كربلا ، ارائه مىدهيم .\r\nمردم كوفه مجموعهء قبايل مختلفى بودند كه در عهد حكّام مختلف ، تركيب‌بندى آنها مختلف بود . اين تغيير شكل در تقسيم‌بندى قبايل متناسب با مصالحى بود كه حكّام در نظر مىگرفتند . اما در همين حال اغلب حكام نيز خود ملاحظهء رؤسا و بزرگان قبايل را كرده و مىدانستند كه در بسيارى از موارد ، قدرت آنها بيش از قدرت حاكمان شهر است .\r\nشيعيان تنها بخشى از مردم اين شهر بودند . درست است كه برخى از قبايل شهرتى به تشيّع داشتند ، اما نمىتوان قبيله‌اى را صد در صد شيعى دانست . آنها در قبايل مختلف پراكنده بودند و چندان اتحادى با يكديگر نداشتند . علاوه بر روحيات قبيله‌اى ، روحيات خاصّ كوفى بر آنها حاكم بود . لذا چندان متفاوت از ديگران نبودند .\r\n\r\n\r\n","description":"","footnote":"\r\n( 1 ) . نك : بحث شناخت مردم كوفه در آغاز مبحث خلافت امام حسن عليه السّلام\r\n","page_name":" 191 ","page_number":191},
  {"content":"\r\n\r\nتعداد شيعيان در آن زمان چندان گسترده نبود . گفته‌اند : زمانى كه حجر بن عدى در مسجد به مخالفت با گفته‌هاى زياد پرداخت ، نيمى از كسانى كه در مسجد بودند يا يك سوم آنها با او هم‌آواز شدند . با توجّه به روحيهء شيعى شهر و با دانستن اين كه به هر روى ، شمارى از مردم بر پايهء نوعى تشيّع سياسى ، كه فقط در مسائل سياسى ، همراهى نسبى با اولاد على مىپذيرفتند ، بايد جريان شيعى شهر را حد اقل در حد يك چهارم جمعيت شهر دانست .\r\nهيچ شكّى وجود ندارد كه مردم كوفه ، امام حسين عليه السّلام را دعوت كردند و او را يارى نكردند و بعدا در كشتن او نيز مباشرت كردند . در عين حال بايد ديد كه اين مردم چه كسانى بودند ؟ چه گروهى نامه نوشتند و چه مقدار از مردم كوفه ، در جنگ با امام حسين عليه السّلام شركت كردند . در آغاز ذكر اين نكته لازم است كه بعدها كوفه به صورت مركزى براى شيعيان علوى مذهب در آمد و حتّى در مقابل بنى عبّاس به خاطر غصب حاكميّت آل على مخالفتهايى نشان داد . از اين رو علاوه بر اين كه مورّخين و محدّثين وابسته به امويها از مردم كوفه نفرت داشتند ، وابستگان به بنى عبّاس نيز دچار همين كينه‌ها بودند . مظلوميّت شيعه تنها در حدّ ظلم سياسى نبود ، بلكه از لحاظ فرهنگى نيز اين ظلم وجود داشت . به هر حال با حاكميّت جريان فرهنگى وابسته به بنى عبّاس ، چنين امرى طبيعى و بديهى است . بنابراين لازم است توّجه داشته باشيم كه سير نقل وقايع را از چنين عينكى كه رنگ آن نفرت از مردم كوفه به دليل تشيع آنهاست ، ملاحظه مىكنيم .\r\nبا عنايت به نكتهء فوق بايد اشاره كنيم كه چنين مورّخينى سعى دارند شيعه را به گونه‌اى نشان دهند كه اهل وفاى به عهد نيستند . به سخن ديگر ، دشمنان شيعه بر آن هستند تا گناه عدم حمايت مردم كوفه را بر عهدهء شيعيان بگذارند . در حالى كه توضيحات ذيل تا حدودى نشان خواهد داد كه تنها بخشى از مردم كوفه در آن شرايط ، شيعه بودند و آنها نيز در شرايطى قرار گرفتند كه نتوانستند از امام حسين عليه السّلام دفاع كنند ، گرچه اگر در حدّ ايثار ، قصد فداكارى داشتند ، مىتوانستند چنين كنند . اين سخنى است كه بايد دربارهء آن به اختصار شواهدى ارائه دهيم .\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nتصويرى كه از شرايط كوفه در آن زمان مىتوان به دست داد چنين است : يزيد كسى بود كه گرچه براى مردم شام تحمّلش آسان بود ، امّا براى مردمى چون مردم عراق تحمّلش قدرى مشكل مىنمود . هنگامى كه روى كار آمد ، شيعيان كوفه مخالفت را آغاز كردند . بسيارى از مردم كوفه نيز كه جانشين مناسبى براى جايگزينى يزيد نداشتند ، بر اثر جوّ عمومى ، حسين بن على عليه السّلام را برگزيدند . به علاوه كه عراق در شرايط طبيعى مايل به پذيرش حكومت شام نبود . وقتى كه دعوت از ناحيهء شيعيان آغاز شد ، نه تنها عوام مردم - با روحيهء خاص خود - پشتيبانى خود را اظهار كردند ، بلكه كسانى نيز كه موقعيّت خود را در خطر مىديدند و يا تحت تأثير روحيّه ديگر مردم ، اظهار حمايت از حسين بن على عليه السّلام كردند « 1 » نتيجهء آن پيدايش جوّ كاذب اما عمومى در حمايت از امام حسين عليه السّلام بود . جوّى كه به خاطر خلأ سياسى پس از مرگ معاويه ، بنى اميّه نيز براى مدتى نتوانستند جاى آن را پر كنند . بويژه ، با حاكميّت نعمان بن بشير كه فردى سهلگير بود ، اين جوّ گسترش يافت و تا وقتى كه ابن زياد به كوفه نيامده بود بسرعت رو به فزونى بود .\r\nبا توجّه به حديثى از امام حسين عليه السّلام ، مىتوان احتمال ديگرى را نيز براى دعوت از ناحيهء بزرگان پذيرفت و آن اين كه آنها عمدا به اين جوّ دامن زده بودند تا امام را به عراق كشانده و در آنجا به شهادت برسانند . فرمايش امام عليه السّلام چنين است : « و ما كانت كتب إليّ إلا مكيدة لى و تقربا إلى ابن معاويه » . « 2 » در هر حال مسلّم است كه قسمت اعظم اين جوّ جلوهء مثبت داشت و زمانى كه مسلم بدان ديار رفت فضا را چنان ديد كه بايد هر چه زودتر از امام بخواهد تا به كوفه بيايد .\r\n\r\nفشار ابن زياد بر مردم كوفه\r\nكمتر مردمى را مىتوان يافت كه بتوانند با وجود ديكتاتورى مسلط و جسور ، دست به مخالفت زده و در برابر قدرت حاكم ، اظهار سركشى بكنند . هنگامى كه نعمان بن بشير\r\n\r\n\r\n","description":"","footnote":"\r\n( 1 ) . افرادى چون عمرو بن حجاج و شبث بن ربعى كه خود در كربلا فرماندهى سپاه ابن زياد را داشتند ، از كسانى بودند كه نامه به امام حسين عليه السّلام نوشته بودند . نك : الفتوح ، ج 5 ، صص 51 - 50\r\n( 2 ) . انساب الاشراف ، ج 3 ، ص 185 ؛ الفتوح ، ج 5 ، ص 169\r\n","page_name":" 193 ","page_number":193},
  {"content":"\r\n\r\nحاكم كوفه بود ، مردم با سهلگيرى او ، به راحتى اظهار تشيّع كردند و زمانى كه مسلم به كوفه آمد ، بشدّت از او حمايت كردند . عوض شدن حاكم و جايگزينى ابن زياد به جاى ابن بشير ، اوضاع را بكلّى عوض كرد . خشونت ابن زياد ، بسيارى از مردم را به هراس انداخت و كسانى كه زود رنج بوده و عجولانه تصميم‌گيرى مىكردند ، نه تنها از ناحيهء ابن زياد خود را در معرض تهديد ديدند ، بلكه در اثر تبليغات ابن زياد داير بر آمدن قريب الوقوع سپاه شام ، به كلى خود را باختند .\r\nهنوز چند روزى نگذشته بود كه عقب‌نشينى هواداران مسلم شدّت يافت .\r\nاشراف شهر كه اكنون اطمينان به حكومت كوفه داشته و تثبيت امويان را آشكار مىديدند به روشنى به حمايت از امويان پرداختند . اين افراد در طول اين مدت ساكت مانده بودند . به طور طبيعى بسيارى از مردم نيز مخالفت با رؤساى قبايل را چندان به مصلحت خود نمىدانستند . وقتى كه مسلم به قصر ابن زياد حمله كرد ، همين اشراف با تهديد و تطميع ، ياران او را به حد اقل رساندند و قدرت خود را بر مهار مردم خويش نشان دادند . « 1 »\r\nدر برابر استبداد ابن زياد ، حتّى اگر يكى از رؤسا مخالفتى مىكرد ، افراد قبيله‌اش جرأت حمايت از او را نداشتند ، اين وضع كوفه در شرايط جديد بود .\r\nهنگامى كه هانى بن عروه را دستگير كردند ، او رئيس بنى مراد بود و به گفتهء مورّخين « چهار هزار اسب سوار و هشت هزار پياده » حامى او بودند . اگر هم‌پيمانان و هم قسمان بنى مراد از كنده به آنها اضافه مىشدند ، جمعا سى هزار نفر بودند . با اين حال زمانى كه او را دستگير كرده و در بازار به روى زمينش مىكشيدند ، در برابر فرياد استغاثهء او ، كمتر دادرسى براى او يافت مىشد . « 2 » اندكى بعد او را به شهادت رساندند و كسى مخالفت نكرد !\r\nزمانى كه امام حسين عليه السّلام در كربلا متوقّف گرديد ، ابن زياد ضمن سخنانى براى مردم كوفه از آنها خواست تا راهى كربلا شوند . او با تهديد چنين گفت : « فأيّما رجل\r\n\r\n\r\n","description":"","footnote":"\r\n( 1 ) . تاريخ الطبرى ، ج 4 ، ص 277 ، ابن اعثم ، نوشتن نامه حيله عليه من و براى تقرب به يزيد بود .\r\n( 2 ) . مروج الذهب ، ج 3 ، ص 59\r\n","page_name":" 194 ","page_number":194},
  {"content":"\r\n\r\nوجدناه بعد يومنا هذا متخلّفا عن العسكر برئت منه الذّمّة » ، « 1 » هر مردى كه از امروز تخلّف از سپاه كند ، ذمه و عهدهء او برىء است . اين بدان معنى بود كه جزاى او قتل است . ابن زياد ، به قعقاع بن سويد دستور داد تا در شهر كوفه گردش كرده و ببيند كه آيا كسى از سپاه تخلّف كرده است يا خير . قعقاع در جستجوى خود ، شخصى را از قبيلهء همدان يافت كه در طلب ميراث پدرش ، به كوفه آمده بود . او را نزد ابن زياد برد و ابن زياد نيز فرمان كشتن وى را صادر كرد . پس از آن : « فلم يبق محتلم بكوفه إلا خرج الى العسكر بالنخيله » ، « 2 » هيچ بالغى در كوفه يافت نشد ، مگر آنكه به لشكرگاه كوفه ، يعنى نخيله ، رفت .\r\nدر اين زمان بود كه همهء شمشيرها بر ضد امام حسين عليه السّلام به حركت درآمد ، در حالى كه مىتوان مطمئن بود اگر رضاى خود مردم در كار بود ، آنها دست به چنين اقدامى نمىزدند و شمارى فراوان چنين بودند . « 3 » اكنون كلام فرزدق را در توصيف مردم كوفه بهتر مىفهميم كه به امام گفت : « قلوبهم معك و سيوفهم عليك » . « 4 » و يا گفت :\r\n« أنت أحب الناس إلى الناس و القضاء فى السماء و السيوف مع بنى اميه » . « 5 » دلهاى مردم با توست ، امّا شمشيرها عليه تو ، تو دوست‌داشتنىترين مردم در نزد مردم هستى ، امّا قضا در آسمان است و شمشيرها نيز در كنار بنى اميّه . در توضيح اين جمله به گفتهء مجمّع بن عبد الله العائذى ، يكى از كوفيانى كه به امام ملحق شد ، مىتوان استناد كرد كه گفت : اشراف همگى بر ضد تو هستند ، امّا بقيّهء مردم قلوبشان با توست ، هر چند فردا روى تو شمشير خواهند كشيد . « 6 » مردم نمىتوانستند در آن شرايط به كربلا نروند ،\r\n\r\n\r\n","description":"","footnote":"\r\n( 1 ) . انساب الاشراف ، ج 3 ، ص 178 ؛ اخبار الطوال ، ص 254 ، 255\r\n( 2 ) . انساب الاشراف ، ج 3 ، ص 179\r\n( 3 ) . در جنگ عراق عليه ايران نيز ديديم كه چگونه مردم عراق را وادار مىكنند تا با ملت مسلمان ايران بجنگند . امّا آن مردم البتّه مقصرند . ما نمىخواهيم تقصير را از مردم كوفه برداريم . اما فرق است بين مردمى كه آزادانه بروند يا به اجبار . هر چند بسيارى از رؤسا و اشراف و وابستگان به امويها ، كسانى كه بعدا زينب و ام كلثوم آنها را بسيار سرزنش كردند ، از روى دلخواه خويش به كربلا آمدند .\r\n( 4 ) . تاريخ الطبرى ، ج 4 ، ص 290 ؛ الفتوح ، ج 5 ، ص 120 ، 124 ؛ اخبار الطوال ، ص 245 ، انساب الاشراف ، ج 3 ، ص 165\r\n( 5 ) . ترجمة الامام الحسين ، ابن سعد ، ص 171 ؛ ترجمة الحسين ، ابن عساكر ، ص 206\r\n( 6 ) . الكامل فى التاريخ ، ج 4 ، ص 48\r\n","page_name":" 195 ","page_number":195},
  {"content":"\r\n\r\nچون نرفتن مصادف با كشته شدن بود . براى شيعيان و كسانى كه نمىخواستند چنين كنند ، دو راه بود : يا به امام ملحق شوند ، يا از كوفه و كربلا بگريزند .\r\nاز برخى اخبار چنين به دست مىآيد كه آن دسته از مردم كوفه كه به زور براى جنگ با امام حسين عليه السّلام به كربلا فرستاده مىشدند ، از نيمه راه گريخته و بسيارى از آنان در كربلا حاضر نشدند . ارقامى كه معمولا از سپاه ابن زياد در كربلا ارائه شده ، آمارى است كه در موقع فرستادن آنها به كربلا تهيه شده است ، اين در حالى است كه بسيارى از آنها از نيمهء راه گريختند . طبعا مىبايد چيزى حدود ده هزار نفر و يا حتّى كمتر در كربلا باشند ، كه اين نسبت به جمعيت كوفه بسيار اندك است . گفته‌اند كه مسجد كوفه چهل هزار نفر را در خود جاى مىداده است . « 1 » پس معلوم مىشود كه بسيارى از مردم يا در كوفه مخفى شده و يا در نيمه راه فرار كرده‌اند .\r\n« بلاذرى » نوشته است : « و كان الرجل يبعث فى ألف فلا يصل إلا فى ثلاث مائة أو أربع مائة و أقل من ذلك كراهة منهم لهذا الوجه » . « 2 » فرمانده‌اى با هزار نفر فرستاده مىشد ، امّا وقتى به كربلا مىرسيد ، همراه او سيصد يا چهار صد و يا حتّى كمتر بود ، اين به علت كراهت مردم در رفتن بدان سمت بود .\r\nدينورى مىنويسد : وقتى ابن زياد فرماندهى را همراه جمع زيادى به كربلا مىفرستاد ، « يصلون إلى كربلا و لم يبق منهم إلّا القليل كانوا يكرهون قتال الحسين فيرتدعون فيتخلّفون » ، « 3 » جمع كوچكى از سپاه به كربلا مىرسيدند و اين به سبب كراهت آنها از جنگ با حسين بود ، لذا بازگشته و از سپاه جدا مىشدند .\r\nعلاوه بر فرار ، گروهى نيز براى حمايت از امام حسين عليه السّلام سعى داشتند به امام ملحق شوند . هنگامى كه امام به كربلا رسيد تا روز شهادت هشت روز مانده بود .\r\nبسيارى از مردم گمان جنگ و شهادت امام حسين عليه السّلام را به ذهن خويش راه نمىدادند .\r\nديديم كه حرّ بن يزيد ، تنها صبح عاشورا بود كه وضع را جدّى ديد و به امام پيوست .\r\nشايد بسيارى از مردم همان تصوّر حرّ را در ذهن داشتند . او به امام گفت : « بابى أنت و\r\n\r\n\r\n","description":"","footnote":"\r\n( 1 ) . تشيع در مسير تاريخ ، ص 160\r\n( 2 ) . انساب الاشراف ، ج 3 ، ص 179\r\n( 3 ) . اخبار الطوال ، ص 254\r\n","page_name":" 196 ","page_number":196},
  {"content":"\r\n\r\nأمى ! ما ظننت الامر فينتهى بهؤلاء القوم إلى ما أرى و ظننت أنهم سيقبلون منك إحدى الخصال التى عرضتها عليهم فقلت فى نفسى لا أبالى أن أطيع القوم فى بعض أمورهم » . « 1 » پدر و مادرم به فدايت ! من فكر نمىكردم كار اين مردم منتهى بدينجا بشود كه مىبينم . گفتم يكى از چند چيزى كه بر آنها عرضه كردى مىپذيرند . پيش خود گفتم آنها را در بعضى از امور اطاعت كنم ايرادى ندارد ، اما اكنون . . .\r\nتنها حرّ بود كه همراه عدهء اندكى به سوى امام آمد . ديگران اگر اين فكر را هم مىكردند ، نتوانستند تصميمى بگيرند . از اين رو شيعيان اگر هم مىخواستند حمايت كنند ، شتاب نكردند و تنها افراد خاصّى به فكر افتاده و در همان آغاز كه توانستند به امام ملحق شدند . نافع بن هلال مرادى ، عمر بن خالد صيداوى ، سعد از موالى عمر بن خالد ، و مجمع بن عبد الله العائذى از قبيله مذحج به امام پيوستند . « 2 »\r\nنزديكيهاى روز عاشورا نيز مسلم بن عوسجه و حبيب بن مظاهر توانستند خود را به امام برسانند . ابن سعد نيز نوشته است كه صبح عاشورا حدود بيست نفر به امام ملحق شدند . « 3 » ابن قتيبه تعداد آنها را سى نفر نقل كرده است . « 4 » مورّخين اسامى ديگرى را نيز ذكر كرده‌اند . « 5 »\r\nاين گريزها و پيوستن‌ها ، ابن زياد را مجبور كرد تا جلوى مردم را بگيرد . از اين رو دست به كار شد . ابن سعد ، يكى از راويان بسيار قديمى ، نوشته است : « و جعل الرجل و الرجلان و الثلاثة يتسللون إلى حسين من الكوفه » ، مردم تك تك يا دو سه نفرى به سمت حسين مىرفتند ، وقتى خبر به ابن زياد رسيد ، دستور داد تا لشكرگاه را آماده كرده و عمرو بن حريث را مأمور كرد تا مردم را وادار كند به نخيله بروند . او همچنين دستور داد تا مراقب پل باشند تا كسى از منطقه نگريزد . « 6 »\r\nبه حصين بن نمير نيز گفت تا منطقهء بين قادسيه و قطقطانه را مراقبت كند و اجازه ندهد كسى از آنجا به سمت حجاز برود ، چرا كه به اين بهانه ، ممكن بود كسانى\r\n\r\n\r\n","description":"","footnote":"\r\n( 1 ) . تجارب الامم ، ج 2 ، ص 70\r\n( 2 ) . انساب الاشراف ، ج 3 ، ص 172\r\n( 3 ) . ترجمة الامام الحسين عليه السّلام ، ابن سعد ، ص 178\r\n( 4 ) . الامامة و السياسة ، ج 2 ، ص 7\r\n( 5 ) . الكامل فى التاريخ ، ج 4 ، ص 73\r\n( 6 ) . ترجمة الامام الحسين عليه السّلام ، ابن سعد ، ص 178 - 179\r\n","page_name":" 197 ","page_number":197},
  {"content":"\r\n\r\nبه امام بپيوندند . « 1 » ابن زياد به والى خود در بصره نوشت تا ديده‌بانى را بگذارد و تمامى راهها را كنترل كند و اگر كسى عبور كرد ، او را دستگير نمايند . « 2 »\r\nواضح است كه منظور افرادى بودند كه احتمالا براى كمك به امام مىآمدند . به همين صورت ابن زياد دستور داده بود راههاى بين واقصه به طرف جادّهء شام تا جادّهء بصره را كنترل كنند « و لا يدعون أحد يلج و لا يخرج » « 3 » و اجازه ندهند كسى تكان خورده و از آن طريق خارج شود .\r\nيك بار حبيب بن مظاهر ، قوم بنى اسد را كه در همان نزديكى بودند ، تحريك به همكارى كرد ، امّا سپاه عبيد الله ميان هفتاد نفر از آنها و سپاه امام جدايى انداخت و اجازه نداد به امام بپيوندند . « 4 » در آن موقع بسيارى در زندان بودند كه نمونهء آنها مختار بن ابى عبيده بود . ابن زياد او را دستگير كرده و شلاق به او زده بود . همين شلاق سبب شد تا يك چشم مختار براى هميشه بينائيش را از دست بدهد . « 5 » اين كنترل شديد ، عامل بسيار مؤثرى در عدم حمايت مردم كوفه از امام به حساب مىآمد .\r\nعلاوه بر تهديد ، تطميع نيز مورد استفاده ابن زياد بود . ابن زياد قبل از رفتن مردم بدانها گفت : يزيد براى من چهار هزار دينار و دويست هزار درهم فرستاده است تا بين شما تقسيم كرده و شما را براى جنگ با دشمنش بيرون برم . « 6 » وابستگى مردم به بخششهاى مالى مىتوانست بخشى از آنها را در كربلا عليه امام عليه السّلام تحريك كند .\r\nهنگامى كه امام ديد واقعا مردم قصد كشتن او را دارند ، فرمود : « يا هؤلاء ! اسمعوا يرحمكم الله ، مالنا و لكم ، ما هذا بكم يا أهل الكوفة ؟ قالوا خفنا العطاء » ، امام فرمود : بشنويد ! چه چيز بين ما و شماست ، چه شده است شما را اى اهل كوفه ؟ آنها گفتند : ما در مورد « عطا » مىترسيم . امام پاسخ داد : « ما عند الله من العطاء خير لكم » . « 7 » امّا كسى به سخن امام\r\n\r\n\r\n","description":"","footnote":"\r\n( 1 ) . اخبار الطوال ، ص 243\r\n( 2 ) . تاريخ الطبرى ، ج 4 ، ص 263 ؛ قبلا امام ضمن نامه‌اى به برخى از بزرگان شيعه در بصره از آنها درخواست كمك كرده بودند ، ج 4 ، ص 23\r\n( 3 ) . انساب الاشراف ، ج 3 ، ص 173 ، 179 ؛ تاريخ الطبرى ، ج 4 ، ص 295\r\n( 4 ) . انساب الاشراف ، ج 3 ، ص 180 ؛ الفتوح ، ج 5 ، ص 159 ، 160\r\n( 5 ) . المحبر ، ص 303\r\n( 6 ) . الفتوح ، ج 5 ، ص 157\r\n( 7 ) . ترجمة الامام الحسين عليه السّلام ، ابن سعد ، ص 178\r\n","page_name":" 198 ","page_number":198},
  {"content":"\r\n\r\nتوجّه نكرد .\r\nمجموع اين شواهد براى ارائهء اين نكته است كه در حقيقت بخشى از مردم ، شامل بزرگان و وابستگانشان ، جنايتكارانى بودند كه لايق تمام دشنامها و تنديهاى افرادى بودند كه آنها را سرزنش مىكردند ؛ امّا در اين ميان ، افزون بر در نظر گرفتن اين كه ديكتاتورى و استبداد خاصّى حاكم بوده ، بسيارى نيز قصد پيوستن به امام را داشتند ، امّا نتوانستند .\r\nنكتهء جالب اين است كه بلاذرى مىنويسد : سعد بن عبيده مىگفت : بسيارى از شيوخ ما از اهل كوفه بر تپّه‌اى ايستاده و دعا مىكردند : « اللهم أنزل عليه نصرك » ، خدايا نصرت خود را بر حسين عليه السّلام نازل بفرما . سعد مىگويد : به آنها گفتم : « يا أعداء ! الله أ لا تنزلون فتنصرونه » ، اى دشمنان خدا چرا پايين نمىآييد تا او را يارى كنيد ؟ « 1 »\r\nبه هر حال اين جاى انكار نيست كه كوفيان امام را به شهادت رساندند ، در حالى كه تنها يك نفر شامى در ميان آنها بود . « 2 » با اين حال نبايد اهل كوفه را از يك گروه واحد دانست .\r\n\r\nارزيابى سفر به عراق\r\nاكنون بايد ديد آيا با توجه به آنچه در حال رخ دادن بود ، سفر امام به عراق به مصلحت بود يا خير . در اينجا بر آنيم تا صرف نظر از بعد « غيبى » واقعهء كربلا ، ارزيابى سياسى مختصرى از سفر امام حسين عليه السّلام به عراق داشته باشيم .\r\nنخستين سؤال اين است كه ، آيا جز رفتن به عراق ، امكان اقدام ديگرى براى امام حسين عليه السّلام وجود داشته است يا خير ؟ و آيا پيش‌بينى مىشد كه در عراق بتوان مخالفت و انقلابى را عليه يزيد سر و سامان داد ؟\r\nاگر به منابع تاريخى متداول بنگريم ، شاهد اعتراضاتى هستيم كه به طور مكرّر مطرح شده و مضمون آنها اين است كه به هيچ وجه رفتن به عراق مصلحت نبوده\r\n\r\n\r\n","description":"","footnote":"\r\n( 1 ) . انساب الاشراف ، ج 3 ، ص 226\r\n( 2 ) . الكامل فى التاريخ ، ج 4 ، ص 28 ؛ مروج الذهب ، ج 3 ، ص 61 ( حتى اين يك نفر را هم ذكر نكرده است ) .\r\n","page_name":" 199 ","page_number":199},
  {"content":"\r\n\r\nاست . اين اعتراضات از همان آغاز مطرح بوده است . زمانى كه پس از شهادت امام مجتبى عليه السّلام ، مردم كوفه از امام حسين عليه السّلام دعوت كردند تا به كوفه بيايد ، امام پاسخ داد : تا معاويه در قيد حيات است او موافق با حركت انقلابى نيست . « 1 » احتمالا دليل آن حضرت اين بود كه مردم عراق تاب تحمّل حيله‌گرى معاويه را نداشتند و در گذشته نيز با وجود پدرش على عليه السّلام و برادرش حسن عليه السّلام آزمايش خود را در برابر معاويه داده بودند . به دنبال مخالفت امام عليه السّلام با مسألهء بيعت ، و زمانى كه آن حضرت راهى مكّه شد ، احتمال مسافرت به عراق نيز مطرح بود . لذا بنا به روايت بعضى ، عبد الله بن مطيع در همان نيمه راه مدينه به مكّه ، امام را از رفتن به كوفه پرهيز داد . « 2 »\r\nوقتى كه امام وارد مكّه شد ، معترضين به سفر امام به كوفه فراوان بودند . عبد الله بن عبّاس پيشنهاد كرد تا امام از رفتن به عراق صرف نظر كند و به جبال يمن برود ؛ چرا كه هم منطقه كوهستانى است و هم شيعيان پدرش در آن منطقه بسيارند و ايمنى خاصّى دارد . « 3 » ابن اعثم اين مطلب را از قول ابن حنفيّه نقل مىكند . « 4 » عمرو بن عبد الرحمن بن هشام مىگفت : مردم بندهء دينار و درهم‌اند . اين دو نيز در دست حكّام است ، مبادا به عراق به روى . « 5 » عبد اللّه بن عمر ، اعتراض كنان ، از خونريزى هراس داشت . « 6 » عبد الله بن جعفر نيز با اشاره به كشته شدن او در عراق نوشت : كه اگر كشته شوى : « إنى أخاف أن يطفئ نور الأرض و أنت روح الهدى و أمير المؤمنين ، فلا تعجل إلى العراق فإنى آخذ لك الأمان من يزيد » « 7 » ، من هراس آن دارم كه نور زمين با كشته شدن تو خاموش شود . تو روح هدايت و امير المؤمنين هستى . براى رفتن به عراق تعجيل نكن . من از يزيد براى تو امان مىگيرم . از ابو سعيد خدرى نيز نقل شده است كه گفت :\r\n\r\n\r\n","description":"","footnote":"\r\n( 1 ) . ترجمة الامام الحسين عليه السّلام ، ابن عساكر ، ص 197 ؛ اخبار الطوال ، ص 224 / 222\r\n( 2 ) . الفتوح ، ج 5 ، ص 36 ، 37 ؛ اخبار الطوال ، ص 228 ، 246 ؛ الكامل فى التاريخ ، ج 4 ، ص 19 ، در ص 41 ملاقات امام با ابن مطيع در مسير از مكه به كوفه ذكر شده است .\r\n( 3 ) . اخبار الطوال ، ص 224 ؛ الفتوح ، ج 5 ، ص 113 ؛ تاريخ الطبرى ، ج 4 ، ص 287 ؛ انساب الاشراف ، ج 2 ، ص 161 ؛ الكامل فى التاريخ ، ج 4 ، ص 39\r\n( 4 ) . ابن اعثم ، ج 5 ، ص 32\r\n( 5 ) . انساب الاشراف ، ج 3 ، ص 161 ؛ الفتوح ، ج 5 ، ص 110 ؛ تاريخ الطبرى ، ج 4 ، ص 287\r\n( 6 ) . انساب الاشراف ، ج 3 ، ص 163 ؛ الفتوح ، ج 5 ، ص 39 ؛ ترجمة الامام الحسين عليه السّلام ، ابن سعد ، ص 166\r\n( 7 ) . ابن اعثم ، ج 5 ، ص 116 ؛ تاريخ الطبرى ، ج 4 ، ص 291 ، ابن اثير ، ج 4 ، ص 40\r\n","page_name":" 200 ","page_number":200},
  {"content":"\r\n\r\nلا تخرج على إمامك » . « 1 » مسور بن مخرمه نيز از معترضين بود . او به امام نوشته بود : فريب مردم عراق را مخور . « 2 » ابو واقد ليثى هم شبيه همين سخن را گفته بود . « 3 » فرزدق نيز كه از عراق به حجاز مىرفت ، از جمله مخالفين با اين مسافرت بود . « 4 »\r\nمنابع تاريخى اين اعتراضات و بعضى ديگر را ذكر كرده‌اند و احتمالا بسيارى از راويان مغرض سعى در تكثير آنها كرده‌اند تا نشان دهند امام واقعا فريب خورده و بىجهت جهت روانهء عراق شده است . قبل از آنكه پاسخ خود امام را در مورد لزوم رفتن به عراق ذكر كنيم ، جا دارد تا مقدّمه‌اى بيان كرده و زمينهء پاسخ امام را بهتر روشن كنيم .\r\nتاريخ سياست نشان مىدهد كه كمتر زمانى بوده كه كار سياسى براى يك فرد انقلابى ، با احتمال به موفقيت قطعى انجام شده و دسترسى به اهداف ، بدون وجود هيچ خطرى امكان‌پذير باشد . كسانى كه براى گرفتن قدرت ، با هدف خوب يا بد ، فعاليت مىكنند ، هميشه با احتمالات سر و كار دارند . در عالم سياست ، حتّى موفّقترين افراد و مردميترين آنها ، نيز هميشه در معرض احتمالات دشواريها و حتى از دست دادن همه چيز هستند . از اين رو نبايست در اين باره چنين گمان كنيم كه تنها مىبايست با يقين صد در صد حركت مىكرد . چنين كارى دور از واقعيات تاريخى بوده و ناشى از ساده‌انديشى در ماهيّت فعاليتهاى سياسى است .\r\nدر اينجا نيز نمىبايست اين گونه انديشيد كه ناگزير امام مىبايست صد در صد در مورد پيروزى اين سفر ، اطمينان داشته باشد . كسى كه رفتن امام را به صلاح نمىداند ، نبايد به شواهدى بنگرد كه احتمال شكست را مطرح مىكند . مثل اين كه مردم كوفه ، يك بار پيش از اين ، آزمايش شده بودند . كسى هم كه رفتن را قبول دارد نبايد گمان كند كه هيچ احتمال شكست در كار نبوده است . با توجّه به چنين امرى ، مىبايد موقعيّت امام حسين عليه السّلام را در آن شرايط سنجيد و پس از آن با توجّه به شواهد تاريخى و نيز سخنان امام ، مسألهء رفتن به عراق را ارزيابى كرد . « 5 »\r\n\r\n\r\n","description":"","footnote":"\r\n( 1 ) . ترجمة الامام الحسين عليه السّلام ، ابن سعد ، ص 167\r\n( 2 ) . همان ، ص 167\r\n( 3 ) . همان ، ص 166\r\n( 4 ) . انساب الاشراف ، ج 3 ، ص 165\r\n( 5 ) . همان گونه كه در آغاز بحث نيز آمد ، اين موضوع خارج از بحث كلامى علم امامت است .\r\n","page_name":" 201 ","page_number":201},
  {"content":"\r\n\r\nامام نمىخواست به هيچ وجه موافقتى با يزيد و حاكميّت او داشته باشد ؛ حتّى اگر اين مخالفت منجر به شهادت او بشود . در عين حال در پى چاره بود تا در صورت امكان ، انقلابى را عليه يزيد برپا كرده و خود حاكميّت بر جامعه پيدا كند . اين چهار چوب ، خواست امام بود . در اين چهار چوب مىبايست از ميان احتمالات موجود يكى را انتخاب مىكرد و طبعا در برابر پيشنهادها و اعتراضها ، عكس العمل نشان مىداد . اين طرح به هيچ شكل قابل تغيير نبود و لذا هر پيشنهادى كه به نحوى آن را خدشه‌دار مىكرد ، از نظر امام محكوم و غير قابل پذيرش بود .\r\nجهان اسلام از نظر سياسى در آن شرايط ويژگيهاى خاصى داشت . امام مىبايست به گونه‌اى عمل مىكرد كه بتواند با توجه به آن شرايط به اهداف خويش در جهت دفاع از اسلام و اقامهء حكومتى عادلانه با موفقيت دست يابد . طبيعى است كه امام به تناسب ، اهدافى در چند سطح را در نظر داشت . دستيابى به حكومت مىتوانست بالاترين موفقيتى باشد كه امام به آن مىانديشد . اگر چنين چيزى دست يافتنى نمىشد ، به هر روى امام به عنوان آمر به معروف و ناهى از منكر ، رسالت خود را انجام داده بود . به فرض كه در اين حد نيز موفقيتى به دست نمىآورد ، مىتوانست مطمئن باشد كه با ريخته شدن خونش ، درخت اسلام را آبيارى كرده و مردم را نسبت به وضعيت ناهنجارى كه در آن به سر مىبرند ، آگاه كرده است .\r\nچهارچوب واقعيّت موجود چنين بود كه يزيد اجازه نمىداد كسى چون امام حسين عليه السّلام با عدم بيعت با او ، راحت به زندگى مشغول شود ، چون امام حسين عليه السّلام كسى نبود كه به آرامى زندگى كند ، در اين صورت تنها انتخاب يزيد در صورت عدم بيعت ، كشتن امام بود . از طرفى ، گذشته از شام ، مدينه و مكّه و به طور كلّى حجاز در شرايطى نبود كه در برابر خواست يزيد مبنى بر كشتن امام ، مقاومتى از خود نشان دهد .\r\nامام مىبايست به جاى ديگرى مىانديشيد . رفتن به مكه به صورت موقت پسنديده بود ؛ زيرا به هر روى ، اين شهر حرم تلقى مىشد و براى مدتى مىتوانست امنيت داشته باشد . اما همين شهر نيز نمىتوانست به عنوان سنگرى دائمى مورد\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nتوجه قرار گيرد . به علاوه كه مكه ، هوادارى خاصى از امام نمىكرد ، و حتى در جريان بيعت با امير المؤمنين عليه السّلام هم ، مكه با تأنى بيعت كرده بود . در اين صورت تنها عراق كه كانون شيعيان امام بود مىتوانست مورد توجه قرار گيرد . اين منطقه از جهات ديگرى نيز از شام متنفر بود . درخواست كوفه از امام اين احتمال را تقويت كرد و با اوج گرفتن اين دعوت ، در صد احتمال پيروزى رو به فزونى نهاد .\r\nمعناى اين تحليل اين نيست كه هيچ خطرى در عراق نبوده است ، اما سؤال اين است كه اگر امام بنا داشت در جايى مستقر شود ، كجا را بايد بر مىگزيد ؟ آيا امام حسين عليه السّلام كسى بود كه بيعت كند ؟ آيا يزيد كسى بود كه اجازه دهد امام بدون بيعت ، زنده بماند ؟ اگر امام به عراق نمىرفت ، در آن صورت همهء كتب تاريخى نمىنوشتند : اگر به عراق رفته بود پيروز مىشد ؟ آيا نمىنوشتند : چرا به نامه‌هاى مردم پاسخ مثبت نداد ؟ چرا اجازه داد كه در حجاز به دست عمّال يزيد به شهادت برسد و هيچ اقدامى نكند ؟ اين سؤالات و نمونهء آنها ، مواردى است كه در صورت عدم انتخاب و مسافرت به كوفه در ذهن هر عاقلى مطرح مىشد .\r\nبايد توجه داشت كه نتيجهء سخن معترضانى كه خواستار « عدم خروج » امام بودند ، پذيرش حكومت يزيد و لو به طور موقت بود و اين براى امام امكان نداشت .\r\nحتّى گفتهء عبد الله بن جعفر چنين دلالت مىكرد ، چون گرفتن امان از يزيد طبعا مشروط به بيعت امام بود كه اين خود قابل قبول براى امام نبود . حال ببينيم پاسخ خود امام و شواهد تاريخى چگونه اين مطلب را نشان مىدهد .\r\nاز نكاتى كه امام در موارد متعدد بدان اشاره فرموده ، اين است كه يزيد و عمّالش اجازهء ادامهء حيات را در مكّه به او نخواهند داد و به هر صورت او را به قتل خواهند رساند . امام عليه السّلام ، در برابر اعتراض ابن عباس ، فرمود : « لان أقتل خارجا منها بشبرين أحب الىّ من أن أقتل خارجا منها بشبر » « 1 » ، اين كه دو وجب دور تر از مكّه كشته شوم ، بهتر از آن است كه يك وجب دور تر كشته شوم . اين نكته علاوه بر اشاره به حفظ\r\n\r\n\r\n","description":"","footnote":"\r\n( 1 ) . انساب الاشراف ، ج 3 ، ص 164 ؛ تاريخ الطبرى ، ج 4 ، ص 289 ، الفتوح ، ج 5 ، ص 113 ترجمة الامام الحسين عليه السّلام ، ابن عساكر پيشين ، ص 190 ؛ المعرفة و التاريخ ، ج 1 ، ص 541 ، مجمع الزوايد ، ج 1 ، ص 192 ، مروج الذهب ، ج 3 ، ص 55 ؛ الكامل فى التاريخ ، ج 4 ، ص 38\r\n","page_name":" 203 ","page_number":203},
  {"content":"\r\n\r\nحرمت مكّه به اين نكته نيز توجه مىداد كه جان امام در خطر است و حضرت بايد در اين باره اقدامى بكند .\r\nامام در برابر اعتراض ابن عمر فرمود : « إنّ القوم لا يتركونى . . . فلا يزالون حتى أبايع و إنى كاره فيقتلوننى » « 1 » ، اين گروه مرا رها نخواهند كرد . . . آنها اصرار دارند تا من بيعت كنم و من نمىخواهم چنين كنم ، بنابراين آنها مرا خواهند كشت . اين جمله به خوبى وضعيّت امام و واقعيّت موجود را نشان مىدهد . امام در مورد ديگرى فرمود : « و لو كنت فى جحر هامّة من هوام الارض لاستخرجونى و يقتلوننى » ، « 2 » اگر در سوراخ جانوران بيابان نيز پنهان شوم مرا بيرون آورده و به قتل خواهند رساند . زمانى كه از امام پرسيدند كه چرا براى رفتن عجله مىكند ، امام فرمود : « لو لم أعجل لأخذت » « 3 » ، اگر تعجيل نكنم مرا دستگير خواهند كرد . و بار ديگر فرمود : « إن بنى اميه أخذوا مالى فصبرت ، و شتموا عرضى فصبرت و طلبوا دمى فهربت » ، « 4 » بنى اميّه مالم را گرفتند ، صبر كردم ، به آبرويم تعرّض كردند ، صبر كردم ، خواستند خونم را بريزند ، گريختم .\r\nاين نقلها شاهد صدق اين گفته است كه به هر حال آنها تصميم بر قتل او داشتند و اميدى به زنده بودن ، به صورتى كه بيعتى نيز صورت نگيرد ، نمىتوانسته وجود داشته باشد . طرف ديگر قضيه رفتن به سمت عراق است . وقتى قرار شد آن حضرت از مكّه خارج شود ، كدامين نقطه مىبايست انتخاب مىشد ؟\r\nدر فاصلهء ماه شعبان تا ذى حجه كه امام در مكه بود ، نامه‌هاى مكرّرى از عراق به دست او رسيد . اين نامه‌ها به شكلى بود كه بعدها به صورت دليل عمدهء امام براى رفتن به عراق شد . در بسيارى از موارد وقتى اعتراض به رفتن مىشد ، امام مسألهء نامه‌ها را مطرح مىكرد . « 5 » هنگامى كه امام در برابر حرّ رسيد ، همين نامه‌ها را دليل آمدن خود ذكر كرد . زمانى كه عمر بن سعد علّت آمدن امام را به عراق جويا شد ، پاسخ همان نامه‌ها بود .\r\n\r\n\r\n","description":"","footnote":"\r\n( 1 ) . همان\r\n( 2 ) . الفتوح ، ج 5 ، ص 116 ؛ الكامل فى التاريخ ، ج 4 ، ص 38\r\n( 3 ) . تاريخ الطبرى ، ج 4 ، ص 290\r\n( 4 ) . الفتوح ، ج 5 ، ص 124\r\n( 5 ) . انساب الاشراف ، ج 3 ، ص 163 - 165\r\n","page_name":" 204 ","page_number":204},
  {"content":"\r\n\r\nوقتى بجير بن شداد از علّت رفتن پرسيد ، امام فرمود : « هذه كتب وجوه أهل المصر » « 1 » ، اينها نامه‌هاى بزرگان اين شهر است . صبح عاشورا نيز علّت آمدن را نامه‌ها ذكر كرد . « 2 » به عبد الله بن عمر نيز نامه‌ها را نشان داد « 3 » و همه جا در برابر اعتراضات مىفرمود : « خلفى مملوءة بالكتب » « 4 » يعنى خورجين اسبم پر از نامه‌هاى آنان است .\r\nاين دعوت گسترده جدّى به نظر مىآمد ؛ بويژه كه علاوه بر توده‌هاى مردم ، بيشتر نامه‌ها از بزرگان كوفه بود ، كسانى كه مردم تابع آنها بودند . اين افراد علاوه بر شيعيان ، شامل بسيارى از ديگر بزرگان بود . چه بسا اگر صرفا شيعيان بودند توجهى نمىشد ؛ زيرا تعدادشان قابل توّجه نبود . امّا همين گستردگى بود كه جدّى بودن دعوت را تثبيت كرد .\r\nدر مقابل اين دعوتها ، دو مرحلهء آزمون كوفيان بود كه در زمان امام على عليه السّلام و امام حسن عليه السّلام داده بودند ، و در هر دو مرحله مردود شده بودند . اكنون امام مىبايست كدام يك را انتخاب مىكرد : سابقهء بد مردم را و يا وضعيّت فعلى آنها را ؟ با توجّه به گفته‌هاى قبلى ، حتّى اگر فرض كنيم احتمال پيروزى كمتر از پنجاه درصد هم بود ، آيا براى امام راه ديگرى وجود نداشت ؟ به نظر مىرسد در شرايط عادى سياسى هيچ راهى احتمالش به اندازهء احتمال پيروزى در كوفه نبود . حتّى احتمال رفتن به يمن نيز موفّقيت‌آميز نبود ؛ زيرا به يقين تشيّع در يمن به اندازهء كوفه نبود ؛ اضافه بر آنكه آنجا نيز در دسترس معاويه بود . حتى زمانى كه والى امام على عليه السّلام در آنجا بود ، سپاه شام به يمن يورش برد و شمار زيادى از شيعيان به قتل رساند .\r\nنخستين دليل احتمال پيروزى ، وجود نامه‌ها بود كه نشان مىداد عدهء زيادى نه تنها او را حفاظت خواهند كرد ، بلكه با دشمنش خواهند جنگيد . در مقابل ، از هيچ نقطهء ديگرى از او دعوت به عمل نيامد . افرادى كه نامه نوشتند در مرحلهء اوّل شيعيانى چون سليمان بن صرد ، مسيب بن نجبة ، حبيب بن مظاهر رفاعة بن شداد و عده‌اى ديگر بودند . امام با فرصت كمى كه در اختيار داشت ، راه معقولى را برگزيد . آن\r\n\r\n\r\n","description":"","footnote":"\r\n( 1 ) . ترجمة الامام الحسين عليه السّلام ، ابن سعد ، ص 173\r\n( 2 ) . همان ، ص 181\r\n( 3 ) . ترجمة الامام الحسين عليه السّلام ، ابن عساكر ، ص 192\r\n( 4 ) . همان ، صص 209 ، 210\r\n","page_name":" 205 ","page_number":205},
  {"content":"\r\n\r\nحضرت در اين مرحله به نامه‌ها پاسخى نداد ، پس از آن مكرّر نامه‌ها به سوى مكّه سرازير شد . علاوه بر آن نمايندگان اين گروهها به مكّه رفته و درخواست خود را حضورى مطرح كردند . هر نامه‌اى كه به مكّه مىآمد ، تعداد زيادى امضا و اسم پاى آن بود . در برخى از روايات تعداد نامه‌ها صد و پنجاه ذكر شده است . با اين حال امام تا اواخر هيچ پاسخى به اين درخواستها نداد « 1 » و پس از آن نيز فقط حاضر شد تا مسلم را بفرستد .\r\nامام براى اين كه ميزان حمايت مردم را بهتر بشناسد ، نمايندهء مستقيم خود ، يعنى مسلم بن عقيل ، را كه فردى كاملا مطمئن بود به كوفه فرستاد . آن حضرت در نامه‌اى به مردم كوفه نوشتند : « إنى بعثت إليكم أخى و ابن عمى و ثقتى من أهل بيتى مسلم بن عقيل و قد أمرته أن يكتب إليّ بحالكم و رأيكم فقدموا مع ابن عمّى و بايعوه و انصروه » « 2 » ، من برادرم ، پسر عمّم و فرد مورد اعتماد خودم را از اهل بيتم ، يعنى مسلم ، را به سوى شما فرستاده و به او گفتم تا وضعيّت شما را برايم بنويسد . او را همراهى كرده و با او بيعت كنيد و او را يارى نماييد .\r\nزمانى مسلم به كوفه رفت ، مردم ، گروه گروه با او بيعت كردند . او نيز اسامى آنها را مىنوشت و از آنها تعهّد مىگرفت تا غدر و خيانت نكرده و از امام حمايت كنند .\r\nتعداد كه او نوشت ، بيست و چند هزار نفر بود . « 3 » مسلم كه اين وضع را ديد ، در نامه‌اى به امام حسين عليه السّلام نوشت : « فانى أخبرك أنه قد بايعك من الكوفة نيف و عشرون ألفا فاذا بلغك كتابى هذا فالعجل » « 4 » ، بيش از بيست هزار نفر با تو بيعت كرده‌اند ، وقتى نامه به دست تو رسيد ، بشتاب : مىگويند وقتى امام عليه السّلام حركت كرد ، اسامى هجده هزار نفر از مردم كوفه كه با مسلم بيعت كرده بودند ، به دست او رسيد . « 5 »\r\n\r\n\r\n","description":"","footnote":"\r\n( 1 ) . نك : الفتوح ، ج 5 ، صص 46 ، 49 ، 50 ، 51 ؛ تاريخ الطبرى ، ج 4 ، ص 262\r\n( 2 ) . نك : الفتوح ، ج 5 ، ص 52 ؛ تاريخ الطبرى ، ج 4 ، ص 262\r\n( 3 ) . نك : الفتوح ، ج 5 ، ص 68 ؛ و نك : تاريخ الطبرى ، ج 4 ، ص 259 ؛ ترجمة الامام الحسين ، ابن عساكر ، ص 207 ، مروج الذهب ، ج 3 ، ص 54 ( تعداد را 12 هزار نوشته‌اند ) ؛ و نك : الامامة و السياسة ، ج 2 ، ص 5 ( تعداد را سى هزار نفر نوشته است ) .\r\n( 4 ) . ترجمة الامام الحسين ، ابن سعد ، ص 174 ؛ تاريخ الطبرى ، ج 4 ، ص 281 ؛ الفتوح ، ج 5 ، ص 77\r\n( 5 ) . همان ، ص 174\r\n","page_name":" 206 ","page_number":206},
  {"content":"\r\n\r\nامام در برابر اين نامه چه مىتوانست بكند ؟ او تا مسلم را نفرستاده بود اطمينان كافى نداشت ، امّا اكنون نامهء نماينده‌اش رسيده بود كه بهترين دليل بر بيعت مردم كوفه با امام عليه السّلام بود . از اين رو در برابر اعتراض ابن عباس در آخرين مرحله ، امام به او فرمود : من مىدانم كه تو اهل نصيحت كردن هستى ، امّا « و لكن مسلم بن عقيل كتب إلىّ به اجتماع أهل المصر على بيعتى و نصرتى و قد أجمعت على المسير اليه » « 1 » ، مسلم به من نامه نوشته كه مردم بر بيعت و يارى من اجتماع كرده و من نيز تصميم به رفتن گرفته‌ام . در روايت ديگرى آمده كه مسلم به امام نوشته بود : « و الناس كلّهم معك ليس لهم فى آل معاويه رأى و لا هوى » . « 2 » يعنى مردم همگى با تو هستند و تمايل و علاقه‌اى به آل معاويه ندارند . اين چيزى بود كه مسلم به چشم خود ديده و با اطمينان كامل آن را گزارش كرده بود . او بىعلاقگى مردم كوفه را به معاويه و گرايش آنان را به آل على عليه السّلام ديده و يقين كرده بود ، امّا آمدن ابن زياد و سايهء استبدادى حكومتش ، جريان را عوض كرد . تهديد كوفه براى بنى اميّه ، جدّى تلقى شد . جاسوسان در نامه‌اى براى يزيد نوشتند : « قد بايع مسلم الترابية » . « 3 » يعنى ترابيه - كه نامى براى شيعه به مناسبت نام ابو تراب براى على عليه السّلام بود - با مسلم بيعت كرده و از او خواسته‌اند تا زودتر به فرياد كوفه برسد . فرستادن عبيد الله به همين دليل بود ، چون براى آنها مسلّم شده بود كه اگر دير بجنبند ، كوفه از دست خواهد رفت . بخصوص كه نعمان بن بشير علاوه بر بىتفاوتى بنا به نقلى ، گفته بود : « لابن بنت رسول الله أحبّ إلينا من ابن بجدل » . « 4 » فرزند رسول اللّه براى ما دوست‌داشتنىتر از فرزند ابن بجدل « 5 » است .\r\nابن اعثم نقل كرده كه در جريان آمدن مسلم به كوفه ، نعمان تنها در قصر مانده بود . كسى در نماز جمعه حاضر نمىشد و خراج نيز به دو پرداخت نمىكردند . هر كس را فرا مىخواند ، اجابت نمىكرد و هر چه فرمان مىداد ، متابعت نمىكردند . « 6 » اينها شواهدى است بر اين كه تا قبل از آمدن ابن زياد ، مشكل كوفه براى بنى اميّه جدّى بوده است . بنابراين مناسب بود كه امام حسين عليه السّلام راهى كوفه شود .\r\n\r\n\r\n","description":"","footnote":"\r\n( 1 ) . مروج الذهب ، ج 3 ، صص 54 ، 55\r\n( 2 ) . تاريخ الطبرى ، ج 4 ، ص 281\r\n( 3 ) . الفتوح ، ج 5 ، ص 60\r\n( 4 ) . الامامة و السياسة ، ج 2 ، ص 5\r\n( 5 ) . ابن بجدل اشاره به يزيد است .\r\n( 6 ) . الفتوح ، ج 5 ، ص 48\r\n","page_name":" 207 ","page_number":207},
  {"content":"\r\n\r\n\r\nامام در برابر سپاه عراق\r\nنخستين برخورد امام با سپاه عراق ، برخورد با سپاه يك هزار نفرى حرّ بن يزيد رياحى بود . در آن موقع ، حرّ در حد يك فرماندهء جزء ، خود را كارگزار ابن زياد مىدانست و چندان در مسائل سياسى قضيه دخالت نمىكرد . لذا وقتى امام حسين عليه السّلام به نماز ايستاد ، حرّ همراه با سپاهيانش ، با اعتقادى كه به امام داشتند ، به دو اقتدا كردند .\r\nوظيفه حر اين بود تا امام را به كوفه ببرد و بخصوص اجازهء بازگشت به او ندهد . امام در خطابه‌اى كه براى جمع نمازگزار ايراد كرد ، فرمود : من قصد آمدن بدين نقطه را نداشتم تا اين كه نامه‌هاى شما و پيام‌آوران شما به سوى من آمدند ؛ اكنون اگر تعهد مىدهيد كه به من تعرضى نشود ، داخل شهر شما بشوم ؛ در غير اين صورت به همان نقطه‌اى كه آمده‌ام بازمىگردم . « 1 »\r\nاشاره كرديم كه امام پس از دريافت نامهء مسلم بسرعت از مكّه خارج شد و به طرف كوفه به راه افتاد . اين حركت تا قبل از رسيدن خبر شهادت مسلم همچنان ادامه داشت ؛ امّا هنگامى كه خبر شهادت مسلم رسيد ، « 2 » حركت كاروان سست شد و صحبتهايى بين امام و اهل بيت و ياران حضرت مطرح گرديد . گفته‌اند كه امام قصد بازگشت داشت ، اما برادران مسلم حاضر نشدند و گفتند كه براى گرفتن انتقام خون برادر بايد مسير را ادامه دهند . « 3 »\r\nبر فرض كه چنين گفته باشند ، قطعا اميد « پيروزى » داشته‌اند و شايد اين دليلى بوده تا امام هم به حسب ظاهر قانع شده او به مسير ادامه دهد . عاقلانه نيست كه بپذيريم آنها با يقين به شكست باز در فكر انتقام خون برادر بوده‌اند . اضافه بر پيروزى سياسى ، امر ديگرى نيز بود و آن اين كه بالاخره مىبايد امام حسين عليه السّلام موضعى در برابر يزيد اتخاذ مىكرد ، و لو آن موضع شهادت باشد ؛ شهادتى كه از نظر او محكوميّت\r\n\r\n\r\n","description":"","footnote":"\r\n( 1 ) . اخبار الطوال ، و نك : انساب الاشراف ، ج 3 ، ص 170 ؛ الفتوح ، ج 5 ، ص 135\r\n( 2 ) . اخبار الطوال ، ص 247 نوشته دو نفر از بنى اسد كه از كوفه مىآمدند خبر را آوردند . اين كه نوشته‌اند فرزدق خبر شهادت مسلم را آورده و يا حر خبر را داده ، قطعا نادرست است . نك : مروج الذهب ، ج 3 ، ص 61 ؛ الفتوح ، ج 5 ، ص 125\r\n( 3 ) . انساب الاشراف ، ج 3 ، ص 168 ؛ تاريخ الطبرى ، ج 4 ، ص 292 ؛ ترجمة الامام الحسين عليه السّلام ، ابن سعد ، ص 176 ؛ الامامة و السياسة ، ج 2 ، ص 6\r\n","page_name":" 208 ","page_number":208},
  {"content":"\r\n\r\nيزيد را نشان دهد . شايد ديگران نيز گفتارهايى در تأييد احتمال پيروزى مطرح كرده‌اند . نقل شده كه عدّه‌اى گفتند : شما همچون مسلم بن عقيل نيستند ، اگر مردم كوفه شما را ببينند ، همه به سوى شما خواهند آمد . « 1 » منظورشان اين بود كه شايد مسلم به هر دليل نتوانسته مردم را جذب كند ، امّا شخصيّت شما جذبه ديگرى دارد . اين كلام در موقعيّتى كه امام قرار داشت ، با توجّه به نامه‌ها و درخواستهاى ده سالهء مردم كوفه ، بعيد نمىنمود . از اين رو امام پذيرفت كه به راه ادامه دهد .\r\nاز روايت فتوح نيز چنين برمىآيد نامه‌اى كه امام توسط قيس بن مسهّر ، مبنى بر دعوت مردم كوفه به رعايت تعهداتشان بود ، « 2 » فرستاد . احتمالا بعد از رسيدن خبر شهادت مسلم بن عقيل بوده است . با اين كه زمينهء شك به صورت قابل توجّهى در مورد كوفه ميان سپاه امام به وجود آمده بود ، امّا اثر آن در بازگشت تنها زمانى هويدا گرديد كه امام با سپاه حرّ برخورد كرد . آمدن حرّ و سپاهيان او ، با شنيدن خبر آمدن چهار هزار نفر از سپاه دشمن به قادسيه و اخبار قبلى كوفه - خصوصا پيام آوردن فرستادهء ابن سعد كه مسلم به او وصيت كرده بود - امام را بر آن داشت كه از رفتن به كوفه صرف نظر كند . مسلم كه با دستگيرى خود و مشاهدهء تفرقهء مردم از اطراف خويش به اين حقيقت پى برده بود ، سعى كرد همان گونه كه امام را تحريض بر آمدن كرده بود ، اينك با پيامى او را از آمدن منصرف سازد . لذا در وقت شهادت به عمر بن سعد - كه قريشى بود - وصيت كرد تا كسى را بفرستد و اين پيام را به امام حسين عليه السّلام برساند .\r\nاندك زمانى پس از رسيدن پيام در آغاز محرّم ، كاروان امام عليه السّلام در سرزمين عراق با سپاه حرّ تلاقى كرد . با اين حال امام تصميم به بازگشت گرفت ، امّا حرّ مانع شد .\r\nوظيفهء او بردن سپاه امام به سمت كوفه بود . امام كه اينك به اوضاع كوفه آگاه بود ، درخواست او را نپذيرفت . حرّ براى جلوگيرى از درگيرى ، كه به آن تكليفى نداشت ، حاضر شد سپاه به طرف كربلا برود ، به سوى سرزمينى خشك نه بازگشت به حجاز و\r\n\r\n\r\n","description":"","footnote":"\r\n( 1 ) . تاريخ الطبرى ، ج 4 ، ص 300 ؛ الكامل فى التاريخ ، ج 4 ، ص 42\r\n( 2 ) . الفتوح ، ج 5 ، ص 304\r\n","page_name":" 209 ","page_number":209},
  {"content":"\r\n\r\nنه كوفه . « 1 » صرف نظر از اين كه در عمل چه گذشت ، امام پيشنهاد بازگشت را در زمان برخورد با حرّ مطرح نمود و از او خواست تا اجازه دهد بازگردد . « 2 » بعد از آن در برابر ابن سعد نيز همين پيشنهاد را مطرح كرد « 3 » و بارها فرمود : « يا أيها الناس إذا كرهتمونى فدعونى أنصرف عنكم إلى مأمنى الأرض » ، اگر به حمايت من علاقه‌اى نداريد ، اجازه دهيد به سرزمين امن ( يعنى مكه ) بازگردم . « 4 » عده‌اى از مورّخين نوشته‌اند كه امام سه پيشنهاد كرد : يكى بازگشت به حجاز ، ديگرى شام و سومى رفتن به شرق اسلامى ، در يكى از سرحدّات سرزمين مسلمانان . در روايتى كه در چند سطر قبل گذشت و هم تصريحات ديگر ، تأكيد شده كه امام بازگشت به شام را مطرح نكرد و فقط خواستار بازگشت به حجاز ( مكه يا مدينه ) بوده است . بلاذرى بصراحت نقل كرده كه او در برابر عمر بن سعد تنها بازگشت به مدينه را مطرح كرد . « 5 » همچنين به طور مستند ، از عقبة بن سمعان نقل شده كه گفت من در همهء مراحل به همراه حسين بن على عليه السّلام بودم .\r\nبر خلاف آنچه عده‌اى مىگويند ، در هيچ مرحله‌اى آن حضرت نخواست تا اجازه دهند نزد يزيد برود او دستش را در دست او گذارد . آن حضرت فقط گفت : « دعونى أرجع إلى مكان الذي أقبلت منه ، أو دعونى أذهب فى هذه الأرض فى هذه الأرض العريضة حتى ننظر إلى ما يصير إليه أمر الناس » « 6 » ، اجازه دهيد به محلّى كه از آنجا آمدم بازگردم ، يا اجازه دهيد در سرزمين وسيع خداوند بگردم و ببينم كار اين مردم به كجا خاتمه خواهد يافت . بلاذرى نوشته است كه امام مىخواست به طرف شام برود ، همچنين از سپاه حر خواسته بود تا اجازه دهند به شام رفته و دستش را در دست يزيد بگذارد . « 7 »\r\nطبيعى است كه امام همهء اين آوارگيها را به علت عدم بيعت با يزيد تحمل مىكرد و حتّى اگر روايت درست باشد ، نمىتوان چنين درخواستى را حد اقل به معناى رضايت دادن به خلافت يزيد تفسير كرد ؛ بلكه به احتمال قوى ، قصد دور شدن\r\n\r\n\r\n","description":"","footnote":"\r\n( 1 ) . انساب الاشراف ، ج 2 ، ص 170 ؛ الفتوح ، ج 5 ، ص 139 ؛ الكامل فى التاريخ ، ج 4 ، صص 47 ، 48\r\n( 2 ) . انساب الاشراف ، ج 3 ، ص 170 ؛ الفتوح ، ج 5 ، ص 135 ؛ اخبار الطوال ، ص 250\r\n( 3 ) . تاريخ الطبرى ، ج 4 ، ص 311 ؛ الفتوح ، ج 5 ، ص 155\r\n( 4 ) . تاريخ الطبرى ، ج 4 ، ص 323\r\n( 5 ) . تاريخ الطبرى ، ج 2 ، ص 182\r\n( 6 ) . الكامل فى التاريخ ، ج 4 ، ص 54\r\n( 7 ) . همان ، ص 173 ؛ در پاورقى اين روايت توسط مصحح تكذيب شده است .\r\n","page_name":" 210 ","page_number":210},
  {"content":"\r\n\r\nاز حوزهء حكومتى ابن زياد را ، كه فاسقى جسور بود ، داشته است . امام مطمئن بود كه حتى در صورت عدم بيعت ، خود يزيد نيز او را خواهد كشت و منطقى نيست كه عمدا قصد رفتن به شام را داشته باشند . يزيد خود به وليد نوشته بود : « و ليكن جوابك إلىّ رأس الحسين » . « 1 » هر چند وليد نمىخواست به دست خود امام را به قتل رساند ، و لذا بعدا هم از كشتن امام اظهار ناراحتى كرد . « 2 » بنابراين نمىتوان پذيرفت كه حتى اگر امام چنين سخنى را گفته ، قصد بيعت داشته و يا اصلا قصد رفتن به شام را داشته است .\r\nزمانى كه امام براى حر توضيح داد كه فقط بعد از رسيدن نامه‌هاى كوفيان بوده است كه به اين سمت آمده ، حرّ پاسخ داد كه از نامه‌ها اطلاعى ندارد . وقتى نامه‌ها را در مقابل او نهادند ، او باز اشاره كرد كه وظيفهء او بردن به سمت كوفه است . امام حاضر به رفتن به سمت كوفه نشد و راه حجاز را در پيش گرفت . « 3 » در اين وقت سپاه حرّ مانع گرديد . آنها توافق كردند راه ميانه‌اى انتخاب كنند ؛ راهى كه نه به سمت كوفه و نه حجاز باشد ، لذا راهى منطقهء العذيب شدند . « 4 »\r\nدر همين نقطه طرماح بن عدى از امام خواست تا راهى جبال طىّ شوند . اما سايهء سپاه حرّ و تعهد امام در مورد رفتن به سمت عذيب ، مانع از پذيرش خواست ابن عدى شد . « 5 » در طول مسير امام مىكوشيد تا راه خود را به سمت باديه كج كند و خود را از كوفه هر چه دور تر نگه دارد ؛ اما حر مانع از چنين كارى مىشد تا اين كه به قصر بنى مقاتل رسيدند و از آنجا تا نينوى پيش رفتند . « 6 » در اين منطقه بود كه از سوى ابن زياد دستور توقف به دست حرّ رسيد : « و لا تحلّه إلا بالعراء على غير خضر و لا ماء » « 7 » ، او را تنها در بيابان خشك و بىآب و علف نگه دار . در اين نقطه چند تن از شيعيان كوفه\r\n\r\n\r\n","description":"","footnote":"\r\n( 1 ) . الفتوح ، ج 5 ، ص 26 جوابت براى من سر حسين بن على باشد .\r\n( 2 ) . ترجمة الامام الحسين عليه السّلام ، ابن سعد ، ص 192\r\n( 3 ) . همان ، ص 250\r\n( 4 ) . همان ، ص 250 ؛ الفتوح ، ج 5 ، ص 141 ، 130 ، ج 2 ، ص 170\r\n( 5 ) . تاريخ الطبرى ، ج 4 ، ص 307 ، بلاذرى ، پيشين ، ج 2 ، ص 173 ، قبيلهء بنى طى ، قبيلهء حاتم طايى است كه فرزندش عدى ، از اصحاب رسول الله ، و بعد على عليه السّلام بود كه اينك فرزندش طرماح به خاطر تشيعش چنين پيشنهاد مىكرد .\r\n( 6 ) . اخبار الطوال ، ص 250 ، 251\r\n( 7 ) . انساب الاشراف ، ج 3 ، ص 176 ؛ اخبار الطوال ، ص 251\r\n","page_name":" 211 ","page_number":211},
  {"content":"\r\n\r\nتوانستند خود را به امام برسانند و على رغم مخالفت حر ، در كنار امام قرار گيرند . « 1 »\r\nدر مدتى كه امام همراه حرّ بود ، زهير بن قين از امام خواست تا به آنها حمله كنند . چرا كه نفرات آنها در آن موقع كم بود . ولى امام نپذيرفت و فرمود : « إنى اكره أن أبدئهم بالقتال » . « 2 » يعنى من كراهت دارم كه شروع كنندهء جنگ با آنها باشم . رسيدن به كربلا مصادف با دومين روز ماه محرم بود ( چهارشنبه يا پنجشنبه ) . دينورى ، چهارشنبه اول محرم را روز رسيدن به كربلا ذكر كرده است . « 3 »\r\nمسعودى نوشته است : هنگامى كه امام به سرزمين كربلا رسيد ، پانصد نفر سواره و صد نفر پياده همراه او بودند . « 4 » اين افراد در مدت هشت روز و بخصوص شب عاشورا كه فرداى آن روز جنگ حتمى بوده ، از كنار امام دور شدند . هر چند احتمال مىرود كه در آن شب ، شمار آنها كمتر از رقمى بوده باشد كه مسعودى ذكر كرده ، امّا بىشبهه تعدادى نيز در اين فاصله امام را تنها گذاشتند .\r\nفرداى روز ورود امام به كربلا ، سپاهيان ابن زياد بتدريج در اين سرزمين اجتماع كردند . ابن زياد اصرار داشت تا تمامى مردم كوفه در اين جريان حضور داشته باشند . لذا همهء قبايل گروه گروه عازم شدند . چنين سياستى براى آن بود كه در آينده از متهم شدن بعضى از قبايل جلوگيرى كرده و دست همه را به خون حسين عليه السّلام آغشته سازد . اين مىتوانست مانعى در شركت كوفيان در حمايت از قيامهايى به نفع علويان باشد . بر طبق روايت ابن اعثم ، حدود بيست و دو هزار نفر فرستاده شدند . « 5 » هر چند از روايتهاى بلاذرى ، « 6 » دينورى « 7 » و نيز ابن سعد چنين بر مىآيد كه گروهى در نيمه راه گريخته‌اند .\r\nابن زياد اعلام كرده بود : « أيّما رجل وجدناه بعد يومنا هذا متخلفا عن العسكر برئت منه الذمّة » . « 8 » يعنى هر كس بعد از امروز از آمدن در لشكر تخلف كند ، من ذمّهء خود را\r\n\r\n\r\n","description":"","footnote":"\r\n( 1 ) . انساب الاشراف ، ج 3 ، ص 172\r\n( 2 ) . اخبار الطوال ، ص 252\r\n( 3 ) . همان ، ص 253\r\n( 4 ) . مروج الذهب ، ج 2 ، ص 61\r\n( 5 ) . حر با هزار نفر ، حصين بن نمير 4 هزار نفر ، شبث بن ربعى يك هزار نفر ، شمر بن ذى الجوشن 4 هزار نفر . . . ؛ الفتوح ، ج 5 ، ص 159\r\n( 6 ) . انساب الاشراف ، ج 3 ، ص 179\r\n( 7 ) . اخبار الطوال ، ص 254\r\n( 8 ) . انساب الاشراف ، ج 3 ، ص 178\r\n","page_name":" 212 ","page_number":212},
  {"content":"\r\n\r\nاز او بر خواهم داشت » . با اين تهديد بود كه اين جمعيت روانهء كربلا گرديد .\r\nعمر بن سعد بن وقاص ، كه عازم رى بود و قرار بود تا با ديلمان مشرك نبرد كند ، قرار شد در آغاز داستان كربلا را خاتمه دهد و بعد به رى برود . در نهايت او به عنوان فرماندهى نيروهاى كوفه ( على رغم كراهت خود و بنى زهره « 1 » ) حاكميت بر رى را به قيمت ريختن خون پسر رسول الله برگزيد و عازم كربلا شد . « 2 »\r\nدر آغاز پسر سعد ، نماينده‌اى نزد امام فرستاد و دليل آمدن او را پرسش كرد .\r\nپاسخ امام ، ارائهء نامه‌هايى بود كه مردم كوفه براى او فرستاده بودند . آن حضرت در ادامه فرمود : در صورتى كه مايل نيستند ، او به همان جايى كه از آن آمده است بازخواهدگشت . عمر بن سعد كه خود به دنبال مفرّى بود ، اين پيشنهاد را براى ابن زياد فرستاد و نوشت : حسين عليه السّلام به من تعهد داده كه بر گردد و يا به يكى از سرحدات كشور اسلامى رفته و مانند يك فردى عادى باشد و اين موجب رضايت تو و مصلحت اين امت است : « هذا لك رضا و للأمة صلاح » ، « 3 » اما شمر مانع گرديد و ابن زياد را كه تمايل به پذيرش اين پيشنهاد داشت ، از قصدش منصرف كرد . او گفت :\r\n« اگر حسين برود ، ديگر نمىتوان او را به دست آورد » . ابن زياد در نامه‌اى به ابن سعد نوشت : تو را نفرستاده‌ام تا مماشات كنى ، بلكه هر چه زودتر بيعت با يزيد را با او مطرح كن ، اگر نپذيرفت او را از بين ببر . « 4 » وقتى اين پيام به دست امام رسيد ، فرمود : « لا أجيب ابن زياد ، لا ذلك ابدا ، فهل هو إلا الموت فمرحبا به » ، « 5 » پاسخ مثبت به ابن زياد نخواهم داد . آيا نتيجهء آن جز مرگ است ، پس مرحبا بر مرگ » .\r\nچند روز قبل از عاشورا ، دستور اكيدى از ابن زياد رسيده بود كه مانع از دسترسى امام حسين عليه السّلام به آب شوند : « حل بين الحسين و الماء فلا يذوقوا منه قطرة كما »\r\n\r\n\r\n","description":"","footnote":"\r\n( 1 ) . شرف الامام الحسين عليه السّلام ، ص 178\r\n( 2 ) . امام نماينده‌اى نزد ابن سعد فرستاد تا او را نهى كند ، اما پاسخى كه نماينده آورد اين بود : « رضى ابن سعد أن يقتلك بملك الرى » ؛ الفتوح ، ج 5 ، ص 173\r\n( 3 ) . ارشاد ، ص 229\r\n( 4 ) . « فانظر فان نزل الحسين و اصحابه على الكم فابعث بهم الىّ سلما و إن ابو فازحف إليهم حتى تقتلهم و تمثل بهم فانهم مستحقون لذلك » الفتوح ، ج 5 ، ص 166 ، انساب الاشراف ، ج 3 ، ص 183\r\n( 5 ) . اخبار الطوال ، پيشين ، ص 254\r\n","page_name":" 213 ","page_number":213},
  {"content":"\r\n\r\nصنع بالتّقى الزّكى عثمان » ، « 1 » بين او و آب جدايى بيندازيد ؛ به طورى كه نتواند قطره‌اى آب بردارد ؛ كما اين كه آنها همين رفتار را با عثمان كردند . او همچنين در نامه‌اى به ابن سعد نوشته : « شنيده‌ام كه حسين و اصحابش دسترسى به آب داشته و چاههايى كنده‌اند . هنگامى كه نامه به دستت رسيد ، آنها را حتى الامكان از كندن چاه محروم كرده و با سختگيرى تمام اجازه بهره‌بردارى از آب فرات را به آنان نده » . « 2 »\r\nدر طى روزهاى آخر ، امام چند ملاقات محرمانه با ابن سعد داشت و سعى كرد تا او را منصرف كند . اما ابن سعد بر طبق روايات تاريخى نتوانست از حكومت رى چشم‌پوشى كند .\r\nرابطهء نسبى شمر با مادر عباس بن على عليه السّلام موجب شد تا امان نامه‌اى از ابن زياد براى او و ديگر برادرانش بگيرد . اما آنها حاضر نشدند تا امام حسين عليه السّلام را تنها بگذارند . « 3 » در مواردى ديگر ، امانى براى على اكبر ذكر شده كه او نيز در ارتباط با مادرش بوده است . اما على اكبر گفت : « أما و الله لقرابة رسول الله صلّى اللّه عليه و آله كانت أولى أن ترعى من قرابة أبى سفيان » « 4 » ، رعايت قرابت با پيامبر صلّى اللّه عليه و آله برتر از قرابت با ابو سفيان است . سپاه ابن زياد همان عصر تاسوعا قصد حمله داشت ؛ اما با درخواست امام داير بر موكول كردن درگيرى به فرداى آن روز موافقت شد . در آن شب امام براى اصحاب خويش سخن گفته و به آنها فرمود كه او بيعت خود را از عهدهء آنها بر داشته و مىتوانند بروند و حتى بعضى از افراد خانواده او را نيز همراه خويش ببرند ؛ اما اصحاب\r\n\r\n\r\n","description":"","footnote":"\r\n( 1 ) . اين دستور بعد از گذشت سه روز از ورود امام بوده است ، نك : اخبار الطوال ، ص 255 ؛ انساب الاشراف ، ج 4 ، ص 180 ، آنچه ابن زياد در مورد عثمان آورده است ، صحيح نيست ؛ زيرا در مقابل فشارى كه مخالفين عثمان بر او وارد كردند ، اين امام على عليه السّلام بود كه آب براى او فرستاد . پيش از اين در اين باره سخن گفتيم .\r\n( 2 ) . الفتوح ، ج 5 ، ص 162 ؛ تاريخ الطبرى ، ج 4 ، ص 311 ، اشاره به چاه مىتواند پاسخ به اعتراض گروهى باشد كه گفته بودند سرزمين كربلا با كندن دو يا سه متر آب دارد و نيازى به فرات نيست . لذا تشنگى هم نبوده است . واضح است كه حتى سپاه ابن زياد تا اين اندازه سختگير بودند كه اجازهء كندن چاه را نمىدادند . در عين حال اين درست است كه تا يكى - دو روز قبل از عاشورا سپاه امام چند مرتبه با نبرد توانستند از فرات آب ببرند .\r\n( 3 ) . انساب الاشراف ، ج 3 ، ص 184 ؛ الفتوح ، ج 5 ، ص 168\r\n( 4 ) . ترجمة الامام الحسين عليه السّلام ، ص 182\r\n","page_name":" 214 ","page_number":214},
  {"content":"\r\n\r\nايستادگى خود را اعلام كردند . « 1 »\r\nشب عاشورا ، امام دستور داد تا اطراف خيمه‌ها را ، جز يك طرف ، خندق كندند تا دشمن نتواند از همه طرف بدانها حمله كند . از صبح عاشورا دو سپاه در مقابل يكديگر صف‌آرايى كردند و كوچكترين سستى در سپاه امام ديده نشد . آوردن اهل بيت توسط امام حسين عليه السّلام ، صرف نظر از توجّه به واقعيّات و به تقديرات خداوند و يا مزاياى سياسى آن پس از شهادت امام حسين عليه السّلام ، بيانگر قصد و عمدى است كه امام براى گرفتن حاكميّت از دست يزيد داشته است . حتّى انتقال آنها از مكّه به سمت كوفه ، در ظاهر امر ، ناشى از يك اطمينان سياسى بود كه حكايت از انقياد مردم كوفه در برابر امام داشت . از اين رو نگاه داشتن آنها در حجاز ، از نظر سياسى به مصلحت امام نبود ؛ زيرا بر فرض پيروزى در عراق ، چه بسا حجاز دست امويها باقى مىماند و مىتوان حدس زد كه آنها با اهل بيت امام عليه السّلام چگونه رفتار مىكردند .\r\nامام در شب عاشورا به اصحابش فرمود : فردا جز شهادت چيز ديگرى نخواهد بود :\r\nفأنتم فى حلّ منّى و هذا الليل قد غشيكم ، فمن كانت له منكم قوة فليضم رجلا من أهل بيتى إليه و تفرقوا فى سوادكم ، فعسى الله أن يأتى بالفتح أو أمر من عنده فيصبحوا على ما اسرّوا فى أنفسهم نادمين ، « 2 »\r\nشما از ناحيهء من آزاديد . اين شب است كه شما در آن ايمنيد ، هر كس از شما نيرومند است مردى از اهل بيت را نيز به همراه خويش برداشته و در اين سرزمين به راه افتد ، تا اين كه خداوند پيروزى را نصيب ما كند يا امر ديگرى از طرف خداوند تحقق يابد و اين افراد را از آن قصدى كه در درونشان دارند ، پشيمان گرداند .\r\nدر اينجا اشاره به اين نكته شده كه ممكن است پيروزى نصيب آنها شود و يا دشمن از قصد خويش منصرف شود . بنابراين از نظر سياسى احتمال ضعيف پيروزى و يا تحوّلى در دشمن وجود داشته است . البته در اين شرايط چنين احتمالى بسيار\r\n\r\n\r\n","description":"","footnote":"\r\n( 1 ) . ترجمة الامام الحسين عليه السّلام ابن سعد ، ص 178 ؛ الكامل فى التاريخ ، ج 4 ، ص 58 ، 59\r\n( 2 ) . ترجمة الامام الحسين عليه السّلام ، ابن سعد ، صص 179 ، 180\r\n","page_name":" 215 ","page_number":215},
  {"content":"\r\n\r\nضعيف بود و آنان راهى جز شهادت در پيش روى آنها قرار ندارد .\r\nپيوستن حرّ ، به همراه سى تن به امام عليه السّلام ، « 1 » با توجه به روشنگرى سياسى امام در صبح عاشورا نشانگر آن است كه احتمال چنين تحوّلى بوده است . امّا خباثت عمر بن سعد كه پدرش در سلك قاعدين بود ، « 2 » همراه با خبث ذاتى خوارج‌صفتانى چون شمر بن ذى الجوشن « 3 » و فشار ابن زياد ، سبب شد تا يكى از هولناكترين جنايات در عالم اسلام به وقوع بپيوندد .\r\nابن سعد نوشته است كه همراهان امام پنجاه مرد بودند كه بيست نفر ديگر از سپاه بدانها ملحق شدند . « 4 » قبل از درگيرى ، امام سخنانى را براى سپاه دشمن مطرح كرد : دليل آمدن من خواستهء شما و مانند شما بود . نوشته بوديد كه سنت از بين رفته ، نفاق طلوع كرده و از من خواسته بوديد براى اصلاح امت جدم به اينجا بيايم . حال اگر كراهت داريد ، اجازه دهيد از همين جا بازگردم . شما به درونتان مراجعه كنيد . آيا ريختن خون فرزند رسول الله را جايز مىدانيد ؟ فرزند پسر عم پيامبر ، اولين مؤمن بود . كسى كه حمزه و عباس و جعفر ، عموهاى او هستند . آيا كلام پيامبر صلّى اللّه عليه و آله را دربارهء من و برادرم شنيده‌ايد كه فرمود : « سيدا شباب أهل الجنّة » اگر از من نمىپذيريد از جابر انصارى ، ابو سعيد خدرى و زيد بن ارقم بپرسيد . « 5 » بن حضير نيز مشابه همين استدلالها را مطرح كرد . « 6 » كما اين كه زهير بن قين شخصيت معروفى بود نيز بر مردم اتمام حجت نمود . « 7 »\r\nحر بن يزيد كه تا آن موقع گمان مىكرد كار به خونريزى ، آن هم در مورد فرزند رسول الله صلّى اللّه عليه و آله نخواهد انجاميد ، يك مرتبه متوجه قضيه شد . نزد ابن سعد رفت و گفت : آيا هيچ كدام از اين سخنان شما را قانع نمىكند ؟ عمر بن سعد گفت : اگر دست من بود او را نمىكشتم ! اما اكنون چاره‌اى نيست . حر كه اين سخنان را شنيد بلافاصله\r\n\r\n\r\n","description":"","footnote":"\r\n( 1 ) . همان ، صص 178 ، 181 ؛ الامامة و السياسة ، ج 2 ، ص 7\r\n( 2 ) . كسانى كه به تعبير زيباى على عليه السّلام « خذلوا الحق و لم ينصروا الباطل » حق را رها كردند و باطل را هم يارى نكردند .\r\n( 3 ) . شهرت سابقه خارجى بودن داشته است .\r\n( 4 ) . ترجمة الامام الحسين عليه السّلام ، ابن سعد ، ص 178\r\n( 5 ) . ترجمة الامام الحسن عليه السّلام ، ابن سعد ص 181 ؛ و نك : الكامل فى التاريخ ، ج 4 ، ص 61 ، 60\r\n( 6 ) . الفتوح ، ج 5 ، ص 182\r\n( 7 ) . الكامل فى التاريخ ، ج 4 ، ص 63\r\n","page_name":" 216 ","page_number":216},
  {"content":"\r\n\r\nنزد امام آمد و توبه كرد و به دفاع از او ايستاد و پس از كشتن دو نفر به شهادت رسيد . « 1 »\r\nيزيد بن ابى زياد نيز از كسانى بود كه در همان لحظه به سمت امام آمد و در كنارش به شهادت رسيد . « 2 »\r\nسيرهء امام على عليه السّلام اين بود كه جنگ را آغاز نمىكرد . امام نيز در كربلا جنگ را آغاز نكرد ، بلكه عمر بن سعد بود كه اولين تير را در كمان خويش نهاد و به سوى لشكر امام پرتاب كرد . او پس از اين اقدام خود گفت : نزد ابن زياد شهادت دهند كه او اولين تير را رها كرده است . « 3 »\r\nدر آغاز ، درگيرى افراد سپاه امام ، تك تك روانهء نبرد شدند . مدتى كه گذشت ، تعداد كشته‌هاى دشمن زيادتر از شهدا بود . لذا عمرو بن حجاج با اشاره به اين كه شما داريد با قهرمانان عرب مىجنگيد ، گفت : اگر آنها را تير باران نكنيد به دست آنها كشته خواهيد شد . « 4 »\r\nپس از آن با تير باران شديدى كه انجام شد و در طى چند درگيرى ، ابتدا اصحاب و بعد به ترتيب افراد خانوادهء امام به شهادت رسيدند . ابن سعد در طبقات و ديگران ، جزئيات اين حملات را ثبت كرده‌اند . واقعهء كربلا با شهادت امام و بيش از هفتاد تن از يارانش و نيز كشته شدن نزديك به هشتاد و هشت نفر از سپاه دشمن خاتمه يافت . « 5 »\r\n\r\nآگاهى از شهادت در كربلا\r\nاز مسائلى كه در بعد تاريخى حماسهء عقيدتى كربلا سهم بسزايى دارد ، مسألهء « غيب » است . امرى كه موجب شد تا در بررسى اين واقعهء تاريخى اختلافاتى پيش آمده و بيشتر به صورت مقابلهء يك امر كلامى با يك مسألهء تاريخى عنوان شود . در اين زمينه\r\n\r\n\r\n","description":"","footnote":"\r\n( 1 ) . همان ، ج 4 ، صص 65 - 64\r\n( 2 ) . همان ، ج 4 ، ص 73\r\n( 3 ) . تاريخ الطبرى ، ج 4 ، ص 326 ؛ الفتوح ، ج 5 ، ص 183\r\n( 4 ) . تاريخ الطبرى ، ج 4 ، ص 331 ؛ الكامل ، ج 4 ، ص 67\r\n( 5 ) . ترجمة الامام الحسين عليه السّلام ، ابن سعد ، ص 184 ؛ و نك : مروج الذهب ، ج 3 ، ص 63 نقل درست تاريخى همين بوده و مطابق اوضاع و احوال جارى در آن زمان و نحوه برخورد دو طرف مىباشد .\r\n","page_name":" 217 ","page_number":217},
  {"content":"\r\n\r\nروايات بسيارى وجود دارد كه در بيشتر آنها آمده است كه رسول خدا صلّى اللّه عليه و آله از شهادت امام حسين عليه السّلام خبر داده بودند . علامهء امينى بخشى از اين نقلها را در كتاب سيرتنا و و سنتنا و فراهم آورده‌اند . كتابهاى اهل سنت مملو از اين اخبار و آثار است . « 1 »\r\nعلاوه « 2 » بر اين روايات ، كه خود جنبهء تاريخى دارد ، اخبارى نقل شده كه بصراحت يا اشارت ، وقوع حادثهء كربلا را قبل از اتفاق افتادن آن ، خبر داده است . اين اخبار در كتب تاريخى نقل شده كه در ذيل به بخشى از آنها اشاره مىكنيم .\r\nدر روايتى آمده است كه امام عليه السّلام در شبى قبل از آنكه از مدينه به سوى مكّه هجرت كند ، بر سر قبر رسول الله صلّى اللّه عليه و آله آمد . پس از آنكه كنار قبر خوابش برد ، در خواب پيامبر صلّى اللّه عليه و آله و جمعى از ملائكه را ديد . پيامبر صلّى اللّه عليه و آله او را در آغوش گرفته و به دو فرمود : يا حسين ! كأنك عن قريب أراك مقتولا مذبوحا بارض كرب و بلا من عصابة من أمتى و أنت فى ذلك عطشان لا تستقى . . . يا حسين أن أباك و أمك قد قدّموا علىّ و هم إليك مشتاقون و أن لك فى الجنّة درجات لن تنالها إلا بالشهادة ، اى حسين ! مىبينم كه به زودى به دست گروهى از امّت من در كربلا تشنه كشته خواهى شد . . . اى حسين ! پدر و مادرت بر من وارد شده و مشتاق ديدار تو هستند . تو در بهشت مقامى دارى كه جز با شهادت بدان دسترسى پيدا نمىكنى .\r\nدر خبر ديگرى آمده است كه امام حسين عليه السّلام در مكّه فرمود : « إنّى رأيت جدى صلّى اللّه عليه و آله فى منامى و قد أمرونى بأمر و أنا ماض لأمره ، « 3 » من جدّم را در خواب ديدم . به من دستورى داد كه براى اجراى آن مىروم . امام در نامه‌اى براى سعيد بن عاص ، با استناد به همين خواب ، نوشت : « و أعلمك أنّى رأيت جدى فى منامى مخبرنى بأمر و أنا ماض له ، « 4 » تو را از نكته آگاه كنم كه من جد خود را خواب ديده‌ام . او به من خبرى داده كه من به دنبال آن هستم .\r\n\r\n\r\n","description":"","footnote":"\r\n( 1 ) . بيشتر اين اخبار را با مصادر و منابع جديدتر ، علامه شيخ محمد باقر محمودى ، در مجلد نخست كتاب عبرات المصطفين آورده‌اند .\r\n( 2 ) . نك : ترجمة الامام الحسين عليه السّلام ، ابن سعد ، صص 161 - 154 ، و پاورقى همان صفحات .\r\n( 3 ) . همان ، ج 5 ، ص 51 .\r\n( 4 ) . همان ، ج 5 ، ص 116 ؛ و نك : تاريخ الطبرى ، ج 4 ، ص 291 همين مطلب را به عبد الله بن جعفر نيز نوشته است . نك : ترجمة الامام الحسين عليه السّلام ، و نك : ترجمة الامام الحسين عليه السّلام ، ص 202\r\n","page_name":" 218 ","page_number":218},
  {"content":"\r\n\r\nدر منطقهء خزيميه ، زينب عليها السّلام نزد امام عليه السّلام آمد و عرض كرد : در نيمه‌هاى شب فريادى شنيدم . امام عليه السّلام فرمود چه شنيدى ؟ زينب عليها السّلام گفت : هاتفى فرياد مىزد :\r\n ألا يا عين فاحتفلى بجهد * و من يبكى على الشهداء بعدى \r\n و على القوم تسوقهم المنايا * به مقدار إلى إنجاز و عدى \r\nيعنى اى چشم با جهد تمام جشن بگير ، چه كسى بعد از من بر شهيدان مىگريد ، مرگ به سوى اين قوم حركت مىكند ، به مقدارى كه وعدهء مرا منجز كند . امام عليه السّلام فرمود :\r\nآنچه قضاى الهى باشد ، همان محقّق خواهد شد . « 1 »\r\nاز موارد ديگر هنگامى است كه امام عليه السّلام به كربلا رسيد . وقتى نام آن منطقه را پرسيد و به او گفتند ، فرمود : لقد مرّ أبى بهذا المكان عنده مسيرة إلى صفين و أنا معه فوقف فسأل عنه فاخبر باسمه فقال هاهنا محطّ ركابهم و هاهنا مهراق دمائهم ، فسئل عن ذلك ، فقال :\r\nثقل لآل البيت محمد ينزلون هاهنا ، « 2 » پدرم در حين رفتن به صفّين از اينجا عبور كرد كه من با او بودم . اسم اين محل را پرسيد و به او گفتند ، فرمود : اينجا محل فرود آنها و ريختن خونشان است . در اين باره از او پرسش كردند ، گفت : جمعى از اهل بيت در اينجا فرود خواهند آمد .\r\nامام در منطقهء ثعلبيه پس از ظهر ، سرش را بر زمين نهاد و به خواب رفت . پس از بيدار شدن ، شروع به گريه كرد . على اكبر از علّت آن پرسيد ، امام فرمود : إنّى رأيت فارسا على فرس حتى وقف علىّ فقال : يا حسين ! إنّكم تسرعون المسير و المنايا لكم تسرع إلى الجنّة فعلمت أن أنفسنا قد نعيت الينا ، « 3 » سوارى را ديدم كه آمد و نزد ما توقف كرد ، گفت :\r\nاى حسين ! شما در اين سير به سرعت مىرويد و مرگ براى شما به سرعت به سوى بهشت مىرود . من دانستم كه نفوس ما در حال وداع با ما هستند .\r\nصبح عاشورا امام عليه السّلام به خواهرش فرمود : يا أختاه ! إنى رأيت جدى فى المنام و أبى عليا و فاطمه أمى و أخى الحسن عليهم السلام فقالوا : إنّك رائح إلينا عن قريب و قد و الله يا أختاه دنا الامر فى ذلك لا شك ، « 4 » اى خواهر ! ديشب جدّم پيامبر صلّى اللّه عليه و آله ، پدرم على ، مادرم\r\n\r\n\r\n","description":"","footnote":"\r\n( 1 ) . الفتوح ، ج 5 ، ص 122\r\n( 2 ) . اخبار الطوال ، ص 253\r\n( 3 ) . ترجمة الامام الحسين عليه السّلام ، ص 177 ؛ الفتوح ، ج 5 ، ص 123\r\n( 4 ) . الفتوح ، ج 5 ، صص 175 - 176\r\n","page_name":" 219 ","page_number":219},
  {"content":"\r\n\r\nفاطمه و برادرم حسن را در خواب ديدم كه مىگفتند تو به زودى به سوى ما خواهى آمد . اى خواهر بدون شك و به خدا قسم كه وقت آن نزديك است .\r\nهمچنين دربارهء شب عاشورا نقل شده كه امام فرمود : پيامبر صلّى اللّه عليه و آله را ديدم كه گروهى از اصحاب همراهش بودند و به من فرمود :\r\nيا بنى ! أنت شهيد آل محمد و قد استبشرت بك السماوات و أهل الصفح الأعلى فليكن إفطارك عندي الليلة تعجل و لا تؤخر ، « 1 » فرزندم ! تو شهيد آل محمد هستى . آسمانها و اهالى آسمانهاى اعلى به تو بشارت داده‌اند . تو بايد امشب نزد من افطار كنى ، عجله كرده و تأخير نكن .\r\nدر يك مورد ديگر از امير المؤمنين على عليه السّلام نقل شده كه بنا به نقل مجاهد در كوفه بر سر منبر فرمود : كيف أنتم إذا أتاكم أهل بيت نبيكم يحمل قويهم ضعيفهم ، چگونه خواهيد بود ، وقتى كه اهل بيت پيامبرتان بر شما وارد شوند در حالى كه قويتر آنها ضعيفتر را بر دوش مىكشد ؟ مردم گفتند ، چه و چه خواهيم كرد . امام سرش را تكان داد و فرمود : توردون ثم تعرّدون ثم تطيعون البراءة و لا براءة لكم . « 2 »\r\nاينها نمونه‌هايى بود از آنچه دلالت بر آگاهى امام از واقعهء كربلا قبل از شهادت داشت ، امّا طبيعى است كه نه تنها امام حسين عليه السّلام ، بلكه پيامبر صلّى اللّه عليه و آله نيز در زندگى سياسى خويش ، از عنصر غيب استفاده نمىكرد ، جز در مقام اثبات نبوّت يا امامت ، رفتار پيامبر صلّى اللّه عليه و آله و ائمه مطابق ارزيابى سياسى موجود بود . اين آگاهى از غيب مواردى است كه خداوند به طريقى آنها را آگاه مىگردانيد - به وسيلهء جبرئيل يا خواب و امثال آن - چرا كه اصل غيب جز در اختيار خداوند نيست . پيشگامى و اسوه بودن پيامبر صلّى اللّه عليه و آله و امام عليه السّلام مبتنى بر وضع موجود و ارزيابى ظاهرى است ، نه بر غيب . اين مشى تمامى انبيا و ائمه در شرايط طبيعى زندگيشان بوده است .\r\nدر اينجا بحثهاى تاريخى و كلامى فراوانى شده است كه اين كتاب گنجايش آن بحثها را ندارد و بايد در مقالى مستقل به آنها پرداخته شود . با اين حال ، به اجمال برخى از ابعاد آن را مرور مىكنيم .\r\n\r\n\r\n","description":"","footnote":"\r\n( 1 ) . همان ، ج 5 ، ص 181\r\n( 2 ) . انساب الاشراف ، ج 4 ، ص 82\r\n","page_name":" 220 ","page_number":220},
  {"content":"\r\n\r\n\r\nانحرافات دينى و كربلا\r\nجامعه اسلامى در سالى كه قيام كربلا در آن رخ داد ، نسبت به آخرين سال حيات پيامبر صلّى اللّه عليه و آله تغييرات فراوانى يافته بود . درست است كه سير پيدايش انحراف تدريجى بود ، امّا پايه‌هاى آن در ديد بسيارى از محققين از همان سالهاى اوليّهء بعد از رحلت پيامبر صلّى اللّه عليه و آله به وجود آمده بود . انحرافات مزبور در زمينه‌هايى بود كه اهل سياست مىتوانستند به راحتى از آنها بهره‌گيرى كرده و در تحميق مردم و نيز توجيه استبداد و زورگويى خود از آنها استفاده كنند . بنى اميّه در پيدايش و گسترش اين انحرافات ، نقشى عظيم داشتند . بويژه روى كار آمدن يزيد نشان داد كه بنى اميه هيچ اصالتى براى اسلام قائل نبوده و اعتقاد بدان تنها پوششى براى توجيه و پذيرش حاكميت آنها ، توسط مردم بود .\r\nامام حسين عليه السّلام علاوه بر اين كه بنى اميّه را متهم به ظلم و عداوت مىكرد ، « 1 » آنها را كسانى مىدانست كه « طاعت شيطان را پذيرفته ، طاعت خداوند را ترك گفته ، فساد را ظاهر ساخته ، حدود الهى را تعطيل و به بيت المال تجاوز كرده‌اند » . « 2 » آنها علاوه بر ايجاد فساد و تعطيل حدود ، بسيارى از مفاهيم دينى را تحريف كرده و يا در مجارى غير مشروع از آنها بهره‌گيرى مىكردند . در اينجا نمونه‌هايى از اين مفاهيم را كه در جريان كربلا و ايجاد آن مؤثّر بوده است ، همراه با شواهد تاريخى ، بيان مىكنيم .\r\nسه مفهوم « اطاعت از ائمه ، لزوم جماعت ، حرمت نقض بيعت » از رايج‌ترين اصطلاحاتى سياسى بود كه خلفا به كار مىبردند . شايد بتوان گفت سه مفهوم مزبور ، پايهء خلافت و نيز دوام آن را تضمين مىكرد . اين سه واژه ، اصول درستى بود كه به هر روى در شمار مفاهيم دينى - سياسى ، اسلامى بود ، چنان كه از نظر عقل نيز براى دوام جامعه و حفظ اجتماعى رعايت آنها لازم مىبود . اطاعت از امام به معناى پيروى از\r\n\r\n\r\n","description":"","footnote":"\r\n( 1 ) . الفتوح ، ج 5 ، ص 137\r\n( 2 ) . انساب الاشراف ، ج 3 ، ص 171 ؛ الفتوح ، ج 5 ، ص 144 - 145 ، تاريخ الطبرى ، ج 4 ، ص 304 ، در عبارات ديگرى نيز امام فرمود « أ لا ترون أن الحق لا يعمل به و أن الباطل لا يتناهى عنه » تاريخ الطبرى ، ج 4 ، ص 305 ، ترجمة الامام الحسين عليه السّلام ، ابن عساكر ، ص 214 . همچنين امام فرموده بود « فإن السنة قد أميتت و إن البدعة قد أحييت » ، تاريخ الطبرى ، ج 4 ، ص 266\r\n","page_name":" 221 ","page_number":221},
  {"content":"\r\n\r\nنظام حاكم است . سؤال مهم اين است كه تا كجا بايد از حاكم پيروى كرد . آيا تنها اطاعت از امام عادل لازم است يا آن كه از سلطان جائر نيز بايد اطاعت كرد . پيش از اين در ضمن بحث از خلافت عثمان به تفصيل به بيان اين نكته پرداختيم . به همانجا مراجعه شود .\r\nحفظ جماعت يعنى عدم اغتشاش و شورش ، دست نزدن به اقداماتى كه وحدت را از بين ببرد و زمينهء ايجاد تزلزل را در جامعهء اسلامى فراهم مىكند . سؤال مهم اين است كه در مقابل سلطنت استبدادى و حاكم فاسق ، در هر شرايطى بايد سكوت كرد و آيا هر صداى مخالفى را به اعتبار اين كه مخلّ « جماعت » و سبب « تفرقه » است مىتوان محكوم كرد . ؟\r\nحرمت نقض بيعت به عنوان رعايت عهد ، در اسلام تمجيد شده است . نقض عهد و بيعت بسيار مورد مذمّت قرار گرفته و واضح است كه چه اندازه در مسائل سياسى نقش مثبت دارد . امّا آيا در برابر خليفه‌اى مثل يزيد اگر بيعت نشد و يا نقض بيعت شد و جماعت به هم خورد ، باز بايد مسأله را به صورت حرمت نقض عهد مطرح ساخت ؟ يا اساسا بايد اين موارد را استثناء كنيم ؟ همان گونه كه گذشت ، خلفاى بنى اميّه و بعدها بنى عبّاس با به‌كارگيرى اين مفاهيم در شكل تحريف‌شدهء آن ، كه هيچ قيد و شرطى نداشت ، مردم را وادار به پذيرش حكومت خود مىكردند .\r\nهنگامى كه معاويه براى فرزندش يزيد بيعت گرفت ، به مدينه آمد تا مخالفين را وادار كند با يزيد بيعت كنند . عايشه در شمار مخالفين بود . چرا كه به هر حال برادرش ، محمّد فرزند أبو بكر ، به دست معاويه به شهادت رسيده بود . زمانى كه سخن از بيعت به ميان آمد ، معاويه به عايشه گفت : من براى يزيد از تمامى مسلمين بيعت گرفته‌ام ، آيا تو اجازه مىدهى كه « أن يخلع الناس عهودهم » مردم را از تعهدى كه بسته‌اند رها كنم ؟ عايشه گفت : « إنى لا أرى ذلك و لكن عليك بالرفق و التأنى » ، من چنين چيزى را روا نمىدانم ، امّا شما نيز با مدارا و ملايمت با مردم برخورد كنيد . « 1 »\r\nاين نمونه نشان مىدهد كه چگونه در پرتو آن مفهوم ، عايشه راضى گرديد .\r\n\r\n\r\n","description":"","footnote":"\r\n( 1 ) . الفتوح ، ج 4 ، ص 237 ؛ الامامة و السياسة ، ج 1 ، ص 183\r\n","page_name":" 222 ","page_number":222},
  {"content":"\r\n\r\nحال به نمونه‌اى ديگرى از اين موضوع بنگريد : كان شمر يصلّى معنا ثم يقول : اللهم إنك تعلم أنى شريف فاغفر لي . قلت : كيف يغفر الله لك و قد أعنت على قتل ابن رسول الله صلى الله عليه و آله و سلم . قال : و يحك فكيف نصنع ، إن هؤلاء أمرونا بأمر فلم نخالفهم ، و لو خالفناهم كنّا شرا من هذه الحمر السقاة . قلت : إن هذا لعذر قبيح فانّما الطاعة فى المعروف .\r\nابى اسحاق مىگويد : شمر بن ذى الجوشن ابتدا با ما نماز مىخواند ، پس از نماز دستهاى خود را بلند مىكرد و گفت : خدايا تو مىدانى كه من مردى شريف هستم ، مرا مورد بخشش قرار ده . من به دو گفتم چگونه خداوند تو را ببخشد ، در حالى كه در قتل فرزند پيامبر صلّى اللّه عليه و آله معاونت كرده‌اى ؟ شمر گفت : « ما چه كرديم ؟ امراى ما به ما دستور دادند كه چنين كنيم . ما نيز نمىبايست با آنها مخالفت كنيم . چرا كه اگر مخالفت مىكرديم ، از الاغهاى آبكش بدتر بوديم . من به او گفتم : اين عذر زشتى است . اطاعت تنها در كارهاى درست و معروف است . « 1 » ابن زياد هم ، پس از دستگيرى مسلم بن عقيل به او گفت : « يا شاق ! خرجت على إمامك و شققت عصا المسلمين » « 2 » اى عصيانگر ! بر امام خود خروج كرده و اتحاد مسلمين را از بين بردى . البتّه مسلم كه تسليم چنين انحرافى نبود ، به حق پاسخ داد كه معاويه خلافت را به اجماع امّت به دست نياورده ، بلكه با حيله‌گرى عليه وصىّ پيامبر صلّى اللّه عليه و آله ، غلبه يافته و خلافت را غصب كرده است .\r\nنمايندگان عمرو بن سعيد بن عاص ، حاكم مكّه ، در زمان خروج امام حسين عليه السّلام از مكّه خارج مىشد ، گفتند : « أ لا تتقى الله تخرج عن الجماعة و تفرّق بين هذه الأمّة » ، « 3 » آيا از خدا نمىترسى كه از جماعت مسلمين خارج شده و تفرقه بين امّت ايجاد مىكنى ؟\r\nعمرو بن حجاج ، يكى از فرماندهان ابن زياد ، با افتخار مىگفت : ما ، طاعت از\r\n\r\n\r\n","description":"","footnote":"\r\n( 1 ) . لسان الميزان ، ج 3 ، ص 151 ( چاپ جديد : ج 3 ، ص 504 ) ؛ در ترجمة الامام الحسين عليه السّلام ، ( ص 197 ) عبارت چنين است : كان شمر بن ذى الجوشن الضبابى لا يكاد اولا يحضر الصلاة معنا ، فيجيء بعد الصلاة فيصلّى ثم يقول : اللهم اغفر لى ، فانّى كريم لم تلدين اللئام . قال : فقلت له : انك لسيّئ الرأى يوم تسارع الى قتل ابن بنت رسول الله صلى الله عليه و آله و سلم . قال : دعنا منك يا أبا اسحاق فلو كنا كما تقول و اصحابك كنّا شرّا من الحمير السقّاءات .\r\n( 2 ) . الفتوح ، ج 5 ، ص 98\r\n( 3 ) . تاريخ الطبرى ، ج 4 ، ص 289 ؛ همين تبليغات بود كه بسيارى از مردم ، بخصوص مردم شام ، امام حسين عليه السّلام را خارجى ( خروج بر امام ) دانسته و تكفير مىكردند .\r\n","page_name":" 223 ","page_number":223},
  {"content":"\r\n\r\nامام را كنار نگذاشته و از جماعت كناره‌گيرى نكرديم « 1 » و به سپاه ابن زياد نيز نصيحت مىكرد : « ألزموا طاعتكم و جماعتكم و لا ترتابوا فى قتل من مرق عن الدين و خاف الإمام » « 2 » ، طاعت و جماعت را حفظ كرده و در كشتن كسى كه از دين خارج گشته و مخالفت با امام ورزيده ، ترديد نكنيد .\r\nافرادى چون عبد الله بن عمر ، كه از فقهاى اهل سنّت و محدّثين روايات به حساب مىآمد ، فكر مىكرد كه اگر مردم حتّى بيعت يزيد را پذيرفتند ، او نيز خواهد پذيرفت و به معاويه نيز قول داد : « فإذا اجتمع النّاس على ابنك يزيد لم أخالف » ، « 3 » زمانى كه همهء مردم با فرزند تو يزيد بيعت كردند ، من با او مخالفت نخواهم كرد . او به امام هم مىگفت : جماعت مسلمين را متفرّق نكن . « 4 » افرادى چون عمره ، دختر عبد الرحمن بن عوف ، نيز به امام حسين عليه السّلام نوشتند كه حرمت « طاعت » را رعايت كرده و جماعت و حفظ آن را بر خود لازم شمرد . « 5 »\r\nيكى ديگر از انحرافات دينى در جامعهء اسلامى « اعتقاد به جبر » بود . اين عقيده پيش از رخداد كربلا نيز مورد بهره‌بردارى بوده است . امّا در صدر اسلام ، معاويه مجدّد آن بوده و طبق گفتهء ابو هلال عسكرى ، معاويه بانى آن بوده است . « 6 » قاضى عبد الجبار نيز با اشاره به اين كه معاويه پايه‌گذار « مجبره » است ، جملات جالبى در تأييد اين مسأله از قول معاويه آورده است . « 7 »\r\nمعاويه در مورد بيعت يزيد مىگفت : « إن أمر يزيد قضاء من القضاء و ليس للقضاء الخيرة من أمرهم » ، « 8 » مسألهء يزيد قضايى از قضاهاى الهى است و در اين مورد كسى از خود اختيارى ندارد .\r\nعبيد الله بن زياد نيز به امام سجّاد عليه السّلام گفت : « أ و لم يقتل الله عليا » ؟ آيا خدا على\r\n\r\n\r\n","description":"","footnote":"\r\n( 1 ) . همان ، ص 275 .\r\n( 2 ) . همان ، ص 331\r\n( 3 ) . ترجمة الامام الحسين عليه السّلام ، ص 167 ، ابن عمر طبق گفته خود معاويه شخصى ترسو بود ( ابن اعثم ، ج 4 ، ص 260 ) او به امام حسين عليه السّلام نيز گفت : خروج نكن و صبور باش و داخل در صلحى شود كه همهء مردم در آن داخل شدند . نك : الفتوح ، ج 5 ، ص 39 ؛ ترجمة الامام الحسين عليه السّلام ، ص 166\r\n( 4 ) . الكامل فى التاريخ ، ج 4 ، ص 17\r\n( 5 ) . ترجمة الامام الحسين عليه السّلام ، ص 167\r\n( 6 ) . الاوائل ، عسكرى ، ج 2 ، ص 125\r\n( 7 ) . فضل الاعتزال و طبقات المعتزله ، ص 143\r\n( 8 ) . الامامة و السياسة ، ج 1 ، ص 183 ، 187\r\n","page_name":" 224 ","page_number":224},
  {"content":"\r\n\r\nاكبر را نكشت ؟ امام فرمود : « كان لى أخ يقال له على ، أكبر منى قتله الناس » ، برادر بزرگترى داشتم كه مردم او را كشتند . « 1 » وقتى عمر بن سعد مورد اعتراض قرار گرفت كه چرا به سبب حكومت رى ، امام حسين عليه السّلام را كشت ؟ گفت : اين كار از جانب خدا مقدّر شده بود . « 2 »\r\nكعب الاحبار نيز تا زنده بود ، غيبگويى مىكرد كه حكومت به بنى هاشم نخواهد رسيد . ( گرچه بعدها ، هم عباسيان و هم علويان - مثلا در طبرستان - به حكومت رسيدند . ) همين امر را از قول عبد الله بن عمر نيز نقل كرده‌اند كه گفته بود :\r\n« فاذا رأيت الهاشمى قد ملك الزمان فقد هلك الزمان » ، « 3 » هنگامى كه ديدى فرد هاشمى به حاكميت رسيد ، بدان كه روزگار بسر آمده است . نتيجهء اين انحرافات براى آينده نيز اين بود كه هيچ‌گاه حركت امام حسين عليه السّلام براى اهل سنّت ، يك قيام عليه فساد قلمداد نشده و تنها آن را يك « شورش » غير قانونى شناختند . « 4 »\r\n\r\nآثار سياسى رخداد كربلا در شيعه\r\nواقعهء كربلا از حوادث تعيين‌كننده در جريان تكوين شيعه در تاريخ است . پيش از اين اشاره شد كه مبانى تشيّع ، بويژه اساسيترين اصل آن ، يعنى امامت ، در خود قرآن و سنت يافت مىشود . امّا جدايى تاريخى شيعه از ديگر گروههاى موجود در جامعه ، بتدريج صورت گرفته است . سنّت و انديشه‌اى كه از دورهء خلافت امام على عليه السّلام به يادگار ماند ، تا حدود زيادى شيعه را از لحاظ فكرى انسجام بخشيد . حمايت امويها از اسلام ساختهء خودشان كه سياست‌گذاريهاى معاويه ، اجازه نداده بود ماهيّت و فاصلهء آن با اسلام واقعى آشكار شود ، در جريان به خلافت رسيدن يزيد وضوح بيشترى يافت . در جريان حادثهء كربلا جدايى تاريخى شيعه از ساير گروههايى كه تحت تأثير اسلام مورد حمايت امويان بودند ، قطعى شد . از آن پس تشخيص و تشخص شيعه از ديگر گروهها - گروهى كه پيروى از سنّت و سيرهء على و جانشينان او مىكردند - كاملا\r\n\r\n\r\n","description":"","footnote":"\r\n( 1 ) . ترجمة الامام الحسين عليه السّلام ، ص 188\r\n( 2 ) . طبقات الكبرى ، ج 5 ، ص 148\r\n( 3 ) . ترجمة الامام الحسين عليه السّلام ، ابن عساكر ص 193\r\n( 4 ) . تاريخ اسلام ، دانشگاه كمبريج ، ج 1 ، ص 81 ( متن انگليسى ) و نك : الاختلاف فى اللفظ 49 - 47\r\n","page_name":" 225 ","page_number":225},
  {"content":"\r\n\r\nممكن بود .\r\nدر ميان شيعيان ، گروهى از هر حيث تابع ائمه بوده و آنها را وصى پيامبر صلّى اللّه عليه و آله و منتخب او مىدانستند . از سوى ديگر گروههايى از مردم عراق و بعضى از مناطق ديگر تنها برترى علويان را بر امويان در نظر داشته و تشيّع آنها در همين حد بود . « 1 » افرادى كه در كربلا در كنار امام حسين عليه السّلام به شهادت رسيدند ، از شيعيانى بودند كه امامت را تنها حقّ على عليه السّلام و فرزندانش مىدانستند . خود امام عليه السّلام در موارد متعدّدى از مردم خواست تا حق را به اهلش بسپارند و او را يارى كنند ؛ زيرا امويان غاصب اين حق هستند . « 2 » در موردى فرمود : « أيها الناس أنا ابن بنت رسول الله و نحن أولى بولاية هذه الأمور عليكم من هؤلاء المدعين ما ليس لهم . « 3 » و در جاى ديگر فرمود : « و انا أحقّ من غيرى لقرابتى من رسول الله . » « 4 »\r\nعلاوه بر امام ، يارانش در فرصتهاى مختلفى اين اعتقاد را با نثر و نظم بيان كردند .\r\nمسلم به ابن زياد گفت : به خدا سوگند ، معاويه خليفهء به حق نيست ؛ بلكه با حيله‌گرى بر وصى پيامبر صلّى اللّه عليه و آله غلبه كرده و خلافت را غصب كرده است . « 5 » عبد الرحمن بن عبد الله يزنى ، اصحاب امام حسين در كربلا ، مىگفت :\r\n أنا بن عبد الله من آل يزن * دينى على دين حسين و حسن « 6 » \r\nمن فرزند عبد الله از آل يزن بوده و دينم همان دين حسين و حسن است . همچنين حجاج بن مسروق خطاب به امام حسين عليه السّلام مىگفت :\r\n ثم أباك ذى الندى عليّا * ذلك الذي نعرفه وصيّا « 7 » \r\nهلال بن نافع بجلى در شعرى مىگفت :\r\n أنا الغلام اليمني البجلى * دينى على دين حسين و على « 8 » \r\nمن از بنى تميم و بجلى هستم و دينم همان دين حسين و - پدرش - على است .\r\n\r\n\r\n","description":"","footnote":"\r\n( 1 ) . ما در كتاب تاريخ تشيّع در ايران به اندازه كافى در اين باره سخن گفته‌ايم .\r\n( 2 ) . انساب الاشراف ، ج 3 ، ص 170 ؛ الفتوح ، ج 5 ، ص 135\r\n( 3 ) . الفتوح ، ج 5 ، ص 137\r\n( 4 ) . همان ، ج 5 ، صص 144 - 145\r\n( 5 ) . همان ، ج 5 ، ص 98\r\n( 6 ) . همان ، ج 5 ، ص 194\r\n( 7 ) . همان ، ج 5 ، ص 199\r\n( 8 ) . همان ، ج 5 ، ص 201\r\n","page_name":" 226 ","page_number":226},
  {"content":"\r\n\r\nعثمان بن على بن ابى طالب - رحمهم الله - نيز در شعرى مىگفت :\r\n إنى أنا عثمان ذو المفاخر * شيخى على ذو الفعال الطاهر \r\n و ابن عم النبى الطاهر * أخو حسين خيرة الأخائر \r\n و سيد الكبار و الاصاغر * بعد الرسول و الوصىّ الناصر « 1 » \r\nمن عثمان صاحب مفاخر هستم . آقايم على ، صاحب كارهاى پاك و طاهر است ، من پسر عمّ پيامبر طاهر هستم . برادر حسين كه برگزيده‌ترين برگزيدگان است . سيد بزرگان و كوچكان بعد از پيامبر و وصى هستم .\r\nنافع بن هلال مىگفت : أنا الجملى أنا على دين على . شخصى از سپاه دشمن در برابرش گفت : أنا على دين عثمان . « 2 » از اين اشعار و نيز اشعارى كه از عباس بن على عليه السّلام و ديگران نقل شده ، به خوبى مىتوان اعتقاد شيعى ياران امام را ، نه در حد طرفدارى سياسى ، بلكه بعد اعتقادى آن را ، به خوبى درك كرد .\r\n\r\nحكمت شهادت امام حسين عليه السّلام\r\nجنبش كربلا به عنوان يك نهضت مقدس مذهبى و يك حركت سياسى از نوع انقلابى آن ، پايدارترين جنبش در فرهنگ سياسى شيعه است . اين جنبش ، نهضتى در جهت احياى احكام دين ، زدودن انحرافات دينى و سياسى و جايگزين كردن حكومتى علوى و امامتى بجاى نظام اموى بوده است . جنبش كربلا از زاويهء دستيابى به اهداف خود حاوى نوعى شكست و نوعى پيروزى بود . شكست سياسى با توجه به پذيرفتن اين كه هدف سرنگونى حكومت اموى و ايجاد دولتى علوى بوده است . پيروزى معنوى به دليل تحكيم آرمانهاى معنوى اصيل و دينى در جامعهء اسلامى . اگر كسى سرنگونى حكومت اموى را در شمار اهداف امام حسين عليه السّلام نياورد ، شايد شكست سياسى را هم نپذيرد .\r\nحقيقت آن است كه جنبش كربلا را بايد آخرين تلاش سياسى ممكن براى بازگرداندن حكومت به آل على عليه السّلام تلقى كرد . توضيح اين معنا ، نياز به شرح بيشترى\r\n\r\n\r\n","description":"","footnote":"\r\n( 1 ) . همان ، ج 5 ، ص 206\r\n( 2 ) . تاريخ الطبرى ، ج 4 ، صص 331 ، 336\r\n","page_name":" 227 ","page_number":227},
  {"content":"\r\n\r\nدارد : كوچكترين ترديدى وجود ندارد كه امام على عليه السّلام حق خويش را پس از رسول خدا صلّى اللّه عليه و آله از دست رفته مىديد ، اما به دلايلى سكوت كرد . پس از عمر ، انتظار آن را داشت تا حق به حقدار بازگردد . در اين باره خود و شيعيانش نظير مقداد و عمار تلاش كردند ، اما اين تلاشها به جايى نرسيد . پس از آن در دورهء عثمان ، امام چنين احساس كرد كه در شرايط جديد ، رهبرى جامعه چشم‌انداز موفقى ندارد . با اين حال اصرار مردم او را اميدوار كرد . اين اميد در طى چهار سال و نه ماه اقدامات سخت امام براى رهبرى صحيح بر باد رفت . تلاش محدود و نوميدانه امام حسن عليه السّلام هم بسرعت در هم شكسته شد . اكنون بايد انتظار بيست ساله‌اى تا مرگ معاويه مطرح مىشد . امام حسين عليه السّلام اين مدت را صبر كرد گرچه در اين مدت اعتراضاتى بر معاويه در زمينه‌هاى سياسى بويژه قتل برخى شيعيان داشت .\r\nدر سالهاى آخر حيات ننگين معاويه سخن از ولايتعهدى يزيد به ميان آمد .\r\nامام حسين عليه السّلام مخالفت كرد ، اما چندان اميدى نبود . با اين حال امام در مقام امامت نمىتوانست تحمل كند .\r\nبا روى كار آمدن يزيد ، امام از روى اعتراض به مكه آمد . در اينجا بود كه روزنهء اميدى از سمت شرق گشوده شد . عراق چند بار تجربهء ناميمونى را پشت سر گذاشته بود . اما چه مىشد كرد . اگر قرار بود اقدامى صورت گيرد ، نه در شام و حجاز بلكه فقط در عراق ممكن بود . آيا ممكن بود تا يك بار ديگر به كمك مسلمانان عراق كه شيعيان در آن بودند حكومت اموى را سرنگون كرد و دولت علوى را سر پا نمود ؟ ظاهر امر ، يعنى حمايتهاى گسترده‌اى كه خبر آنها به امام رسيد اين امر را تا اندازه‌اى تأييد مىكرد . امام فرصت را از دست نداد ، امام وقتى به كوفه نزديك شد ، اوضاع دگرگون شده بود . او در برابر سپاه ابن زياد قرار گرفت . سخن از تسليم شدن و بيعت با يزيد بود ، امام نپذيرفت . نتيجه آن شد كه همراه ياران محدودش در سرزمين كربلا به شهادت رسيد .\r\nاين توضيح در شرح سخنى است كه چند سطر قبل به آن اشاره كرديم و آن اين كه كربلا آخرين تلاش سياسى ممكن براى دستيابى به دولتى علوى در جامعه‌اى بود\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nكه به عنوان جامعهء مسلمانان ! شناخته مىشد .\r\nدر كربلا برجستگان خاندان طالبيان به شهادت رسيدند . از مردان برجستهء اين خاندان در آن شرايط جز محمد بن حنفيه و على بن الحسين عليه السّلام و عبد الله بن جعفر كسى زنده نماند . بنابراين ، بايد گفت تا چه اندازه اين اقدام براى از بين بردن تمامى خاندان پيامبر عليهم السّلام خطرناك بوده است . اكنون باقىماندهء اين خاندان ، چه مىبايد مىكرد ؟ اگر كسى با زندگى امام سجاد عليه السّلام آشنا باشد مىتواند به راحتى بگويد كه امام با سياست نظامى به طور كامل خداحافظى كرد . اقدام به حركتى سياسى - نظامى ، در آن شرايط خاتمه يافته فرض شد . امام نه در انديشهء سامان دادن قيام شيعى ديگرى بود و نه در اين مدت با جنبشهاى سياسى - نظامى مخالف اموى و حتى هوادار علويان همكارى كرد ، گرچه شايد همدردى داشت . اصرار امام در اين باره تا اندازه‌اى بود كه در مدينه توانست در حد شخصيتى مقبول به كار علمى پرداخته و همه را از سفرهء پربركت علمى خويش بهره‌مند سازد . به نظر مىرسد اگر اندكى بوى سياست از اقدامات امام بر مىآمد ، اكنون آن همه تعريف و تمجيد ، از امام را در كلام ابن شهاب زهرى و امثال او نداشتيم . با وجود اين برخورد ، امام همچنان براى شيعيان به عنوان امام باقى ماند . فقه امام ، دعاى امام و شخصيت امام در شيعه به عنوان يك الگوى امامت شيعى پذيرفته شد .\r\nپس از رحلت امام سجاد عليه السّلام حركت شيعى دو بخش شد . بخشى كه همان مشى پدر را دنبال مىكرد و بخشى كه اعتقاد به مشى انقلابى داشت . رهبرى بخش نخست در دست فرزند ارشد امام سجاد عليه السّلام يعنى امام باقر عليه السّلام ( رحلت در سال 114 يا 117 ) قرار گرفت و بخش ديگر در دست فرزند كوچكتر زيد بن على ( رحلت در سال 122 ) كه در وقت شهادت اندكى بيش از چهل سال داشت . زيد احترام برادر را داشت ، اما اعتقاد جدى به حركت انقلابى نيز داشت . در زمانى كه او حركت نظامى خود را آغاز كرد ، برادرش رحلت كرده و رهبرى شاگردان پدر را با همان سياست ، فرزند برادرش امام صادق عليه السّلام عهده‌دار بود . فضاى شيعى كوفه دو قسمت شد ، بخشى به طرفدارى زيد ، معتقد به مشى انقلابى بود و بخشى به تبعيت امام صادق عليه السّلام همان سياست امام\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nسجاد عليه السّلام و امام باقر عليه السّلام را دنبال مىكردند . حركت دوم با همهء احترامى كه براى زيد قايل بود و از نظر شخصيتى او را مىستود ، و حتى انگيزهء او را در اين قيام انگيزه‌اى خالص تلقى مىكرد ، اعتقادى به مشى انقلابى نداشت . اين حركت از نظر امام صادق عليه السّلام كه اكنون سامان ده شيعيان امامى شده بود ، به راهى جز شهادت خاتمه نمىيافت .\r\nنكتهء جالب آن است كه زيد كه عدم همراهى بخشى از شيعيان را ديد ، و يا به دليل اندكى ياران ، از همهء گروهها دعوت به همكارى كرد . شواهد فراوانى وجود دارد كه از همهء فرقه‌ها ، در قيام او حضور داشته و با او احساس همدردى كرده‌اند .\r\nاين مسأله ، يعنى همراهى غير شيعيان خروج از چهارچوبى بود كه شيعه براى خود ايجاد كرده بود . شيعه ، از پس از كربلا اعتمادش را به پديده‌اى به نام جامعهء عمومى مسلمانان از دست داده بود . به سخن ديگر آنها را خارج‌شدهء كامل از خطى مىدانست كه خط اصيل اسلامى بود . اكنون زيد از اين چهار چوب خارج شده بود و حتى كسانى از خوارج در قيامش مشاركت مىكردند . اگر شيعيان امامى نيز بناى آن داشتند تا « اصحاب سيف » باشند ، راهى جز آنچه زيد انتخاب كرد نداشتند . جمعيت محدود شيعه توان بر پايى جنبشى فراگير را نداشت .\r\nدر اين ميان مشكل آن بود كه اگر قرار بود تا جنبشى با همكارى همهء فرقه‌ها برپا شود ، علاوه بر آنكه پايدارى آن در معرض ترديد بود ، ضرورت داشت تا تشيع از چهار چوبهء اعتقادى و فقهى خويش فاصله بگيرد . افزون بر اينها ، اگر چنين ، جنبشى موفق مىشد ، در فرداى پيروزى راهى جز آنچه بنى عباس رفتند نداشت . مىدانيم كه بنى عباس جنبشى شيعى را سامان دادند . وقتى بر سر كار آمدند ، نمىتوانستند در يك جامعهء سنّى حكومتى شيعى داشته باشند . تنها ممكن بود با اقدامى بسيار خشونت بار جامعه را به جبر به راه ديگرى بازگرداند .\r\nبا اين مقدمه ، اكنون سؤال اين است كه با مشى كه شيعهء امامى در پيش گرفته و نه به عنوان « اصحاب السيف » بلكه به عنوان « اصحاب الامامه » شناخته شد ، جنبش كربلا تحت چه عنوانى و با چه تحليلى در شيعه باقى ماند ؟ به سخن ديگر ، كربلا براى\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nزيديان ، سر فصل جنبشى انقلابى از نوع نظامى آن بود كه با حركت زيد و فرزندش يحيى دنبال شد ، كربلا براى شيعهء امامى چگونه تحليلى يافت ؟\r\nما فرض را بر اين گذاشته‌ايم كه اصولا دو نگرش در برخورد با حادثهء كربلا بوده ، و ميانهء اين دو نگرش ، ديدگاههاى ديگرى كه به اين سو يا آن سو متمايل است .\r\nيكى حادثهء كربلا را صرفا حادثه‌اى اختصاصى براى امام حسين عليه السّلام با اهداف خاصى دانسته است . نگرش دوم جنبش كربلا را جنبشى سياسى دانستهاست كه عملا براى سرنگونى حكومت يا هر هدف سياسى ديگر برپا شده بوده است . قصد ما در اينجا بر آن است تا نشان دهيم زمينه‌هاى رشد برداشتهاى صوفيانه چه بوده است . عجالتا اين نكته را بايد بپذيريم كه هر زمان به دليل دشواريهاى كه شيعه در برابر مسائل درونى يا بيرونى خود با آن درگير بوده ، يكى از اين بينشها غلبه داشته است . در اينجا ما روش تاريخى را در بررسى اين تحول كنار گذاشته بيشتر به مسائل فكرى مىپردازيم .\r\n\r\nعاطفه و برداشت سياسى\r\nيكى از جنبه‌هاى حادثهء كربلا ، بعد عاطفى است . مىدانيم كه كربلا به دليل وضعيت خاص خود در به شهادت رسيدن بيش از شانزده تن از خاندان رسالت و نيز كيفيت خونبار آن ، زخمى عميق و پردامنه بر قلب جامعهء شيعه ايجاد كرد . حادثه از هر جهت جدى و قابل ملاحظه بود . اثر عاطفى آن بلافاصله در شيعه پديدار شد . توّابين نخستين گروهى بودند كه تحت تأثير اين بعد قضيه قرار گرفته و از آنجا كه خود را مقصر مىديدند ، بدون آنكه انديشهء سياسى روشنى داشته باشند ، خود را در معرض شهادت قرار دادند . مىدانيم كه آنان قبل از رفتن به سوى شام ، از كوفه بر سر مزار امام حسين عليه السّلام آمدند و طى چند روز به گريه و زارى پرداختند . چنين امرى در جامعهء آن روز ، پديده‌اى غريب بوده است . به هر روى شهادت شانزده تن از اهل بيت پيامبر صلّى اللّه عليه و آله به آن صورت استثنايى امرى سخت بوده و اندوه ناشى از آن در قلوب شيعه به صورت امرى پايدار در آمد . با نگاهى به آنچه در احاديث امامان عليهم السّلام دربارهء اقامهء عزاء و زيارت مرقد امام حسين عليه السّلام وارد شده مىتوان دريافت كه به سرعت بعد عاطفى\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nكربلا جاى خود را در جامعهء شيعه باز كرده و حتى گروههاى از سنيان را نيز به خود جذب كرد . به مرور عزادارى سالانه آغاز شد . ادبيات شيعى نيز تحت تأثير اين قضيه و ساير رخدادهاى خونينى كه براى شيعيان ( اعم از زيدى با امامى ) پيش آمد ، ادبياتى مبتنى بر « مرثيه » شد .\r\nبدين ترتيب بايد در جامعهء شيعه آثار اين حركت عاطفى - ادبى را دنبال كرد . از آن پس نام امام حسين عليه السّلام همراه با گريه بوده و عاشورا مهمترين حادثهء غمگينانه ( تراژدى ) در تاريخ به شمار مىآمد . گريه براى امام ثوابى بىاندازه و رفتن به زيارت مرقد امام حسين عليه السّلام پاداشى فزون از حد داشت . اين بعد عاطفى كم كم توسعهء بيشترى يافت و ايام وفيات ساير امامان نيز به عنوان ايام عزاء مطرح شد . جالب است بدانيم كه بعدها كاشفى اين روضه‌خوانى را به تمامى انبيا تسرى داد .\r\nپرداختن به جنبه‌هاى عاطفى كربلا مىتواند ما را در بحث مورد نظر كمك كند .\r\nسؤال ما اين بود كه منشأ برداشت سياسى و برداشت صوفيانه در حادثهء كربلا چه بوده و كدام يك از اين دو در ميان شيعه قوت بيشترى داشته است . اين نكته مسلم است كه پرداختن به جنبه‌هاى عاطفى مىتواند به طور غير مستقيم خاطرهء يك حادثه را زنده كند و به نحوى بار سياسى آن را انتقال دهد ، اما بايد توجه داشت كه با چنين پرداختى ، برداشت مستقيم سياسى نمىتوان داشت . مقصود ما از برداشت سياسى مستقيم آن است كه حركت امام حسين عليه السّلام به صورت يك الگوى قابل تكرار در آمده باشد . چنين برداشتى با ويژه كردن يك حركت به لحاظ ماهيت و آثار ، به جز در حد كلمات - يعنى ارزش كلى يك اقدام ضد ظلم يا امثال آن - چندان سازگار يا به تعبير بهتر لااقل همراه نيست .\r\n\r\nدو تجربهء صلح و انقلاب\r\nنكتهء ديگر آن است كه در تشيع امامى ، اعمال همهء امامان به يك اندازهء حجيت شرعى دارد . پيش از آنكه حادثهء كربلا به وقوع پيوندد ، تجربهء صلح امام حسن عليه السّلام رخ داده بود . آن حادثه كنار آمدن با حكومت ظالم را در شرايط خاص خود توصيه مىكرد . اگر\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nما بحثهايى را كه دربارهء تفاوت شرايط حاكم بر جامعهء اسلامى در دو مقطع صلح امام حسن عليه السّلام و قيام امام حسين عليه السّلام مطرح شده بپذيريم ، در اين صورت حد اقل قضيه آن است كه دو دستور العمل متفاوت را در دو شرايط خواهيم داشت . اين امر ، فى حد نفسه ، كارى منطقى و معقول است . اما يك پرسش هست و آن اين كه در دوره‌هاى بعد ، كدام يك از اين دو الگو در زندگى ساير امامان تكرار شد ؟ همان گونه كه در آغاز بحث اشاره كرديم ، امامان شيعه عليه السّلام از نقطه نظر مبارزات انقلابى با الگوى كربلا راه مسالمت‌جويانه‌اى را در پيش گرفتند ، اين در حالى است كه امامان زيدى ، بر پايهء همان الگوى نظامى پيش رفتند . سخن بر سر ارزيابى نتايج اين دو حركت نيست ، بلكه بر سر آن است امامان ، حركت خويش را نه بر پايهء مشى انقلابى بلكه بنا به ضرورتى كه تشخيص دادند ، بر پايهء روشى به ظاهر آرام و مسالمت‌جويانه قرار دادند . بىشبهه اين اصلى است كه تاريخ آن را تأييد مىكند . بايد توجه داشت كه اين به معناى پذيرش مشروعيت حكومت وقت نبود ، حتى به اين معنا نبود كه امامان حقانيت خود را براى پست امامت رسمى و سياسى جامعه انكار مىكردند ، بلكه صرفا به اين معنا بود كه اقدام نظامى و انقلابى خاصى ندارند . همين تجربه را در زندگى فقها و علماى شيعه در دوره‌هاى مختلف داريم . براى بررسى يك تجربهء تاريخى به مذاكرات شيخ ابراهيم قطيفى با محقق كركى بر سر همراهى و همكارى با دولت جديد التأسيس صفوى بايد توجه كرد . در آنجا پايهء استدلال محقق كركى كه از همكاران دولت صفوى بود ، بر تجربهء تاريخى امام حسن عليه السّلام است . « 1 »\r\nبا اين توضيحات مىتوان به نكتهء ديگرى در باب « برداشت سياسى » و « برداشت صوفيانه » از حادثهء كربلا رسيد و آن اين كه چنين روشى مىتوانست بار برداشت سياسى از حادثهء كربلا را كم كرده و بر بار برداشت صوفيانه آن بيفزايد .\r\nدر اينجا بايد بلافاصله بر اين نكته تأكيد كنيم كه بناى ما بر بيان ويژگيهاى اقدامات امامان نيست . اگر بنا بود چنين چيزى را شرح دهم حركت امامان را پس از حادثهء كربلا در دو دورهء « اقدامات علمى » براى تبيين مكتب ، تا عهد امام صادق عليه السّلام و\r\n\r\n\r\n","description":"","footnote":"\r\n( 1 ) . دين و سياست در دورهء صفوى ، رسول جعفريان ، قم ، 1370 ، صص 36 - 35\r\n","page_name":" 233 ","page_number":233},
  {"content":"\r\n\r\nدوره ايجاد سيستم « وكالت » از دورهء امام كاظم به بعد تقسيم مىكرديم . پيش از آن بنى عباس سيستم ارسال « داعى » را داشتند ، به موازات آنها ، شيعهء امامى و به تبع آن ، اسماعيليان نيز اين تجربه را دنبال كردند . اما مىدانيم كه اين دو حركت همانند زيديه ، هيچ دوره‌اى را به عنوان دورهء « اقدامات علمى » پشت سر نگذاشتند .\r\n\r\nتجربهء سياست يا فرهنگ\r\nبايد توجه داشت كه مشى سياسى امامان به تبع اصالتى كه به كار فرهنگى مىدادند ، و در سياست مداخله جدى نداشتند ( بيشتر به اميد روزى كه بتوانند جامعه‌اى شيعى را شكل دهند و همان زمان نيز آن را در درون جامعهء موجود حفظ و رهبرى مىكردند ) ،\r\nبعدها در شيعهء اماميه اين اثر را باقى گذاشت كه براى سياست موجود چندان اعتبارى قايل نبود . يعنى شيعهء امامى در انديشهء ظهور امام غايب و به تعبير ديگر امام قائم عليه السّلام بود . در اين صورت لزومى به مداخلهء در كار سياست نداشت . به مرور از باب تقيّه و حتى بر اساس شيوه‌اى كه خود شيعيان در نفوذ در دستگاه خلافت از زمان امامان داشته و هر روز بر شدت آن افزوده شده بود ، خود را به حكام نزديكتر كردند . نتيجه آن شد كه شيعه ، على رغم داشتن زمينه‌هاى سياسى مهم ، كم كم رنگ عرفانى به خود گرفت ، و يا حد اقل فقهش از سياست تهى شد . در چنين وضعيتى شهادت امام حسين عليه السّلام چه تحليلى مىيافت ؟ آيا راهى جز به سوى تقويت برداشتهاى صوفيانه وجود داشت ؟ حميد عنايت مىنويسد : ( و بايد اين نوشته را با احتياط پذيرفت )\r\nبا گرايش روزافزون شيعه به شيوهء تسليم طلبانهء تقيّه و تن در دادن به نظام حاكم ، مسألهء شهادت امام حسين عليه السّلام به عنوان خود را فداى امت ساختن ، با تحكيم هدف مبارزه‌جويانهء شيعه شد ( ! ) در عين حال گريه كردن ، و نه ارشاد يا آگاهى يا بى سياسى ، به عنوان تنها هدف از كل ياد و خاطرهء مجاهدت امام حسين عليه السّلام شناخته شد . اين نكته در درجهء اول از نام اغلب مقتلها و تذكره‌هاى مربوط به واقعهء كربلا بر مىآيد : مفتاح البكاء ، طوفان البكاء ، محيط البكاء ( محيط يعنى دريا و اقيانوس ) ، مثير الاحزان ( برانگيزانندهء غمها ) ، لهوف ( سوگهاى سوزان ) . يا بسيار به ندرت به روايتى\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nكه بوى انتقام‌جويى و كينه خواهى سلحشورانه بدهد ، بر مىخوريم . گرايش غالب همانا به دست دادن روايت سوگمندانه و مرثيه‌وار وقايع كربلاست . « 1 »\r\nگفتنى است كه در همهء دوره‌هاى تاريخى شيعه بوده‌اند كسانى كه بر نگرش سياسى تأكيد كرده‌اند ، آنچه اهميت دارد آن است كه نگرش غالب چه بوده است .\r\n\r\nمفهوم امام\r\nنكتهء سومى كه ما را در اين بحث يارى مىكند آن است كه اصولا « امام » در انديشهء شيعهء امامى در حوزهء سياست و معنويت چه جايگاهى دارد ؟ مىدانيم كه بجز امام على عليه السّلام و فرزندش امام مجتبى عليه السّلام ، ديگر امامان هيچ نوع پست سياسى نداشتند . اين استثنا را بايد در مورد امام رضا عليه السّلام نيز به كار ببريم . جز آنكه امام رضا عليه السّلام آشكارا از پذيرش خواستهء مأمون روى برتافت و تنها به اجبار آن را پذيرفت . افزون بر آن ، شرط كرد تا هيچ نوع دخالت اجرايى در امور سياسى و جز آن نداشته باشد . اكنون پرسش اين است كه جدا شدن امامان از رهبرى سياسى ، چه آثارى بر مفهوم امامت در انديشهء شيعه بر جاى مىگذاشت ؟ به طور طبيعى نتيجهء آن اين بود كه بار روحى و معنوى مفهوم امام بيشتر مىشد . سير رشد تجرّد در مفهوم « ولايت » مىتوانست ناشى از همين تجربهء تاريخى غير سياسى بودن مفهوم امام باشد . ولايت در اصل نوعى سرپرستى سياسى بود « 2 » كه بر پايه ويژگيهاى برتر در علم و عمل تعريف مىشد ، اما به موازات ضعف سياسى آن در مرحلهء عمل ، بار صوفيانهء آن افزوده شده و بجاى كاربرد در حوزهء سياست ، در حوزهء ما وراء طبيعى كاربرد يافت . عدم درگير بودن با سياست به معناى جدّى آن ، حوزهء حديثى شيعه را به سمت ديگرى كشاند . بحثهايى كه دربارهء ويژگيهاى امام مطرح شده ، و نيز آنچه در بيان حوزهء اقتدار امام آمده نشان مىدهد كه توجه به ابعاد ما وراء سياست ، بسيار بيشتر از بعد سياسى به معناى « احكام السلطانيه » است . شايد در اين زمينه مهمترين شاهد آن باشد كه بحث از امامت در شيعه ، به حوزهء\r\n\r\n\r\n","description":"","footnote":"\r\n( 1 ) . انديشهء سياسى در اسلام معاصر ، حميد عنايت ، ترجمه بهاء الدين خرمشاهى ، تهران ، 1362 ، ص 312\r\n( 2 ) . النبى اولى بالمؤمنين من انفسهم .\r\n","page_name":" 235 ","page_number":235},
  {"content":"\r\n\r\nكلام سپرده شده و به سخن ديگر در ضمن اصول عقايد درآمد . در حالى كه اگر جنبه‌هاى عملى در آن قوى بود ، به حوزهء فقه سپرده مىشد . در چنين وضعيتى مىتوان تصور كرد كه چگونه حادثه‌اى چونان كربلا كه آشكارا رنگ سياسى و نظامى داشته ، در روند حركت تصوف‌گرايانه در امامت ، حل شود .\r\n\r\nتأثير غاليان\r\nدر زمينهء غير سياسى كردن مفهوم امامت و نيز حادثه خونبار كربلا ، غاليان هم بىسهم نبودند . آنها با نسبت دادن نگرشهاى لاهوتى به امامان ، بر تجرّد مفهوم امامت از سياست و واقع ، تأثير بسزايى داشتند . نگاهى به آنچه از غاليان و دربارهء آنها نقل شده ، مىتواند اصرار و سماجت آنها را در غير سياسى كردن مفهوم امامت نشان دهد . نزاع شيعيان معتدل با شيعيان غالى به طور اصولى بر محور الوهيت‌گرايى در حوزهء امامت بود . توجه به اين نمونه جالب است . آنها در شرح اين آيهء قرآنى كه مىفرمايد : « هو الذي فى السماء إله و فى الارض إله » مىگفتند كه إله در زمين همان امام است . « قالوا هو الامام » . اين سخن آنان سبب شد تا امام صادق عليه السّلام آنها را از بدتر از مجوس و يهود و نصارى و مشركين بخواند . « 1 »\r\nاكنون پرسش اينجاست كه ، آيا بحث غلو صرفا بر محور الوهيت‌گرايى در حوزهء امامت است يا در محورهاى ديگرى هم در همان حوزه مطرح بوده است ؟ اين كه برخى از بزرگان علم حديث در تضعيف برخى از راويان غالى اصرار داشته‌اند ، و يا آثارى چون بصائر را از ديدهء اعتبار ساقط دانسته‌اند ، شاهدى است بر اين كه محور بحث صرفا در محدودهء الوهيت‌گرايى نبوده است . در نگرش غالى ، امام چيزى كمتر از رسول الله نيست . به ياد داشته باشيم كه در ميان غاليان بودند كسانى كه مدعى بودند جبرئيل دربارهء انتخاب رسول ( نعوذ بالله ) به خطا رفته و مىبايست امام على بن ابى طالب عليه السّلام را بر مىگزيد . اعطاى ويژگيهاى نبوتى و حتى بالاتر از آنها ، به اين معنا بود تا اگر امام در حوزهء سياست اجرايى امامتش مشهود نيست در عالم بالا اين امامت\r\n\r\n\r\n","description":"","footnote":"\r\n( 1 ) . اختيار معرفة الرجال ، ابو جعفر طوسى ، تحقيق : مصطفوى ، مشهد ، ص 300\r\n","page_name":" 236 ","page_number":236},
  {"content":"\r\n\r\nاز هر چيز محكمتر و دامنه‌اش وسيعتر است . سخن بر سر نفى اين امور يا اثبات آنها نيست ، سخن بر سر آن است كه اصولا عناوينى كه در « بصائر » و يا موارد مشابه آمده نشان از آن دارد كه حوزهء ولايت در فضاى مجرد بسيار بيش از حوزهء ولايت در فضاى سياست مورد توجه قرار گرفته است .\r\nاكنون جاى آن است كه بدانيم اصولا غاليان دربارهء امام حسين عليه السّلام چگونه مىانديشيدند و جنبهء سياسى اين نهضت را كه در ظاهر شكست بود ، چگونه تحليل مىكردند . نكتهء عجيبى كه در اين بارهء رخ داد و البته با انديشهء غلات كاملا سازگار بود آنكه امام حسين عليه السّلام در اين حادثه موقعيتى شبيه به عيسى بن مريم عليه السّلام يافت . سؤال آنها اين بود كه چگونه ممكن است از گير چنين شكستى براى « ولى خدا » بدر آييم ؟ بهتر آن است كه وضعيت او را با وضعيت عيسى مسيح عليه السّلام در روز به دار آويخته شدن او شبيه بدانيم . يهوديان بجاى مسيح شخص ديگرى را به صليب كشيدند . در كربلا نيز كوفيان حنظلة بن اسعد شامى را بجاى امام حسين عليه السّلام به قتل رساندند ! در اين بارهء بهتر است روايت مورد نظر را بياوريم : علامهء مجلسى ترجمهء حديث را به اين گونه آورده است :\r\nابن بابويه به سند معتبر روايت كرده است كه ابو صلت هروى به خدمت حضرت امام رضا عليه السّلام عرض كرد كه ، گروهى در كوفه هستند كه دعوى مىكنند كه حسين بن على عليهما السّلام كشته نشد و حق تعالى شباهت او را بر حنظلة بن اسعد شامى افكند و آن حضرت را به آسمان بالا برد ، چنان كه عيسى را به آسمان بالا برد و اين آيه را حجت مىسازند :  « وَ لَنْ يَجْعَلَ اللَّهُ لِلْكافِرِينَ عَلَى الْمُؤْمِنِينَ سَبِيلًا »  ، ( نساء / 141 ) .\r\nحضرت فرمود : دروغ مىگويند ، بر ايشان باد غضب و لعنت خدا ، و كافر شده‌اند ايشان به تكذيب كردن پيغمبر خدا صلّى اللّه عليه و آله كه خبر داد كه آن حضرت كشته خواهد شد . به خدا سوگند كه كشته شد حسين و كشته شد كسى كه بهتر بود از حسين ، يعنى امير المؤمنين و امام حسن عليهما السّلام . و هيچ يك از اهل بيت رسالت نيست مگر آنكه كشته مىشويم و مرا به زهر شهيد خواهند كرد به مكر و حيله . و اين خبر رسيده است به من از رسول خدا صلّى اللّه عليه و آله و خبر داده است آن حضرت را جبرئيل از جانب خداوند عالميان . و\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nمراد حق تعالى در آن آيه ، آن است كه كافر را حجتى بر مؤمن نيست و چگونه اين معنا تواند مراد بود ؟ و حال آنكه حق تعالى در قرآن خبر داده است كه كافران بسيارى از پيغمبران را به ناحق كشته‌اند و ليكن با وجود كشتن ايشان حجّت پيغمبران بر ايشان غالب بود و حقيّت ايشان ظاهر بود . « 1 »\r\nدر خبر ديگرى نيز آمده است كه : فرمانى به خط حضرت صاحب الامر بيرون آمد كه قول آنان كه دعوى آن دارند كه امام حسين عليه السّلام كشته نشده كفر است و تكذيب رسول و ائمه است و ضلالت و گمراهى است . « 2 » تشبيه امام حسين را به عيسى بن مريم عليه السّلام در حديث ديگرى نيز آمده و از قول امام صادق عليه السّلام افزوده شده است : خدا لعنت كند غاليان را كه در حق اهل بيت غلو مىكنند و از حد به در مىروند . « 3 » در منابع غاليان شيعى نيز اين قبيل توجيه‌ها دربارهء شهادت امام حسين عليه السّلام وجود دارد . در كتاب « الهفت الشريف من فضائل مولانا جعفر الصادق » بحثى تحت عنوان « فى معرفة قتل الحسين على الباطن فى زمن بنى امية » آمده كه شامل هذيان گويى غاليان از اين مسأله است . « 4 »\r\nهمان گونه كه گذشت ، اصولا غلو نسبت به همهء امامان سبب شده است تا بار سياسى مفهوم امامت در شيعه كم شود . در اين بارهء بويژه موضع غاليان نسبت به امام حسين عليه السّلام كه اقدام سياسى او آشكارا در مرئى و منظر همه بوده ، در محدود كردن آن در فضاى لاهوتى مؤثر بوده است . اگر بدانيم كه به صليب كشيده شدن عيسى عليه السّلام در ميان مسيحيان نه مفهوم سياسى بلكه صرفا از زاويه بعد لاهوتى آن قابل توجه بوده ، مىتوانيم اهميت تأثير اين تشبيه را نسبت به امام حسين عليه السّلام دريابيم . استاد مطهرى در ضمن بحثى دربارهء مقايسهء عيسى مسيح عليه السّلام و امام حسين عليه السّلام به اين نكته كه برخى به اشتباه ، اعتقاد عيسويان را به تفديه مسيح دربارهء امام حسين عليه السّلام نيز مطرح كرده‌اند ،\r\n\r\n\r\n","description":"","footnote":"\r\n( 1 ) . عيون اخبار الرضا ، ج 2 ، ص 203 ، ج 5 ؛ بحار الانوار ، ج 44 ، ص 271 ، ح 4\r\n( 2 ) . بحار الانوار ، ج 44 ، ص 271 ، ح 3\r\n( 3 ) . علل الشرايع ، صص 227 - 225 ، بحار الانوار ، ج 44 ، صص 271 - 269\r\n( 4 ) . الهفت الشريف ( تحقيق مصطفى غالب ، بيروت ، دار الاندلس ) ص 96\r\n","page_name":" 238 ","page_number":238},
  {"content":"\r\n\r\nتوجه داده‌اند . « 1 » به اين معنا كه مانند مسيح كه با رضايت دادن به آويخته شدن به صليب خواست گناه پيروان خود را ببخشد ، امام حسين عليه السّلام نيز اين چنين به شهادت تن داد .\r\n\r\nحكمت شهادت و امر سياست\r\nاين بحث را مىتوان با پاسخ به يك سؤال مهم دربارهء حادثهء كربلا آغاز كرد . آن سؤال اين است كه اساسا حكمت شهادت امام حسين عليه السّلام چه بوده است ؟ آيا اين شهادت شهادتى سياسى است يا معنوى ؟ به سخن ديگر ، كربلا يك شكست ظاهرى داشته و شهادت خونينى در پى بىآن بوده است . اگر اين حادثه پيروزى سياسى را در آغوش مىكشيد ، جاى اين سؤال نبود ، اما اكنون ، امام حسين عليه السّلام در برابر سپاه اموى شكست خورده و زن و فرزندانش اسير شده ، شهر به شهر گردانده مىشوند . اين اقدام چه هدفى مىتوانسته داشته باشد ؟ به عبارت ديگر ، خداوند در آفرينش اين حادثه براى ولىّ خود ، چه منظور و هدفى را داشته است ؟ اين امر يك پاسخ مىتوانست داشته باشد و آن اين كه اساسا خداوند امام حسين عليه السّلام و يارانش را به اين مصايب گرفتار كرد تا در بهشت جايگاه والاترى داشته باشند . اين پاسخ راه را براى دور شدن از حوزهء سياست فراهم مىكند گرچه ذاتا ممكن است در دو حوزهء مختلف از نتايج كربلا ارزيابى به عمل آيد . تعبير إنّ الله شاء أن يراك قتيلا مىتواند كسانى را به اين هدايت كرده باشد كه امام حسين عليه السّلام و يارانش براى خودشان شهيد شدند . يعنى چون عزيز بودند و خداوند آنها را دوست داشت ، آنان را به سوى خود طلبيد .\r\n هر كه در اين بزم مقرب‌تر است * جام بلا بيشترش مىدهند \r\n و آنكه ز دلبر نظر خاص يافت * داغ عنا بر جگرش مىنهند \r\nاشاره كرديم كه ممكن است در حقيقت اين مسأله منافات با اهداف سياسى نداشته باشد ، اما در ظاهر مروج آن است كه كربلا نه يك حادثهء سياسى بلكه يك رخداد معنوى و شخصى بوده است . با اين پاسخ ، جاى سؤال ديگرى بود ، و آن اين كه اقدام امام به عنوان امام ، چه نتيجه‌اى براى پيروان خود داشت ؟ در اينجا بود كه نه به عنوان\r\n\r\n\r\n","description":"","footnote":"\r\n( 1 ) . حماسهء حسينى ، مرتضى مطهرى ، قم ، صدرا ، 1365 ، ج 3 ، صص 237 - 224 ، در ص 226\r\n","page_name":" 239 ","page_number":239},
  {"content":"\r\n\r\nيك نتيجهء منطقى از آن پاسخ ، بلكه در فضاى آن ممكن بود اين تصور بوجود آيد كه او به شهادت رسيد تا ديگران به نحوى با سوگوارى براى او بتوانند از وجود او در آخرت براى خود بهره ببرند . مكرر اشاره شده است كه اين نتايج به معناى آن نيست كه مقدمات و يا حتى برخى از نتايج آن - مثلا در مورد ثواب گريه كردن - نادرست است بلكه صرفا اشاره به آن است كه اين پاسخها و فضاسازيها راه را براى رواج برداشت صوفيانه و نه سياسى از كربلا فراهم كرده است . مرحوم علامهء مجلسى در عين آنكه به نحوى از ماجراى كربلا برداشت سياسى كرده و در جاى خود اشاره خواهيم كرد ، در زمينهء اين برداشت شخصى در ارتباط با بهرهء امام حسين عليه السّلام براى پيروانشان چنين مىنويسد :\r\nو بايد دانست كه اين مذلتهاى دنيا موجب مزيد عزّت ايشان است و دوست خدا به اينها ذليل نمىگردد . آنها كه مىخواستند كه ايشان را ذليل گردانند ، اكنون نام ايشان به غير لعن و نفرين در زمين مذكور نمىشود و نسلهاى ايشان منقرض شدند و نشانى از قبرهاى ايشان نيست و حق تعالى نام آن بزرگواران را بلند گردانيده و علوم و كمالات ايشان عالم را فرا گرفته و دوست و دشمن بر ايشان در نماز و غير نماز صلوات مىفرستند و به شفاعت ايشان در درگاه خدا حاجت مىطلبند ، و رءوس منابر و مناير را و وجوه دنانير و دراهم را به نام نامى ايشان مزيّن مىگردانند ، و پادشاهان روى زمين و سلاطين با تمكين به طوع و رغبت از روى اخلاص روى بر خاك آستان ايشان مىمالند ، و هر روز چندين هزار كس به بركت زيارت ايشان مغفور مىگردند\r\nو چندين هزار كس به بركت لعنت بر دشمنان ايشان مستحق بهشت مىگردند\r\nو چندين هزار كس از بركت گريستن بر ايشان و محزون گرديدن از مصاب ايشان صحيفهء سيئات خود را از لوث گناه مىشويند\r\nو چندين هزار كس به بركت اخبار و نشر آثار ايشان به سعادات ابدى فايز مىگردند\r\nو چندين هزار كس به بركت احاديث ايشان به درجهء معرفت و يقين مىرسند\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nو چندين هزار كس به متابعت آثار ايشان و اقتداى به سنت ايشان به مكارم اخلاق و محاسن آداب محلى مىگردند\r\nو چندين هزار كور ظاهر و باطن در روضات مقدسات ايشان شفا مىيابند و آلاف و الوف از مبتلاى به بلاهاى جسمانى و روحانى از دار الشفاى بيوت رفيعه و علوم منيعهء ايشان صحت مىيابند . « 1 »\r\n\r\nنگاه صوفيانه\r\nنگاهى به آنچه صوفيان در مفهوم ولايت و مصاديق آن گفته‌اند ، كار را آسانتر مىكند .\r\nغفلت نكنيم كه با وجود تمايلات سياسى كه در برخى از صوفيان وجود داشته و دارد ، طبيعت فكر تصوف ، طبيعتى معنويت‌گرايانه و بدور از سياست مىباشد . رهبرى در تصوف در قالب « ولايت » نمودار شده و اصطلاح « اولياء » بخشى از هويت انديشهء صوفيانه را تشكيل مىدهد . اين ولايت بيش از آنكه با زمين ارتباط داشته باشد ، با آسمان پيوند مىخورد . اگر با زمينيان هم ارتباط دارد براى وصل كردن آنها به آسمان با بريدن كامل آنها از زمين است . زمانى كه از قرن ششم هجرى تصوف به حوزهء تشيع نيز رخنه كرد ، امامان شيعه نيز در شمار اولياء و اقطاب در آمدند . پيش از آن شرح حال برخى از امامان در حلية الاولياء ابو نعيم اصفهانى آمده بود ، اما رسميت يافتن اين امر از زمانى بود كه در آثار صوفيان ، شرح حال دوازده امام را مىبينيم . اين بار ولايت امامان اثنى عشر عليهم السّلام در كنار ولايت ديگر اقطاب صوفيه پذيرفته مىشود . البته بحث بر سر خاتم ولايت باقى مىماند كه محيى الدين عربى ، عيسى بن مريم عليه السّلام را مطرح مىكرد و سيد حيدر آملى ، صوفى شيعى ، از اين سخن او بر آشفته است كه خاتم اولياء نه او ، بلكه امام على بن ابى طالب عليه السّلام است . « 2 »\r\nاندك اندك تصوف عالم اسلام ، بويژه حوزهء شرق را تحت اشغال خود در آورد\r\n\r\n\r\n","description":"","footnote":"\r\n( 1 ) . مجموعهء رسائل اعتقادى علامه محمد باقر مجلسى ، به كوشش سيد مهدى رجايى ، مشهد ، بنياد پژوهشهاى اسلامى ، 1368 ، صص 199 - 198\r\n( 2 ) . جامع الاسرار و منبع الانوار ، سيد حيدر آملى ، تصحيح : پروفسور هانرى كربن ، يحيى عثمان ، تهران ، انتشارات علمى و فرهنگى ، 1368 ، ص 396 به بعد .\r\n","page_name":" 241 ","page_number":241},
  {"content":"\r\n\r\nبه طورى كه سنى و شيعهء اين ديار تحت تأثير آن قرار گرفتند . سنيان صوفى علاقه‌مند به امامان شده و در كتابهاى خود از آنان به عنوان امام ياد مىكنند . خواجه محمد پارسا ، از رؤساى برجستهء نقشبنديان ، در « فصل الخطاب » خود ، شرح حال دوازده امام را مىآورد . حافظ حسين كربلائى در « روضات الجنان و جنات الجنان » خود همچنين مىكند . فضل الله بن روزبهان خنجى صوفى نيز كتاب « وسيلة الخادم الى المخدوم در شرح صلوات چهارده معصوم » را مىنگارد . اين اخرى رسما ولايت امامان را مىپذيرد اما با اين شرط كه از خلافت تفكيك شود . « 1 » در اينجاست كه امامان در اين انديشه ، هويت غير سياسى مىيابند گرچه ولايت را دارند . در چنين فضايى صوفى مشهورى همچون ملا حسين كاشفى سبزوارى دست به نگارش كتاب « روضة الشهداء » مىزند . اين كتاب مبناى روضه‌خوانى در دورهء صفويه به بعد مىشود . « 2 »\r\nاكنون پرسش اين است : آيا وى انديشهء صوفيانهء خود را در ترويج برداشت صوفيانه از حادثهء كربلا و اصولا شخصيت امام حسين عليه السّلام در اين كتاب آورده است يا نه ؟ پاسخ نمىتواند منفى باشد . مگر كسى مىتواند در تأليف چنين اثرى ، انديشه‌هاى صوفىگرايانهء خود را كنار بگذارد . بايد بدانيم كه از آن پس كتاب يك صوفى سنى مبناى تحليلهاى جارى دربارهء كربلا مىشود و اين تأثير مهمى در تبديل حادثهء كربلا از يك حادثهء سياسى به يك حادثهء غير سياسى اما معنوى و عاطفى با ملاحظات صوفيانه مىشود . نبايد غفلت كرد كه صفويان نيز از تصوف برخاسته بودند و تا سالها دولت آنها صوفى زده بود . فضاى جامعه نيز چنين بود . اين فضا على رغم مبارزات علمى فقها ، تا مدتها پابرجا بود و هيچ‌گاه به طور كامل از بين نرفت .\r\n\r\nهدف و آگاهى پيشين\r\nمسألهء ديگرى كه گويا تأثير ويژه‌اى در بحث برداشت سياسى يا صوفيانه از عاشورا داشته و به نحوى با فلسفهء شهادت ارتباط يافته ، مسألهء آگاهى پيشين از حادثهء كربلا\r\n\r\n\r\n","description":"","footnote":"\r\n( 1 ) . نگاه كنيد به : مقدمهء كتاب وسيلة الخادم الى المخدوم ، فضل الله بن روزبهان خنجى ، به كوشش رسول جعفريان ، قم ، كتابخانهء آية الله مرعشى ، 1371 ، ص 29 به بعد .\r\n( 2 ) . در اين مجموعه مقالى مستقل در شرح كتاب روضة الشهداء آمده است .\r\n","page_name":" 242 ","page_number":242},
  {"content":"\r\n\r\nتوسط امام حسين عليه السّلام است . براى كسى كه از رخ دادن چنين حادثه‌اى خبر ندارد ، طبيعى است كه حد اقل در ظاهر و از ديد خود او راهى جز آن وجود ندارد كه در پى پيروزى بر دشمن است . اين پيروزى صرفا به يك مبارزهء منتهى به پيروزى ختم نمىشود ، بلكه در نهايت به مسألهء تشكيل حكومت نيز مىانجامد . سؤال اين است كه اگر بنا باشد كه امام حسين عليه السّلام آگاهى پيشين از اين رخداد داشته باشد ، در آن صورت فرض پيروزى سياسى و غلبهء بر دشمن و تشكيل حكومت با اشكال مواجه خواهد شد . به سخن ديگر سؤال اين است كه چگونه ممكن است كسى از شهادت خود آگاه باشد ، و در عين حال هدفى سياسى مشخصى را دنبال كند ؟\r\nالف : يك نظر آن است كه از اساس اين آگاهى پيشين را انكار كرد . در اين صورت براى تحليل مشكل مورد بحث دشوارى خاصى نخواهد بود . مراجعه به منابع نشان مىدهد كه در ميان متكلمين شيعه اين عقيده به اين وسعت طرفدارى ندارد ، بر عكس اخبار تاريخى و حديثى فراوانى بر خلاف آن در متون وجود دارد .\r\nب : پاسخ احتمالى ديگر كه از طرف برخى نيز ابراز شده اين است كه امام حسين عليه السّلام از پيش نسبت به شهادت خود آگاه بوده اما تا زمانى كه به زمين كربلا نرسيده بود ، نمىدانست كه آن شهادت در همين سفر براى وى رخ خواهد داد . به سخن ديگر او به صورت كلى از شهادت خود خبر داشت ، اما جزئيات قضيه از نظر زمانى و مكانى دانسته نبود . با اين فرض مىتوان نوعى هدف سياسى مشخص را تا قبل از رسيدن به زمين كربلا و تطبيق آن اخبار كلى بر حادثه‌اى كه شرف انجام است ، در نظر گرفت ؛ اين هدف مىتواند به دست گرفتن حكومت باشد .\r\nج : پاسخ ديگر آن است كه هدف را به گونه‌اى تعريف كنيم كه با اين نوع آگاهى پيشين سازش داشته باشد . اگر هدف تسخير حكومت باشد ، به نظر مىرسد كه حد اقل در ظاهر اين تعارض در تصميم وجود داشته باشد . اما اگر هدف نوعى ايثار براى به راه انداختن يك جنبش انقلابى باشد ، در آن صورت شهادت خود يك هدف سياسى خواهد بود . به اين معنا كه امام از شهادت خود به دقت آگاه بوده و صرفا براى نجات دين دست به اين اقدام زده است . اين سيره در ميان افراد انقلابى عالم مرسوم و معمول\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nاست . اما مشكلى كه در اينجا وجود دارد آن است كه بايد اين برداشت سياسى را برداشت حد اقل دانست . به عبارت ديگر ، قيام امام صرفا جنبه انكار وضع موجود دارد اما آيا چيزى در جهت اثبات موقعيتى جديد را هم اثبات مىكند ؟ به عبارت ديگر با اين تعريف روشن نمىشود - بلكه اثبات نمىشود - كه امام در پى تسخير حكومت بوده است ، بلكه تنها به دست مىآيد كه امام براى نشان دادن اوضاع بحرانى جامعه ، فساد حاكم و افشاگرى دست به اين كار شهادت طلبانه زده است . با اين حال اين هدف ، نبايد آن گونه برخى از متكلمان سنى از قديم به عنوان اعتراض به شيعه گفته‌اند ، و برخى از نويسندگان جديد نيز مطرح كرده‌اند ، نوعى انتحار تلقى شود .\r\nهمانطور كه گذشت چنين سيره‌اى در شرايط خاص خود ، از نظر عقل و عقلا پذيرفته است . اين ديدگاه طرفداران فراوانى دارد .\r\nد : پاسخ به اين كه هدف امام امر به معروف و نهى از منكر بوده ، چيزى را نسبت به آنچه دربارهء پاسخ فوق اشاره كرديم تغيير نمىدهد . جز آنكه اگر بخواهد مشكل انتهار را جواب دهد راهى جز انكار آگاهى پيشين به صورت جزئى ندارد . اگر ارتباطى با آن مشكل نداشته و صرفا در بيان تبيين هدف سياسى مشخص امام حسين عليه السّلام باشد ، بايد گفت هنوز بايد براى اثبات آنكه هدف امام حسين عليه السّلام گرفتن حكومت بوده چاره‌اى انديشيد . شامل كردن هدف « امر به معروف و نهى از منكر » به گرفتن حكومت ، نمىتواند گريزگاه امنى براى سؤالات مورد بحث باشد ؛ زيرا در آن صورت با اين سخن فرقى نخواهد داشت كه امام در پى حكومت بوده ، در اين صورت سؤال آغازين هنوز باقى است كه چگونه با آگاهى به شهادت مىتوان تصور به دست گرفتن حكومت را داشت ؟\r\nاكنون كه بحث به برداشت سياسى از كربلا در حد اصل امر به معروف و نهى از منكر شد ، مناسب است اشاره كنيم كه با پذيرفتن امر به معروف و نهى از منكر به عنوان يك هدف سياسى براى قيام امام ، قدم بلندى به سوى برداشت سياسى برداشته‌ايم . اين هدف ما را به اين جهت رهنمون مىكند كه كربلا را صرفا به عنوان يك قضيه شخصى در نظر نگيريم . به سخن در ديگر اگر قرار شد كه تمام ماجرا در\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nيك آگاهى پيشين با يك دستور ويژه در رفتن به سوى شهادت خاتمه يابد ، گرچه ممكن است به ظاهر منزلت امام از لحاظ معنوى بالاتر رفته باشد ، اما به همان مقدار بعد سياسى قضيه محدود مىشود . بهتر است به نقل توضيحات استاد مطهرى كه خود از طرفداران نظريه امر به معروف و نهى از منكر است بپردازيم ، خواهيم ديد كه نگرانى عمدهء استاد مطهرى افراط در برداشت صوفيانه و شخصى است :\r\nيكى از امورى كه موجب مىگردد داستان كربلا از مسير خود منحرف گردد و از حيّز استفاده و بهره‌بردارى عامهء مردم خارج شود و به بالاخره آن هدف كلى كه از امر عزادارى آن حضرت در نظر است منحف گردد اين است كه مىگويند حركت سيد الشهدا معلول يك دستور خصوصى و محرمانه به نحو قضيهء شخصيه بوده است و دستورى خصوصى در خواب يا بيدارى به آن حضرت داده شده است ؛ زيرا اگر بنا شود كه آن حضرت يك دستور خصوصى داشته كه حركت كرده ، ديگران نمىتوانند او را مقتدا و امام خود در نظير اين عمل قرار دهند [ دقت كنيد حساسيت بر سر برداشت سياسى از كربلا براى پيروان است 
  ] و نمىتوان براى امام حسين عليه السّلام مكتب قايل شد ، بر خلاف اين كه بگوييم حركت امام حسين عليه السّلام از دستورهاى كلى اسلام استنباط و استنتاج شد . . . معمولا گويندگان براى اين كه به خيال خودشان مقام امام حسين عليه السّلام را با ببرند ، مىگويند دستور خصوصى براى شخص امام حسين عليه السّلام براى مبارزهء با شخص يزيد و ابن زياد بود و در اين زمينه از خواب و بيدارى هزارها چيز مىگويند . . . هر اندازه در اين زمينه خيال‌بافى بيشتر بشود از جن و ملك و بيدارى و دستورهاى خصوصى زياد گفته شود ، اين نهضت را بىمصرف‌تر مىكند . . . ما شرقيها مقام را به اين مىدانيم كه گفته شود فلان شخص اهل مكاشفه است ، اهل كرامت و معجزه است ، جن در تسخير دارد ، با فرشتگان تماس دارد . شك نيست كه امام حسين عليه السّلام داراى مقام ملكوتى است ، اما او داراى مقام جمع الجمعى است ، انسان كامل است ، مقام انسان از فرشته بالاتر است . . . « 1 »\r\n\r\n\r\n","description":"","footnote":"\r\n( 1 ) . حماسهء حسينى ، ج 3 ، صص 86 - 84 ؛ آقاى مطهرى در همانجا ص 388 نيز نوشته‌اند كه اقدام امام حسين عليه السّلام بر اساس دستور خصوصى نبوده بلكه منطق شهدا و فداكاران بوده است .\r\n","page_name":" 245 ","page_number":245},
  {"content":"\r\n\r\nتحريف معنوى دومى كه از نظر تفسير و توجيه حادثهء كربلا رخ داده ، اين است كه مىگويند ، مىدانيد چرا امام حسين نهضت كرد و كشته شد ؟ مىگوييم چرا ؟\r\nمىگويند : يك دستور خصوصى فقط براى او بود . به او گفتند برو و خودت را به كشتن بده . پس به ما و شما ارتباط پيدا نمىكند ، يعنى قابل پيروى نيست ! به دستور اسلام كه دستورات كلى و عمومى است ، مربوط نيست . . . آيا خيانتى از اين بالاتر هم در دنيا وجود دارد ؟ . « 1 » اين كه مىگويند : عارفا بحقه ، معرفت امام لازم است ، براى اين است كه فلسفهء امامت و پيشوايى و نمونه بودن و سرمشق بودن است . امام انسان ما فوق است نه ما فوق انسان و به همين دليل مىتواند سرمشق بشود ، اگر ما فوق انسان مىبود ، به هيچ وجه سرمشق نبود ، لهذا به هر نسبت كه ما شخصيت‌ها و حادثه‌ها را جنبهء اعجازآميز و ما فوق انسانى بدهيم ، از مكتب بودن و از رهبر بودن خارج كرده‌ايم . « 2 »\r\nه : پاسخ ديگر آن است كه اصولا دربارهء انبيا و امام معصوم ظاهر و باطن را از يكديگر تفكيك كرد . آنها مكلّف به ظاهر بوده و وظايف اجتماعى خود را بر اساس اين تكليف انجام مىداده‌اند . در باطن نيز از قضايا بر اساس آنچه خداوند در اختيار آنها قرار داده بود ، آگاهى داشتند . در اين پاسخ ، آنچه به بحث ما مربوط مىشود آن است كه حتى اگر فرض كنيم كه هدف امام حسين عليه السّلام بر پايهء اقداماتى كه انجام شده ، سرنگونى حكومت اموى و تأسيس دولت جديدى به رهبرى خود بوده ، بر اساس ظاهر ، اين مىتوانسته معقول باشد . در مثل اين بحث را به گم شدن شتر پيامبر صلّى اللّه عليه و آله تشبيه مىكنند كه على رغم آگاهى از آن ، اصحاب را در پى بىآن فرستاده و تا وقتى ضرورت پيش نيامد ، اين آگاهى خويش را افشا نكرد . اگر از نظر كلامى كسى در اين بحث ترديد نكند ، توان گفت كه با برداشت سياسى مىتواند همراه باشد . علامهء مجلسى به اين تحليل اعتقاد دارد و در حد خود ، كوشيده است تا برخورد سياسى - البته نه در حد گرفتن حكومت - داشته باشد . در واقع او به همان اندازه كه برداشت معنوى دارد ، برداشت سياسى نيز دارد . ابتدا سخن او را در تحليل و تفكيك ظاهر و\r\n\r\n\r\n","description":"","footnote":"\r\n( 1 ) . حماسهء حسينى ، ج 1 ، صص 67 - 66\r\n( 2 ) . حماسهء حسينى ، ج 3 ، ص 292\r\n","page_name":" 246 ","page_number":246},
  {"content":"\r\n\r\nباطن نقل كنيم :\r\nو بايد كه ايشان [ انبيا و امامان 
  ] به علم واقع مكلّف نباشند ، و در تكاليف ظاهره با ساير ناس شريك باشند ، چنانچه ايشان در باب طهارت و نجاست اشياء و ايمان و كفر عباد به ظاهر مكلف بودند و اگر به علم واقع مكلف مىبودند ، بايست كه با هيچ كس معاشرت نكنند ، و همه چيز را نجس دانند و حكم به كفر اكثر عالم بكنند ، و اگر چنين مىبود حضرت رسول صلّى اللّه عليه و آله دختر به عثمان نمىداد و عايشه و حفصه را به حبالهء خود در نمىآورد . پس حضرت امام حسين عليه السّلام به حسب ظاهر مكلف بود كه با وجود اعوان و انصار با منافقان و كفار جهاد كند و با وجود بيعت زياده از بيست هزار كس و وصول زياده از دوازده هزار نامه از كوفيان بىوفا ، اگر تقاعد مىورزيد و اجابت ايشان نمىنمود ، ايشان را به ظاهر بر حضرت ، حجّت بود و حجّت الهى بر ايشان تمام نمىشد . « 1 »\r\nتقسيم ظاهر و باطن و تفكيك آنها از يكديگر ، امرى است كه بسيارى از متكلمان شيعه پذيرفته‌اند . استاد مطهرى - رحمة الله عليه - با اشاره به آنكه آگاهيهاى تاريخى تنها غير قابل اطمينان بودن اين سفر را اثبات مىكند ، مىنويسند :\r\nدر عين حال اين جهت منافات ندارد با جهت ديگر و آن اين كه امام در يك سطح ديگرى كه سطح معنويت و امامت است مىدانسته كه عاقبت به كربلا نزول خواهد كرد و همانجا شهيد خواهد شد . « 2 »\r\nاين مطلبى است كه براى آقاى صالحى قابل قبول نيست . به باور او اين سخن كه كسى بگويد : امام حسين عليه السّلام هم مىدانست قبل از رسيدن به كوفه در كربلا شهيد مىشود و هم در همان حال تصميم داشت در كوفه تشكيل حكومت بدهد » منجر به اين مطلب خواهد شد كه « تصميم رفتن به كوفه و عدم تصميم رفتن به كوفه در آن واحد در قلب امام حاصل شده است و اين همان اجتماع نقيضين است كه در هيچ سطحى ممكن نيست . »\r\n\r\n\r\n","description":"","footnote":"\r\n( 1 ) . مجموعه رسائل اعتقادى علامهء مجلسى ، صص 201 - 200\r\n( 2 ) . حماسهء حسينى ، ج 3 ، ص 189\r\n","page_name":" 247 ","page_number":247},
  {"content":"\r\n\r\nبه طور طبيعى ايشان بايد توجه مىكرد كه تناقض دست كم هشت شرط دارد ، يكى از آنها وحدت جهت است . اگر امام يا هر يك انبياى الهى در هر تصميمى بر اساس تكليف ظاهر و باطن مكلف باشند كه دو جور تصميم بگيرند ، چگونه تناقضى بوجود خواهد آمد ، در حالى كه جهت يكى ظاهر و جهت ديگر باطن است . مگر پدر با فرزند كوچكش درست نظير اين برخورد را ندارد . در دل از بسيارى چيزها آگاه است اما عملا در دو سطح عمل مىكند يكى خواست فرزند و در جهت تربيت او و ديگرى بر اساس آگاهى قبلى خود .\r\nبازگرديم به بيان برداشت سياسى مرحوم مجلسى كه از معتقدان به تفكيك ظاهر و باطن است . او در اين برداشت بر افشاى ظلم و احياى دين در رخداد كربلا تكيه دارد . اشاره كرديم كه تكليف ظاهر و باطن مىتواند با برداشت سياسى سازگار باشد ، گرچه همچنان به دلايل ديگر در معرض گرايش به برداشت صوفيانه است .\r\nعلامهء مجلسى به عنوان يك عالم اخبارى ( با اندكى اعتدال ) در مرز گرايش معنوى و مادى به هر دو توجه دارد گرچه بايد پذيرفت كه در اخبار اين بحث روايات فراوانى وجود دارد كه بار گرايش معنوى را تقويت مىكند . ما پيش از اين اشاره به برداشت معنوى وى از كربلا داشتيم . اكنون مرورى بر برداشت سياسى او داريم :\r\nو در حقيقت اگر نظر كنى ، آن امام مظلوم جان شريف خود را فداى دين جد بزرگوار خود كرد ، و اگر با يزيد صلح مىكرد و انكار افعال قبيحهء او نمىنمود در اندك وقتى شرايع دين و اصول و فروع ملت سيد المرسلين مندرس و مخفى مىشد ، و معاويه چندان سعى در اخفاى آثار آن حضرت كرده بود كه قليلى باقى مانده بود و آن قليل نيز به اندك زمانى بر طرف مىشد و قبايح اعمال و افعال آن ملاعين در نظر مردم مستحسن مىشد و كفر عالم را مىگرفت . شهادت آن حضرت سبب آن شد كه مردم قدرى از خواب غفلت بيدار شدند و قبايح عقايد و اعمال ايشان را فهميدند و صاحب خروجها مانند مختار و غير او به هم رسيدند و در اركان دولت بنى اميه تزلزل انداختند و همان باعث انقراض و استيصال ايشان شد . « 1 »\r\n\r\n\r\n","description":"","footnote":"\r\n( 1 ) . مجموعه رسايل اعتقادى علامهء محمد باقر مجلسى ، ص 201\r\n","page_name":" 248 ","page_number":248},
  {"content":"\r\n\r\n\r\nبسوى برداشت سياسى\r\nبايد گفت كه تشيع از عصر صفوى به اين سوى اجتماعىتر شده است . اين معلول تماس نزديكتر و حضور جدىتر در سياست بوده است . در دورهء صفوى مشاركت فعال بود ، اما در دورهء قاجار حكومت از شريك كردن آنان ابا داشت . زمانى كه در مشروطه نظام سلطنتى دچار مشكل شده و سخن از جانشين به ميان آمد ، بحث از قدرت ولايت جدىتر شد ، اما به مثابهء يك نظريهء جامع تبيين نشد . روحانيت بعد از مشروطه از نظر شركت در سياست دچار مشكلات جدى شد . هم به دليل انزواى خود و هم فشار قدرت حاكم براى خارج كردن آنها از صحنه . در عين حال كسانى آتش اين حضور را گرم نگاه داشتند . احساسات مذهبى بعد از شهريور بيست اوج گرفت . به دنبال آن نفوذ افكار سياسى و اجتماعى غرب و شرق ، علماى شيعه را به مبارزه طلبيد ، پس از مشاركت علما در مشروطه و شركت در تبيين و روشن كردن جنبه‌هاى سياسى اسلام در رساله‌هايى كه آن زمان تأليف شد ، مدتى ركود پيش آمده بود . اين ركورد با تحول مجددى كه در دههء چهل به وجود آمد ، شكسته شد و بار ديگر داعيهء رهبرى اسلام كه رهبرى دينى را ترويج مىكرد ، فزونى گرفت . مىتوان گفت اگر چه در اين كتابها بحث ويژه‌اى دربارهء رهبرى نمىشد يا اگر مىشد كلى بود ، اما نوشته‌ها آكنده از بحث داعيهء اسلام براى رهبرى بود . ضميمه شدن اين مبارزات فكرى با مبارزات سياسى ، راه بهره‌گيرى از نهضت امام حسين عليه السّلام را باز كرد . ضرورت اين بحث از چند جهت روشن بود . سخن بر سر وجود نظام ظالمانه‌اى بود كه بايد سرنگون مىشد . سخن بر سر شهادت بود كه در اعدامهاى رژيم ستم‌شاهى پهلوى تبلور داشت . سخن بر سر بيرون آوردن جامعه شيعه از ركود بود ، اين ركود تا اندازه‌اى در افراط در برداشتهاى صوفيانه از كربلا بود . در فضايى كه امام خمينى - رحمة الله عليه - كتاب ولايت فقيه را نگاشت و ولايت فقيه را به عنوان يك نظريهء جامع حكومتى تبيين مىكرد ، در ايران نوشته‌هايى منتشر مىشد همچون « راه حسين » ، « الفباى قيام امام حسين عليه السّلام » « شهيد جاويد » ، « تحريفات عاشورا » و « شهادت » . اين كتابها بر پايهء نگرشهاى مختلفى تأليف شده و گاه ميان نويسندگان آنها تعارضاتى\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nوجود داشت ، اما همه به اين نتيجه رسيده بودند كه بايد از نهضت عاشورا برداشت سياسى جدىترى كرد . از ميان اين كتابها بيشترين جدال را كتاب شهيد جاويد بر انگيخت . صرف نظر از بحثهاى كلامى ، و اشكالاتى كه از اين زاويه بر اين كتاب مىشد - و برخى صرفا بر اين قسمت كتاب نقد داشتند - كتاب مزبور به قصد سياسى كردن نهضت امام حسين عليه السّلام در حد تسخير حكومت بود . آقاى صالحى حتى نمىخواست اين نظر را بپذيرد كه هدف امام حسين عليه السّلام مىتوانست نوعى شهادت باشد كه فى حد نفسه براى احياى اسلام لازم است . او به كمترين از اين نمىانديشيد كه امام براى تصاحب حكومت قيام كرده است . به نظر چنين مىرسد كه آقاى صالحى براى دستيابى به آنچه خواسته و اين نوعى افراط در سياسى كردن بوده مجبور به مخالفت با برخى از بديهيات شده است . اما نبايد فراموش كرد كه اثر مزبور جبههء مهمى را در برابر برداشتهاى افراطى صوفيانه گشود .\r\nتحليل مرحوم دكتر حميد عنايت از اين بعد كتاب قابل توجه است . او مىنويسد :\r\nچنان كه به آسانى مشهود است هدف اصلى « شهيد جاويد » ، سياسى كردن جنبه‌اى از امام‌شناسى شيعه است كه تا ايام اخير كلا با تعابير عرفانى ، شاعرانه و عاطفى برگزار مىشد . نتيجهء اين كار ، پيدايش گرايش محتاطانه ولى رو به افزايش ، در ميان شيعيان مبارز بود كه با واقعهء كربلا بسان فاجعه‌اى اساسا انسانى برخورد كنند و به تبع آن ، عمل قهرمانى امام را واقعه‌اى بىهمتا و تقليدناپذير در تاريخ تلقى نكنند و آن را فراتر از حد موجودات انسانى ندانند . « 1 »\r\n\r\nهدف سياسى : شهادت\r\nبايد به اين نكته توجه كرد كه اصولا برداشت سياسى از كربلا در ميان آثارى كه پيش از اين ياد شد ، صرفا در اين خلاصه نمىشد كه امام حسين عليه السّلام به هدف دستيابى به حكومت چنين اقدامى را كرده است . بلكه از ديد برخى از همان نويسندگان ، اساسا\r\n\r\n\r\n","description":"","footnote":"\r\n( 1 ) . انديشهء سياسى در اسلام معاصر ، صص 331 - 330\r\n","page_name":" 250 ","page_number":250},
  {"content":"\r\n\r\nاين مطلب مورد انكار قرار گرفته است . از ميان آنها كسانى چون دكتر شريعتى را مىتوان نام برد كه برداشت سياسى خود را از دل مفهوم شهادت به دست مىآورد و در كنار آن رسما اين امر را كه امام حسين عليه السّلام براى تصاحب حكومت قيام كرده انكار مىكند . در اصل ، برداشت سياسى مىتوانست تحت اين عنوان باشد كه امام با اقدام فداكارانه‌اى كه انجام داد ، كوشيد تا مردم را به مبارزهء عليه حكومت وادارد . از اين زاويه ، گريه و عزادارى نيز نه به عنوان يك برداشت صوفيانه ، بلكه به عنوان يك اقدام سياسى مىتوانست مورد استفاده قرار گيرد . پذيرفتن اين امر كه امام همانند بسيارى از رهبران فداكار عالم خواسته است تا خون خود را براى آبيارى اسلام بريزد ، براى برخى از كسانى كه در برداشت سياسى راه افراط را پيموده‌اند ، دشوار بوده است . اين سؤال كه « كشته شدن حسين بن على عليه السّلام چگونه ممكن است باعث ترويج دين و پيشرفت اسلام شود » سؤالى است كه براى آقاى صالحى به صورت مشكلى در آمده است كه به قول خودش « هنوز براى ما حل نشده است . » « 1 »\r\nنامبرده نتايج مختلفى را كه مىتوان بر كشته شدن امام حسين عليه السّلام از قبيل رسوايى بنى اميه و يا نظاير آن مطرح كرد غير قابل قبول عنوان كرده است ، اما توضيح نداده است كه آيا اساسا ممكن است كه كسى به خاطر اين قبيل نتايج ، دست به چنين اقدام فداكارانه زده باشد . اگر در اصل اين مطلب ترديدى نباشد ، كه نيست ، ممكن است پذيرفت كه كسى كه خود چنين كرده ، نتايجى را در نظر داشته ، هر چند ممكن است از ديد ايشان آن نتايج محقق نشده باشد . اين نيز گفتنى است كه بسيارى از انقلابيونى كه در دهه‌هاى اخير دربارهء امام حسين كتاب نوشتند ، به راحتى پذيرفتند كه امام حسين عليه السّلام خواست خونش ريخته شود تا اسلام زنده گردد . در اين جمله مىتوان از شهيد هاشمىنژاد ياد كرد كه در كتاب درسى كه حسين به انسانها آموخت اين ديدگاه را پذيرفته است .\r\n\r\n\r\n","description":"","footnote":"\r\n( 1 ) . شهيد جاويد ، نعمت الله صالحى نجف‌آبادى ، تهران ، كانون انتشار ، ص 326 ( بحث آيا : كشتن امام به سود اسلام بود ؟ )\r\n","page_name":" 251 ","page_number":251},
  {"content":"\r\n\r\n\r\nسخن آخر\r\nآنچه باقى مىماند شرح اين نكته است كه در انقلاب اسلامى ، با رهبرى قوى ، متين و انقلابى رهبر كبير انقلاب ، حضرت آية الله العظمى امام خمينى - قدس الله نفسه الزكية و حشره الله مع اجداده الطاهرين - گرايش برداشت سياسى تقويت شده و آن امام در مقاطع مختلفى در اين زمينه سخن گفتند . مجموعهء اين سخنان در مجموعه‌اى تحت عنوان قيام عاشورا در كلام و پيام امام خمينى چاپ شده كه بررسى آن ، بر اساس آنچه تاكنون گفته‌ايم ، مقال ديگرى را مىطلبد . عجالتا دو جمله از سخنان امام را به عنوان حسن ختام اين مقال مىآوريم . ايشان در جايى فرموده‌اند :\r\nوقتى كه حضرت سيد الشهداء آمد مكه ، و از مكه در آن حال بيرون رفت ، يك حركت سياسى بزرگى بود ، تمام حركات حضرت ، حركات سياسى بود ، اسلامى - سياسى ، و اين حركت اسلامى - سياسى بود كه بنى اميه را از بين برد و اگر اين حركت نبود ، اسلام پايمال شده بود . « 1 »\r\nو در جاى ديگرى فرموده‌اند :\r\nسيد الشهداء آمده بود حكومت هم مىخواست بگيرد ، اصلا براى اين معنا آمده بود و اين يك فخرى است و آنهايى كه خيال مىكنند كه حضرت سيد الشهداء براى حكومت نيامده خير ، اينها براى حكومت آمدند براى اين كه بايد حكومت دست مثل سيد الشهداء باشد ، مثل كسانى كه شيعه سيد الشهداء هستند باشد . « 2 »\r\n\r\n\r\n","description":"","footnote":"\r\n( 1 ) . صحيفهء نور ، ج 18 ، ص 140\r\n( 2 ) . صحيفهء نور ، ج 20 ، ص 190\r\n","page_name":" 252 ","page_number":252},
  {"content":"\r\n\r\n\r\nامام سجّاد عليه السّلام\r\n\r\n","description":"","footnote":"","page_name":" 253 ","page_number":253},
  {"content":"\r\n . \r\n","description":"","footnote":"","page_name":" 254 ","page_number":254},
  {"content":"\r\n\r\nشمس الدين ذهبى :\r\nكان لعلى بن الحسين جلالة عجيبة و حقّ له و الله ذلك ، فقد كان أهلا للامامة العظمى لشرفه و سؤدده و علمه و تألّهه و كمال عقله سير اعلام النبلاء ، ج 4 ، ص 398 امام سجاد عليه السّلام\r\nعلى بن الحسين عليه السّلام ، مشهور به زين العابدين و سجّاد ، چهارمين امام شيعه است كه بنا به قول مشهور « 1 » در سال 38 هجرى متولد شده است . در نقل‌هاى چندى هم سال 35 و 36 ، سال تولد دانسته شده است . « 2 » احمد بن قاسم كوفى سال تولد آن حضرت را سال 30 هجرى ياد كرده است . « 3 » روز تولد آن حضرت در منابع مختلف « 4 » نيمهء جمادى الاولى دانسته شده است . برخى ديگر تولد را در نهم شعبان « 5 » و برخى ديگر در پنجم\r\n\r\n\r\n","description":"","footnote":"\r\n( 1 ) . تواريخ النبى و الآل ، ص 29 از : الارشاد ، ص 284 ؛ مسار الشيعة ، ص 31 ؛ التهذيب ، ج 6 ، ص 77 ؛ روضة الواعظين ، ص 242 ؛ كشف الغمة ، ج 2 ، ص 105 ؛ الفصول المهمة ، ص 183 ؛ الدروس ، ص 153 ؛ المناقب ، ابن شهر آشوب ، ج 4 ، ص 175 ؛ اعلام الورى ، ص 256\r\n( 2 ) . تواريخ النبى و الآل ، ص 30 از : الاقبال ، ص 621 ؛ مصباح المتهجد ، ص 733 . بيهقى در لباب الانساب سه قول را در تولد امام سجاد عليه السّلام آورده : 33 ، 36 و 38 هجرى .\r\n( 3 ) . الاستغاثة ، ص 116 . مشكلى كه وجود داشته آن است كه برخى مانند همين كوفى خواسته‌اند تا امام سجاد عليه السّلام را فرزند بزرگ امام حسين عليه السّلام بدانند . گفته شده كه شيخ مفيد ، شيخ طوسى در كتاب رجال ، على و احمد فرزندان طاووس ، علامه در خلاصة الرجال بر اين باورند . اين در حالى است كه اعاظم مورخان و محدثان ، امام سجاد عليه السّلام را كوچكتر از على اكبر كه در عاشورا به شهادت رسيد مىدانند . در اين باره نك : تواريخ النبى و الآل ، ص 31\r\n( 4 ) . از جمله : مسار الشيعة ، ص 31 ؛ مصباح المتهجد ، ص 733 ؛ اعلام الورى ، ص 256\r\n( 5 ) . روضة الواعظين ، ص 242\r\n","page_name":" 255 ","page_number":255},
  {"content":"\r\n\r\nآن ماه دانسته‌اند . « 1 »\r\nاگر تولد امام در سال 38 هجرى باشد ، آشكار است كه امام ، بخشى از حيات امام على عليه السّلام و نيز دوران امامت امام مجتبى و امام حسين عليه السّلام را درك كرده و ناظر تلاش معاويه براى تحت فشار گذاشتن شيعيان در عراق و ديگر نقاط بوده است . اما برخى از نويسندگان با توجه به اخبارى كه در جريان واقعهء طف نقل شده ، سن امام را كمتر از آنچه مشهور است ، دانسته و تولد امام را در حدود سال 48 گفته‌اند . اين اخبار حاكى از آن است كه پس از شهادت امام حسين عليه السّلام و يارانش ، افرادى قصد به شهادت رساندن امام سجاد عليه السّلام را داشته‌اند ، اما عدّه‌اى به سبب نابالغ بودن آن حضرت از قتل وى جلوگيرى كردند . حميد بن مسلم ، كه خود در كربلا حضور داشته ، مىگويد : شمر براى كشتن امام سجّاد آمد ، اما من با استناد به اين كه او كودك است ، از كشته شدن او جلوگيرى كردم . « 2 »\r\nهمچنين نقل شده كه وقتى عبيد الله تصميم به قتل امام سجاد عليه السّلام گرفت ، از برخى خواست تا علايم بلوغ را در او جستجو كنند . وقتى آنها شهادت به بلوغ او دادند ، حكم قتل او را صادر كرد . اما امام با گفتن اين سخن كه اگر تو مدعى « قرابت » با خاندان پيامبر صلّى اللّه عليه و آله هستى ( به عنوان نوهء ابو سفيان ! ) مىبايد مردى را به همراهى اين زنان تا مدينه بفرستى ، ابن زياد را در شرايطى قرار داد تا از تصميم كشتن وى منصرف شود . « 3 » در خبر ديگرى آمده است كه حضرت زينب عليها السّلام از كشته شدن امام سجاد عليه السّلام جلوگيرى كرد و فرمود : اگر قصد كشتن او را دارند ، اول بايد او را بكشند . « 4 »\r\nجاحظ نيز در بر شمردن خطاهاى امويان اشاره به بىحرمتى به امام سجّاد در جستجوى علايم بلوغ پس از واقعهء كربلا كرده است . « 5 » اگر اين اخبار درست باشد ، « 6 » مىبايد سن امام كمتر از آن چيزى باشد كه مشهور است ؛ زيرا نهايت سن بلوغ پانزده سال است و بناچار طبق اين اخبار شرايط به گونه‌اى بوده كه سنى در همين حدود را\r\n\r\n\r\n","description":"","footnote":"\r\n( 1 ) . كشف الغمة ، ج 2 ، ص 105\r\n( 2 ) . تاريخ الطبرى ، ج 5 ، ص 229 ( ط مؤسسة عز الدين )\r\n( 3 ) . همان ، ج 5 ، ص 231\r\n( 4 ) . همان ، ج 5 ، ص 231\r\n( 5 ) . شرح نهج البلاغه ، ابن ابى الحديد ، ج 15 ، ص 236\r\n( 6 ) . على بن الحسين ، سيد جعفر شهيدى ، صص 32 ، 33\r\n","page_name":" 256 ","page_number":256},
  {"content":"\r\n\r\nاقتضا مىكرده است .\r\nگرچه اين اخبار در منابع متعددى نقل گرديده ، اما شواهدى وجود دارد كه مانع از قبول آنهاست ؛ اولا اين كه مشهور مورّخان و سيره‌نويسان تولد آن حضرت را در سال 38 ياد كرده‌اند كه بر مبناى آن ، سن امام در جريان واقعهء كربلا ، 23 سال دانسته شده است . ثانيا اخبار پيشگفته از چشم مورّخان صاحب نظر به دور نبوده و در همان قرون نخست تعارض آنها با نقل مشهور ، كه صحت آن براى آنها محرز بوده ، روشن بوده و مورد نقد قرار گرفته است .\r\nمحمد بن عمر واقدى ، از مبرزترين راويان اخبار تاريخى اهل سنّت ، بعد از نقل اين كلام از امام صادق عليه السّلام كه فرمود « على بن الحسين عليه السّلام در 58 سالگى رحلت كرد ، مىنويسد : اين گفتار بر آن دلالت دارد كه امام سجّاد عليه السّلام در حالى كه 23 يا 24 سال داشته در كنار پدرش در كربلا بوده است . از اين رو قول كسانى كه او را « صغير » دانسته و نابالغ معرفى كرده‌اند ، درست نيست . حضرت در كربلا مريض بود و به همين علت در جنگ شركت نكرده است . در اين صورت چگونه مىتوان پذيرفت كه او نابالغ بوده است ، اين در حالى است كه فرزندش ، ابو جعفر محمد بن على باقر ، جابر بن عبد الله انصارى را زيارت و از او حديث نقل كرده است ، در حالى كه جابر در سال 78 هجرى رحلت كرده است . « 1 »\r\nثالثا از برخوردهايى كه امام سجّاد عليه السّلام با عبيد الله بن زياد و حتّى يزيد بن ابى سفيان داشته ، چنين بر مىآيد كه سن آن حضرت بيش از مقدارى است كه در نظر اول بيان شده و آمده است كه در كربلا سخن از بلوغ يا عدم بلوغ او به ميان آمده باشد .\r\nموقعيت و زمينه‌اى كه براى منبر رفتن آن حضرت فراهم شد ، به نوبهء خود مىتواند حاكى از سن و سالى باشد كه چنين شرايطى را ايجاب كرده است . براى كسى كه هنوز در بلوغ او ترديد است ، نمىتوان چنين موقعيتى را ، كه از سوى يزيد در اختيار او نهاده شد ، پذيرفت .\r\n\r\n\r\n","description":"","footnote":"\r\n( 1 ) . طبقات الكبرى ، ج 5 ، ص 222 ؛ مختصر تاريخ دمشق ، ج 17 ، ص 256 ؛ كشف الغمّة ، ج 2 ، ص 191 . البتّه تنها استدلال به سال وفات جابر نمىتواند تولّد امام باقر را قبل از واقعه كربلا نشان دهد ؛ گرچه احتمال تولد او را بعد از كربلا كم مىكند . استناد واقدى ، به اصل خبر تولد امام باقر است ، نه ملاقات با جابر .\r\n","page_name":" 257 ","page_number":257},
  {"content":"\r\n\r\nرابعا روايات متعدّدى كه در منابع تاريخى دربارهء تولّد امام باقر عليه السّلام آمده ، حاكى از آن است كه امام در چهار سالگى در كربلا حضور داشته و كسى در اين روايات ترديدى نكرده است . در صورت پذيرش اين اخبار ، چاره‌اى جز قبول قول مشهور ، با تفاوت يكى دو سال كمتر يا بيشتر نداريم .\r\nآخرين سخن آن كه كسانى چون بيهقى در لباب الانساب سه قول ( سالهاى 33 ، 36 ، 38 ) براى سال تولد امام ذكر كرده‌اند كه هر سهء آنها بىارتباط با قول پيشگفته است .\r\nسال 33 را ابن عساكر ياد كرده است . « 1 » و زهرى نيز گفته است كه على بن الحسين در حالى كه 23 داشت ، در كربلا كنار پدرش بود . « 2 »\r\nرحلت امام سجاد در برخى نقلها سال 92 « 3 » و در نقلى ديگر 94 « 4 » و در منابعى ديگر سال 95 « 5 » دانسته شده است . رحلت آن حضرت در ماه محرم دانسته شده و روز آن در منابع به اختلاف 25 ، 22 و 18 ياد شده است . « 6 »\r\nشبراوى نوشته است كه آن حضرت در سال 94 با سمّى كه از طرف وليد بن عبد الملك به او داده شد ، به شهادت رسيد . « 7 »\r\nاز مسائل اختلافى ديگر كه تحقيق دربارهء آن چندان بىثمر نيست ، يافتن نام و نسب دقيق مادر امام سجّاد عليه السّلام است . متأسفانه با تحقيقات دامنه‌دارى كه بعضى از نويسندگان دربارهء اين موضوع كرده‌اند ، هنوز نمىتوان نظر دقيقى داد . تولد امام سجاد از مادرى از شاهزادگان ساسانى ، در اين اواخر ، بيشتر از آن رو مورد تكذيب قرار گرفته است كه مبادا دشمنان تشيّع ، با استناد به آن ، نشر تشيع در ايران را بسته به وابستگى خاندان ائمه با ساسانيان ، از طريق دختر يزدگرد سوم ، كه ادعا شده مادر امام سجّاد عليه السّلام است ، عنوان كنند . استاد شهيدى در اثر پيشگفته ، بخش عمدهء نقلهايى را كه\r\n\r\n\r\n","description":"","footnote":"\r\n( 1 ) . مختصر تاريخ دمشق ، ج 17 ، ص 230\r\n( 2 ) . همان ، ص 231\r\n( 3 ) . كشف الغمه ، ج 2 ، ص 101\r\n( 4 ) . مسار الشيعة ، ص 26 ؛ مصباح المتهجد ، ص 729 ؛ فرق الشيعة ، ص 66 ؛ تاريخ دمشق ، ترجمة الامام زين العابدين ، ص 12 ، حديث 5\r\n( 5 ) . الكافى ، ج 1 ، ص 468 ؛ اثبات الوصية ، ص 171 ؛ التهذيب ، ج 6 ، ص 77 ؛ مروج الذهب ، ج 3 ، ص 160\r\n( 6 ) . به ترتيب در الارشاد ، ص 285 ؛ مصباح كفعمى ، ص 509 ؛ كفاية الطالب ، ص 454\r\n( 7 ) . الاتحاف بحب الاشراف ، ص 143\r\n","page_name":" 258 ","page_number":258},
  {"content":"\r\n\r\nدر اين باره وجود داشته ، آورده و مورد نقادى قرار داده است . اضافه بر آن ، اخبار محدودى نيز كه حاكى از « ام ولد » بودن مادر حضرت سجّاد عليه السّلام است ، در دست است .\r\nعلى رغم همهء اختلافاتى كه در اين نقلها وجود داشته و يا ناسازگارى برخى از آنها با اخبار فتوحات و غيره ، اين امر مسلم است كه اصل خبر ، شهرت بسزايى داشته و در كهنترين متون شيعه ، همچون وقعة صفين ، « 1 » تاريخ يعقوبى ، « 2 » بصائر الدرجات « 3 » و تاريخ قم « 4 » كه همگى در قرن سوم و چهارم تأليف شده ، آمده است . در كافى نيز روايتى از امام صادق عليه السّلام نقل شده است . « 5 » همين طور ، قاضى نعمان نيز در قرن چهارم اين خبر را گزارش كرده است . « 6 » در اين باره از امام به عنوان « ابن الخيرتين ، فخيرته من العرب القريش ، و من العجم الفارس و كانت امه ابنة كسرى » « 7 » ياد شده و شعرى هم به ابو الاسود دئلى ( م 69 هجرى ) منسوب شده كه دربارهء امام سجاد عليه السّلام گفته است :\r\n و ان غلاما بين كسرى و هاشم * لأكرم من نيطت عليه التمائم \r\n« 8 »\r\nما در جاى ديگر رابطه اين قضيه را با نشر تشيع بررسى كرده و با پذيرش اين كه ترديد در اصل ماجرا وجود دارد ، توهّم ارتباط بين آنها را ، به گونهء مناسب بررسى كرده‌ايم . « 9 » به نظر مىرسد كه تنها مىتوان پذيرفت كه مادر امام سجاد ، زنى وابسته به يكى از خاندانهاى مهم كه مىتوانسته از خاندانهاى ساسانى باشد كه نوعا در تمامى مراكز استانها قدرت را به دست داشته‌اند باشد . اما اثبات اين كه دختر خود كسراى ايران بوده دشوار است .\r\nبر طبق نصوصى كه محدثين شيعه در كتب روايى نقل كرده‌اند ، امام سجاد عليه السّلام جانشين و وصى پدرش حسين بن على عليه السّلام است . اين نصوص را شيخ كلينى در كافى و شيخ حر عاملى در اثبات الهداة و ديگران روايت كرده‌اند . احاديثى نيز كه از پيامبر صلّى اللّه عليه و آله در مورد اسامى ائمهء شيعه روايت گرديده ، مؤيد اين مطلب است . صرف نظر\r\n\r\n\r\n","description":"","footnote":"\r\n( 1 ) . وقعة صفين ، ص 12\r\n( 2 ) . تاريخ اليعقوبى ، ج 2 ، ص 335\r\n( 3 ) . بصائر الدرجات ، ص 96\r\n( 4 ) . تاريخ قم ، ص 196\r\n( 5 ) . الكافى ، ج 2 ، ص 369\r\n( 6 ) . شرح الاخبار ، ج 3 ، ص 266\r\n( 7 ) . نثر الدر ، ج 1 ، ص 339 ؛ زهر الفردوس ، ج 1 ، ص 290\r\n( 8 ) . الكافى ، ج 1 ، ص 466 ؛ بحار الانوار ، ج 46 ، ص 3 از ربيع الابرار زمخشرى .\r\n( 9 ) . نك : تاريخ تشيع در ايران ، ج 1 ، صص 145 - 164\r\n","page_name":" 259 ","page_number":259},
  {"content":"\r\n\r\nاز آن ، پذيرش امام سجّاد عليه السّلام در جامعهء شيعيان و مقبول بودن امامت آن حضرت در طى تاريخ ، خود شاهدى اصيل بر صدق اين وصايت است . تنها شبهه‌اى كه در آن برهه براى شمارى از هواداران اهل بيت عليه السّلام به وجود آمد ، مسألهء امامت محمد بن حنفيه بود كه پس از اين ، به صورت مختصر بدان خواهيم پرداخت . همچنين بر طبق نصوص شيعه ، وجود وسائلى چون شمشير و يا زرهء رسول الله صلّى اللّه عليه و آله مىبايست نزد ائمه باشد كه وجود اينها در نزد امام سجّاد عليه السّلام ، حتّى در منابع اهل سنّت بصراحت ذكر شده است . « 1 »\r\nدوره‌اى كه امام سجّاد عليه السّلام در آن زندگى مىكرد ، دورانى بود كه همهء ارزشهاى دينى دستخوش تحريف و تغيير امويان قرار گرفته و مردم يكى از مهمترين شهرهاى مذهبى ( مدينه ) ، مىبايست به عنوان بردهء يزيد با او بيعت كنند . احكام اسلامى بازيچهء دست افرادى چون ابن زياد ، حجاج و عبد الملك بن مروان بود . حجاج ، عبد الملك را مهمتر و برتر از رسول اللّه صلّى اللّه عليه و آله مىشمرد ! و بر خلاف نصوص دينى از مسلمانان جزيه مىگرفت و با اندك تهمت و افترايى مردم را به دست جلادان مىسپرد .\r\nدر سايهء چنين حكومتى آشكار است كه تربيت دينى مردم تا چه اندازه تنزل كرده و ارزشهاى جاهلى چگونه احيا خواهد شده است . امام سجّاد عليه السّلام در اين شرايط ، انسانى اهل عبادت بود كه مهمترين تأثير اجتماعيش در ايجاد پيوند مردم با خدا به وسيلهء دعا بود . شخصيتى كه همهء مردم تحت تأثير روحيات و شيفتهء مرام و روش او بودند . بسيارى از طالبان علم راوى احاديث او بودند و از سرچشمهء پرفيض او ، كه بر گرفته از علوم پيامبر صلّى اللّه عليه و آله و على عليه السّلام بود ، بهره مىجستند . محمد بن سعد مورخ و عالم اهل سنّت ، امام عليه السّلام را اين گونه توصيف كرده است : « كان على بن الحسين ثقة مأمونا كثير الحديث عاليا رفيعا ورعا » . « 2 »\r\nشافعى در رساله‌اى كه دربارهء حجيت خبر واحد نوشته ، آورده است : « وجدت على بن الحسين - و هو أفقه أهل المدينة - يعوّل على خبر الواحد » « 3 » ، على بن حسين عليه السّلام كه\r\n\r\n\r\n","description":"","footnote":"\r\n( 1 ) . طبقات الكبرى ، ج 1 ، صص 486 ، 488 .\r\n( 2 ) . طبقات الكبرى ، ج 5 ، ص 222\r\n( 3 ) . شرح نهج البلاغه ، ابن ابى الحديد ، ج 15 ، ص 274\r\n","page_name":" 260 ","page_number":260},
  {"content":"\r\n\r\nفقيه‌ترين مردم مدينه است ، بر خبر واحد تكيه مىكرد . ابن شهاب زهرى ، على رغم وابستگيش به امويان و حتّى با وجود كينه‌اى كه بين امويان و شيعيان وجود داشت ، از عالمان زمان امام سجّاد عليه السّلام است كه با ولع تمام از امام بهره گرفته و حضرت را با عبارات زيادى ستوده است . زهرى در نامه‌اى كه از سوى امام به دو نوشته شد ، مورد نصيحت قرار گرفته تا موقعيت خود را به عنوان وسيله‌اى در دست حاكميّت امويان مورد تجديد نظر قرار دهد . « 1 » وى يك بار نيز از سوى امام سجّاد عليه السّلام به خاطر اهانت به على بن ابى طالب عليه السّلام مورد سرزنش قرار گرفت . « 2 » در عين حال ، او همچنان راوى علوم امام سجّاد عليه السّلام بود ؛ چنان كه در كتابهاى مختلف منقولات او را آورده‌اند . « 3 » اضافه بر اين ، او شيفتهء عبادت امام سجّاد عليه السّلام و خلوص حضرت بود . نقل شده : « كان الزهرى إذا ذكر على بن الحسين يبكى و يقول : زين العابدين » . « 4 » همچنين از او نقل كرده‌اند : « على بن الحسين أعظم الناس منّة علىّ » . « 5 » و نيز مىگفت : « ما رأيت أحدا أفقه من على بن الحسين » . « 6 » ستايش زهرى از امام سجّاد عليه السّلام تا اندازه‌اى بود كه برخى از مروانيان به او مىگفتند : يا زهرى ! ما فعل نبيّك ، يعنى على بن الحسين . « 7 »\r\nاز ميان ديگر محدثين ، ابو حازم مىگفت : « ما رأيت هاشميا أفضل من على بن الحسين و لا أفقه منه » . « 8 » از جاحظ نيز نقل شده است كه مىگفت : « دربارهء شخصيت على بن حسين ، شيعى ، معتزلى ، خارجى عامى و خاصى همه يكسان مىانديشند و هيچ كدام ترديدى در برترى و تقدّم او ( بر سايرين ) ندارند » . « 9 »\r\nچنان كه بعدا اشاره خواهد شد ، از دلايل مهم شهرت امام و محبّت او در ميان مردم ، انتشار جملات زيباى امام سجّاد عليه السّلام در قالب دعا بود كه همه را به خود جذب مىكرد . سعيد بن مسيب ، از محدثين مشهور ، دربارهء امام سجّاد عليه السّلام مىگفت : « ما رأيت\r\n\r\n\r\n","description":"","footnote":"\r\n( 1 ) . تحف العقول ، ص 200\r\n( 2 ) . شرح نهج البلاغه ، ابن ابى الحديد ، ج 4 ، ص 102\r\n( 3 ) . به عنوان مثال : طبقات الكبرى ، ج 8 ، ص 172 ؛ حلية الاولياء ، ج 3 ، ص 86 ؛ كشف الغمة ، ج 2 ، ص 103\r\n( 4 ) . حلية الاولياء ، ج 3 ، ص 135\r\n( 5 ) . طبقات الكبرى ، ج 5 ، ص 214\r\n( 6 ) . زين العابدين ، سيد الاهل ، ص 43 ؛ كسى را فقيه‌تر از على بن حسين عليه السّلام نديده‌ام .\r\n( 7 ) . شرح الاخبار ، ج 3 ، ص 258\r\n( 8 ) . تذكرة الخواص ، ص 186 ؛ كشف الغمة ، ج 2 ، ص 80\r\n( 9 ) . عمدة الطالب ، ص 193\r\n","page_name":" 261 ","page_number":261},
  {"content":"\r\n\r\nأورع من على بن الحسين » . « 1 » هيچ‌كس را باتقواتر از على بن حسين نديدم . امام در زمان خويش به نامهاى « علىّ الخير » ، « علىّ الأغرّ » و « علىّ العابد » شهرت داشت . « 2 » مالك بن انس نيز بر اين باور بود كه ( در آن زمان ) در ميان اهل بيت رسول الله صلّى اللّه عليه و آله كسى همانند امام سجّاد عليه السّلام نبوده است . « 3 »\r\nابن ابى الحديد درباره‌اش مىگويد : « كان على بن الحسين غاية فى العبادة » . « 4 » آن حضرت را كه اهل سجده بود و آثار آن بر پيشانيش ظاهر بود ، « ذى الثفنات » مىگفتند . « 5 » ابن حبان دربارهء امام سجّاد عليه السّلام مىگويد : و كان من أفاضل بنى هاشم من فقهاء المدينة و عبادهم . . . يقال على بن الحسين سيد العابدين فى ذلك الزمان . « 6 » ابو زهره نيز مىنويسد : « فعلىّ زين العابدين كان إمام المدينة نبلا و علما » . « 7 »\r\nآورده‌اند كه وقتى آن حضرت وضو مىگرفت ، رنگ چهره‌اش دگرگون مىشد .\r\nوقتى علت را مىپرسيدند ، فرمود : « أ تدرون بين يدى من أريد أن أقوم » ، « 8 » آيا مىدانيد كه در برابر چه كسى مىخواهم بايستم ؟ و گفته شده است كه در وقت نماز چهرهء امام دگرگون شده و رعشه بر اندامش بود . وقتى علت را پرسيدند فرمود : إنى أريد الوقوف بين يدى ملك عظيم . « 9 » در وقت نماز به هيچ چيز توجه نداشت . يك بار در وقت نماز ، دست فرزند امام شكست ، او از درد فرياد مىزد ، شكسته‌بند آوردند و استخوان دست را جا انداخت و فرزند امام از درد فرياد مىكشيد . بعد از آن امام دست بچه را ديد كه به گردنش آويزان است ، در آن وقت بود كه تازه متوجه شد كه دست بچه شكسته است . « 10 » زمخشرى مىگويد : زمانى على بن الحسين عليه السّلام به قصد وضو گرفتن دستش را در آب برد ، در آن حال : ثم رفع رأسه إلى السماء و القمر و الكواكب ، ثم جعل يفكّر فى خلقها\r\n\r\n\r\n","description":"","footnote":"\r\n( 1 ) . حلية الاولياء ، ج 3 ، ص 141 ؛ كشف الغمه ، ج 2 ، ص 80 ؛ مختصر تاريخ دمشق ، ج 17 ، ص 236 ؛ تهذيب التهذيب ، ج 7 ، ص 305 ؛ سير أعلام النبلاء ، ج 4 ، ص 391\r\n( 2 ) . شرح نهج البلاغه ، ابن ابى الحديد ، ج 15 ، ص 273\r\n( 3 ) . تهذيب التهذيب ، ج 7 ، ص 305\r\n( 4 ) . همان ، ج 1 ، ص 27\r\n( 5 ) . نك : معجم الادباء ، ج 11 ، ص 103\r\n( 6 ) . الثقات ، ج 5 ، ص 160\r\n( 7 ) . الامام الصادق عليه السّلام ، ص 22\r\n( 8 ) . صفة الصفوة ، ج 2 ، ص 55 ؛ نور الابصار ، ص 127 ؛ طبقات الكبرى ، ج 5 ، ص 216 ؛ الاتحاف ، ص 136 ؛ الفصول المهمة ، ص 201 ؛ العقد الفريد ، ج 3 ، ص 114\r\n( 9 ) . شرح الاخبار ، ج 3 ، ص 258\r\n( 10 ) . همان ، ج 3 ، ص 263\r\n","page_name":" 262 ","page_number":262},
  {"content":"\r\n\r\nحتى أصبح و أذن المؤذّن و يده فى الماء ، امام سرش را به آسمان و ماه ستارگان بلند كرده و در آنها به تفكر پرداخت ، تا آن كه صبح شده و در حالى كه مؤذن اذان مىگفت ، هنوز دست امام در آب بود . « 1 » زمانى كه از خدمتكار او خواستند تا او را توصيف كند ، گفت :\r\n« من هيچ‌گاه در روز براى او طعامى نياوردم و در شب بسترى براى او نگستردم » . « 2 » و آورده‌اند كه روزى به هنگام نماز ، مارى به سمت آن حضرت حركت كرد ، اما او تحرّكى به خود نداد . مار از ميان دو پاى امام عبور كرد و او از جايش تكان نخورد و رنگش عوض نشد . « 3 »\r\nدر دادن صدقه و رسيدگى به محرومين نيز زبانزد بوده و پس از شهادت او معلوم گرديد كه صد خانواده از انفاق و صدقات او زندگى مىكرده‌اند . « 4 » به نقل امام باقر عليه السّلام ، امام سجاد عليه السّلام شبانه ، نان بر پشت مباركش گذاشته و در تاريكى شب براى فقرا مىبرد ، و مىفرمود : صدقه در تاريكى شب ، آتش غضب خداوند را خاموش مىكند . « 5 »\r\nمردم نيز علاقه به دو داشتند و لذا در روايات آمده كه قرّاء به سوى مكه راه نمىافتادند تا آن كه امام سجاد عليه السّلام خارج شود و آنگاه به دنبال او هزار سواره به راه مىافتاد . « 6 » زمانى امام ، با لباس نيكويى از خانه خارج شد . پس از آن فورا به خانه برگشت و صدا زد :\r\nهمان لباس قبلى مرا بياوريد ، گويى على بن حسين نيستم . « 7 »\r\nوقتى كه سواره از كوچه‌هاى مدينه مىگذشت ، هيچ‌گاه نمىفرمود : راه راه ، تا كسى كنار رود . عقيدهء ايشان بر اين بود كه راه مشترك است و من حق ندارم ديگران را كنار بزنم و خود بروم . « 8 »\r\nدر مسافرت نسبش را از همراهان پنهان مىكرد . از ايشان سؤال شد كه : ما بالك\r\n\r\n\r\n","description":"","footnote":"\r\n( 1 ) . ربيع الابرار ، ج 3 ، ص 160 ، 663\r\n( 2 ) . المناقب ، ابن شهر آشوب ، ج 2 ، ص 255\r\n( 3 ) . شرح نهج البلاغه ، ابن ابى الحديد ، ج 10 ، ص 159\r\n( 4 ) . حلية الاولياء ، ج 3 ، ص 136 ؛ كشف الغمّة ، ج 2 ، صص 77 ، 87 ؛ مختصر تاريخ دمشق ، ج 17 ، ص 238\r\n( 5 ) . مختصر تاريخ دمشق ، ج 17 ، ص 238\r\n( 6 ) . رجال الكشى ، ص 117\r\n( 7 ) . مكارم الاخلاق ، ص 58 ؛ وسائل الشيعة ، ج 2 ، ص 364 . البته نقل شده است كه حضرت ، لباس نيكو در مواقعى مىپوشيد تا مبادا كسى گمان كند كه او بر خلاف خداوند كه فرمود : « قل من حرّم زينة اللّه التى أخرج لعباده » ، عمل مىكند . نك : تفسير العياشى ، ج 2 ، ص 15 ، حديث 32 ؛ مستدرك الوسائل ، ج 3 ، ص 203 و نك : مختصر تاريخ دمشق ، ج 17 ، ص 246\r\n( 8 ) . مختصر تاريخ دمشق ، ج 17 ، ص 246\r\n","page_name":" 263 ","page_number":263},
  {"content":"\r\n\r\nاذا سافرت كتمت نسبك اهل الرفقة ؟ آن حضرت فرمود : أكره أن آخذ برسول الله ما لا أعطى مثله ، « 1 » دوست ندارم به نام رسول خدا چيزى را بگيرم كه نمىتوانم مانند آن را به ديگرى بدهم . چنان كه جويرية بن اسماء مىگويد : ما أكل علىّ بن الحسين من قرابته من رسول الله درهما ، او از بابت خويشى خود با رسول خدا صلّى اللّه عليه و آله درهمى استفاده نكرد . « 2 »\r\nاز فرزندش امام باقر عليه السّلام نقل شده است كه پدرم دو بار اموال خويش را در راه خدا تقسيم كرد . « 3 »\r\nآن حضرت در وقت مرگ محمد بن اسامة بن زيد ، بر بالين او بود . در آن لحظه محمد سخت مىگريست . امام علت گريهء او را پرسيد . محمد گفت : پانزده هزار درهم بدهى دارم . امام فرمود : بر عهدهء من نگران مباش . « 4 »\r\nاينها گوشه‌اى از فضايل امام سجّاد عليه السّلام بود .\r\n\r\nامام سجّاد عليه السّلام و شيعيان\r\nدر واپسين روز واقعهء كربلا ، شيعيان در بدترين شرايط ، از لحاظ كمى و كيفى و نيز موقعيت سياسى و اعتقادى ، قرار گرفتند . كوفه ، كه مركز گرايشهاى شيعى بود ، تبديل به مركزى جهت سركوبى شيعه گرديد . شيعيان واقعى امام حسين عليه السّلام ، كه در مدينه و مكه بوده و يا موفق شده بودند كه از كوفه به او ملحق شوند ، در كربلا به شهادت رسيدند . گرچه بسيارى هنوز در كوفه بودند ، امّا تحت شرايط سختى كه ابن زياد در كوفه به وجود آورده بود ، جرأت ابراز وجود نداشتند . كربلا از نظر روحى شكست بزرگى براى شيعه بود و به ظاهر اين گونه مطرح شد كه ديگر شيعيان نمىتوانند سر بر آورند . تعدادى از اهل بيت و در رأس آنها امام حسين عليه السّلام به شهادت رسيدند و تنها يك نفر از فرزندان ذكور امام حسين عليه السّلام ، از نسل فاطمه عليها السّلام باقى مانده بود كه البته در آن شرايط شهرتى نداشت ؛ بخصوص كه فرزند بزرگ امام حسين عليه السّلام ، يعنى على اكبر ، نيز\r\n\r\n\r\n","description":"","footnote":"\r\n( 1 ) . نثر الدر ، ج 1 ، ص 341 ؛ ربيع الابرار ، ج 3 ، ص 69\r\n( 2 ) . سير اعلام النبلاء ، ج 4 ، ص 391\r\n( 3 ) . همان ، ج 17 ، ص 238\r\n( 4 ) . همان ، ج 17 ، ص 239 ؛ شرح الاخبار ، ج 3 ، صص 262 - 261 ( در اين دومى نام آن شخص زيد بن اسامة بن زيد آمده است . )\r\n","page_name":" 264 ","page_number":264},
  {"content":"\r\n\r\nبه شهادت رسيده بود . زندگى امام سجاد عليه السّلام در مدينه و دور بودن از عراق فرصت هدايت جريانات شيعى كوفه را از امام گرفته بود .\r\nدر چنين شرايطى كه تصور نابودى اساس تشيع وجود داشت ، امام سجّاد عليه السّلام مىبايست كار را از صفر شروع كند ، مردم را به سمت اهل بيت بكشاند . امام در اين راه موفقيت زيادى كسب كرد . « 1 »\r\nاين موفقيت در تاريخ تأييد شده است ؛ زيرا امام سجاد عليه السّلام توانست شيعه را حياتى نو بخشد و زمينه را براى فعاليتهاى آيندهء امام باقر عليه السّلام و صادق عليه السّلام فراهم كند .\r\nتاريخ گواه است كه امام سجاد عليه السّلام در طول سى و چهار سال فعاليت ، شيعه را از يكى از سخت‌ترين دورانهاى حيات خويش عبور داد . دورانى كه جز سركوبى شيعه به وسيلهء زبيريان و امويان نشان روشنى ندارد . بيست سال حاكميت حجاج بر عراق و سلطهء عبد الملك بن مروان بر كل قلمرو اسلامى ، تنها جهت‌گيرى روشنش كوبيدن شيعيان ، و در بخشهايى ديگر كوبيدن ساير مخالفان امويان ، اعم از خوارج يا شورشيانى چون عبد الرحمن بن محمد بن اشعث بود . حجاج كسى بود كه شنيدن لفظ كافر براى او بسيار آرام‌بخش‌تر از شنيدن لفظ شيعه بود . « 2 »\r\nدر اين سالها دو نهضت شيعى در عراق رخ داد كه هر دو - على رغم موفقيت موقت يكى از آنها - با شكست مواجه گرديد . پس از آن نيز شيعيان با شدّت هر چه تمامتر مورد تهديد امويها ، از قتل و شكنجه و زندان ، قرار گرفتند . يكى از اين دو نهضت ، نهضت توّابين بود كه رهبرى آن را سليمان بن صرد خزاعى ، به همراهى تنى چند از ديگر سرشناسان شيعه در كوفه بر عهده داشتند و ما پيش از اين دربارهء آنها سخن گفتيم . ادعا شده كه توّابين امامت على بن حسين عليه السّلام را پذيرفته بودند . « 3 » ما در مآخذ اوليه شاهدى بر اين مدعا نيافتيم . آنچه مهم است اين كه توابين در مجموع بر آن بودند تا در صورت پيروزى ، امامت جامعه را به اهل بيت عليه السّلام بسپارند و طبعا از نسل\r\n\r\n\r\n","description":"","footnote":"\r\n( 1 ) . دراسات و بحوث فى التاريخ و الاسلام ، ج 1 ، ص 61 ( چاپ اول ) مقالهء : الامام سجاد عليه السّلام باعث الاسلام من جديد .\r\n( 2 ) . سخنان امام باقر عليه السّلام را ببينيد ، در شرح نهج البلاغه ابن ابى الحديد ، ج 11 ، ص 44 ؛ الامام الصادق عليه السّلام ، ابو زهره ، صص 112 - 111\r\n( 3 ) . تشيع در مسير تاريخ ، ص 286\r\n","page_name":" 265 ","page_number":265},
  {"content":"\r\n\r\nفاطمه عليه السّلام ، كسى جز على بن حسين عليه السّلام براى اين كار وجود نداشت . اما آيا در ذهن آنها دقيقا همين مطلب وجود داشته است يا نه ، تاريخ چيزى گزارش نكرده است . به نظر مىرسد رابطهء سياسى خاصى بين امام سجاد عليه السّلام و توابين وجود نداشته و آنچه بيشتر رنگ نهضت را شيعه نشان داد ، شركت فعال معروفين شيعه كوفه در اين نهضت و مايه‌هاى عاطفى آن است . يعنى توبه به سبب عدم حمايت از حسين بن على عليه السّلام و شهيد شدن به عنوان تنها راه پذيرش اين توبه . در اين حركت نامى از محمد بن حنفيه نيز وجود ندارد .\r\nاشتباه عمدهء سياسى آنها عدم سنجش موقعيت ، خارج شدن از كوفه ، و سپردن خود به دست حوادث بود . مختار نيز به دليل اين اعتقاد خود كه رهبرى اين حركت توانايى درك مسائل نظامى و سياسى را ندارد ، حاضر به همكارى نشد و حتى موجب شد تا تعدادى از شيعيان از حمايت نهضت توابين خوددارى كنند .\r\nهمين ابهام دربارهء ارتباط امام سجاد عليه السّلام با دومين جنبش شيعى يعنى جنبش مختار وجود دارد . اين ارتباط نه تنها از زاويهء نگرش سياسى ، بلكه از بعد اعتقادى نيز مشكلاتى را در بر دارد . گفته‌اند كه مختار پس از آنكه موفق شد در كوفه شيعيانى را به سوى خود جذب كند ، از على بن حسين عليه السّلام استمداد جست ، اما امام روى خوش نشان نداد . « 1 »\r\nچنين موضعى از سوى امام با توجه به سياستى كه امام تا به آخر دنبال كرد ، منطقى به نظر مىرسد . امام از پس از حادثهء كربلا دريافته بود كه امكان احياى اين جامعهء مرده با در دست گرفتن رهبرى آن وجود ندارد . به علاوه درگير شدن در يك حركت سياسى ديگر ، با وجود قدرت ديگر احزاب ، خطراتى را در پى داشت كه به ريسك كردن آن نمىارزيد . به همين دليل ، ماهيت حركت امام در دوران امامت آن حضرت ، به خوبى نشان مىدهد كه حركت امام تنها يك حركت سياسى نبوده و در بسيارى از موارد به وضوح بر كنار از سياست به معناى مشخص فعاليت سياسى بوده است .\r\n\r\n\r\n","description":"","footnote":"\r\n( 1 ) . رجال الكشى ، ص 126\r\n","page_name":" 266 ","page_number":266},
  {"content":"\r\n\r\nجنبهء اعتقادى قضيه نيز از زمانى شروع گرديد كه مختار از محمد بن حنفيه خواست تا او را تأييد كند و مورد حمايت قرار دهد . محمد بن حنفيه چنين كرد ؛ امّا نه به صورت رسمى . از آن پس اين گونه شايع گرديد كه در ميان شيعهء عراق ، امامت محمد بن حنفيه پذيرفته شده است . گرچه اين مسأله محرز نيست ، اما بعدها كه فرقه‌اى به نام كيسانيه شهرت يافت ، داستان را از زمان مختار آغاز كردند .\r\nبا رسوخ بعضى از مبانى عقايد غلات در ميان برخى از شيعيان كوفه ، بعدها مختار نيز در معرض اتهام گرفت و اين گونه شايع گرديد كه مختار در پيدايش غلات سهم بسزايى داشته است . بنا به دلايل زيادى كه در اين مختصر جاى طرح آنها نيست و ما در جاى ديگر بدان پرداخته‌ايم ، در تمام اين مسائل ، و حتى اين كه فرقه‌اى به نام كيسانيه به امامت يا مهدويت محمد بن حنفيه اعتقاد داشته باشند ، ترديد وجود دارد .\r\nاما در اين كه امام سجّاد عليه السّلام عليه غلات موضعگيرى كرده است ، شواهدى وجود دارد .\r\nاين به معناى وجود انحراف در ميان شيعيان عراق بود كه امام را وادار مىكرد تا از موضعگيرى و برقرارى رابطهء مستقيم و حمايت كامل از آنها خوددارى كند .\r\nامام سجّاد عليه السّلام خطاب به گروهى از اهل عراق فرمودند : « أحبونا حبّ الاسلام و لا ترفعونا فوق حدّنا » ، « 1 » و در نقل ديگرى آمده است كه امام فرمود : « أحبونا حبّ الإسلام و لا تحبّونا حبّ الأصنام » . « 2 » ابو خالد كابلى نيز مىگويد : از امام سجاد عليه السّلام شنيدم كه مىفرمود : يهود و نصارا ، عزيز و عيسى را آن قدر دوست داشتند تا مطالب آن چنانى در بارهء آنان گفتند ، چنان كه : « إن قوما من شيعتنا سيحبّونا حتى يقولوا فينا ما قالت اليهود فى عزير و ما قالت النصارى فى عيسى بن مريم ، فلا هم منّا و لا نحن منهم » . « 3 » كسانى از شيعيان ما ، تا آن اندازه در دوستى ما افراط مىكنند كه نظير سخنان يهود و نصارا را دربارهء عزير و عيسى عليه السّلام دربارهء ما مىگويند . نه آنها از ما هستند و نه ما از آنها هستيم .\r\n\r\n\r\n","description":"","footnote":"\r\n( 1 ) . نك : سير اعلام النبلاء ، ج 4 ، صص 390 - 389 ؛ طبقات الكبرى ، ج 5 ، ص 214 ( در آنجا متن چنين است كه حضرت فرمود : شما با اين رفتار افراطى خود سبب نفرت و بغض مردم نسبت به ما شده‌ايد . ) حلية الاولياء ، ج 3 ، ص 136 . ما را آنگونه كه اسلام مىگويد دوست داريد و بالاتر از اندازه‌اى كه هستيم نبريد ؛ يعنى غلو دربارهء ما نكنيد .\r\n( 2 ) . مختصر تاريخ دمشق ، ج 17 ، ص 242\r\n( 3 ) . رجال الكشى ، ص 102 ؛ و نك : طبقات الكبرى ، ج 5 ، ص 214 ؛ نسب قريش ، مصعب زبيرى ، ص 58\r\n","page_name":" 267 ","page_number":267},
  {"content":"\r\n\r\nبر پايه منابع شيعه ، محمد بن حنفيه فرد منحرفى نبوده و امامت امام سجّاد عليه السّلام را پذيرفته بود . بنابراين در اثبات اين كه واقعا محمد بن حنفيه خود را به عنوان امام براى شيعيان كوفه مطرح كرده ، اشكالاتى وجود دارد و راه حلهايى مىتواند فرض شود كه ابن حنفيه به دست امام سجاد عليه السّلام و براى دور نگاه داشته شدن امام دست به اين اقدام زده است ، گرچه شاهد تاريخى ويژه‌اى اين مطلب را تأييد نمىكند .\r\nآنچه در اينجا لازم به يادآورى است ، اين است كه به دلايل مختلفى نمىتوان باور كرد كه امام سجاد عليه السّلام دربارهء مختار فرموده باشد : « يكذب على الله و على رسوله » . « 1 »\r\nبويژه اين كه وقتى مختار سر عبيد الله را براى آن حضرت فرستاد ، فرمود : « جزى اللّه المختار خيرا » . « 2 » و نيز آمده است كه در آن هنگام « لم يبق من بنى هاشم أحد الّا قام بخطبة فى الثناء على المختار و جميل القول فيه . » « 3 » از امام باقر عليه السّلام نيز روايت گرديده است : « لا تسبّوا المختار فانه قتل قتلتنا و طلب ثارنا و زوج أراملنا و قسم فينا المال على العسرة » . « 4 » و در برابر سؤال فرزند مختار ، موضع خود را نسبت به مختار به صورتى مثبت ابراز كرد . « 5 »\r\nبه هر روى ، همانطور كه پيش از اين توضيح داده شد ، جنبش مختار نيز به صورت سياسى مدت چندانى به طول نينجاميد و در سال 67 هجرى توسط زبيريان سركوب گرديد ، با اين حال تأثير خاص خود را بر كوفه از جهت تحريك و زنده نگاه داشتن احساسات شيعى و نيز ايجاد انگيزه در ميان موالى براى شركت در جريانات سياسى به همراه داشت .\r\nبه دليل انحرافى كه در فوق ذكر شد ، و حتّى مىتوان فرض كرد كه على رغم خواست ابن حنفيه ، ترديدى در ميان برخى براى انتخاب امام وجود داشته است .\r\nكسانى بودند كه در انتخاب امام مردد بودند . قاسم بن عوف ، يكى از ياران امام\r\n\r\n\r\n","description":"","footnote":"\r\n( 1 ) . طبقات الكبرى ، ج 5 ، ص 213\r\n( 2 ) . رجال الكشى ، ص 127 ، خداوند مختار را جزاى خير دهد .\r\n( 3 ) . طبقات الكبرى ، ج 5 ، ص 285 . هيچ‌كس از بنى هاشم نبود مگر آنكه بپاخاسته و بر مختار درود فرستاد و دربارهء او سخن نيكو گفت .\r\n( 4 ) . رجال الكشى ، ص 128 . مختار را دشنام ندهيد . او قاتلين كشته‌هاى ما را كشته ، يتيمان ما را شوهر داده ، و در وقت سختى در بين ما اموالى را تقسيم كرده است .\r\n( 5 ) . همان ، ص 126\r\n","page_name":" 268 ","page_number":268},
  {"content":"\r\n\r\nسجاد عليه السّلام ، بنا به اعتراف خويش ، در آغاز مردد بين على بن الحسين و محمد بن حنفيه بود « 1 » و بعد از آن به امام سجاد عليه السّلام پيوست . از ديگر ياران ، بنا به اظهار كشى ، ابو حمزهء ثمالى و فرات بن احنف هستند . « 2 » دربارهء سعيد بن مسيب اختلاف وجود دارد . برخى او را از ياران امام سجاد عليه السّلام شمرده‌اند ؛ اما ظاهرا او بر طبق فتواى عامه حكم مىكرد . در رجال كشى چنين موضعى از سعيد به دليل نجات يافتن از دست حجاج گفته شده است . « 3 » در هر صورت احترام او نسبت به امام قابل ترديد نبوده و استفادهء علمى و اخلاقى او از امام محرز است . اما او در تشييع جنازهء امام شركت نكرد و مورد اعتراض قرار گرفت . « 4 »\r\nغير از اين چند نفر ، كسان ديگرى هستند كه طبق منابع شيعه از استوارترين افراد شيعه به حساب مىآيند . در روايتى آمده است كه در اوان كار امام ، تنها چند نفر در كنارش بودند . سعيد بن جبير ، سعيد بن مسيب ، محمد بن جبير بن معطم ، يحيى بن ام الطويل ، ابو خالد الكابلى . « 5 » شيخ الطائفه ، تعداد اصحاب امام سجاد عليه السّلام را يكصد و هفتاد و سه نفر دانسته است . « 6 »\r\nبه هر حال ، امام موفق به بقاى شيعه و حتى گسترش آن گرديد . روش فقهى آن حضرت ، نقل احاديث پيامبر صلّى اللّه عليه و آله از طريق على عليه السّلام بود كه شيعيان تنها آن احاديث را درست تلقى مىكردند . بدين صورت شيعه اولين قدمهاى فقهى خود را در مخالفت با انحرافات موجود برداشت ؛ گرچه بخش اعظم اين كار به زمانى پس از آن موكول گرديد . امام سجاد عليه السّلام در وقت گفتن اذان ، جملهء « حى على خير العمل » را در آن مىآورد . وقتى مورد اعتراض قرار گرفت فرمود : هو الاذان الأوّل ، اذان نخستين به اين صورت بود . « 7 » اضافه بر آن ، بركنارى از انحرافات عراق موجب حفظ مبانى اعتقادى اصيل شيعه در برابر انحرافات گرديد . على رغم تلاشهاى مهم امام ، كه البتّه موجب\r\n\r\n\r\n","description":"","footnote":"\r\n( 1 ) . همان ، ص 124\r\n( 2 ) . همان ، ص 124\r\n( 3 ) . همان ، ص 124\r\n( 4 ) . همان ، ص 116\r\n( 5 ) . همان ، ص 115 ؛ در روايتى سه نفر ذكر شده و آمده است كه : ارتد الناس بعد قتل الحسين الا ثلاثة : يحيى بن ام الطويل ، ابو خالد الكابلى ، جبير بن معطم . ثم ان الناس لحقوا و كثروا . . . نك : اختيار معرفة الرجال ، ص 123\r\n( 6 ) . رجال الطوسى ، ص 81 - 102\r\n( 7 ) . المصنف ، اين ابى شيبه ، ج 1 ، ص 215 ( طبع هند )\r\n","page_name":" 269 ","page_number":269},
  {"content":"\r\n\r\nبقاى شيعه گرديد ، مدينه به خاطر كج‌رويهايى كه از صدر اسلام در آن نهاده شده و عليه شيعه تحريك شده بود ، جاى مناسبى براى رشد شيعه نبود و امام سجاد عليه السّلام خود مىفرمود كه دوستداران واقعى آنها در مكه و مدينه به بيست نفر نمىرسد . « 1 » در حالى كه در عراق افراد بيشترى وجود داشتند كه به آنها علاقه‌مند بودند .\r\n\r\nبرخوردهاى امام با امويان\r\nاولين برخورد امام با حاكمان اموى پس از واقعهء كربلا در رويارويى با عبيد اللّه بن زياد بود . ابن زياد نام او را پرسيد . امام خود را على معرفى كرد . ابن زياد گفت مگر خداوند على بن الحسين را نكشت ؟ امام پاسخ داد : برادرى داشتم كه مردم او را كشتند . ابن زياد گفت : خداوند او را كشت ، امام سجّاد گفت : اللّه يتوفى الأنفس حسين موتها . استدلال امام اشاره به اين سخن بوده كه آنها برادرش را كشتند و خداوند او را قبض روح كرد . ابن زياد خواست او را بكشد كه با اقدام شجاعانهء حضرت زينب عليها السّلام از اين كار منصرف گرديد . « 2 »\r\nدر شام نيز يزيد با او سخن گفت « 3 » و او را مورد سرزنش قرار داد . پس از آن امام در خطبه‌اى غرّا به معرفى خود و خانواده‌اش براى اهل شام پرداخت . شاميان حاضر در مسجد كه تحت تأثير تبليغات امويان در غفلت بسر مىبردند و خاندان پيامبر صلّى اللّه عليه و آله را نمىشناختند ، با خطبهء امام سجاد عليه السّلام تا اندازه‌اى متنبّه شدند ، به همين دليل در ميانهء خطبه ، يزيد از ادامهء آن جلوگيرى كرد و سپس براى كسب وجههء مردمى گناه را به گردن ابن زياد انداخت و با احترام ، على بن حسين و ديگر اسراى كربلا را راهى مدينه كرد . از نكات مهم در اين خطبه اين بود كه امام سجاد خود و پدر و خاندانش را فرزندان پيامبر صلّى اللّه عليه و آله ناميد ؛ در حالى كه معاويه و امويان مىكوشيدند آنها را از ذريّه على عليه السّلام دانسته و اجازه ندهند آنها خود را ذريّه پيامبر صلّى اللّه عليه و آله بنامند .\r\nمدتى بعد از واقعهء كربلا ، مردم مدينه ضمن شورش عليه امويان ، شورش حرّه\r\n\r\n\r\n","description":"","footnote":"\r\n( 1 ) . شرح نهج البلاغه ، ابن ابى الحديد ، ج 4 ، ص 104 ؛ و نك : بحار ، ج 46 ، ص 143 ؛ الغارات ، ص 573\r\n( 2 ) . تاريخ الطبرى ، ج 5 ، ص 231 ( ط عز الدين ) نسب قريش ، مصعب زبيرى ، ص 58\r\n( 3 ) . العقد الفريد ، ج 5 ، ص 131\r\n","page_name":" 270 ","page_number":270},
  {"content":"\r\n\r\nرا سامان دادند . اين شورش به رهبرى عبد الله ، فرزند حنظله ، معروف به غسيل الملائكه بود كه رنگ آن ضد اموى و عليه يزيد و زندگى ضد اسلامى و غير دينى او بود . امام سجاد عليه السّلام و ديگر هاشميان موضع موافقى در اين ماجرا نداشت . به همين دليل همراه شمارى از افراد خانوادهء خويش از شهر خارج شد . از نظر امام ، افزون بر آن كه حركت مزبور ماهيت شيعى نداشتند ، دقيقا در خط زبيريان بود ، آن هم به رهبرى عبد الله بن زبير كه از برپا كنندگان جنگ جمل بوده است . كوچكترين موضع امام به عنوان رهبر شيعه ، خطيرترين پيامد را براى شيعه داشت ، به همين دليل امام ، در اين حادثه كه چندان خط و ربط روشن ، بلكه درستى نداشت ، شركت نكرد .\r\nاضافه بر آن ، حتى هنگامى كه مردم در آغاز امويان را از شهر بيرون راندند ، امام از روى غيرت و مردانگى ، همسر مروان بن حكم را نيز بنا به درخواست مروان پناه داد . طبرى نوشته است كه اين كار به خاطر دوستى قديمى بين او و مروان بود . « 1 » اين سخن كذب محض است . اصولا امام با آن سن و سال ، آن هم در موقعيتى كه پدر و جدش سخت‌ترين درگيريها را با اين خاندان داشته‌اند ، نمىتوانسته رابطهء نزديكى با مروان كه توان گفت پليدترين چهرهء امويان بوده داشته باشد . مروان كسى بود كه در همان آغاز بيعت گرفتن از امام حسين عليه السّلام در مدينه ، از حاكم شهر خواست تا امام را يا وادار به بيعت بكند يا او را به قتل برساند . اقدام امام پاسخى از روى ادب به ناجوانمرديهاى امويان بود ، آن گونه كه تاريخ كردار آنها را مقايسه كند .\r\nزمانى نيز كه مسلم بن عقبه ، معروف به مسرف ، حركت مردم مدينه را سركوب كرد و يكى از بزرگترين جنايات عصر اموى را مرتكب گرديد ، با على بن حسين عليه السّلام به ملايمت برخورد كرد و اين به دليل آن بود كه امام در اين حركت شركت نداشت .\r\nمسلم بن عقبه از مردم چنان بيعت گرفت كه خود را بردهء يزيد بدانند ، اما با على بن حسين عليه السّلام به صورت عادى بيعت شد . « 2 » قبل از آمدن امام نزد مسلم ، او به امام و اجدادش دشنام مىداد . اما زمانى كه امام وارد شد ، او به آرامى با آن حضرت برخورد\r\n\r\n\r\n","description":"","footnote":"\r\n( 1 ) . تاريخ الطبرى ، ج 5 ، ص 245 ؛ الامامة و السياسة ، ج 1 ، ص 208\r\n( 2 ) . شرح نهج البلاغه ، ابن ابى الحديد ، ج 3 ، ص 259 ؛ و نك : طبقات الكبرى ، ج 5 ، ص 215 ؛ كشف الغمة ، ج 2 ، ص 107 ؛ تاريخ اليعقوبى ، ج 2 ، ص 25\r\n","page_name":" 271 ","page_number":271},
  {"content":"\r\n\r\nكرد . وقتى امام رفت ، از مسلم دربارهء اين برخوردش پرسش كردند و او گفت : ما كان ذلك لرأى منّى لقد ملئ قلبى منه رعبا . « 1 » يعنى اين برخورد دوم خواستهء من نبود ، اما قلب من از رعب و وحشت پر شد .\r\nصرف نظر از اين كه در موضعگيرى ائمه عليه السّلام بايد وضع سياسى و مخالفت نظامى و ايجاد تشكيلات و مبارزه را در نظر بگيريم ، شرايط خاص هر دوره ، وظيفهء هر امام در هر موقعيت ، و شرايطى ، « 2 » اقتضاى عمل خاصى را دارد و هر انسان سياسى عاقل مىداند كه نمىتوان در شرايط مختلف شيوهء عمل واحدى را به كار گرفت .\r\nهمان‌گونه كه گذشت ، تاريخ گواه است كه امام سجاد عليه السّلام با رفتار خويش موجب حفظ شيعه و بقا و گسترش آن براى فعاليتهاى بعدى گرديد .\r\nبه هر روى با توجه به سوابق مناسبات علويان با امويان ، امام مورد سوء ظن شديد امويان بود و كوچكترين حركتى از ناحيهء امام ، عواقب وخيمى داشت كه طبعا در نظر امام ارزش دست زدن به اين اقدامات را نداشته است . مهمترين اصل دينى - سياسى كه امام با استفاده از آن روزگار سياسى خود را مىگذراند ، تقيّه بود . سپرى كه شيعيان در تاريخ ، با استفاده از آن ، حيات خويش را تضمين كرده و ائمهء شيعه بارها و بارها توجه بدان را گوشزد شيعه كرده‌اند . البتّه كسانى كه با داشتن آزادى نيازى بدان نداشته‌اند ، با وجود صراحتى كه در قرآن نسبت بدان وجود دارد ، آن را انكار كرده‌اند تا شيعه را تضعيف كنند . اهل سنّت به دليل در اختيار داشتن حكومت ، نيازى به تقيّه نداشته و تنها براى متهم كردن شيعه ، تقيّه را از حوزهء احكام فقهى مسلّم اسلامى خارج كردند .\r\nامام سجّاد عليه السّلام در روايتى فرمود : كسى كه امر به معروف و نهى از منكر را ترك گويد ، همچون كسى است كه كتاب خدا را كنار نهاده و بدان پشت كرده است ؛ مگر آنكه در تقيه باشد . از امام پرسيدند : تقيه چيست ؟ فرمود : يخاف جبارا عنيدا يخاف أن يفرط عليه أو أن يطغى . « 3 »\r\n\r\n\r\n","description":"","footnote":"\r\n( 1 ) . مروج الذهب ، ج 3 ، صص 70 ، 71\r\n( 2 ) . علم غيب بر وظيفه‌اى كه از بيان شده منطبق است نه اين كه امر جدايى باشد .\r\n( 3 ) . طبقات الكبرى ، ج 5 ، ص 214 ؛ حلية الاولياء ، ج 3 ، ص 140\r\n","page_name":" 272 ","page_number":272},
  {"content":"\r\n\r\nتكيه بر اصل تقيه گرچه قرآنى است ، اما از لحاظ فقهى بيشتر از ناحيهء امامانى تأكيد گرديد كه خود گرفتار آن بودند . امام سجّاد عليه السّلام واقعا در شرايط سختى زندگى مىكرد و جز تقيّه راه ديگرى نداشت . اساسا همين تقيه است كه موجب حفظ شيعه در آن شرايط مىشد . چيزى كه خوارج به عنوان يك گروه افراطى ، از آن بىبهره بودند و به همين دليل ضربه‌هاى بسيار اساسى و كارى خوردند . در روايتى آمده است كه كسى بر امام وارد شد و پرسيد : چگونه روزگار را مىگذرانيد ؟ امام در پاسخ فرمودند :\r\n« روزگار را به گونه‌اى مىگذرانيم كه در ميان قوم خويش همچون بنى اسرائيل در ميان آل فرعون هستيم . فرزندان ما را مىكشند و زنان را به كنيزى مىبردند . مردم با دشنام دادن به بزرگ و سيّد ما ، به دشمنان ما تقرب مىجويند . اگر قريش با داشتن محمد صلّى اللّه عليه و آله بر ساير اعراب فخر مىكند و اگر عربها به دليل داشتن محمد صلّى اللّه عليه و آله بر عجم فخر مىكنند و آنها نيز چنين فضيلتى را براى عربها و قريش پذيرفته‌اند ، ما اهل بيت مىبايد بر قريش برترى داشته و فخر كنيم ؛ زيرا محمد صلّى اللّه عليه و آله از ميان ما اهل بيت است . اما آنان حق ما را گرفته و هيچ حقى براى ما نمىشناسند . اگر نمىدانى روزگار چگونه مىگذرد ، اين گونه مىگذرد كه گفتيم . ناقل حديث مىگويد : امام به گونه‌اى سخن مىگفت كه مىخواست كسانى كه نزديك بودند بشنوند .\r\nدر جمع بايد گفت ، ملايمت امام در برخورد با امويان ، سبب شد تا امام زندگى آزادى در مدينه داشته و كمتر توجه مخالفان را به خود جلب كند . به علاوهء بعد علمى امام در جهت حفظ دين تجلى بيشترى بيابد . تمجيدهاى فراوان از امام كه از زبان عالم اهل سنت باقى مانده شاهد اين گفته است . اگر امام درگير سياست شده بود ، آنان به خود اجازه نمىدادند تا اين بعد از شخصيت امام را توصيف كنند .\r\n\r\nبهره‌گيرى امام سجّاد عليه السّلام از دعا\r\nهنگامى كه جامعه دچار انحراف شده ، روحيهء رفاه طلبى و دنيازدگى بر آن غلبه و فساد سياسى و اخلاقى و اجتماعى آن را در محاصره قرار داده و از نظر سياسى هيچ روزنه‌اى براى تنفس وجود نداشت ، امام سجّاد عليه السّلام توانست از دعا براى بيان بخشى از\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nعقايد خود استفاده كند و بار ديگر تحرّكى در جامعه براى توجه به معرفت و عبادت و بندگى خداوند ايجاد كند . گرچه ظاهرا مقصود اصلى در اين دعاها ، همان معرفت و عبادت بوده ، اما با توجه به تعابيرى كه وجود دارد ، مىتوان گفت كه مردم مىتوانستند از لابلاى اين تعبيرات با مفاهيم سياسى مورد نظر امام سجاد عليه السّلام آشنا شوند .\r\nصحيفهء سجاديّهء مشهور ، كه اندكى بيش از پنجاه دعا را دربردارد ، تنها بخشى از دعاهاى امام سجاد عليه السّلام است كه گردآورى شده است . در مجموعه‌هاى ديگرى نيز به گردآورى دعاها پرداخته‌اند كه تعداد اين مجموعه‌ها با صحيفهء معروف ، به شش عدد رسيده و برخى از آنها حاوى بيش از صد و هشتاد است . « 1 » دعاهاى مزبور نه تنها در ميان شيعيان ، بلكه در ميان اهل سنت نيز وجود داشت . « 2 » و اين حاكى از آن است كه دعاهاى امام سجاد عليه السّلام در جامعهء آن روز نفوذ كرده است . در ميان ائمهء شيعه ، امام سجّاد عليه السّلام بيشتر از همه به ارائهء اين گونه دعاها شهرت دارد .\r\nدر ميان دعاها ، تعبيرى وجود دارد كه اغلب تكرار شده و كمتر دعايى است كه از اين تعبير خالى باشد . اين تعبير ، « صلوات بر محمد و آل محمد » است و اساسا يكى از علائم دعاهاى درست همين است . زمانى كه حتى قرار دادن نام على بر فرزندان تقبيح مىشد و افراد بدين دليل مورد تهديد قرار مىگيرند و كار امويان جز با دشنام دادن به على عليه السّلام مستقيم نمىشود ، « 3 » به كار گرفتن اين تعبير ارزش خود را به خوبى نشان مىدهد . تعبيرهايى شبيه « محمد و آله الطيبين الطاهرين الأخيار الأنجبين » ، « 4 » از نمونه‌هايى است كه چند بار تكرار شده است .\r\nتكيهء امام در پيوند دادن محمد و آل او ، امرى است كه خداوند آن را ضمن دستور بر صلوات بر رسول آورده و اهميت زيادى براى بيان عقايد شيعى دارد . قبل از نقل برخى از مضامين دعاهاى امام ، نقل روايتى در تحكيم پيوند محمد و آل محمد از امام سجاد عليه السّلام مناسب است . آن حضرت مىفرمود : « إنّ الله فرض على العالم الصلاة على »\r\n\r\n\r\n","description":"","footnote":"\r\n( 1 ) . الذريعة ، ج 15 ، صص 21 - 18\r\n( 2 ) . شرح نهج البلاغه ، ابن ابى الحديد ، ج 11 ، ص 192 ، ج 6 ، صص 186 - 178 ، ج 5 ، ص 113\r\n( 3 ) . شرح نهج البلاغه ، ابن ابى الحديد ، ج 13 ، ص 220 ؛ انساب الاشراف ، ج 1 ، ص 184\r\n( 4 ) . صحيفه سجاديه ، دعاى 6 ، فقرهء 24\r\n","page_name":" 274 ","page_number":274},
  {"content":"\r\n\r\nرسول الله و قرّننا به ، فمن صلّى على رسول الله و لم يصلّ علينا ، لقى اللّه تعالى و قد بتر الصّلاة عليه و ترك أمره ، خداوند صلوات بر پيامبرش را بر عالم واجب كرده ، و ما را نيز به آن مقرون ساخته است . كسى كه بر رسول خدا صلّى اللّه عليه و آله صلوات فرستد اما بر ما صلوات نفرستد ، صلواتش را بر رسول ناقص گذاشته و دستور خدا را ترك كرده است . « 1 » همراهى محمد و آل محمد ، مىتواند تأثير مهمى در موضع مردم نسبت به خاندان رسول خدا صلّى اللّه عليه و آله داشته باشد .\r\nيكى از مضامين مهم سياسى - دينى صحيفه ، طرح مسألهء امامت است . مفهوم امامت به صورت يك مفهوم شيعى ، كه علاوه بر جنبهء داشتن احقيت براى خلافت و رهبرى ، جنبه‌هاى الهى عصمت و بهره‌گيرى از علوم انبيا و مخصوصا پيامبر اكرم صلّى اللّه عليه و آله را در حدّى و الا نشان مىدهد . در اينجا چند نمونه را نقل مىكنيم . در يك مورد مىفرمايد :\r\nربّ صلّ على أطائب أهل بيته الذين اخترتهم لأمرك و جعلتهم خزنة علمك و حفظة دينك و خلفائك فى أرضك و حججك على عبادك و طهّرتهم من الرجس و الدّنس تطهيرا بارادتك و جعلتهم الوسيلة إليك و المسلك إلى جنّتك ، « 2 »\r\nپروردگارا ! بر پاكان از اهل بيت محمد صلّى اللّه عليه و آله درود بفرست . كسانى را كه براى حكومت برگزيدى ، و گنجينه‌هاى علوم خود و حافظان دينت گردانيدى و خلفاى خود در روى زمين و حجت خود بر بندگانت قرار دارى ، آنان را با ارادهء خود از هر پليدى و آلودگى پاك و مبرّا ساختى و وسيله براى رسيدن به تو به بهشت جاودانت اختيار نمودى .\r\nدر جاى ديگرى فرموده است :\r\nالّلهم إنّ هذا المقام لخلفائك و أصفيائك و موضع أمنائك فى الدّرجة الرّفيعة الّتى اختصصتهم بها قد ابتزوها . . . حتى عاد صفوتك و خلفائك مغلوبين ، مقهورين مبتزّين . . . اللهم العن أعدائهم من الأوّلين و الآخرين و من رضى بفعالهم و\r\n\r\n\r\n","description":"","footnote":"\r\n( 1 ) . تاريخ جرجان ، ص 188\r\n( 2 ) . همان ، دعاى 47 ، فقرهء 56\r\n","page_name":" 275 ","page_number":275},
  {"content":"\r\n\r\nأشياعهم و أتباعهم . « 1 » خداوندا ! مقام خلافت براى خلفاى توست ، برگزيدگان از خلقت و جايگاه امانتهاى تو در درجات عاليه كه تو آن مقام را به آنها اختصاص دادى ولى ديگران از آنان گرفتند . . . تا جايى كه برگزيدگان و خلفاى تو در مقابل ستم ستمكاران ، مغلوب و مقهور شده و حق شان بر باد رفت . پروردگارا ! بر دشمنان آنها از اولين و آخرينشان ، به كسانى كه بر تجاوز دشمنانشان رضا دادند و بر پيروان و تابعين آنها لعنت بفرست .\r\nو در جاى ديگرى مىفرمايد :\r\nو صلّ على خيرتك اللّهمّ من خلقك محمّد و عترته الصّفوة من بريّتك الطّاهرين و اجعلنا لهم سامعين و مطيعين كما أمرت « 2 » الّلهمّ اجعلنى من أهل التّوحيد و الإيمان بك و التّصديق برسولك و الائمة الّذين حتمت طاعتهم . « 3 »\r\nپروردگارا ! درود فرست بر بهترين خلقت ، محمد و عترت برگزيدهء او از ميان بندگانت . و ما را همان گونه كه دستور داده‌اى مطيع آنان قرار ده .\r\nپروردگارا ! مرا در شمار موحدان و مؤمنان و باورداران به پيامبر و امامان ، كسانى كه اطاعتشان را واجب كرده‌اى قرار ده .\r\nو در جاى ديگر مىفرمايد :\r\nالّلهمّ أنّك أيّدت دينك فى كلّ أوان بإمام أقمته علما لعبادك و منارا فى بلادك بعد أن وصلت حبله بحبلك و جعلته الذّريعة إلى رضوانك و افترضت طاعته و حذّرت معصيته و أمرت بامتثال أوامره و الانتهاء إلى نهيه و أن لا يتقدّمه متقدّم و لا يتأخّر عنه متأخّر فهو عصمة للّائذين و كهف المؤمنين و عروة المتمسّكين و بهاء العالمين . « 4 » . . . و أقم به كتابك و حدودك و شرائعك و سنن رسولك صلواتك اللّه عليه و آله و أحى به ما أماته الظّالمون من معالم دينك و أجل به صداء الجور عن طريقتك و ابن به الضّراء من سبيلك و أزل به النّاكبين عن صراطك و أمحق به بغاة قصدك عوجا . . . و اجعلنا له سامعين مطيعين . « 5 »\r\n\r\n\r\n","description":"","footnote":"\r\n( 1 ) . همان ، دعاى 48 ، فقرهء 10 - 9\r\n( 2 ) . صحيفهء سجاديه ، دعاى 34\r\n( 3 ) . همان دعا\r\n( 4 ) . همان ، دعاى 47\r\n( 5 ) . همان ، دعاى 47\r\n","page_name":" 276 ","page_number":276},
  {"content":"\r\n\r\nپروردگارا ! تو در هر زمان امامى را پرچم براى بندگانت و چراغ راهنما در روى زمينت قرار دادى ، پس از آن كه رابطهء مستقيم ميان خودت و او بر قرار فرموده و او را وسيلهء رسيدن به رضاى خود نمودى و فرمانبردارى از او را واجب و از نافرمانى او بر حذر داشته و بر امتثال اوامر او دستور داده و از ارتكاب به نهى او منع كردى ، دينت را تأييد فرمودى .\r\nامامى كه به هيچ يك از بندگانت حق تقدم بر او و جدا شدن از وى را ندادى ، امامى كه تو محل امنى براى آنان كه روى به سوى تو مىآورند و ايمان محكمى براى آنان كه چنگ به ذيل عنايت و هدايت تو مىزنند و افتخار جهانيان و پناهگاه مؤمنين‌اش قرار دادى . . . پروردگارا ! كتاب و قوانين و شريعت خود و سنّت پيامبرت را به وسيلهء او بر پاى دار و هر آنچه از معارف و اصول دين تو را ستمكاران به ورطهء نابودى كشيده‌اند به وسيلهء او زنده فرما و آلودگيها و انحرافاتى كه به وسيلهء ستمكاران در راهت بوجود آمده به وسيلهء او از دامن دينت بزداى و خطرات راهت را به وسيلهء او از ميان بردارد . ما را براى او مطيع گردانده و در راه جلب رضايت او كوشا ساز .\r\nاز جملات فوق به خوبى روشن است كه امام در صدد گسترش اعتقاد شيعى در مفهوم امامت ، به عنوان مهمترين مفهوم شيعى ، بوده است . مشابه اين تمجيدات را دربارهء اهل بيت ، در نهج البلاغه پيش از اين به مناسبتى در بحث از خلافت امام على عليه السّلام آورديم . همان‌گونه كه اشاره شد ، محدودهء دعاها به همين جا خاتمه نمىيابد ، بلكه اهداف عبادى و فكرى و سياسى ديگرى مورد نظر بوده است . اشاره به يك مورد فكرى مناسب است . به نقل اربلى ، امام سجاد عليه السّلام در مسجد رسول خدا صلّى اللّه عليه و آله در مدينه نشسته بود . در اين لحظه متوجه شد كه گروهى در بحث اعتقادى خود ، خدا را به خلق او تشبيه مىكنند . امام از اين سخنان برآشفت ، از جا برخاست و كنار قبر رسول خدا صلّى اللّه عليه و آله رفت و شروع به خواندن دعايى كرد كه مضمون آن نفى عقيدهء تشبيه بود . آن حضرت چنين به درگاه خداوند تضرع كرد :\r\nإلهى بدت قدرتك و لم تبد هيئة فجهلوك و قدّروك بالتّقدير على غير ما أنت به\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nشبّهوك و أنا برئ يا إلهى من الّذين بالتّشبيه طلبوك . . . « 1 »\r\nيكى از اقدامات اهل بيت در دوره‌هاى مختلف آن بود تا به مردم نشان دهند كه اهل بيت رسول خدا صلّى اللّه عليه و آله كه تا آن اندازه در قرآن و سنت براى آنان حقوق و فضايل آمده چه كسانى هستند . بنى اميه در شام خود را اهل بيت رسول خدا صلّى اللّه عليه و آله معرفى مىكردند . در حجاز نيز برخى زنان پيامبر صلّى اللّه عليه و آله در اين انديشه بودند . به تدريج ازواج رسول خدا صلّى اللّه عليه و آله مردند و از آنجا كه فرزندى نداشتند ، اهل بيت بودنشان منتفى شد .\r\nاكنون پس از آنها جز فرزندان فاطمه اهل بيتى باقى نمانده بود .\r\nشناساندن اين امر كارى بود كه بايد انجام مىشد ، به ويژه كه رخدادهاى بعد از پيامبر صلّى اللّه عليه و آله سبب خاموشى خاندان رسول خدا صلّى اللّه عليه و آله در صحيفهء سياست بود . در زمانى كه امام سجاد عليه السّلام به شام برده شد ، به معرفى اهل بيت پرداخت . اين مطلب هم در خطبهء امام معروف است و هم برخى اخبار تاريخى مؤيد آن . اكنون به خبرى كه در اين باره نقل شده توجه مىكنيم .\r\nو أتى بحرم رسول الله صلى الله عليه و آله حتى دخلوا مدينة دمشق من باب يقال له « تؤماء » ، ثم أتى بهم حتى وقفوا على درج باب المسجد حيث يقام السبايا و اذا الشيخ قد أقبل حتى دنا منهم و قال : الحمد لله الذي قتلكم و أهلككم و أراح الرجال من سطوتكم و أمكن أمير المؤمنين منكم . فقال له على بن الحسين : يا شيخ ! هل قرأت القرآن ؟ قال : نعم قد قرأته ، قال : فعرفت هذه الآية : قل لا أسألكم اجرا الا المودّة فى القربى ؟ قال الشيخ : نعم . فقال على بن الحسين : فنحن القربى يا شيخ ، قال : هل قرأت فى سورة بنى اسرائيل « و آت ذا القربى حقه » قال الشيخ : قد قرأت ذلك ، فقال على : نحن القربى يا شيخ ، و لكن قرأت هذه الآية « و اعلموا أنما غنمتم من شيء فان لله خمسه و للرسول و لذى القربى ، قال الشيخ : قد قرأت ذلك ، فقال على : فنحن ذى القربى يا شيخ . و لكن هل قرأت هذه الآية : إنما يريد الله ليذهب عنكم الرجس أهل البيت و يطهركم تطهيرا ، قال الشيخ : قد قرأت ذلك .\r\nقال على : فنحن اهل البيت الذي خصصنا بآية الطهارة . فبقى الشيخ ساعة ساكتا\r\n\r\n\r\n","description":"","footnote":"\r\n( 1 ) . كشف الغمه ، ج 2 ، ص 89\r\n","page_name":" 278 ","page_number":278},
  {"content":"\r\n\r\nنادما على ما تكلّمه ؛ ثم رفع رأسه إلى السماء و قال : اللهم إنى تائب إليك فى ما تكلمته و من بعض هؤلاء القوم ، اللهم إنى أبرأ إليك من عدوّ محمد و آل محمد . « 1 »\r\nحرم رسول خدا صلّى اللّه عليه و آله را از درى به نام توما وارد دمشق كرده و در آستانهء درب مسجد ، محلى كه اسرار را نگه مىداشتند ، نگه داشتند . در آن هنگام ، شيخى نزديك آنها آمد و گفت : سپاس خداى را كه شما را كشته و به هلاكت رساند و مردم را از شوكت شما راحت نموده و امير المؤمنين را بر شما مسلط كرد . امام سجاد عليه السّلام به او گفت : اى پير ! آيا قرآن خوانده‌اى ؟ گفت :\r\nآرى . فرمود : اين آيه را خوانده‌اى كه خدا از قول رسول گفت : من پاداشى جز خودت در مورد خويشان نمىخواهم ؟ گفت : آرى . فرمود : اى شيخ ! ما قربى هستيم . بعد فرمود : آيا آيه و آت ذوى القربى حقّه را خوانده‌اى . گفت :\r\nآرى . فرمود : اى شيخ ! ما ذوى القربى هستيم . سپس فرمود : آيا آيهء و اعلموا أنّما غنمتم . . . و لذى القربى را خوانده‌اى ؟ گفت : آرى . فرمود : اى شيخ ما ذوى القربى هستيم . آيا آيهء تطهير را خوانده‌اى ؟ گفت : آرى . فرمود : اى شيخ ما اهل بيتى هستيم كه خداوند آيهء طهارت را به ما اختصاص داده . در اين وقت ، شيخ ساكت و پشيمان ماند و گفت : خدايا من از آنچه با او گفتم و از بغضى كه از اينان داشتم ، به تو پناه مىبرم . خدايا من از دشمن محمد و آل محمد بيزارم .\r\nگريهء امام سجاد عليه السّلام در قالب اين دعاها و بندگى و عبادت واقعى امام ، درسى آموزنده براى جامعهء فاسد آن روز بود كه بنى اميه اسلام را مورد تمسخر قرار داده بودند . اين گريه‌ها براى واقعهء دلخراش كربلا نيز بود و امام مىفرمود : « يعقوب براى يوسف ، با اين كه نمىدانست حتما مرده است ، آن قدر گريه كرد تا چشمانش سفيد گرديد . اما من به چشمان خود ديدم كه چگونه شانزده تن از اهل بيت عليه السّلام به شهادت رسيدند . چگونه مىتوانم گريه نكنم . » ؟ « 2 »\r\nبدين ترتيب گريه امام نيز خود به خود موجب گرديد تا در موارد زيادى مردم\r\n\r\n\r\n","description":"","footnote":"\r\n( 1 ) . الفتوح ، ج 5 ، صص 243 - 242\r\n( 2 ) . مختصر تاريخ دمشق ، ج 17 ، ص 239\r\n","page_name":" 279 ","page_number":279},
  {"content":"\r\n\r\nنسبت به واقعهء كربلا هشيار شوند . اين علاوه بر آن بود كه امام خود وقايع كربلا را در موارد متعدد نقل مىفرمود . « 1 »\r\n\r\nامام سجّاد عليه السّلام و بردگان\r\nاز تلاشهاى امام ، كه هم جنبهء دينى داشت و هم سياسى ، توجه به قشرى بود كه بويژه از زمان خليفهء دوم به بعد و مخصوصا در عصر امويان ، مورد شديدترين فشارهاى اجتماعى بوده و از محرومترين طبقات جامعهء اسلامى در قرون اوليه به شمار مىرفتند . بردگان و كنيزكان ، اعم از ايرانى ، رومى ، مصرى و سودانى ، متحمل سخت‌ترين كارها شده و از طرف اربابان مورد اهانتهاى شديدى قرار مىگرفتند .\r\nامام سجاد ، همانند امير المؤمنين - صلوات الله عليهما - كه با برخورد اسلامى خويش بخشى از موالى عراق را به سمت خويش جذب كرد ، كوشيد تا حيثيت اجتماعى اين قشر را بالا برد . يك بار كه كنيزكى را آزاد كرد و به عقد خويش در آورد ، عبد الملك بن مروان كه قصد عيبجويى و استهزاى امام را داشت ، او را به خاطر اين ازدواج مورد سرزنش قرار داد كه چگونه تن به چنين كارى داده است . امام سجاد عليه السّلام در پاسخ با ذكر آيهء  « لَقَدْ كانَ لَكُمْ فِي رَسُولِ اللَّهِ أُسْوَةٌ حَسَنَةٌ »  اشاره به سيرهء پيامبر صلّى اللّه عليه و آله در مورد صفيّه كرد . همچنين ياد آورد شد كه پيامبر صلّى اللّه عليه و آله دختر عمهء خويش را به زيد بن حارثه داد . « 2 » و بدين ترتيب سيرهء حسنهء پيامبر صلّى اللّه عليه و آله را ، كه نزد امويان بدين روز افتاده بود مجددا احيا كرد .\r\nسيد الاهل نوشته است : امام در حالى كه نيازى به بردگان نداشت ، آنها را مىخريد . اين خريدن تنها براى آزاد كردن آنها بود . گفته‌اند امام قريب به صد هزار نفر را آزاد ساخت . بردگان كه چنين نيّتى از امام مىديدند ، خود را در معرض او مىنهادند تا امام آنها را بخرد . امام سجاد عليه السّلام در هر ماه و روز و سالى به آزادى آنها مىپرداخت ؛ به طورى كه در شهر مدينه عدهء زيادى ، همچون يك لشكر از موالى آزاد شده ، از زن و\r\n\r\n\r\n","description":"","footnote":"\r\n( 1 ) . نك : تاريخ الطبرى ، ج 5 ، ص 212 ، 196 ( ط عز الدين )\r\n( 2 ) . طبقات الكبرى ، ج 5 ، ص 24 ؛ العقد الفريد ، ج 7 ، ص 140\r\n","page_name":" 280 ","page_number":280},
  {"content":"\r\n\r\nمرد ، به چشم مىخورد كه همگى از موالى امام بودند . « 1 »\r\nعلامه امين نيز نوشته است : امام سجاد در پايان هر ماه رمضان بيست نفر از آنها را آزاد مىكرد . او همچنين نوشته است : هيچ برده‌اى را بيش از يك سال نگه نمىداشت و حتى پس از آزادى اموالى هم در اختيار آنها مىگذاشت . « 2 » در اين مدت آنها از نزديك با امام سجّاد عليه السّلام و شخصيت عظيم علمى و اخلاقى و تقوايى حضرت آشنا مىشدند و طبيعى بود كه در قلوب بسيارى از آنها علاقه‌اى نسبت به امام سجاد عليه السّلام و جريانات شيعى به وجود آيد .\r\nزمانى كنيزى ، ظرف آب به دست ، آب روى دستان امام مىريخت . ناگهان ظرف از دست او افتاد و بر صورت امام خورد و آن را زخمى كرد . امام نگاهى به او كردند . كنيز گفت : و الكاظمين الغيظ ، امام فرمود : خشمم را فرونشاندم . كنيز ادامه داد : و العافين عن الناس ، امام فرمود : از تو گذشتم . كنيز باز ادامه داد : و الله يحب المحسنين ، « 3 » امام فرمود : تو را به خاطر خداوند آزاد كردم . « 4 »\r\nزمانى كه امام سجاد عليه السّلام از مسجد خارج مىشد شخصى به دو دشنام گفت . موالى امام بر او هجوم بردند ، امّا امام آنها را از اين كار بازداشت و فرمود : آنچه از باطن ما بر او مستور مانده بيش از اين است كه او مىگويد ، و بدين ترتيب او را شرمنده ساخت و سرانجام مورد لطف امام قرار گرفت . « 5 »\r\nحال كه بار ديگر در پايان بحث سخن از گذشت و عفو امام به ميان آمد ، جا دارد روايت شيرين ديگرى را نقل كنيم . عبد اللّه بن محمد بن عمر مىگويد : هشام بن اسماعيل ( والى امويان در مدينه ) حقوق همسايگى را فراموش كرده و ما را اذيت مىكرد ، بخصوص على بن الحسين آزار بسيارى از او ديد .\r\nهنگامى كه عزل شد ، وليد دستور داد تا او را در معرض مردم نگاه دارند تا هر كسى مىخواهد از او انتقام بگيرد . هشام گفت كه از هيچ كس به اندازهء على بن حسين وحشت ندارد . در حالى كه هشام در پشت ديوار مروان بود ، و امام سجاد عليه السّلام از كنار او\r\n\r\n\r\n","description":"","footnote":"\r\n( 1 ) . زين العابدين ، سيد الاهل ، صص 7 ، 47\r\n( 2 ) . اعيان الشيعة ، ج 2 ، ص 468 ( چاپ اول )\r\n( 3 ) . آل عمران ، 134\r\n( 4 ) . شرح الاخبار ، ج 3 ، ص 260\r\n( 5 ) . كشف الغمه ، ج 2 ، ص 101 ؛ الاتحاف ، صص 137 ، 138 ؛ مختصر تاريخ دمشق ، ج 17 ، ص 243\r\n","page_name":" 281 ","page_number":281},
  {"content":"\r\n\r\nعبور مىكرد ، به ياران خويش گفت تا متعرض او نشوند و حتى كلمه‌اى به او تندى نكنند . وقتى امام رد شد ، هشام بن اسماعيل فرياد زد : « اللّه اعلم حيث يجعل رسالته » . « 1 »\r\nخداوند مىداند كه رسالت خويش را در كجا قرار دهد .\r\n\r\n\r\n","description":"","footnote":"\r\n( 1 ) . تاريخ الطبرى ، ج 6 ، ص 526 ؛ شرح الاخبار ، ج 3 ، ص 260\r\n","page_name":" 282 ","page_number":282},
  {"content":"\r\n\r\n\r\nامام باقر عليه السّلام\r\n\r\n","description":"","footnote":"","page_name":" 283 ","page_number":283},
  {"content":"\r\n . \r\n","description":"","footnote":"","page_name":" 284 ","page_number":284},
  {"content":"\r\n\r\nرسول خدا صلّى اللّه عليه و آله به جابر :\r\nإنّك ستبقى حتّى ترى رجلا من ولدى أشبه الناس بى ، اسمه اسمى ، إذا رأيته لم يخل عليك فأقرئه منّى السّلام جاحظ : هو سيّد فقهاء الحجاز ( شرح نهج البلاغه 15 / 277 ) :\r\nامام باقر عليه السّلام\r\nپنجمين امام شيعه ، محمد بن على بن الحسين عليهم السّلام است كه به باقر شهرت يافته است .\r\nمادر آن حضرت ، فاطمه دختر امام حسن بن على عليه السّلام است كه امام صادق عليه السّلام از وى با تعبير « كانت صديقة لم تدرك مثلها فى آل الحسن » ياد كرده‌اند . « 1 » بدين ترتيب ، امام باقر عليه السّلام نخستين كسى است كه پدرش از نسل امام حسين و مادرش از نسل امام حسن است . « 2 »\r\nروز تولد آن حضرت را در برخى نقلها اول رجب و در برخى ديگر سوم صفر دانسته‌اند . « 3 » سال تولد امام در منابع متعددى 57 هجرى « 4 » و در برخى از منابع سال 56 يا 58 ، سال تولد آن حضرت دانسته شده است . « 5 » يعقوبى از آن حضرت روايت مىكند كه فرمود :\r\nقتل جدّى الحسين و لى أربع سنين و إنّى لأذكر مقتله و ما نالنا فى ذلك الوقت . « 6 »\r\n\r\n\r\n","description":"","footnote":"\r\n( 1 ) . دعوات راوندى ، ص 68 ، حديث 165 ؛ بحار الانوار ، ج 46 ، ص 215\r\n( 2 ) . عمدة الطالب ، ص 195 . گفتنى است كه فرزندان حسن مثنى نيز كه مادرشان فاطمه دختر امام حسين عليه السّلام بود ، همين ويژگى را داشتند .\r\n( 3 ) . قول اول در مسار الشيعة ، ص 33 و قول دوم در كشف الغمه ، ج 2 ، ص 136 آمده است .\r\n( 4 ) . كلينى ، شيخ مفيد و شيخ طوسى در الكافى ج 1 ، ص 469 ، مسار الشيعة ، ص 33 ، و التهذيب ، ج 6 ، ص 77 اين سال را ياد كرده‌اند .\r\n( 5 ) . اثبات الوصيه ، ص 173\r\n( 6 ) . تاريخ اليعقوبى ، ج 2 ص 320\r\n","page_name":" 285 ","page_number":285},
  {"content":"\r\n\r\nهنگامى كه نيايم حسين عليه السّلام به شهادت رسيد ، من چهارساله بودم و جريان شهادت آن حضرت و آنچه در آن روز بر ما گذشت همه را به ياد دارم .\r\nدر خبر ديگرى كه صدوق - ره - آورد ، آمده است كه زراره خدمت حضرت باقر عرض كرد كه شما امام حسين عليه السّلام را درك كرديد ؟ امام فرمود : أذكر و أنا معه فى المسجد الحرام و قد دخل فيه . . . « 1 »\r\nروز رحلت امام را هفتم ذى حجه و برخى ربيع الاول يا ربيع الثانى دانسته‌اند . « 2 »\r\nيعقوبى آن را سال 117 هجرى ، در سن پنجاه و هشت سالگى ياد كرده است ؛ « 3 » در حالى كه در بيشتر منابع سال 114 روايت شده است . « 4 » نقلهاى ديگر سال 115 ، 116 و 118 را نيز ياد كرده‌اند . « 5 » در هر صورت ، رحلت آن حضرت در دوران خلافت هشام بوده است . در نقل ديگر آمده كه امام باقر عليه السّلام در زمان ابراهيم بن وليد بن عبد الملك مسموم شده ، به شهادت رسيد و در بقيع ، در كنار قبر پدر بزرگوارش دفن شد . « 6 »\r\nابراهيم درست پيش از آخرين خليفهء اموى ، براى مدت كوتاهى خلافت كرد .\r\nادلهء امامت آن حضرت در كتب شيعه به طور مبسوط ذكر شده « 7 » و نقش انگشترى ايشان كه معمولا شعار ائمه در برخورد با مشكلات زمان خود بود العزّة للّه جميعا ( تمام عزّت از آن خداست ) بوده است . « 8 »\r\nامام پنجم شيعيان ، افزون بر لقب « شاكر » و « هادى » به طور عمده به لقب « باقر » شهرت يافته است . معناى باقر شكافنده است كه جابر بن يزيد جعفى در توضيح آن\r\n\r\n\r\n","description":"","footnote":"\r\n( 1 ) . من لا يحضره الفقيه ، ج 2 ، ص 243 ، حديث 2308\r\n( 2 ) . كشف الغمه ، ج 2 ، ص 136\r\n( 3 ) . تاريخ اليعقوبى ، ج 2 ، ص 320 « توفى ابو جعفر . . . سنة 117 و سنّه ثمان و خمسون سنة . »\r\n( 4 ) . الكافى ، ج 1 ، ص 469 ؛ فرق الشيعة ، ص 75 ؛ الارشاد ، ص 294 ؛ التهذيب ، ج 6 ، ص 77 ؛ المعرفة و التاريخ ، ج 3 ، ص 346 ؛ تاريخ ابى زرعة الدمشقى ج 1 ، صص 295 - 294\r\n( 5 ) . تواريخ النبى و الآل ، ص 67\r\n( 6 ) . الفصول المهمه ، ص 221\r\n( 7 ) . اثبات الهداة ، ج 5 ص 263 ؛ اثبات الوصيه ، ص 142 ؛ بحار الانوار ، ج 46 ص 229 به بعد ؛ الكافى ، ج 1 ص 305 ؛ اعلام الورى ، ص 260 ؛ البصائر ، ج 4 باب 48 ؛ الامامة و التبصرة ، ص 62 و 63 ، مؤسسة الامام المهدى .\r\n( 8 ) . الكافى ، ج 2 ، ص 473 ؛ حلية الاولياء ، ج 3 ، ص 186 ؛ تاريخ جرجان ، ص 9 « القوّة للّه جميعا »\r\n","page_name":" 286 ","page_number":286},
  {"content":"\r\n\r\nگويد : لأنّه بقر العلم بقرا اى شقّه و أظهره اظهارا ؛ « 1 » زيرا آن حضرت علم را شكافت و رموز و دقائق آن را روشن ساخت .\r\nيعقوبى مىنويسد : كان سمّى بالباقر لأنّه بقر العلم . « 2 » بدان سبب باقر ناميده شد كه علم را شكافت . راغب اصفهانى هم مانند همين سخن را گفته است . « 3 »\r\nابن منظور در مورد كلمهء باقر چنين گفته : التبقر التوسّع فى العلم و المال و كان يقال محمد بن على بن الحسين بن على الباقر رضوان الله عليهم لأنّه بقر العلم و عرف اصله و استنبط فرعه . « 4 » « تبقر » داشتن علم و مال زياد را گويند و به محمد بن على بن حسين بن على عليه السّلام بدان جهت باقر گفته مىشود كه آن حضرت علم را شكافت و اصول آن را مشخص و طرز استنباط فروع علم از اصول آن را بيان فرمود .\r\nجابر بن عبد الله انصارى روايتى در فضيلت امام باقر عليه السّلام نقل كرده كه به نوشتهء ابن شهر آشوب ، فقهاى مدينه و عراق ، همگى آن را روايت كرده‌اند . « 5 » در اين روايت جابر گويد : رسول خدا مرا مورد خطاب قرار داد و فرمود : انّك تبقى حتى ترى رجلا من ولدى أشبه الناس بى اسمه على اسمى ، اذا رأيته لم يخل عليك فأقرئه منّى السّلام .\r\nتو بعد از من چندان زنده مىمانى كه مردى از فرزندان مرا - كه شبيه‌ترين مردم به من و نامش مطابق نام من باشد - زيارت كنى ، وقتى كه او را ديدى ، سلام مرا به او برسان و اين سفارش مرا حتما عمل كرده و سهل مگير .\r\nدر تاريخ يعقوبى ، دنبالهء اين حديث چنين آمده است : فلما كبر سنّ جابر و خاف الموت جعل يقول : يا باقر يا باقر ! أين أنت ، حتى رآه ، فوقع عليه يقبل يديه و رجليه و يقول :\r\nبابى و امّى شبيه أبيه رسول الله صلّى اللّه عليه و آله انّ اباك يقرأك السّلام . « 6 »\r\nوقتى جابر به سنين پيرى رسيد و مرگ خود را نزديك ديد ، پيوسته مىگفت ، اى باقر اى باقر ، كجايى . تا اين كه روزى آن حضرت را ديد و خود را به وى رسانيد ، در\r\n\r\n\r\n","description":"","footnote":"\r\n( 1 ) . علل الشرايع ، ج 1 ، ص 233\r\n( 2 ) . يعقوبى ، ج 2 ص 320\r\n( 3 ) . المفردات ، ص 54\r\n( 4 ) . لسان العرب ، ذيل كلمهء باقر .\r\n( 5 ) . نك : بحار الانوار ، ج 46 ، ص 294\r\n( 6 ) . تاريخ اليعقوبى ، ج 2 ، ص 320 ؛ نك : المنتخب من ذيل المذيل ، ص 642 ؛ مختصر تاريخ دمشق ، ج 23 ، ص 78\r\n","page_name":" 287 ","page_number":287},
  {"content":"\r\n\r\nحالى كه دست و پاى حضرتش را مىبوسيد و مىگفت : پدر و مادرم فداى تو كه شبيه پدرت رسول خدا هستى ، رسول خدا بر تو سلام فرستاد .\r\nاين روايت از امام صادق عليه السّلام نيز نقل شده و آن حضرت در اين روايت كلمهء « باقر » را به عنوان يك فضيلت اختصاصى براى پدر بزرگوارش خوانده است . « 1 »\r\nنقل اين روايت از رسول خدا صلّى اللّه عليه و آله باعث شهرت امام باقر عليه السّلام بدين لقب گرديده و پس از آن نيز كه مجلس آن حضرت محل تجمع و استفادهء شمار فراوانى از راويان و محدثان اهل سنت شد ، اين لقب وجه عملى خود را نيز نشان داد .\r\nوقتى زيد بن على نزد هشام بود ، هشام با توصيف امام باقر با كلمهء « بقره » مىخواست آن حضرت را تحقير نمايد ، زيد در جواب او گفت :\r\nسمّاه رسول الله صلّى اللّه عليه و آله باقر العلم و أنت تسمّيه البقرة ، لقد اختلفتما اذا . « 2 »\r\nپيامبر او را باقر العلم ناميد و تو بقره مىنامى ! پس ميان رسول خدا و تو به طور حتم اختلاف وجود دارد .\r\nاين روايت در منابع مختلف به گونه‌اى زياد است كه كمترين ترديدى در صحّت و درستى آن وجود ندارد .\r\nمحمد بن كعب قرظى هم در شعرى نسبت به امام گفت :\r\n يا باقر العلم لاهل التقى * و خير من كبّى على الاجبل « 3 » \r\n\r\nموقعيت علمى امام باقر عليه السّلام\r\nبىترديد از نظر بسيارى از علماى اهل سنت ، امام باقر عليه السّلام در زمان حيات خويش شهرت فراوانى داشته و همواره محضر او از دوستدارانش ، از تمامى بلاد و سرزمينهاى اسلامى ، پر بوده است . موقعيت علمى ايشان ، به مثابهء شخصيتى عالم و فقيه ، به ويژه به عنوان نمايندهء علوم اهل بيت بسيارى را وامىداشت تا از محضر او بهره گيرند و حل اشكالات علمى و فقهى خود را از او بطلبند . در اين ميان اهل عراق\r\n\r\n\r\n","description":"","footnote":"\r\n( 1 ) . الاختصاص ، ص 62\r\n( 2 ) . عيون الاخبار ، ج 1 ، ص 212\r\n( 3 ) . مختصر تاريخ دمشق ، ج 23 ، ص 78 ؛ سير اعلام النبلاء ، ج 4 ، ص 404\r\n","page_name":" 288 ","page_number":288},
  {"content":"\r\n\r\nكه شيعيان بسيارى در ميان آنها وجود داشت ، مفتون شخصيت آن حضرت شده بودند . « 1 »\r\nدر ميان مراجعه كنندگان ، آن چنان خضوعى نسبت به شخصيت علمى امام به چشم مىخورد كه عبد اللّه بن عطاى مكى مىگفت : ما رأيت العلماء عند أحد قطّ أصغر منهم عند أبى جعفر و لقد رأيت الحكم بن عيينة مع جلالته فى القوم بين يديه كأنّه صبىّ بين يدى معلّمه . « 2 »\r\nعلما را در محضر هيچ‌كس كوچكتر از آنها در محضر ابو جعفر عليه السّلام نديدم .\r\nحكم بن عيينه با تمام عظمت علمىاش در ميان مردم ، در برابر آن حضرت مانند دانش‌آموزى در مقابل معلم خود به نظر مىرسيد .\r\nشهرت علمى امام ، در حدّ تعبير ابن عنبة « كان واسع العلم و وافر الحلم » مشهورتر از آن است كه كسى بخواهد آن را بيان كند . « 3 » اين شهرت در زمان خود ايشان ، نه تنها در حجاز كه : كان سيّد فقهاء الحجاز « 4 » بلكه حتى در عراق و خراسان نيز به طور گسترده فراگير شده بود . چنان كه راوى مىگويد : ديدم كه مردم خراسان دورش حلقه زده و اشكالات علمى خود را از او مىپرسيدند . « 5 »\r\nذهبى دربارهء امام باقر عليه السّلام مىنويسد : كان أحد من جمع بين العلم و العمل و السؤدد و الشّرف و الثّقة و الرّزانة و كان أهلا للخلافة . « 6 » از كسانى است كه بين علم و عمل و آقائى و شرف و وثاقت و متانت جمع كرده و اهليّت براى خلافت داشت .\r\nاستاد ابو زهره دربارهء مرجعيت عام امام مىنويسد : كان محمد الباقر عليه السّلام وريثة الامام السجاد فى امامة أهله و نيل الهداية و لذا كان مقصد العلماء من كل البلاد الاسلامية و ما زار أحد المدينة إلّا عرج على بيت محمد الباقر يأخذ عنه . امام باقر عليه السّلام وارث امام سجاد عليه السّلام در امامت و هدايت مردم بود ، از اين رو علماى تمام بلاد اسلام از هر سو به\r\n\r\n\r\n","description":"","footnote":"\r\n( 1 ) . الارشاد ، ص 282 ؛ بحار الانوار ، ج 46 ، ص 332 ؛ كشف الغمه ، ج 2 ص 126 ؛ الفصول المهمه ، ص 214\r\n( 2 ) . مختصر تاريخ دمشق ، ج 23 ، ص 79 ؛ الارشاد ، ص 280 ؛ حلية الاولياء ، ج 3 ، ص 180 ؛ كشف الغمه ، ج 2 ، صص 118 - 117\r\n( 3 ) . عمدة الطالب ، ص 195\r\n( 4 ) . شرح نهج البلاغه ، ابن ابى الحديد ، ج 15 ، ص 77\r\n( 5 ) . الكافى ، ج 6 ص 266 ؛ بحار الانوار ، ج 46 ، ص 357\r\n( 6 ) . سير اعلام النبلاء ، ج 4 ، ص 402\r\n","page_name":" 289 ","page_number":289},
  {"content":"\r\n\r\nمحضر او مىشتافتند و كسى از مدينه ديدن نمىكرد جز اين كه به خدمت او شرفياب شده و از علوم بىپايانش بهره‌ها مىگرفت .\r\nو همو مىنويسد : كان يقصده من ائمة الفقه و الحديث كثيرون . « 1 » از بزرگان فقه و حديث ، خيلىها به قصد بهره‌گيرى علمى پيش حضرتش مىآمدند .\r\nو از عيون الاخبار نقل شده است كه : قد أخذ عنه اهل الفقه ظاهر الحلال و الحرام . « 2 »\r\nفقيهان ، احكام حلال و حرام را از او مىگرفتند .\r\nاو همانند پدرش امام سجاد عليه السّلام ، كه شهرت عظيم علمى در ميان مردم داشت ، مورد احترام خاص و عام بود . محمد بن منكدر كه خود يكى از محدثان معروف اهل سنت بود ، در عظمت امام پنجم شيعيان چنين مىگويد : من جانشين على بن الحسين ، از ميان فرزندان او را - كه نزديكترين آنان به او از نظر علم و فضيلت هم مىبايست باشد - نديده بودم تا روزى كه به محضر فرزندش محمد باقر عليه السّلام رسيدم . « 3 »\r\nبسيارى از دانشمندان بزرگ اسلامى دربارهء مقام علمى و موقعيت فقهى حضرتش جملات زيبايى بر زبان رانده‌اند كه استاد اسد حيدر آنها را در كتاب خود گرد آورده است . « 4 »\r\nفراوانى و گستردگى روايات امام در زمينه‌هاى فقه ، اعتقادات و علوم ديگر اسلامى ، سبب شد تا محدثان اهل سنت نيز از آن حضرت نقل حديث نمايند . يكى از معروفترين آنها « ابو حنيفه » است . او با توجه به اين كه بيشتر احاديث وارده از طريق اهل سنت را نمىپذيرفت ، روايات زيادى از طريق اهل بيت و به ويژه امام باقر عليه السّلام نقل كرده است . « 5 » ذهبى دربارهء كسانى كه از امام روايت كرده‌اند از عمرو بن دينار ، اعمش ، اوزاعى ، ابن جريح و قرة بن خالد ياد كرده است . « 6 »\r\nابو اسحاق وقتى به او مراجعه كرد و مقام بسيار بلند و اعجاب‌انگيز علمى او را\r\n\r\n\r\n","description":"","footnote":"\r\n( 1 ) . الامام الصادق ، ص 22 دار الفكر العربى بيروت\r\n( 2 ) . حياة الامام الباقر عليه السّلام ، ج 1 ، ص 139\r\n( 3 ) . الاتحاف ، ص 145\r\n( 4 ) . الامام الصادق و المذاهب الاربعه ، ج 2 ، صص 439 - 435\r\n( 5 ) . تذكرة الحفاظ ، ج 1 ، ص 127 ؛ نك : جامع مسانيد الامام الاعظم ابو حنيفه .\r\n( 6 ) . تذكرة الحفاظ ، ج 1 ، ص 124\r\n","page_name":" 290 ","page_number":290},
  {"content":"\r\n\r\nديد ، در توصيف آن حضرت چنين گفت : لم أر مثله قطّ « 1 » كسى را مانند او نديده‌ام .\r\nابو زرعهء دمشقى نيز دربارهء آن حضرت مىگويد : إنّ أبا جعفر أكبر العلماء . « 2 »\r\nابو جعفر از بزرگترين عالمان است .\r\nبه جرأت مىتوان گفت كه در ميان امامان شيعه پس از امير مؤمنان عليه السّلام سند بخش عمده‌اى بيشترين قسمت روايات به امام باقر عليه السّلام و صادق عليه السّلام منتهى مىگردد و اين به دليل موقعيت خاص سياسى جامعهء آن روز بود كه اين دو امام بيش از امامان ديگر فرصت نشر علوم آل محمد عليهم السّلام را پيدا كردند . از اين روست كه در جوامع حديثى شيعه ، بخش بزرگى از روايات اهل بيت از اين دو امام بزرگوار نقل شده است .\r\nهمين مسأله سبب شد تا دربارهء امام باقر عليه السّلام گفته شود لم يظهر من ولد الحسن و الحسين من العلوم ، ما ظهر منه فى التفسير و الكلام و الأحكام و الحلال و الحرام . « 3 » از فرزندان حسن عليه السّلام و حسين عليه السّلام آن چه در زمينهء تفسير ، كلام ، فتوا ، و احكام حلال و حرام از آن حضرت صادر شده ، از كس ديگرى صادر نشده است .\r\nنشر اين احاديث سبب شهرت عظيم علمى آن امام همام ، در آن روزگار به عنوان عالم ، امام ، فقيه و محدث بوده است . ابو زهره از ميان انبوه كسانى كه به آن حضرت مراجعه و از محضر او كسب علم كرده‌اند ، به سفيان ثورى ، سفيان بن عيينه ( محدّث مكه ) و ابو حنيفه اشاره كرده است . « 4 »\r\nابرش كلبى از هشام بن عبد الملك پرسيد : من هذا الذي احتوشته اهل العراق يسألونه ؟ قال : هذا نبىّ الكوفة ، و هو يزعم انّه ابن رسول الله و باقر العلم و مفسّر القرآن . « 5 »\r\nاين كيست كه مردم عراق او را در ميان گرفته و مشكلات علمى خود را از او مىپرسند ؟ هشام گفت : اين پيامبر كوفه است ، خود را پسر رسول خدا و شكافندهء علم و مفسّر قرآن مىداند .\r\n\r\n\r\n","description":"","footnote":"\r\n( 1 ) . الامام الصادق و المذاهب الاربعه ، ج 2 ، ص 445 ؛ اعيان الشيعة ، ج 4 ، قسم 2 ، ص 20\r\n( 2 ) . المناقب ، ابن شهر آشوب ، ج 3 ، ص 27\r\n( 3 ) . مناقب آل ابى طالب ، ج 3 ، ص 327 ؛ بحار الانوار ، ج 46 ، ص 294\r\n( 4 ) . الامام الصادق عليه السّلام ، ص 22\r\n( 5 ) . بحار الانوار ، ج 46 ، ص 355 از مناقب ؛ الكافى ، ج 8 ، ص 120 ( من هذا الذي تداكّ عليه الناس ) يعنى اين كيست كه مردم بر او ازدحام كرده‌اند ؟\r\n","page_name":" 291 ","page_number":291},
  {"content":"\r\n\r\nدر نقل ديگرى آمده است كه هشام او را با تعبير « المفتون به اهل العراق » « 1 » معرفى كرده ؛ يعنى كسى كه اهل عراق شيفته او هستند .\r\nبا اين همه تمجيد و تعظيم علما از آن حضرت ، اين سخن كه « ليس يروى عن الباقر من يحتجّ به » ؛ « 2 » از روى كمال بىخردى است .\r\nانگيزهء اين اظهار نظرهاى ناروا در مورد امام باقر عليه السّلام ، تنگ نظرى بسيارى از محدثين غير شيعى است كه هرگاه كسى كمترين توجهى به اهل بيت و علوم آنها داشته باشد ، شيعه باشد يا نباشد ، از نظر آنها حجيت و صلاحيت علمى خود را از دست مىدهد ! روشن نيست محدثان اهل سنت كه در كتب روايى خود ، آن همه روايت از امام باقر عليه السّلام نقل كرده‌اند ، چگونه از نظرگاه تنگ ابن سعد جزو كسانى هستند كه به آنان احتجاج نمىشود . همانطور كه اشاره شد ، سفيان ثورى ، اوزاعى ، ابو حنيفه و برخى ديگر كه ابن حجر در تهذيب التهذيب نامشان را آورده ، در آن شمارند .\r\n\r\nامام درگير اختلافات فقهى بين فرق اسلامى\r\nسالهاى ( 114 - 94 ) زمان پيدايش مشربهاى فقهى و اوج‌گيرى نقل حديث دربارهء تفسير مىباشد . از علماى اهل سنت كسانى مانند ابن شهاب زهرى ، مكحول ، قتاده ، هشام بن عروه و . . . در زمينهء نقل حديث و ارائهء فتوا فعاليت مىكردند . وابستگى عالمانى مانند زهرى ، ابراهيم نخعى ، ابو الزناد ، رجاء بن حياة كه همگى كم و بيش به دستگاه حاكميت اموى وابستگى داشتند ، ضرورت احياى سنت واقعى پيامبر صلّى اللّه عليه و آله را به دور از شائبه‌هاى تحريف عمدى خلفا و علماى وابسته به آنان مطرح مىكرد . امام باقر عليه السّلام ضمن نامه‌اى به سعد الخير از علماى سوء شكايت فراوان كرده و مىفرمايد :\r\nفاعرف أشباه الأحبار و الرّهبان الذين ساروا بكتمان الكتاب و تحريفه فما ربحت تجارتهم و ما كانوا مهتدين . ثم اعرف أشباههم من هذه الأمّة الذين أقاموا حروف الكتاب و\r\n\r\n\r\n","description":"","footnote":"\r\n( 1 ) . نور الابصار ، ص 143 ؛ سير اعلام النبلاء ، ج 4 ، ص 405 ؛ مختصر تاريخ دمشق ، ج 23 ، ص 79\r\n( 2 ) . طبقات الكبرى ، ج 5 ، ص 324 . راويان وى افراد قابل قبولى نيستند .\r\n","page_name":" 292 ","page_number":292},
  {"content":"\r\n\r\nحرّفوا حدوده ، فهم مع السادة و الكبرة ، فاذا تفرقت قادة الأهواء كانوا مع أكثرهم دنيّا و ذلك مبلغهم من العلم . « 1 »\r\nنظاير احبار و رهبان را ببين ، احبارى كه كتاب خدا را از مردم كتمان و تحريف كرده و با تمام اين احوال ، سودى از كارشان نكرده و راه به جايى نبردند . اكنون مانند آنها در اين امت‌اند ، كسانى كه الفاظ قرآن را حفظ كرده و حدود آن را تحريف مىكنند .\r\nآنها با اشراف و بزرگان هستند . زمانى كه رهبران هواپرست متفرق شوند ، آنها با كسانى هستند كه دنياى بيشترى دارند . فهم آنها در همين حد است .\r\nبا نگاهى به فراوانى روايات نقل شده در اين دوران و شهرت علم فقه در ميان محدثان اين زمان ، مىتوان گفت كه علم فقه نزد اهل سنت از اين دوره به بعد وارد مرحلهء تدوين خود شده است . فروكش كردن تنشهاى سياسى پس از حادثهء كربلا و شكست خوردن و از ميان رفتن ابن زبير و يكپارچه شدن حاكميّت مروانيان ، به ناچار بسيارى از علما را از صحنهء سياست دور كرد و به حوزهء درس و حديث سوق داد و آنها را واداشت تا به شكلى ، اختلاف روايات را حل كنند و فتواى فقهى براى مردم ارائه دهند . اولين بار در سال 100 هجرى عمر بن عبد العزيز فرمان تدوين احاديث را خطاب به ابو بكر بن حزم صادر كرد . « 2 » اين خود بهترين شاهد است بر شروع تكاپوى فرهنگى اهل سنت در آغاز قرن دوم ، مقارن با دوران امامت امام باقر عليه السّلام . از اين رو امام احساس كرد كه مىبايست با ابراز و اشاعهء نظرات فقهى اهل بيت در برابر انحرافاتى كه به دلايل مختلفى در احاديث اهل سنت رسوخ كرده بود ، موضعگيرى نمايد . نقطه نظرات فقه شيعه گرچه تا آن زمان به طور محدود و در حد اذان ، تقيه ، نماز ميت و . . .\r\nروشن شده بود ، اما با ظهور امام باقر عليه السّلام قدم مهمى در اين راستا برداشته شد و يك جنبش فرهنگى تحسين برانگيزى در ميان شيعه به وجود آمد . در اين عصر بود كه شيعه تدوين فرهنگ خود - شامل فقه و تفسير و اخلاق - را آغاز كرد .\r\nپيش از آن در جامعهء اسلامى ، فقه و احاديث فقهى در حد گسترده و به طور\r\n\r\n\r\n","description":"","footnote":"\r\n( 1 ) . روضة الكافى ، ص 77\r\n( 2 ) . المصنف ، ج 9 ، ص 337 ؛ سنن الدارمى ، ج 1 ، ص 126 ؛ تقييد العلم ، ص 106 و 105\r\n","page_name":" 293 ","page_number":293},
  {"content":"\r\n\r\nكامل مورد بىاعتنايى قرار گرفته بود . درگيريهاى سياسى و انديشه‌هاى ماديگرانهء شديدى كه دامنگير دستگاه حكومت شده بود ، باعث غفلت از اصل دين و به خصوص فقه در ميان مردم گشته بود . جلوگيرى از تدوين حديث كه به دستور خليفهء اوّل و دوم انجام گرفت ، از عوامل عمدهء انزواى فقه بود ، فقهى كه حد اقل 80 درصد آن متكى به احاديث روايت شده از پيامبر صلّى اللّه عليه و آله بود . ذهبى از ابو بكر نقل مىكند كه گفت :\r\nفلا تحدّثوا عن رسول الله صلّى اللّه عليه و آله شيئا ، فمن سألكم فقولوا : بيننا و بينكم كتاب الله فاستحلّوا حلاله و حرّموا حرامه . « 1 »\r\nاز رسول خدا صلّى اللّه عليه و آله چيزى نقل نكنيد و در جواب كسانى كه از شما دربارهء حكم مسأله‌اى پرس‌وجو مىكنند بگوييد : كتاب خدا ( قرآن ) ميان ما و شما است ، حلالش را حلال و حرامش را حرام بشماريد .\r\nدر اين زمينه از عمر نيز چنين نقل شده : أقلّوا الرّواية عن رسول الله و أنا شريككم ؛ « 2 » از رسول خدا صلّى اللّه عليه و آله كمتر حديث نقل كنيد كه در اين كار من هم شما را همراهى مىكنم .\r\nو از معاويه نقل مىكنند كه گفت : عليكم من الحديث بما كان فى عهد عمر ، فإنّه كان قد أخاف الناس فى الحديث عن رسول الله صلّى اللّه عليه و آله . « 3 »\r\nبه رواياتى كه در عهد عمر از رسول خدا صلّى اللّه عليه و آله روايت شده است اكتفا كنيد ؛ زيرا عمر مردم را در مورد نقل حديث از پيامبر بر حذر مىداشت .\r\nبىخبرى مردم زمانى به اوج خود رسيد كه فتوحات اسلام آغاز گرديد .\r\nزمامداران و مردم به طورى مشغول كشورگشايى و امور نظامى و مسائل مالى و . . .\r\nشدند كه فعاليت علمى و تربيت دينى به هيچ‌وجه جلب توجه نمىكرد . وقتى ابن عباس در آخر ماه رمضان در بصره كه يكى از مراكز اصلى فتوحات بود بر بالاى منبر گفت : أخرجوا صدقة صومكم ، مردم معناى حرف او را نمىفهميدند ، لذا ابن عباس گفت : كسانى كه از مردم مدينه در آنجا حاضرند برخيزند و براى آنها مفهوم\r\n\r\n\r\n","description":"","footnote":"\r\n( 1 ) . تذكرة الحفاظ ، ج 1 ، ص 2\r\n( 2 ) . تذكرة الحفاظ ، ج 1 ، ص 7\r\n( 3 ) . تذكرة الحفاظ ، ج 1 ، ص 7\r\n","page_name":" 294 ","page_number":294},
  {"content":"\r\n\r\nصدقهء صوم را توضيح دهند ؛ فانهم لا يعلمون من زكات الفطرة الواجبة شيئا ؛ « 1 » ( آنان دربارهء زكات فطرهء واجب چيزى نمىدانند ) . پس از آن ، در دوران بنى اميه اين ناآگاهى دينى بر شدت خود افزود ، چنان كه دكتر على حسن مىنويسد :\r\n. . . انه فى اثناء عصر بنى أميّة الذين كانوا لا يهتمون كثيرا بامور الدين ، كان الشعب فى الواقع قليل الفهم و المعرفة للفقه و مسائل الدين و لم يكن يعرف من هذه الشئون الا اهل المدينة وحدهم . « 2 »\r\nدر دوران بنى اميه كه به امور دينى توجه چندانى نمىشد ، مردم نسبت به فقه و مسائل دينى آگاهى نداشتند و چيزى از آن نمىفهميدند و تنها اهل مدينه بودند كه از اين گونه مسائل آگاهى داشتند .\r\nدر منابع ديگر نيز آمده كه در طول نيمهء دوم قرن اول هجرى ، مردم حتى كيفيت اقامهء نماز و گزاردن حج را نيز نمىدانستند . « 3 »\r\nانس بن مالك با نگاهى به روزگار خويش مىگفت : ما أعرف شيئا ممّا كان على عهد رسول الله . قيل : الصلاة ! قال : أ ليس صنعتم ما صنعتم فيها . « 4 »\r\nاز آنچه كه در زمان رسول خدا صلّى اللّه عليه و آله معمول بود ، چيزى نمىبينم . ! گفتند : نماز ! گفت : چه تحريفهايى كه در اين نماز انجام نداديد !\r\nهمهء اينها دليل است بر فراموش شدن فقه در ميان عامه كه به درستى يكى از مهمترين دلائل پرداختن امام باقر و امام صادق عليهما السّلام به فقه ، احياى آن در ميان مردم و جلوگيرى از تحريفى است كه به يقين در تدوين و بازنويسى فقه روى مىداد .\r\nامام باقر عليه السّلام نمايندهء مكتب اهل بيت و از اولين بانيان فقه و تفسير از ديدگاه مكتب شيعه . از نظر اين مكتب دسترسى به علوم اصيل اسلامى تنها از طريق اهل بيت ، كه باب علم رسول خدا هستند ، ممكن است و به همين جهت در كلمات امام\r\n\r\n\r\n","description":"","footnote":"\r\n( 1 ) . الإحكام فى الاصول الأحكام ، ج 2 ، ص 131\r\n( 2 ) . نظرة عامة فى تاريخ الفقه الاسلامى ، ص 110\r\n( 3 ) . كشف القناع فى حجية الاجماع ، ص 56\r\n( 4 ) . ضحى الاسلام ، ج 1 ، ص 386 ؛ به نقل از بخارى و ترمذى ، نك : جامع البيان العلم ، ج 2 ، ص 244 ؛ دراسات و بحوث فى التاريخ و الاسلام ، ج 1 ، ص 57 - 56\r\n","page_name":" 295 ","page_number":295},
  {"content":"\r\n\r\nباقر عليه السّلام نمونه‌هاى فراوانى وجود دارد كه ايشان مردم را دعوت به بهره‌گيرى علمى از اهل بيت كرده و حديث درست را تنها نزد آنان مىداند . در روايتى آمده است كه امام به سلمة بن كهيل و حكم بن عيينه مىفرمود :\r\nشرّقا أو غرّبا فلا تجدان علما صحيحا إلّا شيئا خرج من عندنا ؛ « 1 » به شرق و غرب عالم برويد جز علم ما علم صحيحى نمىيابيد .\r\nهمچنين در كلام ديگرى با اشاره به حسن بصرى كه از علماى معروف اين زمان بود ، فرمودند : فليذهب الحسن - يعنى البصرى - يمينا و شمالا فو اللّه ما يوجد العلم إلّا هاهنا ؛ « 2 » حسن بصرى هركجا مىخواهد برود ، به خدا قسم جز در نزد ما علمى پيدا نمىشود .\r\nو در روايتى ديگر آمده : فليذهب الناس حيث شاءوا ، فو اللّه ليس الأمر إلّا من هاهنا - و أشار إلى بيته - « 3 » مردم هركجا كه مىخواهند بروند ، به خدا قسم اين امر جز در اينجا يافت نمىشود - و اشاره به خانه خود كرد .\r\nاين سخنان به صراحت مردم را دعوت مىكند تا براى دريافت معارف دينى اصيل ، عترت را معيار قرار دهند . پذيرش چنين دعوتى به معناى پذيرفتن تشيع بود .\r\nدر گفتارى ديگر از امام باقر عليه السّلام آمده است : آل محمّد أبواب الله و الدعاة إلى الجنّة و القادة إليها ، « 4 » فرزندان رسول خدا درهاى علوم الهى و راه رسيدن به رضاى او و دعوت كنندگان به بهشت و سوق‌دهندگان مردم به آنجا هستند .\r\nاصرار ما بر نقل اين جملات با اين تفصيل ، روشن كردن اين نكته است كه اين گفتارها از نظر تاريخى تأثير خاص خويش را در شكل دادن تشيع ايفا كرده است .\r\nچنان كه در نقل ديگرى از امام باقر عليه السّلام آمده : أيها الناس ! أين تذهبون و أين يراد بكم ؟ بنا هدى الله أوّلكم و بنا ختم أخركم ، « 5 » مردم كجا مىرويد ، به كجا برده مىشويد ؟\r\n\r\n\r\n","description":"","footnote":"\r\n( 1 ) . اختيار معرفة الرجال ، صص 210 - 209 ؛ الكافى ، ج 1 ، ص 399 ؛ بصائر الدرجات ، ص 9\r\n( 2 ) . الكافى ، ج 1 ، ص 51 ؛ وسائل الشيعة ، ج 18 ، ص 42\r\n( 3 ) . الكافى ، ج 1 ، ص 399 ؛ بصائر الدرجات ، ص 12\r\n( 4 ) . تفسير العياشى ، ج 1 ، ص 86 ؛ وسائل الشيعة ، ج 18 ، ص 9\r\n( 5 ) . الكافى ، ج 1 ، ص 478\r\n","page_name":" 296 ","page_number":296},
  {"content":"\r\n\r\nشما در آغاز به وسيلهء ما اهل بيت هدايت شديد و سر انجام كار شما نيز با ما پايان مىپذيرد .\r\nزمانى كه هشام به مدينه آمد ، امام در ضمن سخنانى فرمود : الحمد للّه الذي بعث محمد بالحقّ نبيا و أكرمنا به ، فنحن صفوة الله على خلقه و خيرته على عباده و خلفاءه ، فالسعيد من اتّبعنا و الشّقى من عادانا و خالفنا ، « 1 » سپاس خدايى را كه حضرت محمد صلّى اللّه عليه و آله را به پيامبرى برگزيد و ما را بوسيلهء او مورد احترام و تكريم قرار داد . پس ما برگزيدگان خدا از ميان مخلوقات او و خلفاى منصوب از جانب او هستيم ، خوشبخت كسى است كه از ما پيروى كند و بدبخت كسى است كه ما را دشمن داشته و با ما مخالفت كند .\r\nامام به عنوان نمايندهء اين مكتب در مناظرات خود با ديگران مىكوشيدند تا نظرهاى فقهى اهل بيت را اشاعه داده و در عين حال موارد انحراف اهل سنت را مشخص كرده و به مردم بنمايانند . امام حتى از نظر بزرگترين علماى عصر خويش به عنوان ميزان تشخيص صحيح از سقيم شناخته شده بود و فراوان پيش مىآمد كه آنان عقايد خود را پيش آن حضرت عرضه مىكردند تا به صحّت و سقم آن واقف شوند .\r\nابو زهره پس از نقل يكى از جلسات مناظره ابو حنيفه با امام ، چنين مىنويسد :\r\nو من هذا الخبر تبين امامة الباقر للعلماء يحضرون اليه و يحاسبهم على ما يبلغه عنهم او يبدر منهم و كأنّه الرئيس يحاكم مرءوسيه ليحملهم على الجادة و هم يقبلون طائعين تلك الرئاسة . « 2 »\r\nاز اين خبر ، امامت باقر عليه السّلام براى علما روشن مىشود . آنها پيش آن حضرت حاضر مىشدند ، حضرت عقايد و نظرات ايشان را نقد مىكرد . گويا آن حضرت رئيسى بود كه به زير دستانش حاكم بود ، تا آنان را به شاهراه هدايت رهنمود شود و علماى آن عصر به رياست او گردن نهاده و از او اطاعت مىكردند .\r\nيك بار عبد الله بن معمر ( عمير ) ليثى نزد امام باقر عليه السّلام آمد و پرسيد : آيا اين كه\r\n\r\n\r\n","description":"","footnote":"\r\n( 1 ) . دلائل الامامه ، ص 104 ؛ بحار الانوار ، ج 46 ، ص 306\r\n( 2 ) . الامام الصادق عليه السّلام ، ص 24\r\n","page_name":" 297 ","page_number":297},
  {"content":"\r\n\r\nشايع شده شما فتوا به حليت متعه داده‌ايد درست است ؟ امام فرمود : أحلّها اللّه فى كتابه و سنّها رسول الله و عمل بها أصحابه . خدا آن را در كتابش حلال فرموده و سنت پيامبر بر آن قرار گرفته و ياران آن حضرت بدان عمل كرده‌اند .\r\nعبد الله گفت : اما عمر از آن نهى كرده است . امام پاسخ داد : فأنت على قول صاحبك و أنا على قول رسول الله صلّى اللّه عليه و آله ؛ « 1 » تو بر فتواى رفيقت باش و من بر حكم رسول خدا صلّى اللّه عليه و آله .\r\nهمانگونه كه ديديم امام بر پايهء كتاب و سنّت استدلال كرده و با كسانى كه به غير آنها استناد و استدلال مىكردند به مقابله برمىخاست . روايت زير ، همين مشى امام را نشان مىدهد :\r\nمكحول بن ابراهيم از قيس بن ربيع روايت مىكند : از ابو اسحاق دربارهء مسح بر خفين ( چكمه ) پرسيدم . در جواب گفت : مردم را مىديدم كه مسح بر خفين مىكردند تا شخصى از بنى هاشم را كه محمد بن على بن الحسين بود ديده و دربارهء مسح بر خفين از او سؤال كردم ، فرمود : لم يكن امير المؤمنين عليه السّلام يمسح عليها ( و كان يقول ) : سبق الكتاب المسح على الخفين . « 2 »\r\nامير مؤمنان على عليه السّلام بر خفين مسح نمىكرد و ( و آن حضرت مىفرمود : ) كتاب خدا نيز آن را تجويز نكرده است . سپس ابو اسحاق سخن خود را چنين ادامه مىدهد :\r\nاز وقتى كه امام مرا نهى كرد من ديگر مسح بر خفين نكردم . قيس بن ربيع مىگويد : من نيز از وقتى كه اين مسأله را از ابو اسحاق شنيدم ، ديگر مسح بر خفين ننمودم .\r\nمتانت استدلال امام بر اساس كتاب و سنت ، نه تنها ابو اسحاق بلكه قيس بن ربيع را نيز واداشت تا به قول او گردن نهد .\r\nدر مورد ديگر ، وقتى نافع مولى عمر به منظور استدلال بر حكمى ، حديثى را نقل كرد و آن را به شكل نادرستى روايت كرد ، امام اين تحريف را آشكار و حديث را به شكل صحيح آن روايت فرمود . « 3 » امام وى را كه در جمعى نشسته و فتوا مىداد مورد\r\n\r\n\r\n","description":"","footnote":"\r\n( 1 ) . نثر الدر ، ج 1 ، ص 344 ؛ كشف الغمه ، ج 2 ، ص 362 ؛ بحار الانوار ، ج 46 ، ص 356 ؛ و نك : الميزان ، ج 3 ، ص 389\r\n( 2 ) . الامام الصادق و المذاهب الاربعه ، ج 2 ، ص 452\r\n( 3 ) . دعائم الاسلام ، ج 2 ، ص 260 ؛ مستدرك الوسائل ، ج 15 ، صص 285 - 286 - 300\r\n","page_name":" 298 ","page_number":298},
  {"content":"\r\n\r\nانكار قرار داد .\r\nاصحاب امام باقر عليه السّلام نيز در برابر استدلالهاى سست ابو حنيفه ، در موضوعات فقهى ايستادگى كرده و او را از نظر فقهى محكوم مىكردند . « 1 »\r\nامام باقر عليه السّلام استدلالهاى اصحاب قياس را به تندى رد كرد « 2 » و پس از آن حضرت ، فرزندش امام صادق عليه السّلام هم با آنان مخالفت نمود . امام باقر عليه السّلام در برابر ساير فرق اسلامى منحرف نيز موضع تندى اتخاذ كرده و با اين برخورد كوشيدند محدودهء اعتقادى صحيح اهل بيت را در زمينه‌هاى مختلف از ساير فرق ، مشخص و جدا كنند .\r\nموضعگيرى امام در مقابل مرجئه بسيار قاطعانه و حساس بود . برخى از مرجئه صرفنظر از اين سخن درست كه ايمان لفظى يك فرد را از جميع حقوق يك مسلمان در جامعه اسلامى برخوردار مىكند ، ايمان حقيقى را نيز تنها يك اعتقاد درونى دانستند و نقشى براى عمل صالح در آن قائل نبودند . افزون بر آن مرجئه با عقايد شيعه دربارهء دشمنان امير مؤمنان عليه السّلام مخالف بودند . در موردى امام با اشاره به اين فرقه چنين فرمود : اللّهم العن المرجئة فإنّهم أعداءنا فى الدنيا و الآخرة . « 3 » خداوندا مرجئه را از رحمت خود دور كن كه آنها دشمنان ما در دنيا و آخرت مىباشند .\r\nامام در مقابل خوارج نيز كه در آن زمان كرّ و فرى داشتند موضع‌گيرى مىكرد .\r\nاز نظر آن حضرت ، آنان متنسّكين جاهل و گروهى خشكه مقدس قشرى هستند كه در عقايد خود متعصّب و تنگ‌نظر بودند و دربارهء آنان فرمود :\r\nانّ الخوارج ضيّقوا على أنفسهم بجهالتهم انّ الدين أوسع من ذلك . « 4 »\r\nخوارج از روى جهالت عرصه را بر خود تنگ گرفته‌اند ، دين ملايمتر و قابل انعطافتر از آن است كه آنان مىشناسند .\r\n\r\n\r\n","description":"","footnote":"\r\n( 1 ) . دعائم الاسلام ، ج 1 ، ص 95 ؛ مستدرك الوسائل ، ج 15 ، ص 287 - 286\r\n( 2 ) . وسائل الشيعة ، ج 18 ، ص 39\r\n( 3 ) . الكافى ، ج 8 ، ص 276 ؛ بحار الانوار ، ج 46 ، ص 291\r\n( 4 ) . التهذيب ، ج 1 ، ص 241 ؛ من لا يحضره الفقيه ، ج 1 ، ص 83\r\n","page_name":" 299 ","page_number":299},
  {"content":"\r\n\r\n\r\nمبارزه با يهود و اسرائيليات\r\nاز جمله گروههاى خطرناكى كه آن روزها در جامعهء اسلامى حضور داشتند و تأثير عميقى در فرهنگ آن روزگار بر جا گذاشتند ، يهوديان بودند . شمارى از احبار يهود كه به ظاهر مسلمان شده و گروهى ديگر كه هنوز به دين خود باقى مانده بودند در جامعه اسلامى پراكنده شده و مرجعيّت علمى قشرى از ساده‌لوحان را به عهده داشتند .\r\nتأثيرى كه آنان بر فرهنگ اسلام از خود بر جا نهادند ، به صورت احاديث جعلى به نام اسرائيليات پديدار گشت كه بيشترين قسمت اين احاديث دربارهء تفسير و مراتب و شئون زندگى پيامبران سلف ، جعل شده بود . از جمله علماى اسلامى كه اين احاديث را در تأليفات خود وارد كرده ، طبرى مفسر معروف است كه بيشترين روايات را بارهء تفسير قرآن از منابع يهودى - با واسطه يا بىواسطه - به دست آورده است .\r\nتلاش علمى يهود - در داخل جامعهء اسلامى به ويژه در محافل علمى آن - در مسائل فقهى و كلامى نيز تأثيرى نگران‌كننده نهاد و اين موضوع در تاريخ چنان روشن است كه جاى كوچكترين ترديد و شبهه‌اى در آن وجود ندارد . « 1 »\r\nمبارزه با يهود و القائات سوء آنها در فرهنگ اسلام ، بخش مهمى از برنامه كار ائمه طاهرين عليهم السّلام را به خود اختصاص داده بود . تكذيب احاديث دروغين و ساخته و پرداخته يهوديان در مورد انبياى الهى و مطالبى كه باعث خدشه‌دار شدن چهرهء ملكوتى پيامبران خدا شده است ، در برخوردهاى ائمه اطهار عليهم السّلام به خوبى ديده مىشود . در اينجا به دو نمونه از آن اشاره مىكنيم :\r\nالف : دو نفر پيش حضرت داود دعوايى مطرح كرده و او را براى رسيدگى در اين موضوع فرا خواندند كه آيات 23 و 24 سورهء « ص » ناظر بر اين جريان است .\r\nدعواى طرح شده از اين قرار است كه يكى از اين دو نفر ، 99 گوسفند داشت و آن ديگرى يك رأس . آن كه يك گوسفند داشت از دست ديگرى شكايت كرد كه برادرش با داشتن 99 گوسفند در نظر دارد يك رأس گوسفند او را نيز تصاحب نمايد . داود عليه السّلام بدون استماع اظهارات نفر دوم چنين قضاوت مىكند : قال لقد ظلمك بسؤال نعجتك الى\r\n\r\n\r\n","description":"","footnote":"\r\n( 1 ) . بحوث مع اهل السنة و السلفية ، صص 51 - 50\r\n","page_name":" 300 ","page_number":300},
  {"content":"\r\n\r\nنعاجه . . با خواستن گوسفند تو و افزودن آن بر گوسفندان خود بر تو ستم روا داشته است . . .\r\nدربارهء اين حديث يهوديان احاديثى جعل كرده و ميان مسلمانان رواج دادند مبنى بر اين كه اين داستان كنايه از ازدواج داود با همسر « اوريا » است . طبق اين احاديث جعلى ، داود پيامبر به دنبال كبوترى بر پشت بام مىرود و در آنجا كه مشرف بر منزل « اوريا » بود ، همسر او را مىبيند و دل به او مىبندد و به منظور رسيدن به هدف خود ، « اوريا » را در صف مقدم جنگ قرار مىدهد و او كشته مىشود و داود با همسر او ازدواج مىكند و خداوند در اين آيات به طور سمبليك به اين مطلب اشاره مىكند .\r\nروشن است كه اين روايات دروغين تا چه حد و از چه جهاتى مىتواند شخصيت داود را به عنوان پيامبرى از فرستادگان خدا خدشه‌دار سازد . اين احاديث كه در عصر اول اسلام توسط افرادى همچون « كعب الاحبار » و « عبد الله بن سلام » رواج يافته بود ، مورد حملهء امام على بن ابى طالب عليه السّلام نيز قرار گرفت . حضرت در اين باره فرمود : لا اوتى برجل يزعم انّ داود تزوج امرأة اوريا الّا جلّدته حدّين حدّا للنبوّة و حدّا للاسلام . « 1 » اگر كسى را كه معتقد است داود عليه السّلام با همسر اوريا ازدواج كرده ، پيش من بياورند ، بر او دو حدّ جارى مىكنم ، حدّى به خاطر هتك نبوّت و حدّى ديگر براى اسلام .\r\nامام رضا عليه السّلام نيز احاديث اسرائيلى را محكوم مىكردند . « 2 »\r\nالف : يهوديانى كه در جامعهء اسلامى زندگى مىكردند - اعمّ از آن عدّه كه به ظاهر اسلام آورده بودند و يا آنان كه هنوز بر دين يهود باقى بودند - مىكوشيدند برترى بيت المقدس - كه قبلهء يهوديان بود - بر كعبه را به مسلمانان بقبولانند ؛ از اين رو در اين زمينه دست به جعل احاديثى زدند و آنها را به طور گسترده در ميان مسلمانان رواج دادند . زراره نقل مىكند : در خدمت امام باقر عليه السّلام نشسته بودم و امام در حالى كه در مقابل كعبه نشسته بود فرمود : نگاه كردن به خانهء خدا عبادت است . در همان حال شخصى از قبيلهء بجيله كه او را عاصم بن عمر مىناميدند ، نزد امام آمد و گفت : كعب\r\n\r\n\r\n","description":"","footnote":"\r\n( 1 ) . مجمع البيان ، ج 8 ، ص 472\r\n( 2 ) . تفسير الصافى ، ج 4 ، ص 296 - 295\r\n","page_name":" 301 ","page_number":301},
  {"content":"\r\n\r\nالاحبار مىگويد : انّ الكعبة تسجد لبيت المقدس فى كلّ غداة ؛ كعبه هر صبحگاهان برابر بيت المقدس سجده مىكند .\r\nامام فرمود : نظر تو در مورد سخن كعب الاحبار چيست ؟ آن مرد گفت : سخن كعب صحيح است . امام باقر عليه السّلام فرمود : كذبت و كذب كعب الأحبار معك . تو و كعب الاحبار هر دو دروغ مىگوييد . آنگاه در حالى كه به شدّت ناراحت بود فرمود : ما خلق اللّه عز و جل بقعة فى الأرض أحبّ اليه منها . « 1 » خداوند بقعه‌اى محبوب‌تر از كعبه روى زمين نيافريده است .\r\nامامان ديگر شيعه نيز بعدها با تعابيرى نظير لا تشبّهوا باليهود « 2 » مىكوشيدند اين رابطهء فرهنگى نامطلوب را كه ميان مسلمانان و يهود به وجود آمده بود و مىرفت تا فرهنگ اصيل و غنى اسلام را به انحراف بكشاند ، قطع كنند و اين در حالى بود كه راويان ديگر فرق اسلامى ساده‌لوحانه از اين احاديث استقبال كرده و آنها را در ابواب مختلف كتابهايشان نقل نمودند و فرهنگ خود را با آن آلوده كردند ، ولى تابعين اهل بيت با الهام گرفتن از آنان ، در مقابل اين انديشه‌هاى انحرافى و عوام‌پسند ، به هوش بوده و از آسيب آن در امان ماندند .\r\nاشاره به اين نقل نيز مناسب است كه محمد بن كعب قرظى از راويان اخبار اسرائيلى و امام باقر عليه السّلام در جايى با هم بودند ، از هشام بن عبد الملك سخن به ميان آمد .\r\nدر آنجا قرظى به طعنه به امام گفت : شما خانواده با شمشير به مقاصدتان نخواهيد رسيد . بعد هم با نقل يك خبر اسرائيلى كوشيد تا اين مطلب را اثبات كند . « 3 »\r\n\r\nميراث فرهنگى امام باقر عليه السّلام\r\nبا نگاهى كوتاه به مسانيد فقهى و تفسيرى شيعه ، به خوبى مىتوان دريافت كه بخش زيادى از روايات فقهى ، اخلاقى و تفسيرى شيعه از امام باقر عليه السّلام نقل شده است . وسائل الشيعة و كتب تفسيرى مانند البرهان از بحرانى و صافى از فيض كاشانى ، حاوى\r\n\r\n\r\n","description":"","footnote":"\r\n( 1 ) . الكافى ، ج 4 ، ص 239 ؛ بحار الانوار ، ج 46 ، ص 354\r\n( 2 ) . وسائل الشيعة ، ج 3 ، ص 571\r\n( 3 ) . ربيع الابرار ، ج 2 ، صص 843 - 844\r\n","page_name":" 302 ","page_number":302},
  {"content":"\r\n\r\nروايات زيادى در زمينهء تبيين مسائل فقهى و توضيح آيات قرآن و شأن نزول آنهاست كه از آن حضرت روايت شده است . علاوه بر اينها مقدار زيادى اخبار تاريخى دربارهء امير المؤمنين و جنگ صفين نيز از آن حضرت نقل شده است . « 1 »\r\nهمچنين در زمينهء اخلاقيات ، جملات گهربار و پرمغزى از امام باقر عليه السّلام روايت گرديده است ؛ جملات قصارى كه در نهايت زيبايى و برخاسته از روح عصمت و كمالات درونى امام است . اربلى نوشته است كه اخبار انبيا فراوان از امام باقر عليه السّلام نقل شده و مردم اخبار مغازى را از ايشان نقل كرده‌اند و در احكام و مناسك حج به آنچه ايشان از رسول خدا صلّى اللّه عليه و آله نقل كرده استناد كرده‌اند . آنها همچنين اخبارى در تفسير قرآن از وى نوشته و خاصه و عامه از آن بزرگوار حديث نقل كرده‌اند . « 2 »\r\nدر اين مورد ابو زهره نيز مىنويسد :\r\nو كان رضى الله عنه مفسّرا للقرآن و مفسّرا للفقه الاسلامى مدركا حكمة الاوامر و النواهى فاهما كل الفهم لمراميها . « 3 » آن حضرت مفسر قرآن و مبيّن فقه اسلامى بود و فلسفهء اوامر و نواهى را درك مىكرد و هدف آن را در حد نهايى آن مىفهميد .\r\nنيز در زمينهء انديشه‌ها و جملات اخلاقى - اجتماعى امام مىنويسد :\r\nو لكمال نفسه و نور قلبه و قوة مداركه أنطقه الله تعالى بالحكم الرائعة و رويت عنه عبارات فى الاخلاق الشخصية و الاجتماعية ما لو نظم فى سلوك لتكون منه مذهب خلق سام . « 4 »\r\nبه خاطر كمال نفسانى و روشنى قلب و قدرت دركش ، خداوند حكمتهاى اعجاب‌انگيزى بر زبان او جارى ساخت و عباراتى دربارهء اخلاق شخصى و اجتماعى از آن حضرت روايت شده كه اگر مرتب شوند يك روش گرانبها و جامعى از آن در زمينه‌هاى اخلاقى به وجود مىآيد .\r\nنمونه‌اى از درسهاى اخلاق عملى امام ، مخالفت آن با خشك‌مقدسى بود . آن حضرت در مقام عمل ، با نظر آن دسته كه گمان مىكردند ترك كامل نعمتهاى دنيوى ،\r\n\r\n\r\n","description":"","footnote":"\r\n( 1 ) . نك : ابن ابى الحديد ، شرح نهج البلاغه ، ج 2 ، صص 212 - 213 ، 229 - 234 ، 286 و ج 3 ، ص 324 و ج 4 ، صص 106 ، 108 ، 109 ، 110 و ج 6 ، ص 13 ؛ نك : تاريخ الطبرى ، ج 3 ، ص 37 ، ج 5 ، صص 176 - 197 ، ط عز الدين\r\n( 2 ) . كشف الغمه ، ج 2 ، ص 126\r\n( 3 ) . الامام الصادق عليه السّلام ، ص 24\r\n( 4 ) . الامام الصادق عليه السّلام ، ص 24\r\n","page_name":" 303 ","page_number":303},
  {"content":"\r\n\r\nورع اسلامى و زهد است مقابله مىكرد . حكم بن عيينه مىگويد :\r\nدخلت على ابى جعفر و هو فى بيت منجّد و عليه قميص رطب و ملحفة مصبوغة قد أثّر الصّبغ على عاتقه ، فجعلت أنظر الى البيت و أنظر فى هيئته ، فقال لى : يا حكم و ما تقول فى هذا ؟ فقلت : ما عسيت أن أقول و أنا أراه عليك ، فأما عندنا فإنما يفعله الشباب المرهق ، فقال لى : يا حكم ! « من حرّم زينة الله التى أخرج لعباده و الطيبات من الرزق » و هذا ممّا أخرج الله لعباده ، فأمّا هذا البيت الذي ترى فهو بيت المرأة و أنا قريب العهد بالعرس و بيتى البيت الذي تعرف . « 1 »\r\nروزى خدمت ابو جعفر عليه السّلام مشرف شدم و او را در خانه‌اى تزيين شده و آراسته يافتم ، در حالى كه آن حضرت پيراهن مرطوبى بر تن داشت و روى آن ، ملافهء رنگارنگى بر دوش انداخته بودند و رنگ ملحفه در شانه‌شان اثر گذاشته بود . داشتم خانه و طرز تزيين آن را تماشا مىكردم كه آن حضرت مرا مورد خطاب قرار داده و فرمودند : راجع به وضع اتاق چه فكر مىكنى ؟ گفتم : حالا كه شما در اين وضعيت قرار گرفته‌ايد ، من چه مىتوانم بگويم ، اما بين ما اين كار نوجوانان است . فرمودند : اى حكم ! « زينت‌هايى را كه خدا براى مردم اجازه داده و روزيهاى حلال او را چه كسى حرام كرده » ؟ اين كه مىبينى از همان قسمتى است كه خدا براى مردم حلال فرموده است ؛ و اما اين اتاق را كه مىبينى اتاق همسر جديدم است كه تازه با او ازدواج كردم .\r\nاتاق من همان است كه مىشناسى .\r\nعده‌اى فكر مىكردند تلاش براى معاش ، كه نشانهء فعاليت براى زندگى بهتر است ، درست نيست . محمد بن منكدر يكى از حفّاظ قرآن در عصر امام باقر عليه السّلام در ضمن تمجيد از آن حضرت مىگويد : مىخواستم او را وعظ كنم كه او مرا موعظه فرمود . سؤال كردند چگونه ؟ گفت : روزى از مدينه بيرون آمدم و در صحرا محمد بن على بن الحسين عليهم السّلام را ديدم . او در حالى كه بدن چاقى داشت در كنار دو غلام سياه كار مىكرد ، پيش خود گفتم : سبحان الله ! پير مردى از قريش ، در چنين ساعتى با اين وضعيت براى به دست آوردن دنيا در تلاش است . بايد او را موعظه كنم ! نزد او رفته\r\n\r\n\r\n","description":"","footnote":"\r\n( 1 ) . الكافى ، ج 6 ، ص 446 ؛ بحار الانوار ، ج 46 ، ص 292\r\n","page_name":" 304 ","page_number":304},
  {"content":"\r\n\r\nو گفتم : خداوند تو را حفظ كند ، اگر در اين حالى كه هستى اجل تو برسد چه خواهى كرد ؟ ! فرمود : اگر در اين حالى كه هستم اجلم سر رسد ، در حالى كه در اطاعت خدا بوده‌ام از دنيا رفته‌ام . من با كار كردنم ، خودم و عيالم را از محتاج بودن به تو و به مردم حفظ مىكنم . وقتى از سر رسيدن اجل هراسناك خواهم بود كه اجل مرا در حال نافرمانى خدا دريافته باشد . گفتم : اى فرزند رسول خدا ! راست فرمودى ، من مىخواستم تو را موعظه كنم كه تو مرا موعظه فرمودى . « 1 »\r\nامام باقر عليه السّلام به ويژه دربارهء تفسير ، شهرت بسزايى دارد به همين جهت دربارهء شخصيت علمى او گفته‌اند : لم يظهر عن احد من ولد الحسن و الحسين من العلوم ما ظهر منه من التفسير و الكلام و الفتيا و الاحكام و الحلال و الحرام . « 2 »\r\nمالك ابن اعين جهنى در شعرى امام باقر عليه السّلام را چنين ستوده است :\r\n اذا طلب الناس علم القرآن * كانت قريش عليه عيالا \r\n و ان فاه فيه ابن بنت النبى * تلقت يداه فروعا طوالا « 3 » \r\nاگر مردم در صدد جستجوى علم قرآن برآيند ، بايد بدانند كه قريش اهل و عائلهء ايشان هستند و اگر فرزند دختر رسول خدا صلّى اللّه عليه و آله ( امام باقر عليه السّلام ) دربارهء علوم قرآن لب به سخن بگشايد ، فروع زيادى براى آن ترسيم مىكند .\r\nدربارهء مسائل كلامى نيز امام باقر عليه السّلام بسيارى از خطبه‌هاى امير مؤمنان عليه السّلام را در مسائل مربوط به توحيد و صفات خدا « 4 » روايت كرده‌اند . همينطور آن حضرت بيانگر بسيارى از نكات دقيق مسائل كلامى مورد اختلاف بين شيعه و اهل سنت مىباشند .\r\nاين روايات در اصول كافى به وفور ديده مىشوند .\r\nابن نديم در الفهرست ، كتاب تفسيرى به امام باقر عليه السّلام نسبت داده و گفته است كه\r\n\r\n\r\n","description":"","footnote":"\r\n( 1 ) . الكافى ، ج 5 ، ص 73 و ج 6 ، ص 446 ؛ التهذيب ، ج 6 ، ص 325 ؛ الفصول المهمه ، ص 213 ؛ بحار الانوار ، ج 46 ، ص 292 ؛ و نك : تهذيب التهذيب ، ج 9 ، ص 352\r\n( 2 ) . المناقب ، ابن شهر آشوب ، ج 3 ، ص 327 ؛ بحار الانوار ، ج 46 ، ص 294\r\n( 3 ) . الاتحاف بحب الاشراف ، ص 144 ؛ كشف الغمه ، ج 2 ، ص 123 ؛ عمدة الطالب ، ص 195 ؛ الفصول المهمه ، ص 210 - 211 ؛ سير اعلام النبلاء ، ج 4 ، ص 404 ؛ نور الابصار ، ص 143\r\n( 4 ) . نك : حياة الامام الباقر عليه السّلام ، باقر شريف قرشى ، ج 1 ، ص 190\r\n","page_name":" 305 ","page_number":305},
  {"content":"\r\n\r\nآن را ابو الجارود زياد بن منذر از امام نقل كرده است . « 1 » بخش بزرگى از اين روايات در تفسير قمى و تفسير پرارج مجمع البيان آمده است .\r\nتلاشهاى خستگىناپذير امام باقر عليه السّلام و پس از وى تلاشهاى امام صادق عليه السّلام سبب شد تا فقه شيعه با اتكاى به احاديث رسول خدا صلّى اللّه عليه و آله و اشراقات و الهامات غيبى بر قلوب ائمهء اطهار عليهم السّلام ، زودتر از اهل سنت و . . . به مرحلهء تدوين برسد تا جايى كه مصطفى عبد الرازق مىنويسد :\r\nو من المعقول ان يكون الشروع الى تدوين الفقه كان أسرع الى الشيعة لأنّ اعتقادهم العصمة فى أئمّتهم أو ما يشبه العصمة كان حريّا الى تدوين أقضيتهم و فتاويهم ؛ « 2 »\r\nپذيرفتن اين كه تدوين فقه شيعه زودتر از فرق ديگر اسلامى شروع شده عاقلانه است ؛ زيرا اعتقاد آنان به عصمت يا معانى شبيه آن در مورد ائمه‌شان چنين اقتضا مىكرده كه قضاوتها و فتاواى آنها به وسيلهء پيروانشان تدوين گردد .\r\nاين ميراث فقهى پيامبر صلّى اللّه عليه و آله بود كه از طريق اهل بيت عصمت به طور مستقل به ما رسيده است . اهل سنت احاديثى را كه از امام باقر عليه السّلام نقل مىكنند ، معمولا با اتصال سند آن از پدرش از پدرانش به رسول خدا صلّى اللّه عليه و آله مىرسانند ، ولى شيعه به دليل اعتقاد به امامت و عصمت آن حضرت و ديگر ائمه ، نيازى به ذكر سند نمىبيند . از خود امام باقر عليه السّلام دربارهء احاديثى كه بدون ذكر سند از پيغمبر نقل مىكند ، سؤال شد ، فرمودند :\r\nاذا حدّثت بالحديث و لم اسنده ، فسندى فيه الى زين العابدين ، عن أبيه الحسين الشهيد عن أبيه على بن ابى طالب عليه السّلام عن رسول الله عن جبريل عن اللّه تعالى . « 3 » وقتى حديثى را روايت كرده و سند آن را ذكر نمىكنم سند من در چنين مواردى پدرم زين العابدين از پدرش حسين شهيد از پدرش على بن ابى طالب ، از رسول خدا صلّى اللّه عليه و آله از جبرئيل و پس از آن از خداست .\r\nامام باقر عليه السّلام مانند ديگر امامان شيعه براى بيان اهميت موقعيت اهل بيت از\r\n\r\n\r\n","description":"","footnote":"\r\n( 1 ) . نك : تأسيس الشيعة العلوم الاسلام ، ص 327 ؛ تفسير ابى الجارود در كتاب تفسير قمى درج شده كه البته طرق تفسير ابى الجارود مورد اشكال محققين واقع شده است ، نك : الذّريعة ، ذيل اسم ، « تفسير ابى الجارود » .\r\n( 2 ) . تمهيد لتاريخ الفقه الاسلامى ، ص 203\r\n( 3 ) . الامالى ، ص 42 ؛ اعلام الورى ، ص 246\r\n","page_name":" 306 ","page_number":306},
  {"content":"\r\n\r\nلحاظ دين ، كوشش بليغى از خود نشان مىداد و در روايتى كه در اين زمينه از آن حضرت نقل شده ، چنين آمده است : آل محمد أبواب الله و سبيله و الدّعاة الى الجنّة و القادة اليها « 1 » فرزندان رسول خدا ، درهاى علوم الهى و راه وصول به رضاى او و دعوت كنندگان به بهشت و سوق‌دهندگان مردم بدان هستند .\r\nو نيز از آن حضرت روايت شده : كلّ شىء لم يخرج من هذا البيت فهو و بال ؛ « 2 » هر آن چيزى كه از اين خانه بيرون نيايد خالى از پيامد سوء نخواهد بود .\r\nدر حقيقت آن حضرت علوم پيامبر صلّى اللّه عليه و آله را از طريق امام على عليه السّلام براى مردم روايت مىكردند و اين در زمانى بود كه كسانى چون مكحول « 3 » وقتى حديثى از امير المؤمنين عليه السّلام روايت مىكردند از شدت ترس ، آن حضرت را با عنوان ابو زينب ياد مىكردند . بنابراين مىبينيم كه شيعه ، تنها وارث احاديث رسول خدا صلّى اللّه عليه و آله مىباشد و دليل آن اين است كه اين ميراث مورد به مورد به قرآن اتكا دارد ، به طورى كه امام باقر عليه السّلام فرمود : اذا حدّثتكم بشىء فسألونى عن كتاب الله ؛ « 4 » وقتى حديثى براى شما نقل مىكنم در موضوع مطابقت آن با كتاب خدا ، از من سؤال كنيد .\r\nاين ميراث امام باقر عليه السّلام است كه سبب حفظ و سلامت شيعه از تحريفات حديثى شده است كه به دليل ننوشتن حديث و انگيزه‌هاى ديگر زمينه‌هاى آن ايجاد شده بود . امام باقر عليه السّلام با استناد به حديث : علىّ أقضاكم - على قاضىترين شماست - كه از طرق متعددى از شخص رسول خدا صلّى اللّه عليه و آله نقل شده ، مىكوشيد يكى از علماى اهل سنت را به پذيرفتن احكام قضايى امير مؤمنان عليه السّلام واداشته و عقيدهء آن عالم را داير بر جواز عمل به احكام قضايى ديگران باطل سازد . « 5 » همچنين آن حضرت در پاره‌اى از موارد ، علومى را كه از طريق برخى صحابه نقل شده بود ، به صراحت باطل اعلام مىكرد ، به طورى كه يك بار پس از تقسيم احكام به « اسلامى » و « جاهلى » فرمود :\r\n\r\n\r\n","description":"","footnote":"\r\n( 1 ) . تفسير العياشى ، ج 1 ، ص 86 ؛ وسائل الشيعة ، ج 18 ، ص 9\r\n( 2 ) . الميزان ، ج 3 ، ص 176 از كافى\r\n( 3 ) . ابن ابى الحديد او را به بغض امير المؤمنين عليه السّلام نسبت داده است . نك : الاختصاص ، ص 128\r\n( 4 ) . الميزان ، ج 3 ، ص 176 ، به نقل از كافى\r\n( 5 ) . التهذيب ، ج 6 ، صص 221 - 220 ؛ الكافى ، ج 7 ، ص 408 ؛ وسائل الشيعة ، ج 18 ، ص 8 - 9\r\n","page_name":" 307 ","page_number":307},
  {"content":"\r\n\r\nاشهدكم على زيد بن ثابت ، لقد حكم فى الفرائض بأحكام الجاهلية . « 1 » شما را گواه مىگيريم بر زيد بن ثابت كه در مسألهء ارث مطابق احكام جاهليت حكم كرده است .\r\n\r\nوضع و موقعيت شيعه از ديدگاه امام\r\nدوران امامت امام باقر عليه السّلام مصادف با ادامهء فشارهاى خلفاى بنى اميه و حكام آنها با شيعيان در عراق بود . عراق مركز اصلى شيعه بود و از اين رو در مورد امام باقر عليه السّلام گفته مىشد :\r\n« المفتون به اهل العراق » « 2 » « امام اهل العراق » « 3 » و يا « الذي قد تداكّ عليه الناس يسألونه » . « 4 »\r\nشيعيان همه‌ساله در موسم حج با امام تماس داشتند . اين تماسها معمولا يا در مكه و يا در بازگشت زايرين بيت الله الحرام و عبور آنها از مدينه صورت مىگرفت .\r\nدر اين باره امام رضا عليه السّلام مىفرمايد :\r\nمع ما فيه ( الحج ) من التفقّه و نقل أخبار الائمّة عليهم السّلام . « 5 » در حج منافعى چون تفقه در دين و نقل اخبار امامان وجود دارد . البته از برخى اخبار به دست مىآيد كه مردم عراق از رفتن نزد امام باقر عليه السّلام در مدينه نهى شده بودند . « 6 »\r\nمسأله‌اى كه در اين دوران براى امام و شيعيان وى پيدا شده بود ، مشكل غلات بود كه شمار آنها در آن روزگار رو به فزونى گذاشته بود . آنها با سوء استفاده از روايات امام و نسبت دادن احاديث جعلى به آن حضرت مىكوشيدند از حيثيت امامان و شيعيان برخوردار شده و با كشاندن شيعه ساده‌لوح به دنبال خود ، به اهداف خود برسند . زمانى كه امام در مدينه بود ، اين فرصت طلبىها هر چه بيشتر شدت گرفت .\r\nوقتى كه امام آنها را از خود طرد كردند ، اصحاب آن حضرت نيز ، غلات را از جمع خود بيرون راندند . مغيرة بن سعيد و بيان بن سمعان كه هر دو از معروفترين\r\n\r\n\r\n","description":"","footnote":"\r\n( 1 ) . الكافى ، ج 7 ، ص 407 ؛ التهذيب ، ج 6 ، ص 217\r\n( 2 ) . الارشاد ، ص 282 ( كسى كه اهل عراق شيفته او هستند )\r\n( 3 ) . اعيان الشيعة ، ج 4 ، قسم 2 ، ص 43\r\n( 4 ) . الكافى ، ج 8 ، ص 120\r\n( 5 ) . وسائل الشيعة ، ج 8 ، ص 8\r\n( 6 ) . مختصر تاريخ دمشق ، ج 23 ، ص 83\r\n","page_name":" 308 ","page_number":308},
  {"content":"\r\n\r\nشخصيتهاى غاليان و از رهبران آنها بودند ، توسط اصحاب امام باقر عليه السّلام تكفير شدند .\r\nابو هريرهء عجلى در شعرى در اين باره مىگويد :\r\n أبا جعفر أنت الامام نحبّه * و نرضى الذي ترضى به و نتابع \r\n أتتنا رجال يحملون عليكم * أحاديث قد ضاقت بهن الأضالع \r\n أحاديث أفشاها المغيرة عنكم * و شرّ الامور المحدثات البدائع « 1 » \r\nاى ابو جعفر ! تو امامى هستى كه ما دوستش داريم و هر آنچه تو راضى هستى ما بدان راضى بوده و از آن پيروى مىكنيم . كسانى پيش ما آمده و احاديثى را به شما نسبت مىدهند كه ما از شنيدن آن دلگير مىشويم ، احاديثى كه مغيره آنها را از شما روايت مىكند و بدترين چيزها ، بدعتهاست .\r\nاين اشعار نشانگر تلاشهاى غلات و اشاعهء احاديث دروغ از طريق ائمه براى جذب شيعيان عراق بود . آنها با توسل به اطاعت امام ، خود را از عمل به وظايف اسلامى معاف دانسته و شناخت و معرفت امام را براى فلاح و رسيدن به اهداف عاليه اسلامى كافى مىشمردند .\r\nدر برابر ، امام باقر عليه السّلام مكرر به لزوم تكيه بر عمل صالح تأكيد مىفرمود .\r\nسخنانى نظير احاديث زير از آن حضرت اقدامى بر نفى موضع غلات و انديشه‌هاى فاسد آنان بود و انگيزهء صدور احاديثى از اين قبيل حد اقل از يك زاويه براى خنثى كردن آثار انديشه‌هاى غلات در ميان شيعه بوده است .\r\nدر يك مورد حضرت فرمودند : إنّ شيعتنا من أطاع اللّه . « 2 » شيعيان ما اطاعت كنندگان خدا هستند . و در جاى ديگر فرمودند : شيعتنا أهل الورع و الاجتهاد و أهل الوفاء و الامانة و أهل الزهد و العبادة و أصحاب احدى و خمسين ركعة فى اليوم و الليلة القائمون بالليل و الصائمون بالنهار يزكّون أموالهم و يحجّون البيت و يجتنبون كل محرّم . « 3 »\r\nشيعيان ما در بالاترين مراحل تقوا در زمرهء كوشندگان و وفاكنندگان به عهد و امانت بوده و اهل زهد و عبادت هستند ، از افرادى هستند كه در هر شبانه روز پنجاه و\r\n\r\n\r\n","description":"","footnote":"\r\n( 1 ) . انساب الاشراف ، ج 2 ، ص 77 ؛ عيون الاخبار ، ج 2 ، ص 51 ؛ العيون و الحدائق ، ص 230\r\n( 2 ) . الفصول المهمة ، ص 213\r\n( 3 ) . صفات الشيعة ، ص 163\r\n","page_name":" 309 ","page_number":309},
  {"content":"\r\n\r\nيك ركعت نماز به جاى مىآورند . آنان شبها در حال عبادت و روزها در حال روزه هستند . زكات اموال خود را پرداخته به زيارت خانه خدا مىروند و از تمام محرمات الهى اجتناب مىكنند .\r\nو باز فرمودند : ليس من أوليائنا من هو فى قرية فيها عشرة آلاف رجل فيهم من خلق الله أورع منه ، « 1 » كسى كه در يك قريهء دهها هزار نفرى باورع‌ترين مردم نباشد ، از دوستان ما نيست .\r\nو فرمودند : انّ شيعتنا من شيّعنا و اتّبع آثارنا و اقتدى بأعمالنا . « 2 » شيعيان ما كسانىاند كه از ما و آثار و اعمال ما پيروى كنند . از عبد الله بن يحيى بزار نقل شده كه امام باقر عليه السّلام هر روز پنجاه ركعت نماز مىخواند . « 3 »\r\nتأكيد امام باقر عليه السّلام بر عمل‌گرايى شيعيان ، به طور غير مستقيم ، در برابر تمامى فرقه‌هايى بود كه به عمل صالح اعتنايى نداشتند .\r\nروايت ديگرى در اين مورد ، نشانگر توطئه برخى از غاليان است كه امام باقر عليه السّلام به شدّت با آن برخورد مىكند . على بن محمد نوفلى مىگويد :\r\nمغيرة بن سعيد نزد امام باقر عليه السّلام آمد و گفت : تو به مردم بگو من علم غيب مىدانم ، من هم مردم عراق را براى پذيرش آن آماده مىكنم . ابو جعفر عليه السّلام به شدت او را از خود راند و بعد مطلب را با ابو هاشم بن محمد بن حنفيه در ميان گذاشت و او نيز كتك مفصلى به مغيرة بن سعيد زد ، به طورى كه نزديك بود بميرد . « 4 »\r\nمشكل ديگر اهل عراق ، اين بود كه امام نسبت به اعتقاد و استوارى ايمان آنها اعتماد چندانى نداشت . گرچه آنان به شدّت اظهار علاقه مىكردند و با ولع هر چه تمامتر احاديث اهل بيت را انتشار مىدادند ، اما به دلايلى - كه پاره‌اى از آنها مسبوق به سوابق تاريخى مردم كوفه و عراق بود - اين اظهار وفادارى نمىتوانست قطعى تلقى شود . از بريد عجلى نقل شده كه به امام باقر عليه السّلام گفت : مىگويند :\r\nانّ اصحابنا بالكوفة لجماعة كثيرة فلو أمرتهم لأطاعوك و اتبعوك .\r\nاصحاب ما در كوفه جمعيت انبوهى هستند كه اگر بدانان دستورى صادر\r\n\r\n\r\n","description":"","footnote":"\r\n( 1 ) . بحار الانوار ، ج 70 ، ص 303\r\n( 2 ) . بحار الانوار ، ج 68 ، ص 154\r\n( 3 ) . مختصر تاريخ دمشق ، ج 23 ، ص 79\r\n( 4 ) . شرح نهج البلاغه ، ابن ابى الحديد ، ج 8 ، ص 121\r\n","page_name":" 310 ","page_number":310},
  {"content":"\r\n\r\nفرماييد از شما اطاعت و از فرمانتان متابعت خواهند كرد . امام فرمود : آيا مىتوانيد از جيب برادر مؤمنتان مايحتاجتان را برداريد ؟ گفتم : نه . امام پاسخ داد : بدمائهم أبخل ؛ آنان نسبت به خونشان بخيل‌تر هستند . « 1 »\r\nاز طرف ديگر ، از آن روى كه امام مجبور به رعايت تقيه بود و بسيارى از شيعيان عراق در اثر فشار و اختناق موجود ، انتظار داشتند كه امام به عراق آمده و دست به شمشير ببرد ، طبعا برخى از آنها نسبت به امامت آن حضرت دچار ترديد مىشدند و بدين سبب و به دليل اين كه آگاهى كافى دربارهء امامت امام باقر عليه السّلام بدانها نمىرسيد ، در ميان آن حضرت و برادرش زيد مردّد شدند و اين امر موجب پيدايش انشعاباتى در شيعه گشت . گرچه امام هفت سال زودتر از قيام برادرش زيد در كوفه ، وفات يافت . اما در همين دوره و پس از آن ريشه‌هاى گرايش به زيد در ميان شمارى از شيعيان رشد كرد . على رغم تمامى اين ناملايمات ، از آنجا كه شيعيان در مخالفت با مصالح امويان گام بر مىداشتند ، اختلافات داخلى آنها را كمتر تهديد مىكرد . اما به موازات فروكش كردن فشارهاى سياسى بر آنان ، مسألهء غلات به تدريج دامنهء بيشترى به خود گرفت ، به طورى كه در زمان امام صادق عليه السّلام مسألهء اصلى شيعه همين بود .\r\nفشارى كه از ناحيهء امويها بر شيعه اعمال مىشد جز در دو سال حكومت عمر بن عبد العزيز - از 99 تا 101 - در تمام دوران حكومت آنان به شدّت ادامه داشت . كلماتى از قبيل من بلى من شيعتنا ببلاء فصبر كتب الله له أجر ألف شهيد ؛ « هر كس از شيعيان ما به بلائى گرفتار آيد و صبر و شكيبايى از خود نشان دهد ، خدا او را ثواب هزار شهيد عطا فرمايد » حاكى از فشارهايى است كه بر شيعيان وارد مىشد و امام مىكوشيد بدين وسيله آنان را به مقاومت و خويشتن‌دارى هر چه بيشتر فرا خواند .\r\nروايت مفصلى از امام باقر عليه السّلام دربارهء تحليل اوضاع سياسى شيعه و فشار خلفا از آغاز تا زمان آن حضرت نقل شده كه به منظور روشن شدن ديدگاه‌هاى امام در اين زمينه به نقل آن مىپردازيم :\r\nما اهل بيت ، از ستم قريش و صف‌بندى آنان در مقابلمان چه‌ها كشيديم و شيعيان و دوستان ما از مردم چه‌ها كشيدند . زمانى كه رسول خدا صلّى اللّه عليه و آله\r\n\r\n\r\n","description":"","footnote":"\r\n( 1 ) . وسائل الشيعة ، ج 3 ، ص 425\r\n","page_name":" 311 ","page_number":311},
  {"content":"\r\n\r\nرحلت كرد ، اعلان فرمود كه ما به مردم از خودشان اولىتريم . اما قريش با كمك يكديگر اين امر را از محور آن خارج كردند . آنان براى رسيدن به حكومت با حق و اولويت ما به حكومت استدلال كردند ، ولى حق ما را تصاحب نمودند . آنگاه حكومت در ميان قريش دست به دست گرديد تا اين كه دوباره به ما اهل بيت بازگرديد . ولى مردم بيعت ما را شكستند و عليه ما جنگ بپاكردند ، بطورى كه امير المؤمنين عليه السّلام تا هنگامى كه به درجهء رفيعهء شهادت نائل آمد ، در فراز و نشيب ( تند باد حوادث ) قرار گرفته بود و سپس با فرزندش امام حسن عليه السّلام بيعت كرده و وعدهء وفادارى به او دادند ، اما به او نيز خيانت ورزيدند و پس از آن ، ما بطور مداوم مورد تحقير و قهر و ستم قرار گرفتيم و از شهر و خانه‌مان رانده و از حقوقمان محروم شديم و مورد قتل و تهديد قرار گرفتيم ، به طورى كه امنيّت جانى از خود و پيروان ما بطور كلى سلب شد و دروغگويان و منكران حق به خاطر دروغ و انكارشان زمينه را مساعد و در سراسر كشور اسلامى به وسيلهء دروغ و انكارشان به سردمداران جور و ستم و قضات و كاردانان آنها تقرّب جسته و شروع به روايت احاديث دروغ و انتشار آن نمودند . آنها از زبان ما چيزهايى روايت كردند كه نه از زبان ما جارى شده بود و نه به محتواى آنها عمل نموده بوديم با اين كار مىخواستند ما را ميان مردم منفور كرده و تخم عداوت و كينهء ما را در دل آنان بكارند . اين سياستى بود كه پس از وفات امام حسن عليه السّلام در زمان معاويه با شدت هر چه بيشتر دنبال مىشد . بدنبال اين تبليغات مسموم بود كه همه جا به كشتار شيعيان پرداخته و با كوچكترين سوء ظنّى دستها و پاهاى آنها را مىبريدند . كسانى كه به دوستى و پيروى از ما معروف بودند راهى زندانها شدند ، اموالشان به غارت رفت و خانه‌هاشان ويران شد . اين رويّه تا روزگار « عبيد الله بن زياد » روز به روز به شدّت خود مىافزود تا آن كه حجّاج بن يوسف در كوفه روى كار آمد . او با انواع شكنجه‌ها به كشتار شيعيان پرداخت و آنان را با هر سوء ظن و هر اتهامى دستگير مىكرد . عرصه بر پيروان ما چنان تنگ شد و كار به جايى\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nرسيد كه اگر كسى را با صفت « زنديق » يا « كافر » وصف مىكردند برايش بهتر از آن بود كه او را « شيعهء » امير المؤمنين عليه السّلام بخوانند ، تا جايى كه كسانى كه به خير و صلاح معروف بودند و شايد هم واقعا اشخاص پرهيزگار و راستگويى بودند ، احاديث شگفت‌انگيزى در زمينهء برترى برخى از حكام گذشته روايت كردند ، چيزهايى كه نه خدا چيزى از آنها آفريده بود و نه چيزى از آنها به وقوع پيوسته بود . راويان بعدى حقانيت اين مطالب را باور داشتند ، زيرا اين نوع مطالب به كسانى نسبت داده شده بود كه به كذب و كم تقوايى معروف نبودند . « 1 »\r\nاين روايت ، تحليل امام باقر عليه السّلام از وضع سياسى آن دوران را بيان كرده و سختگيريهاى خلفاى اموى نسبت به شيعيان را كه بيشتر آنها در عراق زندگى مىكردند تشريح كرده است . البته در مدينه و مكه نيز شيعيانى بودند كه شمار آنها نسبت به شيعيان عراق بسيار كمتر بود ، از جملهء آنها ابن ميمون بود . روزى امام از او پرسيد : كم أنتم بمكة ؟\r\n( شما در مكه چند نفريد ؟ ) گفتند : چهار نفريم . امام فرمود : إنّكم نور فى ظلمات الأرض ؛ « 2 » شما روشنايىبخش تاريكيهاى روى زمين هستيد . اين رقم بايد مربوط به شيعيان خالص باشد .\r\nامام به شاعران شيعى نيز احترام فراوان مىگذاشتند . در خبرى آمده است كه مردم ديدند كه كثيّر عزه سواره و امام باقر عليه السّلام پياده مىرفتند . به كثيّر اعتراض شد . او گفت : امام به من چنين دستور داده . من سواره باشم و مطيع او بهتر است كه عاصى بر او باشم و پياده . « 3 »\r\nبسيارى از شيعيان به مراتب عالى تشيع نرسيده بودند و گروهى از آنان در كنار استفاده از احاديث اهل سنت علاقه‌مند به بهره‌گيرى از علوم اهل بيت نيز بودند . از اين رو در كتب رجال در شمار اصحاب امام شمرده شده‌اند . نام 467 نفر از اصحاب امام باقر عليه السّلام كه در رجال طوسى ياد شده است . رابطهء اينان با امام ، نسبت به ديگران قوىتر بوده در حالى كه در كتب اهل سنت فراوانند كسانى كه از امام باقر عليه السّلام حديث نقل\r\n\r\n\r\n","description":"","footnote":"\r\n( 1 ) . شرح نهج البلاغه ، ابن ابى الحديد ، ج 11 ، ص 44 ؛ الامام الصادق عليه السّلام ، ابو زهره : صص 112 - 111\r\n( 2 ) . رجال كشى ، ص 246\r\n( 3 ) . ربيع الابرار ، ج 2 ، ص 291\r\n","page_name":" 313 ","page_number":313},
  {"content":"\r\n\r\nكرده‌اند ، ولى در شمار ياران آن حضرت به حساب نمىآيند . تعداد شيعيان سياسى - كسانى كه نه به جهت اعتقاد به امامت امامان شيعه ، بلكه به دليل برترى شخصيت انسانى و سياسى اهل بيت از حاكميت آنها طرفدارى مىكردند - در عراق بسيار زياد بوده است . « 1 » اما كسى را ياراى اتكاى بدانان به منظور راه انداختن يك جنبش سياسى ، با حد اقل درصد پيروزى ، نبود . گفتگوى بريد عجلى با امام باقر عليه السّلام كه پيشتر ذكر شد نمايانگر اين حقيقت است .\r\nاز ميان اصحاب امام ، چند نفر بيش از ديگران شهرت داشتند و بيش از نيمى از احاديث امام باقر عليه السّلام در جوامع حديث شيعه از طريق آنها نقل شده است .\r\nزرارة بن اعين ، معروف بن خربوز ، بريد بن معاوية عجلى ، ابو بصير اسدى ، فضيل بن يسار و محمد بن مسلم از كسانى بودند كه مصاحبت امام باقر و امام صادق عليهما السّلام را درك كرده و مورد تأييد و توثيق كامل علماى شيعه بوده‌اند . « 2 »\r\nامام صادق عليه السّلام دربارهء زاره فرمود : رحم الله زرارة بن اعين ، لو لا زرارة لاندرست آثار النبوة و أحاديث أبى . « 3 » خدا زراره را بيامرزد ، اگر او نبود آثار نبوّت و احاديث پدرم از بين مىرفت .\r\nافرادى نظير محمد بن مسلم ، معرفت عميقى به امام پيدا كرده و علم خود را تنها از طريق امام باقر و پس از وى از طريق امام صادق عليه السّلام برگرفتند ، او خود در اين باره مىگفت : ما شجرنى فى قلبى شىء قط الّا سألت عن أبى جعفر عليه السّلام حتى سألته عن ثلاثين ألف حديث و سألت ابا عبد الله ستة عشر ألف حديث . « 4 » دربارهء هر چيزى كه دچار ترديد شدم آن را از ابو جعفر عليه السّلام پرسيدم . از آن حضرت سى هزار حديث و از ابو عبد الله عليه السّلام شانزده هزار حديث پرسيدم . برخى از شيعيان ، محمد بن مسلم را فقيه‌ترين فرد شيعى دانسته‌اند . « 5 » جابر بن يزيد جعفى يكى ديگر از شيعيان معروف بود كه وقتى از امام باقر عليه السّلام حديث نقل مىكرد مىگفت : حدّثنى وصىّ الاوصياء و وارث علم الانبياء محمد بن على بن الحسين . « 6 » وصى اوصيا و وارث علم پيامبران محمد بن على بن\r\n\r\n\r\n","description":"","footnote":"\r\n( 1 ) . نگاه كنيد به بحث گونه‌هاى مختلف تشيع در كتاب « تاريخ تشيع در ايران » مجلد نخست .\r\n( 2 ) . رجال الكشى ، ص 238\r\n( 3 ) . رجال الكشى ، ص 90 ؛ الاختصاص ، ص 66\r\n( 4 ) . الاختصاص ، ص 201 ؛ رجال الكشى ، ص 109\r\n( 5 ) . الاختصاص ، ص 203\r\n( 6 ) . الارشاد ، ص 28 ؛ حلية الاولياء ، ج 3 ، ص 183\r\n","page_name":" 314 ","page_number":314},
  {"content":"\r\n\r\nحسين عليه السّلام براى من چنين حديث فرمود .\r\nاين همان سخنى است كه مالك اشتر نخعى ، آنگاه كه به امير مؤمنان عليه السّلام اشاره مىكرد ، مردم را مورد خطاب قرار داده و گفت : ايّها الناس هذا وصىّ الأوصياء و وارث علم الأنبياء . « 1 » ابو حنيفه جابر را فردى بىنظير دانسته ، گفت : ليس عندي فى الكوفة فى بابه أكبر منه ؛ « 2 » از نظر من در كوفه ، در نوع خودش ، بزرگتر از او شخصيتى وجود نداشت .\r\nحمران بن اعين و عبد الله بن شريك نيز از شخصيت‌هاى كم مانند در ميان ياران امام بودند . « 3 »\r\nامام صادق عليه السّلام در مورد ياران پدر بزرگوارش كه حاملان احاديث او هستند ، مىفرمود : ما أجد أحدا أحيا ذكرنا و أحاديث أبى عليه السّلام إلّا زرارة و ابو بصير المرادى و محمد بن مسلم و بريد بن معاوية و لو لا هؤلاء ما كان احد يستنبط هدى ، هؤلاء حفّاظ الدين و امناء أبى عليه السّلام على حلاله و حرامه و هم السابقون الينا فى الدنيا و الآخره . « 4 »\r\nاحاديث پدرم را كسى جز زراره و ابو بصير مرادى و محمد بن مسلم و بريد بن معاويه از خطر محو و اندراس حفظ نكرد ، اگر اينها نبودند كسى هدايت نمىيافت .\r\nاينها حافظان دين و مورد اعتماد پدرم بر حلال و حرام الهى هستند . اينها در دنيا و آخرت به سوى ما سبقت گرفته‌اند .\r\n\r\nامام و مسائل سياسى\r\nشيعيان زيدى يكى از پايه‌هاى مذهب خويش را در مبحث امامت ، قيام امام با شمشير قرار دادند . يك فرد علوى از نظر زيديه ، وقتى امام شناخته مىشد كه قيام مسلحانه نمايد . در غير اين صورت او را امام نمىدانستند . اگر به نتيجهء اين عقيده در ميان زيديه توجه كنيم ، حاصل آن را جز در چند قيام نافرجام و پراكنده كه به وسيلهء نفس زكيه و ابراهيم برادر نفس زكيه ، حسين بن على معروف به شهيد فخ و تعدادى ديگر در گوشه و كنار كشور پهناور اسلامى به وقوع پيوست ، نخواهيم يافت . هيچ‌كدام از اين قيامهاى مسلحانه جز قيام طبرستان ، كه در زيدى يا امامى بودن رهبران آن ترديد\r\n\r\n\r\n","description":"","footnote":"\r\n( 1 ) . تاريخ اليعقوبى ، ج 2 ، ص 179\r\n( 2 ) . المناقب للمكى ، ج 2 ، ص 18 به نقل از الامام ابو حنيفه ، ابو زهره ، ص 72\r\n( 3 ) . بحار الانوار ، ج 46 ، صص 343 - 344\r\n( 4 ) . الاختصاص ، ص 66\r\n","page_name":" 315 ","page_number":315},
  {"content":"\r\n\r\nوجود دارد - گرچه به احتمال قريب به يقين زيدى بودند - به موفقيت چشمگيرى دست نيافت . نتيجهء اين امر آن شد كه :\r\nاولا : آنها نه به دنبال برگزيدگان خدا ، يعنى ائمهء اطهار عليهم السّلام بلكه به دنبال هر علوى كه شمشير به دست گرفت راه افتادند .\r\nثانيا : از نظر فرهنگى در زمينهء تفسير و فقه و كلام هرگز نتوانستند در مقايسه با شيعهء امامى داراى يك فرهنگ منظم و مرتبطى باشند . در زمينهء فقه تقريبا دنباله‌رو فقه ابو حنيفه و در كلام به طور كامل پيرو معتزله بودند . اين در حالى است كه اقدامات علمى امامان شيعه ، به ويژه امام باقر و امام صادق عليهما السّلام سبب پيدايش مكتبى با فرهنگى غنى خاص خود گرديد كه بعدها به مكتب جعفرى شهرت يافت . اگر چه اشتهار آن به مكتب باقرى هم گزاف نبود . اين مكتب فكرى كه در تمام زمينه‌ها ، علوم اهل بيت را به طور منظم ارائه مىدهد ، نتيجهء بيش از نيم قرن ( از سال 94 - 148 ) تلاش‌هاى پيگيرانه اين دو امام شيعه مىباشد .\r\nانتخاب چنين موضعى در جامعهء سياسى آن روز ، كه امويها و بعد از آن عباسىها براى بقاى حكومت خويش هر مخالف و مخالفتى را به شدّت سركوب مىكردند ، طبعا نمىتوانست همراه با شركت در اقدامات سياسى مهم باشد و همواره و همه جا ، تنها ارزش اين نيست كه در هر صورت و به هر قيمت و لو به قيمت چشم‌پوشى از بيان معارف حقّ در يك حركت سياسى شركت كرده و راه را براى هميشه به روى يك امّت بست . ائمه شيعه در اين برهه ، موضع اصلى خويش را بيان معارف دينى واقعى اسلام قرار دادند و كار اصلى و اساسى خود را ، كه امروز نتيجه آن را به خوبى مشاهده مىكنيم تدوين فرهنگ مذهبى قرار دادند .\r\nاين بدان معنا نبود كه امامان شيعه هيچ‌وقت عليه زورگويان حاكم موضع‌گيرى نكردند ، تقريبا همهء شيعيان و حتى امويان به خوبى مىدانستند كه رهبران شيعه مدعى خلافت هستند و همچنانكه در كلماتى از امام باقر عليه السّلام نقل شده ، تحليل آنان اين است كه خلافت حق آنها و حق آبائشان بوده است و قريش آن را به زور از دست آنها خارج كرداند . از اين رو شيعيان خود را از همكارى با حكام جز در مواردى كه به طور استثنايى و بنا به دلايل خاصى تجويز مىشد ، منع مىكردند ، اما اين مسأله در شكل\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nيك مبارزهء رسمى پيگير و مسلحانه و شركت در قيامهاى انقلابى تحقق نيافت ، بنابراين مخالفت و دعوت به عدم همكارى و مبارزهء منفى از مواضع روشن و مشخص امام بود .\r\nعقبة بن بشير اسدى يكى از شيعيان ، نزد امام باقر عليه السّلام آمد و با اشاره به جايگاه بلند خود در ميان قبيلهء خويش گفت : ما در قبيله خويش عريفى داشتيم كه مرده است ، افراد قبيله مىخواهند مرا به جاى او به عريفى « 1 » برگزينند . نظر شما در اين مورد چيست ؟ امام فرمود :\r\nتمنّ علينا بحسبك انّ الله تعالى رفع بالايمان من كان الناس سمّوه وضيعا اذا كان مؤمنا و وضع بالكفر من كان يسمّونه شريفا اذا كان كافرا فليس لأحد فضل الّا بتقوى الله امّا قولك ان قومك كان لهم عريف فهلك فأرادوا ان يعرفونى عليهم ، فإن كنت تكره الجنّة و تبغضها فتعرّف على قومك ، يأخذ السلطان بامرئ مسلم يسفك دمه فتشركهم فى دمه و عسى ان لا تنال من دنياهم شىء . « 2 »\r\nآيا با حسب و نسب خود بر ما منّت مىگذارى ؟ خدا كسانى را كه مؤمنند به وسيله ايمانشان به جايگاه بلندى مىرساند در حالى كه مردم او را پست مىشمارند و كسانى كه كافرند خوار كرد در حالى كه مردم او را بزرگ مىشمارند ، اما اين كه مىگويى قبيلهء تو عريفى داشت كه مرده و قبيله‌ات در نظر دارند تو را به جاى او معرفى نمايند ، اگر از بهشت بدت مىآيد و آن را دوست نمىدارى ، عريفى قبيله‌ات را بپذير كه اگر حاكم ، خون مسلمانى را بريزد تو در خونش شريك خواهى شد و چه بسا از دنيايشان هم چيزى به دستت نيايد .\r\nاين روايت نشان مىدهد كه امام چگونه شيعيان خود را از داشتن هر مقامى در دولت حتى در حدّ عريف كه مسئوليت چندانى هم نداشت منع مىفرمود و دليل آن را ستم حكام نسبت به مردم و شركت اين افراد در گناه آنان مىداند .\r\nامام باقر عليه السّلام به شيوه‌هاى مختلفى مردم را تشويق به اعتراض و نصيحت حكام مىكرد . در روايتى از آن حضرت آمده است كه : من مشى الى سلطان جائر فأمره بتقوى\r\n\r\n\r\n","description":"","footnote":"\r\n( 1 ) . رجال الكشى ، صص 204 - 203\r\n( 2 ) . قال ابن اثير : العرفاء جمع عريف و هو القيم بامور القبيلة او الجماعة من الناس يلى امورهم و يتعرف الامير منه احوالهم . ( لسان العرب )\r\n","page_name":" 317 ","page_number":317},
  {"content":"\r\n\r\nالله و وعظه و خوّفه كان له مثل اجر الثقلين من الجنّ و الانس و مثل اجورهم . « 1 »\r\nكسى كه نزد سلطان ظالم رود و او را دعوت به تقواى الهى و موعظه كند و از قيامت بترساند ، براى او همچون پاداش جن و انس خواهد بود .\r\nتقيّه يكى از اصولىترين سپرهايى است كه شيعه در پناه آن خود را در دورانهاى سياه استبداد اموى و عباسى نگاهداشت ، چنان كه امام باقر عليه السّلام از پدر بزرگوارش نقل كردند كه فرمود : انّ التقية من دينى و دين آبائى و لا دين لمن لا تقية له . « 2 »\r\nتقيه دين من و دين پدران من است ، كسى كه تقيه ندارد دين ندارد .\r\nدر مورد ادعاى امامت در خاندان اهل بيت ، ادله و شواهد تاريخى زيادى به طور وضوح دلالت بر آن دارد و اين مسأله براى اغلب مردم روشن بوده و همه مىدانستند كه امامان شيعه امامت را حق منحصر به فرد خود مىدانند . امام باقر عليه السّلام و ساير امامان بر بطلان كار خلفاى حاكم و عدم مشروعيت آنها تأكيد داشتند و لزوم برقرارى امامت راستين در جامعهء اسلامى را براى مردم مطرح مىفرمودند :\r\nو كذلك يا محمد ( بن مسلم ! ) من أصبح من هذه الامّة لا إمام له من اللّه عزّ و جلّ ظاهر عادل أصبح ضالا تائها و ان مات على هذه الحالة مات ميتة كفر و نفاق و اعلم يا محمد ! إنّ أئمّة الجور و اتّباعهم لمعزولون عن دين الله ، قد ضلّوا و أضلّوا فأعمالهم التى يعملونها كرماد اشتدّت به الريح فى يوم عاصف لا يقدرون ممّا كسبوا على شىء ذلك هو الضّلال البعيد . « 3 »\r\nهمچنين اى محمد ( بن مسلم ) هر كس از اين امت ، بدون امامى آشكار و عادل و منصوب از جانب خدا ، به سر برد ، گمراه شده و به حيرت مىافتد و اگر در اين حال بميرد در حال كفر و نفاق مرده است . اى محمد سردمداران جور و ستم و پيروانشان از دين خدا منحرف شده و خود به ضلالت افتاده و ديگران را به راه ضلالت مىكشانند و كارهايى كه انجام مىدهند به خاكسترى مىماند كه در روز طوفانى بادى شديد بر آن وزيده باشد و از آنچه انجام داده‌اند چيزى دستگيرشان نمىشود و اين جز گمراهى دور كنندهء از حق چيز ديگرى نيست .\r\n\r\n\r\n","description":"","footnote":"\r\n( 1 ) . الاختصاص ، ص 261\r\n( 2 ) . دعائم الاسلام ، ج 1 ، ص 95\r\n( 3 ) . الكافى ، ج 1 ، ص 184 - 183\r\n","page_name":" 318 ","page_number":318},
  {"content":"\r\n\r\nنتيجه طبيعى اين كلمات سوق دادن مردم به اهل بيت و روشن ساختن آنها نسبت به جور و ستم واليان و حاكمان بر مردم بود . تكيه‌هاى مكرر امام بر اين كه ولايت در كنار نماز و روزه و حج و زكات ، پنج حكم اساسى اسلام مىباشد بر همين اساس بود ، چنان كه در دنبالهء حديث به منظور تأكيد بر امر ولايت مىفرمايد :\r\nو لم يناد بشىء كما نودى بالولاية ، فأخذ الناس بأربع و تركوا الولاية . « 1 » خدا مردم را به چيزى فرا نخوانده كه به پايهء ولايت برسد ، با اين حال مردم چهار تا را گرفتند و ولايت را رها كردند .\r\nروايت شده كه روزى امام باقر عليه السّلام بر هشام بن عبد الملك وارد شد و به او به عنوان خليفه و امير المؤمنين سلام نكرد . هشام ناراحت شد و به مردمى كه در اطرافش بودند دستور داد تا امام را سرزنش كنند ، پس از آن هشام به امام گفت :\r\nلا يزال الرجل منكم شقّ عصا المسلمين و دعا الى نفسه . در هر زمانى يكى از شما ميان مسلمانان اختلاف‌افكنى كرده و مردم را به سوى خود فرا خوانده است . پس از آن به توبيخ امام پرداخت و مردم را امر به سرزنش او كرد . در اين حال امام رو به مردم كرده ، فرمود :\r\nايّها الناس ! أين تذهبون و أين يراد بكم ؟ بنا هدى الله اوّلكم و بنا ختم آخركم ، فإن يكن لكم ملك معجل ، فانّ لنا ملك مؤجّلا و ليس بعد ملكنا ملك ، لأنّا أهل بيت العاقبة ، يقول اللّه :  « وَ الْعاقِبَةُ لِلْمُتَّقِينَ » *  .\r\nمردم كجا مىرويد ، به كجا رانده مىشويد ، شما در آغاز به وسيله ما اهل بيت هدايت شديد و سرانجام كار شما نيز با ما پايان مىپذيرد . اگر شما زودتر زمام امور را در دست گرفتيد . در پايان كار ادارهء امّت اسلامى و امور آن به دست ما خواهد بود ، براى اين كه ما خانواده‌اى هستيم كه عاقبت با آنان است ، خدا مىفرمايد : « عاقبت كار از آن پرهيزگاران است » .\r\nهشام دستور بازداشت امام را صادر كرد . كسانى كه در زندان با آن حضرت بودند تحت تأثير قرار گرفتند و شيفتهء وى شدند . وقتى هشام از اين موضوع آگاه شد ، گفت حضرت را به مدينه بازگردانند . « 2 »\r\n\r\n\r\n","description":"","footnote":"\r\n( 1 ) . الكافى ، ج 1 ، ص 183\r\n( 2 ) . الكافى ، ج 1 ، ص 478 ؛ المناقب ، ج 2 ، ص 280\r\n","page_name":" 319 ","page_number":319},
  {"content":"\r\n\r\nدر دوران امام باقر عليه السّلام حكام اموى نسبت به اهل بيت سختگيرى مىكردند و اين سخت‌گيرى به دليل ادعاى امامت و زعامت دينى - سياسى آنها بود كه امويان را غاصب مىدانستند . بنا به گزارش تاريخ - كه صحت و سقم آن چندان هم به صورت دقيق و روشن معلوم نيست - از خلفاى اموى تنها عمر بن عبد العزيز بود كه به طور نسبى برخوردى ملايم با اهل بيت داشت . به همين دليل ، اهل سنت از امام باقر عليه السّلام دربارهء او روايت كرده‌اند كه آن حضرت فرمود : عمر بن عبد العزيز نجيب بنى اميه . « 1 »\r\nعمر بن عبد العزيز نجيب بنى اميه است .\r\nهمچنين در منابع شيعه آمده ، عمر بن عبد العزيز ، سهم اهل بيت را از بيت المال به آنان مىپرداخت « 2 » و فدك را نيز به بنى هاشم بازگرداند . « 3 » در خبرى آمده است كه زمانى امام باقر عليه السّلام بر عمر بن عبد العزيز وارد گرديد . عمر از وى خواست تا او را نصيحت كند . حضرت فرمود : توصيهء من آن است كه مسلمانان كوچك را فرزند خود بدانى ، متوسطان آنان را برادر و بزرگانشان را پدر . به فرزندت رحم كن ، به برادرت كمك كن و به پدرت نيكى . « 4 »\r\nدر دوران اموى بيشترين فشارها از ناحيهء هشام بن عبد الملك به اهل بيت وارد مىشد و كلمات تند و ناسزاهاى او بود كه زيد بن على را در كوفه ( به سال 122 ) به قيام عليه او واداشت . در ملاقاتى كه ميان هشام و زيد روى داد ، هشام حتى ابو جعفر محمد بن على عليه السّلام را مورد اهانت قرار داد و با استهزاء و ايذاگرى خاص اموى ، امام را كه باقر لقب داشت « بقره » ناميد . زيد كه از برخورد بىادبانهء او ناراحت شده بود گفت :\r\nسمّاه رسول الله صلّى اللّه عليه و آله الباقر و أنت تسميه البقرة ، لشدّ ما اختلفتما و لتخالفنّه فى الآخره كما خالفته فى الدنيا فيرد الجنّة و ترد النار ؛ « 5 » رسول خدا او را باقر ناميد ولى تو بقره مىنامى ، اختلاف تو با رسول خدا بسيار است . در آخرت نيز با آن حضرت مخالفت مىكنى ، همچنانكه در دنيا مخالفت كردى . آن زمان او داخل بهشت و تو داخل آتش خواهى شد . در حضور هشام ، شخصى مسيحى ، رسول خدا صلّى اللّه عليه و آله را دشنام داد و او هيچ واكنشى\r\n\r\n\r\n","description":"","footnote":"\r\n( 1 ) . تذكرة الحفاظ ، ج 1 ، ص 119\r\n( 2 ) . قرب الاسناد ، ص 172\r\n( 3 ) . الخصال ، ج 1 ، ص 51 و نك : امالى طوسى ، ص 80 ؛ تاريخ الخلفاء ، ص 232\r\n( 4 ) . بهجة المجالس ، ج 3 ، ص 250 ؛ مختصر تاريخ دمشق ، ج 23 ، ص 77\r\n( 5 ) . ابن ابى الحديد ، ج 7 ، ص 132 ؛ نك : عمدة الطالب ، ص 194\r\n","page_name":" 320 ","page_number":320},
  {"content":"\r\n\r\nاز خود نشان نداد كه بعدها زيد روى همين مسأله حساسيت عجيبى از خود نشان مىداد . چنان كه گفته شده ، اين برخوردها انگيزهء اصلى و مهم قيام زيد بر ضد حكومت اموى بود كه حقا سرآغاز پيدايش قيامهاى متوالى در سرزمين پهناور اسلام به ويژه نواحى شرقى و ايران بر عليه امويها گرديد .\r\nچنان كه در منابع شيعه آمده ، امام باقر عليه السّلام همراه فرزندش امام صادق عليه السّلام به شام فرا خوانده شد تا در آنجا تحقير شده و در نتيجه ، فكر حكومت و مخالفت را از سر بيرون كنند . امام صادق عليه السّلام اين جريان را در روايتى طولانى نقل كرده كه ذيلا بخشهايى از آن را از زبان راوى نقل مىكنيم .\r\nسالى هشام براى انجام مناسك حج به مكّه آمده بود و امام باقر و امام صادق عليه السّلام نيز در آن سال در مكه تشريف داشتند . امام صادق عليه السّلام ضمن جملاتى - كه حاكى از برترى بنى هاشم بر امويها بود - فرمود :\r\nالحمد للّه الذي بعث محمّدا بالحق نبيا و أكرمنا به ، فنحن صفوة الله على خلقه و خيرته على عباده و خلفاءه ، فالسّعيد من اتّبعنا و الشّقىّ من عادانا و خالفنا .\r\nسپاس خدايى را كه حضرت محمد صلّى اللّه عليه و آله را به پيامبرى برگزيد و ما را به وسيلهء او مورد احترام و تكريم قرار داد . پس ما برگزيدگان خدا از ميان مخلوق او و خلفاى منصوب از جانب او هستيم . خوشبخت كسى است كه از ما پيروى نمايد و بدبخت كسى است كه ما را دشمن داشته و با ما مخالفت كند .\r\nاين خبر به هشام رسيد و او تا دمشق سكوت اختيار كرد و در اين مورد چيزى بر زبان نياورد . پس از آن كه وارد دمشق شد ، پيكى به سوى حاكم مدينه فرستاد و از او خواست تا امام باقر و امام صادق عليهما السّلام را به شام بفرستند . اين دو امام راهى شام شدند .\r\nهشام به منظور تحقير ، سه روز معطل كرد و روز چهارم آنان را پذيرفت . در آن مجلس كه رجال فراوان و شخصيتهايى از قريش حضور داشتند ، از امام باقر عليه السّلام - كه سنّى از ايشان گذشته بود - خواست تا در مسابقهء تيراندازى شركت نمايد . ابتدا امام به بهانه پيرى از قبول آن استنكاف ورزيد . اما هشام بر خواستهء خود پافشارى مىكرد .\r\nامام ناچار كمان به دست گرفته و تير اول را به هدف نشانيد و تيرهاى بعدى را يكى پس از ديگرى تا نه تير بر هم دوخت .\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nهشام كه دچار شگفتى شديدى شده بود چنين گفت : ما ظننت انّ فى الأرض أحد يرمى مثل هذا الرّامى ؛ گمان نمىكنم در روى زمين كسى بتواند بهتر از اين تيراندازى بكند . سپس با پيش كشيدن قرابت نسبى ميان بنى هاشم و بنى اميه خواست اين دو خانواده را از نظر حيثيت مساوى قلمداد كند . امام باقر عليه السّلام تأكيد فرمودند كه البته خانواده‌هاى ديگر فاقد كمالات معنوى و فضايل موجود در اهل بيت هستند .\r\nهشام در ادامهء سخنانش تصور و اعتقاد شيعيان در مورد امير مؤمنان عليه السّلام را به باد مسخره گرفت و گفت : على مدعى علم غيب بود ، در حالى كه خدا هيچ‌كس را بر آن آگاه نساخته است . امام در جواب اشاره به انتشار معارف قرآن و علوم پيامبر توسط امير مؤمنان عليه السّلام كرد . سرانجام هشام دستور آزادى آنان و بازگشت‌شان به مدينه را صادر كرد . در اين بين ميان رهبانان و كشيشان مسيحى مقيم شام و امام باقر عليه السّلام مصاحبه‌اى برقرار شد كه مصادر حديثى ، آن را به طور مفصل نقل كرده‌اند . پس از آن بود كه هشام دستور داد امام هر چه زودتر دمشق را ترك فرمايند تا مبادا مردم شام تحت تأثير دانش حضرت قرار گيرند . بلافاصله نامه‌اى به فرماندار مدينه فرستاده و ضمن آن در مورد امام باقر و صادق عليهما السّلام چنين نوشت : « اين دو پسر ابو تراب كه به قصد مدينه از شام راه افتاده‌اند ، ساحر بوده و به دروغ اظهار اسلام مىكنند ؛ زيرا آنان تحت تأثير رهبانان مسيحى قرار گرفته و به نصارا گرايش پيدا كرده‌اند . من به خاطر قرابتى كه با آنان دارم از آزارشان خوددارى كردم ، وقتى كه آنها به مدينه آمدند به مردم بگو :\r\nمن از كسانى كه با آنان معامله كرده و يا مصافحه كنند و بر آنان سلام دهند ذمّه‌ام را برىء مىدانم ؛ زيرا آنان از اسلام منحرف شده‌اند » . مردم تحت تأثير اين فرمان قرار گرفته و اهانتهايى به حضرت روا داشتند ، ولى امام به نصيحت آنها پرداخت و از عذاب الهى بيمشان داد تا سرانجام دست از اهانت برداشتند . « 1 »\r\nروايت فوق حاكى از حيلهء هشام به منظور مسخ چهرهء اهل بيت و اصرار امامان شيعه در تبيين موقعيت والاى اهل بيت بر ديگران است .\r\n\r\n\r\n","description":"","footnote":"\r\n( 1 ) . دلائل الامامه ، ص 104 ؛ امان الاخطار ، ص 52 ؛ بحار الانوار ، ج 46 ، ص 306 ؛ نك : تفسير على بن ابراهيم قمى ، ص 88 ؛ مناقب آل ابى طالب ، ج 63 ، ص 334 و 348\r\n","page_name":" 322 ","page_number":322},
  {"content":"\r\n\r\n\r\nامام صادق عليه السّلام\r\n\r\n","description":"","footnote":"","page_name":" 323 ","page_number":323},
  {"content":"\r\n . \r\n","description":"","footnote":"","page_name":" 324 ","page_number":324},
  {"content":"\r\n\r\nجاحظ :\r\nجعفر بن محمد الذي ملأ الدنيا علمه و فقهه\r\nشرح نهج البلاغه ، ج 15 ، ص 273\r\nامام صادق عليه السّلام\r\nششمين امام شيعيان جعفر بن محمد صادق عليه السّلام است كه بنا به نقل برخى منابع ، در سال 80 هجرى « 1 » و به نقل منابع ديگر ، در سال 83 هجرى ديده به دنيا گشودند . « 2 » مادر آن حضرت ، فروه دختر قاسم بن محمد بن ابى بكر است . درگذشت امام ، به اتفاق مورخان ، در ماه شوال سال 148 در دوران خلافت منصور عباسى بوده « 3 » و در برخى از كتابها گفته شده كه روز آن ، 25 ماه شوال بوده است . « 4 »\r\nتكيهء اصلى شيعه ، از نظر فكرى و عقيدتى ، بر امام صادق عليه السّلام بوده و بخش بزرگى از احاديث و علوم اهل بيت توسط اين امام گسترش يافته است . امام صادق عليه السّلام حد فاصل فرقه‌هايى قرار گرفته بود كه در شيعه به وجود آمد و وظيفهء مهم حفظ و صيانت شيعه از انحرافات را در رأس برنامهء خود قرار داد و آن را از تأثيرپذيرى در برابر انحرافات موجود عصر خود ، كه خلوص فكرى و عقيدتى و استقلال مكتبى آن را به طور مداوم مورد تهديد قرار مىداد ، بازداشت .\r\n\r\n\r\n","description":"","footnote":"\r\n( 1 ) . كشف الغمه ، ج 2 ، ص 161 ؛ اثبات الوصيه ، ص 178\r\n( 2 ) . الكافى ، ج 1 ، ص 472 ؛ الارشاد ، ص 304 ؛ فرق الشيعة ، ص 78\r\n( 3 ) . الكافى ، ج 1 ، ص 472 ؛ الارشاد ، ص 304 ؛ فرق الشيعة ، ص 78\r\n( 4 ) . تواريخ النبى و الآل ، ص 68\r\n","page_name":" 325 ","page_number":325},
  {"content":"\r\n\r\nرواياتى كه در باب امامت امام صادق عليه السّلام نقل شده ، در بسيارى از جوامع روايى و كتابهاى تاريخ شيعه از جمله « كافى » ( كتاب الحجة ) « كشف الغمة فى معرفة الائمه » « 1 » « اثبات الوصيه » و « ارشاد » مفيد و « إثبات الهداة » وارد شده است .\r\nامام باقر عليه السّلام ، در مدينه زندگى مىكرد ، اما امام صادق عليه السّلام از آنجا كه بيشتر شيعيان آن حضرت در عراق بودند و يا به دلايل ديگر ، مدتى در عراق به سر برده است . « 2 »\r\nدر دوران امام ششم ، امويان سقوط كردند و حكومت به دست بنى عباس افتاد .\r\nآن حضرت عليه السّلام پس از آن كه طولانىترين مدت را - نسبت به ساير امامان - در ارشاد مردم سپرى كرد ، در سال 148 رحلت نموده و شيعيان را در غم سنگين و هميشگى ناشى از فقدان خود باقى گذاشت . دربارهء شهادت امام صادق عليه السّلام روايتى از منابع اهل سنت نقل شده « 3 » اما ابو زهره آن را نادرست شمرده و براى اثبات نظر خود به تمجيد منصور از امام صادق عليه السّلام و اظهار تأسفش از رحلت آن حضرت - كه يعقوبى آن را روايت كرده - استناد جسته است . « 4 » او همچنين اين اقدام از طرف منصور را ، مخالف روش او در تحكيم پايه‌هاى خلافتش مىداند . « 5 »\r\nولى بايد گفت ، هيچ‌كدام از اين دو امر ، نص تاريخى و دليل بر عدم شهادت آن حضرت نيست ؛ زيرا اظهار تأسف منصور به عنوان يك خليفه - كه نمىخواهد به ظاهر بپذيرد ، امام صادق عليه السّلام به دستور وى به شهادت رسيده - امرى كاملا طبيعى است و مشابه آن دربارهء مأمون نسبت به امام رضا عليه السّلام نيز وجود دارد و اصولا دربارهء سلاطين و قتلهاى سياسى كه به دستور آنان صورت مىگيرد ، اين رويّه امرى عادى است . همچنين حركت منصور و كشتن شمار زيادى از علويان و دشمنى صريح او با آنان كه بدون وقفه ادامه داشت با استظهار ابو زهره از رفتار منصور ، منافات دارد .\r\nبه عكس ، فرض كشته شدن امام صادق عليه السّلام به دستور منصور ، مطابق روشن حكومتى او بوده ، چنان كه رويهء معمول او در بر خود با دشمنانش نيز همين بوده\r\n\r\n\r\n","description":"","footnote":"\r\n( 1 ) . كشف الغمه ، ج 2 ، ص 173 - 167\r\n( 2 ) . الملل و النحل ، ج 1 ، ص 147\r\n( 3 ) . الاتحاف بحب الاشراف ، ص 147\r\n( 4 ) . تاريخ اليعقوبى ، ج 3 ، ص 117 ؛ الامام الصادق عليه السّلام ، ابو زهره ص 67\r\n( 5 ) . الامام الصادق عليه السّلام ، ص 64\r\n","page_name":" 326 ","page_number":326},
  {"content":"\r\n\r\nاست ، گرچه اقدامات اينچنينى وى ، در پس پرده و كاملا محرمانه انجام مىگرفته تا او از عوارض جانبى آن در امان باشد . بنابراين اگر گزارشى تاريخى دربارهء مسموم شدن آن حضرت به دست منصور وجود داشته باشد ، زمينهء پذيرش آن بيشتر است تا انكار آن به دليل اظهار تأسف منصور !\r\n\r\nشخصيت اخلاقى و فقهى امام صادق عليه السّلام\r\nدربارهء شخصيت علمى امام صادق عليه السّلام شواهد فراوانى وجود دارد . به نظر شيعه ، نصب ايشان به مقام امامت از جانب خداوند متعال بوده و اين بدان معناست كه آن حضرت داراى شرايط لازم براى احراز اين منصب بوده است . حضرت در ميان اهل سنت ، از نظر روايت حديث و فقاهت و افتاء ، از موقعيت شامخى برخوردار بوده به طورى كه او را از شيوخ مسلّم ابو حنيفه و مالك بن انس و شمار فراوانى از محدثان بزرگ زمان خود به شمار آورده‌اند . مالك بن انس از جمله كسانى است كه مدتى در محضر امام صادق عليه السّلام تلمذ كرده و دربارهء شخصيت آن حضرت چنين مىگويد :\r\nو لقد كنت آتى جعفر بن محمد و كان كثير المزاح و التبسم ، فاذا ذكر عنده النبى صلّى اللّه عليه و آله اخضرّ و اصفرّ ، و لقد اختلفت اليه زمانا و ما كنت أراه الّا على ثلاث خصال : امّا مصلّيا و اما صائما و اما يقرأ القرآن و ما رأيته قطّ يحدّث عن رسول الله صلّى اللّه عليه و آله إلّا على الطّهارة و لا يتكلم فى ما لا يعنيه و كان من العلما الزهاد الذين يخشون الله و ما رأيته قط الا يخرج الوسادة من تحته و يجعلها تحتى . « 1 »\r\nمدتى خدمت جعفر بن محمد مشرف مىشدم . آن حضرت اهل مزاح بود و همواره تبسم ملايمى بر لبهايش نقش مىبست . هنگامى كه در محضر او نامى از رسول خدا صلّى اللّه عليه و آله برده مىشد ، رنگش به سبزى و سپس به زردى مىگراييد . در مدتى كه به خانهء آن حضرت رفت و آمد داشتم او را خارج از سه حال نديدم ؛ يا نماز مىخواند يا روزه بود و يا به قرائت قرآن اشتغال داشت و هرگز بدون وضو از حضرت\r\n\r\n\r\n","description":"","footnote":"\r\n( 1 ) . المناقب ، ص 41 به نقل از ابو زهره ؛ الامام مالك ، صص 95 - 94 ؛ و نك : الامام الصادق و المذاهب الاربعه ، ج 2 ، ص 53 ؛ التوسل و الوسيله ، ابن تيميه ، ص 52\r\n","page_name":" 327 ","page_number":327},
  {"content":"\r\n\r\nرسول صلّى اللّه عليه و آله نقل حديث نمىفرمود و سخنى به گزاف نمىگفت . ايشان از آن دسته از علماى زاهدى بود كه ترس از خدا سراسر وجودش را فرا گرفته بود . هرگز به خدمت او شرفياب نشدم جز اين كه زيراندازش را از زير پاى خود برمىداشت و زير پاى من مىگذاشت .\r\nاز عمر بن المقدام نقل شده كه گفت : كنت اذا نظرت الى جعفر بن محمد علمت أنّه من سلالة النبيين . « 1 » هنگامى كه جعفر بن محمد عليهما السّلام را مىديدم ، مىفهميدم كه او از نسل پيامبران است .\r\nجاحظ از علماى مشهور قرن سوم دربارهء آن امام چنين مىگويد : جعفر بن محمد الذي ملاء الدنيا علمه و فقهه و يقال أن أبا حنيفة من تلامذته و كذلك سفيان الثورى و حسبك بهما فى هذا الباب . « 2 » جعفر بن محمد كسى بود كه علم و فقهش عالم را فرا گرفته و گفته مىشود كه ابو حنيفه از شاگردان او بود و همچنين سفيان ثورى و تلمذ اين دو نزد آن حضرت در عظمت علمى او كافى است .\r\nابن حجر هيتمى نيز در مقام تمجيد از شخصيت علمى امام اشاره به اين نكته دارد كه افرادى چون يحيى بن سعيد ، ابن جريح ، مالك ، سفيان ثورى ، ابو حنيفه و شعبه و ايوب فقيه از آن حضرت نقل روايت نموده‌اند . « 3 » يك نمونه از دانش اندوزى ابو حنيفه از امام صادق عليه السّلام را وزير آبى در كتابش آورده كه حضرت در پاسخ پرسش ابو حنيفه كه پرسيده بود : يا أبا عبد الله ما أصبرك على الصلاة ، مطالب مفصلى را بيان فرمودند . « 4 »\r\nدربارهء شخصيت امام صادق عليه السّلام عبارات زيادى از علما و انديشمندان نقل شده كه استاد اسد حيدر قسمت معظمى از آنها را در كتاب ارزشمند خود « الامام الصادق و المذاهب الاربعة » گرد آورده « 5 » و طبعا در اينجا نيازى به تكرار آنها نيست . كثرت دانش اندوزانى كه در محفل درس امام حاضر مىشدند و يا از آن حضرت حديث نقل\r\n\r\n\r\n","description":"","footnote":"\r\n( 1 ) . تهذيب التهذيب ، ج 2 ، ص 104 ؛ كشف الغمه ، ج 2 ، ص 18 ؛ الكامل فى ضعفاء الرجال ، ج 2 ، ص 556 ؛ سير اعلام النبلاء ، ج 6 ، ص 257\r\n( 2 ) . رسائل الجاحظ ، ص 106\r\n( 3 ) . الصواعق المحرقه ، ص 120\r\n( 4 ) . نثر الدر ، ج 1 ، ص 356\r\n( 5 ) . الامام الصادق و المذاهب الاربعه ، ج 1 ، صص 62 - 51\r\n","page_name":" 328 ","page_number":328},
  {"content":"\r\n\r\nمىكردند ، نشان دهندهء عظمت شخصيت علمى ايشان مىباشد .\r\nحسن بن على الوشاء مىگفت : در مسجد كوفه نهصد نفر را ديده كه حدّثنى جعفر بن محمد « 1 » مىگفتند . برخى منابع ، شمار كسانى را كه از آن حضرت تلمذ كرده و حديث شنيده‌اند ، حدود چهار هزار نفر ياد كرده‌اند . « 2 »\r\nسفيان ثورى - كه در منابع اهل سنت به زهد و علم شهرت دارد - همراه نصير بن كثير نزد امام صادق عليه السّلام زانوى ادب زده و از آن حضرت بهرهء علمى و اخلاقى برده است . « 3 » نصير با سفيان در موسم حج نزد امام آمد و گفت : مىخواهم به حج بروم .\r\nچيزى به من تعليم ده تا به وسيلهء آن نجات پيدا كنم . امام دعايى به آنها تعليم فرمود . « 4 »\r\nدر موارد ديگرى نيز عاجزانه از امام مىخواست تا براى او حديثى نقل كند .\r\nدر اين ميان كسانى نيز بودند كه با نقل احاديث كاذبى از امام صادق عليه السّلام ، قصد تضعيف آن حضرت را داشتند . شريك در اين باره مىگويد : جعفر بن محمد مردى صالح و باتقوا است اما افراد جاهلى نزد او رفت و آمد دارند كه در بيرون ، احاديث جعلى از وى نقل مىكنند ، آنها به منظور اندوختن مال و اخاذى از مردم ، هر منكرى را بر آن حضرت نسبت مىدهند ؛ از آن جمله بيان بن سمعان يكى از غلات معروف است كه ادعا دارد شناخت امام ، از نماز و روزه و كليهء واجبات و فرائض شرعى كفايت مىكند . شريك در پايان سخنانش مىگويد : ساحت جعفر از كليهء اين اكاذيب پاك و مبرّا است ، ولى وقتى مردم آنها را مىشنوند ، موقعيت امام در نظر آنها ضعيف مىشود . « 5 »\r\nاز اين موارد كه بگذريم ، امام در عصر خود ، به ويژه در نگاه دانشمندان جامعه ، از عظمت فراوانى برخوردار است . ابو زهره در اين زمينه مىنويسد :\r\nما أجمع علماء الاسلام على اختلاف طوائفهم فى أمركما أجمعوا على فضل الإمام\r\n\r\n\r\n","description":"","footnote":"\r\n( 1 ) . الامام الصادق ، ص 129 ؛ و نك : الامام الصادق و المذاهب الاربعه ، ج 1 ، ص 67\r\n( 2 ) . كشف الغمه ، ج 2 ، ص 166\r\n( 3 ) . العقد الفريد ، ج 3 ، ص 175 ؛ تذكرة الحفاظ ، ج 1 ، ص 167 ؛ الاتحاف بحب الاشراف ، ص 147 ؛ كشف الغمه ، ج 2 ، ص 157\r\n( 4 ) . السهمى تاريخ جرجان ، ص 554 ؛ المزى ، تهذيب الكمال ، ج 5 ، ص 92 ؛ ابن عساكر به نقل از طبرى ، ج 15 طبع لين . ص .  Lxxxiv \r\n( 5 ) . رجال كشى ، صص 325 - 324\r\n","page_name":" 329 ","page_number":329},
  {"content":"\r\n\r\nالصادق و علمه . « 1 » علماى اسلام با تمام اختلاف نظرها و تعدد مشربهايشان در فردى غير از امام صادق عليه السّلام و علم او اتفاق نظر ندارند .\r\nشهرستانى نويسندهء كتاب مشهور « ملل و نحل » دربارهء شخصيت علمى و اخلاقى آن حضرت مىنويسد : و هو ذو علم غزير فى الدين و ادب كامل فى الحكمة و زهد بالغ فى الدنيا و ورع تامّ عن الشهوات . « 2 » او در امور و مسائل دينى از دانشى بىپايان و در حكمت از ادبى كامل و نسبت به امور دنيا و زرق و برقهاى آن از زهدى نيرومند برخوردار بود و از شهوتهاى نفسانى دورى مىگزيد .\r\nابو حنيفه افزون بر اين كه از امام باقر عليه السّلام بهره‌ها برده « 3 » از امام صادق عليه السّلام نيز حديث نقل مىكند ؛ چنان كه روايات او از امام صادق عليه السّلام در كتاب « الآثار » وى فراوان ديده مىشود . « 4 »\r\nاو خود دربارهء امام صادق عليه السّلام مىگفت : ما رأيت أفقه من جعفر بن محمد ، و أنّه أعلم الأمّة « 5 » ، من هرگز فقيه‌تر از جعفر بن محمد نديده‌ام ، او مسلّم اعلم امّت اسلامى است .\r\nابن خلكان ، از مورخان مشهور ، دربارهء آن حضرت مىگويد : أحد الأئمّة الاثنى عشر على مذهب الامامية و كان من سادات أهل البيت و لقّب بالصادق لصدق مقالته ، و فضله أشهر من أن يذكر « 6 » ، او يكى از امامان دوازده‌گانهء اماميه و از بزرگان اهل بيت رسول خدا صلّى اللّه عليه و آله بود ، به جهت صدق سخنانش به لقب صادق شهرت يافت و فضل او مشهورتر از آن است كه نيازمند توضيح باشد .\r\nشيخ مفيد دربارهء آن حضرت مىگويد : و لم ينقل العلماء عن احد من اهل بيته ما نقل عنه . « 7 » علماى اسلام از احدى به اندازهء آن حضرت حديث نقل نكرده‌اند .\r\nمنصور عباسى كه همواره درگير مبارزه با علويان بود ، مىكوشيد تا شخصيت\r\n\r\n\r\n","description":"","footnote":"\r\n( 1 ) . الامام الصادق عليه السّلام ، ص 66\r\n( 2 ) . الملل و النحل ، ج 1 ، ص 147 ؛ الامام الصادق عليه السّلام ص 39\r\n( 3 ) . جامع المسانيد ، ج 2 ، ص 349\r\n( 4 ) . الامام الصادق عليه السّلام ، ص 38\r\n( 5 ) . جامع المسانيد ، ج 1 ، ص 222 ؛ الامام الصادق عليه السّلام ، ص 224 و الامام ابو حنيفه ، ص 70\r\n( 6 ) . وفيات الاعيان ، ج 8 ، ص 105\r\n( 7 ) . كشف الغمه ، ج 2 ، ص 166\r\n","page_name":" 330 ","page_number":330},
  {"content":"\r\n\r\nفقهى امام صادق عليه السّلام را با مطرح كردن برخى از فقهاى اهل سنت مثل مالك بن انس كم رنگ جلوه دهد . او به مالك مىگفت : به خدا تو عاقلترين مردم هستى . . . اگر عمر من باقى بماند ، فتاوا و اقوال تو را همانند مصحف نوشته به تمام آفاق فرستاده و مردم را مجبور به پذيرش آن مىكنم . « 1 »\r\nاين حركت منصور ناشى از علاقهء وى به مالك نبود ، بلكه بر آن بود تا با برجسته كردن مالك ، آتش كينه و حسد خود نسبت به امام صادق عليه السّلام و ديگر علماى مخالف فرو نشاند .\r\nمنصور به منظور ايراد خدشه به شخصيت علمى و فقهى امام ، به هر وسيله‌اى توسل مىجست ، چنان كه ابو حنيفه را واداشت تا رو در روى امام ايستاده و با وى به بحث بپردازد ، تا در صورت پيروزى ابو حنيفه ، امام را در صحنه علم و دانش اسلامى تحقير كند . ابو حنيفه خود جريان اين داستان را چنين نقل كرده است :\r\nمنصور به من گفت : مردم توجه عجيبى به جعفر بن محمد پيدا كرده و سيل جمعيت به طرف او سرازير شده است ، تو چند مسأله از مسائل مشكل را آماده كرده و حل آنها را از جعفر بخواه و چون او نتوانست جواب مسائل تو را بدهد ، از چشم مردم خواهد افتاد . من نيز چهل مسأله بسيار پيچيده و مشكل آماده كردم .\r\nآنگاه امام صادق عليه السّلام و ابو حنيفه در حيره و در حضور منصور با هم ملاقات مىكنند . ابو حنيفه لحظه ورود خود به مجلس منصور را چنين توصيف مىكند :\r\nهنگامى كه وارد مجلس شدم جعفر بن محمد را ديدم كه هيبت و عظمت شخصيت وى حتى خود منصور را تحت الشعاع قرار داده بود ، سلام كرده و در جاى خود قرار گرفتم . آنگاه منصور خطاب به من چنين گفت : مسائل خود را بر ابو عبد اللّه عرضه كن . من مسائلى را كه با خود آورده بودم يكى پس از ديگرى از آن حضرت مىپرسيدم و او در پاسخ مىفرمود : دربارهء اين مسأله عقيدهء شما چنين است و اهل مدينه چنين مىگويند و ما چنين مىگوييم . نظر آن حضرت در پاره‌اى از مسائل طرح شده با نظر ما و در پاره‌اى ديگر با نظر اهل مدينه و در مواردى با نظر هر دو مخالف\r\n\r\n\r\n","description":"","footnote":"\r\n( 1 ) . تذكرة الحفاظ ، ج 1 ، ص 209\r\n","page_name":" 331 ","page_number":331},
  {"content":"\r\n\r\nبود . بدين ترتيب چهل مسأله به آن حضرت عرضه و جواب آنها دريافت شد .\r\nپس از پايان مناظره ، ابو حنيفه بىاختيار آخرين سخن خود را با اشاره به امام صادق عليه السّلام چنين ادا كرد :\r\nإنّ أعلم الناس ، أعلمهم باختلاف الناس ، « 1 » دانشمندترين مردم كسى است كه به آراء و نظرهاى مختلف علما در مسائل ، احاطه داشته باشد . امام صادق عليه السّلام نيز همچون جدش امير مؤمنان عليه السّلام مىفرمود : سلونى قبل ان تفقدونى ، فإنّه لا يحدثكم أحد بعدى به مثل حديثى . « 2 » قبل از آن كه مرا نيابيد بپرسيد و بعد از من كسى نيست كه چون من براى شما حديث بگويد .\r\nاز امام صادق عليه السّلام نه تنها در مسائل فقهى ، بلكه در زمينهء تفسير ، علم كلام و اخلاقيات ، احاديث با ارزشى به دست ما رسيده است . با مراجعه به بخش اصول كتاب « كافى » ، عمق و وسعت نظر امام دربارهء مسائل عقلى اسلام آشكار مىشود . تفاسير روايى شيعه همچون « البرهان » ، « صافى » حاوى روايات فراوانى از احاديث آن حضرت در اين زمينه مىباشد .\r\nابو زهره عالم سنى در اين زمينه مىنويسد : و لم يكن علمه مقصورا على الحديث و فقه الاسلام ، بل كان يدرس علم الكلام . « 3 » دانش آن حضرت منحصر به حديث و فقه اسلامى نبود ، بلكه علم كلام نيز تدريس مىفرمود .\r\nتفصيل نظريات كلامى امام را در اينجا نمىتوان بيان داشت ، اما جملهء معروف امام در مسائل جبر و تفويض كه فرمود : لا جبر و لا تفويض بل امر بين الامرين ، زيباترين ، جامع‌ترين و دقيق‌ترين تعبيرى است كه در اين مسأله ابراز شده است .\r\nابو زهره در جاى ديگر از كتابش دربارهء امام صادق عليه السّلام مىگويد :\r\nو فوق هذه العلوم ، قد كان الامام الصادق على علم بالاخلاق و ما يؤدّى الى فسادها . « 4 »\r\n\r\n\r\n","description":"","footnote":"\r\n( 1 ) . تهذيب الكمال ، ج 5 ، صص 79 - 80 ؛ الكامل فى ضعفاء الرجال ، ج 2 ، ص 556 ؛ الامام الصادق عليه السّلام ، صص 28 - 27 ؛ الامام ابو حنيفه ، صص 71 - 70\r\n( 2 ) . تهذيب الكمال ، ج 5 ، ص 79 ؛ سير اعلام النبلاء ، ج 6 ، ص 257 ؛ الكامل فى ضعفاء الرجال ، ج 2 ، ص 559\r\n( 3 ) . الامام الصادق عليه السّلام ، ص 66\r\n( 4 ) . همان ، ص 67\r\n","page_name":" 332 ","page_number":332},
  {"content":"\r\n\r\nبالاتر از همه اين علوم ، امام صادق عليه السّلام در زمينهء اخلاق و علل و انگيزه‌هاى فساد آن ، آگاهيهاى بسيار ارزنده‌اى داشت .\r\nشمار راويانى كه از امام حديث نقل كرده‌اند بسيار زياد است . اسامى آنان را در « تهذيب الكمال » مزى « 1 » و ديگر كتب رجالى چون « تهذيب التهذيب » مىتوان يافت .\r\nدر ميان آنان ، بسيارى از شخصيتهاى مهم اهل سنت قرار دارند . ذهبى در « سير اعلام النبلاء » نام رواتى كه از امام صادق عليه السّلام حديث نقل كرده‌اند را آورده است . « 2 »\r\nاين در حالى است كه بسيارى از محدثان جرأت نقل حديث از امام را در عهد بنى اميه نداشتند . دربارهء مالك بن انس آمده كه : لم يرو عن جعفر بن محمد حتى ظهر أمر بنى العباس . « 3 » از امام صادق عليه السّلام روايت نكرد تا آن كه بنى عباس به حكومت رسيدند .\r\n\r\nشيعيان امام صادق عليه السّلام\r\nگستردگى اصحاب امام صادق عليه السّلام و وسعت جريان تشيع ، به طور طبيعى ، ناهماهنگىها و اختلافاتى به همراه داشت . در آن روزگار كليهء شاگردان و شيعيان آن حضرت نمىتوانستند تفكر و انديشه خود را در يك زاويه صحيحى قرار داده و تمامى معارف دينى خود را همچون محمد بن مسلم و زراره از سرچشمهء اصلى آن ، كه خاندان رسالت بود ، بگيرند .\r\nبسيارى از آنان در حلقهء درس محدثان اهل سنت نيز حاضر مىشدند كه به نوبه خود تأثيراتى در طرز تفكر و تلقى آنها به جاى مىگذاشت و از طرف ديگر كثرت و گستردگى پيروان آن حضرت و پراكنده بودن آنها در سرزمينهاى دور و نزديك ، امكان مراجعه شخصى همهء آنان را به امام غير ممكن ساخته بود و لذا آنان در مسائل خود اعم از فقهى و عقيدتى و . . . به شيعيان شناخته شده مراجعه مىكردند كه طبعا اختلاف نظر ميان آنها از اين راه به ديگر شيعيان نيز راه پيدا مىكرد . نيز در گيرودار درگيريهاى سياسى ، ميان پاره‌اى از شيعيان ، تمايلاتى به حكومت تازه پا\r\n\r\n\r\n","description":"","footnote":"\r\n( 1 ) . تهذيب الكمال ، ج 5 ، صص 76 - 75\r\n( 2 ) . سير اعلام النبلاء ، ج 6 ، ص 256\r\n( 3 ) . الكامل فى ضعفاء الرجال ، ج 2 ، ص 555 ؛ سير اعلام النبلاء ، ج 6 ، ص 256\r\n","page_name":" 333 ","page_number":333},
  {"content":"\r\n\r\nگرفتهء عباسيان كه پيش از آن در محافل شيعيان حضور جدى داشتند ، ديده مىشد و اين خود عاملى بر عوامل اختلاف ميان شيعيان مىافزود .\r\nعلاوه بر همهء اينها جريان زيديه نيز عامل ديگرى در اين تفرقه شده و با پيدايش حركتهاى انقلابى آنان ، بسيارى از شيعيان سياسى و تندرو ، جذب اين گروه شده و پيرامون آنها را گرفتند كه پيش‌آمدهايى از اين قبيل ، كما بيش آثار ناهنجار و نسبتا عميقى روى شيعه بر جاى گذاشت .\r\nدر عين حال ميان اصحاب و پيروان امام صادق عليه السّلام كسانى نيز بودند كه شيعه واقعى آن حضرت به حساب آمده و در حفظ آثار علمى و روايى حضرتش تلاشهاى مداوم و خستگىناپذيرى از خود نشان مىدادند .\r\nامام صادق عليه السّلام خود در اين رابطه مىفرمايد :\r\nما أحد أحيا ذكرنا و أحاديث أبى إلّا زرارة و ابو بصير ليث المرادى و محمد بن مسلم و بريد بن معاوية العجلى و لو لا هؤلاء ما كان أحد يستنبط هذا ، هؤلاء حفّاظ الدين و امناء ابى عليه السّلام على حلال الله و حرامه و هم السابقون الينا فى الدنيا و السابقون الينا فى الآخرة . « 1 »\r\nجز زراره و ابو بصير ليث مرادى و محمد بن مسلم و بريد بن معاويه عجلى كسى ولايت ما و احاديث پدرم را زنده نكرد . اگر اينها نبودند كسى از ما و احاديث ما اطلاع پيدا نمىكرد . اينها حافظان دين و اشخاص محل اعتماد پدرم بر حلال و حرام خدا هستند ، همانگونه كه در دنيا به طرف ما پيشى گرفتند در آخرت نيز به سوى ما سبقت خواهند جست .\r\nباز آن حضرت فرمودند : رحم الله زرارة بن أعين ، لو لا زرارة و نظراءه لاندرست أحاديث أبى ؛ « 2 »\r\nخداوند زرارة بن اعين را بيامرزد ، اگر زراره و امثال او نبودند ، احاديث پدرم از ميان مىرفت .\r\nدر ميان اين افراد كسانى بودند كه امام صادق عليه السّلام آنها را به عنوان مرجع براى\r\n\r\n\r\n","description":"","footnote":"\r\n( 1 ) . همان ، ص 137 و نك : وسائل الشيعة ، ج 18 ، صص 104 - 103\r\n( 2 ) . همان ، ص 136\r\n","page_name":" 334 ","page_number":334},
  {"content":"\r\n\r\nشيعيان خود معرفى مىفرمود ، به طورى كه در جواب يكى از شيعيان خود كه از آن حضرت مىپرسد : هنگامى كه سؤالى براى ما پيش مىآيد به چه كسى مراجعه كنيم ؟\r\nمىفرمايد : عليك بالأسدى ؛ يعنى ابا بصير ؛ « 1 » به سراغ اسدى برو ؛ منظور حضرت از اسدى ، ابو بصير بود .\r\nو در جاى ديگرى مىفرمايند : ما يمنعك من محمد بن مسلم الثقفى ، فإنّه سمع من أبى و كان عنده وجيها . « 2 » چرا به محمد بن مسلم ثقفى مراجعه نمىكنيد كه او پيش پدرم وجيه و محترم بود و از آن حضرت حديث شنيده است .\r\nدر برابر اينها كسانى نيز بودند كه به نوعى مذبذب ميان زيديها و مذهب جعفرى بودند . يك روز وقتى امام صادق عليه السّلام از عبد الملك بن عرم دربارهء عدم حضور او در صفوف جنگ سؤال مىكند ، او ضمن جواب به امام مىگويد :\r\nفان الزيديّة يقولون ليس بيننا و بين جعفر خلاف إلّا أنّه لا يرى الجهاد . زيديه گويند :\r\nميان ما و امام صادق اختلافى نيست ، جز اين كه او اعتقاد به جهاد ندارد .\r\nامام پس از آن كه اين اتهام را از خود دفع كرد فرمود :\r\nبلى و اللّه إنّى لأراه و لكنّى أكره أن ادع علمى الى جهلهم . « 3 »\r\nآرى قسم به خدا من به جهاد در راه خدا اعتقاد دارم ولى دانش خود را در كنار جهل آنان نمىگذارم .\r\nسيد حميرى يكى از شعراى معروف شيعه دچار انحراف ديگرى شد كه عباسيان آن را ساخته و پرداخته بودند . او به مذهب كيسانى كه به اعتقاد برخى از محققان ساختهء دست عباسيان بود تمايل داشت ، اما بعدا خدمت امام صادق عليه السّلام آمد و تغيير عقيده داد و در صف شيعيان خالص آن حضرت قرار گرفت . « 4 »\r\nاو خود در شعرى كه حاكى از بازگشت و پيوستنش او به امام صادق عليه السّلام است\r\n\r\n\r\n","description":"","footnote":"\r\n( 1 ) . وسائل الشيعة ، ج 8 ، ص 104\r\n( 2 ) . وسائل الشيعة ، ج 18 ، ص 105\r\n( 3 ) . وسائل الشيعة ، ج 11 ، ص 32\r\n( 4 ) . رجال كشى ، ص 228 ؛ الاغانى ، ج 7 ، ص 233 ؛ ابو الفرج بعد از نقل بازگشت او روايتى از ابن سامر آورده كه مىگويد : او از اعتقاد خود بازنگشت ، خود ابو الفرج هم بازگشت او را قبول ندارد ، ولى در كتب شيعه بازگشت او به طور مكرر مورد تأييد قرار گرفته است . نك : الاغانى ، ج 7 ، ص 235\r\n","page_name":" 335 ","page_number":335},
  {"content":"\r\n\r\nچنين مىگويد :\r\n تجعفرت باسم اللّه و اللّه أكبر * و أيقنت أن اللّه يعفو و يغفر \r\nبه نام خداوند كه خدايى است بزرگ و توانا ، به سوى جعفر بن محمد صادق عليه السّلام بازگشتم و اطمينان دارم كه خدا از گناه من در مىگذرد و آن را مىبخشد .\r\nبعدها امام صادق عليه السّلام نيز بر وى رحمت فرستاد و با اشاره به اين كه او گناهانى را مرتكب شده فرمود :\r\nو ما خطر ذنب عند الله أن يغفره لمحبّ علىّ . « 1 »\r\nپيش خدا مهم نيست كه از گناهان دوستداران على عليه السّلام درگذرد .\r\nنكتهء جالب توجهى كه دربارهء تشتت جامعهء شيعه و يا به تعبير ديگر پيدايش تفرقه در ميان آنها وجود دارد ، اين كه پاره‌اى از علماى دربارى كه در خدمت مهدى عباسى بودند به اين اختلافات دامن زده و در بزرگ نشان دادن آن ، تلاش زيادى كردند . در اين باره ، كشى از شخصى به نام ابن مفضل نام مىبرد كه او كتابى در فرق نوشته و نام هر يك از اصحاب امام صادق عليه السّلام را به عنوان سر رشته دار يك فرقه شيعى ذكر كرده است .\r\nدر بيان اين قسمت لازم است اشاره شود كه شيعيان امام ، بيشتر در عراق آن هم در كوفه بودند . ساير مراكز يا شيعه نداشت يا كمتر داشت ، گرچه گاه از خراسان نيز كسانى نزد امام صادق عليه السّلام آمده از ايشان احكام فقهىشان را سؤال مىكردند . « 2 »\r\nحفص بن غياث براى نقل حديث به بصره رفت . از او خواستند تا از تنى چند حديث روايت نكند كه از جملهء آنها جعفر بن محمد بود .\r\nاين به دليل روحيهء عثمانى مردم بصره است كه از جنگ جمل در اين شهر رواج يافته بود . حفص به آنها گفت : اگر اين سخن را در كوفه بگوييد : لأخذتكم النعال المطرقة » شما را با كفش خواهند زد . « 3 »\r\n\r\n\r\n","description":"","footnote":"\r\n( 1 ) . الاغانى ، ج 7 ، صص 242 ، 277\r\n( 2 ) . تاريخ يحيى بن معين ، ج 4 ، ص 372\r\n( 3 ) . الكامل فى ضعفاء الرجال ، ج 2 ، ص 555 ؛ تهذيب الكمال ، ج 5 ، ص 78 ؛ سير اعلام النبلاء ، ، ج 1 ، ص 257\r\n","page_name":" 336 ","page_number":336},
  {"content":"\r\n\r\n\r\nامام صادق عليه السّلام و غلوّ\r\nامام صادق عليه السّلام همانند پدرشان ، بشدّت در برابر انحراف غلو ايستادگى كردند . بايد گفت در طى سالها تلاش ، از زمان امام على عليه السّلام تا امام باقر عليه السّلام محبوبيتى براى اهل بيت عليهم السّلام پديد آمد و نفوذ تشيع در عراق و برخى از نقاط ديگر ، تعميق يافته بود . اينك غاليان مىكوشيدند تا با رخنه در درون شيعه ، آن را از داخل متلاشى كرده و چهرهء خارجى آن را خراب كنند .\r\nجريان غالى از جهاتى براى تشيع خطرناك بود ، زيرا نه تنها از درون سبب ايجاد آشفتگى در عقايد شيعه شده و آن را منزوى مىكرد ، بلكه شيعه را در نظر ديگران انسانهاى بىقيد و بند نسبت به فروعات دينى نشان داده و بدبينى همگانى را نسبت به شيعيان به وجود مىآورد . « 1 » اكنون با نگاهى ساده به كتابهاى فرق ، اين حقيقت آشكار است كه گرچه از لحاظ تقسيم‌بندى فرقه‌اى تشيع غالى را جدا ياد مىكنند ، اما اغلب نه تنها ارباب فرق و مذاهب بلكه عموم رجاليين اهل سنت تفاوت چندان روشنى بين دسته‌هاى شيعه نگذاشته و مردم را از پذيرفتن احاديث آنان پرهيز مىدهند . حد اقل يكى از دلايل اين بدبينى رسوخ انديشه‌هاى غالى در ميان شيعيان بوده كه با همهء تلاش امامان شيعه و بعدا علماى اصولى شيعه ، آثار آن كما بيش بر جاى مانده است . نمونهء آن رسوخ رواياتى است كه در باب تحريف قرآن در برخى از كتابهاى حديثى شيعه موجود بوده و اصل آن از غلات مىباشد . « 2 »\r\nبه هر روى ، قيام علمى امام براى تهذيب شيعه و حركت در جهت نفى غلوّ و دور كردن شيعيان از جريان غلوّ ، از مهمترين اقدامات امام صادق عليه السّلام براى حفظ فرهنگ اصيل اسلامى است كه امامان مبلغ آن بودند . در اينجا مرورى بر اقدامات امام در جهت طرد و نفى غاليان ، ردّ ديدگاههاى آنها و نيز تكفير اين گروه خواهيم داشت .\r\nاز جمله اقدامات امام ، دور كردن شيعيان اصيل از غاليان منحرف بود . بديهى\r\n\r\n\r\n","description":"","footnote":"\r\n( 1 ) . به طورى كه از يكى از خوارج ، شيعه را متهم كرده بود كه آنها گمان كرده‌اند به جهت دوستى اهل بيت مستغنى از انجام اعمال صالح بوده و از عذاب ، به خاطر اعمال بدشان ، نجات مىيابند نك : الاغانى ، ج 20 ، ص 107 . به نقل از العقيدة و الشريعة فى الاسلام ، ص 203\r\n( 2 ) . نك : اكذوبة تحريف القرآن بين الشيعة و السنه ، ص 66\r\n","page_name":" 337 ","page_number":337},
  {"content":"\r\n\r\nاست وجود ارتباط ميان شيعه و غاليان با جاذبه‌هاى احتمالى موجود در غلات ، مىتوانست كسانى از شيعيان را به سوى غلو بكشاند ، به ويژه كه غاليان به دروغ خود را مرتبط با امامان عليهم السّلام معرفى كرده و در برابر تكذيب امامان ، اظهار مىكردند كه اين تكذيب صرفا از روى تقيه است . اين امر در فريب شيعيان ساده‌دل مؤثر بود .\r\nدر روايتى مسند از قول امام صادق عليه السّلام آمده كه حضرت با اشاره به اصحاب ابو الخطاب و ديگر غاليان ، به « مفضّل » فرمودند : يا مفضّل ! لا تقاعدوهم و لا تؤاكلوهم و لا تشاربوهم و لا تصافحوهم « 1 » ، اى مفضل ! با غلات نشست و برخاست نكنيد ، با آنان هم غذا نباشيد و همراهشان چيزى ننوشيد و با آنان مصافحه نكنيد .\r\nدر روايتى ديگر امام بار ديگر همين مسأله را تأكيد كرده فرمود : و أما أبو الخطاب محمد أبى زينب الأجدع ، ملعون و أصحابه ملعونون ، فلا تجالس أهل مقالتهم فإنى منهم برئ و آبائى عليهم السّلام منهم براء « 2 » ، ابو الخطاب و اصحابش ملعونند ، با معتقدين به مرام او همنشين نشويد ، من و پدرانم از او بيزاريم .\r\nامام به ويژه نسبت به جوانان شيعه حساسيت زيادترى داشته و مىفرمودند :\r\nاحذروا على شبابكم الغلاة لا يفسدوهم ، الغلاة شرّ خلق الله ، يصغّرون عظمة الله و يدعون الربوبيّة لعباد الله « 3 » ، دربارهء جوانان خويش از اين كه غلاة آنان را فاسد كنند بترسيد .\r\nغلاة بدترين دشمنان خدا هستند ، عظمت خدا را كوچك كرده و براى بندگان خداوند ادعاى ربوبيت مىكنند .\r\nتوصيهء به عدم همنشينى ، تنها با غلات نبود بلكه امام صادق عليه السّلام شيعيان را از نشست و برخاست با هر اهل بدعتى ، بر حذر مىداشت : و احذر مجالسة أهل البدع فإنها تنبت فى القلب كفرا و ضلالا مبينا ؛ « 4 » از همنشينى با اهل بدعت پرهيز كن ؛ زيرا باعث رشد و نمو كفر و گمراهى آشكار در قلب مىشود .\r\nامام براى طرد غلات از جامعهء شيعه ، عقايد آنان را مورد انكار قرار داده و با\r\n\r\n\r\n","description":"","footnote":"\r\n( 1 ) . رجال كشى ، حديث 525 ؛ مستدرك الوسائل ، ج 12 ، ص 315\r\n( 2 ) . الغيبه ص 177 ؛ مستدرك الوسائل ج 12 ص 315\r\n( 3 ) . الامالى ، شيخ طوسى ، ج 2 ، ص 264\r\n( 4 ) . مستدرك الوسائل ج 12 ص 315 از مصباح الشريعه ، ص 389\r\n","page_name":" 338 ","page_number":338},
  {"content":"\r\n\r\nميزان قرار دادن « كتاب الله » براى سنجش نقلها و گفته‌هاى خود ، از شيعيان مىخواست ادعاهاى نادرست غلات را نپذيرند .\r\nبنا به نقل شهرستانى ، سدير صيرفى نزد امام عليه السّلام آمد و گفت : جانم به فداى تو باد ! شيعيان شما دربارهء شما اختلاف كرده‌اند ، بعضى اظهار مىكنند كه در گوش شما سخن گفته مىشود ؛ بعضى گويند به شما وحى مىشود ؛ بعضى گويند به قلب شما الهام مىشود ؛ بعضى گويند در خواب مىبينيد ؛ بعضى گويند به كتب آباء خويش فتوا مىدهيد . كدام يك را بايد اخذ نمود ؟\r\nامام فرمود : لا تأخذ بشىء مما يقولون ، نحن حجة اللّه و أمناءه على خلقه ، حلالنا من كتاب الله و حرامنا منه ؛ « 1 » آنچه را كه گفته شده رها كن ، ما حجّت خداوند و امين او بر خلق او هستيم ، حرام و حلال ما از كتاب خداوند است .\r\nاين روايت نشان مىدهد كه به سبب القائات نادرست غاليان ، اين تصوّر براى برخى پيش آمده كه آيا به راستى ائمه عليهم السّلام دين جديدى آورده و وحى تازه‌اى به آنان مىشود يا مسألهء به گونهء ديگرى است ؟ امام با تأكيد بر اين كه آنان هر چه دارند همان مطالب كتاب الله است از شيعيان مىخواستند تا از پيروى و پذيرش اين عقايد نادرست خوددارى كنند .\r\nدر روايت ديگرى نيز كه شهرستانى آورده ، فيض بن مختار نزد امام صادق عليه السّلام آمده ، مىگويد : فدايت شوم ! اين چه اختلافى است كه ميان شيعيان شما به وجود آمده . من گاه در جمع آنان در كوفه حاضر شده و نزديك است كه به ترديد افتم . به مفضّل رجوع كرده و آنچه را كه سبب آرامش من است نزد او مىيابم امام فرمودند :\r\nأجل ! إنّ الناس اغرّوا بالكذب علينا حتى كأنّ اللّه فرضه عليهم لا يريد منهم غيره ، و إنى لأحدّث أحدهم الحديث ، فلا يخرج منّى حتّى يتأوّله على غير تأويله ؛ « 2 »\r\nببين ! مردم فريفته دروغ بستن بر ما شده‌اند ، گويا خداوند اين را بر آنان فرض كرده و جز اين از آنان نمىخواهد . من حديث براى يكى از آنان مىگويم ، اما او از پيش\r\n\r\n\r\n","description":"","footnote":"\r\n( 1 ) . نك : ، مجلهء تراثنا ، شماره 12 ، صص 17 - 18 مقالهء « اهل البيت فى رأى صاحب الملل و النحل »\r\n( 2 ) . مفاتيح الاسرار ، برگ 26 ؛ به نقل از مجلهء تراثنا ، شمارهء 12 ، ص 18\r\n","page_name":" 339 ","page_number":339},
  {"content":"\r\n\r\nمن نمىرود جز آن كه آن را بر تأويلى بر خلاف تأويل واقعى معنا مىكند .\r\nدر روايت ديگرى كه « سهمى » در كتاب خود آورده نقل شده است كه عيسى الحجرانى گفت : نزد جعفر بن محمد الصادق عليهما السّلام آمده ، پرسيدم : آيا آنچه را از اين قوم شنيدم بازگويم ؟ امام فرمود : بگو . گفتم :\r\nفإنّ طائفة منهم عبدوك و اتّخذوك إلها من دون الله و طائفة أخرى والوا لك النبوة و . . . دسته‌اى از اينان تو را عبادت مىكنند و تو را الهى جز اللّه مىدانند ؛ دسته‌اى ديگر تو را در حد نبوّت بالا مىبرند . . .\r\nامام آن قدر گريه كرد كه محاسنش از قطرات اشك پر شد ، آنگاه فرمود :\r\nإن أمكننى اللّه من هؤلاء فلم أسفك دمائه سفّك الله دم ولدى على يدى ؛ « 1 » اگر خداوند مرا بر آنان مسلط كرد و خون آنان را نريختم ، خداوند خون فرزندم را به دستم بريزد .\r\nاين امكان هست كه راويان اين قبيل اخبار ، به ويژه آنها كه بر مذاق مذهب سنت بوده‌اند ، مطالبى از خود بر آنها افزوده باشند ؛ اما به هر روى نشان مىدهد كه نفوذ غلات وجههء امامان عليهم السّلام را در جامعهء اسلامى آسيبب‌پذير كرده و براى شمار زيادى اين قبيل پرسشها مطرح شده است .\r\nاعتقاد به مهدويت امام باقر عليه السّلام از جمله اعتقاد برخى از غاليان بود كه از سوى امام صادق عليه السّلام مورد انكار قرار گرفت . « 2 » اعتقاد به نبوّت برخى از امامان معصوم عليهم السّلام در ميان غلاة وجود داشت . امام صادق عليه السّلام در برابر آن مىفرمود :\r\nمن قال : إنّا أنبياء فعليه لعنة الله و من شكّ فى ذلك فعليه لعنة الله ؛ « 3 »\r\nكسى كه بگويد ما نبى هستيم ، لعنت خدا بر او باد كسى كه در اين امر ترديد كند بر او هم لعنت خدا باد .\r\nبرخى از غاليان لفظ « إله » را با « امام » يكى گرفته در تأويل آيهء :  « هُوَ الَّذِي فِي السَّماءِ إِلهٌ وَ فِي الْأَرْضِ إِلهٌ »  اظهار مىكردند كه مقصود از إله زمين ، همان امام است . اين\r\n\r\n\r\n","description":"","footnote":"\r\n( 1 ) . تاريخ جرجان ، صص 322 ، 323\r\n( 2 ) . رجال كشى ، ص 300\r\n( 3 ) . همان ، ص 301\r\n","page_name":" 340 ","page_number":340},
  {"content":"\r\n\r\nسخنان بود كه سبب شد تا امام صادق عليه السّلام آنها را بدتر از محبوس و يهود و نصارا و مشركين بخواند . « 1 »\r\nلبهء تيز برخورد امام با غاليان عقايدى بود كه ضمن آنها ، كوشش مىشد تا جنبه‌اى از « الوهيت » به امامان نسبت داده شود . آن حضرت مىفرمود :\r\nلعن الله من قال فينا ما لا نقوله فى أنفسنا و لعن اللّه من أزالنا عن العبوديّة للّه ، الذي خلقنا و إليه مآبنا و معادنا و بيده نواصينا ؛ « 2 »\r\nلعنت خداوند بر كسى كه چيزى در حق ما بگويد كه ما خود نگفته‌ايم ، لعنت خداوند بر كسى كه ما را از عبوديت براى خدايى كه ما را خلق كرده و بازگشت ما به سوى او و سرنوشت ما در يد قدرت اوست ، جدا سازد .\r\nدر روايت ديگرى آمده كه حضرت فرمودند :\r\nلعن اللّه المفوّضة ، « 3 » فإنهم صغروا عصيان الله و كفروا به و أشركوا و ضلوا و أضلوا فرارا من إقامة الفرائض و أداء الحقوق . « 4 »\r\nخداوند مفوضه را لعنت كند . آنها عصيان پروردگار را كوچك كردند ، به خدا كافر شدند و شرك ورزيدند و گمراه شدند و گمراه كردند ، تا از اجراى احكام الهى و اداى حقوق فرار كنند .\r\nتكفير افراد بر اساس انكار امور بديهى و ضرورى اسلام ، مورد قبول فقهاى اسلام بوده است . اين امر ، به شرط آن كه در مجراى طبيعى خود به كار گرفته شود ، مىتواند با بخشى از انحرافات مقابله كند . امام كوشيد تا با تكفير غلات آنان را از جامعهء مسلمين طرد كرده و حوزهء فكرى شيعه را از آلودگيهاى آنان به طور كامل رهايى بخشد .\r\nيكى از اقدامات تأويل‌گرايانهء غاليان ، نمادين كردن مفاهيم دينى بود ، به طورى كه آن مفاهيم از معانى اصلى خويش جدا شده و در حول و حوش يك معناى ديگرى اصالت خويش را از دست مىداد . امام صادق عليه السّلام ضمن نامه‌اى به ابو الخطاب كه از\r\n\r\n\r\n","description":"","footnote":"\r\n( 1 ) . همان ، ص 300\r\n( 2 ) . همان ، ص 302\r\n( 3 ) . كسانى كه يك مرتبه از غلات پايين‌ترند .\r\n( 4 ) . علل الشرائع ، ج 1 ، صص 127 ؛ بحار الانوار ، ج 44 ، ص 270\r\n","page_name":" 341 ","page_number":341},
  {"content":"\r\n\r\nجملهء رؤساى غلاة بود ، نوشتند :\r\nبلغنى أنك تزعم أنّ الزنا رجل و أنّ الخمر رجل و أنّ الصلاة رجل و أنّ الصيام رجل و أنّ الفواحش رجل و ليس هو كما تقول ، انا اصل الحق ، و فروع الحقّ طاعة الله ، و عدوّنا أصل الشرّ و فروعهم الفواحش . « 1 »\r\nشنيده‌ام كه گفته‌اى زنا ، خمر ، نماز ، روزه ، فواحش ، مردانى به اين نامها هستند . اين گونه نيست كه تو مىگويى ، ما اصل حق بوده و فروع حق طاعت خداست ، دشمنان ما اصل شر ، و فروع آنها همان فواحش و زشتيهاست .\r\nدر روايت ديگرى امام فرمود :\r\n. . . على أبى الخطاب لعنة الله و الملائكة و الناس أجمعين فأشهد أنّه كافر فاسق مشرك ؛ « 2 » لعنت خدا و ملائكه و تمامى مردم بر ابو الخطاب باد . من شهادت مىدهم كه او كافر ، فاسق و مشرك است .\r\nدر جاى ديگرى امام به غلاة فرمود :\r\nتوبوا إلى الله فإنّكم فسّاق كفار مشركون ؛ « 3 »\r\nبه درگاه بارى تعالى توبه كنيد شما فاسق ، كافر و مشرك هستيد .\r\nتكفير صريح امام نسبت به خوارج ، راه را بر هر گونه ادعاى دروغينى كه غلات داشتند و اظهار مىكردند كه امام صادق عليه السّلام تنها با تقيه با آنان رفتار مىكند ، مىبست .\r\nچنين برخوردى ، آن هم با اين صراحت ، سبب مىشد تا شيعيان مراودهء خويش را به كلّى با غلات قطع كنند .\r\nاز جمله زمينه‌هايى كه سبب نشر افكار غاليان شد ، اين بود كه پيروان خود را به سوى رهايى از بند « عمل به فروعات فقهى » و احيانا « محرمات شرعى » دعوت مىكردند . آنها از قول امام صادق عليه السّلام نقل مىكردند كه : « هر كس امام را شناخت هر كارى كه بخواهد مىتواند انجام دهد » . امام در پاسخ به اين شبهه فرمود :\r\nإنّما قلت : إذا عرفت فاعمل ما شئت من قليل الخير و كثيره ، فإنه يقبل منك ؛ « 4 »\r\n\r\n\r\n","description":"","footnote":"\r\n( 1 ) . همان ، ص 219\r\n( 2 ) . همان ، ص 297\r\n( 3 ) . همان ، ص 297\r\n( 4 ) . الكافى ، ج 4 ، ص 464\r\n","page_name":" 342 ","page_number":342},
  {"content":"\r\n\r\nمن گفتم : وقتى ( امام را ) شناختى ، آنچه از اعمال نيك ، كم و زياد ، مىخواهى انجام دهد . اين معرفت است كه سبب قبولى اعمال تو مىشود .\r\nمنظور امام ، بيان اصل مهمى بود كه شيعيان به آن معتقد بودند و آن اين كه احكام تابع امر ولايت است و اگر ولايت نباشد انجام آن اعمال نيز بدون ولايت ثمرى ندارد . غاليان اين عقيده را بر غير معناى اصلى آن تأويل كرده بودند . بىعملى غاليان سبب شده بود تا شيعيان در شناخت آنان همين رعايت احكام فقهى را ملاك قرار داده و فرد غالى را از غير آن تشخيص دهند . « 1 » تأكيد امامان عليهم السّلام بر عمل به احكام شرعى در روايات ، به نوعى تكذيب غاليان است . تعبيرهايى نظير « انّما شيعتنا من أطاع الله » و يا « لا تنال ولايتنا الّا بالورع » « 2 » از اين قبيل است .\r\nتأثير حماقت را نيز در پيدايش غلات نبايد ناديده گرفت . « 3 » اين در حالى است كه دنيا طلبى و جذب مريد براى كسانى از غلات كه مدعى نيابت از ائمه بودند و آنان را به مقام الوهيت مىرسانند تا خود را نبىّ آنان معرفى كنند ، تأثير مهمى در پيدايش غلات داشته است . امام صادق عليه السّلام مىفرمود :\r\nإنّ الناس اولعوا الكذب علينا . . . و إنّى أحدّث أحدهم بحديث فلا يخرج من عندي حتى يتأوّله على غير تأويله و ذلك أنّهم لا يطلبون بحديثنا و بحبنا ما عند الله و إنما يطلبون الدنيا ؛ « 4 »\r\nمردم ولع در دروغ بستن بر ما دارند . . . من براى يكى از آنها حديث نقل مىكنم و او از نزد من بيرون نرفته آن را بر غير معناى اصلى آن تأويل مىكند . آنها در طلب حديث و دوستى ما ، طالب چيزى كه در نزد خداوند است نيستند ، بلكه در پى دنيا طلبى خويش‌اند .\r\nامام براى آن كه شيعيان را بتوانند قدرت نقد احاديث متعارض را ، كه بسيارى از آنها ساختهء غاليان بود ، پيدا كنند ، قرآن را به عنوان ملاك معين كردند . از جمله فرمودند :\r\n\r\n\r\n","description":"","footnote":"\r\n( 1 ) . رجال كشى ، ص 530\r\n( 2 ) . مناقب الامام امير المؤمنين ( محمد بن سليمان كوفى ) ، ج 2 ، ص 286\r\n( 3 ) . همان ، ص 295\r\n( 4 ) . همان ، ص 136\r\n","page_name":" 343 ","page_number":343},
  {"content":"\r\n\r\nلا تقبلوا علينا حديثا الا ما وافق القرآن و السنّة أو تجدون معه شاهدا من أحاديثنا المتقدمة ؛ فإن المغيرة بن سعيد لعنه الله دسّ فى كتب أبى أحاديث لم يحدّث بها أبى ؛ فاتّقوا اللّه و لا تقبلوا علينا ما خالف قول ربّنا تعالى و سنّة نبيّنا صلّى اللّه عليه و آله فإنا إذا حدثنا قلنا : قال اللّه عزّ و جلّ و قال رسول اللّه . « 1 »\r\nآنچه را كه از ما روايت مىكنند جز آن كه موافق قول خدا و رسول بوده و يا شاهدى از سخنان پيشين ما بر آنها داشته باشيد نپذيريد . مغيرة بن سعيد كه خداوند او را لعنت كند ، در كتب پدرم احاديثى را وارد كرد كه هرگز از پدرم نبود . از خداوند بترسيد و آنچه را كه از ما نقل كرده و مخالف قول خدا و پيامبر ماست نپذيريد . ما وقتى حديثى نقل مىكنيم و مىگوييم : خداوند يا رسول او فرموده است .\r\nدر موارد ديگرى نيز از اين حركت زشت غلات كه در روايت فوق آمده ، ياد شده و مقصود از اين كتابها كه در روايت بالا آمده روشن شده است . امام صادق عليه السّلام مىفرمايد : مغيره كتابهايى كه اصحاب امام باقر عليه السّلام مىنوشتند ، به بهانهء خواندن ، آنها را به خانهء خويش مىبرده . . .\r\nو يدسّ فيها الكفر و الزندقة و يسندها إلى أبى ، ثمّ يدفعها إلى أصحابه ؛\r\nاو احاديثى در كفر و زندقه : به اين كتابها وارد مىكرد و به پدرم نسبت مىداد و آن كتابها را به اصحاب بازمىگرداند . امام مىفرمود :\r\nفكلّما كان فى كتب أصحاب أبى من الغلوّ فذاك ما دسّه مغيرة بن سعيد فى كتبهم ؛ « 2 »\r\nآنچه از غلوّ در كتابهاى اصحاب پدرم هست ، مطالبى است كه مغيره وارد آن كتابها كرده است .\r\nبا اين حركت صحيح امام صادق عليه السّلام ، شيعيان اصيل از غلوّ رهايى يافتند . اما متأسفانه ، اثرات نامطلوب آن در جلوگيرى از رشد بيشتر شيعه باقى ماند . ابو حنيفه به خاطر وجود غلوّ ، به اصحابش گفته بود كه حديث غدير را نقل نكنند . « 3 » گرچه اين كار بسيار ناپسندى در عالم نقل حديث است ، اما نشان مىدهد كه جريان غلوّ چه ضررى\r\n\r\n\r\n","description":"","footnote":"\r\n( 1 ) . همان ، ص 224\r\n( 2 ) . همان ، ص 225\r\n( 3 ) . الامالى ، شيخ مفيد ، ص 27\r\n","page_name":" 344 ","page_number":344},
  {"content":"\r\n\r\nحتى بر نقل صحيح‌ترين روايات فضائل امير المؤمنين عليه السّلام داشته است .\r\n\r\nفقه شيعه مبتنى بر روايات اهل بيت عليهم السّلام\r\nعصر امام باقر و صادق عليهما السّلام عصر گسترش علوم اهل بيت عليهم السّلام در زمينه‌هاى مختلف بود . اين مسأله دربارهء امام صادق عليه السّلام بيشتر صدق مىكند و اين به دليل مصادف شدن بخشى از دوران امامت آن حضرت ، با فضاى باز سياسى بود كه در نتيجه خلاء سياسى ناشى از انقراض حاكميت نيرومند امويان از يك طرف و روى كار آمدن بنى عباس از طرف ديگر به وجود آمده بود . امام توجه تامّ و تمام شيعيان را به اهل بيت جلب كرده و آنان را از تمسك به احاديث ديگران بازمىداشت . اين امر مهمترين علت شكل‌گيرى فقه شيعه به صورتى مستقل و اصيل بود و اهميت آن از پيش تا حدودى در زندگى امام باقر عليه السّلام تبيين شده بود . با اين حال ، در اينجا نيز مرورى بر تأكيدهاى امام صادق عليه السّلام در اين زمينه خواهيم داشت .\r\nامام در روايتى فرمود :\r\nأيّتها العصابة ! عليكم بآثار رسول اللّه صلّى اللّه عليه و آله و سنته و آثار الائمة الهداة من أهل بيت رسول اللّه صلّى اللّه عليه و آله . « 1 »\r\nاى شيعيان ! آثار رسول خدا صلّى اللّه عليه و آله و سنت او و آثار ائمه هدى از اهل بيت پيامبر عليهم السّلام را مد نظر داشته باشيد .\r\nهمچنين امام صادق عليه السّلام به يونس بن ضبيان فرمود :\r\nيا يونس ! ان اردت العلم الصحيح فعندنا أهل البيت ، فإنّا ورثنا و اوتينا شرع الحكمة و فصل الخطاب . « 2 »\r\nاى يونس ! علم راستين پيش ما اهل بيت است ؛ زيرا ما راههاى حكمت و ميزان تشخيص خطا از صواب را به ارث برده‌ايم .\r\nشيخ حر عاملى در « وسائل الشيعة » بابى تحت عنوان : « باب وجوب الرجوع فى جميع الاحكام الى المعصومين » گشوده كه حاوى احاديث اهل بيت عصمت عليهم السّلام\r\n\r\n\r\n","description":"","footnote":"\r\n( 1 ) . وسائل الشيعة ، ج 18 ، ص 23 و 61\r\n( 2 ) . وسائل الشيعة ، ج 18 ، ص 48\r\n","page_name":" 345 ","page_number":345},
  {"content":"\r\n\r\nدر اين زمينه مىباشد . « 1 »\r\nابان بن تغلب به عنوان يك شيعهء واقعى و آگاه امام صادق عليه السّلام ، مذهب شيعه را چنين تعريف مىكند :\r\nالشيعة الذين اذا اختلف الناس عن رسول الله صلّى اللّه عليه و آله اخذوا بقول علىّ و اذا اختلف الناس عن علىّ اخذوا بقول جعفر بن محمد . « 2 »\r\nشيعيان كسانى هستند كه هرگاه مردم در قول رسول خدا صلّى اللّه عليه و آله اختلاف مىكنند ، سخن امير مؤمنان عليه السّلام را مىگيرند و وقتى در سخن على عليه السّلام اختلاف مىكنند ، قول جعفر بن محمد صادق عليهما السّلام را مىپذيرند .\r\nيونس بن يعقوب به امام صادق عليه السّلام گفت : از خود شما شنيدم كه از علم كلام نهى فرموديد ، امام در جواب او فرمود : انّما قلت : ويل لهم إن تركوا ما أقول و ذهبوا الى ما يريدون ؛ « 3 » من گفتم : واى بر آنها اگر آنچه را كه من مىگويم ، ترك كنند و به سوى آنچه خودشان مىخواهند بروند .\r\nاز همين روى است كه امام ، به شيعيان خود سفارش مىكرد تا همديگر را يارى دهند و مىفرمود : رحم اللّه من أحيا أمرنا . امام صادق عليه السّلام روايات خويش را براى شاگردان خود نقل مىكرد و شاگردان ؛ اعم از شيعه و سنى ، روايات آن حضرت را مىنوشتند ، با اين تفاوت كه اهل سنت حديث را از جعفر بن محمد ، و از پدرش و او از پدرانش و آنها از رسول خدا صلّى اللّه عليه و آله نقل مىكردند ؛ « 4 » به عبارت ديگر ، با ذكر سند مىآوردند . اما شاگردان شيعهء آن حضرت با عنوان « عن ابى عبد الله » و بدون ذكر اين سند نقل مىكردند ؛ زيرا اعتقاد شيعه به عصمت ائمه و امامت آنها و حجّيت قول امام ، آنان را از ذكر سند بىنياز مىساخت با اين حال ، امام تأكيد داشت كه احاديث او همان احاديث رسول خدا صلّى اللّه عليه و آله است .\r\nحديثى حديث أبى و حديث أبى حديث جدّى و حديث جدّى حديث على بن\r\n\r\n\r\n","description":"","footnote":"\r\n( 1 ) . وسائل الشيعة ، ج 18 ، ص 41\r\n( 2 ) . رجال النجاشى ، ص 12\r\n( 3 ) . الكافى ، ج 1 ، ص 171 ؛ وسائل الشيعة ، ج 18 ، ص 45\r\n( 4 ) . به عنوان نمونه ، نك : تاريخ جرجان ، ص 170 ، 264 ، 265 ، 405 ، 570\r\n","page_name":" 346 ","page_number":346},
  {"content":"\r\n\r\nابى طالب و حديث علىّ حديث رسول اللّه صلّى اللّه عليه و آله و حديث رسول اللّه صلّى اللّه عليه و آله قول اللّه . « 1 »\r\nحديث من حديث پدرم و حديث پدرم حديث جدم و حديث جدم حديث على بن ابى طالب عليه السّلام و حديث امير مؤمنان ، حديث رسول خدا و حديث رسول خدا ، فرمايش خداست .\r\nتقريبا تمامى احاديث امامان شيعه همين حكم را دارد ، مگر آنچه كه گاه بر حسب ضرورت از كسى نقل مىكردند . به ابى بكر بن ابى عياش گفتند : چرا با اين كه جعفر بن محمد را درك كرده از او استماع حديث نكرده است ؟ ! او گفت : از جعفر بن محمد دربارهء احاديثى كه نقل مىكرد پرسيدم : آيا چيزى از آنها را خود شنيده است ؟ - يعنى شيوخ حديثى دارد - گفت : نه « لكنّها رواية رويناها عن آبائنا » « 2 » اينها رواياتى است كه از پدران خود نقل مىكنيم .\r\nاهميت اين نقل بسيار زياد بوده و در حقيقت ماهيت عقايد شيعى را از لحاظ اساس و پايه توضيح مىدهد . ابن عدىّ مىگويد :\r\nو لجعفر بن محمد حديث كبير عن أبيه عن جابر و عن أبيه ، عن آبائه و نسخا لاهل البيت يرويه جعفر بن محمد ؛ « 3 »\r\nجعفر بن محمد احاديث زيادى از طريق پدرش از جابر دارد و نيز از پدرش ، از آباءش و نيز نسخه‌اى براى اهل بيت است كه جعفر بن محمد آن را روايت مىكند .\r\nاو مىافزايد : كسانى چون ابن جريح ، شعبة بن حجاج و ديگران از او روايت مىكنند .\r\nابو زهره تلاش مىكند شيوخ روايتى براى امام صادق دست و پا كرده و اتصال آن حضرت را از كانال آنها غير از اجداد طاهرينش به رسول خدا صلّى اللّه عليه و آله مطرح كند و از اين نمونه تنها نام قاسم بن محمد بن ابى بكر را ذكر كرده است . « 4 »\r\nبايد گفت كه اگر بنا بود امام صادق عليه السّلام همانند محدثان معروف آن زمان - چنان كه در « تذكرة الحفاظ » مىبينيم كه هر يك از آنها دست كم ده نفر را به عنوان مشايخ روايت خود ذكر كرده‌اند - از طريق مشايخ روايتى غير از اجداد طاهرينش از\r\n\r\n\r\n","description":"","footnote":"\r\n( 1 ) . كشف الغمه ، ج 2 ، ص 170 ؛ الكافى ، ج 1 ، ص 5\r\n( 2 ) . تهذيب الكمال ، ج 5 ، ص 77 ؛ الكامل فى ضعفاء الرجال ، ج 2 ، ص 555\r\n( 3 ) . الكامل فى ضعفاء الرجال ، ج 2 ، ص 558\r\n( 4 ) . الامام الصادق عليه السّلام ، صص 90 - 88\r\n","page_name":" 347 ","page_number":347},
  {"content":"\r\n\r\nرسول خدا نقل حديث نمايد ، مىبايستى مشايخ روايت خود را معرفى كند . در حالى كه مىبينيم او تنها از طريق اجداد خود حديث نقل مىكند كه آنها را نيز نمىتوان به عنوان شيخ روايت به حساب آورد .\r\nائمه اهل بيت از ابتدا بر اين نكته تأكيد داشتند كه آنها ( شيوخ ) روايتى ندارند و علم آنها از طريق ديگرى غير از مشايخ روايت معمول ، سرچشمه مىگيرد . امير المؤمنين عليه السّلام به منظور بيان همين مطلب مىفرمايد :\r\nألا إنّ ابرار عترتى و طائب ارومتى أحلم الناس صغارا و أعلمهم كبارا الا و إنّا أهل البيت من علم اللّه علمنا و به حكم الله حكمنا و من قول صادق سمعنا ، فان تتّبعوا آثارنا تهتدوا ببصائرنا ، معنا راية الحق من يتبعها لحق و من تأخر عنها غرق . « 1 »\r\nنيكان عترت و پاكان خانواده من ، بردبارترين مردم در كوچكى و داناترين آنها در بزرگى هستند . ما اهل بيت از علم خدا بهره گرفتيم و به حكم خدا حكم مىكنيم و سخن از پيامبر راستگو شنيديم . اگر از ما و آثار ما پيروى كنيد با راهنمايى ما هدايت مىيابيد و پرچم حق با ما است كه هر كسى از آن پيروى كند به حق مىرسد و هر كسى از آن روى برگرداند در ضلالت و گمراهى غرق مىشود .\r\nامام صادق عليه السّلام فرمود :\r\nإنّ عندنا ما لا نحتاج معه الى الناس و ان الناس ليحتاجون الينا و ان عندنا كتاب املاء رسول اللّه و خطّ علىّ عليه السّلام صحيفة فيها كلّ حلال و حرام . « 2 »\r\nپيش ما اهل بيت چيزى است كه با وجود آن احتياج به مردم نداريد ، ولى مردم به ما احتياج دارند . پيش ما كتابى است كه رسول خدا صلّى اللّه عليه و آله املا فرموده و امير مؤمنان عليه السّلام آن را نوشته است . كتابى كه كليهء احكام ؛ اعم از حلال و حرام ، در آن است .\r\nاين يك‌دستى كه در كتب روايى شيعه وجود دارد ، به هيچ‌وجه در كتب روايى اهل سنت نيست ؛ زيرا كتابهاى آن مشحون از اختلاف آراء و احاديثى با محتواى ناهماهنگ است كه به طور عمده ريشهء آنها به عقايد و نظريات صحابه منتهى مىشود .\r\n\r\n\r\n","description":"","footnote":"\r\n( 1 ) . العقد الفريد ، ج 4 ، ص 67 ، به نقل از الامام الصادق عليه السّلام ، ص 90\r\n( 2 ) . الكافى ، ج 1 ، ص 241\r\n","page_name":" 348 ","page_number":348},
  {"content":"\r\n\r\nدر اين صورت بىانصافى است كه كسى در مقام معرفى شيعه ، آن را نحله‌اى بداند مركب از آراء و افكار مختلف كه اوهام زيادى در آن راه يافته است . « 1 »\r\nاز اين رو امام صادق عليه السّلام وقتى علوم محدثان عامى زمان خود را مورد ارزيابى قرار مىدهد ، چنين مىفرمايد :\r\nان الناس بعد نبىّ اللّه ركب به سنّة من كان قبلكم ، فغيّروا و بدّلوا و حرّفوا و زادوا فى دين الله و نقصوا منه فما من شىء عليه الناس اليوم الّا و هو متحرّف عمّا نزّل به الوحى من عند اللّه . « 2 »\r\nديگران پس از پيامبر راه امتهاى قبلى را پيمودند ، پس دين خدا را تغيير داده و آن را از اصل خود منحرف نمودند . بر آن ، چيزهايى افزوده و مطالبى از آن برداشتند .\r\nبنابراين هر چه اكنون در دست آنها است صورت تحريف‌شدهء آن چيزى است كه از طرف خدا نازل شده است .\r\nروايات امامان شيعه در فقه سنت نيز نفوذ كرده و بسيارى از محدثان آنها از امام باقر و صادق عليهما السّلام رواياتى نقل كرده‌اند كه بخشى از آن در جوامع حديثى آنان مندرج است . حتى مىتوان گفت روايات فراوانى در كتب اهل سنت يافت مىشود كه گاه از نظر لفظى و گاه از جهت مضمون شبيه روايات اهل بيت است .\r\nدليل شدت اختلاف ميان فقهاى سنت آن بود كه به سرعت نياز به اجتهاد پديد آمد و آنان كار استنباط خود را از روايات براى دريافت احكام جديد آغاز كردند در حالى كه شيعه تا مدتها تمسك به نص روايات امامان داشت .\r\nاشكال مهم كار اهل سنت اين بود كه به مقدار كافى منابع حديثى در اختيار نداشتند « 3 » و مقدار موجود هم علاوه بر آن كه در حافظهء عده‌اى در شهرهاى متعدد و دور دستى پراكنده بود ، از نظر محتوا نيز اختلاف زيادى ميان آنها وجود داشت و همين روايات بود كه مشكل كار را دو چندان كرده بود . به اين ترتيب بود كه علماى اهل سنت اين مشكل بزرگ غير قابل حل را با شرعى تلقى كردن افعال خلفا و صحابه\r\n\r\n\r\n","description":"","footnote":"\r\n( 1 ) . الامام ابو حنيفه ، ص 111\r\n( 2 ) . همان ، ص 140\r\n( 3 ) . علت اصلى آن اين بود كه بعد از رسول خدا اجازه نوشتن حديث به مردم داده نشد\r\n","page_name":" 349 ","page_number":349},
  {"content":"\r\n\r\nو حتى تابعين تا حدودى حل كردند . البته اين كه چنين كارى تا چه حد با مبانى دينى و عقلى سازگار بود ، مسألهء ديگر است .\r\nدربارهء ضعف روايى غير شيعه روايتى زيبا از طريق امام صادق عليه السّلام نقل شده است :\r\nيظن هؤلاء الذين يدّعون انّهم فقهاء علماء انّهم قد أثبتوا جميع الفقه و الدين ممّا يحتاج اليه الامّة و ليس كل علم رسول الله علّموه و لا صار اليهم من رسول اللّه صلّى اللّه عليه و آله و لا عرفوه و ذلك انّ الشىء من الحلال و الحرام و الاحكام يرد عليهم فيسألون عنه و لا يكون عندهم فيه اثر عن رسول اللّه . « 1 »\r\nاينهايى كه خود را از فقيهان و عالمان اسلام مىشمارند و كليهء مسائل فقهى و دينى و هر آنچه را كه مردم به آن محتاجند ، استنباط كرده‌اند ، چيزى از علم رسول خدا نمىدانند و چيزى از رسول خدا به آنها نرسيده است ؛ زيرا هنگامى كه از احكام و حلال و حرام از آنها سؤال مىشود ، از رسول خدا اثرى در آن مسأله پيش آنها وجود ندارد . اين ضعف روايى اهل سنت و اتكاى آنها بر عمل صحابه و تابعين ، به طور طبيعى باعث ضعف بنيهء فقهى آنها گرديد ، زيرا اختلاف نظر و سليقه بين صحابه و تابعين ، به قدرى زياد بود كه جمع كردن آرا و فتاوا را بسيار دشوار مىساخت .\r\nابو زهره دربارهء عصرى كه ابو حنيفه و امام صادق عليه السّلام در آن زندگى مىكردند مىنويسد :\r\nو لقد كثر المأثور من فتاوى الصحابة فى ذلك العصر كثرة عظيمة شغلت عقول الفقهاء و اتّخذوها نبراسا فى اجتهادهم فتأثروا بها فى اجتهادهم . « 2 »\r\nدر آن زمان رواياتى كه حاوى فتاوى صحابه است به قدرى زياد يافت مىشد كه افكار فقها را به خود مشغول كرده بود ، به طورى كه اين روايات را چراغ راه خود در اجتهاد قرار دادند و به شدّت تحت تأثير آن قرار گرفتند .\r\nفقهاى اهل سنت علاوه بر اتكا به سيرت صحابه و تابعين ، منابع حكم و فتواى\r\n\r\n\r\n","description":"","footnote":"\r\n( 1 ) . تفسير العياشى ، ج 2 ، ص 321 ؛ وسايل الشيعة ، ج 18 ، ص 40\r\n( 2 ) . الامام ابو حنيفه ، ص 105\r\n","page_name":" 350 ","page_number":350},
  {"content":"\r\n\r\nديگرى نيز ارائه دادند كه مهمترين آنها قياس است . يكى از عالمان اهل سنت در توجيه تمسك به قياس ، مسألهء كمبود نصوص را مطرح كرده است . « 1 » عين همين نظر را امام صادق عليه السّلام در آن زمان مطرح كرده و در ادامهء حديث قبلى در زمينهء فقر روائى اهل سنت مىفرمايد :\r\nو يستحيون ان ينسبهم الناس الى الجهل و يكرهون أن يسألوا فلا يجيبون فيطلب الناس العلم من معدنه فلذلك استعملوا الرأى و القياس فى دين الله و تركوا الآثار و دانوا بالبدع . « 2 »\r\nشرمشان مىآيد كه مردم نسبت به جهل و نادانى به آنها بدهند و خوش ندارند كه به سؤالات جواب ندهند . در نتيجه مردم علم را از معدن آن ( اهل بيت ) اخذ كنند و براى همين ، رأى و قياس را در دين خدا وارد كرده و آثار رسول خدا صلّى اللّه عليه و آله را كنار گذاشتند و به اين ترتيب به بدعت رو آوردند .\r\nدر روايت فوق ، امام علت گرايش فقهاى اهل سنّت به رأى و قياس را ، فقر روايى آنها دانسته و خود اين گرايش را علت رو گردانى آنان از روايات ، قلمداد فرموده است .\r\nدر واقع چاره‌جويى آنها براى رفع كمبود حديث با تمسك به رأى و قياس ، خود سبب شد تا تعبد به نصوص - تقريبا - جاى خود را به رأى و قياس به عنوان منابع حكم و فتوا بدهد . چنين فقهى با چنين منابعى ، نمىتوانست فقهى اصيل و مطابق با آثار و اخبار باشد .\r\nامام صادق عليه السّلام در برابر چنين مكتب فقهى ، موضع مخالف گرفته ، بيشترين بخش فعاليت فرهنگى خود را اختصاص به مخالفت با رأى و قياس دادند ، به طورى كه روايات متعددى در اين زمينه از آن حضرت نقل شده كه به نمونه‌هايى از آن اشاره مىكنيم .\r\nابو حنيفه از جمله كسانى بود كه در تمسك به رأى و قياس ، گوى سبقت را از\r\n\r\n\r\n","description":"","footnote":"\r\n( 1 ) . المدخل الفقهى العام ، ج 1 ، ص 74 ، به نقل از مجلهء نور علم ، شماره 10 ، ص 55\r\n( 2 ) . وسائل الشيعة ، ج 18 ، ص 40\r\n","page_name":" 351 ","page_number":351},
  {"content":"\r\n\r\nديگران ربوده بود و اساسا مكتب فقهى او ، در عراق مشهور به مكتب رأى بود . اين نيز به آن دليل بود كه او رواياتى را كه از طرق اهل سنت نقل شده بود ، صحيح نمىدانست . ابن خلدون در اين زمينه مىنويسد :\r\nتمامى روايات مقبول ابو حنيفه ، تنها به هفده حديث يا همين حدود مىرسيد ، چنان كه مالك نيز 300 حديث را صحيح دانسته و مىپذيرفت . « 1 »\r\nابو بكر بن داود مىگويد : رواياتى كه ابو حنيفه نقل كرده ، از حدود يكصد و پنجاه حديث تجاوز نمىكند . « 2 »\r\nگرايش ابو حنيفه به رأى و قياس و ترك عمل به نصوص ، معلول دو علت بود :\r\n1 - نخست نادرست دانستن روايات موجود كه سبب مىشد تا او حاضر به نقل و تمسّك به آنها نباشد .\r\n2 - از وقتى كه روى به رأى و قياس آورد ، از نظر وى اين چنين منابعى او را حتى از نصوص نيز بىنياز مىساخت ، به طورى كه حتى از آن مقدار هم كه به نظر خود او صحيح و قابل استناد بود ، دست برداشت و يكپارچه به رأى و قياس روى آورد . البته محمد بن حسن شيبانى و ديگر پيروان ابو حنيفه اين را يك اتهام مىدانند .\r\nبه هر روى عراق كه مركز شيوع مذهب رأى به شمار آمد ، منطقه‌اى بود كه شيعيان نيز در آن فراوان بودند . لذا برخورد شيعيان و اصحاب رأى ، امرى غير قابل اجتناب مىنمود . به همين دليل امام صادق عليه السّلام با تمام توان همّت خود را در جهت انكار مبانى رأى و قياس و استحسان به كار برد .\r\nدر روايت مشهورى كه دربارهء مناظرهء امام صادق عليه السّلام با ابو حنيفه نقل شده ، امام او را از قياس در دين پرهيز داده و در چند جا يادآور شدند كه قياس در آنها به هيچ وجه نمىتواند جوابگو باشد . امام از او مىپرسد : آيا زنا مهمتر است يا قتل نفس ؟\r\nابو حنيفه مىگويد : قتل نفس . امام صادق عليه السّلام مىفرمود : خدا در زنا چهار شاهد و در قتل نفس دو شاهد براى اثبات ادعا خواسته است و اين بر خلاف مقتضاى قياس است . سپس پرسيدند : آيا نماز مهمتر است يا روزه ؟ گفت : نماز . حضرت فرمود : زن\r\n\r\n\r\n","description":"","footnote":"\r\n( 1 ) . مقدم ابن خلدون ، ص 434\r\n( 2 ) . تاريخ بغداد ، ج 13 ، ص 416\r\n","page_name":" 352 ","page_number":352},
  {"content":"\r\n\r\nموظف به قضاى نمازهاى فوت شده در ايّام حيض نيست ، ولى روزه‌هاى فوت شده را بايد قضا كند . اين نيز با قياس قابل توجيه نيست . « 1 »\r\nمثالهاى ديگرى از اين قبيل نيز در روايات ديگر ذكر شده است . « 2 » به اين ترتيب امام نشان داد كه استفاده از قياس چگونه فقيه را به آرا و فتاوائى بر ضد احكام ثابت و مسلّم اسلامى وامىدارد . اين روايت را موفّق مكى در مناقب ابو حنيفه بگونه‌اى نقل كرده كه گويا مناظره ميان ابو حنيفه و امام باقر عليه السّلام روى داده نه امام صادق عليه السّلام . ضمنا چنين به نظر مىرسد كه ابو حنيفه اين مثالها را براى امام باقر عليه السّلام زده و در برابر اعتراض امام ، مىخواهد نشان دهد كه او قياس را قبول ندارد . « 3 »\r\nامام ، اصحاب خويش را از مجالست با اهل رأى ، به صورتى كه تحت تأثير آنان قرار گيرند ، بازمىداشت . « 4 » چنان كه در زمينهء محكوم كردن عمل به قياس ، روايات زيادى از امام نقل شده « 5 » و آن حضرت نگرانى شديد خود را از كسانى كه از ايشان حديث نقل كرده و به قياس عمل مىكردند هرگز پنهان نمىداشت .\r\nداود بن سرحان مىگويد : از امام صادق عليه السّلام شنيدم كه مىفرمود :\r\nإنّى لأحدّث الرجل بالحديث و أنهاه عن الجدال و المراء فى دين اللّه و أنهاه عن القياس ، فيخرج من عندي فيتأوّل حديثى على غير تأويله . « 6 »\r\nگاهى حديثى بر كسى مىگويم و او را از جدال و مراء در دين خدا و قياس نهى مىكنم . او پس از آن كه از پيش من بيرون مىرود سخن مرا بر خلاف منظورم تأويل مىكند .\r\nبه يقين اگر امام صادق عليه السّلام با اين قاطعيت در برابر قياس و طرفداران و مبتكرين آن نمىايستاد ، فقه شيعه كه در عراق فاصله چندانى با اصحاب رأى نداشت ، از آن متأثر شده و اصالت خود را از دست مىداد . اما به عكس ، مىبينيم كه چگونه فقهاى\r\n\r\n\r\n","description":"","footnote":"\r\n( 1 ) . نك : الموفقيات ، صص 76 - 77 ؛ شرح الاخبار ، ج 3\r\n( 2 ) . وسائل الشيعة ، ج 18 ، ص 30 ؛ الاحتجاج ، ص 196 ؛ وفيات الاعيان ، ج 1 ، ص 471\r\n( 3 ) . نك : الامام ابو حنيفه ، ص 69\r\n( 4 ) . المحاسن ، ص 205 ، حديث 356 ؛ وسائل الشيعة ، ج 18 ، ص 16\r\n( 5 ) . وسائل الشيعة ، ج 18 ، صص 29 - 23 ؛ الكافى ، ج 1 ، ص 58 ؛ علل الشرايع ، ج 1 ، صص 83 - 81 ؛ رجال كشى ، صص 189 و 164 - 163\r\n( 6 ) . رجال كشى ، صص 170 ، 139 - 138\r\n","page_name":" 353 ","page_number":353},
  {"content":"\r\n\r\nشيعه در حد گسترده متعبّد به نصوص بوده و آن را روش هميشگى خود در استنباط احكام قرار دادند و به مرور زمان بر اساس همين نصوص ، احكام فرعى را بيان كرده و يك مكتب فقهى غنى و پربار با اصول و قواعد مستحكم ارائه دادند ؛ كارى كه شيخ طوسى در « مبسوط » در شكل دادن به آن نقشى اساسى ايفا كرد .\r\nدربارهء مشكل سند ، اهل سنت دشواريهاى فراوانى در پيش روى خود داشتند . به همين علت بود كه ابو حنيفه به آن احاديث اعتماد نداشت ؛ زيرا بيشتر طرق احاديث ، اطمينان‌بخش نبود و در يك كلام ، فقه غير شيعه متكى به مجموعهء نارسايى از احاديث بود كه اعتماد به آن مشكل مىنمود . در برابر شيعيان متّكى به عصمت ائمه و منبع پرفيض اهل بيت بودند كه در رأس آنها امير المؤمنين عليه السّلام قرار داشت و از اين جهت مشكلى نداشتند ، حتى بسيارى از علماى اهل سنت نيز ترديدى در اين حقيقت نداشتند . ابو حنيفه خود بخش معتنابهى از احاديثى را پذيرفته كه از طريق اهل بيت وارد شده است . « 1 » اطمينان ابو حنيفه به روايات اهل بيت از نقل زير به دست مىآيد :\r\nروزى ابو حنيفه حديثى از امام صادق عليه السّلام شنيد و از محضر آن حضرت خارج شد . از او پرسيدند : چرا از جعفر بن محمد در زمينهء واسطهء موجود ميان او و رسول خدا صلّى اللّه عليه و آله نپرسيدى ؟ ابو حنيفه گفت : حديث را به همين شكل قبول دارم . « 2 »\r\nمنبعى كه شيعه بر آن اتكا داشت براى اهل سنت نيز قابل قبول بود ، زيرا امام صادق عليه السّلام احاديث را از طريق پدران خود نقل مىكرد كه اصل آن به امير المؤمنين عليه السّلام و سپس به شخص رسول خدا صلّى اللّه عليه و آله مىرسيد . امير مؤمنان عليه السّلام سالهاى متمادى در محضر پيامبر صلّى اللّه عليه و آله بوده و فقيه و محدثى قابل اعتماد براى همهء فقها و محدثان بود .\r\nدر دوران امويان ، آثار باقى مانده از غير طريق شيعه ، به فراموشى سپرده شد و تنها اهل بيت بودند كه آثار آن حضرت را حفظ كرده و دست به دست به فرزندان خود\r\n\r\n\r\n","description":"","footnote":"\r\n( 1 ) . نك : الآثار ، زمانى كه از احمد بن حنبل دربارهء اين سند پرسيدند : « عن موسى بن جعفر عن جعفر بن محمد عن محمد بن على عن على بن الحسين عن حسين بن على عن على بن ابى طالب عن النبى » گفت : هذا اسناد لو قرأ على المجنون أفاق . اين سندى است كه اگر بر ديوانه خوانده شود عاقل مىشود .\r\nنك : المناقب ، ابن شهر آشوب ، ج 2 ، ص 378\r\n( 2 ) . الامالى ، شيخ مفيد ، صص 22 - 21\r\n","page_name":" 354 ","page_number":354},
  {"content":"\r\n\r\nو به وسيله آنها به شيعيان خود رساندند .\r\nابو زهره با اشاره به از بين بردن بسيارى از اقوال امير مؤمنان عليه السّلام در دوران امويان مىنويسد : معقول نيست كه آنها علىّ را بر بالاى منابر سب كرده و اجازه داده باشند احاديث او در ميان مردم به عنوان منبع غنى و سرشار علوم اسلامى معمول باشد . . . از اين رو علوم او تنها در ميان اهل او باقى ماند . به همين جهت به اين نتيجه مىرسيم كه علم روايت از امير مؤمنان عليه السّلام ، به صورت كامل آن ، در خاندان آن حضرت محفوظ بود كه فرزندان او احاديثى را كه وى از رسول خدا صلّى اللّه عليه و آله روايت كرده و همچنين فتاوا و فقه آن حضرت را به طور كامل يا نزديك به كامل نقل كرده‌اند . « 1 »\r\nروايتى كه طريق آن از امام صادق عليه السّلام تا رسول خدا صلّى اللّه عليه و آله باشد ، سندش با هيچ سند ديگرى قابل مقايسه نيست . شخصيت ائمه عليهم السّلام ، هم از حيث اخلاقى و هم علمى ، فراتر از هر شخص ديگرى حتى با ساده‌ترين معيارهاى موجود نزد اهل سنت است .\r\nلذا عجلى از رجاليين قديمى اهل سنت ذيل نام امام صادق عليه السّلام مىنويسد : « جعفر بن محمد بن على بن الحسين بن على بن ابى طالب رضى الله عنهم اجمعين ، و لهم شىء ليس لغيرهم ، خمسة ائمة » . براى آنها مزيتى هست كه براى هيچ‌كس ديگر نيست ، و آن اين كه آنها پنج امام هستند . « 2 »\r\n\r\nقرآن حاكم بر حديث\r\nامام صادق عليه السّلام قرآن را به عنوان اصل و حديث را به عنوان فرع مطرح كرده و ملاك درستى و نادرستى حديث را مطابقت حديث با قرآن دانستند . اين اصلى بود كه ساير امامان عليهم السّلام نيز آن را ترويج مىكردند . « 3 » امام صادق عليه السّلام به شيعيان خود دستور دادند تا حديثى را درست بدانند كه مطابق با قرآن باشد . در نقلهاى مكررى از امام صادق عليه السّلام آمده است كه : اذا ورد عليكم حديث فوجدتموه له شاهدا من كتاب الله او من قول رسول\r\n\r\n\r\n","description":"","footnote":"\r\n( 1 ) . الامام الصادق عليه السّلام ، ص 195\r\n( 2 ) . تاريخ الثقات ، ص 98\r\n( 3 ) . احاديث امامان در اين زمينه در جامع الاخبار و الآثار عن النبى و الائمه ( مؤسسة الامام المهدى عليه السّلام ) ج 1 ، صص 395 - 406 آمده است .\r\n","page_name":" 355 ","page_number":355},
  {"content":"\r\n\r\nالله و الا فالذى جاءكم به اولى به . « 1 » زمانى كه حديثى به دست شما مىرسد ، اگر شاهدى از قرآن يا حديث رسول خدا صلّى اللّه عليه و آله بر آن بود ، بپذيرد ؛ در غير اين صورت اين حديث براى همان كسى باشد كه حديث را براى شما نقل كرده .\r\nو نيز فرمود : ما أتاكم عنّا من حديث لا يصدّقه كتاب الله فهو باطل ، « 2 » حديثى كه كتاب خدا آن را تأييد نكند باطل است .\r\nو نيز فرمود : ما لم يوافق من الحديث القرآن ، فهو زخرف ، حديثى كه مطابق با قرآن نباشد ، نادرست است . « 3 » اين نگرش كه قرآن حاكم بر حديث است ، مانع بسيارى از كج‌رويهاى فكرى مىشد كه نشأت گرفته از نظريهء « السنة قاضية على الكتاب » بود .\r\nچنان كه اين نگرش ، مانعى بر سر راه افكار و انديشه‌هاى غاليان بود كه با طرح احتمال تحريف قرآن مىكوشيدند تا مطالب نادرست خود را به نام ائمه و به عنوان حديث نشر دهند .\r\nامام صادق عليه السّلام خود از مفسران بنام قرآن بودند كه اخبار تفسيرى آن حضرت در مجمع البيان و پيش از آن در تفسير قمى و تفسير عياشى آمده است . حضرت دربارهء قرآن مىفرمودند : ان القرآن حى لم يمت و انه يجرى كما يجرى الليل و النهار و كما يجرى الشمس و القمر ؛ « 4 » چنان كه فرمودند : ان القرآن فى كل زمان جديد ؛ « 5 » قرآن در هر زمان ، تازه و جديد است .\r\nافزون بر اينها ، امام صادق عليه السّلام با طرح رواياتى در زمينهء فضائل خواندن سوره‌هاى قرآن ، كوشيدند تا قرآن را در جامعهء اسلامى احيا كنند . در روايتى از آن حضرت نقل شده است كه روز قيامت سه چيز به خداوند شكايت خواهند كرد . . .\r\nسوم : مصحف معلق قد وقع عليه الغبار لا يقرأ فيه ؛ « 6 »\r\nقرآنى كه غبار آن را گرفته و خوانده نمىشود . حضرت اصرار داشتند كه حتى\r\n\r\n\r\n","description":"","footnote":"\r\n( 1 ) . الكافى ، ج 1 ، ص 69 ؛ المحاسن ، ج 1 ، ص 225 ؛ بحار الانوار ، ج 2 ، ص 243\r\n( 2 ) . المحاسن ، ج 1 ، ص 221 ؛ تفسير العياشى ، ج 1 ، ص 9\r\n( 3 ) . الكافى ، ج 1 ، ص 69\r\n( 4 ) . تفسير العياشى ، ج 2 ، ص 243\r\n( 5 ) . عيون اخبار الرضا عليه السّلام ج 2 ، ص 87 ؛ بحار الانوار ، ج 2 ، ص 280\r\n( 6 ) . الكافى ، ج 2 ، ص 613 ؛ الخصال ، ص 142\r\n","page_name":" 356 ","page_number":356},
  {"content":"\r\n\r\nتاجر بايد شب كه از بازار به خانه بر مىگردد ، سوره‌اى از قرآن بخواند . « 1 » نيز حضرت تأكيد داشت تا قرآن را با حزن بخوانند . « 2 »\r\n\r\nكتاب حديث در عصر امام صادق عليه السّلام\r\nپس از رحلت رسول خدا صلّى اللّه عليه و آله نوشتن حديث ممنوع شد ، به طورى كه مدتها مردم از نوشتن آن كراهت داشتند ، حتى برخى از محدثان اهل سنت در قرن سوم نيز از نوشتن حديث خوددارى مىكردند . « 3 » در برابر اين روش ، اهل بيت عصمت ، از اول اصحاب خود را به نوشتن احاديث و حفظ آن از اندراس ، تشويق مىكردند . « 4 » امام صادق عليه السّلام نيز طبق روش پدران خود بر اين امر تأكيد مىورزيد . در زمان آن حضرت گرچه افرادى شروع به جمع‌آورى احاديث و نوشتن آن نمودند ، اما هنوز بسيارى در اين امر دچار شك و ترديد بودند . ابو زهره ضمن نقل اين كه امام صادق عليه السّلام طرفدار كتابت حديث بود ، ادعا كرده است كه اين امر در آن زمان شايع بوده ، چنان كه مالك بن انس جامع حديثى خود به نام « الموطأ » را در آن روزگار تأليف كرد . « 5 » بايد گفت البته از اوائل قرن دوم كار كتابت حديث آغاز شد و مجموعه‌هاى تأليف گرديد ، اما همانطور كه تاريخ شهادت مىدهد كارهايى مانند الموطأ بسيار اندك است و بيشتر كتابهاى حديثى مربوط به اواخر قرن دوم و به طور عمده از قرن سوم است . به عنوان نمونه ابو حنيفه هيچ‌گونه مجموعه‌اى در اين زمينه پديد نياورده است .\r\nآورده‌اند كه ابو حنيفه مىگفت : من رجال حديث را ديده و از آنها حديث فرا گرفته‌ام ، اما جعفر بن محمد صحفى است . وقتى اين سخن به گوش امام صادق عليه السّلام رسيد ، حضرت خنديد و فرمود : او راست مىگويد ، من صحفى هستم ، من صحف اجدادم و صحف ابراهيم و موسى را خوانده‌ام . « 6 » تكيه بر صحف پدرانش ، نشان\r\n\r\n\r\n","description":"","footnote":"\r\n( 1 ) . الكافى ، ج 2 ، ص 499\r\n( 2 ) . الكافى ، ج 2 ، ص 614\r\n( 3 ) . تذكرة الحفاظ ، ج 1 ، صص 461 و 441 - 382 ؛ جامع البيان العلم ، ج 1 ، صص 79 - 78 ؛ سنن الدارمى ، ج 1 ، صص 119 و 120\r\n( 4 ) . طبقات الكبرى ، ج 6 ، ص 168 ؛ تقليد العلم ، صص 90 - 89 ؛ ربيع الابرار ، ج 3 ، ص 294 ؛ التراتيب الاداريه ، ج 2 ، ص 246 و . . . و نك : مقالهء تاريخ تدوين حديث ، مجله نور علم ، دورهء دوم ، ش 19 ، 21 ، 22\r\n( 5 ) . الامام الصادق عليه السّلام ، ص 95\r\n( 6 ) . روضات الجنات ، ج 8 ، ص 169\r\n","page_name":" 357 ","page_number":357},
  {"content":"\r\n\r\nمىدهد كه امام ، صحفى از آباء خويش به ارث برده است و اين خود تأييدى است صريح بر اين حقيقت كه فقه شيعه از عصر رسول خدا صلّى اللّه عليه و آله از پشتوانهء مدوّن حديثى برخوردار بوده است . در اين زمينه دهها روايت در كتب روايى شيعه نقل شده حاكى از اين كه ائمه از روى اين صحف روايى ، براى مردم حديث روايت مىكرده‌اند و گاهى هم اصرار داشتند كه اصحابشان اين صحف را ببينند . « 1 » اين در حالى بود كه ديگران تنها حديث را حفظ كرده و به صحف اعتقاد نداشتند . لذا از سعيد بن عبد العزيز نقل شده كه گفت : « لا يؤخذ العلم من صحفى » ؛ از صحفى نمىتوان علم حديث آموخت . « 2 »\r\nروايات متعددى دربارهء تشويق اصحاب بر كتابت حديث از امام صادق عليه السّلام نقل شده و نشانگر آن است كه تمايل به تدوين حديث در عصر آن حضرت بسيار ضعيف بوده است . در روايتى آمده كه امام صادق عليه السّلام فرمود :\r\nاكتب و بثّ علمك فى إخوانك فان متّ فورّث كتبك بنيك . « 3 »\r\nهر آنچه را كه مىدانى بنويس و آن را در بين برادرانت منتشر كن و موقعى كه مىميرى كتابهايت را براى فرزندانت به ارث بگذار .\r\n\r\nامام صادق عليه السّلام و مبانى فقهى اهل سنت\r\nمكتب فقهى تشيع از جهاتى با بينش فقهى اهل سنت تفاوت دارد . دوره‌اى كه امام باقر و صادق عليهما السّلام در آن زندگى مىكردند ، فقه در حال گسترش بوده و احتجاجات گوناگون دربارهء تطبيق احكام كلى بر موارد جديد انجام مىگرفته است . امام صادق عليه السّلام نيز بر اين اعتقاد بود كه آثار رسول خدا صلّى اللّه عليه و آله به طور كامل تنها در اختيار اهل بيت رسالت مىباشد ؛ زيرا وقتى كه ديگران آن را ضايع كردند ، آنها كليهء آن آثار را به طور كامل و دست نخورده در اختيار داشتند . راوى مىگويد به امام عرض كردم :\r\nاصلحك اللّه ، اتى رسول اللّه صلّى اللّه عليه و آله الناس بما يكتفون فى عهده ؟ قال : نعم و ما يحتاجون\r\n\r\n\r\n","description":"","footnote":"\r\n( 1 ) . الكافى ، ج 7 ، صص 98 - 95 و 77 ؛ مكاتيب الرسول ، صص 76 ، 73\r\n( 2 ) . تذكرة الحفاظ ، ج 1 ، ص 219\r\n( 3 ) . كشف المحجه ، ابن طاووس به نقل بحار الانوار ، ج 2 ، ص 150\r\n","page_name":" 358 ","page_number":358},
  {"content":"\r\n\r\nاليه الى يوم القيامه . فقلت : فضاع من ذلك شىء ؟ فقال : لا هو عند أهله . « 1 »\r\nاى فرزند رسول خدا ! آيا رسول خدا در زمان خودش آنچه را كه لازم بود به مردم ابلاغ كردند ؟ فرمود : آرى هر آنچه را كه تا روز قيامت به آن نياز داشتند ابلاغ فرمود . عرض كردم : آيا چيزى از ميان رفته ؟ فرمود : نه ، پيش اهل بيت آن حضرت باقى است .\r\n\r\nفشار سياسى بر شيعيان\r\nدر دوران امامت امام صادق عليه السّلام تنها در دههء سوم قرن دوم هجرى ، آزادى نسبى وجود داشت كه حتى در همان دهه نيز فعاليت‌هاى آن حضرت و شيعيان تحت كنترل بود ، اما پيش از آن ، در دوران امويان ( كه در سال 132 سقوط كردند ) و پس از آن به وسيله منصور عباسى ، شديدترين فشارها عليه شيعيان اعمال مىشد ، به طورى كه جرأت هر گونه ابراز وجودى از آنها سلب شده بود . در روايتى آمده :\r\nشخصى از اصحاب ابو جعفر ثانى ( امام دهم ) عليه السّلام از آن حضرت پرسيد : مشايخ ما به علت اختناق شديدى كه در زمان آنها وجود داشت از نقل حديث خوددارى نموده و تنها به نوشتن آن اكتفا كرده‌اند ، اينك آن كتابها در دسترس ما قرار دارد ، آيا ما از اين كتابها مىتوانيم نقل حديث كنيم ؟ امام فرمود : روايات موجود در آن كتابها حق است و از آنها مىتوانيد نقل حديث نماييد . « 2 »\r\nروايت فوق گوياى اين حقيقت است كه فشار سياسى بر اهل بيت و شيعيان آنها در دوران مزبور تا چه حد اوج گرفته بود كه مشايخ شيعه حتى مجال نقل احاديث ائمه را نداشتند . اصحاب امام به منظور صيانت خود از گزند منصور ، مجبور بودند به طور كامل تقيّه نموده و مواظب باشند تا كوچكترين بىاحتياطى از آنان سر نزند .\r\nاين محدوديت طبع سبب مىشد تا علوم اهل بيت و فتاواى فقهى آنان تا حدودى متروك بماند .\r\nابان بن تغلب به امام عرض كرد : من در مسجد مىنشينم و مردم دربارهء مسائل\r\n\r\n\r\n","description":"","footnote":"\r\n( 1 ) . وسائل الشيعة ، ج 18 ، ص 23\r\n( 2 ) . الكافى ، ج 1 ، ص 53 ؛ وسائل الشيعة ، ج 18 ، ص 58\r\n","page_name":" 359 ","page_number":359},
  {"content":"\r\n\r\nفقهى از من سؤال مىكنند و تا جواب ندهم دست از سرم بر نمىدارند . اگر نظر شما را به آنان بگويم اشكالاتى پيش مىآيد ، چه كنم ؟ امام فرمود : هر چه از آراى آنها مىدانى برايشان بگو . « 1 »\r\nتأكيدهاى مكرر امام صادق عليه السّلام بر تقيه ، خود دليل آشكارى بر وجود چنين فشار سياسى بود . خطر هجوم بر شيعه چنان نزديك بود كه امام براى حفظ آنان ، ترك تقيه را مساوى ترك نماز اعلام فرمود ؛ « 2 » از جمله امام به معلّى بن خنيس - كه به دست حاكمان زمان خود كشته شد - فرمود :\r\nيا معلّى ! اكتم امرنا و لا تذعه ، فانّ من كتم أمرنا و لا يذيعه أعزّه الله فى الدنيا . « 3 »\r\nاى معلا ! اسرار ما را پنهان بدار و آن را به همه كس نگو ، خداوند كسى را كه اسرار ما را پنهان داشته و آن را بر ملا نسازد ، در دنيا عزيز مىدارد .\r\nبه هر حال رواياتى وجود دارد حاكى از اين كه شدت فشار به قدرى بود كه حتى شيعيان ، بدون اعتنا به همديگر از كنار هم رد مىشدند . « 4 »\r\nدر روايت ديگرى دربارهء جاسوسان ابو جعفر منصور آمده :\r\nكان له بالمدينه جواسيس ينظرون على من اتّفق شيعة جعفر فيضربون عنقه . « 5 »\r\nمنصور در مدينه جاسوسانى داشت و آنها كسانى را كه با شيعيان جعفر رفت و آمد داشتند ، گردن مىزدند .\r\nبنا به نقل واقدى ، معتب از غلامان امام صادق عليه السّلام بود كه منصور او را گرفته و هزار ضربه شلاق بر او زد تا جان داد . « 6 »\r\nدر اين دوره اتهام رفض دربارهء هر كس ، كافى بود كه امنيت جانى و مالى او از بين رفته و گرفتار شكنجه شود . « 7 »\r\n\r\n\r\n","description":"","footnote":"\r\n( 1 ) . همان ، ص 330\r\n( 2 ) . مستدرك الوسائل ، ج 12 ، صص 254 ، 255 ؛ وسائل الشيعة ، ج 9 ، ص 459\r\n( 3 ) . مختصر بصائر الدرجات ، ص 101 ؛ وسائل الشيعة ، ج 9 ، ص 465\r\n( 4 ) . همان ، ص 378 ؛ مستدرك الوسائل ، ج 12 ، صص 300 - 297 ؛ وسائل الشيعة ، ج 19 ، ص 32\r\n( 5 ) . همان ، ص 282 ، 283\r\n( 6 ) . المنتخب من ذيل المذيل ، ص 652\r\n( 7 ) . المحاسن ، ص 119 ؛ حياة الامام الباقر عليه السّلام ، ج 1 ، ص 256\r\n","page_name":" 360 ","page_number":360},
  {"content":"\r\n\r\n\r\nامام صادق عليه السّلام و رخدادهاى مهم سياسى\r\n\r\nالف : قيام زيد\r\nدر دوران حيات امام صادق عليه السّلام حوادث سياسى مهمى رخ داد كه از جملهء آنها جنبش علويان ( قيام زيد بن على در سال 122 و قيام محمد بن عبد الله بن حسن و برادرش ابراهيم در سالهاى 145 و 146 هجرى ) و جنبش عباسيان بود كه به دنبال آن حكومت اموى سقوط كرده و عباسيان روى كار آمدند . جدايى عباسيان و علويان نيز كه زمينه‌هاى آن قبل از به حكومت رسيدن آل عباس آماده شده بود ، از جمله حوادثى است كه در زمان آن حضرت به وقوع پيوست .\r\nدر اينجا نمىتوان مسائل سياسى و دينى مهمى را كه از اوائل قرن اول هجرى به دست علويان و عباسيان ( مجموعا بنى هاشم ) به وجود آمده به طور مفصل و كامل مطرح كرد ، اما كوشش خواهيم كرد آن مقدار از مسائل مزبور را كه به نوعى ارتباط با امام صادق عليه السّلام دارد توضيح دهيم .\r\nمحبوبيتى كه علويان - به ويژه فاطميان - در ميان دوستاران اهل بيت داشتند ، آل عباس نداشتند . اين وضعيت دلائل متعددى داشت كه برخوردهاى شخص پيامبر با آنان از مهمترين آنها بود . افزون بر اين ، مسألهء امامت امير مؤمنان و فرزندانش كه حد اقل براى شيعيان ، مسألهء بسيار با اهميتى بود ، ميزان اين محبوبيت را بالا مىبرد .\r\nفاطميان تنها بقاياى نسل رسول خدا صلّى اللّه عليه و آله بودند كه اين امر نيز مىتوانست ارزش و موقعيت ويژه‌اى به آنها بدهد .\r\nپس از شهادت امام حسين عليه السّلام ، محمد بن حنفيه بود كه براى مدتى ، از موقعيت اجتماعى - سياسى قابل توجهى برخوردار بود ، اما شخصيت علمى و اخلاقى امام سجاد عليه السّلام كم كم جاى خود را در جامعه باز كرد و به صورت تنها شخصيت مورد توجه در ميان اهل بيت رسول خدا صلّى اللّه عليه و آله درآمد . او تنها پسر از فرزندان حسين بن على عليه السّلام بود كه از حادثهء هولناك كربلا جان سالم بدر برد و با بقاى خود مانع از آن شد كه سلسلهء نسل فاطمه دختر رسول خدا صلّى اللّه عليه و آله از طريق امام حسين عليه السّلام در تاريخ از ميان برود .\r\nعبد الله بن عباس از شخصيت‌هاى علمى معروف صدر اسلام بود كه\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nمصاحبت رسول خدا صلّى اللّه عليه و آله را درك كرد و يكى از بزرگترين و موثق‌ترين محدثان عصر خود به شمار مىآمد . تا زمانى كه زنده بود ( سال 68 ) اختلافى ميان علويان و بنى عباس وجود نداشت ، اما پس از او به تدريج اختلاف آغاز شد . گو اين كه نه تنها او كه هيچ يك از عباسيان در كربلا حاضر نشدند . در اوائل قرن دوم ، عباسيان به فكر استقلال از علويان افتاده و در خفا مردم را به سوى خود دعوت مىكردند ؛ اما اميد چندانى به پيروزى خود نداشتند . علت اين امر هم آن بود كه از نظر مردم ، آل على تنها بازماندگان نسل پيامبر صلّى اللّه عليه و آله به شمار مىآمدند . مظلوميت اين خانواده به خصوص پس از حادثهء جانگداز كربلا ، حيثيت اجتماعى آنان را ميان مردم به طور شگفتى بالا برده بود .\r\nحركتى كه زيد بن على بن الحسين عليهما السّلام آغاز كرد ، تأكيدى بر اهميت علويان در ميان مردم عراق بود . زيد بن على ، برادر امام باقر عليه السّلام بود و با توجه به اهميت زيادى كه امام باقر از لحاظ علمى در جامعه داشت ، موقعيت چشم‌گيرى براى زيد و حركت انقلابى او به وجود نيامد ، گرچه در شمار محدثان بود و به سبب علوى بودنش مورد توجه فراوان مردم عراق قرار داشت .\r\nامام باقر عليه السّلام در سال 114 يا 117 رحلت فرمود و پس از آن امام صادق عليه السّلام به عنوان ششمين امام از امامان شيعه عليهم السّلام ، نظرها را به سوى خود جلب كرد . اواخر دههء دوم قرن دوم ، زيد پس از پشت سر گذاشتن يك سلسله اختلافات و مشاجرات لفظى با هشام بن عبد الملك ، تصميم به اعتراض عليه قدرت حاكم گرفت و در صفر ( سال 122 ) در كوفه دست به يك حركت انقلابى زده و پس از دو روز درگيرى نظامى به شهادت رسيد . آنچه در اينجا براى ما اهميت دارد ، مسأله برخورد امام صادق عليه السّلام با خروج زيد و با فرقه‌اى به نام زيديه - كه پس از شهادت زيد موجوديت خود را در عراق آغاز كرده بود - مىباشد .\r\nدر برخى از روايات شيعه آمده است كه زيد از معتقدان به امامت امامان شيعه از جمله امام باقر و صادق عليهما السّلام بوده است ، چنان كه از او نقل شده كه مىگفت :\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nجعفر إمامنا فى الحلال و الحرام . « 1 »\r\nجعفر ، امام ما در حلال و حرام است .\r\nو در روايتى از امام صادق عليه السّلام دربارهء زيد چنين آمده است :\r\nرحمه الله ، اما أنّه كان مؤمنا و كان عالما و كان صدوقا ، امّا أنّه لو ظفر لوفى ، امّا أنّه لو ملك يعرف كيف يضعها . « 2 »\r\nخدا او را رحمت كند ، مرد مؤمن و عارف و عالم و راست گويى بود ، كه اگر پيروز مىشد وفا مىكرد و اگر زمام امور را به دست مىگرفت ، مىدانست آن را به دست چه كسى بسپارد .\r\nدر اين زمينه ، روايات زيادى نقل شده ، چنان كه روايات ديگرى هم ، كه با مضمون اين روايات تعارض دارد ، نقل شده است . ممكن است زيد امامت علمى امام صادق عليه السّلام را پذيرفته باشد اما امامت سياسى آن حضرت را نپذيرفته و دربارهء قيام ، بدون اذن صريح آن حضرت دست به اين اقدام زده باشد . به هر روى ، در اين حركت شورشى را عليه امويان - كه از نظر وى سمبل جاهليت بودند - رهبرى كرد كه نزديك به هشتاد سال ميان خانوادهء او و آنها بر سر خلافت اسلامى جنگ و جدالهايى در جريان بود . در رواياتى چند از امام صادق عليه السّلام خبر شهادت زيد در محلهء كناسهء كوفه از قبل خبر داده شده است . « 3 »\r\nدر نقل ديگرى آن حضرت در برابر كسانى از شيعيان كه از زيد تبرى مىجستند ، او را تأييد فرموده است . « 4 » هر دو قسم اين روايات در مصادر اهل سنت نقل شده است اما سر جمع رضايت امام را از اصل قيام نشان نمىدهد ؛ به ويژه كه در كافى و برخى ديگر از جوامع حديثى شيعه ، انتقادهايى عليه قيام زيد صورت گرفته است . با اين همه ، مسلم است كه حضرت به قيام زيد ، به عنوان « قيامى بر ضد\r\n\r\n\r\n","description":"","footnote":"\r\n( 1 ) . همان ، ص 361 ، 356 ؛ رجال النجاشى ، ص 130 ؛ كفاية الاثر ، ص 327 ، و نك : سيره و قيام زيد بن على ، حسين كريمان ، ص 49 به بعد .\r\n( 2 ) . همان ، ص 385\r\n( 3 ) . عيون اخبار الرضا ، ج 1 ، باب 25 ؛ امالى صدوق ، مجلس 10 ، ص 40 ؛ تنقيح المقال ، ج 1 ، ص 468 ؛ سيره و قيام زيد بن على ، ص 168\r\n( 4 ) . خطط مقريزى ، ج 4 ، ص 307 ؛ نامه دانشوران ، ج 5 ، ص 92 ؛ فوات الوفيات ، ج 1 ؛ ص 210\r\n","page_name":" 363 ","page_number":363},
  {"content":"\r\n\r\nستمگرى » مىنگريستند ، چنان كه شخصيت اخلاقى زيد را نيز تأييد مىفرمودند و حاضر نبودند كسى به ايشان جسارت كند . در نقلى آمده است كه حكيم بن عياش كلبى كه عثمانى مذهب بود در شعرى گفت :\r\n صلبنا لكم زيدا على جذع نخلة * و لم أر مهديّا على الجذع يصلب \r\n و قستم بعثمان عليّا سفاهة * و عثمان خير من علىّ و أطيب \r\nما زيد را بر شاخه‌هاى نخل به دار آويختيم و مهدىاى ديده نشده كه به شاخ نخل به دار آويخته شود . شما از روى سفاهت على را با عثمان مقايسه كرديد در حالى كه عثمان بهتر و پاك‌تر از على است .\r\nزمانى كه اين شعر به امام صادق عليه السّلام رسيد ، حضرت در حالى كه دستانشان لرزان بود به آسمان بلند كردند و فرمودند : اللهم إن كان عندك كاذبا فسلّط عليه كلبك .\r\nخداوند ! اگر دروغگوست ، سگ خود را بر او مسلط فرما .\r\nگفته شده كه بنى اميه او را براى كارى به كوفه فرستادند كه در راه شيرى او را كشت . وقتى خبر به امام صادق عليه السّلام رسيد ، آن حضرت به سجده افتاد و فرمود : الحمد للّه الذي أنجزنا ما وعدنا . « 1 »\r\nدر نقل ديگرى آمده كه حضرت از ابو ولاد كاهلى دربارهء زيد سؤال كردند . او گفت : او را در حالى كه مصلوب بود ديدم . كسانى او را شماتت مىكردند و افرادى ستايشش مىنمودند . حضرت فرمود : ستايش كنندگان با او در بهشتند و شماتت كنندگان شريك خون او . « 2 »\r\nپس از قيام زيد و به خصوص به دنبال روى كار آمدن بنى عباس ، بنى الحسن از بنى الحسين جدا شدند و به بهانهء زيد و فرزندش يحيى ، روى كار آوردن يكى از بنى الحسن به نام محمد بن عبد الله بن الحسن بن حسن بن على عليه السّلام را وجههء همّت خود قرار دادند . اينها به تدريج گروهى از شيعيان را نيز به دور خويش جمع كردند كه عنوان زيديه بر آنان اطلاق گرديد . همانگونه كه پس از اين خواهيم ديد در ميان جعفرىها و زيدىها اختلافات شديد و مبارزات داغى آغاز شد كه در جريان آن ،\r\n\r\n\r\n","description":"","footnote":"\r\n( 1 ) . نثر الدر ، ج 1 ، صص 352 - 353\r\n( 2 ) . نثر الدر ، ج 1 ، ص 353\r\n","page_name":" 364 ","page_number":364},
  {"content":"\r\n\r\nزيديها ، امام صادق عليه السّلام را آماج ايراد اتهاماتى قرار دادند .\r\nدر حديثى آمده است : زيديان امام صادق را متهم مىكردند كه ايشان اعتقاد به جهاد در راه خدا ندارد . امام اين اتهام را از خود رد كرده ، فرمود :\r\nو لكنّى أكره أن أدع علمى الى جهلهم . « 1 »\r\nولى من نمىخواهم علم خود را در كنار جهل آنان بگذارم .\r\n\r\nب : امام صادق عليه السّلام و دعوت ابو سلمه\r\nسياست نخست امام صادق عليه السّلام يك سياست فرهنگى و در جهت پرورش اصحابى بود كه از نظر فقهى و روايى از بنيان‌گذاران تشيع جعفرى به شمار آمده‌اند .\r\nتلاشهاى سياسى امام در برابر قدرت حاكمه در آن وضعيت ، در محدودهء نارضايى از حكومت موجود ، عدم مشروعيت آن و ادعاى امامت و رهبرى اسلام در خانوادهء رسول خدا صلّى اللّه عليه و آله بود . از نظر امام صادق عليه السّلام تعرض نظامى عليه حاكميت ، بدون فراهم آوردن مقدمات لازم - كه مهمترينش كار فرهنگى بود - جز شكست و نابودى نتيجهء ديگر نداشت . براى اين كار به راه انداختن يك جريان شيعى فراگير با اعتقاد به امامت ، لازم بود تا بر اساس آن قيامى عليه حاكميت آغاز و حصول به پيروزى از آن ممكن باشد و گرنه يك اقدام ساده و شتابزده نه تنها دوام نمىآورد بلكه فرصت طلبان از آن بهره‌بردارى مىكردند .\r\nچنان كه در جريان حركتى كه زيد بن على و پس از آن يحيى بن زيد در خراسان به آن دست زدند ، بنى عباس بيشترين بهره را برده و در عمل ، خود را به عنوان مصداق شعار « الرضا من آل محمد » تبليغ كردند . همراه با اين تلاشها آن عده از طالبيان كه بنا به نقل برخى ، به طرفدارى از جانشينى ابو هاشم بن محمد بن حنفيه فعال بودند به قتل رساندند .\r\nنتيجهء كار بعدها معلوم شد ؛ زيرا فقه جعفرى ، بنيانگذار تشيع نيرومندى گشت كه روز به روز اوج بيشترى گرفت ؛ اما زيديه و خوارج كه منحصرا در خط سياست\r\n\r\n\r\n","description":"","footnote":"\r\n( 1 ) . تهذيب ، ج 2 ، ص 43 ؛ وسائل الشيعة ، ج 2 ، ص 32\r\n","page_name":" 365 ","page_number":365},
  {"content":"\r\n\r\nكار مىكردند ، طولى نكشيد كه دچار محدوديت فرهنگى شده و كم كم موضع نسبتا نيرومند خود را از دست دادند و رو به افول گذاشتند . در نتيجه بنى عباس به پيروزى سياسى - نظامى رسيده و زمام امور كشور پهناور اسلامى را به دست گرفتند . اين در حالى بود كه كانديداى بنى هاشم ، يك نفر از فرزندان امام حسن عليه السّلام به نام محمد بن عبد الله بود كه پس از اين از وى سخن خواهيم گفت . در اينجا از رابطه امام صادق عليه السّلام با قيام بنى عباس بحث مىكنيم :\r\nكار اصلى دعوت بنى عباس به دست دو نفر - ابو سلمه خلال كه به عنوان وزير آل محمد شهرت داشت « 1 » و ابو مسلم خراسانى - انجام شد . چنان كه در جاى خود روشن شده ، در ابتدا شعار اصلى نهضت دعوت به « الرضا من آل محمد » بود . آنچه كه مردم از اين شعار در مىيافتند اين بود كه قرار است شخصى از خاندان رسول خدا صلّى اللّه عليه و آله كه طبعا جز علويان كسى نمىتوانست باشد ، بايد به خلافت برسد . ولى ضعف سياسى علويان و تلاش بىوقفهء بنى عباس ، مسائل پشت پرده را به نفع دسته دوم تغيير داد . در عين حال تا آخرين روزها ، در عراق كليد كار در دست ابو سلمه خلال بود كه در كوفه ، سفاح و منصور را تحت نظر داشت تا آن كه به محض سقوط امويان از مردم براى سفاح بيعت گرفت . اما چندى بعد به اتهام دعوت براى علويان و اين كه تلاش مىكرده علويان را جايگزين عباسيان نمايد ، كشته شد . ماجرا از اين قرار بود كه ابو سلمه نامه‌اى به امام صادق عليه السّلام و دو نفر ديگر از علويان نوشت و ابراز تمايل كرد تا در صورت قبول آنها ، براى ايشان بيعت بگيرد . امام صادق عليه السّلام آگاه بود كه چنين دعوتى پايه‌اى ندارد . حتى اگر پايه‌اى هم مىداشت ، امام وضعيت را براى رهبرى يك امام شيعه مناسب نمىديد .\r\nاز نظر امام صادق عليه السّلام دعوت ابو سلمه نمىتوانست جدى تلقى شود . از اين رو در پاسخ نامهء او ، حضرت به فرستادهء او فرمود : « ابو سلمه ، شيعه شخص ديگرى است . » « 2 » در نقلهاى ديگرى آمده است كه ابو مسلم نيز در اين باره نامه‌اى به امام\r\n\r\n\r\n","description":"","footnote":"\r\n( 1 ) . الوزراء و الكتاب ، ص 84 ؛ او و ابو مسلم هر دو از موالى به حساب مىآمدند .\r\n( 2 ) . مروج الذهب ، ج 3 ، ص 269 ؛ الوزراء و الكتاب ، ص 86\r\n","page_name":" 366 ","page_number":366},
  {"content":"\r\n\r\nصادق عليه السّلام نوشته بود كه امام در پاسخ او مرقوم داشت :\r\nما أنت من رجالى و لا الزّمان زمانى . « 1 »\r\nنه تو از داعيان من هستى و نه زمان ، زمان من است .\r\nدر هر صورت ، عكس العمل امام در برابر اين حركت ، احتياط و عدم موافقت با مفاد دعوت بود . چنان كه اتخاذ همين مواضع را با عبد الله بن حسن دربارهء فرزندش محمد - نفس زكيه - نيز توصيه فرمود . وفادارى ابو سلمه به بنى عباس و تثبيت امامت در خاندان آنها ، نشان از جدى نبودن دعوت او است .\r\nحتى اگر فرض شود كه او در دعوت خود مصمم بوده ولى به كرسى نشاندن چنين امرى با وجود اشخاصى چون ابو مسلم و عباسيان عملى نبوده و پذيرفتن آن ، افتادن در ورطهء نابودى بود . شايد قتل ابو سلمه و ابو مسلم به دست عباسيان ، بهترين شاهد بر اين امر باشد .\r\n\r\nج : برخورد با منصور\r\nبخش اخير زندگى امام صادق عليه السّلام مصادف بود با دوران حكومت منصور . امام صادق عليه السّلام در ميان بنى هاشم به عنوان يك شخصيت معنوى منحصر به فرد مطرح بود . « 2 » او در زمان منصور از شهرت علمى برخوردار بوده و مورد توجه بسيارى از فقيهان و محدثان اهل سنت بوده است . طبيعى بود كه منصور با توجه به كينهء شديدى كه نسبت به علويان داشت ، آن حضرت را به شدت زير نظر گرفته و اجازه زندگى آزاد به او نمىداد . امام صادق عليه السّلام نيز همانند پدرانش اعتقاد خود را داير بر اين كه امامت حق منحصر به فرد او بوده و ديگران آن را غصب كرده‌اند ، پنهان نمىداشت و برخورد بعضى از اصحاب او در موضوع مفترض الطاعه بودن آن حضرت ، نشانگر اعتقاد راسخ شيعه به اين امر است .\r\nامام صادق عليه السّلام در حديثى مىفرمايد :\r\n\r\n\r\n","description":"","footnote":"\r\n( 1 ) . نك : حياة الامام الرضا عليه السّلام ، ص 49\r\n( 2 ) . شذرات الذهب ، ج 1 ، ص 220 ؛ جهاد الشيعة ، ص 104\r\n","page_name":" 367 ","page_number":367},
  {"content":"\r\n\r\nبنى الإسلام على الخمس ، على الصلاة و الزكاة و الحج و الصوم و الولاية ، قال زرارة :\r\nفقلت : أىّ شىء من ذلك أفضل ؟ فقال : الولاية أفضل لأنها مفتاحهنّ و الوالى هو الدليل عليهنّ . « 1 »\r\nاسلام روى پنج اصل استوار است ، نماز ، زكات ، حج ، روزه و ولايت . زراره مىگويد : پرسيدم : كدام يك از اينها از اهميت بيشترى برخوردار است ؟ فرمود :\r\nولايت ، زيرا ولايت كليد اصول ديگر است و والى است كه مردم را به اين مطالب هدايت مىكند .\r\nدر اين روايت ، ولايت به عنوان اصلى مطرح شده كه اجراى ديگر اصول ، در گرو وجود آن است . اين روش براى منصور بسيار خطرناك بود . به اين جهت مترصد فرصتى بود تا به بهانه‌اى امام را به شهادت برساند . ابن عنبه مىنويسد : منصور بارها تصميم به قتل آن حضرت گرفت ولى خدا او را حفظ كرد . « 2 »\r\nفعاليتهاى امام به طور عمده در پنهانى انجام مىگرفت و آن حضرت مكرر اصحاب خود را به كتمان و حفظ اسرار اهل بيت عليهم السّلام دستور مىداد ، چنان كه روايات زيادى در اين زمينه از آن حضرت نقل شده است . « 3 » به اين جهت ، چگونگى كار امام در تاريخ ، به طور دقيق گزارش نشده است ، اما همانگونه كه پيش از اين گفتيم ، رهبرى شيعه به طور مسلم داراى برنامه‌ها و فعاليت‌هاى پنهانى در جهت انسجام امامى مذهبان بوده ، چيزى كه در دوره‌هاى بعد آثارش هويدا گشت .\r\nامام معمولا از رفت و آمد به دربار منصور - جز در موارد سرباز مىزد و به همين سبب هم از طرف منصور مورد اعتراض قرار مىگرفت . « 4 » چنان كه روزى به آن حضرت گفت : چرا مانند ديگران به ديدار او نمىرود ؟ امام در جواب فرمود :\r\nليس لنا ما نخافك من أجله و لا عندك من أمر الآخرة ما نرجوك له و لا أنت فى نعمة فنهنّيك و لا تراها نقمة فنعزّيك بها ، فما نصنع عندك ؟ « 5 »\r\n\r\n\r\n","description":"","footnote":"\r\n( 1 ) . وسائل الشيعة ، ج 1 ، صص 8 - 7\r\n( 2 ) . عمدة الطالب فى انساب آل ابى طالب ، ص 195\r\n( 3 ) . مستدرك الوسائل ، ج 12 ، صص 203 - 291\r\n( 4 ) . مستدرك الوسائل ، ج 12 ، ص 307\r\n( 5 ) . كشف الغمه ، ج 2 ، صص 209 - 208 ؛ الامام الصادق عليه السّلام ، ص 141\r\n","page_name":" 368 ","page_number":368},
  {"content":"\r\n\r\nما كارى نكرده‌ايم كه به جهت آن از تو بترسيم ؛ و از امر آخرت پيش تو چيزى نيست كه به آن اميدوار باشيم ؛ و اين مقام تو در واقع نعمتى نيست كه آن را به تو تبريك بگوييم و تو آن را مصيبتى براى خود نمىدانى كه تو را دلدارى بدهيم ، پس پيش تو چه‌كار داريم ؟\r\nبدين گونه بود كه امام نارضايى خود را نسبت به حكومت او ابراز مىداشت ، چنان كه با توصيه‌هاى سياسى به افراد مانند : « ايّاك و مجالسة الملوك » « 1 » ، « بر تو باد كه از همنشينى پادشاهان دورى كنى » ياران خود را نيز از همنشينى سلاطين بر حذر مىداشت . و نيز مىفرمود : « كفّارة عمل السلطان الإحسان إلى الاخوان » . « 2 » كفارهء همكارى با سلطان ، نيكى به برادران است .\r\nآن حضرت عالمانى را كه به دربار شاهان رفت و آمد داشتند ، از اين كار بيم داده و مىفرمود : الفقهاء أمناء الرّسل فاذا رأيتم الفقهاء قد ركبوا الى سلاطين فاتّهموهم . « 3 »\r\nفقيهان امناى پيامبرانند ، اگر فقيهى را ببينيد كه پيش سلاطين رفت و آمد دارد ، او را متهم كنيد .\r\nروزى منصور از آن حضرت پرسيد :\r\nيا أبا عبد الله ! لم خلق الله تعالى الذّباب ؟ ليذلّ به الجبابرة . « 4 »\r\nاى ابا عبد الله ! خدا پشه را براى چه آفريده است ؟ فرمود : براى اين كه دماغ زورگويان را به خاك بمالد .\r\nدر نقل ديگرى آمده است كه منصور به امام گفت :\r\nنحن و أنتم فى رسول اللّه سواء ، فقال : لو خطب اليكم رسول اللّه صلّى اللّه عليه و آله قد تزوّج منكم لجاز له و لا يجوز أن يتزوّج منّا ، فهذا دليل على أنّا منه و هو منّا .\r\nنسبت ما و شما به رسول خدا صلّى اللّه عليه و آله برابر است . حضرت فرمود : اگر از دختران شما خواستگارى كند مجاز است اما از ما نمىتواند . اين دليل آن است كه ما از او\r\n\r\n\r\n","description":"","footnote":"\r\n( 1 ) . مستدرك الوسائل ، ج 12 ، ص 310\r\n( 2 ) . نثر الدر ، ج 1 ، ص 354\r\n( 3 ) . كشف الغمه ، ج 2 ، ص 184 ؛ تهذيب الكمال ، ج 5 ، ص 88 ؛ سير اعلام النبلاء ، ج 6 ، ص 262\r\n( 4 ) . همان ، ج 2 ، ص 158 ؛ تهذيب الكمال ، ج 5 ، صص 92 ، 93\r\n","page_name":" 369 ","page_number":369},
  {"content":"\r\n\r\nهستيم و او از ما . « 1 »\r\nرواياتى كه تحت عنوان : « لا تحاكموا الى الطاغوت » ، « طغيانگران را به داورى انتخاب نكنيد » از امام صادق عليه السّلام نقل شده ، نشانهء طرز برخورد وى با قدرت حاكم است . آن حضرت در جواب سؤالى در اين زمينه فرمود :\r\n. . . من تحاكم اليهم - السّلطان و القضاة - فى حق او باطل ، فانّما تحاكم الى الطاغوت . . . « 2 »\r\nهر كس داورى در امور خود اعم ؛ از حق يا باطل را به آنان - حاكم يا قضات منصوب وى - واگذار كند ، او طغيانگرى را به داورى پذيرفته است .\r\nكسانى چنين تصور كرده‌اند كه امام لزوما بايد در صدد تحريك مردم براى قيام بر ضد حاكميت بر مىآمد . بايد گفت اين باور و عقيدهء زيديان بود كه در عين داشتن قيامهاى سخت بر ضد حكومت عباسى ، داراى پشتوانهء فقهى و فرهنگى محكم و ريشه نبودند . چنين امرى در تاريخ شيعه بوده كه مذهب اماميه بيشتر در پى تحكيم بنيادهاى فكرى خود بوده و شايد همين امر موجب شده تا از همان زمان ، نام مذهب شيعه از نام امام صادق عليه السّلام كه در اين جهت از ساير امامان ممتاز بودند ، به عنوان مذهب جعفرى شناخته شود . « 3 »\r\nدر حقيقت ، امامت آن حضرت از اين زاويه بايد مورد بحث واقع شود ، امامتى كه در نهايت از سياست فرهنگى به سياست به معناى مصطلح آن مىرسد . از اينجا است كه مىتوان به اشتباه فاحشى كه شهرستانى مرتكب آن شده ، پى برد . او در مقام وصف برخورد اجتماعى امام مىنويسد :\r\nما تعرّض للامامة قطّ و لا نازع أحدا فى الخلافة قطّ . « 4 »\r\nهرگز به فكر امامت نيافتاده و با كسى بر سر خلافت به مبارزه نپرداخت .\r\nدر اصل ، امام هويت جامعهء شيعه را حفظ كرد و در برابر حاكميت ، امامت خود را بر اين جامعه استقرار بخشيد و اين خود عين سياست و مبارزه بر ضد حكومت است . در اينجا به عنوان يك شاهد ، روايتى را نقل مىكنيم :\r\n\r\n\r\n","description":"","footnote":"\r\n( 1 ) . محاضرات الادباء ، ج 1 ، ص 344\r\n( 2 ) . الكافى ، ج 7 ، ص 41 ؛ تهذيب ، ج 6 ، ص 218 ؛ وسائل الشيعة ، ج 18 ، ص 453\r\n( 3 ) . رجال كشى ، ص 255\r\n( 4 ) . الملل و النحل ، ج 1 ، ص 147\r\n","page_name":" 370 ","page_number":370},
  {"content":"\r\n\r\nحسن بن صالح بن حى و يارانش نزد امام صادق عليه السّلام آمدند . حسن خطاب به آن حضرت گفت :\r\nيا بن رسول الله ما تقول فى قول الله تعالى :  « أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ »  ؟ قال : العلماء ، فسألوه عن العلماء ، فقال : الأئمّة منّا أهل البيت .\r\nاى فرزند رسول خدا ! نظر شما دربارهء آيهء « از خدا و رسول و اولى الامر اطاعت كنيد چيست ؟ » حضرت فرمود : مقصود علما است . آنها مقصود از علما را پرسيدند ، حضرت فرمود : مقصود امامان از ما اهل بيت است . « 1 »\r\n\r\nد : برخورد امام با نفس زكيّه\r\nاختلاف ميان فرزندان امام حسن و امام حسين عليهما السّلام از آنجا پديد آمد كه عبد الله بن حسن بن حسن فرزندش محمد را به عنوان قائم آل محمد « 2 » معرفى كرد . پس از آن بود كه اين اختلاف شدت گرفت و البته عباسيان نيز در طول زمان ، در تشديد اين اختلاف فعاليت مىكردند . بعد از قيام و شهادت زيد ، بنى هاشم ، از علوى و عباسى - به جز امام صادق و چند نفر ديگر - بر بيعت محمد بن عبد الله گردن نهادند . با اطلاعاتى كه از حركت پشت پرده عباسيان داريم ، بايد شركت آنها در اين جنبش موقت را براى استفاده از آن دانست .\r\nتوان گفت هم كه در آن زمان هنوز اميد آن كه به قدرت مستقلى برسند نداشتند و به همين مقدار كه در جنبش نفس زكيه به نوايى برسند ، راضى بودند . جريان بيعت علويان و عباسيان با نفس زكيه را ، ابو الفرج اصفهانى به تفصيل نقل كرده است . بنا به نقل او ، از عباسيان داود بن على ، ابراهيم امام ، صالح بن على ، منصور و سفاح در اين بيعت حاضر بودند . زمانى كه در آن محفل از امام صادق عليه السّلام سخن به ميان آمد ، عبد الله بن حسن پدر نفس زكيه گفت :\r\nلا نريد جعفرا لئلّا يفسد عليكم أمركم ؛\r\nحضور جعفر در اينجا لزومى ندارد ؛ زيرا او كار شما را خراب مىكند .\r\n\r\n\r\n","description":"","footnote":"\r\n( 1 ) . شرح الاخبار ، ج 3 ، صص 299 - 300\r\n( 2 ) . مقاتل الطالبيين ، ص 141\r\n","page_name":" 371 ","page_number":371},
  {"content":"\r\n\r\nزمانى هم كه امام مخالفت خود را با قيام آنها اعلام كرد ، عبد الله بن حسن اين عمل او را حمل بر حسادت كرد . « 1 » بيعت مزبور به جايى نرسيد و عباسيان به قدرت رسيدند . بعدها ، نفس زكيه فعاليت خود را آغاز كرد و در سال 145 در مدينه شوريد اما اندكى بعد به دست نيروهاى منصور به قتل رسيد . برادرش ابراهيم هم در سال 146 در بصره شوريد كه او نيز كشته شد . در جريان شورش نفس زكيه در مدينه ، امام صادق عليه السّلام از مدينه خارج شده و به منطقه فرع در راه مدينه به مكه رفتند و پس از پايان ماجرا به مدينه بازگشتند . « 2 » پيش از آن هم منصور از امام صادق به خاطر فتنه‌انگيزى عبد الله بن حسن و فرزندانش گله كرد . حضرت اختلاف ميان خود و آنها را به وى يادآور شد و با اشاره به آيهء دوازده سورهء حشر  ( لَئِنْ أُخْرِجُوا لا يَخْرُجُونَ مَعَهُمْ . . . ) \r\nاشاره كردند كه اين حركتى مورد حمايت عامهء مردم نيست . « 3 »\r\nبسيارى از وابستگان به بنى الحسن هم در زندان منصور درگذشتند كه فهرست نام آنها را ابو الفرج آورده است . اين قيامها و شكستها ، سر آغاز قيامهاى بعدى بود كه به طور عمده با شكست مواجه شد . نخستين قيام پيروز در شرق اسلامى ، در طبرستان رخ داد كه منجر به تأسيس دولت زيدى در اين ديار شد . در اين باره به تفصيل در « تاريخ تشيع در ايران » سخن گفته‌ايم .\r\nاين مسأله گذشت و طولى نكشيد كه هر دو برادر - محمد بن عبد الله بن حسن در مدينه و ابراهيم در بصره - قيام كرده و پس از درگيرى نظامى كوتاهى با نيروهاى عباسى كشته شدند . اين شكست سرآغاز شكستهاى ديگرى براى زيديها بود كه در عراق و ايران دست به شورش نظامى زدند ، گرچه يكى از اين قيامها - قيام حسن بن زيد - در طبرستان به پيروزى نسبى نائل آمد و براى مدتى - نزديك به نيم قرن ( نيمه دوم قرن سوم ) دوام آورد .\r\n\r\n\r\n","description":"","footnote":"\r\n( 1 ) . مقاتل الطالبيين ، صص 41 - 40 ؛ سيره و قيام زيد بن على ، ص 75 به نقل از الارشاد ، صص 277 - 276 ؛ اعلام الورى ( ترجمه ) ، صص 384 - 383 ؛ الامام الصادق عليه السّلام ، ص 56 به نقل از الاحتجاج ؛ كشف الغمه ، ج 2 ، ص 173 - 172 ؛ و نك : تاريخ طبرى ، ج 7 ، ص 302 ، ط عز الدين\r\n( 2 ) . كشف الغمه ، ج 2 ، ص 162\r\n( 3 ) . نثر الدر ، ج 1 ، ص 355\r\n","page_name":" 372 ","page_number":372},
  {"content":"\r\n\r\n\r\nامام كاظم عليه السّلام\r\n\r\n","description":"","footnote":"","page_name":" 373 ","page_number":373},
  {"content":"\r\n . \r\n","description":"","footnote":"","page_name":" 374 ","page_number":374},
  {"content":"\r\n\r\nقال الطبرسى :\r\nكان الناس بالمدينة يسمّونه زين المجتهدين اعلام الورى ، ص 298 امام كاظم عليه السّلام\r\nهفتمين امام شيعهء اماميّهء ، حضرت موسى بن جعفر عليه السّلام است كه مسلمانان ، به ويژه شيعيان ، او را به دليل حلم و بردبارىاش در برابر معاندان و فرونشاندن غيظ و خشم خويش در مقابل دشمنان « 1 » لقب كاظم داده‌اند . تولّد آن حضرت به سال 128 - و در منابع اندكى 129 - در ابواء - كه منطقه‌اى است ميان مكه و مدينه - از مادرى با نام حميدهء بربريه ، « 2 » بوده است . ماه تولد در هيچ منبعى نيامده و تنها به سال اكتفا شده است . « 3 » شهادت ايشان در بيست و پنجم رجب « 4 » سال 183 در بغداد ، در زندان حاكم ستمگر عباسى ، هارون الرشيد ، صورت گرفته است . برخى روز شهادت را پنجم و برخى ششم ماه رجب دانسته‌اند . « 5 »\r\nامام كاظم عليه السّلام پس از شهادت پدر بزرگوارش در سال 148 ، رهبرى شيعيان را بر عهده گرفت و عمر شريف خود را در مدينه و بغداد گذراند . در ميان شخصيّت‌هاى\r\n\r\n\r\n","description":"","footnote":"\r\n( 1 ) . المناقب ، ابن شهر آشوب ، ج 2 ، ص 382 ؛ الارشاد ، ص 279 ؛ عمدة الطالب ، ص 196 ؛ الصواعق المحرقه ، ص 203\r\n( 2 ) . از امام باقر عليه السلام نقل شده كه فرمودند : حميدة فى الدنيا ، محمودة فى الآخرة . الكافى ، ج 1 ، ث 477 ، حديث 1 .\r\n( 3 ) . تواريخ النبى و الال ، ص 35\r\n( 4 ) . عيون اخبار الرضا ، ج 1 ، ص 104 ؛ مصباح المتهجد ، ص 566\r\n( 5 ) . الكافى ، ج 1 ، ص 476 ؛ عيون اخبار الرضا ، ج 1 ، ص 99\r\n","page_name":" 375 ","page_number":375},
  {"content":"\r\n\r\nعلوى موجود در عصر آن حضرت ، كسى را توان برابرى با وى نبوده و از نظر علم و تقوا و زهد و عبادت سرآمد روزگار خويش به شمار مىآمد .\r\nشيخ مفيد دربارهء آن حضرت مىگويد :\r\nكان أبو الحسن موسى عليه السّلام أعبد أهل زمانه و أفقههم و أسخاهم كفّا و أكرمهم نفسا . « 1 »\r\nابو الحسن موسى عليه السّلام پرستنده‌ترين و سخىترين و با شخصيّت‌ترين اهل زمان خود بود .\r\nشيخ طبرسى مىنويسد :\r\nكان عليه السّلام أحفظ النّاس لكتاب اللّه . . . و كان النّاس بالمدينة يسمّونه زين المجتهدين . « 2 »\r\nآن حضرت حافظترين مردم نسبت به كتاب خدا بود . . . و مردم مدينه او را زينت كوشندگان در عبادت خدا مىناميدند .\r\nابن ابى الحديد دربارهء آن حضرت چنين مىنويسد :\r\nجمع من الفقه و الدّين و النّسك و الحلم و الصّبر . « 3 »\r\nفقاهت ، ديانت ، عبادت و بردبارى و شكيبائى ، همه در آن حضرت جمع بود .\r\nيعقوبى ، مورّخ شهير ، دربارهء وى مىنويسد :\r\nو كان موسى بن جعفر من أشدّ النّاس عبادة . « 4 »\r\nموسى بن جعفر عليه السّلام عابدترين مردم زمان خود بوده است .\r\nدر شذرات الذّهب آمده است : كان صالحا عابدا جوادا حليما كبير القدر .\r\nآن حضرت از صالحان ، عابدان ، سخاوتمندان و بردباران بود و شخصيّتى بس بزرگ داشت . همانجا از قول ابو حاتم نقل مىكند كه گفت : ثقة امام من أئمّة المسلمين « 5 » آن حضرت مورد وثوق و امامى از ائمهء مسلمين است .\r\nيافعى مىگويد : كان صالحا عابدا جوادا حليما و كان سخيّا . « 6 »\r\nيحيى بن حسن بن جعفر ، نسب‌شناس مشهور ، دربارهء آن حضرت چنين\r\n\r\n\r\n","description":"","footnote":"\r\n( 1 ) . الارشاد ، ص 277\r\n( 2 ) . اعلام الورى ، ص 298\r\n( 3 ) . شرح نهج البلاغه ، ج 15 ، ص 273\r\n( 4 ) . تاريخ اليعقوبى ج 2 ، ص 414\r\n( 5 ) . شذرات الذهب ج 1 ، 304\r\n( 6 ) . مرآت الجنان ج 10 ، ص 394\r\n","page_name":" 376 ","page_number":376},
  {"content":"\r\n\r\nنوشته است :\r\nكان موسى بن جعفر يدعى العبد الصّالح من عبادته و اجتهاده . « 1 »\r\nموسى بن جعفر عليه السّلام به علت عبادت و اجتهادش ، عبد صالح خوانده مىشد .\r\nاين جملات ، نمونه‌هايى است از آنچه مورّخان و محدّثان شيعه و سنّى ، آن حضرت را با آن توصيف كرده‌اند . استاد عطاردى جملات زيادى از اين قبيل را در كتاب گرانبهاى خود مسند الامام الكاظم فراهم آورده است .\r\nآنچه از سجاياى امام ، بيش از همه قابل توجه بوده ، كرم و سخاوت آن حضرت است كه ضرب المثل بوده است . ابن عنبه در اين باره مىنويسد :\r\nو فى كمّه صرر من الدّراهم فيعطى من لقيه و من ارد برّه و كان يضرب المثل بصرّة موسى . « 2 »\r\nهمواره نزد او كيسه‌هايى از زر بود و به هر كسى كه مىرسيد و يا به هر كسى كه به احسان آن حضرت چشم داشت از آنها مىبخشيد ، به طورى كه كيسه‌هاى زر او ضرب المثل شده بود .\r\nسخاوت امام حتّى شامل كسانى مىشد كه به آزار و اذيّت او مىپرداختند . در اين زمينه ابن خلّكان از قول خطيب ، چنين آورده است .\r\nو كان سخيّا كريما و كان يبلغه عن الرّجل أنّه يؤذيه فيبعث اليه بصرّة فيها ألف دينار و كان يصرّ الصّرر ثلاث مائة دينار و اربع مائة دينار و مأتى دينار ثمّ يقسّمها بالمدينة « 3 » فكانت صرر موسى مثلا . « 4 »\r\nاو چنان بزرگوار و سخاوتمند بود كه وقتى به وى اطلاع مىدادند فردى در صدد اذيت شماست ، كيسهء زرى كه حاوى هزار دينار بود برايش مىفرستاد . او هميشه زرها را در كيسه‌هاى سيصد و چهار صد و دويست دينارى مىگذاشت و ميان اهل مدينه تقسيم مىكرد و كيسه‌هاى زر وى معروف بود .\r\nابو الفرج اصفهانى دربارهء بخشش آن حضرت به كسانى كه به آزار او\r\n\r\n\r\n","description":"","footnote":"\r\n( 1 ) . تهذيب التهذيب ج 1 ، ص 339\r\n( 2 ) . عمدة الطالب ، ص 196\r\n( 3 ) . تاريخ بغداد ج 13 ، ص 27 ؛ وفيات الاعيان ج 5 ، ص 308\r\n( 4 ) . همان\r\n","page_name":" 377 ","page_number":377},
  {"content":"\r\n\r\nمىپرداختند ، روايت مفصلى آورده است كه آدمى را به شگفتى وامىدارد . « 1 »\r\nذهبى ، رجالى مشهور دربارهء امام كاظم عليه السّلام مىنويسد :\r\nو قد كان موسى من أجواد الحكماء و من العبّاد الاتقياء . « 2 »\r\nموسى بن جعفر از سخاوتمندان حكما و از بندگان پرهيزكار خداوند بود .\r\nاز جمله خصائص ديگر آن حضرت زهد و عبادت وى بود . حضرتش سالهاى متمادى در زندان به سر برده و در تمام اين مدت به عبادت خدا مشغول بود ؛ به طورى كه بسيارى از زندانبانان او تحت تأثير قرار گرفته و از نگهدارى امام در آن شرايط سخت خوددارى مىكردند . « 3 »\r\nهارون دربارهء آن حضرت به ربيع گفت : امّا انّ هذا من رهبان بنى هاشم ؛ اين مرد از راهبان بنى هاشم است . ربيع مىگويد : به هارون گفتم : پس چرا او را زندانى كرده‌اى ؟ هارون پاسخ داد : هيهات لا بدّ من ذلك ؛ چاره‌اى جز اين نيست . « 4 »\r\nابن وردى از مورّخان قرن هفتم ، روايت مستندى دربارهء كثرت عبادت آن حضرت آورده است . « 5 »\r\nمناسب است اين نقل را هم بيفزاييم كه امام صادق عليه السّلام سخت به فرزندش موسى علاقه‌مند بود . لذا از آن حضرت سؤال شد : ما بلغ من حبك لموسى ؟ قال : وددت أن ليس لى ولد غيره كيلا يشركه فى حبّى احد ، شما چه اندازه موسى را دوست داريد ؟\r\nحضرت فرمود : دوست داشتم جز موسى فرزندى نداشتم تا هيچ شريكى در دوستى من نسبت به او وجود نداشت . « 6 »\r\nبه دليل همين سجاياى پاك اخلاقى بود كه آن حضرت نزد مردم ، محبوبيّت فراوانى داشت و دربارهء او به كرامات فراوانى قائل بودند . ابن الجوزى در اين زمينه روايتى آورده كه ابن حجر هيتمى نيز آن را روايت كرده ؛ مضمون روايت اين است :\r\nشقيق بلخى در سال 149 در سفر حج به امام برخورد و چندين بار كوشيد\r\n\r\n\r\n","description":"","footnote":"\r\n( 1 ) . مقاتل الطالبيين ، ص 332\r\n( 2 ) . ميزان الاعتدال ج 4 ، ص 204\r\n( 3 ) . مقاتل الطالبيين ، ص 332\r\n( 4 ) . عيون اخبار الرضا ج 1 ، ص 31\r\n( 5 ) . تتمة المختصر ج 1 ، ص 210 ؛ مسند الامام الكاظم ج 2 ، ص 42 ؛ زهر الآداب ج 1 ، ص 133 ؛ الارشاد ، ص 281\r\n( 6 ) . نثر الدر ، ج 1 ، ص 356\r\n","page_name":" 378 ","page_number":378},
  {"content":"\r\n\r\nمطلبى از آن حضرت بپرسد كه هر بار امام با خواندن آيه‌اى ما فى الضمير او را بر ملا كرد . « 1 »\r\n\r\nامامت پس از امام صادق عليه السّلام\r\nاختلافى كه معمولا ميان شيعيان پديد مىآمد ، ناشى از تعيين امامت امام بعدى بود .\r\nگاهى بنا به دلايل سياسى ، از جمله به دليل وحشتى كه از حاكميّت عباسيان وجود داشت ، امام براى بسيارى از شيعيان خود ناشناخته مىماند ؛ زيرا امكان آن بود كه اگر به صورت صريح ، امامت امامى معين مىشد ، از ناحيه خلفا تحت فشار قرار گيرد .\r\nشدّت اختناق منصور دربارهء علويان ، به ويژه امام صادق عليه السّلام - كه عظمت فراوانى در جامعه كسب كرده بود - سبب شد تا سردرگمى خاصى ميان برخى از شيعيان ، نسبت به رهبرى آينده ، به وجود آيد . دعوت و جذب شيعيان آن حضرت از طرف بعضى از فرزندان امام صادق عليه السّلام - كه به ناحق داعيهء امامت داشتند - و بهره‌گيرى آنان از اين فرصت ، مزيد بر علت مىشد . پراكندگى شيعيان نيز خود مشكل ديگرى بود ؛ زيرا آنها در شهرهاى دور و نزديك زندگى مىكردند و كسب اطمينان دربارهء امام واقعى براى آنان كار دشوارى بود . امام صادق عليه السّلام براى اين كه جانشينش مشخّص نشود ، افزون بر دو فرزند خود ، امام كاظم عليه السّلام و عبد الله ، منصور عباسى را نيز وصىّ خود قرار داد . « 2 »\r\nاين عوامل دست به دست هم داد و در ايجاد انشعاب ميان شيعيان پس از شهادت هر امامى تأثير زيادى بر جاى گذاشت . به همين ترتيب ، اين انشعاب پس از رحلت امام صادق عليه السّلام نيز رخ داد ؛ به طورى كه يكى از اصحاب امام كاظم عليه السّلام با توجّه به اينكه : ذهب النّاس بعد ابى عبد اللّه عليه السّلام يمينا و شمالا . « 3 » دربارهء جانشين آن حضرت نيز سؤال كرد .\r\nنكتهء ديگرى كه در زمان امام صادق عليه السّلام وجود داشت و كسانى از آن بهره بردند ، مسألهء اسماعيل بن جعفر بن محمد بود . از آنجا كه او فرزند بزرگتر امام صادق عليه السّلام بود ،\r\n\r\n\r\n","description":"","footnote":"\r\n( 1 ) . صفة الصفوة ج 2 ، ص 103 ؛ الصواعق المحرقه ، ص 204\r\n( 2 ) . الخرائج ، ص 293 ؛ مسند الامام الكاظم ج 1 ، ص 390\r\n( 3 ) . عيون اخبار الرضا ج 1 ، ص 31\r\n","page_name":" 379 ","page_number":379},
  {"content":"\r\n\r\nبسيارى از شيعيان گمان مىكردند كه رهبرى آيندهء شيعه از آن او خواهد بود . وى در حيات پدر وفات كرد و به طورى كه در روايت آمده ، امام صادق عليه السّلام اصرار داشتند تا شيعيان با ديدن جنازهء او به مرگش يقين كنند . با اين حال عده‌اى ، پس از آن حضرت با داعيه مهدويت اسماعيل و يا بهانه‌هاى ديگر ، فرقه‌اى بنام خطابيه ، باطنيّه يا اسماعيليّه در شيعه به وجود آوردند . دربارهء اسماعيل ، نكتهء مهم اين است كه - به احتمال - مطرح شدن او به عنوان رهبر و امام شيعيان پس از پدر ، جنبهء سياسى داشته و طبعا بزرگتر بودن او نيز در اين امر مؤثر بوده است ؛ به ويژه كه امام صادق عليه السّلام تا آخرين روزهاى زندگى خويش از تعين صريح جانشين خوددارى مىكرد . بايد گفت كه اين امر با نقلهايى كه در آنها آمده است : امام صادق عليه السّلام از آغاز امام كاظم عليه السّلام را به برخى از خواص اصحاب ، به عنوان جانشين خود معرفى كرد ، « 1 » منافاتى ندارد .\r\nاين روايات از طرق مختلف نقل شده است . با اين حال به دلايلى كه ذكر شد اسماعيل در زمان پدر ، به گونه‌اى مطرح شد كه شبههء جانشينى و امامت او در ميان برخى از شيعيان وجود داشت .\r\nبه عنوان نمونه در روايتى از فيض بن مختار آمده است كه روزى نزد امام صادق عليه السّلام بوده و آن حضرت در ضمن برخوردى كه پيش آمد به وى تصريح كرد كه اسماعيل جانشين او نيست . فيض مىگويد : عرض كردم : ما شكى نداشتيم كه مردم ( شيعه ) پس از شما به سراغ او خواهند رفت . آنگاه در ادامهء روايت آمده است كه امام ، فرزندش موسى را به عنوان جانشين خود به وى معرفى كرد . « 2 »\r\nاسحاق بن عمّار صيرفى نيز مىگويد : نزد امام صادق عليه السّلام اشاره به امامت اسماعيل پس از آن حضرت نمودم و امام انكار فرمودند . « 3 » در روايت ديگرى آمده :\r\nوليد بن صبيح به امام صادق عليه السّلام عرض كرد : عبد الجليل به من گفته كه شما اسماعيل را وصىّ خود قرار داده‌ايد . امام اين مطلب را انكار كرده و امام كاظم را به او معرّفى فرمود . « 4 »\r\n\r\n\r\n","description":"","footnote":"\r\n( 1 ) . الكافى ج 1 ، صص 309 - 307\r\n( 2 ) . رجال كشى ، ص 355 ، ش 663 ؛ نك : الغيبه ، نعمانى ، ص 324\r\n( 3 ) . الغيبه ، ص 326\r\n( 4 ) . بحار الانوار ج 48 ، ص 22\r\n","page_name":" 380 ","page_number":380},
  {"content":"\r\n\r\nبه همين دليل بود كه امام صادق عليه السّلام پس از آن كه اسماعيل درگذشت ، اصرار داشت كه شيعيان مرگ او را با اطمينان خاطر بپذيرند ؛ زيرا تصوّر زنده بودن وى - با توجّه به سوابق اعتقاد به مهدويت كه در ميان برخى از غلات شيعه ترويج شده بود - خطر پيدايش فرقهء جديد را در ميان شيعه به دنبال داشت و اصرار امام صادق عليه السّلام بر مرگ اسماعيل نيز براى جلوگيرى از همين انحراف بود .\r\nدر روايت ديگرى از زراره نقل شده كه ، در خانهء امام صادق عليه السّلام بودم كه حضرت به من دستور داد تا داود بن كثير رقّى ، حمران ، ابو بصير و مفضّل بن عمر را پيش آن حضرت حاضر كنم . پس از آن كه نامبردگان حاضر شدند ، پشت سر آنان افراد ديگرى هم به تدريج وارد شدند . بعد از آن كه تعداد حاضران به سى نفر رسيد امام فرمود : يا داود اكشف لى عن وجه اسماعيل ؛ « اى داود روانداز را از روى اسماعيل بردار . »\r\nاو روانداز از روى اسماعيل كنار زد . امام پرسيد : يا داود أ حيّ هو او ميّت . « اى داود آيا او زنده است يا مرده » ؟ داود گفت : او مرده است . سپس حاضران به دستور امام ، يكى پس از ديگرى جسد او را ديده و اعتراف به مرگ وى نمودند . امام بار ديگر اين كار را تكرار فرموده تا اين كه او را به قبرستان آوردند و موقعى كه مىخواستند او را در لحد بگذارند ، امام افراد را واداشت تا به مرگ او شهادت دهند ؛ آنگاه به موسى بن جعفر به عنوان امام پس از خود تأكيد فرمود . « 1 »\r\nشيخ مفيد مىنويسد :\r\nو روى انّ ابا عبد الله جزع عليه جزعا شديدا و حزن عليه حزنا عظيما و تقدّم سريره به غير حذاء و لا رداء و امر به وضع سريره على الارض قبل دفنه مرارا كثيرة و كان يكشف عن وجهه و ينظر اليه يريد بذلك تحقيق امر وفاته عند الظّانّين خلافته له من بعده و ازالة الشّبهة عنهم فى حياته . « 2 »\r\nروايت شده كه امام صادق عليه السّلام در مرگ اسماعيل ، به شدت گريست و اندوه عظيمى او را فرا گرفت و بدون كفش و رداء جلو تابوت او راه افتاد و چندين بار دستور داد تابوت را بر زمين بگذارند و هر مرتبه صورت او را مىگشود و به آن نگاه\r\n\r\n\r\n","description":"","footnote":"\r\n( 1 ) . الغيبه ، نعمانى ص 328\r\n( 2 ) . الارشاد ، ص 267\r\n","page_name":" 381 ","page_number":381},
  {"content":"\r\n\r\nمىكرد ؛ منظورش از اين كار آن بود كه حتميّت درگذشت او را براى كسانى كه اسماعيل را جانشين پدرش مىدانستند ثابت كرده و در عين حال ، در حيات خود اين شبهه را از ميان بردارد .\r\nاز رواياتى كه سردرگمى برخى از شيعيان را در اين باره نشان مىدهد ، روايتى است از هشام بن سالم كه مىگويد : همراه مؤمن الطاق در مدينه بوديم كه ديديم شمارى بر در خانهء عبد الله بن جعفر بن محمّد گرد آمده‌اند . ما مسائلى از عبد الله در بارهء زكات پرسيديم ؛ ولى او جواب صحيحى به ما نداد . آنگاه بيرون آمديم و نمىدانستيم از فرقه‌هاى مرجئه ، قدريه ، زيديه ، معتزله ، خوارج كدام يك را قبول كنيم . در اين حال شخصى را ديديم كه او را نمىشناختيم . فكر كرديم جاسوسى از جاسوسان منصور است - كه در مدينه به منظور شناسايى شيعيان جعفر بن محمّد در ميان آنها نفوذ كرده بودند - ولى بر خلاف اين احتمال ، او ما را به خانهء ابو الحسن موسى بن جعفر برد . هنوز در آنجا بوديم كه فضيل و ابو بصير وارد شده ، پرستشهايى نمودند و بر امامت وى يقين حاصل كردند . آنگاه مردم از هر سو دسته دسته مىآمدند ، جز گروه عمّار ساباطى و نيز شمار بسيار اندكى كه عبد الله بن جعفر را قبول داشتند . « 1 »\r\nآنچه در روايت بالا جلب توجه مىكند اين است كه شيعيان كسانى نبودند كه بدون تحقيق ، هر كسى را كه داعيهء وصايت و امامت داشت ، بپذيرند بلكه با طرح سؤالات خاصى ، دانش او را ارزيابى مىكردند و آنگاه كه در امامت وى از ناحيهء علمى به يقين مىرسيدند ، او را به وصايت مىپذيرفتند . روايت بالا اين دقت و كنجكاوى را ، هم دربارهء هشام و هم دربارهء فضيل و ابو بصير نشان مىدهد . همچنين به تهديدهايى اشاره دارد كه از سوى منصور متوجّه شيعيان امام صادق عليه السّلام بود .\r\nاين نكته را كه شيعيان ، عبد الله بن جعفر را - كه مشهور به عبد الله افطح بود و به همين سبب گروندگان به او را فطحيّه ناميده‌اند - « 2 » به وسيلهء طرح بعضى از مسائل حلال و حرام دربارهء نماز و زكات و جز آن آزموده و دانشى پيش وى نيافتند و از او\r\n\r\n\r\n","description":"","footnote":"\r\n( 1 ) . الكافى ج 1 ، ص 352 - 351 ؛ الخرائج و الجرائح ، ص 297\r\n( 2 ) . دربارهء اين نام نك : فرق الشيعة ، ص 77\r\n","page_name":" 382 ","page_number":382},
  {"content":"\r\n\r\nروى برتافتند ، نوبختى نيز در فرق الشيعة « 1 » آورده است . در اين نقل و روايات ديگرى ، اشاره به گرايش عبد الله ، از نظر عقيدتى ، به مرجئه شده است . « 2 »\r\nنوبختى انشعاب شيعه را به شش فرقه پس از رحلت امام صادق عليه السّلام بدين ترتيب برمىشمارد :\r\n1 - كسانى كه معتقد بر مهدويت خود امام صادق عليه السّلام بودند .\r\n2 - اسماعيليهء خالصه كه هنوز بر زنده بودن اسماعيل اصرار مىورزيدند .\r\n3 - آنان كه به امامت محمّد فرزند اسماعيل اعتقاد داشتند . « 3 »\r\n4 - دسته‌اى كه به امامت محمّد بن جعفر معروف به ديباج معتقد بودند .\r\n5 - گروهى كه امامت عبد الله افطح را - كه ذكرش گذشت - قبول داشتند .\r\nنوبختى در تعليل اين اختلاف مىگويد : شيعيان به استناد حديث : الامامة فى الأكبر من ولد الامام « 4 » به سراغ او رفتند اما وقتى از پاسخ به پرسشهايش بر نيامد رهايش كردند . وى مىنويسد : در ابتدا بسيارى از مشايخ شيعه به سراغ او رفتند .\r\nعبد الله حدود 70 روز پس از وفات امام صادق عليه السّلام بدرود حيات گفت و هيچ فرزند پسرى از خود باقى نگذاشت و پيروان او ناچار همگى از اعتقاد به امامت وى برگشته و به امامت موسى بن جعفر عليه السّلام گرويدند . گرچه شمارى از آنان در همان دوران حيات عبد الله به سوى امام موسى كاظم عليه السّلام بازگشته بودند .\r\n6 - كسانى كه به امامت موسى بن جعفر عليه السّلام اعتقاد داشتند .\r\nاز ميان شيعيان افرادى چون هشام بن سالم ، عبد الله بن ابى يعفور « 5 » ، عمر بن يزيد بيّاع السابرى ، محمّد بن نعمان ، مؤمن طاق ، عبيد بن زراره ، جميل بن درّاج ، ابان بن تغلب « 6 » و هشام بن حكم كه از بزرگان آنان و اهل علم و نظر و از فقهاى شيعه به حساب مىآمدند ، به امامت موسى بن جعفر عليه السّلام را پذيرفتند . تنها كسانى كه به امامت\r\n\r\n\r\n","description":"","footnote":"\r\n( 1 ) . فرق الشيعة ، صص 78 - 77\r\n( 2 ) . الفصول المختاره ، ص 253\r\n( 3 ) . شيخ مفيد تعداد كسانى را كه به امامت او قائل شدند بسيار اندك مىداند ، نك : الفصول المختاره ، ص 252 . با اين حال بعدها ، همين گروه بود كه به نام اسماعيليه شهرت يافت .\r\n( 4 ) . امامت از آن بزرگترين فرزند امام قبلى است .\r\n( 5 ) . در برخى منابع به درگذشت او پيش از اين قضايا اشاره شده است .\r\n( 6 ) . همان\r\n","page_name":" 383 ","page_number":383},
  {"content":"\r\n\r\nوى نگرويدند تنها عبد الله بن بكير بن اعين و ديگرى عمّار بن موسى ساباطى بود . « 1 »\r\nمرحوم طبرسى در اعلام الورى ، انشعابات پيدا شده در ميان شيعيان امام صادق عليه السّلام پس از آن حضرت آورده و دلايل گرايش آنان را نيز ذكر كرده است . « 2 »\r\n\r\nبرخوردهاى سياسى امام كاظم عليه السّلام\r\nدورانى كه امام كاظم عليه السّلام در آن زندگى مىكرد ، مصادف با نخستين مرحله استبداد و ستمگرى حكّام عباسى بود . آنها تا چندى پس از آن كه زمام حكومت را به نام علويان در دست گرفتند ، با مردم و به خصوص با علويان برخورد نسبتا ملايمى داشتند ؛ اما به محض اين كه در حكومت استقرار يافته و پايه‌هاى سلطهء خود را مستحكم كردند و از طرف ديگر با بروز قيامهاى پراكنده‌اى كه به طرفدارى از علويان پديد آمد و آنها را سخت نگران كرد ، بنا را بر ستمگرى گذاشته و مخالفان خود را زير شديدترين فشارها قرار دادند . آنها حتّى نزديكترين دوستان خود همچون عبد الله بن على را به خاطر تلاشهاى پنهانيش ، براى به دست آوردن جانشينى سفاح كشتند . به همين ترتيب ابو سلمه و ابو مسلم خراسانى را نيز از بين بردند .\r\nمنصور شمار فراوانى از علويان را به شهادت رساند ؛ شمار بيشترى از آنان هم در زندانهاى او درگذشتند . « 3 »\r\nاين اعمال فشار از زمان امام صادق عليه السّلام آغاز شد و تا زمان امام رضا عليه السّلام كه دورهء خلافت مأمون بود با شدّت هر چه تمامتر ادامه يافت ؛ مردم در زمان مأمون اندكى احساس امنيت سياسى كردند ، ولى ديرى نپاييد كه دستگاه خلافت بدرفتارى و اعمال فشار بر مردم را دوباره از سر گرفت .\r\nفشار سياسى عباسيان در دوره‌اى آغاز شد كه پيش از آن امام باقر و صادق عليهما السّلام با تربيت شاگردان فراوان ، بنيهء علمى و حديثى شيعه را تقويت كرده بودند و جنبشى عظيم در ميان شيعه پديد آورده بودند . امام كاظم عليه السّلام پس از اين دوره در مركز اين\r\n\r\n\r\n","description":"","footnote":"\r\n( 1 ) . فرق الشيعة ، ص 79\r\n( 2 ) . اعلام الورى ، ص 288\r\n( 3 ) . تاريخ فخرى ، صص 221 - 222\r\n","page_name":" 384 ","page_number":384},
  {"content":"\r\n\r\nفشارها قرار گرفت . در عين حال رسالت ايشان آن بود تا در اين حركت علمى ، توازن و تعادل فكرى را ميان شيعيان برقرار كنند . طبعا عباسيان نمىتوانستند تشكلى به نام شيعه را با رهبرى امام بپذيرند . اين مهمترين عاملى بود كه آنها را وادار كرد تا امام را تحت فشار بگذارند .\r\nامام كاظم عليه السّلام پس از شهادت پدرش در سال 148 امامت را عهده‌دار شد . منصور عباسى در سال 158 در مكه مرد . جانشين وى تا سال 169 فرزندش مهدى عباسى بود .\r\nپس از آن يك سال هادى عباسى خلافت كرد و آنگاه هارون به خلافت رسيد . امام در سال 183 به شهادت رسيد و در تمام اين سالها رهبرى شيعيان امامى را عهده‌دار بود .\r\nهمانگونه كه گفتيم عصر امام كاظم عليه السّلام دوران بسيار سختى براى شيعيان بود و در اين دوران حركتهاى اعتراض‌آميز متعددى از ناحيه شيعيان و علويان نسبت به خلفاى عباسى صورت گرفت كه از مهمترين آنها قيام حسين بن على ، شهيد فخ - در زمان حكومت هادى عباسى - و نيز جنبش يحيى و ادريس فرزندان عبد الله بود كه در زمان هارون رخ داد . در واقع مهمترين رقيب عباسيان ، علويان بودند و طبيعى بود كه حكومت آنان را سخت تحت نظارت آنها بگيرد .\r\nكتب تاريخ و حديث ، برخوردهاى متعدد خلفاى عباسى با موسى بن جعفر عليه السّلام را نقل كرده‌اند كه عمده‌ترين آنها برخوردهاى هارون است . در عين حال بايد توجه داشت كه امامان شيعه همگى بر لزوم رعايت تقيه پافشارى كرده و مىكوشيدند تا تشكّل شيعه و رهبرى آنها را به طور پنهانى اداره نمايند . طبعا اين وضعيت سبب مىشد تا تاريخ نتواند از حركات سياسى آنها ارزشيابى دقيقى به عمل آورد . با اين حال ، شاهد اين تلاشهاى زياد ، همان استوار ماندن شيعه است كه نمىتوانست بدون چنين تلاشهايى پابرجا بماند . رهبرى اين حركت و ظرافتى كه در هدايت آن به كار برده شد ، عامل مهم استوارى شيعه در تاريخ است .\r\nاينك مرورى بر برخورد خلفا به ويژه هارون با امام كاظم عليه السّلام خواهيم داشت كه در اين برخوردها ، موقعيت امام و نيز شيوهء سياسى آن حضرت به دست مىآيد .\r\nابن شهر آشوب خبرى در برخورد منصور با امام كاظم عليه السّلام آورده مىنويسد :\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nمنصور از امام خواست تا در عيد نوروز ، به جاى او در مجلسى نشسته و هدايايى را كه مىآورند از طرف او بگيرد . امام در پاسخ فرمود :\r\nانّى قد فتّشت الأخبار عن جدّى رسول الله صلّى اللّه عليه و آله فلم اجد لهذا العيد خبرا ؛ انّه سنّة للفرس محاها الإسلام و معاذ الله أن نحيى ما محاه الإسلام . « 1 »\r\nمن اخبارى را كه از جدّم رسول خدا صلّى اللّه عليه و آله وارد شده بررسى كردم و خبرى در بارهء اين عيد پيدا نكردم . اين عيد از سنن ايرانيان است كه اسلام بر آن خط بطلان كشيده است . به خدا پناه مىبرم از اين كه چيزى را كه اسلام آن را از ميان برده دوباره آن را زنده كنم .\r\nمنصور در پاسخ گفت : اين كار را « سياسة للجند » انجام مىدهد ، چرا كه بسيارى از لشكريان منصور و حتى دهاقين معروف آن نواحى ايرانى بودند و طبيعى بود كه به مناسبت اين عيد ، هداياى زيادى به منصور اهدا مىكردند . به اين ترتيب وجوه زيادى به خزينهء او - كه به بخل نيز شهرت داشت - افزوده مىشد . وى امام را مجبور كرد تا آن روز از طرف منصور در آن مجلس نشسته و هداياى لشكريان را بگيرد . با اين حال برخورد امام با اين حركت منصور قابل توجه است .\r\nبعد از آن ، در دوران ده سالهء حكومت مهدى عباسى كه امام مشغول تدريس و نقل حديث و تربيت شاگرد و ايجاد ارتباط ميان خود و رهبران شيعه در نواحى مختلف بود ، تاريخ برخوردهايى را ثبت كرده كه قابل توجه است . از جمله مهمترين آنها كه مورّخانى مانند ابن اثير ، خطيب بغدادى ، و ابن خلّكان و نيز روات شيعه نقل كرده‌اند ، بازداشت و زندانى كردن و سپس آزاد شدن امام در بغداد است . مهدى عباسى كه احتمالا بخشش‌هاى امام او را به وحشت انداخته بود و احتمال مىداد كه حضرت وجوهى جمع‌آورى كرده و آن را براى سازمان دادن و تقويت شيعيان مصرف مىكند ، دستور بازداشت حضرت را به فرماندار خود در مدينه صادر نمود . او نيز امام را دستگير و روانهء بغداد كرد . مهدى او را بزندان انداخت . شب هنگام على بن ابى طالب عليه السّلام را در خواب ديد كه به او مىفرمود :\r\n\r\n\r\n","description":"","footnote":"\r\n( 1 ) . المناقب ، ابن شهر آشوب ، ج 2 ص 379 ؛ مسند الامام كاظم عليه السّلام ، ج 1 صص 52 - 51\r\n","page_name":" 386 ","page_number":386},
  {"content":"\r\n\r\n فَهَلْ عَسَيْتُمْ إِنْ تَوَلَّيْتُمْ أَنْ تُفْسِدُوا فِي الْأَرْضِ وَ تُقَطِّعُوا أَرْحامَكُمْ ؟  « 1 »\r\nآيا اگر به حكومت رسيديد مىخواهيد در زمين فساد كنيد و پيوند خويشاونديتان را ببريد ؟\r\nمهدى در همان لحظه از خواب بيدار شد ؛ حاجب خود را كه ربيع نام داشت صدا كرد و دستور داد امام كاظم عليه السّلام را پيش او حاضر كند . وقتى امام آمد ، ايشان را در كنار خويش نشاند و گفت : امير المؤمنين عليه السّلام را به خواب ديدم كه اين آيه را مىخواند .\r\nسپس از او پرسيد :\r\nأ فتؤمنّي ان لا تخرج علىّ او على احد من ولدى ؟\r\nآيا به من اطمينان مىدهى كه عليه من و يا يكى از فرزندانم قيام نكنى ؟\r\nامام فرمود : و للّه ما فعلت ذلك و لا هو من شأنى .\r\nبه خدا سوگند من چنين كارى نكرده‌ام و اين كار اصولا در شأن من نيست .\r\nخليفه كوشيد تا با دادن سه هزار دينار و تصديق گفته‌هاى امام ، به گونه‌اى با او برخورد نمايد تا او راضى به مدينه بازگردد و بيدرنگ آن حضرت را به مدينه بازگردانيد . « 2 »\r\nبار ديگر نظير چنين پيش‌آمدى براى آن حضرت در زمان هارون رخ داد كه پس از اين نقل خواهيم كرد .\r\nگفتنى است كه رويدادهاى غير عادى دربارهء امام كاظم عليه السّلام معمولا بيشتر از ائمهء ديگر ، جز امير المؤمنين عليه السّلام نقل شده است ؛ تا آنجا كه چنان كه حتى در منابع غير شيعى نيز شواهد زيادى براى اين گونه حوادث مىتوان يافت . نمونهء ، آن خبرى است كه دينورى در اخبار الطوال دربارهء پيشگويى امام كاظم عليه السّلام به هارون ، دربارهء اختلاف فرزندانش ، نقل كرده است .\r\n\r\n\r\n","description":"","footnote":"\r\n( 1 ) . سورهء محمد ، 47\r\n( 2 ) . حياة الامام موسى بن جعفر عليه السّلام ج 1 ، ص 454 ( از نور الابصار ، ص 136 ) ؛ تاريخ بغداد ، ج 13 ، ص 30 ؛ وفيات الاعيان ج 5 ، ص 308 ؛ المناقب ، ج 2 ، ص 264 ؛ جهاد الشيعة ، ص 251 ( از مقاتل الطالبيين ، ص 500 ) ؛ مسند الامام الكاظم عليه السّلام ، ج 1 ، ص 57 ( از كشف الغمه ، ج 2 ، ص 213 ؛ الكامل فى التاريخ ، ج 6 ، ص 85 ؛ مرآة الجنان ، ج 1 ، ص 394 ، تتمة المختصر ، ج 1 ، ص 310 ؛ شذرات الذهب ، ج 1 ، ص 304 )\r\n","page_name":" 387 ","page_number":387},
  {"content":"\r\n\r\nزمانى امام كاظم عليه السّلام بر مهدى عباسى وارد شد و ديد كه او رد مظالم مىكند . امام كه او را در چنين حالى ديد پرسيد : چرا آنچه را كه از راه ستم از ما گرفته شده بر نمىگردانى ؟ مهدى پرسيد : آن چيست ؟ امام ماجراى فدك را براى او چنين توصيف كرد : فدك به دليل اين كه از جملهء « ما لم يوجف عليه خيل و لا ركاب » است ، ملك خالص پيامبر صلّى اللّه عليه و آله بود كه آن را به دخترش فاطمه عليها السّلام و امّ ايمن حاضر شده بود آن را به فاطمه عليها السّلام برگرداند ، خليفهء دوم از اين كار جلوگيرى كرد . مهدى گفت : حدود آن را مشخص كن تا برگردانم . امام حدود فدك را مشخص كرد . خليفه گفت : هذا كثير فانظر فيه . « 1 » ( اين مقدار زياد است دربارهء آن فكر مىكنم ) .\r\nطبيعى بود كه مهدى چنين كارى را انجام ندهد ؛ زيرا افزون بر آن كه او محكوميت كسانى را كه مانع از بازگرداندن فدك به اهل بيت شده بودند مىپذيرفت - و در ميان آنها اجداد خود او نيز بودند - واگذارى آن مىتوانست امكانات مالى فراوانى را در اختيار امام قرار دهد كه اين به مصلحت حكومت نمىتوانست باشد .\r\nپس از مرگ مهدى در سال 169 ، فرزندش موسى الهادى بر سر كار آمد . وى بيش از يك سال زنده نماند . در زمان او بود كه حسين بن على شهيد فخّ ، قيام كرد و كشته شد . وقتى سر او را براى هادى آوردند ، او اشعارى چند بر زبان آورد و در آن از طالبىها به قطع رحم و متهم كرد . وى سپس نگرانى شديد خود را از موسى بن جعفر عليه السّلام اظهار نمود و قسم ياد كرد كه او را خواهد كشت : و الله ما خرج حسين الّا عن امره و لا اتّبع الّا حجّته لأنّه صاحب الوصية فى هذا البيت قتلنى الله ان ابقيت عليه .\r\nبه خدا قسم حسين ( شهيد فخّ ) به دستور او ( امام كاظم ) قيام كرده و تحت تأثير او قرار گرفته ؛ زيرا صاحب وصيت ( پرنفوذ ) در اين خانواده او است ، خدا مرا بكشد اگر او را زنده بگذارم .\r\nقاضى ابو يوسف كه در مجلس حاضر بود او را آرام كرد و گفت : نه موسى بن جعفر و نه هيچ كدام از فرزندان اين خانواده اعتقاد به خروج عليه خلفا را ندارند . « 2 » در\r\n\r\n\r\n","description":"","footnote":"\r\n( 1 ) . التهذيب ج 4 ، 304\r\n( 2 ) . حياة الامام موسى بن جعفر عليه السّلام ج 1 ، ص 472\r\n","page_name":" 388 ","page_number":388},
  {"content":"\r\n\r\nادامه آمده است : زمانى كه امام از خطر دستگيرى و شهادت خود به دست هادى عباسى آگاه شد و تهديدهاى او را شنيد ، در حق وى نفرين كرد و چندى بعد خبر مرگ او به مدينه رسيد . « 1 »\r\nدر واقع ما نيز يقين نداريم كه قيام شهيد فخ به امر امام كاظم عليه السّلام بوده باشد ؛ گرچه مىتوان پذيرفت كه قيام فخ ، در رديف سالم‌ترين قيامهاى علويان بر ضد عباسيان است . گفتنى است كه شيعيان زيدى كه جناح تندروى شيعه محسوب مىشدند ، اظهار مىكردند كه امام صادق عليه السّلام اعتقاد به جهاد ندارد . امام در پاسخ مىفرمود : و لكن لا ادع علمى الى جهلهم ( من علمم را به جهل آنان وانمىگذارم ) .\r\nامّا دربارهء قيامهاى زيدى بايد گفت ، اين قيامها گرچه از روى صداقت و خلوص نيّت صورت مىگرفت و گاهى رهبران آنها اشخاصى عالم و فاضل و فداكار بودند ، امّا به دلايل مختلف سياسى و على رغم گستردگى و كثرتشان ، كار اينها بىثمر بود . آنها دست كم در عراق كمترين موفقيتى به دست نياوردند . شيعيان امامى كه موافقتى با اين قيامها نداشتند ، در اين مسأله با آنها درگير شده و ميان آنها اختلافاتى پديد آمد . شركت اماميان در اين قيامها به خصوص با توجه به اختلافات عميقى كه به تدريج بين زيديه و آنها به وجود آمد ، درست نبود ؛ زيرا رهبرى زيديها را كسانى غير از امامان شيعه به عهده داشتند . اختلافات ميان زيديها و شيعه احتمالا از زمان خود زيد آغاز شده و در جريان نفس زكيه به اوج خود رسيد ، تا آنجا كه همكارى زيديها و شيعه را بسيار مشكل ساخت ؛ زمانى كه شهيد فخّ قيام كرد ، اكثريت علويان مدينه در آن قيام شركت كردند ، امّا موسى بن جعفر عليه السّلام نه تنها در آن شركت نكرد بلكه شكست و شهادت حتمى او را نيز به وى گوشزد نمود . « 2 »\r\nشهيد فخّ مدتها در انديشهء قيام بود . آنچه سبب تعجيل وى شد ، شدت فشارهاى وارده بر علويان از سوى هادى عباسى بود . حاكم مدينه كه شخصى از خاندان خليفه دوم بود ، دربارهء علويان سختگيرى فراوان كرد . اين مسأله سبب شد تا\r\n\r\n\r\n","description":"","footnote":"\r\n( 1 ) . نك : المناقب ، ابن شهر آشوب ، ج 2 ، ص 370 ؛ عيون اخبار الرضا ج 1 ، ص 79 . دعاى مفصلى كه امام با رسيدن خبر تهديد از جانب خليفه خوانده ، معروف به جوشن صغير است كه در كتب ادعيه وارد شده است .\r\n( 2 ) . مقاتل الطالبيين ، صص 298 - 297\r\n","page_name":" 389 ","page_number":389},
  {"content":"\r\n\r\nقيام زودرس شود و در ايّام حج ، كه از طرف خليفه نيز جمعيت‌هايى به مكه فرستاده شده بود ، قيام انجام گردد . اما نتيجه آن شد كه نيروهاى خليفه ، قيام را به شدّت سركوب كردند . جنگ ميان آنها با شكست و شهادت اكثر ياران حسين بن على و خود او پايان يافت و وقتى كه سرهاى آنان را نزد موسى بن عيسى آوردند ، عدّه‌اى از فرزندان على بن ابى طالب عليه السّلام حضور داشتند كه از جمله موسى بن جعفر عليه السّلام بود .\r\nموسى بن عيسى با اشاره به سر حسين بن على از حضرت پرسيد : اين سر حسين بن على است ؟ امام پاسخ داد :\r\nنعم انّا للّه و انّا اليه راجعون مضى و اللّه مسلما صالحا قوّاما آمرا بالمعروف و ناهيا عن المنكر و ما كان فى اهل بيته مثله . « 1 »\r\nآرى انا لله و انا اليه راجعون ؛ به خدا سوگند او در حالى كه مسلمان صالحى بود و به عبادت پروردگارش قيام مىكرد و امر به معروف و نهى از منكر مىنمود ، عمر خود را به پايان برد ؛ او در خانوادهء خود مانند نداشت .\r\nموسى بن عيسى در برابر اين جواب سكوت كرده و چيزى نگفت .\r\n\r\nامام كاظم عليه السّلام و هارون الرشيد\r\nبخش مهمى از روايات تاريخى دربارهء حيات امام كاظم عليه السّلام ، است ، پيرامون سختگيريهاى هارون نسبت به آن حضرت است . اين روايات را در سه قسمت بيان مىكنيم :\r\n1 - رواياتى كه اشاره به برخورد بين امام و هارون دارد .\r\n2 - رواياتى كه حوادث مربوط به دستگيرى و زندانى شدن آن حضرت را بيان كرده است .\r\n3 - روايات مربوط به شهادت آن حضرت .\r\nلازم به يادآورى است كه هارون از سال 170 ، بر سر كار آمد و تا سال 193 زمام قدرت را در دست داشت . او در اين مدت درگيريهاى مختلفى با علويان داشت و در\r\n\r\n\r\n","description":"","footnote":"\r\n( 1 ) . مقاتل الطالبيين ، ص 302\r\n","page_name":" 390 ","page_number":390},
  {"content":"\r\n\r\nموارد متعددى به ايذاء و كشتار آنها اقدام كرد كه در اين مختصر مجال بيان تفصيلى آنها نيست . اخبار اين قتل و كشتارها را « ابو الفرج اصفهانى » در « مقاتل الطالبيين » و نيز برخى از آنها را « طبرى » در كتاب خود آورده است . به طور كلى مىتوان گفت اعمال فشارهاى رشيد نسبت به شيعيان قابل قياس با دوره‌هاى پيشين نبوده و از لحاظ گستردگى و شدّت ، بايد با دوره‌هايى مانند دوران متوكّل مقايسه شود . البته بعيد نيست كه هارون در مواردى سهل‌گيرهايى هم نسبت به مخالفان خود به ويژه علويان از خود نشان داده باشد ؛ ولى متأسفانه به دليل آن كه تاريخ دقيق برخوردهاى بين امام كاظم عليه السّلام و هارون مشخص نيست ، نمىتوان آنها را در يك سير تاريخى منظم بيان كرد .\r\nنقلهاى اين برخوردها را در سه بخش بيان مىكنيم :\r\n\r\nبخش نخست برخى از اين روايات نشان مىدهد كه هارون در اوايل كار نسبت به امام چندان سختگيرى نشان نمىداد ، ولى به مرور زمان و بنا به دلايلى ، به تدريج حضرت را تحت فشار بيشتر و بيشتر قرار داد .\r\nدر روايتى كه عيّاشى و شيخ مفيد آن را نقل كرده‌اند آمده :\r\nكان ممّا قال هارون لأبى الحسن موسى عليه السّلام حين ادخل عليه ، ما هذه الدّار و دار من هى ؟ قال : لشيعتنا فترة و لغيرهم فتنة : قال : فما بال صاحب الدّار لا يأخذها ؟ قال : اخذت منه عامرة و لا يأخذها الّا معمورة ؛ فقال : اين شيعتك ؟ فقرأ ابو الحسن : « لم يكن الّذين كفروا من اهل الكتاب و المشركين منفكّين حتّى تاتيهم البيّنة » « 1 » قال له : فنحن كفّار ؟ قال : لا و لكن كما قال الله  « أَ لَمْ تَرَ إِلَى الَّذِينَ بَدَّلُوا نِعْمَتَ اللَّهِ كُفْراً وَ أَحَلُّوا قَوْمَهُمْ دارَ الْبَوارِ »  « 2 » فغضب عند ذلك و غلظ عليه « 3 »\r\nموقعى كه موسى بن جعفر عليه السّلام را پيش هارون آوردند ، قسمتى از سخنانى كه به\r\n\r\n\r\n","description":"","footnote":"\r\n( 1 ) . بيّنه ، 1\r\n( 2 ) . ابراهيم ، 28\r\n( 3 ) . نك : الاختصاص ، ص 262 ؛ تفسير عياشى ج 2 ، ص 230 ؛ بحار الانوار ج 48 ، ص 138\r\n","page_name":" 391 ","page_number":391},
  {"content":"\r\n\r\nآن حضرت گفت چنين بود :\r\nاين دنيا چيست ؟ و براى چه كسانى است ؟ فرمود : آن براى شيعيان ما مايهء آرامش خاطر و براى ديگران مايهء آزمايش است . هارون گفت : پس چرا صاحب آن ، آن را در اختيار خود نمىگيرد ؟ جواب داد : در حالى كه آباد بود از او گرفته شده و وقتى آباد شد صاحب آن ، آن را در اختيار خود مىگيرد . گفت : شيعيان شما كجايند ؟\r\nامام در جواب ، اين آيه را قرائت كرد : « كفار اهل كتاب و مشركين از كفر خود دست‌بردار نبودند تا آن كه بر ايشان دليلى روشن از جانب خدا آمد » . هارون گفت : پس بدين ترتيب ما كافريم ؟ ! فرمود : نه ، ولى همچنانيد كه خدا فرموده : « آيا نمىبينيد كسانى را كه نعمت خدا را تغيير داده و كفر را پيشهء خود ساختند ، چگونه مردم خود را به هلاكت انداختند . »\r\nدر اين موقع هارون به خشم آمد و نسبت به آن حضرت با تندى رفتار كرد .\r\nروايت ديگرى را كه صدوق آورده ، حاكى از آن است كه يك بار هارون كسى را دنبال موسى بن جعفر عليه السّلام فرستاد و دستور داد تا هر چه زودتر حضرت را حاضر كنند .\r\nوقتى مأمور خليفه در مدينه به حضور آن حضرت رسيد و از ايشان خواست نزد خليفه حاضر شود ، امام فرمود :\r\nلو لا انّى سمعت فى خبر عن جدّى رسول اللّه صلّى اللّه عليه و آله انّ طاعة السّلطان للتّقية واجبة اذا ما جئت .\r\nاگر خبرى از جدم نشنيده بودم كه اطاعت از سلطان به جهت تقيه واجب است هرگز پيش او نمىآمدم .\r\nو وقتى نزد رشيد حاضر شد او غضب خود را پنهان كرد و به نوازش امام پرداخت و پرسيد : چرا به ديدار ما نمىآيى ؟ امام فرمود :\r\nسعة مملكتك و حبّك للدّنيا .\r\nپهناورى كشورت و دنيا دوستى تو مانع از آن مىشود .\r\nپس از آن رشيد هدايايى به آن حضرت داد كه دربارهء هدايا فرمود :\r\nو الله لو لا انّى أرى أن أ تزوّج بها من عذّاب بنى طالب لئلّا ينقطع نسله ابدا ما\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nقبلتها . « 1 »\r\nبه خدا قسم اگر من در فكر تزويج عذبهاى آل ابى طالب نبودم تا نسل او براى هميشه قطع نشود ، هرگز اين هدايا را نمىپذيرفتم .\r\n\r\nبخش دوم دربارهء زندانى شدن امام ، اخبار متعدد و مختلفى نقل شده است .\r\nآنچه از مجموع اين روايات استفاده مىشود ، اين است كه امام كاظم عليه السّلام دو بار به دست هارون به زندان افتاده است كه مرتبهء دوم آن از سال 179 تا 183 ؛ يعنى به مدت چهار سال به طول انجاميده و به شهادت آن حضرت منجر شده است . دربارهء مرتبهء نخست زندان اوّل مدّت قيد نشده است . دربارهء دليل زندانى شدن امام در اين دو بار كه هر دو به دست هارون بوده غير از اشارات مورّخان ، « 2 » نقلهايى است حاكى از آزادى امام از زندان اوّل هارون كه آن را بسيارى از روات اخبار ، نقل كرده‌اند .\r\nمسعودى مىنويسد : عبد الله بن مالك خزاعى ، مسئول خانهء رشيد و رئيس شرطهء او مىگويد :\r\nفرستادهء هارون زمانى كه هيچ‌گاه در چنان اوقاتى پيش من نمىآمد ، وارد شده و حتى مجال پوشيدن لباس به من نداد و با آن حال مرا پيش هارون برد . وقتى وارد شدم سلام كرده ، نشستم . سكوت همه جا را فرا گرفته بود . حيرت عجيبى به من دست داد و هر آن بر نگرانيم من مىافزود . در اين هنگام هارون از من پرسيد : عبد الله ! مىدانى چرا تو را احضار كرده‌ام ؟ گفتم : نه به خدا ، گفت : يك حبشى را در خواب ديدم كه حربه‌اى به دست گرفته و به من مىگفت : اگر همين حالا موسى بن جعفر را آزاد نكنى با اين حربه سرت را از تن جدا مىكنم . اكنون برو و او را آزاد كن و سى هزار درهم به وى بده و به او بگو كه اگر مىخواهد همين جا بماند و هر نيازى كه داشته باشد بر آورده مىكنيم ؛ اگر هم مىخواهد به مدينه بازگردد ، وسائل حركت او را آماده كن . با ناباورى سه بار پرسيدم : دستور مىدهيد موسى بن جعفر را آزاد كنم ؟ هر مرتبه\r\n\r\n\r\n","description":"","footnote":"\r\n( 1 ) . عيون اخبار الرضا ، ج 1 ، ص 76\r\n( 2 ) . نك : عيون اخبار الرضا ، ج 1 ، ص 93\r\n","page_name":" 393 ","page_number":393},
  {"content":"\r\n\r\nسخن خود را تكرار و بر آن تأكيد ورزيد . از پيش هارون بيرون آمده و وارد زندان شدم . وقتى موسى بن جعفر مرا ديد وحشت زده در برابر من بپاخاست . او خيال مىكرد كه من مأمور شكنجه و اذيت او هستم . گفتم آرام باشيد ، من دستور دارم شما را همين لحظه آزاد كرده و سى هزار درهم در اختيارتان بگذارم . حضرت موسى بن جعفر پس از شنيدن حرفهاى من چنين فرمود : اكنون جدم رسول خدا را در خواب ديدم كه مىفرمود : يا موسى حبست مظلوما ؛ ( تو از راه ستم زندانى شده‌اى ) . اين دعا را بخوان كه همين امشب از زندان خلاص خواهى شد و سپس آن دعا را خواند « 1 »\r\nنقل اين روايت در كتب تاريخى ديگر ، نشانهء شهرت آن در ميان مورخان است ، گرچه در اين نقلها تفاوتهايى در اسامى افراد و مسائل ديگر وجود دارد .\r\nمرحوم صدوق اين روايت را با تفصيل بيشترى نقل كرده است . « 2 » اشاره شد كه شبيه اين حادثه در زمان مهدى عباسى نيز رخ داده است .\r\nدر هر حال اين خبر حاكى از آن است كه هارون نسبت به علويان حساسيت فراوانى داشته و سخت مراقب امام كاظم عليه السّلام نيز بوده است . گفتنى است كه مشى امامان شيعه كه در عمل حركت در مسيرى فرهنگى بود ، از شدت برخورد عباسيان با آنها مىكاست . امامان شيعه دقيقا تقيه را به همين معنا به كار برده و هر نوع تشكل درونى را در پردهء تقيه حفظ مىكردند . اين تشكل هم نوعى ارتباط علمى و امامتى بود و طرح و توطئهء سياسى در آن وجود نداشت . دانسته است كه اين مقدار نيز مورد قبول حكومت نبود ، چرا كه آنها ، اين قبيل مسائل را مقدمهء اقدامات سياسى گستردهء بعدى مىديد . در حقيقت ارتباط امام و شيعيان ، و نيز تعيين وكيل ، مىتوانست وسيله‌اى براى مقاصد سياسى در جهت براندازى حكومت و جايگزينى حكومت جديد باشد .\r\nكارى كه خود عباسيان كردند . در نهايت تهديدى كه هارون از ناحيهء امام براى حكومت خويش احساس كرد سبب شد تا سخت مراقب امام باشد . بايد حسادت برخى از علويان را نسبت به موقعيت امام و سخن‌چينى آنها را از نظر دور نداشت .\r\n\r\n\r\n","description":"","footnote":"\r\n( 1 ) . مروج الذهب ج 3 ، ص 356 ؛ شذرات الذهب ج 1 ، ص 304 ؛ وفيات الاعيان ج 5 ، صص 301 - 309\r\n( 2 ) . عيون الاخبار الرضا ، ج 1 ، ص 273 ؛ امالى صدوق ، ص 226 ؛ مسند الامام الكاظم ج 1 ، ص 92\r\n","page_name":" 394 ","page_number":394},
  {"content":"\r\n\r\nآنها به دروغ گزارشاتى به حكومت مىدادند كه سبب تحريك آنها بر ضد امام مىشدند .\r\n\r\nنمونه‌اى از حوادثى كه منجر به زندانى شدن امام گرديد :\r\nپيش از آوردن شرح برخوردهايى كه به زندانى شدن امام انجاميد ، لازم است اين نكته را بدانيم كه از دلايل نفوذ علويان ، آن بود كه مردم آنان را به چشم فرزندان رسول خدا صلّى اللّه عليه و آله مىنگريستند . اين چيزى است كه خود آن حضرت نيز مكرر بيان مىكردند . در برابر ، امويان و عباسيان سخت با اين نظر مقابله مىكردند تا از حرمت علويان بكاهند . به نظر مىرسد خود رسول خدا صلّى اللّه عليه و آله در اين باره تعمد خاصى داشته است .\r\nبه هر روى اين كه حسنين عليهما السّلام فرزندان رسول خدا صلّى اللّه عليه و آله شناخته شوند ، مىتوانست سبب جلب توجه مسلمانان باشد . به همين دليل بود كه مخالفان و دشمنان اهل بيت همواره در صدد انكار اين اصل بر آمده و در طول تاريخ - با وجود آن كه اكثريت جامعهء مسلمانان از تسنن و تشيع ، آنها را به عنوان فرزند رسول خدا صلّى اللّه عليه و آله پذيرفته بودند - حكّام كوشيده‌اند تا در برابر آن موضعگيرى كنند . معاويه ، از اين كه آنها به عنوان فرزندان رسول خدا شناخته شوند ، به سختى خشمگين بود و اصرار داشت كه مردم آنان را فرزندان على عليه السّلام بدانند ، « 1 » عمرو بن عاص نيز از اين مسأله نفرت داشت . « 2 » حجّاج نيز در اين باره موضع تندى داشت ؛ به طورى كه وقتى به او خبر دادند يحيى بن يعمر ، حسن و حسين را فرزند رسول خدا مىداند ، او را از خراسان فرا خواند و زير فشار گذاشت تا دليلى از قرآن براى ادعاى خود بياورد . او نيز آيهء 85 از سورهء انعام را كه به صراحت حضرت عيسى را فرزند ابراهيم عليه السّلام معرفى مىكند براى او خواند و چنين استدلال كرد :\r\nدر صورتى كه قرآن عيسى را ، كه جز از طريق مادر به ابراهيم پيوندى نداشته ، فرزند آن حضرت مىداند ، چگونه حسنين عليهما السّلام نمىتوانند فرزندان رسول خدا صلّى اللّه عليه و آله\r\n\r\n\r\n","description":"","footnote":"\r\n( 1 ) . كشف الغمه ، ج 2 ، ص 176\r\n( 2 ) . شرح نهج البلاغه ، ابن ابى الحديد ، ج 20 ، ص 334\r\n","page_name":" 395 ","page_number":395},
  {"content":"\r\n\r\nشمرده شوند . « 1 » استاد جعفر مرتضى ، شواهد بيشترى براى اين مطلب آورده است . « 2 »\r\nاين مسأله در زمان هارون و در برخوردهاى او با اهل بيت پيامبر عليهم السّلام به ويژه امام كاظم عليه السّلام نيز مطرح بود و دست كم در يك برخورد ، تكيهء امام بر اين مطلب ، يكى از علل زندانى شدن آن حضرت مىتوانست به حساب آيد . در نقلى آمده : هارون الرشيد از امام كاظم عليه السّلام سؤال كرد : چگونه شما مىگوييد ما از ذرّيهء رسول خدا هستيم در حالى كه پيامبر فرزند ذكور نداشته و شما فرزندان دختر او هستيد ؟ آن حضرت دو دليل براى او ذكر كرد : نخست آيهء 85 سورهء انعام كه عيسى را فرزند ابراهيم مىشمارد .\r\nدوم آيهء مباهله كه در آن ، حسنين مصداق « و ابناءنا » دانسته شده‌اند . « 3 »\r\nاين مسأله براى عباسيان كه خود بنى اعمام رسول خدا صلّى اللّه عليه و آله بودند دشوارتر بود .\r\nآنها از اين راه براى اثبات خلافت خود بهره مىبردند . مروان بن ابى حفصه ، شعر خود را بر مبناى همين استدلال سروده است :\r\n أنى يكون و لا يكون و لم يكن * لبنى البنات وراثة الأعمام \r\nچگونه ممكن است و هرگز نشده و نخواهد شد كه حق عمو به فرزندان دختران ارث برسد .\r\nدر رد اين شعر ، اشعار ديگرى نقل شده است . « 4 »\r\nبا توجه به نظر فوق كه عباسيان مروج آن بودند ، بايد يادآورى كنيم كه شيعهء اماميه براى اثبات امامت ، هرگز به وراثت توجهى نداشته و تنها بر نصوص وارده از رسول خدا صلّى اللّه عليه و آله در اين رابطه و نصوص وارده از امام سابق دربارهء تعيين امام بعدى استناد جسته است . در برابر ، عباسيان بر وراثت تكيه مىكردند و مىكوشيدند تا حسنين و فرزندان آنها را نه به عنوان فرزندان رسول خدا صلّى اللّه عليه و آله بلكه به عنوان فرزندان امام على عليه السّلام معرفى نمايند تا بدين وسيله اهميّت و احترام فوق العادهء آنان را\r\n\r\n\r\n","description":"","footnote":"\r\n( 1 ) . وفيات الاعيان ج 6 ، ص 174 ؛ تفسير ابن كثير ج 2 ، ص 155 ؛ الدرّ المنثور ج 3 ، ص 28 ؛ نور الابصار ، ص 22 - 21\r\n( 2 ) . الحياة السياسية للامام الحسن عليه السّلام ، صص 35 - 34\r\n( 3 ) . نور الابصار ، صص 149 - 148 ؛ عيون اخبار الرضا ج 1 ، صص 85 - 84 ؛ الصواعق المحرقه ، ص 203 ؛ ينابيع الموده ، ص 435 ؛ مسند الامام الكاظم ج 1 ، ص 50\r\n( 4 ) . الاحتجاج ج 2 ، ص 167\r\n","page_name":" 396 ","page_number":396},
  {"content":"\r\n\r\nبه عنوان ابناء رسول الله در جامعه در معرض ترديد قرار دهند . طبيعى است كه بپذيريم نفوذ معنوى علويان در جوامع اهل سنت آن روز ايران ، يمن ، عراق و نقاط ديگر بدليل تصريحات پيامبر بر عظمت اهل بيت خود و مطرح كردن حسنين عليهما السّلام به عنوان « ابناءنا » بوده است .\r\nبنا به نقل ابن اثير ، هارون الرشيد كه در رمضان سال 179 به قصد عمره به مكه مىرفت در سر راه خود به مدينه آمد و وارد روضهء رسول خدا صلّى اللّه عليه و آله شد . وى براى جلب توجّه مردم به منظور اين كه رابطهء نسبى خويش با رسول خدا صلّى اللّه عليه و آله را به رخ آنها بكشد ، پس از زيارت مرقد مطهر ، به پيامبر اين چنين سلام داد : السّلام عليك يا رسول الله يا بن عمّ ؛ سلام بر تو اى رسول خدا اى پسر عمو . در اين هنگام موسى بن جعفر عليه السّلام كه در آن مجلس حاضر بود ، پيش آمد و خطاب به رسول خدا صلّى اللّه عليه و آله گفت : السّلام عليك يا ابة ؛ سلام بر تو اى پدر . با شنيدن اين سخن ، رنگ از رخسار هارون پريد و خطاب به امام كاظم عليه السّلام گفت : هذا الفخر يا ابا الحسن جدّا ؛ اين مايهء افتخار است اى ابو الحسن ) . پس از آن بود كه دستور توقيف آن حضرت را داد . « 1 » آنگاه هارون رو به يحيى بن جعفر كرده و گفت : أشهد أنّه أبوه حقّا . « 2 » ؛ قبول دارم كه رسول خدا حقا پدر اوست .\r\nزندانى شدن امام پس از آن ، نشان مىدهد كه اين ، يك حركت سياسى بر ضد هارون تلقى شده است . اين قبيل برخوردهاى امام كاظم عليه السّلام خطراتى را براى هارون در بر داشت .\r\n\r\nبخش سوم توقيف و زندانى شدن امام دلايل ديگرى نيز داشت ؛\r\nاز جمله اين كه شيعيان موظف بودند مطالب مربوط به امام و رهبرى را ، كه به آنها گفته مىشد ، مخفى نگاه داشته و اسرار رهبرى را افشا نكنند ؛ طبيعى است آنگاه كه مطالبى دربارهء امامت موسى بن جعفر عليه السّلام و مفترض الطاعه بودن آن حضرت در جايى مطرح مىشد ،\r\n\r\n\r\n","description":"","footnote":"\r\n( 1 ) . الكامل ، ج 6 ، ص 164 و نك : الاحتجاج ، ج 2 ، ص 165 ؛ روضة الواعظين ، ص 184 ؛ الصواعق المحرقه ، ص 204 ؛ مرآة الجنان ، ج 1 ، ص 395\r\n( 2 ) . كامل الزيارات ، ص 18 ؛ الكافى ج 4 ، ص 553\r\n","page_name":" 397 ","page_number":397},
  {"content":"\r\n\r\nمشكلاتى را براى امام و نيز براى افراد مطرح‌كننده در پى داشت . اين مسأله در زمان امام صادق عليه السّلام نيز ، كه منصور حساسيّت خاصى از خود نشان مىداد ، مطرح بود .\r\nاشاره كرديم كه رعايت اصل تقيه در ميان شيعيان سبب مىشد تا دشمن تصور كند شيعيان كمترين اقدام سياسى بر ضد آنها نخواهند داشت و نهايت آن كه امامان خود را تنها به عنوان امام فكرى و معنوى مىپذيرند . به همين دليل خلفا به علويان زيدى مذهب كه به طور دائم در پى شورش سياسى بودند توصيه مىكردند كه ، همانند عموزادگان خود - يعنى موسى بن جعفر - باشيد تا سالم بمانيد . « 1 »\r\nدر حقيقت امامان شيعه با وجود اعتقاد به انحصار امامت و رهبرى در خود و اثبات بطلان نظام حاكم ، قيام بر نظام حاكم را در آن شرايط روا نمىديدند ، چرا كه موفقيتى براى آن تصور نمىكردند . اين روال پذيرفته شده در ميان شيعيان امامى بود .\r\nدر عين حال ، گاهى به سبب افشاى همين اعتقاد كه امام كاظم عليه السّلام ، امام مفترض الطاعه است ، گرفتاريهايى براى جامعهء شيعه به وجود مىآمد .\r\nدربارهء زندانى شدن امام كاظم عليه السّلام ، بايد گفت يكى از دلايل زندانى شدن آن حضرت در همين ارتباط بوده است . در كتابهاى روايى شيعه بابى تحت عنوان « باب تحريم اذاعة الحق مع الخوف به » « 2 » آمده كه حاوى احاديث فراوانى در اين زمينه است .\r\nاين روايات از امامان مختلف به ويژه از امام صادق عليه السّلام مىباشد .\r\nدر رجال كشّى روايتى نسبتا طولانى از يونس بن عبد الرحمن نقل شده كه مىتواند نمونهء جالبى براى بحث مورد نظر باشد . وى مىنويسد : يحيى بن خالد برمكى ابتدا نظر مساعدى نسبت به هشام داشت ؛ امّا وقتى هارون به جهت شنيدن برخى از كلمات هشام بن حكم به او علاقه‌مند شد ، يحيى كوشيد تا هارون را عليه او تحريك كند . از جمله روزى در اين رابطه به هارون گفت :\r\nهو يزعم أنّ للّه في أرضه اماما مفروض الطّاعة . . . و يزعم أنّه لو أمره بالخروج لخرج و انّما نرى أنّه ممّن يرى الباد بالارض .\r\nاو فكر مىكند كه خداوند امام ديگرى جز تو در روى زمين دارد كه طاعتش\r\n\r\n\r\n","description":"","footnote":"\r\n( 1 ) . مقاتل الطالبيين ، ص 303\r\n( 2 ) . مستدرك الوسائل ج 12 ، ص 289\r\n","page_name":" 398 ","page_number":398},
  {"content":"\r\n\r\nواجب است . . . و اگر او را امر به قيام كند ، اطاعت مىكند ، و افزود : ما البته او را از كسانى مىدانستيم كه قائل به خروج نيست و سر جايش خواهد نشست .\r\nپس از آن هارون از يحيى خواست تا مجلسى از متكلّمان برپا سازد و هارون در پشت پرده بنشيند تا آنان در بحث آزاد باشند . مجلس برپا گرديد و بحث شروع شد ؛ اما به زودى به بن بست رسيد . يحيى پرسيد : آيا هشام بن حكم را به عنوان حكم قبول داريد ؟ گفتند او مريض است و گرنه قبولش دارند ، يحيى در پى هشام فرستاد .\r\nهشام ابتدا به خاطر پرهيزى كه از يحيى داشت نمىخواست در اين مجلس حاضر شود . به همين جهت گفت : با خدا عهد كرده‌ام پس از بهبودى به كوفه رفته و به طور كلى از بحث دورى گزيده و به عبادت خدا بپردازم . در نهايت به دنبال اصرار يحيى در مجلس حضور يافت و پس از اطلاع از مسألهء مورد اختلاف ، بعضى را تأييد و برخى ديگر را محكوم كرد . در پايان بحث يحيى از هشام خواست تا پيرامون فساد اين مطلب كه « انتخاب امام حق مردم است » اظهار نظر كند . هشام با اكراه در اين باره سخن گفت . يحيى از سليمان بن جرير كه كمى پيش از آن هشام قول او را رد كرده بود خواست كه در اين باره از هشام نظر خواهى كند . او سؤال خود را دربارهء امير المؤمنين على عليه السّلام شروع كرد و گفت : آيا او را مفترض الطّاعه مىداند ؟ هشام گفت : آرى . وى گفت : اگر امام بعد از او دستور خروج دهد خروج مىكنى ؟ گفت : او چنين دستورى به من نمىدهد . . . سخن كه به اينجا رسيد هشام گفت : اگر تو مىخواهى كه بگويم ، اگر او دستور دهد خروج مىكنم ، آرى چنين است . هارون كه در پس پرده نشسته بود از اين سخن برآشفت . . . پس از آن بود كه دنبال امام كاظم عليه السّلام فرستاد و او را به زندان انداخت .\r\nيونس بن عبد الرحمن پس از ذكر اين خبر مىافزايد : اين و جز اين ، از دلايل زندانى شدن امام بود .\r\nو پس از آن هشام به كوفه رفته و در خانهء ابن اشرف دار فانى را وداع گفت . « 1 »\r\nدر روايت ديگرى آمده : هشام از طرف امام امر به سكوت شده بود ولى ديرى نپاييد كه سكوت را شكست و عبد الرحمن بن حجّاج يكى از ياران امام در اين باره او\r\n\r\n\r\n","description":"","footnote":"\r\n( 1 ) . رجال كشى ، صص 262 - 256\r\n","page_name":" 399 ","page_number":399},
  {"content":"\r\n\r\nرا مورد توبيخ قرار داد و گفت : چرا سكوت خود را شكستى . . . و سپس از قول امام به او گفت : آيا شركت در خون مسلمانى ، تو را خوش‌حال مىكند ؟ هشام گفت : نه ، عبد الرحمن گفت : پس چرا شركت مىكنى ؟ اگر ساكت شدى كه هيچ و گرنه سر امام را به تيغ جلاد خواهى سپرد .\r\nدر پايان روايت آمده : فما سكت حتّى كان من امره ما كان عليه السّلام ؛ « 1 » هشام سكوت را مراعات نكرد تا اين كه آنچه نبايد بشود اتفاق افتاد .\r\nاين ممكن است كه مخالفان هشام در شيعه ، در اين باره افراط كرده باشند .\r\nدر نقل ديگرى آمده كه هارون از پشت پرده بحث را زير نظر گرفته بود و حاضران تصميم گرفته بودند كه جز دربارهء امامت با هشام سخن نگويند . پس از آن هارون كه در پس پرده سخنان هشام را مىشنود بر آشفته ، مىگويد :\r\nمثل هذا و يبقى لى ملكى واحدة ؟ فو الله للسان هذا أبلغ في قلوب النّاس من مائة ألف سيف ؛ با وجود چنين شخصى ، حكومت من يك ساعت هم دوام نخواهد آورد . زبان اين مرد نافذتر از صد هزار شمشير است .\r\nهشام احساس خطر كرد و متوارى شد و هارون چون او را نيافت برادران و ياران او را توقيف كرده و به زندان انداخت اما پس از چندى كه خبر فوت هشام به او رسيد آنها را آزاد ساخت . « 2 »\r\nمرحوم صدوق در جاى ديگرى از جمله علل به شهادت رسيدن امام كاظم عليه السّلام را آگاهى يافتن هارون از اعتقاد شيعيان به امامت امام دانسته است . هارون فهميد كه شيعيان شب و روز به خدمت امام مىرسند . و به خاطر ترس از جان و از دست دادن سلطنتش آن حضرت را به شهادت رسانيد . « 3 »\r\nسعايت برخى از نزديكان امام را نيز بايد بر كينهء شخصى يحيى بن خالد برمكى نسبت به آن حضرت افزود . شيخ مفيد و ابو الفرج اصفهانى در اين باره روايت مسندى نقل كرده‌اند كه خلاصهء آن چنين است : يحيى بن خالد برمكى از اين كه\r\n\r\n\r\n","description":"","footnote":"\r\n( 1 ) . همان ، 271\r\n( 2 ) . كمال الدين ، 362 ؛ بحار الانوار ج 48 ، صص 204 - 197 ؛ مسند الامام الكاظم ج 1 ، ص 399\r\n( 3 ) . عيون اخبار الرضا ص 100\r\n","page_name":" 400 ","page_number":400},
  {"content":"\r\n\r\nهارون فرزند خود را به منظور تربيت نزد جعفر بن محمّد بن اشعث كه اعتقاد به امامت كاظم عليه السّلام داشت ، سپرده بود ناراحت بود . به همين جهت نزد هارون از وى بدگويى مىكرد ( و گويا براى انتقام از وى ، خواست تا بر ضد امام كاظم عليه السّلام توطئه‌اى بچيند . ) لذا در پى يافتن شخصى از علويان كه عامل مناسبى براى دسيسه چينىهاى او باشد برآمد . وى پس از پرس‌وجوى فراوان ، على بن اسماعيل بن جعفر صادق را كه مردى فقير بود يافت و با كمك مالى به وى ، او را براى حضور در مجلس هارون ، تشويق كرد تا به وسيلهء او نقشه‌هاى خود را بر ضد امام كاظم عليه السّلام عملى سازد . زمانى كه على بن اسماعيل با حضور در مجلس هارون موافقت كرد ، امام تلاش نمود تا با كمك مالى و اداى دين وى ، او را از اين كار منصرف كند ، امّا او نزد هارون رفت و در حضور او بر ضد امام سخن گفت . « 1 »\r\nاين مطلب را نيز دليل ديگرى براى زندانى شدن امام عليه السّلام دانسته‌اند .\r\nشيخ صدوق اين روايت را به صورت دقيقتر و كاملتر آورده و پس از يادآورى ارتباط پنهانى جعفر بن اشعث با امام كاظم عليه السّلام مىنويسد : پس از سعايت يحيى دربارهء جعفر ، هارون او را خواست و به او گفت : شنيده‌ام كه خمس اموال و حتى پولهايى را كه به تو داده‌ام ، براى موسى بن جعفر فرستاده‌اى . جعفر با آوردن پولها پيش هارون ، توطئه خبرچينان را نقش بر آب كرده و هارون را از خود مطمئن ساخت . پس از آن بود كه يحيى بن خالد به فكر على بن اسماعيل افتاد . در حقيقت آخرين بارى كه امام به زندان افتاد ، به همين دليل بود .\r\nشيخ مفيد پس از نقل روايت فوق مىافزايد : در همان سال ( سال 179 ) هارون الرشيد به حج آمد و در مدينه دستور توقيف امام را صادر كرد .\r\nقبل از آن كه اشاره به دستگيرى امام كنيم ، لازم به يادآورى است كه در برخى از منابع ، به جاى على بن اسماعيل بن جعفر صادق عليه السّلام ، محمّد بن اسماعيل ذكر شده است .\r\nدر منبع ديگرى آمده : محمّد بن اسماعيل همراه عمويش موسى كاظم عليه السّلام بود .\r\nاو در نامه‌اى كه به هارون نوشت :\r\n\r\n\r\n","description":"","footnote":"\r\n( 1 ) . الارشاد ، ص 279 ؛ مسند الامام الكاظم ج 1 ، 115 ؛ مناقب ابن شهر آشوب ج 4 ، 371\r\n","page_name":" 401 ","page_number":401},
  {"content":"\r\n\r\nما علمت أنّ فى الارض خليفتين يجبى اليهما الخراج .\r\nتاكنون نشنيده بودم كه در روى زمين دو خليفه باشد كه خراج نزد آنها برده شود .\r\nمنظور از اين سخن سعايت از امام كاظم عليه السّلام بود كه بلافاصله پس از آن ، امام دستگير و زندانى شد و همين زندان تا شهادت آن حضرت به طول انجاميد . « 1 »\r\nاين نقل را ابن شهر آشوب نيز آورده است . . . « 2 »\r\nاين دو روايت كه يكى دربارهء على بن اسماعيل و ديگرى دربارهء محمّد بن اسماعيل وارد شده است ، از جهات مختلف شباهتهايى با هم دارند . طبعا بايد يكى از اينها درست باشد .\r\nمعروف است هارون يك سال به حج مىرفت و سال ديگر به جنگ . در سال 179 كه نوبت سفر حج بود به مدينه آمد و در ميان كسانى از اشراف مدينه ، كه به استقبال او آمده بودند و امام كاظم عليه السّلام نيز حضور داشت به حرام وارد گرديد . هارون كه از فعاليت‌هاى پنهانى او اطلاع داشت ، وقتى در كنار ضريح رسول خدا صلّى اللّه عليه و آله آمد با خطاب به قبر پيغمبر گفت : يا رسول اللّه ! أعتذر اليك من شىء أريد أفعله ، أريد أحبس موسى بن جعفر فإنّه يريد التّشتّت بين أمّتك و سفك دمائها . « 3 »\r\nاى رسول خدا ! من از آنچه مىخواهم انجام دهم عذر مىخواهم . مىخواهم موسى بن جعفر را دستگير كرده ، به زندان بيندازم ، زيرا او مىخواهد ميان امّت تو اختلاف اندازد و خون آنها را بريزد .\r\nاين ظاهرسازى از هارون بدان جهت بود كه مردم موسى بن جعفر عليه السّلام را فرزند رسول خدا مىدانستند و عذر خواهىاش از رسول خدا ، براى توجيه اين اقدام بود .\r\nدر نگاه مردم كه به دنبال آگاهى از انگيزهء چنين اقدامى بودند و همواره به صورت سؤال برايشان مطرح بود ، تفرقه‌افكنى ميان امّت دليل قانع كننده‌اى به نظر مىآمد .\r\nنقل فوق نشان مىدهد كه امام كاظم عليه السّلام در مدينه مورد توجه مردم بوده و به همين\r\n\r\n\r\n","description":"","footnote":"\r\n( 1 ) . سرّ السلسلة العلويه ، ص 35 ؛ مسند الامام الكاظم ج 1 ، ص 127 به نقل از بخارى .\r\n( 2 ) . المناقب ، ابن شهر آشوب ج 2 ، ص 385\r\n( 3 ) . الارشاد ، ص 280\r\n","page_name":" 402 ","page_number":402},
  {"content":"\r\n\r\nجهت هارون با آن همه سلطه و قدرت ، مجبور بود تا دست به چنين توجيهاتى بزند تا اقدامش از طرف مردم مورد انكار و نفرت قرار نگيرد . هارون در همان مسجد دستور توقيف حضرت را صادر كرد . « 1 » وى دستور داد تا دو كاروان آماده كرده ، يكى را به سمت كوفه و ديگرى را به سمت بصره بفرستند . او امام را همراه يكى از اين دو كاروان روانه ساخت . اين كار به اين دليل انجام گرفت تا مردم ندانند امام در كجا زندانى مىشود . « 2 »\r\nابو الفرج اصفهانى پس از آن مىنويسد : رشيد ، امام كاظم عليه السّلام را نزد حاكم بصره ، عيسى بن جعفر بن منصور فرستاد ؛ امام چندى در زندان او بسر برد ، اما در نهايت ، عيسى از اين كار خسته شد و به هارون نوشت تا او را تحويل شخص ديگرى بدهد .\r\nدر غير اين صورت او را آزاد خواهد كرد ، زيرا در تمام اين مدت كوشيده تا شاهدى بر ضد امام به دست آورد ، اما چيزى نيافته است .\r\nجالب اينجا است كه عيسى در ادامهء نامه چنين مىنويسد :\r\nحتّى انّى لأستمع عليه اذا دعا لعلّه يدعو علىّ او عليك فما اسمعه يدعو الّا لنفسه يسأل الله الرّحمة و المغفرة . « 3 »\r\nحتى من موقعى كه او مشغول دعا است گوش دادم ببينم ، آيا براى من يا تو نفرين مىكند يا نه ، چيزى جز دعا براى خودش نشنيدم . او تنها از خداوند براى خويش طلب رحمت و مغفرت مىكرد .\r\nاين نهايت زهد و پارسايى امام و در عين حال شدّت تقيّه و پنهانكارى آن حضرت را نشان مىدهد .\r\nپس از آن ، امام را تحويل فضل بن ربيع دادند . امام مدتى طولانى نزد وى زندانى بود . گفته شده كه از او خواستند تا آن حضرت را به قتل برساند ، اما او از اين كار سرباز زد . پس از آن ، حضرت را تحويل فضل بن يحيى دادند و مدتى نيز در زندان او\r\n\r\n\r\n","description":"","footnote":"\r\n( 1 ) . الارشاد و نك : روضة الواعظين ، ص 187\r\n( 2 ) . مرحوم صدوق مىنويسد : فرداى آن روز در حالى كه در جايگاه رسول خدا بود در حال نماز او را دستگير كردند . عيون اخبار الرضا ج 1 ، ص 73\r\n( 3 ) . مقاتل الطالبيين ، ص 335 ؛ الائمة الاثنى عشر ، ابن طولون ، ص 91 ؛ جهاد الشيعة ، ص 302\r\n","page_name":" 403 ","page_number":403},
  {"content":"\r\n\r\nبسر برد . مطابق نقل مورّخان او حرمت امام را پاس مىداشت . خبر به هارون رسيد كه امام كاظم عليه السّلام در آنجا در رفاه كامل بسر برده و از آزادى كافى برخوردار است . در اين زمان رشيد در شهر رقّه « 1 » بود . به محض دريافت گزارش ، از دست فضل چنان عصبانى شد كه در مجلس به طور علنى دستور داد تا او را لعن و نفرين نمايند ، زيرا بر خليفه عصيان كرده است و به خاطر همين عمل صد ضربه شلاق نيز بر او زده شد . پس از آن امام كاظم عليه السّلام را تحويل زندانبان ديگرى بنام سندى بن شاهك دادند . « 2 »\r\n\r\nشهادت امام كاظم عليه السّلام\r\nيحيى بن خالد كه از اين پيش آمد نگران شده بود ، نزد هارون رفت و با عذر خواهى از عمل فضل ، خود خواستهء هارون را كه به شهادت رساندن امام بود ، به دست سندى بن شاهك انجام داد . « 3 » روايات چندى در اين كه يحيى بن خالد عامل به شهادت رساندن امام بوده در دست است . به نقل ابو الفرج و ديگران ، او به صورت ظاهر براى كار ديگرى ، ولى در واقع براى به شهادت رساندن آن حضرت به بغداد رفت . اين پنهانكارى او حكايت از آن دارد كه وى بر آن نبوده تا مسئوليت اين اقدام را بپذيرد .\r\nپيش از اين دشمنى او را در جريان هشام بن حكم با امام كاظم عليه السّلام ديديم . در اين صورت اين سخن كه او در باطن به امام اعتقاد داشته نبايد درست باشد .\r\nدر روايتى از امام رضا عليه السّلام آمده كه به آن حضرت عرض شد : آيا يحيى بن خالد پدرتان را مسموم كرد ؟ امام آن را تأكيد فرمود . « 4 » اين مطلب در روايات ديگرى نيز آمده است . « 5 »\r\nدر اصل شهادت امام ، بر حسب گواهى بيشتر مورّخان ترديدى وجود ندارد اما از آنجا كه شهادت امام مخفيانه صورت گرفته و حاكمان عباسى فريبكارانه به مردم اعلام كردند كه آن حضرت به مرگ طبيعى از دنيا رفته ، برخى از مورخان تحت تأثير قرار گرفته و در كتابهاى خود مرگ آن حضرت را طبيعى گزارش كرده‌اند . برخى از\r\n\r\n\r\n","description":"","footnote":"\r\n( 1 ) . رقّه شهرى است در قسمت شرقى فرات .\r\n( 2 ) . مقاتل الطالبيين ، ص 336\r\n( 3 ) . همان ، ص 335\r\n( 4 ) . رجال كشى ، ص 503\r\n( 5 ) . دلائل الامامه ، ص 147\r\n","page_name":" 404 ","page_number":404},
  {"content":"\r\n\r\nاينان ، خبر شهادت را با عبارت « چنين گفته شده » آورده‌اند . « 1 »\r\nدربارهء كيفيت شهادت امام سه روايت مختلف نقل شده است :\r\n1 - شهادت آن حضرت در پى مسموم كردن امام صورت گرفته است . اين در روايتى از امام رضا عليه السّلام آمده است . همينطور روايات ديگرى كه يحيى بن خالد را به قتل آن حضرت متهم مىكند ، اين نكته آمده است .\r\n2 - در نقلى آمده است كه آن حضرت را در فرشى پيچانده و چنان فشار داده‌اند كه حضرت به شهادت رسيده است . « 2 »\r\n3 - روايت ديگر آن است كه مستوفى نقل كرده : شيعه گويند به فرمان هارون الرشيد سرب گداخته در حلق او ريختند . « 3 »\r\nدر اين باره روايتى كه بيش از همه شهرت دارد ، مسموم ساختن امام است . پس از شهادت امام ، جسد مبارك آن حضرت را به دو دليل در معرض ديد خواص اهل بغداد و عموم مردم قرار دادند :\r\nالف : بنا به نوشته اربلى ، سندى بن شاهك ، فقها و وجوه اهل بغداد را كه هيثم بن عدى نيز در ميان آنها ديده مىشد ، بر سر جسد مبارك امام آورد تا ببينند زخم و جراحت و يا آثار خفگى در بدن آن حضرت وجود ندارد و به مرگ طبيعى از دنيا رفته است .\r\nب : از آنجا كه برخى از شيعيان معتقد به مهدويت آن حضرت بودند و يا احتمال داشت اعتقاد به مهدويت او پيدا كنند ، جسد امام را روى پل بغداد بر زمين نهادند و يحيى بن خالد دستور داد تا فرياد زنند : اين موسى بن جعفر است كه رافضه معتقدند او نمرده است . پس از آن مردم آمده و او را در حالى كه از دنيا رفته بود نگاه كردند . آنگاه جنازه را در « باب التين » بغداد در مقبرهء قريشىها دفن كردند . « 4 »\r\nتاريخ شهادت امام بنا به نقل شيخ صدوق 25 رجب 183 بنا به نقل شيخ مفيد 24 رجب ، و در نقل مستوفى ، روز جمعه 14 صفر بوده است .\r\n\r\n\r\n","description":"","footnote":"\r\n( 1 ) . نك : وفيات الاعيان ج 5 ، ص 310 ؛ عمدة الطالب ، ص 196\r\n( 2 ) . مقاتل الطالبيين ، ص 336\r\n( 3 ) . تاريخ گزيده ، ص 204\r\n( 4 ) . كشف الغمه ج 2 ، ص 234\r\n","page_name":" 405 ","page_number":405},
  {"content":"\r\n\r\n\r\nنمونه‌هاى ديگر از مبارزهء امام با خلافت\r\nجز آنچه گذشت ، نمونه‌هاى ديگرى از مبارزه امام و برخورد او با دستگاه حاكم عباسى نقل شده است . از آن جمله ، نوعى مبارزهء منفى است ، مبارزه‌اى كه گرچه در قالب نقشه‌هاى براندازى نيست ؛ بر عدم مشروعيّت نظام تأكيد كرده و مىكوشد تا اعتماد مردم را نسبت به آن سست كند . نكتهء مهم در مبارزهء منفى ، عدم همكارى است ؛ امرى كه به خودى خود ، عدم مشروعيّت هيأت حاكمه را نشان مىدهد . شيوع و رسوخ چنين نگرشى نسبت به يك حكومت در ميان مردم ، خطر عمده‌اى براى آن بشمار مىرود ، زيرا با عدم اعتقاد مردم به مشروعيت حكومت ، هر آن ممكن است جنبشى براى براندازى آن ايجاد شده و مردم به آن جنبش بپيوندند .\r\nدربارهء برخورد امام با صفوان بن مهران جمّال آمده است : زمانى كه وى به عنوان يك شيعه خدمت امام كاظم عليه السّلام مشرف شد ، آن حضرت به او فرمودند :\r\nيا صفوان كلّ شىء منك حسن جميل ما خلا شيئا واحدا . همهء كارهاى تو نيكو و زيبا است جز يك كار . صفوان پرسيد : اى فرزند رسول خدا ! آن چيست ؟ امام فرمود :\r\nاكراءك جمالك من هذا الرّجل - يعنى هارون - اين كه شترهايت را به هارون كرايه مىدهى .\r\nصفوان گفت : من شترهايم را براى لهو و صيد و امثال آن به وى كرايه نمىدهم ، بلكه تنها براى سفر حج اين كار را انجام مىدهد . در اين كار او خودش هم مباشرتى ندارد بلكه ديگران را براى آن اجير مىكند . امام فرمود : يا صفوان أ يقع كراءك عليهم ؟\r\nآيا به نظر تو كرايه دادن شترانت به آنها صحيح است ؟ صفوان گفت : آرى . امام فرمود : أ تحبّ بقائهم حتّى يخرج كراءك ؟ آيا دوست دارى آنها تا انقضاى مدت كرايه و پس دادن شترانت زنده بمانند ؟ صفوان گفت : آرى . امام فرمود : فمن أحبّ بقائهم فهو منهم ، و من كان منهم كان ورد النّار . هر كس بخواهد آنها زنده بمانند ، در صف آنان قرار مىگيرد و هر كس كه از آنها باشد داخل جهنم مىشود .\r\nپس از آن ، صفوان تمامى شتران خود را فروخت و وقتى هارون از علت اين كار پرسيد ، جواب داد : ديگر پير شده‌ام و غلامانم چنان كه بايد به اين كار نمىرسند .\r\nهارون گفت : مىدانم به اشارهء چه كسى شترانت را فروخته‌اى ؛ موسى بن جعفر\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nتو را به اين كار واداشته است . او گفت : مرا با موسى بن جعفر چه‌كار ! هارون گفت : دع عنك هذا ، فوالله لو لا حسن صحبتك لقتلتك . « 1 » اين حرفها را كنار بگذار ، به خدا اگر به خاطر صفاى مصاحبت با تو نبود تو را مىكشتم .\r\nنوع ديگر از برخورد امام كاظم عليه السّلام با خلافت عباسى ، حركتى بود كه امام در برخورد با على بن يقطين داشت و از وى خواست تا در دربار عباسى بماند و بكوشد تا شيعيان را از گرفتارى نجات دهد . على بن يقطين در شمار اصحاب خاص امام كاظم عليه السّلام بود كه در دستگاه خلافت عباسى داراى نفوذ بود . او در دورهء مهدى و هارون نفوذ فراوانى داشت و از آن به نفع شيعيان بهره‌گيرى مىكرد . زمانى كه او از امام خواست اجازه دهد تا خدمت دستگاه خلافت را ترك گويد امام از دادن چنين اجازه‌اى خوددارى كرده و فرمود :\r\nلا تفعل فانّ لنا انسا و لاخوانك بك عزّا و عسى أن يجبر الله بك كسرا و يكسر بك نائرة المخالفين عن أولياءه ؛ يا علىّ كفّارة اعمالكم الإحسان الى إخوانكم « 2 »\r\nاين كار را نكن كه ما به تو در آنجا انس گرفته‌ايم و تو مايهء عزّت برادرانت ( شيعه ) هستى و شايد خدا به وسيلهء تو شكستى از دوستانش را جبران نموده و توطئه‌هاى مخالفان را دربارهء آنها بكشند . اى على ! كفّاره گناهان شما همانا نيكى به برادرانتان است .\r\nدر روايت ديگرى آمده است كه امام در جواب او چنين فرمود :\r\nلا لك المخرج من عملهم و اتّق الله ؛ « 3 » تو را چاره‌اى جز ادامهء كارت نيست ، از خدا بترس .\r\nو در نقل ديگرى آمده كه وقتى امام به عراق آمد ، على بن يقطين از اين كه امام را در چنين حالى مىبيند اظهار تأسف كرد . امام به او فرمود : يا علىّ ! إنّ للّه تعالى أولياء مع أولياء الظّلمة يدفع بهم عن أولياءه و أنت منهم يا على . « 4 »\r\nاى على بن يقطين ! خدا را دوستانى در صفوف دوستان ستمكاران هست كه به\r\n\r\n\r\n","description":"","footnote":"\r\n( 1 ) . رجال كشى ، ص 441\r\n( 2 ) . بحار الانوار ، ج 48 ، ص 136\r\n( 3 ) . قرب الاسناد ، ص 126\r\n( 4 ) . رجال كشى ، ص 433\r\n","page_name":" 407 ","page_number":407},
  {"content":"\r\n\r\nوسيلهء آنها از دوستانش دفع شرّ مىكند و تو از آنها هستى .\r\nو در روايت ديگرى آمده : انّ للّه مع كلّ طاغية وزيرا من اولياءه يدفع به عنهم . « 1 »\r\nخدا را در كنار هر طغيانگرى ، يارانى هست كه به وسيلهء آنها بلاها را از دوستانش دفع مىكند .\r\nتأكيد امام بر درستى و حتى لزوم كار على بن يقطين و نيز توصيه‌هايى كه گذشت ، نشان مىدهد كه آن حضرت از وى در دفاع از حقوق شيعيانش بهره‌گيرى مىكرده است . دربارهء على بن يقطين خبر چينىهاى فراوانى شد كه با استفاده از تقيّه و راهنماييهاى امام كاظم از مهلكه نجات يافت . « 2 » ابن يقطين همچنين در حل پاره‌اى از مشكلات مذهبى كه حكومت با آن درگير مىشد مىكوشيد تا از نظرات امام كاظم عليه السّلام بهره‌گيرى كند . « 3 »\r\nمبارزه با علماى خود فروخته و فاسدى كه خود را در خدمت دربار عباسى قرار داده بودند ، نمونهء ديگرى از مبارزات امام كاظم عليه السّلام است كه در كلمات آن حضرت ديده مىشود . وجود اين افراد در دستگاه خلافت ، مشروعيّت آن را از نظر عوام تضمين مىكرد و به طور طبيعى عاملى در مقبوليت حكومت بود . به همين جهت چنين افرادى در دستگاه خلافت از محبوبيّت فراوانى نيز برخوردار بودند .\r\nدر روايتى از آن حضرت آمده كه رسول خدا صلّى اللّه عليه و آله فرمود : الفقهاء امناء الرّسل ما لم يدخلوا فى الدّنيا ؛ « 4 » فقها تا هنگامى كه خود را به دنيا نفروخته‌اند امناى پيامبرانند .\r\nسؤال شد : چگونه در دنيا داخل مىشوند ؟ حضرت فرمود : اتّباع السّلطان فإذا فعلوا ذلك فاحذروهم على أديانكم ؛ وقتى كه پيروى از حكّام نمايند . در اين زمان بر دين خود از آنان بترسيد .\r\nنمونهء چنين عالمانى كسانى بودند كه هارون هنگام شهادت امام ، از آنها بر مرگ طبيعى امام شهادت خواست و از وجهه آنها براى تحميق مردم استفاده كرد .\r\nبىمناسبت نيست در پايان اين بحث اين نقل را نيز بياوريم كه امام كاظم عليه السّلام\r\n\r\n\r\n","description":"","footnote":"\r\n( 1 ) . رجال كشى ، ص 435\r\n( 2 ) . الارشاد ، ص 275 - 274 ؛ الخرائج و الجرائح ، ص 297\r\n( 3 ) . تفسير عياشى ، ج 1 ، ص 185\r\n( 4 ) . بحار الانوار ، ج 2 ، ص 36\r\n","page_name":" 408 ","page_number":408},
  {"content":"\r\n\r\nشيعيان خود سفارش كرده بود تا ظاهرى آراسته و مرتب داشته و شخصيت اجتماعى خود را حفظ كنند . روزى آن حضرت ، يكى از شيعيان خود را ديد كه ماهيى در دست گرفته ، راه مىرود . خطاب به او فرمود : شما گروهى هستيد كه دشمنان زيادى داريد ؛ پس هر چه مىتوانيد ظاهرى آراسته داشته باشيد . « 1 »\r\n\r\nامام كاظم عليه السّلام و مباحث كلامى و فكرى\r\nاز جمله مذاهب اسلامى كه در اواخر قرن اول هجرى پيدا شد و پس از آن هم سهم عمده‌اى در درگيرىهاى فكرى جامعه اسلامى داشت ، مذهب اعتزال بود ، اصل اساسى اين مذهب ، توجيه مسائل دين در سايه عقل بود ، « و اصل بن عطاء » و « عمرو بن عبيد » از جمله مهمترين رهبران آن بودند . توجيه مسائل دينى در پرتو عقل ، چيزى نبود كه براى شيعيان قبول نباشد ، اما نكتهء مهم اين بود كه سپردن مقوله‌هاى دينى به دست عقل ، به طورى كه در توجيه و تحليل عقلى اين مقوله‌ها راه افراط سپرده شود ، نمىتوانست نتايج مطلوبى به بار آورد . از نمونه‌هاى آن انواع و اقسام عقايدى است كه به وسيلهء اين عقل‌گرايان دربارهء توحيد مطرح مىشد . گاهى صفات متضاد بر خدا نسبت داده و گاه برخى از صفاتى كه به تصريح قرآن ، خدا متّصف به آنها است از حضرت بارى سلب كرده‌اند . اين حركت براى شيعيان كه خود امام معصوم داشتند ، قابل قبول نبود . به ويژه كه در فرهنگ شيعه ، اصول‌گرايى ، به معناى توجه به احاديث رسول خدا صلّى اللّه عليه و آله از اساسىترين اصول محسوب مىشد . در كنار آن ، امامان خود در دفاع از حقانيت اسلام ، توجيهات عقلى نيز ارائه مىدادند . در همين زمينه ، شاگردانى هم تربيت شدند كه رسالت آنها دفاع عقلانى از دين و عقايد مذهب شيعه بود .\r\nدر برابر معتزله ، گروههايى از اهل حديث بودند كه گرفتار احاديث جعلى فراوانى بوده و در مسألهء توحيد ، گرفتار شبهات و مشكلات بسيارى بودند .\r\nبه هر روى ، در جامعهء آن زمان ، مبحث توحيد و صفات خدا ، اهميت فراوانى داشت . طبعا راهنماييهاى آن حضرت ، مىتوانست ، شيعيان را از تأويلات و\r\n\r\n\r\n","description":"","footnote":"\r\n( 1 ) . الكافى ، ج 6 ، ص 480 : « يا معشر الشّيعة إنّكم قد عاداكم الخلق فتزيّنوا لهم بما قدرتم عليه . . . »\r\n","page_name":" 409 ","page_number":409},
  {"content":"\r\n\r\nتوجيهات رايج نجات دهد .\r\nدر روايتى آمده است كه از آن حضرت دربارهء صفات خداوند پرسيدند . آن حضرت در پاسخ فرمود : لا تجاوزوا عمّا فى القرآن ؛ « 1 »\r\nاز آنچه در قرآن است پا فراتر نگذاريد .\r\nو در تعبير ديگرى فرمود :\r\nلا تتجاوز فى التّوحيد ما ذكره الله تعالى فى كتابه فتهلك ؛ « 2 » در مسألهء توحيد از آنچه خداى تبارك و تعالى در كتاب خود ذكر كرده پا فراتر نگذار كه هلاك مىشوى .\r\nو در روايت ديگر آمده است : إنّ الله أعلى و اجلّ من أن يبلغ كنه صفته ، فصفوه بما وصف به نفسه و كفّوا عمّا سوى ذلك . « 3 » خداوند بالاتر و بزرگتر از آن است كه كسى بتواند به حقيقت صفت او برسد ؛ پس او را همانگونه كه خودش توصيف فرموده بشناسيد و از غير آن دست برداريد .\r\nو زمانى كه خود مىخواست صفات خدا را بر شمرد ، تنها از مضامين قرآن بهره مىگرفت . « 4 » و در مقابل اهل حديث كه از مشبّهه بوده و با تشبّث به ظواهر آيات و روايات مىكوشيدند براى خدا صفات انسانى و مادى بتراشند ، موضع گرفته و خدا را از هر نوع تشبيه و صفت مادّى مبرّا مىساخت . « 5 »\r\nوقتى به آن حضرت گفته شد ، عدّه‌اى را عقيده بر آن است كه خدا به سماء الدّنيا ( آسمان دنيا ) نزول مىكند فرمود : إنّ اللّه لا ينزل و لا يحتاج إلى أن ينزل انّما منظره فى القرب و البعد سواء . « 6 » خدا تنزّل نمىكند و احتياجى بدان ندارد ؛ زيرا دور و نزديك به طور مساوى در منظر و معرض ديد اوست .\r\nكلمات دقيق و بسيار گرانبهايى پيرامون صفات خدا از موسى بن جعفر عليه السّلام رسيده « 7 » كه لازم است مرورى مستقل بر آنها داشته باشيم .\r\n\r\n\r\n","description":"","footnote":"\r\n( 1 ) . المحاسن ، ص 239 ؛ الكافى ، ج 1 ، ص 102\r\n( 2 ) . التوحيد ، ص 76\r\n( 3 ) . الكافى ، ج 1 ، ص 105\r\n( 4 ) . التوحيد ، ص 76\r\n( 5 ) . التوحيد ، صص 75 ، 97 ، 99\r\n( 6 ) . الكافى ، ج 1 ، ص 125 ؛ الاحتجاج ، ج 2 ، ص 156\r\n( 7 ) . التوحيد ، صص 141 ، 147 ، 175 ، 178 ، 183\r\n","page_name":" 410 ","page_number":410},
  {"content":"\r\n\r\n\r\nمواضع كلامى امام كاظم عليه السّلام در برابر اهل حديث\r\nكنار گذاشتن نصّ الهى دربارهء امامت على بن ابى طالب عليه السّلام آغاز اختلافات بعدى بود كه در ميان امّت اسلام به وجود آمد . به دنبال جايگزينى افراد ناصالح در منصب امامت ، آنان علاوه بر اين كه عهده‌دار رياست سياسى شدند ، كار تفسير دين و بيان فقه را نيز به دست گرفتند و از آنجا كه از لحاظ علمى توانايى نداشتند ، ديدگاههايى را مطرح كردند كه به طور طبيعى مشكلاتى را به وجود آورد . در اين زمينه ، نخستين درگيرى علمى در ظاهر ، مسألهء ارث پيامبر صلّى اللّه عليه و آله و نيز جنگ با مخالفان پرداخت زكات بود . « 1 » بعدها در دوران خلافت خلفا از اين دست اختلافات فراوان مطرح گرديد . در همين زمان ، گاه مسائل كلامى نيز مطرح شده و پاسخهايى از طرف خلفا داده مىشد . « 2 »\r\nافرادى كه به دلايلى نمىتوانستند ، اين پاسخها را بپذيرند راهى ديگر مىگزيدند و جاهلان دچار سردرگمى مىشدند . اين وضعيت به تدريج اختلافاتى در اين باره در جامعه اسلامى به وجود مىآورد .\r\nجلوگيرى از تدوين و نقل حديث ، نفوذ آثار فرهنگى يهود در ميان مسلمانان ، رسوخ دنيا طلبى و تفسير انحرافى دين براى تحكيم پايه‌هاى حكومت فاسد اموى و مهمتر از همه ، كنار زدن « اهل ذكر » از صحنه علمى و دينى و سياسى ، دامنهء اختلافات را گسترش داد و به زودى حوزهء عقايد هر گروه به طور اساسى از معتقدات ديگران جدا شد . امامان شيعه نيز از همان آغاز ، ديدگاههاى خود را تا آنجا كه ممكن بود ، براى عموم و در موارد ديگر براى شيعيان خود بيان كردند و مىكوشيدند آنان را از نفوذ عالمان و محدثان خود فروخته بازدارند . در دوران حكومت پنج سالهء امير مؤمنان عليه السّلام زمينه براى نشر عمومى فكر اهل بيت عليهم السّلام در عراق فراهم شد ، اما با پايان يافتن آن\r\n\r\n\r\n","description":"","footnote":"\r\n( 1 ) . الملل و النحل ، ج 1 ، ص 31\r\n( 2 ) . در اين باره توجه به اين روايت جالب است : اخرج اللالكائى فى السنة عن عبد الله بن عمر ، قال : جاء رجل الى ابى بكر ، فقال : أ رايت الزنا به قدر ؟ قال : نعم . قال : فان الله قدره علىّ ثم يعذبنى ؟ قال : نعم يا بن اللخناء ، اما و الله لو كان عندي انسان أمرت أن يلجأ انفك ( الغدير ، ج 7 ، ص 153 ، از تاريخ الخلفاء ، ص 65 ) . شخصى نزد ابو بكر آمد و از وى پرسيد : آيا زنا مقدر الهى است . ابو بكر گفت : آرى . آن شخص گفت : آيا خداوند خود تقدير مىكند و بعد هم مرا عذاب مىكند ؟ گفت : آرى اى فرزند شىء بدبو ، به خدا سوگند اگر كسى نزد من بود ، دستور مىدادم دماغت را خورد مىكرد .\r\n","page_name":" 411 ","page_number":411},
  {"content":"\r\n\r\nدوره ، بار ديگر محدثان و فقيهان وابسته به امويان جان گرفتند و در همراه ساختن مردم با حكومت كوشيدند .\r\nدر پايان قرن اول و اوايل قرن دوم هجرى ، جداى از شيعيان ، چندين فرقه فعال بودند . خوارج ، مرجئه ، جهميه و معتزله مهمترين آنها بودند . هر يك از اينان در زمينه‌اى خاص ، عقايدى داشتند و به ترويج آنها مشغول بودند . آنچه مىتوان گفت اين كه : حكومت اموى با هيچ يك از اين گروهها توافقى نداشت و عملا در خراسان با جهميه و مرجئه درگير بود ؛ چنان كه در نواحى دور دست جنوب ايران ، مشغول نبردهاى سخت با خوارج بود . معتزله نيز جز در مواردى محدود قدرت چندانى نيافتند . در اين ميان وضعيت شيعه نيز در برابر امويان و مذهب عثمانى ساخته آنان روشن بود .\r\nتوده مردم به پيروى از فرمانروايان خود ، به دنبال مذهبى بودند كه افرادى چون ابن شهاب زهرى و پيش از آن عروة بن زبير و پيشتر از وى ابو هريره و سمرة بن جندب انتشار مىدادند . آنها احساس مىكردند كه بايد مردم را به وسيلهء « حديث » فريب دهند ، حديث ، سخنان رسول خدا صلّى اللّه عليه و آله بود و به دليل بىتوجهى به آن در نسل اول صحابه و مخالفت با نوشتن آن به راحتى قابل جعل بود . بنابراين ، به زودى دامنهء نقل حديث گسترش يافت و با اين كه برخى از پيشوايان اهل سنت تصريح داشتند كه مجموع حديث پيامبر صلّى اللّه عليه و آله از چند صد حديث تجاوز نمىكند ، « 1 » از اواسط قرن دوم به بعد تعداد حديث به چندين هزار و پس از مدتى چند صد هزار رسيد . اين جعل حديث ، هم در زمينه فقه و هم در مسائل كلامى بود . جداى از جعل حديث ، تحريف در احاديث ، وسيله ديگرى براى تحريف دين بود .\r\nاز برخى نقلها چنين بر مىآيد كه در اوايل ، تنها تعدادى انگشت شمار حديث جعلى دربارهء تشبيه وجود داشت ، اما پس از چندى ابن خزيمه در كتاب التوحيد ، چندين هزار جمع‌آورى كرد . روال عادى جامعه بر اساس اين احاديث جعلى ، نظم دينى يافت . پيروان آن را « سنّى » ناميدند و مخالفان به عنوان « اهل بدعت » از دور\r\n\r\n\r\n","description":"","footnote":"\r\n( 1 ) . مقدمهء ابن خلدون ، ص 444 و نك : تاريخ بغداد ، ج 13 ، ص 416\r\n","page_name":" 412 ","page_number":412},
  {"content":"\r\n\r\nخارج شدند . بدين سان « اهل حديث » شكل گرفتند . در آغاز نام مذهب كسانى كه متمسك به اين احاديث بوده و ديگران را خارج از دين و مذهب تلقّى مىكردند ، مذهب عثمانى بود ، همان مذهبى كه جاحظ در تأييد و حمايت از آن ، كتابى با عنوان « العثمانيه » نگاشت .\r\nيكى از تلاشهاى امامان شيعه آن بود كه در برابر اين احاديث و به عبارت ديگر « اهل حديث » بايستند ، به طورى كه در موارد لازم تحريفات و جعليّات را پاسخ داده و همچنين نادرستى برداشتهاى عاميانه و ظاهرانه آنان را در تفسير برخى از آيات متشابه و احاديث نشان دهند .\r\nچنين حركتى را مىتوان در ميان زندگى فكرى همهء امامان و دربارهء برخى بيشتر دنبال كرد و در زمينهء مواضع كلامى و فقهى آن بزرگواران به نتايج خوبى دست يافت .\r\nدر اينجا چند نمونه از اين مواضع را در حيات فكرى امام كاظم عليه السّلام دنبال مىكنيم :\r\nالف : يكى از رواياتى كه اهل حديث بدان تمسك نموده و فراوان نقل مىكردند ، حديث « نزول خداوند به آسمان دنيا » بود .\r\nعن ابى هريرة ، انّ رسول الله صلّى اللّه عليه و آله قال : يتنزّل ربّنا تبارك و تعالى كلّ ليلة إلى السماء الدّنيا حين يبقى ثلث اللّيل الآخر يقول : من يدعونى فأستجيب له ، من يسألنى فأعطيه و من يستغفرنى فأغفر له . « 1 »\r\nابو هريره مىگويد : رسول خدا فرمود : خداوند هر شب در ثلث باقىماندهء از شب به آسمان دنيا فرود مىآيد و ندا مىدهد : كيست مرا بخواند تا اجابتش كنم ؟\r\nكيست از من چيزى بخواهد تا به او بدهم ؟ كيست استغفار كند تا من او را بيامرزم ! ؟\r\nپذيرفتن ظاهر چنين روايتى بدين صورت ، مستلزم اعتقاد به تشبيه و نيز قبول جابجايى خداوند از مكانى به مكان ديگر بود . اهل حديث آشكارا اين اعتقاد را مطرح\r\n\r\n\r\n","description":"","footnote":"\r\n( 1 ) . بخارى ، ج 4 ، ص 101 ( چاپ دار المعرفه ) ؛ سنن الدارمى ، كتاب الصلاة ، باب 168 ؛ الموطّأ ، كتاب القرآن ، ش 30\r\n","page_name":" 413 ","page_number":413},
  {"content":"\r\n\r\nكرده و به احاديث ديگرى نيز در اين باب استناد مىكردند . احمد بن حنبل كه حاصل جريان فكرى اهل حديث بود و خود اندكى آن را تعديل كرد ، معتقد بود :\r\nللّه عزّ و جلّ عرش و للعرش حملة يحملونه و اللّه عزّ و جلّ على عرشه ليس له حدّ و اللّه أعلم بحدّه . . . يتحرّك ، يتكلّم ، ينظر ، يبصر ، يضحك . . . و ينزل كلّ ليلة الى سماء الدنيا و قلوب العباد بين إصبعين من أصابع الرّحمن . . . و خلق آدم بيده على صورته . « 1 »\r\nبراى خداوند ، عرش وجود دارد و كسانى آن عرش را بدوش مىكشند .\r\nخداوند بر عرش خود نشسته است و [ بزرگى و اندازه‌اش 
  ] حدّى ندارد . او به حدّ خود دانا است . . . خداوند حركت مىكند ، سخن مىگويد ، نگاه مىكند ، مىبيند ، مىخندد . . . قلوب بنده‌هاى خود ميان دو انگشت از انگشتان خداوند است . . . و خداوند ، آدم را با دست خود مانند صورتش خلق كرد .\r\nدر باب نشيمنگاه خداوند نيز معتقد بود كه به اندازه چهار انگشت جاى خالى وجود دارد كه محل نشستن رسول الله صلّى اللّه عليه و آله در كنار وى مىباشد . « 2 » اين عقايد بر اساس روايات تحريف شده و يا جعلى بود كه به دست احمد بن حنبل رسيده بود .\r\nهمان گونه كه پيش از اين بيان شد ، تمسك آنها به « حديث » بود ، زمانى كه شخصى به احمد بن حنبل گفت : « كسانى گفته‌اند ، حديث « رأيت ربّى عزّ و جلّ شابّ امرد جعد قطط عليه حلة حمراء » را گويا يك نفر فقط روايت كرده » ، وى خشمگين شده و طرق متعددى براى آن شمرد . « 3 »\r\nاين روايات در زمان احمد بن حنبل جعل نشده بود ، بلكه بسيارى از آنها ، پيش از اين در دست مردم پراكنده بود . همين مسأله سبب سؤال مكرر شيعيان از ائمه در بارهء آن احاديث بود . دربارهء همين حديث نزول خدا از امام كاظم عليه السّلام و نيز حضرت رضا عليه السّلام سؤال شده است :\r\nعن يعقوب بن جعفر الجعفرى ، عن ابى ابراهيم عليه السّلام قال :\r\nذكر عنده قوم يزعمون ان الله تبارك و تعالى نزل الى السماء الدنيا ، فقال : ان الله لا\r\n\r\n\r\n","description":"","footnote":"\r\n( 1 ) . طبقات الحنابله ، ج 1 ، ص 29\r\n( 2 ) . همان ، ج 2 ، ص 67\r\n( 3 ) . همان ، ج 2 ، ص 46\r\n","page_name":" 414 ","page_number":414},
  {"content":"\r\n\r\nينزل و لا يحتاج الى ان ينزل ، انما منظره فى القرب و البعد سواء ، لم يبعد منه قريب و لم يقرب منه بعيد و لم يحتج الى شىء بل يحتاج اليه و هو ذو الطول ، لا آله الّا هو العزيز الحكيم ، اما قول الواصفين : انه ينزل تبارك و تعالى ، فانما يقول ذلك من ينسبه الى نقص او زيادة ، و كل متحرك محتاج الى من يحرّكه او يتحرك به ، فمن ظنّ بالله الظنون هلك ، فاحذروا فى صفاته من ان تقفوا له على حد تحدّونه به نقص او زيادة او تحريك او زوال او استنزال ، او نهوض او قعود ، فان الله جلّ و عزّ عن صفة الواصفين و نعت الناعتين و توهّم المتوهّمين و توكّل على العزيز الرحيم الذي يراك حين تقوم و تقلبك فى الساجدين . « 1 »\r\nيعقوب بن جعفر الجعفرى مىگويد : نزد امام كاظم عليه السّلام از كسانى سخن به ميان آمد كه گمان مىكردند ، خداوند به آسمان دنيا فرود مىآيد . امام فرمود : « خداوند فرود نمىآيد : نيازى ندارد تا فرود آيد . در نگاه او دورى و نزديكى برابر است ، نه نزديكى به نزد او دور است و نه دورى به نزد او نزديك . او نياز به هيچ چيز ندارد ، بلكه همه به او نيازمندند . او صاحب انعام و فضل است ، جز او خدايى نيست ، خداى قدرتمند و حكيم . اما دربارهء سخن آنان كه خداوند را چنين توصيف كرده‌اند كه : « خداوند فرود مىآيد ! » اين را كسى مىگويد كه خدا را به نقص و زيادت متّصف كرده است . هر متحركى نياز به محرك دارد تا او را به حركت در آورده و يا به كمك آن به حركت درآيد ، پس كسى كه به خدا [ چنين 
  ] گمانهايى ببرد ، هلاك مىشود . در توصيف خدا ، از صفاتى كه خدا را به نقص و زيادت ، تحريك و تحرّك ، انتقال و فرود آمدن ، برخاستن و نشستن محدود سازد ، بپرهيزيد . خداوند بالاتر و برتر از وصف اين گونه وصف كنندگان و توهم اين گمان كنندگان است . بر خداوند قدرتمند بخشنده كه تو را هنگام ايستادن و در ميان سجده كنندگان مىبينند ، توكّل كن . »\r\nدر اين روايت ، نزول خداوند به آسمان دنيا مورد انكار قرار گرفته و با تعبيرات دقيق ، مذهب اهل بيت در باب نفى تشبيه بيان شده است . اين تعابير از اهل بيت فراوان نقل شده و اساس آنها نيز بر گرفته شده از خطبه‌هاى امير مؤمنان عليه السّلام است كه در نهج البلاغه منعكس شده است . در مذهب اهل بيت نه مذهب نفى و نه تشبيه ، بلكه اثبات\r\n\r\n\r\n","description":"","footnote":"\r\n( 1 ) . الكافى ، ج 1 ، ص 125 ؛ التوحيد ، ص 183\r\n","page_name":" 415 ","page_number":415},
  {"content":"\r\n\r\nبدون تشبيه مورد تأييد قرار گرفته است و اين همان تعبيرى است كه از امام رضا عليه السّلام بدان تصريح شده است . « 1 »\r\nنكته قابل توجه دربارهء حديث « نزول خداوند به آسمان دنيا » آن است كه امام رضا عليه السّلام ، اصل روايت را انكار نكرده ، بلكه تحريفى را كه در آن صورت گرفته بيان داشته است . اين نكتهء مهمى است كه تلاش عمدى را در تحريف احاديث از سوى جعّالان و كذّابان نشان مىدهد .\r\nعن ابراهيم بن محمود ، قال : قلت للرضا عليه السّلام :\r\nيا بن رسول الله ! ما تقول فى الحديث الّذي يرويه النّاس عن رسول اللّه صلّى اللّه عليه و آله انّه قال :\r\nانّ الله تبارك و تعالى ينزل كلّ ليلة جمعة الى السّماء الدّنيا ؟ » فقال : « لعن الله المحرّفين الكلم عن مواضعه ، و الله ما قال رسول الله كذلك ، انّما قال : انّ الله تعالى ينزّل ملكا الى السّماء الدّنيا كلّ ليلة فى الثّلث الاخير و ليلة الجمعة فى اوّل اللّيل فيأمره فينادى هل من سائل فأعطيه سؤاله ؟\r\nهل من تائب فاتوب عليه من مستغفر فاغفر له ؟ . . . حدّثنى بذلك ابى عن جدّى عن آبائه عن رسول الله صلّى اللّه عليه و آله « 2 »\r\nابراهيم بن محمود گويد : « به امام رضا عليه السّلام عرض كردم : اى فرزند رسول خدا ! دربارهء حديثى كه مردم از رسول الله صلّى اللّه عليه و آله نقل مىكنند كه فرمود : خداوند تبارك و تعالى در هر شب جمعه به آسمان دنيا فرود مىآيد [ نظرتان چيست 
  ] ؟ امام فرمود : خداوند كسانى را كه سخن را از معناى اصلى آن منحرف كرده و تحريف مىكنند ، لعنت كند ، به خدا سوگند رسول خدا چنين نگفت ، بلكه فرمود : خداوند در ثلث آخر هر شب و در ابتداى هر شب جمعه ، فرشته‌اى را به آسمان دنيا مىفرستد و به او دستور مىدهد ، تا ندا دهد آيا نيازمندى هست تا نياز او را بر آورده سازم ؟ آيا توبه‌كننده‌اند هست تا توبه‌اش را بپذيرم ؟ آيا استغفار كننده‌اى هست تا گناهش را ببخشم ؟ . . . »\r\nانتهاى حديث ، بيانگر اين حقيقت است كه طريق اهل بيت در نقل احاديث رسول خدا صلّى اللّه عليه و آله سالم‌ترين است ، و شيعه به همين دليل به اين طريق وفادار بوده و حق دارد تا به طرق ديگر اعتماد نكند جز آن كه به اين طريق تأييد شود .\r\n\r\n\r\n","description":"","footnote":"\r\n( 1 ) . التوحيد ، ص 102\r\n( 2 ) . عيون اخبار الرضا ( ع ) ، ج 1 ، ص 104\r\n","page_name":" 416 ","page_number":416},
  {"content":"\r\n\r\nب : نمونهء ديگرى كه اهل حديث به ظاهر آن تمسّك مىكردند ، آيهء  الرَّحْمنُ عَلَى الْعَرْشِ اسْتَوى  « 1 » بود . آنان به دليل بىتوجّهى به ساير آيات و نيز عدم بكارگيرى استدلال و تعقّل - كه خود ميراث ضديّت آنان با معتزله در طول سالهاى متمادى بود - به نوعى ظاهربينى شديد گرفتار شده بودند و از آنجا كه شمارى حديث در باب تشبيه در اختيار داشتند ، طبيعى بود كه اين قبيل آيات را مطابق آن احاديث تعبير كنند . اگر به ذيل آيه مذكور در تفسير برهان نگاه كنيم ، روايات فراوانى مىبينيم كه در تفسير آيه وارد شده كه بيشتر در پاسخ به پرسش اصحاب و يا اهل جدل مىباشد . « 2 » جهت‌گيرى اين احاديث ، همان « اثبات بلا تشبيه » بوده و مفاهيم موجود در آيه ، كنايه از علم و قدرت گرفته شده است .\r\nدربارهء اين آيه از امام كاظم عليه السّلام نيز پرسش شده و آن حضرت بدان پاسخ داده‌اند :\r\nعن الحسن بن راشد قال : سئل ابو الحسن موسى عليه السّلام عن معنى قول اللّه تعالى :  « الرَّحْمنُ عَلَى الْعَرْشِ اسْتَوى »  « 3 » فقال : استولى على ما دقّ و جلّ « 4 »\r\nآيهء مذكور كنايه از احاطهء خداوند بر تمام امور كوچك و بزرگ است . آشكار است كه اين تعبير در آيات محكمى آمده است كه محدوديت خداوند را انكار مىكند و اگر بنا باشد كه به ظاهر آيه تمسّك شود ، محدوديت خدا پذيرفته شده خواهد بود .\r\nج - اهل حديث در مسأله جبر و اختيار ، جبرى مسلك بوده و اين انديشه ، افراطى در برابر تفريط معتزله بود . اعتقاد به جبر ، ريشه در جاهليت داشت ، چنان كه برخى از آيات قرآن از قول مشركان بدان اشاره كرده است . « 5 »\r\nبه اعتقاد معتزله ، بعد از ظهور اسلام معاويه ، اعتقاد به جبر را شايع كرد . « 6 » ولى بنا به قراين و شواهدى چند ، تحت تأثير افكار جاهلى و نيز برخى از آراء يهوديان در معتقد ساختن برخى از مسلمانان از همان عصر اول به مسألهء جبر مؤثر بوده است .\r\n\r\n\r\n","description":"","footnote":"\r\n( 1 ) . طه : 5\r\n( 2 ) . تفسير البرهان ، ج 3 ، صص 43 - 44\r\n( 3 ) . طه : 5\r\n( 4 ) . الاحتجاج ، ج 2 ، ص 157 ؛ مسند الامام الكاظم ، ج 1 ، ص 262\r\n( 5 ) . نحل : 35\r\n( 6 ) . فضل الاعتزال ، ص 144 ؛ نك : بحوث مع اهل السنّة و السلفيه ، ص 53\r\n","page_name":" 417 ","page_number":417},
  {"content":"\r\n\r\nروشن است كه اعتقاد به جبر مىتوانست پايه‌هاى قدرت خلفا را تقويت كرده و اشتباهات آنها را توجيه كند . همچنانكه مىتوانست مردم را از اعتراض نسبت به آنها بازدارد . در نقلى آمده است كه حسن بصرى را تهديد كردند كه اگر دست از عقيدهء خود به اختيار بر ندارد ، حكومت را خبردار كنند . « 1 »\r\nاهل حديث براى اثبات عقيدهء خود به برخى از آيات و روايات تمسك مىكردند ؛ در برابر ، « اهل عدل » نيز به آيات ديگر و نيز رواياتى تمسك مىكردند . در اينجا نيز فهم درست آيات و بازگرداندن متشابهات به محكمات مهم بود .\r\nاز جمله روايات اين باب ، حديث « الشّقّى من شقى فى بطن امّه و السّعيد من سعد فى بطن امّه » بود . « 2 »\r\nاين حديث مىتوانست به گونه‌اى معنا شود كه مذهب جبر را به طور كامل مورد تأييد قرار دهد ، از اين رو مشكلاتى را در ذهن ياران ائمه به وجود آورده و آنان دربارهء معناى درست حديث سؤال مىكردند . در اين باره ، از امام كاظم عليه السّلام سؤال شده است كه روايت آن را در اينجا نقل مىكنيم :\r\n« . . . عن الفضل بن شاذان عن محمّد بن ابى عمير ، قال : سألت أبا الحسن موسى بن جعفر عليه السّلام عن معنى قول رسول الله صلّى اللّه عليه و آله :\r\n« الشقيّ من شقى فى بطن امّه و السّعيد من سعد فى بطن امّه » .\r\nفقال : الشّقّى من علم الله و هو فى بطن امّه انّه سيعمل أعمال الأشقياء و السّعيد من علم الله و هو فى بطن امّه انّه سيعمل أعمال السّعداء . « 3 »\r\nمحمّد بن ابى عمير گويد : « از امام كاظم عليه السّلام دربارهء معناى اين سخن رسول خدا صلّى اللّه عليه و آله پرسيدم كه فرمود : انسان شقى ، زمانى كه در شكم مادر است شقى است و انسان سعادتمند ، نيز از زمانى كه در شكم مادر مىباشد ، چنين است . حضرت در معناى آن حديث فرمود : انسان شقى كسى است كه ، وقتى در شكم مادر است ، خداوند مىداند كه او كردار اشقيا را دارد و سعيد كسى است كه وقتى در شكم مادر\r\n\r\n\r\n","description":"","footnote":"\r\n( 1 ) . طبقات الكبرى ، ج 7 ، ص 122 ؛ و نك : بحوث مع اهل السنة و السلفيه ، ص 53\r\n( 2 ) . نك : سنن ابن ماجه ، مقدمه شماره 7 ، سنن الدارمى مقدمه شماره 23 ؛ مسند احمد ، ج 2 ، ص 176\r\n( 3 ) . التوحيد ، ص 356 ؛ مسند الامام الكاظم ، ج 1 ، ص 273\r\n","page_name":" 418 ","page_number":418},
  {"content":"\r\n\r\nاست ، خداوند مىداند او كردار سعادتمندان و نيك بختان را دارد . »\r\nدر ادامه همين روايت ، سؤال ديگرى دربارهء حديثى ديگر شده است كه از آن نيز جبر فهميده مىشود و امام پاسخ زيبايى مىدهد :\r\nقلت له : فما معنى قوله صلّى اللّه عليه و آله : « اعملوا فكل ميسّر لما خلق له . فقال : انّ الله عزّ و جلّ خلق الجنّ و الانس ليعبدوه « 1 » و لم يخلقهم ليعصوه ، و ذلك قوله عزّ و جلّ : « و ما خلقت الجنّ و الانس الّا ليعبدوه فيسّر كلّا لما خلق له ، فالويل لمن استحبّ العمى على الهدى . » « 2 »\r\nپرسيدم ، معناى سخن رسول الله كه فرمود : هر چيزى به همان راهى كه براى آن خلق شده برده خواهد شد چيست ؟ حضرت فرمود : خداوند جن و انسان را خلق كرده تا او را عبادت كنند ، خلق نكرده تا او را عصيان كنند . پس براى همه ، امكان اين كه در مسيرى كه براى آن خلق شده‌اند حركت كنند را فراهم كرده است . واى بر كسى كه كورى را بر هدايت ترجيح دهد .\r\nدر سؤالى كه از امام دربارهء « عامل معصيت » شده ، آن حضرت پاسخ روشنى ارائه داده ، فرمودند :\r\nلا تخلوا من ثلاث : امّا ان تكون من الله عزّ و جلّ ، و ليست منه ، فلا ينبغى للكريم ان يعذّب عبده بما لا يكتسبه ، و امّا أن تكون من الله عزّ و جلّ و من العبد و ليس كذلك ، فلا ينبغى للشّريك ان يظلم الشّريك الضّعيف ، و إمّا ان تكون من العبد و هى منه ، فإن عاقبه اللّه فبذنبه و إن عفا عنه فبكرمه و جوده . « 3 »\r\n[ عمل بنده 
  ] از سه حالت خارج نيست : يا آن كه از خداى عزّ و جلّ صادر شده و ربطى به بنده ندارد ، [ در اين صورت 
  ] سزاوار نيست كه خداوند كريم ، بنده‌اش را به آنچه انجام نداده ، عذاب دهد . و يا آن كه [ عمل بنده 
  ] مشتركا از خداوند و بنده صادر گشته ، در اين صورت سزاوار نيست كه شريك قوى [ خدا 
  ] به شريك ضعيف ظلم كند ، و يا آن كه عمل بنده از خود بنده صادر شده و از اوست ، در اين صورت اگر خداوند او را عذاب دهد ، به دليل گناهى است كه از وى سر زده است ، و اگر خداوند از\r\n\r\n\r\n","description":"","footnote":"\r\n( 1 ) . در متن آيه : ليعبدون .\r\n( 2 ) . همان\r\n( 3 ) . التوحيد ، ص 96 ؛ مسند الامام الكاظم ، ج 1 ، ص 273\r\n","page_name":" 419 ","page_number":419},
  {"content":"\r\n\r\nگناه بنده چشم‌پوشى كند ، ناشى از كرم و بخشش خداوند است .\r\nد : از بعد از جنگ جمل و صفين مشكلى در تعريف « ايمان » به وجود آمد .\r\nمؤمن كيست ؟ كسى كه تنها به زبان اعتراف به شهادتين كند يا كسى كه عمل به احكام هم داشته باشد و يا تعريفى ديگر . مسلمانان در اين باره سه دسته شدند . گروهى گفتند :\r\nكسى كه گناه كبيره كند از دين خارج مىشود و كافر است . اينها « خوارج » بودند .\r\nگروهى گفتند : كسى كه گناه كبيره مرتكب ، فاسق غير مؤمن و غير مسلمان است . اينها « معتزله » بودند . گروهى گفتند : شهادتين به زبان كافى است و هر كس آن را بگويد ، حتى اگر مرتكب كبائر شود مسلمان است ، اينها « مرجئه » بودند . اين نگرش ، در ضمن درستى ، به شكل افراط خود ، بدانجا منتهى شد كه عمل از اساس نقشى در ايمان ندارد .\r\nكم كم بهانه به دست مخالفان داد تا اين عقيده را از اصل محكوم بدانند . در حقيقت ، هر كس كه شهادتين را بگويد مسلمان است اما مؤمن آن است كه عمل به احكام شرع كند و قلبش هم مطمئن به ايمان باشد .\r\nدر برابر رواج انديشهء افراطى مرجئىگرى كه « عمل » را تضعيف مىنمود ، امامان تأكيد بر مفهوم عالى ايمان داشتند . اين مفهوم از سه جزء تركيب مىشد ؛ ايمان عبارت است از معرفت قلبى ، اقرار زبانى و عمل خارجى . در اصل اين حديثى بود كه امير مؤمنان عليه السّلام از رسول خدا صلّى اللّه عليه و آله نقل كرده بود ؛ « الإيمان معرفة بالقلب و اقرار باللّسان و عمل بالأركان ؛ « 1 » ايمان ، شناخت قلبى ، اقرار به زبان و عمل به اركان است . »\r\nامام كاظم عليه السّلام نيز چون ديگر امامان عليهم السّلام در برابر اين اعتقاد نادرست برخورد كرد و آن را باطل شمرد . زمانى كه از آن حضرت در اين باره سؤال شد ، فرمود :\r\nإنّ للايمان حالات و درجات و طبقات و منازل ، فمنه التّام المنتهى تمامه و منه الناقص المنتهى نقصه و منه الزّائد الرّاجح زيادته . « 2 »\r\nايمان درجات و مراتبى دارد . مرتبه‌اى كه در كمال ، تمام است ؛ مرحله‌اى كه كاملا ناقص است . و مرحله‌اى ميانه كه توان بر آن افزود .\r\n\r\n\r\n","description":"","footnote":"\r\n( 1 ) . نهج البلاغه ، كلمات قصار ، شماره 227\r\n( 2 ) . الكافى ، ج 1 ، ص 39 ؛ دربارهء اين فرقه بنگريد به كتاب « مرجئه ، تاريخ و انديشه » ، قم ، نشر خرّم از مؤلف .\r\n","page_name":" 420 ","page_number":420},
  {"content":"\r\n\r\nاين پرسشها و پاسخها از طرف اصحاب ، هم به دليل آن بود كه آنان در جامعه گرفتار اين مشكلات بوده و براى اقناع ذهن خود پاسخ مناسب را مىطلبيدند ، « 1 » و هم بدان جهت بود تا بتوانند در مجادلات كلامى خود با اين فرقه‌ها به ديدگاههاى درست اهل بيت عليهم السّلام مجهّز باشند . امام كاظم عليه السّلام ، در اين باره خود شخصا با اهل جدل وارد بحث مىشد و در عين حال هم اصحاب را تقويت مىكرد ، تا ديدگاههاى اهل بيت را در ميان مردم منتشر كند . هشام بن حكم از قوىترين اصحاب امام صادق و كاظم عليهما السّلام براى انتقال ديدگاههاى اهل بيت عليهم السّلام به مخالفان بود .\r\nافزون بر اين ، امام كاظم ، اصحابى را كه قدرت بحث و جدل داشتند تشويق مىكرد تا با مخالفان به بحث بپردازند و عقايد كلامى شيعه را كه گاه به صورت محرّف در دست بود ، بيان كنند . كتاب « انتصار » از ابو الحسين خيّاط معتزلى نشان مىدهد كه چه مقدار در حق شيعه ، تحريف صورت گرفته و عقايد آنان در باب توحيد به صورت تشبيه منعكس شده است ؛ در حالى كه احاديث كلامى امامان عليهم السّلام نشان مىدهد كه در مذهب شيعه تا چه حد بر مذهب تنزيه [ منزه بودن خداوند از جسم بودن و شكل داشتن 
  ] پافشارى شده است .\r\nاز مواردى كه امام كاظم عليه السّلام اصحاب را به بحث با مخالفان دستور مىداد ، دربارهء محمّد بن حكيم است . دربارهء وى نقل شده است كه :\r\nكان ابو الحسن عليه السّلام يأمر محمّد بن حكيم ان يجالس اهل المدينة فى مسجد رسول الله صلّى اللّه عليه و آله و أن يكلّمهم و يخاصمهم ؛ « 2 »\r\nامام كاظم عليه السّلام ، به محمّد بن حكيم دستور مىداد تا در مسجد رسول خدا صلّى اللّه عليه و آله بنشينند و با آنان به بحث و گفتگو بپردازد .\r\nاين تلاشها از سوى امامان شيعه و اصحاب آنان ، با وجود همه محدوديتها ، سبب شد تا عقايد اهل بيت عليهم السّلام ، بنياد فكرى شيعه را تشكيل داده و اسلام درست و به دور از تحريف ، از طريق اهل بيت باقى بماند .\r\n\r\n\r\n","description":"","footnote":"\r\n( 1 ) . احتمالا امام به همين دليل همنشينى اصحاب خود را با كسانى كه اعتقادات نادرستى در تشبيه داشتند ، منع مىفرمود . نك : مسند الامام الكاظم ، ج 1 ، ص 261\r\n( 2 ) . رجال كشى ، ص 380\r\n","page_name":" 421 ","page_number":421},
  {"content":"\r\n . \r\n","description":"","footnote":"","page_name":" 422 ","page_number":422},
  {"content":"\r\n\r\n\r\nامام رضا عليه السّلام\r\n\r\n","description":"","footnote":"","page_name":" 423 ","page_number":423},
  {"content":"\r\n . \r\n","description":"","footnote":"","page_name":" 424 ","page_number":424},
  {"content":"\r\n\r\nروى الرضا عليه السّلام عن آبائه عن رسول الله صلّى اللّه عليه و آله عن الله تعالى :\r\nكلمة لا إله الا الله حصنى ، فمن دخل حصنى أمن من عذابى ثم قال الرضا عليه السّلام : بشروطها و أنا من شروطها امام رضا عليه السّلام\r\nامام رضا عليه السّلام بنا به قول بسيارى از مورّخان ، در سال 148 « 1 » و به اندكى از آنان ، از جمله شيخ صدوق « 2 » در سال 153 در 11 ذىقعده ( يا ذى حجه و يا ربيع الاول ) چشم به جهان گشوده است . در تاريخ وفات آن امام اختلاف نظر فراوانى وجود دارد . برخى سال 202 و برخى سال 203 « 3 » را سال رحلت دانسته‌اند . از نظر ماه نيز كلينى « 4 » و شيخ مفيد « 5 » ماه صفر را بدون تعيين روز ياد كرده‌اند . نوبختى آخرين روز ماه صفر را روز رحلت دانسته « 6 » و برخى ديگر هفدهم يا بيست و سوم آن ماه و آخر ذى حجه را روز وفات دانسته‌اند . « 7 » به نظر مىرسد كه در عرف شيعه ، سخن نوبختى پذيرفته شده است .\r\nمادر آن حضرت خيزران ناميده مىشد . بعضى گفته‌اند كه ايشان ام ولد و از اهالى نوبه بوده و اروى نام داشته و لقبش شقراء بوده است . برخى گفته‌اند اسم او\r\n\r\n\r\n","description":"","footnote":"\r\n( 1 ) . الكافى ، ج 1 ، ص 486 ؛ الارشاد ، ص 341 ؛ التهذيب ، ج 6 ، ص 83\r\n( 2 ) . عيون اخبار الرضا ، ج 1 ، ص 81 . نوبختى سال 151 را نقل كرده است . نك : فرق الشيعة ، ص 96\r\n( 3 ) . الكافى ، ج 1 ، ص 486 ؛ الارشاد ، ص 341 ؛ فرق الشيعة ، ص 96\r\n( 4 ) . الكافى ، ج 1 ، ص 486\r\n( 5 ) . الارشاد ، ص 341\r\n( 6 ) . فرق الشيعة ، ص 96\r\n( 7 ) . تواريخ النبى و الآل ، ص 70\r\n","page_name":" 425 ","page_number":425},
  {"content":"\r\n\r\nنجمه و كنيه‌اش امّ البنين بود و برخى نام آن بانو را تكتم دانسته‌اند . « 1 » نقش انگشترى آن حضرت : ما شاء الله و لا حول و لا قوّة الّا بالله بوده است . « 2 »\r\nامام رضا عليه السّلام تا سال 201 در مدينه بودند . در رمضان آن سال وارد مرو شده و - همانگونه كه گذشت - در ماه صفر سال 203 به شهادت رسيدند .\r\nحوادث سياسى مربوط به امام عليه السّلام ، بيشتر از دوران ولايتعهدى آن حضرت است ، و از پيش از آن ، موارد بسيار اندكى دربارهء برخوردهاى سياسى ايشان به دست رسيده است كه يك نمونه از آنها دربارهء حملهء جلودى ، يكى از فرماندهان هارون الرشيد براى سركوبى قيام محمد بن جعفر به مدينه بوده است . « 3 »\r\nابو الفرج ، از نوفلى ، خبرى دربارهء وساطت امام رضا عليه السّلام در جريان قيام محمد بن جعفر نقل كرده كه صحّت آن محلّ ترديد است . « 4 »\r\nرافعى مىنويسد : مشهور است كه على بن موسى الرضا عليه السّلام در سفرى به قزوين تشريف آورده و در خانهء داود بن سليمان غازى مخفى شده است ؛ چنان كه اسحاق بن محمد و على بن مهرويه در نوشته‌اى از طريق همين داود از امام نقل كرده‌اند كه فرزندى از آن حضرت كه دو سال يا كمتر داشته در قزوين مدفون شده است . « 5 » اين همان امامزاده حسين است كه اكنون در قزوين وجود دارد . به احتمال اين مسافرت در سال 193 مقارن با مرگ رشيد صورت گرفته است . « 6 »\r\nاصفهانى آورده كه جلودى مأمور آوردن آل ابى طالب از مدينه به خراسان شده بود و امام على بن موسى الرضا عليه السّلام نيز در ميان علويان به خراسان آمده و در هنگام حضور امام در خراسان ، بيعت ولايتعهدى صورت گرفته است . « 7 » اين روايت با روايات ديگر خلط شده است ، زيرا اگر چه جلودى به مدينه آمده اما زمان حملهء او به مدينه ، پيش از سفر امام عليه السّلام به مرو بوده است .\r\n\r\n\r\n","description":"","footnote":"\r\n( 1 ) . در اصل چندين نام براى آن بانو ياد كرده‌اند كه نجمه ، اروى ، سكينه ، سمانه ، تكتم از آن جمله است . نك :\r\nتواريخ النبى و الآل ، ص 91 . چنين شايع است كه مقبرهء مادر آن حضرت در مشربهء ام ابراهيم در مدينهء منوره واقع شده است .\r\n( 2 ) . بحار الانوار ، ج 49 ، ص 2 ، از كافى .\r\n( 3 ) . عيون اخبار الرضا ، ج 2 ، ص 159\r\n( 4 ) . مقاتل الطالبيين ، ص 360\r\n( 5 ) . التدوين فى اخبار قزوين ، ج 3 ، ص 428 ؛ ضيافة الاخوان ، ص 272\r\n( 6 ) . حياة الامام الرضا ، ص 225\r\n( 7 ) . مقاتل الطالبيين ، ص 375\r\n","page_name":" 426 ","page_number":426},
  {"content":"\r\n\r\nدر اينجا ابتدا بحث را از اختلافى كه پس از رحلت امام كاظم عليه السّلام به وجود آمد شروع كرده و آنگاه به مسائل مهمّ بعدى كه در زندگى امام پيش آمد مىپردازيم :\r\nوجود ادلهء روايى گسترده و همچنين مقبوليت امام رضا عليه السّلام در ميان شيعيان و نيز برترى علمى و اخلاقى حضرت ، امامت ايشان را به خوبى ثابت مىكند ، گرچه وضعيت مسألهء امامت در اواخر زندگى موسى بن جعفر عليه السّلام بسيار پيچيده و سخت بود ، اما بيشتر اصحاب امام كاظم عليه السّلام جانشينى امام رضا عليه السّلام را از طرف آن حضرت پذيرفتند .\r\nشيخ مفيد نام دوازده تن از اين صحابه را كه رواياتى در موضوع تعيين امام رضا عليه السّلام به جانشينى پدر بزرگوارش نقل كرده‌اند ، ذكر مىكند كه مهمترين آنها : داود بن كثير الرقّى ، محمد بن اسحاق بن عمّار ، على بن يقطين و محمد بن سنان مىباشند . « 1 »\r\nشيخ پس از آن ، روايات مذكور را به تفصيل آورده است . مجموع آنچه در اين زمينه گرد آمده ، توسط شيخ صدوق و برخى از متأخران بوده است . « 2 »\r\nاختلافى كه پس از شهادت امام صادق عليه السّلام در مسألهء جانشينى آن حضرت به وجود آمد ، سبب شد تا اين بار پس از شهادت امام كاظم عليه السّلام ، اصحاب ، در موضوع جانشينى دقّت و احتياط بيشترى به خرج دهند و قبل از شهادت آن حضرت ، دربارهء شناخت او اصرار بورزند .\r\nنصر بن قابوس مىگويد : به ابو ابراهيم ( موسى بن جعفر ) عرض كردم : من از پدر شما دربارهء جانشينش سؤال كردم ، شما را معرفى فرمود ( فأخبرنى انّك انت هو ) .\r\nپس به عرض آن حضرت رساندم كه وقتى حضرت صادق عليه السّلام به شهادت رسيد ، ميان مردم اختلاف افتاد ( ذهب النّاس يمينا و شمالا ) . من و دوستانم شما را برگزيديم ، اينك ما را مطلع فرماييد كه چه كسى جانشين شما خواهد بود ؟ امام عليه السّلام ، فرزند خود على را معرفى كرد . « 3 »\r\nبا اين حال باز به دليل تقيّه و نيز فرصت طلبى اشخاصى كه اموالى از طرف\r\n\r\n\r\n","description":"","footnote":"\r\n( 1 ) . الارشاد ، ص 304\r\n( 2 ) . عيون اخبار الرضا ، ج 1 صص 17 - 27 ؛ مسند الامام الرضا ، ج 1 ، صص 18 - 37 و نك : روضة الواعظين ، ج 1 ، ص 222\r\n( 3 ) . الكافى ، ج 1 ، ص 313 ؛ رجال كشى ، ص 451\r\n","page_name":" 427 ","page_number":427},
  {"content":"\r\n\r\nكاظم عليه السّلام از شيعيان گرفته بودند و همچنين وجود برخى از روايات نادرست كه در آنها علايمى را براى منحرف ساختن اذهان از امام عليه السّلام ، شناسانده بودند ، مشكلاتى به وجود آمد . اين در حالى بود كه امام كاظم عليه السّلام در مدينه ، ميان شيعيان و علويان - كه شمار فراوانى از آنان شاهد و ناظر جريان بودند - امام رضا عليه السّلام را به جانشينى خود منصوب فرمود . « 1 »\r\nآنگونه كه مرحوم طبرسى روايت كرده : اشكال اصلى از سوى كسانى بود كه در آخرين حبس امام كه منجر به شهادت آن حضرت شد ، اموالى نزدشان جمع شده بود .\r\nعبارت طبرسى در اين باره چنين است :\r\nسبب ظاهرى اين اشكال‌تراشىها طمع در اموال و ودايعى بود كه در زمان زندانى بودن امام كاظم عليه السّلام پيش بعضى از اصحاب آن حضرت جمع شده بود ، اين موضوع آنان را به انكار وفات آن حضرت و ادّعاى زنده بودن او و انكار جانشينى براى وى و انكار نص دربارهء امام بعدى واداشت . « 2 »\r\nشاهد سخن طبرسى روايتى است كه كشّى نقل كرده و در آن آمده است كه ، سى هزار دينار نزد دو وكيل امام كاظم عليه السّلام بنام حيّان سرّاج و شخصى ديگر بود . زمانى كه امام عليه السّلام در زندان بود ، آنها با اين پول خانه و غلّات خريدند و وقتى خبر رحلت امام عليه السّلام به آنها رسيد ، وفات آن حضرت را انكار كرده و در ميان شيعه شايع كردند كه امام كاظم عليه السّلام نمرده است ؛ زيرا او قائم آل محمّد است ( أذاعا فى الشّيعة انّه لا يموت لانّه هو القائم ) . در پايان روايت تصريح شده است كه براى شيعيان روشن شد اين دو نفر به خاطر خوردن اموالى كه پيش ايشان بوده ، اين شايعه را درست كرده‌اند . « 3 »\r\nيكى ديگر از علل پيدايش اين انحراف ، چنان كه پيش از آن نيز دربارهء بعضى از امامان پيش آمده بود ، مفهوم « قائم » و « مهدى » بود كه در ميان شيعه از قوت زيادى برخوردار بود ، گرچه بايد گفت كه در منابع اهل سنت هم فراوان وجود داشت . اين انحراف در مواردى ناشى از فرصت طلبى و سودجويى اشخاص نبود ، بلكه در\r\n\r\n\r\n","description":"","footnote":"\r\n( 1 ) . عيون اخبار الرضا ، ج 1 ، ص 28\r\n( 2 ) . إعلام الورى ، ص 303\r\n( 3 ) . رجال كشى ، ص 460\r\n","page_name":" 428 ","page_number":428},
  {"content":"\r\n\r\nمواردى به دليل اعتقاد به مهدى آل محمد و نشناختن مصداق واقعى آن ، دچار اين كج‌روى و انحراف مىشدند . ناگفته نماند كه وجود رگه‌هايى از غلوّ نيز در پيدايش اين كج‌روى بىتأثير نبود ، به هر حال ، مسأله مهدويت امام كاظم عليه السّلام نيز پس از شهادت آن حضرت ، به اين معنا كه او هنوز زنده است و غيبت اختيار فرموده ، از طرف عدّه‌اى ترويج مىگرديد .\r\nشيخ مفيد در كتاب « الفصول المختاره » جناح‌بنديهايى را كه پس از رحلت امام كاظم عليه السّلام در ميان شيعيان پديد آمد ، تشريح كرده است . پيش از وى سعد بن عبد الله اشعرى نيز شبيه همين مطالب را در « المقالات و الفرق » آورده است . نقل تمامى مطالب آنها در اين مختصر امكان‌پذير نيست ، امّا اشارهء كوتاهى بدان ، خالى از فايده نخواهد بود .\r\nپس از شهادت امام كاظم عليه السّلام دو گرايش عمده بنامهاى « قطعيّه » و « واقفيه » پديد آمد . قطعيّه رحلت امام كاظم عليه السّلام را تأييد كرده و امامت امام رضا عليه السّلام را پذيرفت . « 1 » اما گرايش واقفيه به بهانهء باور نداشتن به درگذشت امام كاظم عليه السّلام بر اعتقاد به امامت يا مهدويت آن حضرت باقى ماند . شهرستانى قطعيّه را با اثنىعشريه كه به امامت ائمه پس از امام رضا عليه السّلام تا امام دوازدهم اعتقاد دارند ، يكى دانسته است .\r\nبه هر روى باور به مهدويّت يا قائميت امام كاظم عليه السّلام سبب پيدايش انحراف در شيعه گرديد و كسانى بدون امام و در واقع سر در گم رها شدند . « 2 » نتيجهء اين انحراف اين شد كه شخصى از غلات به نام محمد بن بشير از موقعيت استفاده كرده و فرقه‌اى به نام « ممطوره » به وجود آورد كه به حلول و تناسخ عقيده داشت و محرّمات را مباح مىشمرد . اين نام را كه بر گفته از كلاب ممطوره است ، « 3 » على بن اسماعيل يكى از متكلّمان شيعى بدانان نهاد كه بعدها بدان نام شهرت يافتند . « 4 » اشعرى جزئياتى از عقائد\r\n\r\n\r\n","description":"","footnote":"\r\n( 1 ) . نك : الفرق بين الفرق ، بغدادى ، تحقيق : محمد زاهد الكوثرى ، ص 40 . الملل و النّحل ، شهرستانى ، ج 1 ، ص 150 ؛ اصطلاح قطعيّه ، بعدها تا زمان امام زمان عليه السّلام به اثناعشريه اطلاق مىشد .\r\n( 2 ) . امام رضا عليه السّلام در روايتى سرنوشت آنها را اين گونه بيان فرمود : يعيشون حيارى و يموتون زنادقة ( در حيرت زندگى مىكنند و نهايت در حال كفر مىميرند ) .\r\n( 3 ) . سگهايى كه به وسيلهء آب باران خيس شده‌اند ، لانّ الكلاب اذا اصابها المطر فهى انتن من الجيف .\r\n( 4 ) . نك : الملل و النحل ، ج 1 ، ص 150 ؛ تعليقات مقالات و الفرق از مشكور ، ص 239\r\n","page_name":" 429 ","page_number":429},
  {"content":"\r\n\r\nآنان را آورده و مىافزايد : مذاهبهم فى التّفويض مذاهب الغلاة المفرطة ؛ عقايد اينها در تفويض - واگذارى اختيارات خداوند به امامان - عين عقايد غلات است . اين فرقه تا زمان تأليف كتاب اشعرى باقى بوده‌اند . « 1 »\r\nهم اشعرى و هم مفيد به پيدايش اعتقاد ديگرى داير بر اين كه « ائمهء بعدى تنها امراى امام كاظم عليه السّلام هستند ، چون او هنوز زنده و غايب است » اشاره كرده‌اند كه بنياد آن نيز مهدويّت است . « 2 »\r\nگفتنى است كه اين زمان ، زمانى بود كه فرهنگ و معارف شيعى در شكل كامل و گسترده‌اى در ميان شيعه روشن شده بود . از اين رو ، اين قبيل انحرافات جزئى تأثيرى در اصل تشيّع نداشت . از زمان امام باقر عليه السّلام به بعد و نيز توسط امام صادق و امام كاظم عليهما السّلام شمار فراوانى از شيعيان چنان پرورش يافتند كه هر كدام اسطوانه‌اى در فقه و كلام شيعى به حساب مىآمدند . از سوى ديگر ، بيشتر منحرفين از افراد ضعيف النفسى بودند كه جز در شرايط خاصى زمينهء رشد نداشتند . افرادى چون هشام بن حكم ، هشام بن سالم ، يونس بن عبد الرّحمن و على بن اسماعيل از بزرگانى بودند كه به طور عمده مانع رسوخ انحرافات در مذهب شيعه شده و از آن پس فرهنگ حديثى شيعه را با كمك اصول تأليف شده ، حفظ كردند . اين وضعيت تا زمانى كه مرحوم كلينى و صدوق به جمع‌آورى منظم آن اصول پرداختند ، ادامه داشت .\r\n\r\nمسألهء ولايتعهدى\r\nمهمترين فصل تاريخى زندگى امام رضا عليه السّلام جريان ولايتعهدى آن حضرت است . در اين مختصر مىكوشيم تا گوشه‌هايى از آن را روشن كنيم . مهمترين نكات اساسى مربوط به مسألهء ولايتعهدى امام رضا عليه السّلام عبارتند از :\r\n1 - هدف مأمون از ايجاد اين جريان . 2 - موضع امام رضا عليه السّلام در ناكام گذاشتن مأمون در رسيدن به اين هدف .\r\n\r\n\r\n","description":"","footnote":"\r\n( 1 ) . المقالات و الفرق ص 93 و بنا به روايت كشّى ( ص 460 ) تا زمان امام عسكرى عليه السّلام بوده‌اند .\r\n( 2 ) . الفصول المختاره ، ص 254 ؛ المقالات و الفرق ، ص 90\r\n","page_name":" 430 ","page_number":430},
  {"content":"\r\n\r\nاين مسأله به طور فراگير توسط استاد عزيز و گرانقدر ما علامه سيد جعفر مرتضى در كتاب پرارزش « الحياة السياسية للامام الرضا » توضيح داده شده است . ما با رعايت اختصار مىكوشيم تا اساسىترين نكات اين مسأله را به دست دهيم .\r\nاستاد در كتاب خود يازده نكته را به عنوان انگيزه‌هاى اقدام مأمون ارائه داده و براى هر كدام شواهد و قرائنى آورده‌اند . « 1 » آن مقدار كه ما در اينجا به ذكر آن خواهيم پرداخت مطالبى است كه مىتوان از كلمات خود مأمون و يا امام رضا عليه السّلام در اين باره استفاده كرد . براى تفصيل بيشتر ، خوانندگان را به مطالعهء آن كتاب ارجاع مىدهيم .\r\n\r\nهدف مأمون از طرح مسألهء ولايتعهدى\r\nآنچه از ظاهر رفتار مأمون به دست مىآيد آن است كه وى با ظرافت خاصى كوشيد تا وانمود كند كه در اين اقدام ، خلوص نيت دارد و از سر حق باورى نسبت به حق علويان و نيز علاقهء وافرى به امام رضا عليه السّلام دارد دست به اين كار زده است . ظاهرسازى مأمون به اندازه‌اى ماهرانه انجام گرفت كه حتى بعدها ، آنگونه كه اربلى به سيد بن طاووس نسبت داده و خود نيز تمايل آشكارى بدان نشان داده ، در مسأله شهادت امام ، مأمون مبرى دانسته شده و به عنوان يك فرد شيعه و يا متمايل به امام شناسانده شده است . « 2 » به خوبى روشن است كه واگذارى خلافت به يك علوى ، آن هم در شرايطى كه خلفاى عباسى علويان را به شديدترين وجهى سركوب مىكردند ، مىتواند هر انسانى را دربارهء مأمون به اشتباه بيندازد . به نظر مىرسد كه دو بزرگوار مذكور هم به اين اشتباه افتاده باشند . « 3 »\r\nبا نگاهى به كلمات مأمون و نيز خود امام عليه السّلام و حتى برخى از اصحاب و شيعيان آن حضرت ، مىتوان حقيقت ماجرا را دريافت . آنچه كه بايد مورد توّجه قرار گيرد آن است كه مأمون از نبوغ سياسى بالايى برخوردار بوده و با تمامى مشكلاتى كه از آغاز\r\n\r\n\r\n","description":"","footnote":"\r\n( 1 ) . حياة السياسية للإمام الرضا ، ( چاپ بيروت ) ، صص 212 - 242\r\n( 2 ) . كشف الغمّه ، ج 2 ، ص 282 - 283\r\n( 3 ) . اخيرا آقاى سيد حسن امين نيز ضمن رساله‌اى همان باور را از لحاظ تاريخى بحث و مورد تأييد قرار داده است .\r\n","page_name":" 431 ","page_number":431},
  {"content":"\r\n\r\nخلافتش بر سر راهش قرار گرفته بود ، توانست مرحله به مرحله مبارزه كرده و پايگاه خود را نيرومند و حاكميت خود را استوار سازد .\r\nنكتهء ديگرى كه وراى ظاهرسازى مأمون ، و نسبت به موضع مذهبى وى بايد مورد توجه قرار گيرد ، آن است كه در ميان گرايشات مهم مذهبى موجود در عصر مأمون ، غير از شيعيان امامى و زيدى ، مىتوان از اهل حديث و معتزله نيز نام برد . اهل حديث به عنوان يك فرقهء عثمانى ، موضع مخالفى با امير المؤمنين عليه السّلام داشتند ، ولى در ميان معتزله ، بر خلاف قدمايشان در بصره كه عثمانى مذهب بودند ، در بغداد گرايش مثبتى نسبت به امير المؤمنين عليه السّلام پيدا شد . اين مسأله سبب گرديد تا اتهام تشيّع از طرف اهل حديث نسبت به كسانى كه نظر مثبتى به امام على عليه السّلام از خود نشان مىدادند شروع شود . بدين ترتيب بود كه معتزليان متهم به تشيّع شدند ، تشيعى كه از نظر اهل حديث جز به معناى داشتن نظر مساعد به امير مؤمنان عليه السّلام و حتى اعتقاد به خلافت ايشان به عنوان چهارمين خليفه ، چيز ديگرى نبود . گرچه بعدها در فرهنگ علماى رجال تغييراتى در اين مفهوم به وجود آمد كه اينجا محل بحث آن نيست . « 1 »\r\nدر آن روزگار بازار تهمت به تشيّع در ميان سنيان چنان گرم شد كه شخص مأمون نيز شيعه معرفى شد و در منابع به همين مذهب شناسانده شد .\r\nگفته شده كه او على عليه السّلام را مقدّم بر تمام خلفا مىدانست . اين امر سبب شد تا مأمون در تاريخ به عنوان يك فرد شيعى تمام عيار مطرح شود . « 2 » لازم است اشاره شود كه پذيرش چنين مسأله‌اى دربارهء مأمون ، به عنوان يك فرد معتزلى و داراى چنين اعتقادى نسبت به امير مؤمنان عليه السّلام ، منافاتى با مشى سياسى او در موضوع امام رضا عليه السّلام و استفاده از آن حضرت در بازيهاى سياسى ندارد ؛ گرچه مىتوان احتمال داد كه حتى آن عقايد نيز ، چيزى جز يك نمايش سياسى نبوده است . به هر روى بحث بيشتر در اين زمينه به نيات باطنى افراد برمىگردد كه مورخ نمىتواند بر آن واقف شود .\r\n\r\n\r\n","description":"","footnote":"\r\n( 1 ) . در تاريخ تشيع در ايران تا قرن دهم هجرى ، فصلى را به گونه‌هاى مختلف تشيع اختصاص داده و در اين باره به تفصيل بحث كرده‌ايم .\r\n( 2 ) . مروج الذّهب ، ج 3 ، صص 417 - 454 ؛ كامل ابن اثير ، ج 6 ، ص 408 . بحث خاصى را با عنوان گرايش شيعى مأمون در تاريخ تشيع در ايران تا قرن دهم ، ج 2 ، صص 279 - 280 آورده‌ايم .\r\n","page_name":" 432 ","page_number":432},
  {"content":"\r\n\r\nبه هر روى هدف مأمون از اين اقدام چه بوده است ؟\r\nمأمون در برابر اعتراضى كه از سوى هوا خواهان حكومت عباسى در مسألهء ولايتعهدى امام رضا عليه السّلام به او شد ، مطالبى را بيان كرد كه خطوط اصلى سياست او را در اين باره روشن مىسازد :\r\nفقال المأمون قد كان هذا الرّجل مستترا عنّا يدعوا الى نفسه فاردنا ان نجعله ولىّ عهدنا ليكون دعاءه لنا و ليعترف بالملك و الخلافة لنا و ليعتقد فيه المفتونون به انّه ليس ممّا ادّعى فى قليل و لا كثير و انّ هذا الأمر لنا من دونه و قد خشينا ان تركناه على تلك الحالة ان ينفتق علينا منه ما لا نسدّده و يأتى علينا منه ما لا نطيقه و الان فاذ قد فعلنا به ما فعلناه و أخطأنا فى امره بما اخطأنا و اشرفنا من الهلاك بالتّنويه به على ما اشرفنا فليس يجوز التّهاون فى امره و لكنّا نحتاج ان نضع منه قليلا قليلا حتّى نصوّره عند الرّعايا بصورة من لا يستحقّ لهذا الأمر ثمّ ندبّر فيه بما يحسم عنّا موادّ بلائه . « 1 »\r\nمأمون گفت : اين مرد كارهاى خود را از ما پنهان كرده و مردم را به امامت خود مىخواند . ما او را بدين جهت وليعهد قرار داديم كه مردم را به خدمت ما خوانده و به سلطنت و خلافت ما اعتراف نمايد و در ضمن ، فريفتگانش بدانند كه او آنچنان كه ادّعا مىكند نيست و اين امر ( خلافت ) شايستهء ما است نه او ، و همچنين ترسيديم اگر او را به حال خود بگذاريم در كار ما شكافى به وجود آورد كه نتوانيم آن را پر كنيم و اقدامى عليه ما بكند كه تاب مقاومتش را نداشته باشيم . اكنون كه با وى اين رويّه را پيش گرفته و در كار او مرتكب خطا شده و خود را با بزرگ كردن او در لبهء پرتگاه قرار داده‌ايم ، نبايد در كار وى سهل انگارى كنيم ، بدين جهت بايد كم كم از شخصيّت و عظمت او بكاهيم تا او را پيش مردم به صورتى درآوريم كه از نظر آنها شايستگى خلافت را نداشته باشد ، سپس دربارهء او چنان چاره‌انديشى كنيم كه از خطرات او كه ممكن بود متوجه ما شود جلوگيرى كرده باشيم .\r\nمأمون در آغاز سخنش هدف خود از اين اقدام را خاطر نشان كرده است ، بدين معنى كه اگر امام رضا عليه السّلام ولايتعهدى او را بپذيرد ، الزاما مشروعيت خلافت بنى عباس\r\n\r\n\r\n","description":"","footnote":"\r\n( 1 ) . عيون اخبار الرضا ، ج 2 ، ص 167 - 168\r\n","page_name":" 433 ","page_number":433},
  {"content":"\r\n\r\nرا پذيرفته است . اين نكته كه علويان خلافت عبّاسيان را به رسميّت بشناسند ، خود امتياز بزرگى براى آنها به حساب مىآمد . بدين ترتيب اختلاف و دشمنى ديرينه‌اى كه ميان اين دو خاندان وجود داشت ، خود به خود و به نفع عبّاسيان از بين مىرفت .\r\nنكتهء ديگر اين كه با آوردن امام رضا عليه السّلام در تشكيلات خلافت ، فعاليّتهاى آن حضرت كنترل و محدود شده و او ديگر نمىتوانست خود را امام معرفى نمايد ، زيرا در اين صورت مردم را نه تنها به پذيرش ولايتعهدى خود ، بلكه حتى براى خليفه‌اى كه جانشينى او را پذيرفته بود مىبايست دعوت نمايد . بدين ترتيب جنبهء استقلالى عنوان امامت آل على براى هميشه از بين مىرفت .\r\nنكتهء سوم اين كه مقام و منزلت امام رضا عليه السّلام با پذيرفتن ولايتعهدى مأمون كاستى يافته و از چشم طرفدارانش خواهد افتاد و ديگر كسى او را به عنوان يك چهرهء منزّه و مقدس نخواهد شناخت و معلوم خواهد شد كه آنچه او ادعا مىكند نه كم و نه زياد هيچ ندارد .\r\nابو صلت هروى نيز در تعليل واگذارى ولايتعهدى به امام رضا عليه السّلام مىگويد :\r\nجعل له ولاية العهد ليرى النّاس انّه راغب فى الدّنيا فيسقط محلّه من نفوسهم « 1 » ولايتعهدى را به امام واگذاشت تا به مردم نشان بدهد كه او دنيا خواه است و بدين ترتيب موقعيت معنوى خود را پيش از آنها از دست بدهد .\r\nواقعيت اين است كه مردم همواره احترام خاصّى به علويان به ويژه امامان شيعه قائل بودند و اين خود سبب شده بود به آنان اعتقاد و اعتماد بيش از حدّى معمول داشته باشند . هاله‌اى از تقدس كه امامان را فرا گرفته بود ، همه را در برابر آنان به خضوع واداشته و يك نوع تسليم درونى را براى مردم نسبت بدانان به وجود آورده بود . مأمون مىكوشيد تا به شكلى اين قداست را به هم در ريخته و حد اقل آنها را چون ساير مردمى كه وقتى به حكومت رسيدند مرتكب ظلم و فساد مىشوند ، نشان دهد .\r\nاين مسأله را قفطى در كتاب خود شكل روشنى نشان داده است . « 2 » از آنجايى كه خود\r\n\r\n\r\n","description":"","footnote":"\r\n( 1 ) . عيون اخبار الرضا ، ج 2 ، ص 241\r\n( 2 ) . تاريخ الحكماء ، ص 221 - 222 به نقل از حياة الامام الرضا ، ص 222\r\n","page_name":" 434 ","page_number":434},
  {"content":"\r\n\r\nخلافت و سياست از نظر مردم ، نوعى آلودگى تلقى مىشد ، وارد ساختن يك شخص مهذّب در آن ، خود به خود باعث كاهش اثر وجودى او مىگرديد . اين مسأله كه زهد با خلافت نمىسازد آن هم خلافتى كه عبّاسيان بنيان‌گذار آن بودند ، موقعيت و منزلت امام را تنزّل مىداد ؛ از اين رو به عنوان اعتراض ، به امام گفته مىشد : شما با آن همه اظهار زهد در دنيا چرا ولايتعهدى مأمون را پذيرفتيد ؟ امام مىفرمود : قد علم الله كراهتى « 1 » ( خدا مىداند كه من از اين امر چقدر كراهت داشتم ) .\r\nوراى اهدافى كه ذكرش رفت از نكات ديگرى نيز مىتوان ياد كرد و آن اين كه مأمون با اين روش ، بهتر مىتوانست امام رضا عليه السّلام را كنترل نمايد . بدين ترتيب براى وى - كه امام در چنگال خود داشت - مراقبان و محافظان زيادى گذاشته بود تا اخبار امام رضا عليه السّلام را به وى برسانند . « 2 » اين مسأله ، سبب جدايى امام از شيعيان واقعى خود نيز گرديده بود . استفاده از طرفداران علويان با آوردن امام رضا عليه السّلام در تشكيلات خلافت ، پس از آن كه عباسيان به خاطر جنگ مأمون با برادرش امين ، از دور او پراكنده شده بودند ، امرى بس مهم دربارهء تهديد و در نتيجه جلب آنها به سوى مأمون مىتوانست باشد . « 3 »\r\nگرفتارى مأمون در مقابل قيامهاى علويان ، از مسائلى بود كه او بايد به شكلى آن را حل مىكرد ، لذا در نامه‌اى كه بعدها به عبد الله بن موسى نوشت تا او را به جاى برادر ولايتعهدى دهد ، چنين آمده : ما ظننت انّ احدا من آل ابى طالب يخافنى بعد ما عملته بالرّضا . « 4 » فكر نمىكنم پس از واگذارى ولايتعهدى به امام رضا ، كسى از آل ابى طالب از من بترسد .\r\nالبته او فريب نخورد و مأمون را متهم به قتل برادرش امام رضا عليه السّلام كرد . آوردن امام رضا عليه السّلام به بهانهء ولايتعهدى از نظر تودهء مردم مىتوانست او را از اتهام قتل\r\n\r\n\r\n","description":"","footnote":"\r\n( 1 ) . بحار الانوار ، ج 49 ، ص 130 ؛ علل الشرايع ، ص 238 ؛ حياة الامام الرضا ، ص 244\r\n( 2 ) . عيون اخبار الرضا ، ج 2 ، صص 151 - 152 ؛ حياة الامام الرضا ، ص 213 - 214\r\n( 3 ) . الصّلة بين التشيّع و التصوّف ، ص 223 - 224\r\n( 4 ) . مقاتل الطالبيين ، ص 628 ؛ افرادى از علويين كه در پايان قرن دوم هجرى شورش كردند عبارت بودند از : محمد بن ابراهيم بن اسماعيل كه ابو السرايا فرماندهى كه سپاهش را بر عهده داشت ؛ ابراهيم بن موسى بن جعفر در يمن ؛ زيد بن موسى بن جعفر در بصره . نك : مسند الامام الرضا ، ج 1 ، صص 50 - 51\r\n","page_name":" 435 ","page_number":435},
  {"content":"\r\n\r\nحضرتش كاملا تبرئه نمايد ، او بالاخره توانست با وانمود كردن علاقه و محبت خويش نسبت به امام رضا عليه السّلام - كه براى بخشى از مردم قابل قبول بود - او را به شهادت رسانده و كسى هم به ظاهر متوجه خيانت او نگردد . « 1 »\r\n\r\nعكس العمل امام عليه السّلام\r\nيك طرف مسأله مأمون بود كه اهداف او را از آوردن امام به خراسان و سپردن ولايتعهدى به آن حضرت بيان كرديم . اكنون بايد از عكس العمل امام عليه السّلام در اين باره سخن بگوييم .\r\nالف : آنچه به عنوان اولين عكس العمل در اين باره از طرف امام نشان داده شد اين بود كه آن حضرت ابتدا از آمدن به خراسان سرباززد . طبيعى بود كه نفس اين عمل مىتوانست براى مأمون يك پيروزى به حساب آيد . امام تا آنجا مخالفت كرد كه رجاء بن ابى ضحاك كه از طرف مأمون آمده بود ، مجبور شد امام را به زور به مرو ببرد .\r\nكلينى از ياسر خادم و ريّان بن صلت نقل كرده كه : وقتى كار امين پايان يافت و حكومت مأمون استقرار پيدا كرد ، او نامه‌اى به امام عليه السّلام نوشت و از آن حضرت خواست تا به خراسان بيايد . امام هرگز به درخواست او جواب مساعد نمىداد : فلم يزل المأمون يكاتبه فى ذلك حتّى علم أن لا محيص له و لا يكفّ عنه ؛ « 2 » مأمون پيوسته در اين باره نامه‌نگارى مىكرد تا آن كه امام راه گريزى نديد . چرا كه مأمون دست‌بردار نبود .\r\nصدوق از معول سجستانى آورده : زمانى كه براى بردن امام رضا عليه السّلام به خراسان پيكى به مدينه آمد ، من در آنجا بودم . امام به منظور وداع از رسول خدا صلّى اللّه عليه و آله وارد حرم شد ، او را ديدم كه چندين بار از حرم بيرون مىآمد و دوباره به سوى مدفن پيغمبر بازمىگشت و با صداى بلند گريه مىكرد . من به امام نزديك شده و سلام كردم و علّت اين موضوع را از آن حضرت جويا شدم . در جواب فرمود : من از جوار جدّم بيرون رفته و در غربت از دنيا خواهم رفت . « 3 »\r\n\r\n\r\n","description":"","footnote":"\r\n( 1 ) . نك : حياة الامام الرضا ، ص 241 ، به بعد .\r\n( 2 ) . الكافى ، ج 1 ، ص 448 ؛ مسند الامام الرضا ، ج 1 ، ص 64\r\n( 3 ) . عيون اخبار الرضا ، ج 2 ، ص 218\r\n","page_name":" 436 ","page_number":436},
  {"content":"\r\n\r\nافزون بر اين ، وقتى كه امام عليه السّلام مىخواست به خراسان برود ، هيچ‌كدام از افراد خانواده‌اش را به همراه نبرد و اين خود دليل روشنى بود بر اين كه اين مسافرت از نظر آن حضرت ، هيچ آيندهء روشنى نداشته و سفرى از روى اميد نيست .\r\nاز حسن بن على وشّاء نقل شده كه امام به من فرمود :\r\nإنّى حيث أرادوا الخروج بى من المدينة جمعت عيالى فأمرتهم ان يبكوا علىّ حتّى أسمع ، ثمّ فرّقت فيهم اثنى عشر ألف دينار قلت : أمّا إنّى لا أرجع الى عيالى أبدا ؛ « 1 » موقعى كه مىخواستند مرا از مدينه بيرون ببرند ، افراد خانواده‌ام را جمع كرده و دستور دادم براى من گريه كنند تا گريهء آنها را بشنوم . سپس در ميان آنها دوازده هزار دينار تقسيم كرده و گفتم من ديگر به سوى شما باز نخواهم گشت .\r\nچنين برخوردى بىترديد مىتوانست كسانى را كه درك درستى داشتند ، به ويژه شيعيان را كه در ارتباط مستقيم با امام بودند متوجه سازد كه امام به اجبار اين مسافرت را پذيرفته است . به طورى كه آن حضرت بعدها اين مسأله را براى ياران نزديك خود بيان فرموده است . از جمله از عبد السلام هروى نقل شده :\r\nو الله ما دخل الرّضا عليه السّلام فى هذا الأمر طائعا ؛ « 2 » قسم به خدا امام رضا عليه السّلام به ميل خود در اين امر وارد نشد .\r\nبه هر روى امام عليه السّلام را از مدينه بيرون آورده و از طريق بصره به فارس و از آنجا به خراسان آوردند . « 3 »\r\nدر آنجا بود كه مأمون درخواست خود را مبنى بر سپردن خلافت به امام رضا عليه السّلام مطرح كرد و پس از اصرار فراوان مأمون و استنكاف امام از پذيرفتن آن ، در نهايت ولايتعهدى بر آن حضرت تحميل شد . همانگونه كه استاد جعفر مرتضى به تفصيل بحث كرده ، عرضهء خلافت به آن حضرت جدّى نبود ، درست همانطور كه تهديد قتل امام از طرف مأمون در صورت نپذيرفتن ولايتعهدى ، مىتواند دليل قانع\r\n\r\n\r\n","description":"","footnote":"\r\n( 1 ) . عيون اخبار الرضا ، ج 2 ، ص 219 ؛ اثبات الوصيه ، ص 203 ؛ مسند الامام الرضا ، ج 1 ، جزء 2 ، ص 169\r\n( 2 ) . عيون اخبار الرضا ، ج 2 ، ص 140\r\n( 3 ) . كتابى ويژه دربارهء جغرافياى تاريخى مسير هجرت امام رضا ( ع ) به خراسان تأليف شده كه دوستداران آگاهيهاى بيشتر در اين زمينه به آن كتاب مراجعه كنند .\r\n","page_name":" 437 ","page_number":437},
  {"content":"\r\n\r\nكننده‌اى بر اين ادعا باشد . « 1 » زيرا تهديد به قتل با ارادتى كه مأمون از وجههء نظر اعتقادى نسبت به امام از خود نشان مىداد ، قابل جمع نيست . اگر او واقعا به آن حضرت اعتقاد داشت ، صحيح نبود كه او را از خواندن نماز عيد بازگرداند .\r\nبه هر روى اصرار مأمون در مسألهء پذيرش ولايتعهدى از طرف امام رضا عليه السّلام توأم با تهديد قتل آن حضرت در صورت مخالفت ، امام را در وضعيتى قرار داد كه از پذيرفتن آن ناچار بود . « 2 » در عين حال امام نهايت كوشش خود را به كار گرفت تا مأمون به اهداف مورد نظر خويش از اين سياست نرسد . اين كوششها تنها پس از دو ماه جرّ و بحثى كه بين امام و مأمون جريان داشت به انجام رسيد ، « 3 » اين در حالى بود كه امام « باك حزين » بود . « 4 »\r\nزمانى كه تلاش امام براى نيامدن و نپذيرفتن ولايتعهدى سودى نبخشيد ، امام در پى بىآن شد تا از اين مسأله در جهت اهداف سياسى خويش بهره ببرد . در اين باره نكتهء مهم آن بود كه امام اين اقدام مأمون را ، به عنوان اقدامى در شناخت حق علويان در امر خلافت نشان دهد . آگاهيم كه تا آن زمان خلفاى عباسى چنين حقّى را براى علويان نپذيرفته بودند . اين اقدام به خوبى مىتوانست بطلان اقدامات خلفاى پيشين را در خلاف اين جهت ؛ اعم از اموى و عبّاسى نشان دهد . و لذا امام فرمود :\r\nالحمد للّه الّذى حفظ منّا ما ضيّع النّاس و رفع منّا ما وضعوه حتّى لقد لعنّا على منابر الكفر ثمانين عاما و كتمت فضائلنا و بذلت الأموال فى الكذب علينا و الله يأبى لنا الّا ان يعلى ذكرنا و يبيّن فضلنا . « 5 »\r\nسپاس خداى را كه آنچه مردم از ما تباه كرده بودند ، حفظ فرمود و قدر و منزلت ما را كه پايين برده بودند ، بالا برد . هشتاد سال بر بالاى چوبهاى كفر ما را لعن و نفرين كردند ، فضايل ما را كتمان نمودند و داراييهايى در دروغ بستن به ما هزينه شد و\r\n\r\n\r\n","description":"","footnote":"\r\n( 1 ) . حياة الامام الرضا ، صص 285 - 298 ؛ دربارهء اجبار امام به پذيرش ولايتعهدى نك : علل الشرايع ، ج 1 ص 226 - 238 ؛ عيون اخبار الرضا ، ج 2 ، ص 139 ؛ امالى صدوق ، ص 43 ؛ بحار الانوار ، ج 49 ، ص 29 ؛ مجموعة الآثار ، ص 216\r\n( 2 ) . نك : مقاتل الطالبيين ، ص 375\r\n( 3 ) . عيون اخبار الرضا ، ج 2 ، ص 148\r\n( 4 ) . ينابيع المودّه ، ص 284\r\n( 5 ) . عيون اخبار الرضا ، ج 2 ، ص 162\r\n","page_name":" 438 ","page_number":438},
  {"content":"\r\n\r\nخداوند ، جز بلندى ياد ما و آشكار شدن فضل ما را نخواست .\r\nدر نخستين جلسه‌اى كه به منظور معرفى امام به عنوان وليعهدى برپا گرديد ، آن حضرت همين تعبير را به شكل مختصرى بيان داشت :\r\nانّ عليكم حقّا برسول الله صلّى اللّه عليه و آله و لكم علينا حقّ به ، فاذا أدّيتم الينا ذلك وجب علينا الحقّ لكم . « 1 »\r\nبه خاطر رسول خدا صلّى اللّه عليه و آله ما حقّى بر گردن شما و شما حقّى بر گردن ما داريد ، پس اگر شما حق ما را به ما ادا كنيد ما نيز حق شما را مىدهيم .\r\nآنچه جالبتر از اين موارد به نظر مىرسد ، استدلالى است كه امام عليه السّلام در برابر مأمون پيش از پذيرش پيشنهاد ولايتعهدى بدان تمسّك جست و او را تلويحا و به گونه‌اى خاص در بن بست قرار داد ، آن گونه كه مجبور شود يا از اساس منكر حقّ خلافت براى خود و پدرانش شود و يا دست از سر امام بر دارد . امام در برابر او فرمود :\r\nان كانت هذه الخلافة لك و اللّه جعلها لك فلا يجوز أن تخلع لباسا البسك الله و تجعله لغيرك و ان كانت الخلافة ليست لك فلا يجوز لك ان تجعل لى ما ليس لك . « 2 »\r\nاگر اين خلافت مال تو است و خدا آن را براى تو قرار داده است ، در اين صورت ، جايز نيست لباسى را كه خدا به تو پوشانده از خود خلع كرده و در اختيار ديگرى قرار دهى و اگر مال تو نيست در اين صورت جايز نيست آنچه را كه مال تو نيست به ديگران ببخشى .\r\nهمچنين امام براى خنثى كردن سياست مأمون در بهره‌گيرى از ولايتعهدى او ، در مقام پاسخ از اين كه چرا ولايتعهدى را پذيرفتى ؟ فرمود : به همان دليلى كه جدّم داخل شورى گرديد . « 3 »\r\nو نيز فرمود : قد علم الله كراهتى لذلك ، فلمّا خيّرت بين قبول ذلك و بين القتل اخترت القبول على القتل . « 4 »\r\nخدا مىداند كه من از قبول اين امر كراهت داشتم . ولى وقتى در وضعى قرار\r\n\r\n\r\n","description":"","footnote":"\r\n( 1 ) . مقاتل الطالبيين ، ص 375\r\n( 2 ) . عيون اخبار الرضا ، ج 2 ، ص 138 - 139 ؛ روضة الواعظين ، ص 223\r\n( 3 ) . عيون اخبار الرضا ، ج 2 ، ص 140\r\n( 4 ) . عيون اخبار الرضا ، ج 2 ، ص 139\r\n","page_name":" 439 ","page_number":439},
  {"content":"\r\n\r\nگرفتم كه ميان قبول ولايتعهدى يا قتل يكى را مىبايست اختيار كنم ، بناچار پذيرش ولايتعهدى را بر كشته شدن ترجيح دادم .\r\nبه هر حال امام را به پذيرش ولايتعهدى مجبور كردند و امام هم در برابر كوشيد تا مانع از آن شود كه مأمون به اهدافش برسد . در خطبه‌اى كه آن حضرت پس از تثبيت ولايتعهدى خواندند ، به نكات مهمى اشاره شده است . از جمله آن كه فرمودند :\r\nإنّ امير المؤمنين عضّده الله بالسّداد و وفّقه للرّشاد ، عرف من حقّنا ما جهله غيره . . .\r\nو انّه جعل الىّ عهده و الإمرة الكبرى ان بقيت بعده . « 1 »\r\nامير المؤمنين ( ؛ يعنى مأمون ) كه خدا او را در رفتن راه راست كمك كند و در استقامت امرش توفيق دهد ، آنچه از حق ما را كه ديگران انكار كرده بودند به رسميّت شناخت . او رياست كل و خلافت را براى من واگذاشت اگر بعد از او زنده ماندم .\r\nگرفتن اعتراف از مأمون بر اين كه « خلافت حقّ اهل بيت است » جزو نكات اساسى اين مسأله بود كه امام آن را دنبال مىكرد ؛ زيرا بر عكس آنچه مأمون مىخواست امام رضا عليه السّلام را به تأييد خلافت خود وادارد ، خود مجبور شده بود امامت اهل بيت را تأييد كند . اين تعبير هم كه اگر من بعد از او بمانم ، با توجه به اين كه سن امام قريب بيست سال بيش از مأمون بود ، نشان مىداد كه امام بر آن است تا نيت ناخالص مأمون را آشكار كند .\r\nافزون بر آنچه گذشت امام شرط كرد تا در صورت پذيرش ولايتعهدى ، هيچ‌گونه مداخله‌اى در امور سياسى و جارى نداشته باشد :\r\nو أنا أقبل ذلك على انّى لا اوّلى أحدا و لا اعزل أحدا و لا انقض رسما و لا سنّة و أكون فى الأمر من بعيد مشيرا . « 2 »\r\nمن اين امر را مىپذيرم با اين شرط كه كسى را به كارى نگمارم ، كسى را از\r\n\r\n\r\n","description":"","footnote":"\r\n( 1 ) . عيون اخبار الرضا ، ج 2 ، ص 146\r\n( 2 ) . عيون اخبار الرضا ، ج 2 ، ص 148 ؛ و نك : نور الابصار ، ص 143 ؛ الارشاد ص 310 ؛ الكافى ، ج 1 ، ص 487 ؛ روضة الواعظين ، ص 224 - 225 ؛ اعلام الورى ، ص 320 ؛ بحار ، ج 49 ، ص 34 - 35 ؛ حياة الامام الرضا ، ص 347\r\n","page_name":" 440 ","page_number":440},
  {"content":"\r\n\r\nمقامش عزل نكنم ، رسم و روشى را نقض نكنم و فقط از دور ، مورد مشورت قرار گيرم .\r\nاين شرط نشان مىدهد كه امام نمىخواست مسئوليت وضع موجود و كارهايى را كه از طرف حكومت اعمال مىشود به عهده بگيرد و كسانى گمان كنند كه آن حضرت نظارت و يا دخالتى در امور دارد ، در اين صورت طبعا كسى او را متهم نمىكرد ، زيرا مسائلى كه در كشور مطرح شده و دستوراتى كه به مرحلهء اجرا در مىآمد ، به پاى خود مأمون گذاشته مىشد و اين امتياز بزرگى بود كه امام عليه السّلام موفق شد از مأمون گرفته و بدين ترتيب مانع از آن شود كه به خاطر حضورش در تشكيلات ، بدنامى براى خود فراهم كند . از اين رو خود مىفرمود :\r\nانّى ما دخلت فى هذا الامر الّا دخول الخارج منه . « 1 »\r\nمن در اين موقع داخل نشدم ، مگر مانند داخل شدن كسى كه از آن خارج است .\r\nواقعيت اين است كه امام نمىتوانست وضعيت ناهنجارى را كه محصول نزديك به دو قرن انحراف بود ، بپذيرد . وقتى محمّد بن ابى عباد با لحن اعتراض‌آميزى به آن حضرت گفت : چرا مسئوليت ولايتعهدى را نپذيرفته و از موقعيت استفاده نمىكنيد ( تا به ما هم نفعى برسد ) ؟ امام فرمود : اگر اين كار به دست من بود و تو نيز همين موقعيت را نزد من داشتى ، حقوق تو از بيت المال برابر حقوق مردم عادى مىشد . ( ما كانت نفقتك الّا فى كمّك و كنت كواحد من النّاس ) . « 2 »\r\nدر اصل پذيرش ولايتعهدى بر جامعه‌اى كه قادر نيست و قابل هم نيست كه رهبرى چنين امامى را كه امام تشيع مذهبى است بپذيرد ، نوعى كار عبث و بيهوده بوده و جز مانعى بر سر راه سياستهاى اصولىترى كه امامان شيعه در پيش گرفته بودند ، نمىتوانست باشد .\r\n\r\nامام رضا عليه السّلام و مأمون\r\nدر فاصلهء پذيرش ولايتعهدى تا شهادت امام ، بايد چند مسأله در روابط مأمون با آن\r\n\r\n\r\n","description":"","footnote":"\r\n( 1 ) . عيون اخبار الرضا ، ج 2 ، ص 138\r\n( 2 ) . عيون اخبار الرضا ، ج 2 ، ص 90\r\n","page_name":" 441 ","page_number":441},
  {"content":"\r\n\r\nحضرت مورد بحث قرار گيرد .\r\nالف : مأمون پس از آوردن امام رضا عليه السّلام به مرو ، جلسات علمى متعددى با حضور افراد مختلف از علما تشكيل مىداد . در اين جلسات مذاكرات زيادى ميان امام عليه السّلام و ديگران صورت مىگرفت كه به طور عمده در حول و حوش مسائل اعتقادى و فقهى بود . بخشى از اين مذاكرات را طبرسى در كتاب خود فراهم آورده است . « 1 »\r\nهدف مأمون از تشكيل اين محافل علمى ، نشان از علم دوستى او يا تظاهر به آن بود . در اصل بايد وى را از اين زاويه متمايز از ديگر خلفاى عبّاسى دانست ، به ويژه كه مذاق عقلى او و همراهيش با معتزله ، او را بر آن مىداشت تا در برابر اهل حديث « 2 » ايستادگى كرده و آنان را منكوب سازد . با اين حال مسأله در اينجا خاتمه نمىيافت .\r\nمأمون از تشكيل چنين جلساتى هدف ديگرى نيز داشت . او مىخواست با كشاندن امام به بحث ، تصوّرى را كه عامّهء مردم دربارهء ائمه اهل بيت عليهم السّلام داشتند و آنان را صاحب علم خاص مثلا از نوع « علم لدنّى » مىدانستند ، از بين ببرد .\r\nمرحوم صدوق در اين باره مىگويد : مأمون انديشمندان سطح بالاى هر فرقه را در مقابل امام قرار مىداد تا حجت آن حضرت را به وسيلهء آنان از اعتبار بيندازد و اين به جهت حسد او نسبت به امام و منزلت علمى و اجتماعى او بود . اما هيچ‌كس با آن حضرت رو به رو نمىشد جز آن كه به فضل او اقرار كرده و به حجتى كه از طرف امام عليه او اقامه مىشد ، ملتزم مىگرديد . « 3 »\r\nدر روايتى آمده : هدف مأمون از اين كارها جلب نظر امام بود ؛ اما آن حضرت به اصحاب خود فرمود : فريب ظاهرسازيهاى او را نخوريد ، من به دست مأمون به شهادت خواهم رسيد . « 4 »\r\nاين مجالس كه در اوائل به همين مقصود تشكيل مىشد ، به تدريج مشكلاتى را براى مأمون درست كرد . زمانى كه مأمون متوجه شد ، تشكيل چنين مجالسى براى وى\r\n\r\n\r\n","description":"","footnote":"\r\n( 1 ) . الاحتجاج ، ج 2 ، صص 237 - 171 و نك : عيون اخبار الرضا ، ج 1 ، صص 167 - 126 ؛ بحار ، ج 49 ، صص 216 - 189\r\n( 2 ) . در مجالس اهل حديث نيز شركت مىكرد نك : بحار ، ج 49 ، ص 189\r\n( 3 ) . عيون اخبار الرضا ، ج 1 ، ص 152\r\n( 4 ) . همان ، ج 2 ، ص 183 ؛ بحار الانوار ، ج 49 ، ص 189\r\n","page_name":" 442 ","page_number":442},
  {"content":"\r\n\r\nخطرناك است ، اقدام به محدود كردن امام كرد . از عبد السلام هروى نقل شده كه به مأمون اطلاع دادند : امام رضا عليه السّلام مجالس كلامى تشكيل داده و بدين وسيله مردم شيفتهء آن بزرگوار مىشدند . مأمون به محمّد بن عمرو طوسى مأموريت داد تا مردم را از مجلس آن حضرت طرد نمايد . پس از آن امام در حق مأمون نفرين كرد و از جمله چنين فرمود : يا بديع يا قوىّ يا منيع يا علىّ يا رفيع ! صلّ على من شرّفت الصّلاة بالصّلاة عليه و انتقم لى ممّن ظلمنى و استخفّ بى و طرد الشّيعة عن بابى . « 1 »\r\nاى پديدآورندهء زمين و آسمانها ، اى پروردگارى كه داراى قدرت بىپايانى ، اى پروردگارى كه تغيير و تبديلى در او راه ندارد ، اى پروردگار بلند مرتبت ، درود بفرست بر كسى كه نماز را با صلوات و درود به او ، شرافت دادى و از كسى كه به من ستم روا داشت و مرا سبك كرد و شيعهء مرا از در خانهء من راند و متفرق كرد ، انتقام مرا بگير .\r\nاين مسأله به صورت يك دليل عمده براى شهادت امام در آمد . احمد بن على انصارى مىگويد : از ابو صلت پرسيدم : چگونه مأمون راضى به قتل امام رضا عليه السّلام شد ؟\r\nابو صلت گفت : . . . مأمون ولايتعهدى را بدين جهت به امام رضا داد كه به مردم نشان دهد آن حضرت رغبت به دنيا دارد ، تا از چشم مردم بيفتد . اما وقتى از امام جز آنچه برترى او را بر مأمون نشان مىداد چيزى براى مردم آشكار نمىشد ، دست به دعوت و جلب متكلّمان تمامى سرزمينهاى اسلامى زد تا به وسيلهء آنان ، امام را از نظر علمى محكوم نمايد و از اين رهگذر ، نقص آن حضرت ميان عامّه مردم ثابت شود ؛ ولى امام با هيچ عالم يهودى و نصرانى و . . . روبرو نمىشد جز آن كه بر او برترى مىيافت و مردم مىگفتند : آن حضرت شايسته‌تر از مأمون براى تصدى مقام خلافت است .\r\nجاسوسان نيز چگونگى امر را به اطلاع او مىرساندند . بدين ترتيب بود كه مأمون دست به مسموم ساختن امام زد . « 2 »\r\nب . از جمله امورى كه سبب تيرگى روابط مأمون با امام گرديد ، رفتن آن حضرت به نماز عيد بود . مأمون از امام خواست تا نماز عيد را بخواند ، امّا امام بر مبناى\r\n\r\n\r\n","description":"","footnote":"\r\n( 1 ) . عيون اخبار الرضا ، ج 2 ، ص 171\r\n( 2 ) . همان ، ج 2 ، ص 241\r\n","page_name":" 443 ","page_number":443},
  {"content":"\r\n\r\nشرايطى كه در ابتداى ولايتعهدى با مأمون كرده بود از پذيرش اقامهء نماز عيد عذر خواست . مأمون اصرار كرد و امام ناچار قبول كرد و فرمود : پس من همچون رسول خدا صلّى اللّه عليه و آله به نماز خواهم رفت . مأمون نيز پذيرفت . مردم انتظار داشتند كه امام رضا عليه السّلام همچون خلفا با آداب و رسوم خاصى از خانه خارج خواهد شد ، اما شگفت زده ديدند كه حضرت با پاى برهنه در حالى كه تكبير مىگويد به راه افتاد . اميران كه با لباس رسمى و معمول اين گونه مراسم آماده بودند ، با ديدن اين وضع ، يكباره از اسبها فرود آمده و كفش‌ها را از پا در آوردند و با گريه و تكبيرگويان پشت سر امام به راه افتادند .\r\nامام در هر قدم كه مىرفت سه بار تكبير مىگفت . گفته‌اند كه فضل به مأمون گفت :\r\nان بلغ الرّضا المصلّى على هذا السّبيل افتتن به النّاس و الرّأى ان تسأله ان يرجع فبعث اليه المأمون فسأله الرّجوع فدعا ابو الحسن بخفّه فلبسه و ركب و رجع . « 1 »\r\nاگر امام رضا بدين صورت به مصلّى برسد ، مردم فريفتهء او مىشوند ، بهتر آن است كه از او بخواهى برگردد . پس مأمون فردى را فرستاد و از امام خواست كه برگردد . آن حضرت كفش خود را خواست ، آن را به پا كرد و سوار بر مركب شد و بازگشت .\r\nاحساس خطرى كه مأمون از اين حادثه كرده بود ، او را به اين فكر انداخت كه وجود امام نه تنها دردى را براى او دوا نمىكند بلكه اوضاع را عليه او سخت تحريك خواهد كرد . از اين رو مراقبانى براى آن حضرت گمارد تا به دقّت او را تحت نظر بگيرند و اخبارش را به مأمون برساندند تا مبادا اقدامى بر ضد مأمون انجام دهد .\r\nمواردى از اين قبيل گزارش دادنها دربارهء امام به مأمون وجود دارد . « 2 »\r\nابو صلت مىگويد : و كان الرّضا لا يحابى المأمون من حقّ و كان يحبيبه بما يكره فى أكثر أحواله فيغظه ذلك و يحقده عليه و لا يظهره له . « 3 »\r\nامام رضا عليه السّلام در بيان مسائلى كه حق مىدانست ، از مأمون وحشتى نداشت و در اكثر اوقات به او چنان جواب مىداد كه ناراحتش مىكرد . اين وضع سبب غضب\r\n\r\n\r\n","description":"","footnote":"\r\n( 1 ) . الكافى ، ج 1 ، ص 490 ؛ عيون اخبار الرضا ، ج 2 ، ص 149 ؛ روضة الواعظين ، صص 227 - 228\r\n( 2 ) . نك : بحار ، ج 49 ، ص 139 ؛ مسند الامام الرضا ، ج 1 ، ص 77 - 78 ؛ عيون اخبار الرضا ، ج 2 ، ص 153 ، به نقل حياة الامام الرضا ، ص 214\r\n( 3 ) . عيون اخبار الرضا ، ج 2 ، ص 241\r\n","page_name":" 444 ","page_number":444},
  {"content":"\r\n\r\nمأمون و ازدياد عداوتش نسبت به آن حضرت مىگرديد . ولى غضب و عداوت خود را هرگز به امام آشكار نمىكرد .\r\nشيخ مفيد آورده است كه امام در مجالس خصوصى با مأمون ، او را نصيحت مىكرد و از عذاب الهى بيم مىداد و به خاطر كارهاى خلافى كه مرتكب مىشد به نكوهش او مىپرداخت . مأمون به ظاهر اندرزهاى امام را مىپذيرفت ، ولى در واقع از اين برخوردهاى امام سخت ناراحت مىشد . شيخ نمونه‌اى از اين گونه موارد نيز ياد كرده است . « 1 »\r\nدر موارد ديگرى نيز امام به صراحت اعمال امام را مورد انتقاد قرار مىداد . از جمله زمانى كه او به پيشروى نظامى در كشورهاى غير اسلامى مشغول بود ، خطاب به مأمون چنين فرمود : چرا به فكر امّت محمّد صلّى اللّه عليه و آله نبوده و به اصلاح آنها نمىپردازى ؟ . « 2 »\r\n\r\nشهادت امام عليه السّلام\r\nاز مطالبى كه در بالا بدان اشاره شد ، به دست مىآيد كه مأمون از آوردن امام به مرو به نتايج مطلوبش دست نيافته بود . چنانچه وضع به همين منوال ادامه مىيافت ، به احتمال ضررهاى غير قابل جبرانى براى او در پى داشت . مأمون كه از كشتن برادر خود براى رسيدن به خلافت خوددارى نكرده بود و بعدها از كشتن وزير خويش كه براى رسيدن او به خلافت آن همه زحمت كشيده بود احساس نگرانى نكرد ، اين بار نيز همانند اجداد جنايتكار خود ، به منظور حفظ خلافت ، براى كشتن امامى ديگر از امامان شيعه اقدام به توطئه كرده و آن حضرت را با سياست بازيهاى خاص خود به شهادت رساند . « 3 » در عين حال به مردم چنان وانمود كرد كه از رحلت امام بسيار غمگين و افسرده شده است ، به طورى كه سه شبانه روز حاضر به ترك آرامگاه امام نگرديد . توسّل به تزوير توسط او چنان گيرا و ظاهر فريب بود كه حتى اقليتى از\r\n\r\n\r\n","description":"","footnote":"\r\n( 1 ) . الارشاد ، ( چاپ بيروت ) ص 315\r\n( 2 ) . نك : مسند الامام الرضا ، ج 1 ، ص 74\r\n( 3 ) . مقاتل الطالبيين ، ص 337 ؛ الارشاد ، ص 316\r\n","page_name":" 445 ","page_number":445},
  {"content":"\r\n\r\nعلماى شيعه نيز حاضر به پذيرفتن شهادت آن حضرت به دست او نشده‌اند كه اربلى از جملهء آنهاست . « 1 » اين در حالى است كه اكثريت علماى شيعه و در رأس آنها صدوق كه مفصل‌ترين كتاب را دربارهء امام و اخبار مربوط به آن حضرت نگاشته ، به صراحت و با استناد به روايات زيادى ، شهادت امام به دست مأمون را پذيرفته‌اند . « 2 »\r\n\r\nامام عليه السّلام و تبليغات ضدّ علوى\r\nبه يقين مىتوان گفت كه از مهمترين مشكلات عبّاسيان در دوران خلافتشان ، شورشهايى بود كه توسط علويان عليه آنها برپا مىشد . رهبرى اين شورشها را اوائل زيديه عهده‌دار بودند . اندكى بعد اسماعيليان هم به آنها پيوستند .\r\nبا گذشت دوران سفّاح كه حتّى آن دوره نيز شامل يك قيام شيعى به نام علويان - قيام شريك بن شيخ المهرى - در خراسان بود ، در زمان منصور ، مهدى ، هادى ، هارون و . . . به طور مرتب و هر چند گاه ، شورشهايى بر ضد خلافت عبّاسيان برپا مىشد . از اين رو بيشترى خلفاى عبّاسى در سركوبى علويان ، بيرحمانه‌ترين رفتارها را در پيش مىگرفتند . شعله‌هاى اين شورشها طى قرون متوالى هر چند وقت يك بار از گوشه‌اى از كشور پهناور اسلامى سر به آسمان برمىداشت . چنان كه اين مسأله در قرن سوم و چهارم به صورت يك مشكل جدى مطرح بود . حتى در واپسين روزهاى حكومت بنى عباس ، هنوز برخى از سلاطين همچون محمّد خوارزمشاه مىكوشيدند به بهانهء اين كه خلافت اسلامى از آن علويان است از اطاعت خلفاى عبّاسى سرپيچى نمايند .\r\nوراى اين سركوبيها كه داستان آن را در كتب تاريخ ، به ويژه كتاب مهم « مقاتل الطالبيين » مىتوان يافت ، عباسيان به منظور طرد علويان از جامعه به شيوه‌هاى ديگرى نيز متوسّل مىشدند كه از مهمترين آنها تبليغات زهرآگين آنان در شكل‌هاى مختلف به هدف بىاعتبار كردن شخصيّت علمى علويان نزد مردم بود . خدشه وارد ساختن به تصورات مردم دربارهء عظمت خاندان رسالت ، تنها هدف مهمى بود كه از\r\n\r\n\r\n","description":"","footnote":"\r\n( 1 ) . كشف الغمه ، ج 2 ، صص 282 - 283 . اين مسأله را به سيد بن طاووس نيز نسبت داده است .\r\n( 2 ) . نك : مسند الامام الرضا ، ج 1 ، صص 124 - 139\r\n","page_name":" 446 ","page_number":446},
  {"content":"\r\n\r\nطرق مختلف توسط عباسيان دنبال مىشد و در هر زمان ، متناسب با شرايط و اوضاع و احوال آن زمان به تبليغات خود شكل مىدادند .\r\nيكى از شيوه‌هاى تبليغاتى عبّاسيان بر ضد علويان - كه احتمالا مروج اصلى آن هارون الرشيد بود و يا در دوران او شايع كردند - اين بود كه مىگفتند : علويان آنچنان حقى براى خود قائلند كه ساير مردم را « عبيد » و بردهء خود مىدانند . آنها اين مفهوم را از رواياتى كه دربارهء برترى اهل بيت عليهم السّلام يا مفهوم امامت و برترى و برگزيدگى ( اصطفاء ) از خود پيامبر و ائمه شيعه نقل شده است ، گرفته و در تبليغات خود از آن سوء استفاده مىكردند ؛ در حالى كه در اين گونه روايات ، تنها اطاعت بىچون و چراى مردم از امام خاطر نشان شده و اين مفهومى است غير از آنچه بنى عباس در اين باره عنوان مىكردند ، زيرا بنى عباس در تبليغات خود به مردم مىگفتند : علويان شما را بردهء خود دانسته و بدين ترتيب شما را مورد تحقير قرار مىدهند ! طبيعى است كه اين گونه شايعات بىاساس ، عدّه‌اى از مردم ساده‌لوح را به دورى از علويان وامىداشت .\r\nدو شاهد تاريخى بر اين مطلب مىتوان آورد .\r\n1 - حادثه‌اى كه ميان محمّد بن ادريس شافعى و هارون الرشيد پيش آمد .\r\nشافعى از كسانى بود كه نسبت به اهل بيت اظهار علاقه كرده و ارادت نشان مىداد و اشعارى نيز در اين باره سرود . « 1 »\r\nوقتى شافعى به يمن رفت ، مدت يك سال در آن ديار اقامت گزيد . در اين وقت به هارون خبر دادند كه شافعى به همراه يكى از علويان در صدد قيام عليه تو بر آمده است . هارون از شنيدن اين خبر خشمگين شد و دستور توقيف شافعى و اعزام او را به پايتخت صادر كرد . او را همراه با برخى از اصحابش در پايتخت حاضر كردند . اين خبر به محمّد بن حسن شيبانى فقيه حنفى كه در خدمت هارون بود رسيد و او براى آن كه اين حركت بر دسيسه‌چينى او نسبت به شافعى حمل نشود ، از هارون خواست تا از او بگذرد . ولى هارون اين درخواست را رد كرد . وقتى شافعى در برابر هارون قرار گرفت موضوع قيام را تكذيب كرده ، افزود :\r\n\r\n\r\n","description":"","footnote":"\r\n( 1 ) . نك : ديوان الامام الشافعى ، صص 38 ، 57 ، 74 . تاريخ تشيع در ايران ، ج 1 ، ص 28\r\n","page_name":" 447 ","page_number":447},
  {"content":"\r\n\r\nأ و ليس فى النّاس علوىّ الّا و يظنّ انّ النّاس له عبيد فكيف اخرج رجلا يريد أن يجعلنى عبدا .\r\nآيا چنين نيست كه علويان مردم را بردهء خود مىدانند ، در اين صورت چگونه من مردى از آنها را بر جنگ عليه تو علم كنم كه خود مرا در صورت پيروزى بردهء خود خواهد كرد . ؟ هارون از اين سخن خشنود شده و او را خلعت علما پوشانيد . « 1 »\r\nممكن است شافعى از روى تقيه چنين مطلبى را اظهار كرده باشد ، اما به هر روى چنين به دست مىآيد كه روزگارى اين شايعه در جامعه رواج داشته كه كسى جز عباسيان نمىتوانستند آن را ساخته و پرداخته باشند .\r\nشاهد ديگر ، روايتى است كه بسيارى از مصادر آن را نقل كرده‌اند . مرحوم كلينى آورده كه محمّد بن زيد طبرى گفت : من بالاى سر امام رضا عليه السّلام ايستاده بودم در حالى كه گروهى از بنى هاشم نيز در كنار او بودند . از جملهء آنها اسحاق بن حسين عباسى بود كه امام رو به او كرده و فرمود :\r\nيا اسحاق ! بلغنى انّ النّاس يقولون انّا نزعم انّ النّاس عبيد لنا ؛ لا ، و قرابتى من رسول الله صلّى اللّه عليه و آله ما قلته و لا سمعته من آبائى قاله و لا بلغني عن احد من آبائي قاله و لكنّى اقول : النّاس عبيد لنا فى الطّاعة موال لنا فى الدّين فليبلّغ الشّاهد الغائب . « 2 »\r\nاى اسحاق ! به من خبر رسيده كه مردم مىگويند : ما آنها را بردگان خود مىپنداريم ، نه ، قسم به قرابتى كه با رسول خدا صلّى اللّه عليه و آله دارم ، نه من خود چيزى گفته‌ام و نه از يكى از اجدادم شنيده‌ام كه چنين بگويد و نه از يكى از پدرانم به من چنين روايتى رسيده ولى من مىگويم : مردم در اين كه اطاعت ما بر آنها واجب است فرمانبردار ما و از نظر دينى مواليان و دوستان ما هستند . اين مطلب را حاضران به غايبان برسانند .\r\nدر روايت ديگرى از ابو صلت آمده كه به امام عرض كردم : مردم چيزهايى از شما نقل مىكنند . امام فرمود : چه چيزى از ما نقل مىكنند ؟ گفتم : مىگويند : شما ادعا داريد كه مردم بردگان شما هستند ، امام فرمود :\r\n\r\n\r\n","description":"","footnote":"\r\n( 1 ) . الفتوح ، ج 8 ، ص 249 - 248\r\n( 2 ) . الكافى ، ج 1 ، ص 187 ؛ الامالى ، طوسى ، ج 1 ، ص 21 ؛ الامالى مفيد ، ص 156 ؛ مسند الامام الرضا ، ج 1 ، ص 96\r\n","page_name":" 448 ","page_number":448},
  {"content":"\r\n\r\nاى پروردگارى كه آسمانها و زمين را گستردى و داناى پنهان و آشكارى ، تو شاهدى كه من چنين نگفته‌ام ، از پدران خود نيز هرگز نشنيده‌ام چنين بگويند ، تو آگاهى از ستمهايى كه از اين مردم به ما روا داشته مىشود كه اين هم يكى از آنها است .\r\nپس از آن امام رو به من كرد و فرمود : اگر چنان كه از ما حكايت مىكنند ما همهء مردم را بردگان خود مىدانيم ، پس به چه كسى آنها را مىفروشيم ؟ گفتم : راست مىفرماييد اى فرزند رسول خدا . سپس امام به فرق ميان ولايت و برده دانستن مردم پرداخته و فرمود : اى عبد السلام ! آيا تو منكر ولايتى هستى كه خدا به ما عطا فرموده ؟ گفتم : نه به خدا پناه مىبرم ، من ولايت شما را قبول دارم . « 1 »\r\nاين دو روايت به خوبى نشان مىدهد كه بنى عباس چگونه با گرفتن سوژه‌اى از يك مسأله حق ( ولايت ) ، كوشيده‌اند مردم را از ائمه عليهم السّلام دور نگاه دارند .\r\n2 - جعل حديث و نسبت دادن آن به ائمه اهل بيت عليهم السّلام به منظور تخريب شخصيّت آنها در ميان مردم نيز نوع ديگرى از تبليغات بود كه غير عبّاسيان هم در آن نقش فعالى داشتند . امام رضا عليه السّلام پرده از روى اين سياست خطرناك نيز برداشت و در رواياتى كه از آن حضرت آمده ، فرمود :\r\nمخالفان ما احاديثى دربارهء فضائل ما از پيش خود ساخته و به ما نسبت مىدهند كه از اين كار نظر خاصى دارند ، و اين احاديث بر سه دسته تقسيم مىشود :\r\nالف : روايات غلوآميز كه ما را بالاتر از آنچه هستيم نشان مىدهد .\r\nب : روايات تقصير كه ما را پايين‌تر از آنچه هستيم نشان مىدهد .\r\nج : رواياتى كه در آن به عيوب دشمنان ما تصريح شده است .\r\nمردم وقتى روايات غلوآميز را مىبينند ، شيعيان ما را تفكير كرده و عقيده به ربوبيّت ما را بدانها نسبت مىدهند و وقتى روايات دسته دوم را مىبينند ، به ما در حد همانها اعتقاد پيدا مىكنند و وقتى عيوب دشمنان ما را مىشنود به ما همان نسبتها را مىدهند . « 2 »\r\n\r\n\r\n","description":"","footnote":"\r\n( 1 ) . عيون اخبار الرّضا ، ج 2 ، ص 183 ؛ الامالى مفيد ، ط نجف ، ص 148 ؛ الامالى ، طوسى ، ج 1 ، ص 21 ؛ مسند الامام الرضا ، ج 1 ، ص 96\r\n( 2 ) . بحار الانوار ، ج 26 ، ص 239 از عيون اخبار الرضا ، صص 167 - 168\r\n","page_name":" 449 ","page_number":449},
  {"content":"\r\n\r\nروايت فوق نشان مىدهد كه چگونه سعى مىشده تا موقعيت علويان در ميان مردمى كه دوستدار آنها بودند تخريب شود .\r\n\r\nامام رضا عليه السّلام و مسائل كلامى\r\nدوران امام رضا عليه السّلام از دورانهايى است كه بحثهاى كلامى از ناحيهء جريانات گوناگون فكرى به سرعت رو به رشد و توسعه گذاشته و در هر زمينه اختلاف نظر پديد آمده است . دو گروهى كه ما آنها را به نامهاى « معتزله » و « اهل حديث » مىشناسيم ، در بر پايى اين جدالها و كشمكشهاى فكرى ، بيشترين سهم را دارا بودند . خلفاى عباسى نيز هر كدام به نحوى در اين مسائل مشاركت مىكردند ، اما هيچ‌كدام با مأمون قابل مقايسه نيستند . بعد از زمان مأمون نيز خلفا به صورت جدّى در مسائل فكرى و كلامى درگير شدند . در برابر اين دو گروه ، كه يكى عقل را بر نقل ترجيح مىداد و ديگرى ( اهل حديث ) به عكس ، امام رضا عليه السّلام مىكوشيد تا موضع خود را بيان كند . از اين روست كه بخش عمدهء رواياتى كه از آن حضرت نقل شده ، در موضوعات كلامى آن هم در شكل پرسش و پاسخ و يا احيانا مناظرات است . از آنجا كه امام رضا عليه السّلام مدتى در سمت ولايتعهدى ، برخوردهاى آشكارترى در اين زمينه داشت ، اين مناظرات بيشتر پيش مىآمد ، به ويژه كه مأمون هم در اوائل ، به دلايل متعددى به منظور ترتيب و تشكيل چنين جلساتى سعى وافرى از خود نشان مىداد .\r\nدر ميان اين مباحث ، آنچه از همه بيشتر مطرح مىشد ، بحثهاى مربوط به امامت بود كه يك پايهء آن بر عقل و پايهء ديگرش بر نقل استوار بود . البته مباحث مختلف مربوط به توحيد ، به ويژه مبحث صفات خداوند ، از جمله صفت عدل كه ارتباط مستقيمى با موضوع جبر و اختيار داشت ، از داغ‌ترين بحثهاى كلامى در طول چندين قرن ، در ميان مسلمانان بود . آغاز اين بحثها از اواخر قرن اول و گسترش آن در نيمهء دوم قرن دوم صورت پذيرفت . ما در بيان شرح حال امامان پيشين ، گاه‌وبيگاه مسائل كلامى را مطرح مىكرديم . در اينجا مىكوشيم تا به نحوى مسائل جارى آن زمان را كه نسبت به زمان قبل از آن گسترش بيشترى داشت و از كيفيت بالاترى\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nبرخوردار بود ، مطرح كرده و موضع امام رضا عليه السّلام را كه در اوج‌گيرى اين مسائل نقش مهمى در بيان آراء اماميّه داشته ، بيان كنيم .\r\nمحدوديتهايى كه عبّاسيان براى علويان و شيعيان فراهم كرده بودند ، غالبا باعث دورى شيعيان از ائمه بوده و از نظر فراگيرى اعتقادات ، مشكلاتى براى آنها فراهم مىكرد . لذا از ابى نصر بزنطى نقل شده كه خدمت امام عرض كردم :\r\nانّ اصحابنا بعضهم يقولون بالجبر و بعضهم يقولون بالاستطاعة .\r\nاز شيعيان گروهى اعتقاد به جبر پيدا كرده‌اند و گروهى قائل به اختيار هستند . « 1 »\r\nدر روايت ديگرى آمده است كه يكى از شيعيان خطاب به امام گفت :\r\nيا بن رسول الله ! صف لنا ربّك فإنّ من قبلنا قد اختلفوا علينا . « 2 »\r\nاى فرزند رسول خدا ! خدا را براى ما وصف كن ؛ زيرا ميان اصحاب ما در شناخت خدا اختلاف زيادى پيدا شده است .\r\nمشكل مهمتر از ناحيهء اهل حديث بود ، كسانى كه تنها خود را متعهد به قبول ظواهر آيات و روايات دانسته و تحت تأثير برخى از سوء تفسيرهاى مغرضانه‌اى كه از طرف امويان و يا يهوديان سرچشمه گرفته و ترويج شده بود ، قرار مىگرفتند و ظاهر آيات و روايات را كه دالّ بر تشبيه بود ، مىپذيرفتند . اين افراد هرگز حاضر به جمعبندى كلّى از آيات و تكيه به محكمات ، كه مىتوانست متشابهات را تفسير كرده و مشكل تشبيه را حل كند ، نبودند . اينان رواياتى نقل كرده و با استناد به آن روايات ، خدا و صفات او را طورى تفسير مىكردند كه او را به شكل يك انسان تصوير كرده و براى او اثبات چشم و دست و پا . . . مىكردند .\r\nطبعا شيعيان كه خود را متعهد به روايات مىديدند در برابر اين روايات ، وامانده و از امام عليه السّلام در اين رابطه پرسش مىكردند . هروى مىگويد : از امام درباره حديث : « انّ المؤمنين يزورون ربّهم من منازلهم فى الجنّة » ؛ « 3 » كه اهل حديث اين روايت و رواياتى ديگر از اين نوع را دالّ بر رؤيت بصرى خداوند در قيامت مىدانند ، پرسيدم .\r\n\r\n\r\n","description":"","footnote":"\r\n( 1 ) . التوحيد ، ص 338\r\n( 2 ) . التوحيد ، ص 47\r\n( 3 ) . مؤمنين در بهشت خدا را از منازلشان زيارت خواهند كرد .\r\n","page_name":" 451 ","page_number":451},
  {"content":"\r\n\r\nامام به تفصيل به بررسى اين روايات پرداخته و قسمتى را از اساس غير صحيح خوانده و برخى را نيز با استفاده از آيات و روايات ديگر و مقدّمات عقلى توجيه نمود . « 1 »\r\nو در روايت ديگرى در اين باره به صراحت فرمود :\r\n« ما شهد به الكتاب و السّنّة فنحن القائلون به » ؛ « 2 »\r\n« هر آنچه را كه كتاب و سنّت صحّت آن را تأييد مىكنند ، ما آن را مىپذيريم . »\r\nشيعه كه از ابتدا از موضع نفى تشبيه و جبر برخوردار بوده ، با اين دو مسأله ( تشبيه و جبر ) كه مروّج آن يهوديان و متأثّران از آنها و نيز حكّام اموى بودند ، مبارزه كرده است . اما به دلايلى كه از جملهء آنها : وجود غلات در ميان شيعه ، تبليغات نادرست و تحريف‌كننده دربارهء عقايد آنها و همچنين عدم فهم درست نظرات آنها مىباشد ، سبب شد تا كسانى ، شيعه را به داشتن عقيده تشبيه متهم نمايند . اين تهمت در قرن چهارم هجرى ، تا زمانى كه مرحوم شيخ صدوق كتاب « توحيد » خود را به منظور ابطال همين تهمتهاى نادرست مخالفان تأليف كرد وجود داشت كه خود سبب تأليف كتاب مزبور از ناحيهء شيخ شد . مشكل مزبور در زمان خود امام رضا عليه السّلام وجود داشت . علت آن هم وجود پاره‌اى از روايات تشبيه بود كه غلات آنها را بيشتر به منظور توجيه عقايد خودشان از قبيل حلول روح خدا در وجود امام و امثال آن ، ساخته بودند .\r\nحسين بن خالد مىگويد : به امام عرض كردم : عامه ما را معتقد به تشبيه و جبر مىدانند و اين به دليل رواياتى است كه از پدران شما نقل شده است . امام پاسخ بسيار جالبى داده و فرمودند : اى پسر خالد ! رواياتى كه مىگويى از پدران من دربارهء تشبيه و جبر آمده زيادتر است يا آنچه كه در اين زمينه از خود پيامبر صلّى اللّه عليه و آله روايت شده ؟ گفتم :\r\nآنچه از رسول خدا صلّى اللّه عليه و آله نقل شده بيشتر است . امام فرمود : پس بايد بگوييد رسول خدا قائل به تشبيه و جبر بوده است . گفتم : آنها مىگويند رسول خدا صلّى اللّه عليه و آله اين كلمات را\r\n\r\n\r\n","description":"","footnote":"\r\n( 1 ) . التوحيد ، ص 117 ؛ عيون اخبار الرّضا ، ج 1 ، ص 115\r\n( 2 ) . التوحيد ، ص 113 ؛ الكافى ، ج 1 ، ص 100\r\n","page_name":" 452 ","page_number":452},
  {"content":"\r\n\r\nنفرموده است ، بلكه به دروغ به او بسته‌اند . امام فرمودند : به مردم بگوييد پدران من نيز چنين چيزى نفرموده‌اند بلكه اين روايات را به نام آنها جعل كرده‌اند . بعد امام عليه السّلام فرمود : هر كس قائل به تشبيه و جبر باشد كافر و مشرك مىشود و ما در دنيا و آخرت از او بيزاريم . امام پس از بيان اين مطالب ، آن روايات را ساختهء دست غلات دانسته و از شيعيان خواست تا آنها را از خود طرد كنند . « 1 » همين شبهات سبب شد كه امام رضا عليه السّلام به طور روشنى ضديّت موضع شيعه با اهل حديث را بر ملا كند و در تعابير گوناگونى ، با استفاده از فرمايشات امير مؤمنان عليه السّلام « 2 » و يا خودش عقيدهء تنزيه را تشريح فرمود . در اينجا نمونه‌هايى از آن را عرضه مىكنيم :\r\nامام به نقل از پدرانش و آنها از رسول خدا صلّى اللّه عليه و آله روايت كرده‌اند كه :\r\nما عرف الله من شبّهه بخلقه ، و لا وصفه بالعدل من نسب اليه ذنوب عباده ؛ « 3 »\r\nهر كس كه خدا را به آفريدگانش تشبيه كند او را نشناخته و كسى كه گناهان بندگان را به او نسبت دهد او را عادل ندانسته است .\r\nاين روايت در نفى هر دو اعتقاد ( تشبيه و جبر ) گويا و روشن است .\r\nدر روايت ديگرى امام عليه السّلام اعتقاد به تشبيه را كه به بدترين شكل در ميان اهل حديث رواج داشت ، اعتقاد كفرآميز ناميد . داود بن قاسم مىگويد : از على بن موسى الرضا عليه السّلام شنيدم كه مىفرمود :\r\nمن شبّه اللّه بخلقه فهو مشرك و من وصفه بالمكان فهو كافر . « 4 »\r\nهر كس خدا را به آفريدگانش تشبيه كند ، مشرك است و هر كس براى خدا قائل به مكان شود كافر است .\r\nدر اينجا براى روشن شدن اين مطلب كه اهل حديث در مسأله تشبيه كار را به چه درجه از وقاحت كشانده‌اند ، بهتر است به برخى از روايات آنها اشاره‌اى داشته باشيم :\r\n\r\n\r\n","description":"","footnote":"\r\n( 1 ) . التوحيد ، ص 363 ؛ عيون اخبار الرضا ، ج 1 ، ص 142\r\n( 2 ) . امام رضا عليه السّلام گاهى عينا خطبه‌هاى امير المؤمنين عليه السّلام را نقل مىفرمودند ؛ نك : التوحيد ، ص 69 ؛ عيون اخبار الرضا ، ج 1 ، ص 121\r\n( 3 ) . التوحيد ، ص 47\r\n( 4 ) . التوحيد ، ص 69\r\n","page_name":" 453 ","page_number":453},
  {"content":"\r\n\r\nالف : قلوب بندگان خدا در ميان دو انگشت او قرار دارد .\r\nب : خدا روز عرفه به آسمان دنيا فرود مىآيد .\r\nج : در روز قيامت آتش جهنم همچنان شعله مىكشد تا خدا پاهايش را روى آن بگذارد .\r\nد : به دروغ به رسول خدا صلّى اللّه عليه و آله نسبت داده‌اند كه آن حضرت مىگويد : « من پروردگارم را در بهترين شكل آن ديدم » . اين روايات را با همان ظواهر كفر آميزش پذيرفته‌اند . « 1 »\r\nو در روايات ديگرى آورده‌اند : « الكرسىّ الّذي يجلس عليه الرّبّ ما يفضل منه الّا قدر اربع اصابع » ؛ « آن صندلى كه خدا روى آن مىنشيند همهء ( جسم ) خدا را مىگيرد و تنها مقدار چهار انگشت از آن باقى مىماند ! »\r\nو آنگاه ابو بكر بن ابى مسلم اضافه مىكند :\r\nانّ الموضع الّذي يفضل لمحمّد صلّى اللّه عليه و آله ليجلسه معه . « 2 » مقدارى كه از صندلى خدا باقى مىماند ، مخصوص رسول خدا صلّى اللّه عليه و آله است تا خدا او را در كنار خودش بنشاند .\r\nاين نمونه‌اى از عقايد نادرستى بود كه اهل حديث سخت به آن معتقد بودند .\r\nاز مسائلى كه اهميت كلامى بسيار داشت ، مسألهء رؤيت خدا بود ، مسأله‌اى كه حتى اشاعره با تمام كوششى كه در اين راه به كار بردند ، نتوانستند از آن خلاصى يابند و در نهايت همچون اهل حديث اعتقاد به رؤيت خدا در روز قيامت را باور كردند .\r\nبراى اثبات اين اعتقاد ، به رؤيت خداوند توسط پيامبر كه در برخى از آيات متشابه آيات قرآن آمده ؛ مانند « لقد راه نزلة اخرى » و احاديثى كه در اطراف آن نقل شده ، استناد كرده‌اند .\r\nامام رضا عليه السّلام در ردّ اين برداشت و استدلال به آن ، و به عنوان انكار رؤيت به طور كلى ، فرمودند : در دنبال اين آيه ، آيهء ديگرى نازل شده و آنچه را كه رسول خدا صلّى اللّه عليه و آله ديده روشن مىكند : « ما كذّب الفؤاد ما راى » ( آنچه را كه پيامبر با دل خود - نه به چشم سر - ديده تكذيب نمىكند ) و پس از اين آيه مىفرمايد :  « لَقَدْ رَأى مِنْ آياتِ رَبِّهِ الْكُبْرى » \r\n\r\n\r\n","description":"","footnote":"\r\n( 1 ) . نك : طبقات الحنابله ، ج 2 ، ص 23\r\n( 2 ) . طبقات الحنابله ، ج 2 ، ص 67\r\n","page_name":" 454 ","page_number":454},
  {"content":"\r\n\r\n( پيامبر پاره‌اى از آيات بزرگ خدايش را ديده ) و روشن است كه آيات خدا ، غير از خود خدا است ؛ چنان كه در جاى ديگرى فرموده :  لا يُحِيطُونَ بِهِ عِلْماً »  ( هيچ كسى به خدا احاطهء علمى نمىتواند پيدا كند . ) اگر كسى بتواند او را به چشم ببيند ، پس به او احاطهء علمى پيدا كرده و خدا مورد معرفت او قرار گرفته است . ابو قرّه گفت : آيا شما روايات را تكذيب مىكنيد ؟ امام فرمود : اذا كانت الرّوايات مخالفة للقرآن كذّبتها . « 1 »\r\nوقتى روايات مخالف با قرآن باشد من آن را تكذيب مىكنم .\r\nامام در تفسير آيات ديگرى كه مورد استدلال اهل حديث بود يعنى آيهء  « إِلى رَبِّها ناظِرَةٌ »  فرمود : يعنى مشرفة تنتظر ثواب ربّها . « 2 »\r\nدر روز قيامت چهره‌هاى مؤمنين از زيبايى مىدرخشد و انتظار ثواب پروردگارشان را دارند .\r\nو در تفسير آيهء  « وَ جاءَ رَبُّكَ . . . »  فرمود : « و جاء [ امر 
  ] ربّك و الملك صفّا صفّا . « 3 » امر پروردگارت رسيد در حالى كه ملائكه صف به صف در جايگاه خود قرار گرفته‌اند .\r\nابراهيم بن عباس تعبير جالبى دربارهء امام دارد و آن اين كه : كان كلامه كلّه و جوابه و تمثّله انتزاعات من القرآن . « 4 » سخنان امام رضا عليه السّلام و جوابها و مثالهاى آن حضرت به طور كلى از قرآن برداشت شده بود .\r\nتكيهء امام بر قرآن در مقابل اقوال ديگران نيز جالب است . موقعى كه قول معتزله نزد امام مطرح شد كه به اعتقاد آنها گناهان كبيره بخشوده نمىشود ، فرمود :\r\nقد نزل القرآن بخلاف قول المعتزلة : و انّ ربّك لذو مغفرة للنّاس على ظلمهم . « 5 »\r\nقرآن بر خلاف قول معتزله نازل شده ، خدا مىفرمايد : پروردگار تو گناه مردم را مىبخشد .\r\nاز روايات ديگرى كه اهل حديث در مقام توصيف آنچنانى خدا به كار گرفته‌اند و نشانه‌اى از مشبّهى بودن آنها است ، روايتى است كه در آن آمده : « فانّ الله\r\n\r\n\r\n","description":"","footnote":"\r\n( 1 ) . التوحيد ، ص 110 ؛ الكافى ، ج 1 ، ص 95\r\n( 2 ) . عيون اخبار الرضا ، ج 1 ، ص 114 ؛ الامالى ، صدوق ، ص 246 ؛ مسند الامام الرضا ، ج 1 ، ص 379\r\n( 3 ) . التوحيد ، ص 162\r\n( 4 ) . عيون اخبار الرضا ، ج 2 ، ص 180\r\n( 5 ) . سورهء رعد ، 6\r\n","page_name":" 455 ","page_number":455},
  {"content":"\r\n\r\nخلق آدم على صورته . احمد بن حنبل مىگفت : مقصود از اين روايت آن است كه خدا آدم را شبيه به خودش آفريده است . و به منظور تأكيد بيشتر در اعتقادش اضافه مىكرد : اگر ضمير در « صورته » به خود آدم برگردد ، آن وقت كلام خدا بىمعنى و لغو مىشود ، زيرا قبل از آدم ، آدم ديگرى نبوده كه آدم دوم را شبيه او بيافريند . « 1 »\r\nامام رضا عليه السّلام در برابر اين نوع استدلال ، شأن صدور اين كلام از رسول خدا صلّى اللّه عليه و آله را چنين فرمودند :\r\nخدا آنها را بكشد ؛ قسمت نخست روايت را حذف كرده‌اند :\r\nانّ رسول الله صلّى اللّه عليه و آله مرّ برجلين يتسابّان ، فسمع احدهما يقول لصاحبه : قبّح الله وجهك و وجه من يشبهك ، فقال رسول الله صلّى اللّه عليه و آله : يا عبد الله لا تقل هذا لأخيك فانّ الله عزّ و جلّ خلق آدم على صورته . « 2 »\r\nرسول خدا دو مرد را ديد كه به همديگر دشنام مىدادند و شنيد كه يكى به ديگرى مىگويد : خدا زشت كند صورت تو و كسى را كه به تو شبيه است . رسول خدا صلّى اللّه عليه و آله فرمود : اى بندهء خدا ، به برادرت اين چنين نگو كه خدا حضرت آدم را شبيه او آفريده است .\r\nروايت نشان مىدهد كه چگونه احاديث در خاندان پيامبر صلّى اللّه عليه و آله سالم و محفوظ مانده و در ميان ديگران با حذف قسمتى از آن و يا با تصرف در آن ، دچار تحريف شده است .\r\nامام در روايتى مردم را از نظر نقطهء اعتماد به صفات الهى ، به سه دسته تقسيم فرمود : گروهى قائل به تشبيه هستند و گروه ديگرى قائل به تعطيل ، كه اعتقاد هر دو باطل است و راه سوم اثبات صفات خدا بدون تشبيه او به چيزى مىباشد . « 3 »\r\nاهل حديث براى اثبات دست براى خدا به آيهء  « بَلْ يَداهُ مَبْسُوطَتانِ »  « 4 » استدلال كرده‌اند . وقتى از نظر و ديدگاه امام عليه السّلام دربارهء اين آيه و تفسير آن به وسيلهء مشبّهه سؤال شد ، فرمود : اگر منظور از دو دست مانند دستهاى انسان باشد ، آن وقت خدا بايد\r\n\r\n\r\n","description":"","footnote":"\r\n( 1 ) . طبقات الحنابله ، ج 2 ، ص 131\r\n( 2 ) . عيون اخبار الرضا ، ج 1 ، ص 119\r\n( 3 ) . التوحيد ، ص 100\r\n( 4 ) . بلكه دو دست خدا باز است .\r\n","page_name":" 456 ","page_number":456},
  {"content":"\r\n\r\nمخلوق باشد . « 1 »\r\nروايات متعددى نيز دربارهء قضا و قدر و مسألهء جبر و اختيار ، از امام وارد شده كه توضيح مبانى آنها نيازمند به شرح و بسط زيادى است كه اين مختصر جاى آن نيست ؛ ولى به طور اشاره لازم است گفته شود كه امام در اين باره نيز حدّ فاصل عقيدهء معتزله و اهل حديث را كه اوّلى معتقد به تفويض و دومى قائل به جبر است ، اختيار فرموده و همان مفهوم « الأمر بين الأمرين » جدّش امام صادق عليه السّلام را توضيح داده است . « 2 »\r\nبراى حسن ختام ، به نقل يك حديث در اين باب بسنده مىكنيم :\r\nحسن بن على الوشّاء مىگويد : از ابو الحسن عليه السّلام پرسيدم : آيا خدا اختيار انجام كارهاى بندگانش را به دست خودشان سپرده است ؟ فرمود : خداوند اجلّ از آن است كه چنين كند . عرض كردم : پس خدا آنها را اجبار به انجام معاصى مىكند ، فرمود : خدا عادلتر و حكيم‌تر از آن است كه چنين كند . سپس فرمود : خدا خطاب به بندگانش چنين مىگويد :\r\nيا بن آدم أنا أولى بحسناتك منك و أنت أولى بسيّئاتك منّى عملت المعاصى بقوّتى الّتى جعلتها فيك . « 3 »\r\nاى فرزند آدم ! من به كارهاى خوب تو ، از خود تو شايسته‌ترم و تو به كارهاى بدت شايسته‌تر از من هستى ، با نيرويى كه من به تو داده‌ام ، مرا نافرمانى كردى .\r\nدر مبحث امامت مطالب با ارزشى از ائمه هدى عليهم السّلام در دست داريم . دانسته است كه بحث امامت ابتدا متّكى بر نقل بود ، چرا كه از نظر تاريخى ، اين بحث بر اين پايه است كه آيا پيغمبر براى جانشينى پس از خود كسى را تعيين كرده يا نه ؟ به مرور زمان ، مسأله نيازمند توضيح عقلى شد . براى پاسخ به اين سؤال كه چه كسى بايد پس از رسول خدا صلّى اللّه عليه و آله حكومت كند ؟ و آيا اين شخص بايد منصوب از جانب خدا باشد يا مردم ؟ مبانى عقلى مطرح گرديد و وراى آن ، ساير مباحث مربوط به امامت مانند اين كه : آيا دو امام در يك زمان مىتوانند اين مقام را تصدّى نمايند يا نه ؟ مطرح شد و\r\n\r\n\r\n","description":"","footnote":"\r\n( 1 ) . التوحيد ، ص 168\r\n( 2 ) . عيون اخبار الرضا ، ج 1 ، ص 124\r\n( 3 ) . التوحيد ، ص 362 ؛ الكافى ، ج 1 ، ص 157 ؛ و نك : مجموعة الآثار ، ص 144\r\n","page_name":" 457 ","page_number":457},
  {"content":"\r\n\r\nبحثهاى عقلى فراوانى در حول و حوش آن در گرفت .\r\nبدين جهت تا زمان امام رضا عليه السّلام ما بيشتر با شيوهء نقل و گاهى هم با شيوهء عقل در اين باره مواجهيم . در زمان آن حضرت ، بحثها با تفصيل بيشترى شكل عقلى به خود گرفت و امام رضا عليه السّلام در اين باره ، معارف زيادى را مطرح فرمود . البته دليل ديگرى نيز وجود داشت و آن مطرح شدن حق اهل بيت عليهم السّلام براى خلافت بود كه مأمون آن را پذيرفته بود . در « مسند الامام الرضا » ، بيش از 490 روايت در فصل « الامامة » آمده كه قسمتى از آنها مباحث تاريخى مربوط به جريانات امام رضا عليه السّلام مىباشد . در ضمن احاديث اين فصل ، بحثهاى عقلى فراوان ديده مىشود . روشن است كه اين حجم از معارف مربوط به امامت ، تا پيش از آن نبوده است . در اين باره ، روايت مفصلى را كه بحث قرآنى - عقلى مبسوطى دربارهء امامت از طرف امام رضا عليه السّلام در آن مطرح شده ، مرحوم كلينى نقل كرده است ، روايتى كه به طور جامع ، ابعاد مختلف امامت را مورد بحث قرار داده و مىتواند به عنوان يك متن جامع در اين زمينه بشمار رود . « 1 »\r\nروايت مهم ديگرى از طريق فضل بن شاذان نقل شده كه بخشى از آن مباحث عقلى مربوط به امامت است . از جمله پاسخ امام به اين سؤال است كه : فلم جعل اولى الامر و امر بطاعتهم ؟ » ؛ « خدا چرا اولو الامر را قرار داده و مردم را به پيروى از آنان امر كرده است ؟ » ، امام علل مختلفى براى لزوم تعيين امام از طرف خدا بيان كردند . قسمت ديگرى از آن پاسخ اين سؤال است كه : فلم لا يجوز ان يكون فى الارض امامان فى وقت واحد ؟ كه پاسخهاى جالبى به آن داده شده است . ديگر آن كه چرا بايد امام از خانوادهء رسول خدا صلّى اللّه عليه و آله باشد ؟ « 2 »\r\nشايد يكى از مهمترين دلايلى كه در بيان ارتباط ولايت با توحيد مطرح شده ، روايتى است كه امام عليه السّلام در سر راه خود به خراسان ، در نيشابور بيان فرمود و نقش تاريخى چنين روايتى را كه در ميان ابراز علاقهء شديد مردم به آن حضرت مطرح\r\n\r\n\r\n","description":"","footnote":"\r\n( 1 ) . الكافى ، ج 1 ، ص 198 ؛ كمال الدين ، ص 675\r\n( 2 ) . عيون اخبار الرضا ، ج 2 ، ص 99\r\n","page_name":" 458 ","page_number":458},
  {"content":"\r\n\r\nگرديد ، به خوبى مىتوان حدس زد . در اين روايت همانگونه كه مشهور است چنين آمده است . امام از طريق پدرانش - چنان كه همهء احاديث آن بزرگواران چنين بود - از رسول خدا صلّى اللّه عليه و آله نقل كرده كه خداوند فرمود :\r\nلا إله الّا الله حصنى فمن دخل حصنى امن من عذابى . لا إله الا الله حصار من است هر كس داخل آن حصار شود از عذاب من در امان خواهد بود .\r\nفلمّا مرّت الرّاحلة نادانا : بشروطها و أنا من شروطها . « 1 »\r\nآنگاه كه مركب امام گذشت ، خطاب به ما فرمود : با شرايطش كه من يكى از آن شرايط هستم .\r\nاز ديگر فعاليّتهاى علنى امام عليه السّلام دربارهء امامت ، تعبير زيبايى است كه آن حضرت در كنار مأمون - در زمان طرح مسألهء ولايتعهدى - بيان فرمود : مأمون حقّى را به ما داد كه ديگران آن را نپذيرفتند . « 2 »\r\nدر هر حال امام رضا عليه السّلام با آزادى نسبى كه در طول درگيرى مأمون با امين و نيز پس از طرح ولايتعهدى از سال 200 تا 203 به دست آورده بود ، معارف جالبى را در بارهء مسألهء امامت مطرح كردند . از جمله تأكيد كردند كه هيچ‌گونه تقيّه‌اى در اظهار امر امامت ندارد . « 3 »\r\nاثبات اين مسأله كه امامت حق علويان است ، از نكاتى است كه ولايتعهدى امام عليه السّلام و حركت تبليغى ايشان در توضيح معناى امامت و مناظرات آن حضرت ، تأثير منحصر به فردى داشته است .\r\n\r\nامام رضا عليه السّلام و ايران\r\nدر ميان امامان شيعه ، تنها امامى كه در كشور اسلامى ايران دفن شده ، امام رضا عليه السّلام است ؛ امامى كه از به دو ورودش به اين سرزمين ، سبب خير و بركت و وجود پرجودش منشأ خيرات و مبرّات شد . در حال حاضر آرزوى هر مسلمان شيعهء ايرانى آن\r\n\r\n\r\n","description":"","footnote":"\r\n( 1 ) . عيون اخبار الرضا ، ج 2 ، ص 134 ؛ التوحيد ، صص 25 - 26 ؛ معانى الاخبار ، ص 371 ؛ الامالى ، صدوق ، ص 142 ؛ حلية الاولياء ، ج 3 ، ص 192 ، به نقل مسند الامام الرضا ، ج 1 ، صص 45 - 46\r\n( 2 ) . عيون اخبار الرضا ، ج 2 ، ص 145\r\n( 3 ) . عيون اخبار الرضا ، ج 2 ، ص 213\r\n","page_name":" 459 ","page_number":459},
  {"content":"\r\n\r\nاست كه سالانه يك بار و يا حتى بيشتر به زيارت مرقد شريفش مشرّف شود . اينك جا دارد براى حسن ختام ، نقلى را از ابن حبّان بياورم كه نشان مىدهد نه تنها شيعيان بلكه محدّثان و مردمان سنى مذهب نيز زمانى احترام وافر نسبت به قبر آن امام همام از خود نشان مىداده‌اند و به زيارت قبر شريفش نائل شده و بهره مىگرفته‌اند .\r\nبنا به نقل ابن حجر افرادى چون أبو بكر بن خزيمه و ابو على ثقفى و عدّه‌اى ديگر از مشايخ محدّثين به زيارت مرقد شريفش مىرفته‌اند . « 1 »\r\nابن حبان از محدثان و رجال‌شناسان قرن چهارم هجرى ، ذيل نام على بن موسى الرضا عليه السّلام مىنويسد : على بن موسى الرضا - عليه السلام - به وسيلهء سمّى كه مأمون به ايشان خوراند ، رحلت يافت . اين حادثه در روز شنبه ، آخرين روز صفر سال 203 بود . قبر او در سناباد ، خارج از نوقان در كنار قبر هارون معروف است . من بارها آن را زيارت كرده‌ام . وقتى در طوس بودم ، هيچ مشكلى بر من وارد نمىشد ، مگر آن كه به زيارت قبر على بن موسى الرضا صلوات الله على جده و عليه رفته و از خدا گشايش آن را مىخواستم و به درجهء اجابت مىرسيد و سختى از من بر طرف مىشد .\r\nبعد مىنويسد :\r\nو هذا شيء قد جرّبته مرارا فوجدته كذلك اماتنا الله على محبّة المصطفى و اهل بيته صلّى الله عليه و عليهم اجمعين . « 2 »\r\nو اين چيزى است كه بارها آن را تجربه كردم و ديدم نتيجه همان بود ، خدا ما را با محبت رسول خدا و اهل بيتش بميراند .\r\nاز نظر تاريخى ، ترديدى نيست كه وجود قبر امام در اين محدوده ، موجب گسترش تشيع بوده است . تماس شيعيان اين ناحيه با امام و نگارش نامه‌هايى به آن حضرت و طرح سؤال و گرفتن پاسخ ، يكى از شواهد اين امر است . مجموعهء نامه‌هاى امام به افراد مختلف در توضيح مبانى شيعه به راحتى ، گستردگى آن را نشان مىدهد ؛ نامه‌هايى از قبيل تبيين جايگاه اهل بيت در كتاب و سنّت . « 3 » برخى از مسائل كلامى « 4 » و\r\n\r\n\r\n","description":"","footnote":"\r\n( 1 ) . تهذيب التهذيب ، ج 7 ، ص 387\r\n( 2 ) . الثّقات ، ( چاپ هند ) ، ج 8 ، ص 456 - 457\r\n( 3 ) . الكافى ، ج 1 ، ص 223 ؛ بصائر الدرجات ، ص 118 ؛ بحار ، ج 23 ، ص 336\r\n( 4 ) . نك : عيون اخبار الرضا ، ج 1 ، ص 16\r\n","page_name":" 460 ","page_number":460},
  {"content":"\r\n\r\nنيز مسائل اختلافى ميان شيعه و سنى مانند مسألهء ايمان ابو طالب « 1 » ، توضيح مصداق شيعه « 2 » ، توضيح مصداق صحابى « 3 » و معناى اولى الأمر « 4 » و جز آن . اين پاسخها آموزه‌هايى بود كه براى شيعيان به عنوان ديدگاه قطعى پذيرفته مىشد . گزارشى هم حكايت از آن دارد كه امام اموال خود را در روز عرفه ميان مردم قسمت كرد و در برابر اعتراض فضل بن سهل كه آن را « زيان » خوانده بود ، امام آن را « غنيمت » دانست . « 5 »\r\nيكى از شيعيان خالص امام كه در زمان حضور امام در مرو به خدمت ايشان رسيد ، دعبل خزاعى بود . دانسته است كه طايفهء خزاعيان از طوايف شيعى عرب به شمار مىروند و دعبل در اين زمان شاعر برجسته عرب ، خزاعى و شيعى شناخته مىشد . زمانى كه دعبل به خراسان آمد ، قصيدهء تائيه خود را سروده و گفته بود كه نبايد كسى پيش از امام رضا عليه السّلام آن را بشنود . « 6 » اين قصيده تاريخ شيعه را در اين دوره منعكس مىكند ، تاريخى كه همراه با درد و رنج و قتل و آزار است :\r\n مدارس آيات خلت من تلاوة * و منزل وحى مقفر العرصات \r\n لآل رسول الله بالخيف من منى * و بالركن و التعريف و الجمرات \r\n ديار على و الحسين و جعفر * و حمزة و السجاد ذى الثفنات \r\n ديار عفاها جور كلّ منابذ * و لم تعف بالأيّام و السنوات \r\n . . . هم أهل ميراث النبى اذا انتموا * و هم خير سادات و خير حماة \r\n تخيرتهم رشدا لأمرى فإنهم * على كلّ حال خيرة الخيرات \r\n نبذت اليهم بالمودة جاهدا « 7 » * و زد حبّهم يا ربّ فى حسناتى \r\n . . . أ لم تر أنّى مذ ثلاثين حجة * أروح و أغدو دائم الحسرات \r\n أرى فيئهم فى غيرهم متقسّما * و أيديهم من فيئهم صفرات \r\nدعبل اميدوار است كه امامت در اختيار اهل بيت قرار گيرد :\r\n\r\n\r\n","description":"","footnote":"\r\n( 1 ) . معادن الحكمه ، ج 2 ، ص 176\r\n( 2 ) . قرب الاسناد ، صص 203 ، 206\r\n( 3 ) . عيون اخبار الرضا ، ج 2 ، ص 87\r\n( 4 ) . تفسير العياشى ، ج 1 ، ص 360 ؛ بحار ، ج 23 ص 296\r\n( 5 ) . محاضرات الادباء ، ج 1 ، ص 589\r\n( 6 ) . دعبل بن على الخزاعى شاعر اهل البيت ، ص 83 ، از الغدير ، ج 2 ، ص 359 ، الاتحاف ، ص 161\r\n( 7 ) . فيا رب زد قلبى هدىّ و بصيرة\r\n","page_name":" 461 ","page_number":461},
  {"content":"\r\n\r\n خروج امام لا محالة خارج * يقوم على اسم الله و البركات \r\n يميّز فينا كلّ حقّ و باطل * و يجزى على النعماء و النقمات \r\nامام از اين شعر به شدت متأثر شد و يك صد دينار از دينارهايى كه به اسم مبارك امام ضرب شده بود ، به همراه جبّه‌اى به وى داد . « 1 » عجيب آن كه در راه دزدان قافله‌اى را كه دعبل در آن بود مورد حمله قرار دادند و پس از آن كه دعبل را شناختند و او قصيدهء خود را براى آنها خواند ، وسائل اهل قافله را پس دادند . مردمان قم ، از وى خواستند تا جبّهء اهدائى امام را به قيمت هزار دينار به آنان بفروشد ، اما او نپذيرفت . پس از خروج از قم ، جوانان عرب آن را از وى گرفتند . وى به شهر برگشت و تنها رضايت داد تا بخشى از جبه را به وى داده و هزار دينار نيز بگيرد . « 2 » به نظر آقاى « اشتر » وى به احتمال در قم مانده تا زمانى كه خبر درگذشت امام را شنيده است . مأمون از روى خباثتى كه داشت امام را در نزديكى قبر پدرش رشيد در طوس دفن كرد . اين امر آشوبى در وجود دعبل و شيعيان برانگيخت . در اشعار بعدى دعبل حملات صريحى به عباسيان است . وى به ويژه به همين ماجرا اشاره كرد :\r\n أرى أميّة معذورين ان قتلوا * و لا أرى لبنى العباس من عذر \r\n . . . قبران فى طوس : خير الخلق كلهم * و قبر شرّهم هذا من العبر « 3 » \r\nزمانى كه مأمون در سال 210 فدك را به طالبيان بازگرداند ، دعبل در شعرى چنين سرود :\r\n أصبح وجه الزمان قد ضحكا * بردّ مأمون هاشم فدكا « 4 » \r\nدعبل با همهء ارتباطى كه با اميران و درباريان دورهء مأمون و معتصم داشت ، هيچ‌گاه از تشيع دست نكشيد و خود مىگفت كه پنجاه سال است كه چوبه دار خود را همراه مىبرد اما كسى او را بر دار نياويخته است . اشعار وى در ستايش اهل بيت بسيار فراوان است :\r\n بأبى و أمى خمسة أحبهم * لله ، لا لعطية أعطاها \r\n\r\n\r\n","description":"","footnote":"\r\n( 1 ) . دعبل بن على الخزاعى ، ص 89 ، از عيون اخبار الرضا ، ص 368 ، الفصول المهمه ، ص 231\r\n( 2 ) . دعبل بن على الخزاعى ، ص 91\r\n( 3 ) . همان ، صص 95 - 98\r\n( 4 ) . فتوح البلدان ، ص 37 ، به نقل از دعبل بن على الخزاعى ، ص 107\r\n","page_name":" 462 ","page_number":462},
  {"content":"\r\n\r\n بأبى النبى محمد و وصيّه * الطيّبان و بنته و ابناها « 1 » \r\nو در آخرين شعرى كه پيش از وفاتش سرود ، گفت :\r\n أعدّ لله يوم يلقاه * دعبل : أن لا إله الا الله \r\n . . . الله مولاه و النبىّ ، و من * بعدهما فالوصىّ مولاه « 2 » \r\nبه هر روى در زمينهء گسترش تشيع در ايران ، يكى از نكات غير قابل انكار آمدن امام رضا عليه السّلام به ايران است . توجه به حفظ آثار بر جاى مانده از مسير امام در شهرها و مناطقى كه به نحوى محل استقرار امام بوده ، نشان از علاقهء ويژهء شيعى در ميان مردم است ، هر چند ممكن است دربارهء برخى از اين مكانها و ارتباط آنها با امام رضا عليه السّلام خبر درستى در دست نداشته باشيم .\r\nبه عنوان نمونه ، « مسجد امام رضا در اهواز » « 3 » يكى از قديمىترين نقاطى است كه در ايران به نام امام رضا عليه السّلام وجود دارد . جداى از ابو دلف ، ياقوت هم از پل شوشتر در اهواز و مسجدى كه به نام امام رضا عليه السّلام روبروى آن بوده ياد كرده است . « 4 » دو نقطه منسوب به امام رضا عليه السّلام در شهر شوشتر است يكى از آنها كمى دور تر از پل شاه على و لشكر « 5 » و ديگرى در شرق شوشتر نزديك رودخانه شطيط . « 6 » بر اين بناى دوم تاريخى از سال 1094 ديده مىشود .\r\nقدمگاه ديگرى هم در شرق شهر دزفول موجود است . « 7 » همهء اينها به نام امام رضا عليه السّلام ديمى قرار دارد كه اين ديمى نامى بر گرفته از منطقه است . « 8 » دو بقعه ديگر ، يكى در دزفول و ديگرى در شوشتر با نام شاخراسون وجود دارد . دو بقعهء ديگر در شوشتر با نامهاى « امام ضامن » در حوالى كنارستان و « بقعهء امام رضا » در حوالى بلوك\r\n\r\n\r\n","description":"","footnote":"\r\n( 1 ) . دعبل بن على الخزاعى ، ص 212 ؛ ديوان دعبل الخزاعى ، ص 247\r\n( 2 ) . ديوان دعبل الخزاعى ، ص 140\r\n( 3 ) . ابو دلف ( سفرنامه ، ص 89 ) در قرن چهارم از آن خبر داده است .\r\n( 4 ) . معجم البلدان ، ج 1 ، ص 285 ، مرات البلدان ، ج 1 ، ص 132\r\n( 5 ) . دربارهء آن نك : جغرافياى تاريخى هجرت امام رضا عليه السّلام صص 58 - 59\r\n( 6 ) . دربارهء آن نك : همان ، صص 59 - 60\r\n( 7 ) . دربارهء آن نك : همان ، ص 61\r\n( 8 ) . نك : ديار شهر ياران ، بخش اول ، 1 / 554 ، 368 ، جغرافياى تاريخى هجرت امام رضا ( ع ) ص 57\r\n","page_name":" 463 ","page_number":463},
  {"content":"\r\n\r\nعقيقى وجود دارد . « 1 » محلى هم به عنوان « قدمگاه امام رضا » در جنوب آبادى كهنك « 2 » در حوالى شوشتر وجود دارد .\r\nدر شهر ارجان كه در قديم شهر آبادى بوده و اكنون در يك فرسخى آن بهبهان با قدمت سيصدساله وجود دارد ، محلى با نام قدمگاه يا مسجد امام رضا است كه گفته شده حضرت در حركت خود به خراسان در اينجا نماز خوانده‌اند . « 3 »\r\nمسجد قدمگاه امام رضا در ابرقو ، مشهور به مسجد بيرون هم از اماكنى است كه شناخته شده و آثارى از آن بر جاى مانده است . « 4 »\r\nدر شهر يزد هم چندين قدمگاه وجود دارد . از جملهء آنها قدمگاه خرانق ( مشهدك ) است . خرانق در شصت كيلومترى شهر يزد قرار دارد . تاريخ اين قدمگاه بر اساس كتيبهء موجود در آن مكان به قرن ششم هجرى بازمىگردد . در اين كتيبه آمده است :\r\nلا إله الا اللّه ، محمد رسول اللّه ، امير المؤمنين به تاريخ ست و تسعين مائة على بن موسى الرضا اينجا رسيده است و در اين مشهد فرود آمذ و مقام كرد و به تاريخ سنهء اثنى و تسعين و خمسمائة خراب بوذ و از جهد بوبكر بن على ابى نصر فرموذنذ و به دست ضعيف پرگناه يوسف بن على بن محمد بنا واكرده شد خدايا بر آن كس رحمت كن كى يك بار قل هو الله به اخلاص در كار آنك فرموذ و آنك كرد و آنك خواند كنذ كتبه يوسف بن على بن محمد فى شهر ربيع الاول سنة خمس و تسعين و خمسمائة . « 5 »\r\nبه يقين در آن حوالى شيعيانى زندگى مىكرده‌اند كه اين بقعه را سر پا نگاه داشته‌اند . اثر تاريخى ديگر مربوط به آثار سفر امام رضا عليه السّلام قدمگاه ده‌شير در فراشاه است . اين قدمگاه در كنار جادهء تفت به ده‌شير و در مركز فراشاه قرار دارد . كتيبه‌اى كه\r\n\r\n\r\n","description":"","footnote":"\r\n( 1 ) . ديار شهر ياران ، بخش اول ، 1 / 320 ، 869 ، 771 ، 775\r\n( 2 ) . جغرافياى تاريخى هجرت امام رضا - عليه السلام - ص 63\r\n( 3 ) . مرات البلدان ، ج 1 ، ص 368 ، زندگانى امام رضا ، سحاب ، ص 243 ، جغرافياى تاريخى هجرت امام رضا - عليه السلام - صص 78 - 79\r\n( 4 ) . يادگارهاى يزد ، ج 1 ، ص 357 ، 358 . قسمتهايى از كتيبهء كاشى معرق مورد نظر كه اشاره به ورود امام رضا - عليه السلام - در آن آمده ، به طور عمده از بين رفته است .\r\n( 5 ) . يادگارهاى يزد ، ج 1 ، ص 173 - 177\r\n","page_name":" 464 ","page_number":464},
  {"content":"\r\n\r\nدر محراب بناى آن وجود دارد حكايت از آن مىكند كه گرشاسب بن على از امراى كاكويه ديلمى در سال 512 آن مكان را ساخته است . بناى مزبور در همان عصر به نام مسجد مشهد على بن موسى الرضا شهرت داشته است .\r\nكتيبهء بر جاى مانده چنين است :\r\nحاشيهء اول : بِسْمِ اللَّهِ الرَّحْمنِ الرَّحِيمِ  ذلِكَ الَّذِي يُبَشِّرُ اللَّهُ عِبادَهُ . . .  ( شورى 23 )\r\nحاشيهء دوم : بِسْمِ اللَّهِ الرَّحْمنِ الرَّحِيمِ\r\nو نام دوازده امام .\r\nمتن : آيهء تطهير\r\nخط دوم : لا إله الا الله محمد رسول الله ( در زير آن على ولى الله با خط جديدتر به آن الحاق شده است )\r\nخط سوم :   بِسْمِ اللَّهِ الرَّحْمنِ الرَّحِيمِ قَدْ أَفْلَحَ الْمُؤْمِنُونَ . . .  \r\nخط چهارم :   بِسْمِ اللَّهِ الرَّحْمنِ الرَّحِيمِ قُلْ هُوَ اللَّهُ أَحَدٌ . . .  \r\nامر بعمارة هذا المسجد المعروف بمشهد على بن موسى الرضا عليهما السّلام العبد المذنب الفقير الى رحمة الله تعالى كرشاسب بن على بن فرامز ابن علاء الدوله تقبل الله منه فى شهور سنة اثنى عشرة و خمس مائة « 1 »\r\nدر محلهء دار الشفاى يزد ، مسجدى با نام مسجد فرط يا پتك وجود دارد كه بسيار كهن و قديمى است . داستان بناى اين مسجد به زمان خروج ابو مسلم خراسانى برمىگردد . گفته شده است كه امام رضا عليه السّلام چون در سفر خراسان به يزد آمد در اين مسجد نماز گزارد . اكنون نيز يكى از حجرات مسجد به نام « صومعهء امام رضا » شناخته مىشود . اين مسجد در سال 1087 بازسازى شده است . سنگى در صومعه وجود دارد با اين عبارت : وقف كرد بر صومعهء متبركهء امام على موسى الرضا ميرك شربت‌دار فى تاريخ سنة 937 . « 2 »\r\nدو سنگ نبشته يكى با تاريخ 516 در موزهء آستان قدس مشهد و ديگرى با تاريخ 547 در موزهء فرير گالرى واشنگتن مربوط به مسجد مشهد امام رضا موجود است كه هر دو نشانى است از قدمگاههاى يزد و ديگر حضور تشيع در اين ديار . متن\r\n\r\n\r\n","description":"","footnote":"\r\n( 1 ) . همان ، ج 1 ، ص 383 - 384\r\n( 2 ) . همان ، ج 2 ، ص 211 - 217 .\r\n","page_name":" 465 ","page_number":465},
  {"content":"\r\n\r\nهر دو سنگ را آقاى افشار چاپ كرده‌اند .\r\nعبارات سنگ مورخ 516 چنين است :\r\nحاشيهء اول : بسم الله الرحمن الرحيم و نام دوازده امام\r\nحاشيهء دوم : بسم الله الرحمن الرحيم و آيهء انما وليكم الله\r\nحاشيهء سوم : امر بعمارة المشهد الرضوى على بن موسى الرضا عليه السّلام المذنب الفقير الى رحمة الله ابو القاسم احمد بن على بن احمد العلوى الحسينى تقبل الله منه\r\nپيشانى : الله اكبر\r\nمتن : هذا مقام الرضا عليه السلم اقبل على صلاتك و لا تكن من الغافلين شعبان سنة ستة عشر و خمس\r\nزير : مائة . عمل عبد الله بن احمد مره . « 1 »\r\nسنگ نبشتهء دوم :\r\nحاشيهء اول : آيه 17 و 18 آل عمران\r\nحاشيهء دوم و سوم : بسم الله الرحمن الرحيم و نام چهارده معصوم\r\nپيشانى : آيهء تطهير\r\nمتن : سورهء اخلاص و اين جمله : امر بعمارة هذا المسجد المعروف بمشهد على بن موسى الرضا عليه السلام العبد المذنب الى رحمة الله تعالى جنيد بن عمار بر الفاد ( نقطهء فاء مشخص نيست ) .\r\nزير سنگ : فى سنة سبع و اربعين و خمس مائة . عمل احمد بن محمد بن احمد اسك . « 2 »\r\nمسجد ديگرى با نام « مسجد قدمگاه » در شهر يزد در محلهء مالمير خارج حصار وجود دارد . « 3 »\r\nدر روستاى بافران در پنج كيلومترى نائين درختى وجود دارد كه مردم آن را « موم رضا » مىنامند و چنين شهرت دارد كه امام رضا عليه السّلام زير اين درخت غذا تناول\r\n\r\n\r\n","description":"","footnote":"\r\n( 1 ) . همان ، ج 2 ، ص 917\r\n( 2 ) . يادگارهاى يزد ، ج 2 ، ص 918 گويا نويسنده دانشمند كتاب جغرافياى تاريخى هجرت امام رضا از اين موارد و نمونهء بعدى غفلت كرده‌اند .\r\n( 3 ) . يادگارهاى يزد ، ج 2 ، ص 274\r\n","page_name":" 466 ","page_number":466},
  {"content":"\r\n\r\nفرموده‌اند . مردم هم در روز عاشورا و بيست و يكم رمضان در آنجا جمع مىشوند .\r\nگفته شده كه شاه عباس هم در آنجا بنايى ساخته بوده است . « 1 » در خود نائين هم قدمگاه مسجد قديمان وجود دارد . گفته شده كه حضرت در اين مسجد نماز خوانده است .\r\nايضا در نائين حمام و مسجد امام رضا وجود دارد كه گفته شده حضرت در آنجا استحمام نموده و در مسجد نماز خوانده است . اين دو در محلهء گودالو در نائين قرار دارند . در پشت مسجد كلوان هم قدمگاهى وجود دارد كه منسوب به امام رضاست . « 2 »\r\nرافعى نوشته است كه قد اشتهر اجتياز على بن موسى الرضا بقزوين و يقال انه كان مستخفيا فى دار داود بن سليمان غارى . « 3 » شهرت دارد كه على بن موسى الرضا از قزوين عبور كرده و گفته شده كه در خانهء داود بن سليمان غازى پنهان بوده است . گويا كسى در اين نكته ترديد ندارد كه مسير امام در سفر به خراسان از قزوين نبوده است . نيز گزارش شده است كه امام رضا عليه السّلام از نطنز گذشته و محلى كه اكنون به نام قدمگاه على عليه السّلام شهرت دارد مربوط به توقف امام رضا عليه السّلام در اين شهر است . « 4 »\r\nهمچنين گزارش شده است كه امام رضا عليه السّلام از دامغان گذشته و در محلى با نام آهوان ، چند آهو خدمت آن حضرت رسيده‌اند . « 5 »\r\nورود امام رضا عليه السّلام به نيشابور در منابع فراوانى آمده است . شيخ صدوق از ورود آن حضرت به محلهء « فرد » در نيشابور ياد كرده و نوشته است كه تاكنون ( نيمهء دوم قرن چهارم ) در آن محل حمامى بنا شده كه به حمام رضا مشهور است . « 6 » همچنين در بيست و شش كيلومترى نيشابور قدمگاه معروف منسوب به امام رضا عليه السّلام موجود است و به اين نام شهرت دارد . جايى هم با نام عين الرضا در محلى با نام حمراء « 7 »\r\n\r\n\r\n","description":"","footnote":"\r\n( 1 ) . تاريخ نائين ، ج 2 ، ص 236 - 237 ، جغرافياى تاريخى هجرت امام رضا عليه السّلام ص 109\r\n( 2 ) . تاريخ نائين ، ج 2 ، ص 230 ، 237 ، جغرافياى تاريخى هجرت امام رضا صص 113 - 115\r\n( 3 ) . التدوين فى أخبار قزوين ، ج 3 ، ص 428\r\n( 4 ) . نك : ميراث فرهنگى نطنز ، صص 158 - 161\r\n( 5 ) . بحر الانساب ، ص 101 - 103 اشاره به ولايت خراسان كرده نه خصوص دامغان . نك : جغرافياى تاريخى هجرت امام رضا عليه السّلام ص 116 - 117\r\n( 6 ) . جغرافياى تاريخى هجرت امام رضا - عليه السلام - ص 132 - 133\r\n( 7 ) . الثاقب فى المناقب ، ص 146 . گفته شده كه شايد حمراء آن روزگار ده سرخ فعلى باشد . نك : جغرافياى تاريخى هجرت امام رضا - عليه السلام - ص 136\r\n","page_name":" 467 ","page_number":467},
  {"content":"\r\n\r\nشناخته شده بوده است . از جايى نيز با نام پسنديده ، كه محل اقامت امام بوده و ايشان از آن راضى بوده و به همين دليل از آن با عنوان پسنده ياد شده نام برده شده است . « 1 »\r\nدر ميان اصحاب امام رضا عليه السّلام كسانى هستند كه حتى اگر عرب نيز بوده‌اند ، در شهرهاى ايرانى زندگى مىكرده و نامى ايرانى يافته‌اند . چند نفرى كه به همدانى شهرت دارند ندانستيم كه همدانى هستند يا همدانى . بنا بر اين يادى از آنها نكرديم . از رازيها و قمىها و غير شهرهاى ايران هم ياد نكرده‌ايم . كسانى كه لقب آنها منسوب به شهرهاى ايرانى است عبارتند از : ابراهيم بن ابى محمد خراسانى ( مسند الرضا عليه السّلام 2 / 511 ) ابو سعيد الخراسانى ( مسند 2 / 514 ) محمد بن عبد الله الخراسانى ( مسند 2 / 548 ) سليمان بن حفص مروزى ( مسند 2 / 533 ) سليمان بن صالح مروزى ( مسند 2 / 534 ) سهل بن قاسم نوشجانى ( مسند 2 / 534 ) ابو القاسم الفارسى ( مسند 2 / 515 ) فتح بن يزيد الجرجانى ( مسند 2 / 542 ) فضالة بن ايوب ازدى سكن اهواز ( مسند 2 / 543 ) محمد بن اسحاق طالقانى ( مسند 2 / 545 ) محمد بن ابى يعقوب بلخى ( مسند 2 / 545 ) محمد بن زيد طبرى ( اصله كوفى ) ( مسند 2 / 547 ) نعيم بن صالح طبرى ( مسند 2 / 553 ) ابو سعيد النيسابورى ( مسند 2 / 515 ) حمزة بن جعفر الارجانى ( مسند 2 / 515 ) ابو حيون مولى الرضا ( مسند 2 / 514 ) .\r\n\r\n\r\n","description":"","footnote":"\r\n( 1 ) . الثاقب فى المناقب ، ص 146\r\n","page_name":" 468 ","page_number":468},
  {"content":"\r\n\r\n\r\nامام جواد عليه السّلام\r\n\r\n","description":"","footnote":"","page_name":" 469 ","page_number":469},
  {"content":"\r\n . \r\n","description":"","footnote":"","page_name":" 470 ","page_number":470},
  {"content":"\r\n\r\nقال المأمون : إنّه لأفقه منكم و أعلم باللّه و رسوله و سنّته و أحكامه و أقرأ لكتاب الله منكم و أعلم بمحكمه و متشابهه و ناسخه و منسوخه و ظاهره و باطنه و خاصّه و عامّه و تنزيله و تأويله منكم تحف العقول ، ص 451\r\nامام جواد عليه السّلام\r\nمحمد بن على بن موسى الرضا عليه السّلام نهمين پيشواى شيعيان امامى مذهب و از برگزيدگان خدا براى هدايت امّت نياى خويش مىباشد .\r\nكلينى ، شيخ مفيد و شيخ طوسى تولّد آن حضرت را در ماه رمضان دانسته‌اند . « 1 »\r\nشيخ مفيد روز آن را پانزدهم رمضان « 2 » و شمارى ديگر از مورخان « 3 » آن را در نوزدهم ماه مزبور دانسته‌اند . تولّد آن حضرت بدون ترديد در سال 195 هجرى بوده است . « 4 »\r\nرحلت آن حضرت ، به نقل كلينى و شيخ طوسى و نوبختى ، « 5 » در آخر ذىقعدهء سال 220 هجرى است . « 6 » مسعودى آن را در پنجم ذى حجه دانسته « 7 » و برخى منابع\r\n\r\n\r\n","description":"","footnote":"\r\n( 1 ) . الكافى ، ج 1 ، ص 492 ؛ الارشاد ، ص 297 ؛ التهذيب ، ج 6 ، ص 90\r\n( 2 ) . مسار الشيعة ، ص 7\r\n( 3 ) . اثبات الوصيه ، ص 209 ؛ كشف الغمه ، ج 2 ، ص 343 ؛ روضة الواعظين ، ص 289 ؛ اعلام الورى ، ص 344 ؛ المناقب ، ابن شهر آشوب ، ج 4 ، ص 379\r\n( 4 ) . در تواريخ النبى و الآل ، ص 38 به خطا آمده كه « و كيف كان فلا خلاف فى سنته ، سنة خمس و سبعين و مائة » كه بايد « خمس و تسعين و مائة » باشد .\r\n( 5 ) . الكافى ، ج 1 ، ص 497 ؛ التهذيب ، ج 6 ، ص 90 ؛ فرق الشيعة ، ص 100\r\n( 6 ) . تنها در مروج الذهب ، سال رحلت ، 219 هجرى ذكر شده كه درست نيست . نك : ج 3 ، ص 464\r\n( 7 ) . اثبات الوصيه ، ص 220 ؛ مروج الذهب ، ج 3 ، ص 464\r\n","page_name":" 471 ","page_number":471},
  {"content":"\r\n\r\nششم ذى حجه را نقل كرده‌اند . « 1 »\r\nمادر آن حضرت سبيكه [ سكينه 
  ] نوبيّه « 2 » و به روايت ديگر خيزران بوده كه او را از خانوادهء امّ المؤمنين ماريه قبطيه دانسته‌اند . « 3 » نام مادر آن بزرگوار ، ريحانه نيز ذكر شده است ، به نوشتهء نوبختى نام اين بانو درّه بوده كه بعدها او را خيزران خوانده‌اند . « 4 »\r\nمشهورترين لقب امام ، « جواد » است و القاب ديگرى همچون : زكى ، مرتضى ، قانع ، رضى ، مختار ، متوكل ، منتجب نيز براى آن حضرت برشمرده‌اند . كنيه‌اش ابو جعفر است كه معمولا در روايات تاريخى ابو جعفر ثانى ذكر مىشود تا با ابو جعفر اول ، يعنى حضرت باقر عليه السّلام اشتباه نشود . عمر آن حضرت 25 سال بوده و پس از شهادت پدر بزرگوارش در سال 203 تا 220 امامت شيعه را بر عهده داشته است .\r\n\r\nامامت امام جواد عليه السّلام\r\nيكى از مسائلى كه بعدها در مباحث كلامى مربوط به امامت ، جايگاه ويژه‌اى يافت ، اين بود كه آيا ممكن است كسى پيش از بلوغ به مقام امامت برسد ؟ اين مسأله از آن هنگام كه امام جواد عليه السّلام در سال 203 به امامت رسيد ، به صورت جدّىترى در محافل علمى - كلامى اماميه مطرح شد و بعدها در سال 220 دربارهء امامت امام هادى عليه السّلام و پس از آن حضرت مهدى عليه السّلام نيز ادامه يافت .\r\nدر سال 203 كه امام رضا عليه السّلام به شهادت رسيد ، شيعيان آن حضرت به علت اين كه تنها فرزند وى ( امام جواد عليه السّلام ) بيش از هشت سال نداشت ، در نگرانى و اضطراب عميقى فرو رفتند . به نوشتهء برخى از مورّخان : در اين جريان ، شيعيان به حيرت افتاده و ميان آنان اختلاف پديد آمد ؛ چنان كه شيعيان ديگر شهرها نيز متحيّر شدند . « 5 » به همين جهت ، گروهى از آنان در منزل عبد الرحمن بن حجّاج گرد آمده ، ضجّه و ناله سر\r\n\r\n\r\n","description":"","footnote":"\r\n( 1 ) . تاريخ بغداد ، ج 3 ، ص 55 ؛ در آنجا آمده است كه حضرت در روز سه شنبه ششم ذى حجهء سال 220 درگذشت .\r\n( 2 ) . « نوبه » به سرزمينهاى وسيعى واقع در جنوب مصر اطلاق مىشود ، مردم آن نصرانى هستند و روايتى نيز از رسول خدا صلّى اللّه عليه و آله دربارهء خوبى مردم اين ديار نقل شده است ، معجم البلدان ، ج 5 ، ص 309\r\n( 3 ) . الكافى ، ج 1 ، ص 492 ؛ التهذيب ، ج 6 ، ص 90\r\n( 4 ) . فرق الشيعة ، ص 100\r\n( 5 ) . دلائل الامامه ، ص 204\r\n","page_name":" 472 ","page_number":472},
  {"content":"\r\n\r\nدادند . « 1 » اين مشكل براى شيعيان ، كه مهمترين ركن ايمان را اطاعت از امام معصوم دانسته و در مسائل و مشكلات فقهى و دينى خود به وى رجوع مىكردند ، از اهمّيت بسيار برخوردار بود و نمىتوانست همچنان لا ينحل بماند . البته براى شيعيان مسلّم بود كه امام رضا عليه السّلام فرزند خود امام جواد عليه السّلام را به جانشينى برگزيد ، ولى مشكل ناشى از خردسالى آن حضرت ، آنان را بر آن مىداشت تا براى اطمينان خاطر ، به كاوش و جستجوى بيشترى در اين باره بپردازند .\r\nدر ميان نصوصى كه دربارهء جانشينى امام جواد عليه السّلام از حضرت رضا عليه السّلام بر جاى مانده ، به ويژه خاطر نشان شده است كه امام رضا عليه السّلام فرزند خردسالش امام جواد را به جانشينى خود برگزيد و با اين كه هنوز فرصت زيادى براى اين كار وجود داشت ، به جانشينى او اصرار مىورزيد تا آنجا كه در برابر اشارهء برخى از اصحاب به سن اندك امام جواد عليه السّلام با اشاره به نبوّت حضرت عيسى عليه السّلام در دوران شيرخوارگى فرمودند :\r\nسنّ عيسى هنگامى كه نبوّت به وى اعطا شد ، كمتر از سن فرزند من بوده است . « 2 »\r\nاضطرابى كه پس از رحلت امام رضا عليه السّلام در ميان شيعيان آن حضرت به وجود آمد ، سبب شد تا برخى از آنها به دنبال عبد الله بن موسى برادر امام رضا عليه السّلام بروند ، ولى از آنجا كه حاضر نبودند بدون دليل ، امامت كسى را بپذيرند ، جمعى از آنها پيش وى سؤالاتى مطرح كردند و هنگامى كه او را از جواب مسائل خود ناتوان ديدند ، وى را ترك كردند . « 3 »\r\nشمار ديگرى نيز به واقفىها ، كه بر امام كاظم عليه السّلام توقف كرده بودند ، پيوستند .\r\nعلّت پيدايش اين اختلاف ، به نظر نوبختى ، همين بود كه آنها بلوغ را يكى از شرايط امامت مىدانستند . « 4 »\r\nبا تمام اين احوال ، بيشتر شيعيان به امامت امام جواد عليه السّلام گردن نهادند . گرچه در ميان آنان ، كسانى بودند كه مسألهء كمى سنّ را به خود امام جواد عليه السّلام هم يادآور شدند و آن حضرت در جواب ، اشاره به جانشينى سليمان از داود عليه السّلام كرد و فرمود : حضرت\r\n\r\n\r\n","description":"","footnote":"\r\n( 1 ) . عيون المعجزات ، 119\r\n( 2 ) . روضة الواعظين ، ص 203\r\n( 3 ) . نك : مناقب ابن شهر آشوب ، ج 2 ، ص 429 : مسند الامام الجواد عليه السّلام ، صص 29 - 30 ، 222\r\n( 4 ) . فرق الشيعة ، ص 88 ؛ المقالات و الفرق ، ص 95\r\n","page_name":" 473 ","page_number":473},
  {"content":"\r\n\r\nسليمان ، هنگامى كه هنوز كودكى بيش نبود و گوسفندان را به چرا مىبرد ، حضرت داود او را جانشين خود كرد ، در حالى كه عبّاد و علماى بنى اسرائيل ، اين عمل او را انكار مىكردند . « 1 »\r\nبه نوشتهء نوبختى برهان استدلال كنندگان به امامت حضرت جواد عليه السّلام ، مسألهء يحيى بن زكريّا عليهما السّلام و نبوّت عيسى عليه السّلام در دوران شيرخوارگى و داستان يوسف و علم حضرت سليمان بود كه نشان مىداد علم در « حجت خدا » و لو به سن بلوغ نرسيد باشند ، بدون آموزش و يادگيرى و به طور لدنّى ، مىتواند وجود داشته باشد . « 2 »\r\nشيعيان امامى از يك سو امامت را از جنبهء الهى آن مىنگريستند و به همين دليل كمى سنّ امام هرگز نمىتوانست در عقيدهء آنها خللى وارد آورد ، اما از سوى ديگر آنچه اهميت داشت بروز اين وجههء الهى بود كه مىبايست در علم و دانش امامان عليهم السّلام باشد . در واقع امامان ، پاسخگوى كليّهء سؤالات شيعيان بودند . از اين رو آنان دربارهء تمامى امامان اين اصل را رعايت كرده و آنان را در مقابل انواع پرسشها قرار مىدادند و تنها موقعى كه احساس مىكردند آنان به خوبى از عهدهء پاسخ گويى به اين سؤالات بر مىآيند ( با وجود نص به امامتشان ) از طرف شيعيان به عنوان امام معصوم شناخته مىشدند .\r\nبا توجه به سنّ كم امام جواد عليه السّلام اين آزمايش از طرف شيعيان دربارهء آن حضرت ضرورت بيشترى پيدا مىكرد . بر اين اساس ، در مواقع و فرصتهاى مختلف ، آزمايش مزبور را دربارهء آن حضرت به عمل آورده و پس از آن ، اكثريت قريب به اتفاق آنان - جز اندكى - با اطمينان خاطر ، امامت او را پذيرفتند .\r\nدر مجلسى كه پيشتر اشاره شد ، شيعيان گرد آمدند تا مسألهء جانشينى را حل كنند . يونس بن عبد الرحمن كه از شيعيان قابل اعتماد نزد امام رضا عليه السّلام بود گفت : تا زمانى كه اين فرزند ؛ يعنى امام جواد عليه السّلام بزرگ شود بايد چه كنيم ؟ در اين هنگام ، ريّان بن صلت از جاى خود برخاست و به اعتراض گفت : تو خود را در ظاهر مؤمن به امام\r\n\r\n\r\n","description":"","footnote":"\r\n( 1 ) . الكافى ، ج 1 ، ص 383\r\n( 2 ) . فرق الشيعة ، ص 90 ؛ المقالات و الفرق ، صص 94 - 95\r\n","page_name":" 474 ","page_number":474},
  {"content":"\r\n\r\nجواد عليه السّلام نشان مىدهى ولى پيدا است كه در باطن در امامت او ترديد دارى ! اگر امامت وى از جانب خدا باشد ، حتى اگر طفل يك روزه هم باشد به منزلهء شيخ است و چنان كه از طرف خدا نباشد ، حتى اگر هزار سال هم عمر كرده باشد مانند ساير مردم است .\r\nديگران برخاستند و ريّان را ساكت كردند . . . سرانجام در ايام حجّ ، هشتاد نفر از علماى شيعه از بغداد و ديگر شهرها گردهم آمده و عازم مدينه شدند . ابتدا پيش عبد الله بن موسى رفتند ، ولى هنگامى كه گمشدهء خود را پيش او نيافتند ، از وى روى برتافتند و به حضور امام جواد عليه السّلام مشرّف شدند . آن حضرت به سؤالات آنان پاسخ گفت و آنها از پاسخهاى وى كه نشان بارزى از امامت و علم الهى وى بود شادمان شدند . « 1 »\r\nبار ديگر گروهى از شيعيان ، از اقطار مختلف نزد آن حضرت گرد آمده و در مجلسى پرسشهاى زيادى را مطرح كردند ؛ آن حضرت در حالى كه بيش از ده سال نداشت ، به تمام اين پرسشها پاسخ داد . « 2 » از اين روايت چنين به دست مىآيد كه :\r\nاولا : شيعيان اصرار داشتند تا از طريق دانش امام ، امامت وى را بپذيرند .\r\nثانيا : امام در حالى كه هنوز كودك خردسالى بيش نبود ، به دليل الهى بودن امر امامت ، به خوبى قادر بود به پرسشهاى علمى و فقهى شيعيان پاسخ دهد .\r\nشيخ مفيد - با اشاره به اين كه پس از وفات امام رضا عليه السّلام گروهى از شيعيان حتّى امامت آن حضرت را انكار كرد و به عقيدهء واقفه گرويدند و عده‌اى ديگر به امامت احمد بن موسى قائل شدند - بر امام حضرت جواد عليه السّلام كه اكثريت شيعه آن را پذيرفته بودند تأكيد كرد و براى اثبات آن ، علاوه بر دليل عقلى ( كمال العقل لا يستنكر ، لحجج الله مع صغر السنّ ) به آياتى كه دربارهء حضرت عيسى عليه السّلام نازل شده ، استدلال مىكند . همچنين اشاره به دعوت رسول خدا صلّى اللّه عليه و آله از امام على عليه السّلام براى پذيرش اسلام ( در حالى كه آن حضرت هنوز به سن بلوغ نرسيده بود ) دارد ، در صورتى كه از ديگر افراد هم سنّ و سال وى هرگز چنين دعوتى به عمل نياورده است . و در نهايت شركت دادن حسن و حسين عليهما السّلام در مباهله ، در حالى كه در آن هنگام هنوز دو كودك خردسال\r\n\r\n\r\n","description":"","footnote":"\r\n( 1 ) . بحار الانوار ، ج 50 ، صص 99 ، 100 از عيون المعجزات ، صص 119 ، 121 ؛ و نك : اثبات الوصيه ، ص 213\r\n( 2 ) . الكافى ، ج 1 ، ص 314\r\n","page_name":" 475 ","page_number":475},
  {"content":"\r\n\r\nبودند ، شاهد ديگر شيخ مفيد بر صحّت امامت امام جواد عليه السّلام است . « 1 »\r\nدر امر امامت ، آنچه مهم است ، تنصيص امام سابق بر امامت امام پس از خود مىباشد كه شيخ مفيد آن را از شمارى از اصحاب بزرگ و نزديك به امام رضا دربارهء امامت امام جواد عليه السّلام نقل كرده و راويان اين نص را چنين برمىشمارد :\r\nعلى بن جعفر بن محمد صادق عليهما السّلام ، صفوان بن يحيى ، معمّر بن خلّاد ، حسين بن بشّار ، ابن ابى نصر بزنطى ، ابن قيام واسطى ، حسن بن جهم ، ابو يحيى صنعانى ، خيراتى ، يحيى بن حبيب بن زيّات و گروهى ديگر . « 2 »\r\nشيخ ، روايات برخى از نامبردگان را در كتاب ارشاد آورده و استاد عطاردى تقريبا همهء آنها را در مسند الامام الجواد عليه السّلام گرد آورده است . « 3 » علّامهء مجلسى نيز در بحار ، فصلى را به ذكر نصوص وارد شده در امامت آن امام همام اختصاص داده است . « 4 »\r\nاز اين روايات به خوبى برمىآيد كه امام رضا عليه السّلام در موارد متعدد و مناسبتهاى گوناگون ، امامت فرزند بزرگوارش را گوشزد كرده و اصحاب بزرگ خود را در جريان امر گذاشته است . در واقع ، استقرار اكثريت اصحاب امام رضا عليه السّلام بر امامت حضرت جواد عليه السّلام كه پشتوانه‌اش همين فرمايشات امام رضا عليه السّلام بوده ، بهترين دليل بر حقانيّت امامت آن بزرگوار است ؛ زيرا فقها و محدثان شيعه ، در پذيرش امامت امامان ، دقت عجيبى از خود نشان مىدادند و همان گونه كه گذشت ، با وجود نص ، تنها بعد از سؤالات علمى متعدد ، امامت آنان را مىپذيرفتند . اين بدان دليل بود كه گاه نص نسبت به چند نفر ابراز مىشد تا دشمن حساسيت روى شخص خاصى نداشته باشد .\r\n\r\nحيات تاريخى امام جواد عليه السّلام\r\nآگاهيهاى تاريخى دربارهء زندگى امام جواد عليه السّلام چندان گسترده نيست ؛ زيرا افزون بر آن كه محدوديّتهاى سياسى همواره مانع از انتشار اخبار مربوط به امامان معصوم عليهم السّلام\r\n\r\n\r\n","description":"","footnote":"\r\n( 1 ) . الفصول المختاره ، صص 256 - 257\r\n( 2 ) . الارشاد ، ص 317 ؛ اعلام الورى ، ص 330\r\n( 3 ) . مسند الامام الجواد عليه السّلام ، صص 250 - 333 ؛ ما از اين مجموعه در اين نوشتهء بهرهء كامل برده‌ايم .\r\n( 4 ) . بحار الانوار ، ج 50 ، صص 18 - 36\r\n","page_name":" 476 ","page_number":476},
  {"content":"\r\n\r\nمىگرديد ، تقيه و شيوه‌هاى پنهانى مبارزه كه براى « حفظ امام و شيعيان از فشار حاكميت » بود ، عامل مؤثرى در عدم نقل اخبار در منابع تاريخى است . افزون بر آن ، زندگى امام جواد عليه السّلام چندان طولانى نبوده است كه اخبار فراوانى هم از آن در دسترس ما قرار گيرد .\r\nو نيز گفتنى است ، زمانى كه امام رضا عليه السّلام به خراسان برده شد ، هيچ يك از اعضاى خانواده خود را به همراه نبرد و در آنجا تنها زندگى مىكرد . در اين كه آيا در اين مدت ، امام جواد عليه السّلام به منظور ديدار پدر به طوس رفته است يا نه ، تنها ابن فندق در تاريخ بيهق نقل كرده است كه آن حضرت در سال 202 به طوس آمد و با پدر بزرگوارش ديدار كرد . متن گزارش ابن فندق در اين باره چنين است :\r\nو محمد بن على بن موسى الرضا عليه السّلام كه لقب او تقى بود ، از راه طبس مسينا ، دريا عبرت كرد - « 1 » كه آن وقت راه قومس [ دامغان 
  ] مسلوك نبود و آن راه را در عهدى نزديك مسلوك گردانيد - به ناحيت بيهق آمد و در ديه ششتمد نزول كرد و از آنجا به زيارت پدر خويش على بن موسى الرضا عليه السّلام رفت در سنهء 202 . « 2 »\r\nاين گزارش در مصادر ديگر نيامده و از اخبار مربوط به شهادت امام رضا عليه السّلام چنين برمىآيد كه امام جواد عليه السّلام آن هنگام در مدينه اقامت داشت و تنها براى غسل پدر و اقامهء نماز به آن حضرت در طوس حضور يافت . البته محتمل است كه پيش از آن ، يك بار به طوس آمده باشد . با دقت در خبر مذكور ، چنين به نظر مىرسد كه ابن فندق ، به احتمال ، گزارش خود را از تاريخ نيشابور حاكم نيشابورى گرفته است .\r\nهنگامى كه مأمون بعد از شهادت امام رضا عليه السّلام در سال 204 به بغداد بازگشت ، از ناحيهء حضرتش اطمينان خاطر پيدا كرده بود ؛ ولى اين را مىدانست كه شيعيان پس از امام رضا عليه السّلام فرزند او را به امامت خواهند پذيرفت و در اين صورت خطر همچنان بر جاى خود خواهد ماند . او سياست كنترل امام كاظم عليه السّلام توسط پدرش را - كه او را به بغداد آورده و زندانى كرده بود - به ياد داشت و با الهام از اين سياست ، همين رفتار را با امام رضا عليه السّلام در پيش گرفت ، ولى با ظاهرى آراسته و فريبكارانه ؛ به گونه‌اى كه\r\n\r\n\r\n","description":"","footnote":"\r\n( 1 ) . عبارت در اصل چنين است .\r\n( 2 ) . تاريخ بيهق ، ص 46\r\n","page_name":" 477 ","page_number":477},
  {"content":"\r\n\r\nمىكوشيد نه تنها در ظاهر امر مسألهء زندان و مانند آن در كار نباشد ، بلكه با برخورد دوستانه ، چنين تبليغ شود كه او علاقه و محبت ويژه نيز به ايشان دارد . اينك نوبت امام جواد عليه السّلام فرا رسيده بود تا به نحوى كنترل شود . مأمون براى انجام اين هدف ، دختر خود را به عقد وى در آورد و او را داماد خود كرد . از همين رهگذر بود كه مأمون به راحتى مىتوانست از طرفى امام را در كنترل خود داشته باشد و از طرف ديگر آمد و شد شيعيان و تماسهاى آنان را با آن حضرت زير نظر بگيرد .\r\nبر اساس برخى نقلها ، مأمون پس از ورود به بغداد - در سال 204 - بلافاصله امام جواد عليه السّلام را از مدينه به بغداد فرا خواند . « 1 » افزون بر اين ، مأمون متهم بود كه امام رضا عليه السّلام را به شهادت رسانده است . اكنون مىبايست با فرزند وى به گونه‌اى رفتار كند كه از آن اتهام نيز مبرّى شود .\r\nاين نكته نيز بايد مورد توجه قرار گيرد كه طبق برخى از روايات تاريخى ، مأمون از آن هنگام كه ولايت‌عهدى خود را به امام رضا عليه السّلام واگذاشت ، دختر خود ام الفضل را به عقد امام جواد عليه السّلام در آورد و يا نامزد او كرد . به نوشتهء طبرى و ابن كثير ، در سال 202 كه امّ حبيب دختر مأمون به عقد امام رضا در آمد ، دختر ديگرش ام فضل را نيز به عقد امام جواد عليه السّلام داد . « 2 » شايد اين موضوع خود قرينه‌اى بر درستى گزارش صاحب تاريخ بيهق باشد كه امام جواد عليه السّلام در سال 202 براى ديدن پدرش به طوس آمده است .\r\nاز روايتى كه شيخ مفيد از ريّان بن شبيب نقل كرده ، چنين بر مىآيد : موقعى كه مأمون تصميم به ازدواج ام فضل با امام جواد عليه السّلام گرفت ، عباسيان برآشفتند ؛ زيرا ترس آن داشتند كه پس از مأمون ، خلافت به خاندان علوى بر گردد ، چنان كه دربارهء امام رضا عليه السّلام هم به سختى دچار همين نگرانى شده بودند ؛ « 3 » ولى به طورى كه از دو روايت\r\n\r\n\r\n","description":"","footnote":"\r\n( 1 ) . الحياة السياسية للامام الجواد عليه السّلام ، ص 65 ؛ اين روايتى است كه عده‌اى به نقل آن پرداخته‌اند ؛ ولى آنچه بيشتر نقل شده و بعد تذكر خواهيم داد همان نقل طبرى و . . . است مبنى بر اين كه امام جواد عليه السّلام در سال 215 به بغداد آمده است .\r\n( 2 ) . تاريخ الطبرى ، ج 7 ، ص 149 ؛ البداية و النهايه ، ج 10 ، ص 260\r\n( 3 ) . الارشاد ، ص 319\r\n","page_name":" 478 ","page_number":478},
  {"content":"\r\n\r\nفوق بر مىآيد ، آنان مخالفت خود را به گونهء ديگرى وانمود كرده و گفتند : دختر خود را به ازدواج كودكى در مىآورد كه : « لم يتفقّه فى دين الله و لا يعرف حلاله من حرامه و لا فرضا من سنّته » ؛ كودكى كه تفقه در دين خدا ندارد ، حلال را از حرام تشخيص نمىدهد و واجب را از مستحب بازنمىشناسد .\r\nمأمون در مقابل اين برخورد ، مجلسى برپا كرد و امام جواد عليه السّلام را به مناظرهء علمى با يحيى بن اكثم ، بزرگترين دانشمند و فقيه سنّى آن عصر ، فرا خواند تا بدين وسيله مخالفان و اعتراض كنندگان عباسى را به اشتباه خود آگاه كند . « 1 » اين در حالى بود كه بنا به اين دو روايت ، هنگام عقد ازدواج ام فضل با امام جواد عليه السّلام هنوز به آن حضرت « صبى » اطلاق مىشده است .\r\nبنابر روايتى كه از ابن طيفور ، ابن اثير و برخى ديگر نقل شده ، و درستى آن كاملا محتمل است : هنگامى كه مأمون در سال 215 به تكريت وارد شد ، امام جواد عليه السّلام نيز از مدينه به بغداد رسيده بود . آن حضرت براى ملاقات با مأمون به شهر تكريت رفت و در آنجا بود كه ام فضل به دو پيوست . سپس آن حضرت تا فرارسيدن موسم حج ، در بغداد ، در منزل احمد بن يوسف ، كه در كنار دجله بنا شده بود ، اقامت فرمود و آنگاه با خانوادهء خويش براى انجام مراسم حج به مكّه رفت و از آنجا به مدينه بازگشت و در آنجا ماندگار شد . « 2 »\r\nبر اساس اين روايت ، امام تنها همين مدت كوتاه را در بغداد اقامت گزيده است ؛ گرچه احتمال اقامت آن حضرت در بغداد در زمانهاى ديگر منتفى نيست . در اين زمينه و نيز دربارهء آمدن آن حضرت در كودكى به بغداد ، روايت ديگرى از اربلى در دست داريم : هنگامى كه مأمون به بغداد آمد ، از امام جواد عليه السّلام خواست تا به آن شهر آيد و در همانجا بود كه روزى امام را در ميان همگنانش ديد كه مشغول بازى است . با نزديك شدن موكب مأمون ، بچه‌ها همگى خود را از سر راه او كنار كشيده و فرار كردند ؛ ولى امام در كنارى همچنان بىحركت و با آرامش و ابّهت خاصى ايستاد . اين\r\n\r\n\r\n","description":"","footnote":"\r\n( 1 ) . همان ، صص 319 - 320\r\n( 2 ) . تاريخ الطبرى ، ج 7 ، ص 190 ، حوادث سال 215 ؛ تاريخ بغداد ، ج 3 ، صص 54 - 55 ؛ مسند الامام الجواد ، ص 55 ؛ الحياة السياسية للامام الجواد عليه السّلام ، ص 79\r\n","page_name":" 479 ","page_number":479},
  {"content":"\r\n\r\nوضع ، مأمون را به شگفتى انداخت و از امام پرسيد : چرا تو مثل ديگران فرار نكردى ؟\r\nامام پاسخ داد : من مرتكب گناهى نشده‌ام كه از ترس مجازات فرار كنم و از طرف ديگر ، راه آنچنان تنگ نيست كه مانع عبور موكب شما شود . مأمون پرسيد : شما كيستيد ؟ فرمود : من محمد بن على بن موسى الرضا هستم . . .\r\nبه دنبال اين روايت مطالب ديگرى آمده كه محل چند و چون برخى از محققان قرار گرفته و از جمله استاد بزرگوار ما علّامه سيد جعفر مرتضى در تأييد آن كوشيده است . « 1 » با اين حال برخى اعتراضات پاسخ درستى نيافته است .\r\nدر صورت درست بودن روايت ، بايد موقعى كه مأمون در سال 204 به بغداد آمده ، بلافاصله و يا اندكى بعد امام جواد عليه السّلام را به بغداد فراخوانده باشد . اين تنها روايتى است كه اشاره به آمدن امام جواد عليه السّلام در كودكى به بغداد دارد . اگر روايت مزبور را نپذيريم ، بايد اظهار كنيم كه ، طبق آنچه در مصادر در دسترس آمده ، امام تنها در سال 215 يك بار به بغداد آمده و تا قبل از آن كه معتصم آن حضرت را در سال 220 به بغداد احضار كند ، در مدينه زندگى مىكرده است ؛ در حال حاضر گزارش ديگرى مبنى بر آن كه امام در فاصله سالهاى 215 تا 220 به بغداد سفر كرده است در دست نداريم .\r\nدربارهء آمد و شد امام در مدينه و احترام مردم نسبت آن حضرت ، اطلاعات مختصرى در پاره‌اى از روايات آمده است . « 2 »\r\nفراخوانى آن حضرت به بغداد ، در سال 220 ، توسط معتصم عباسى ، آن هم درست در همان اولين سال حكومت خود ، نمىتوانست بىارتباط با جنبه‌هاى سياسى قضيّه باشد . به ويژه كه درست همان سال كه حضرت جواد عليه السّلام به بغداد آمد ، رحلت كرد ؛ اين در حالى بود كه تنها 25 سال از عمر شريفش مىگذشت . عناد عباسيان با آل على عليه السّلام به ويژه با امام شيعيان كه در آن زمان جمعيت معتنابهى تابعيت مستقل آنها را پذيرفته بودند ، شاهدى است بر توطئهء حكومت در شهادت امام جواد عليه السّلام . همچنين خواستن آن حضرت به بغداد و درگذشت وى در همان سال در\r\n\r\n\r\n","description":"","footnote":"\r\n( 1 ) . الحياة السياسية للامام الجواد عليه السّلام ، صص 68 - 75\r\n( 2 ) . الكافى ، ج 1 ، صص 492 - 493\r\n","page_name":" 480 ","page_number":480},
  {"content":"\r\n\r\nبغداد ، همگى شواهد غير قابل انكارى بر شهادت آن بزرگوار به دست عوامل عباسى مىباشد .\r\nمرحوم شيخ مفيد ، با اشاره به روايتى دربارهء مسموميت و شهادت امام جواد عليه السّلام ، رحلت آن حضرت را مشكوك دانسته است . « 1 » افزون بر روايات مذكور كه در مصادر متعدد آمده ، « 2 » قرائنى هم كه گذشت ، دلالت بر اين امر دارد . بنا به روايت مستوفى ، عقيدهء شيعه بر اين است كه معتصم آن حضرت را مسموم نموده است . « 3 »\r\nپاره‌اى از منابع اهل سنت ، اشاره بر اين دارند كه امام جواد عليه السّلام به ميل خود و براى ديدارى از معتصم عازم بغداد شده است . « 4 » در حالى كه منابع ديگر ، حاكى از آنند كه معتصم به ابن زيّات مأموريت داد تا كسى را براى آوردن امام به بغداد بفرستد . « 5 » ابن صبّاغ نيز با عبارت « اشخاص المعتصم له من المدينة » ، « 6 » اين مطلب را تأييد كرده است .\r\nمسعودى روايتى نقل كرده كه بنا بر آن ، شهادت آن حضرت به دست ام فضل ، در زمانى رخ داده كه امام از مدينه به بغداد نزد معتصم آمده بود . « 7 » ام فضل پس از شهادت امام ، به پاس اين عمل خود به حرم خليفه پيوست . « 8 » اين نكته را نبايد از نظر دور داشت كه ام فضل در زندگى مشترك خود با امام جواد عليه السّلام از دو جهت ناكام مانده بود :\r\nنخست آن كه از آن حضرت داراى فرزندى نشد .\r\nدوم آن كه امام نيز چندان توجهى به وى نداشت و فرزندانش عموما از ام ولدهاى آن حضرت متولد شدند .\r\nام فضل يك بار ( گويا از مدينه ) نامه‌اى نگاشت و از امام نزد مأمون شكايت كرد و از اين كه امام چند كنيز دارد گله نمود ، ولى مأمون در جواب او نوشت :\r\n\r\n\r\n","description":"","footnote":"\r\n( 1 ) . الارشاد ، ص 326\r\n( 2 ) . الفصول المهمّه ، مالكى ، ص 276\r\n( 3 ) . تاريخ گزيده ، صص 205 - 206\r\n( 4 ) . الائمه الاثنى عشر ، ابن طولون ، ص 103 ؛ شذرات الذهب ، ج 2 ، ص 48\r\n( 5 ) . بحار الانوار ، ج 50 ، ص 8\r\n( 6 ) . الفصول المهمّه ، ص 275\r\n( 7 ) . مروج الذهب ، ج 3 ، ص 464\r\n( 8 ) . الائمه الاثنى عشر ، ابن طولون ص 104 ؛ الفصول المهمّه ، ص 276 . ام فضل ، خواهرزادهء معتصم بود .\r\n","page_name":" 481 ","page_number":481},
  {"content":"\r\n\r\nما تو را به عقد ابو جعفر در نياورديم كه حلالى را بر او حرام كنيم . ديگر از اين شكايتها نكن . « 1 » به هر حال ، ام فضل پس از مرگ پدر ، امام را در بغداد مسموم كرد و راه يافتن او به حرم خليفه و برخوردارى از مواهب موجود در آن ، نشانى از آن است كه اين عمل به دستور معتصم و به دستور او عنوان شده است . « 2 »\r\nشاهد ديگر آن است كه امام جواد عليه السّلام هنگام سفر به بغداد در سال 215 ، جانشينى براى خود تعيين نفرمود ، ولى در آستانهء سفرى كه به دستور معتصم به بغداد رفت ، جانشين خود را تعيين فرمود و اين خود نشانهء آن است كه امام خطرناك بودن سفر را دريافته بود .\r\n\r\nمناظرات علمى امام جواد عليه السّلام\r\nامام جواد عليه السّلام از دو جهت به مناظرات علمى كشانده مىشد :\r\nنخست از طرف شيعيان خود كه با توجه به سن كم آن حضرت مىخواستند علم الهى امام را دريابند ؛ بنا بر اين طبيعى بود كه مجالس متعددى بدين منظور ترتيب داده مىشد .\r\nدوم از حكومت ، به ويژه مأمون و معتصم ، دو خليفه معاصر آن حضرت . از آنجا كه شيعيان ، مدعى علم الهى براى امامان خود بودند ، خلفا مىكوشيدند با تشكيل مجالس مناظره ، آنان را رو در روى برخى از دانشمندان بنام زمان قرار دهند تا شايد در پاسخ برخى از پرسشها درمانده شوند و شيعيان از اين رهگذر ، در اعتقاد خود ( وجود علم الهى نزد ائمهء اهل بيت عليهم السّلام ) دچار مشكل شوند و از پيروى آنها خوددارى كنند .\r\nهمين مسأله بود كه سبب شد مأمون امام رضا عليه السّلام را به مجلس مناظره دعوت كند .\r\nگرچه مأمون هدف خود را عكس آنچه گذشت وانمود مىكرد و نشان مىداد كه براى نشان دادن دانش امام دست به اين اقدام زده است .\r\nافزون بر اينها ، علاقهء شخصى مأمون در بر پايى اين مناظرات بىتأثير نبوده\r\n\r\n\r\n","description":"","footnote":"\r\n( 1 ) . الارشاد ، ص 323 ؛ بحار الانوار ، ج 50 ، صص 79 - 80\r\n( 2 ) . الكافى ، ج 1 ، ص 323\r\n","page_name":" 482 ","page_number":482},
  {"content":"\r\n\r\nاست . او شهرت به علم دوستى داشت و فيلسوف خلفاى عباسى شناخته مىشد .\r\nمهمترين سندى كه دربارهء اين مناظرات در دست است ، روايت مفصّلى است كه مفيد آن را از ريّان بن شبيب « 1 » نقل كرده و ما خلاصه‌اى از آن را مىآوريم :\r\nهنگامى كه مأمون بر آن شد تا ام فضل را به تزويج امام جواد عليه السّلام درآورد ، عباسيان برآشفتند و سخت به وحشت افتادند ؛ زيرا بر اين گمان بودند كه اين اقدام خليفه ، همان پىآمدهايى را به دنبال خواهد داشت كه اقدامش دربارهء پدرش امام رضا عليه السّلام پيش آورد . لذا پيش مأمون آمدند و او را بدان جهت كه ممكن است خلافت از دست بنى عباس بيرون شود ، از اين اقدام بر حذرش داشتند . آنها همچنين با اشاره به منازعات گذشته ميان عباسيان و علويان گفتند : همان ماجراى على بن موسى الرضا عليه السّلام كافى است . مأمون در پاسخ گفت :\r\nدربارهء آنچه ميان شما و آل ابو طالب پيش آمده ، خود شما مقصّر بوده‌ايد ؛ زيرا اگر انصاف داشتيد ، آنان بر شما اولويت داشتند ؛ اما آنچه را كه خلفاى پيش از من در بارهء آنان انجام داده‌اند ، جز قطع رحم چيز ديگرى نبوده است ! من دربارهء جانشينى على بن موسى الرضا هنوز هم پشيمان نيستم ! . « 2 » ابو جعفر ( امام جواد عليه السّلام ) را با اين كه سن او اندك است ، بدان جهت برگزيده‌ام كه برترى او را بر همهء اهل فضل و علم محرز مىدانم و اميدوارم آنچه را كه هم اكنون فهميده‌ام ، در آينده بر همگان روشن شود تا بدانند نظر من دربارهء وى درست بوده است .\r\nآنان در جواب گفتند : محمد بن على ( امام جواد عليه السّلام ) كودكى بيش نيست ، نه معرفتى به دين دارد و نه فقهى مىداند ، خليفه اجازه بدهند تا تفقّهى در دين پيدا كند و پس از آن ، هر چه مصلحت دانست دربارهء او انجام دهد .\r\nمأمون گفت : واى بر شما ! من اين جوان را بيش از شما مىشناسم . او از خاندانى\r\n\r\n\r\n","description":"","footnote":"\r\n( 1 ) . ريّان بن شبيب از راويان موثق و قابل اعتماد مىباشد . وى در خراسان نزد امام رضا عليه السّلام بود و بعدها در قم سكونت گزيد . او مسائل ( روايات ) صباح بن نصر هندى از امام رضا عليه السّلام را گردآورى كرده است ، نك :\r\nرجال النجاشى ، ص 165\r\n( 2 ) . ما در جريان بحث از زندگى امام رضا عليه السّلام مطالبى آورديم كه بنا بر آن نمىتوانيم اين ادعاهاى مأمون را بپذيريم ، و در روايات ابن شعبه نيز آمده : اين مأمون بود كه به منظور به زانو درآوردن امام جواد عليه السّلام از يحيى بن اكثم خواست با آن حضرت مناظرهء علمى به عمل آورد . تحف العقول ، ص 335\r\n","page_name":" 483 ","page_number":483},
  {"content":"\r\n\r\nاست كه علمشان لدنّى و از الهام خدا سرچشمه مىگيرد و پدرانش همواره در علم و ادب از كسب علم و آموزشهاى معمول بىنياز بوده‌اند و به منظور روشن شدن مسأله ، هر وقت خواستيد مىتوانيد او را بيازماييد .\r\nآنان موافقت خود را اعلام كرده ، تصميم گرفتند يحيى بن اكثم « 1 » را كه از قضات بنام و فقيهى مشهور بود ، براى مناظره با امام برگزينند و پس از جلب موافقت يحيى ، از او خواستند تا سؤال دشوار و پيچيده‌اى را براى مناظره آماده كند و به او قول دادند در صورتى كه امام جواد عليه السّلام را در جريان مناظره به عجز وادارد ، اموال و اشياء نفيسى به وى خواهند داد . سپس ، روزى را براى اين كار تعيين كردند و در آن روز همهء عباسيان و نيز امام جواد عليه السّلام و يحيى بن اكثم ، و حتى شخص مأمون در مجلس حضور داشتند .\r\nابتدا يحيى بن اكثم اجازه خواست تا پرسشهاى خود را در مقابل امام مطرح كند . پس از كسب اجازه از مأمون ، از حضرت جواد عليه السّلام نيز اجازه خواست و پس از آن كه امام آمادگى خود را اعلام كرد ، يحيى از ايشان پرسيد :\r\nمحرمى كه حيوانى را كشته ، وظيفه‌اش چيست ؟ امام در جواب از وى پرسيد :\r\nآيا فرد محرم ، صيد را در حرم كشته يا در بيرون از آن ؟ آيا محرم جاهل به حكم بوده يا عالم به حكم ؟ آيا عمدا آن را كشته يا به خطا ؟ آيا محرم آزاد بوده يا برده ؟ آيا بالغ بوده يا نابالغ ؟ هنگام رفتن به مكه آن را كشته يا در موقع بازگشت ؟ صيد از پرندگان بوده يا غير آن ؟ صيد كوچك بوده يا بزرگ ؟ محرم اصرار بر عمل خود دارد يا از كردهء خود پشيمان است ؟ در شب صيد را كشته يا در روز ؟ محرم در حال عمره بوده يا حج ؟\r\nبا اين فروضى كه امام جواد عليه السّلام براى مسأله مطرح كرد ، يحيى حيرت زده و درمانده شد تا جايى كه همهء حضار از رنگ باختن چهره‌اش ، شكست او را به وضوح دريافتند . آنگاه مأمون با ابراز رضايت از وضعى كه پيش آمده بود ، رو به آل عباس كرد و گفت : آيا شناخت درست مرا از امام جواد عليه السّلام فهميديد ؟ سپس دخترش ام فضل را به\r\n\r\n\r\n","description":"","footnote":"\r\n( 1 ) . به نقل ذهبى يحيى از فقيهان بزرگ بوده و به سال 242 ، درگذشته است ؛ ميزان الاعتدال ، ج 4 ، صص 361 - 362\r\n","page_name":" 484 ","page_number":484},
  {"content":"\r\n\r\nعقد آن حضرت درآورد و مهريه را همان مهريهء حضرت زهرا عليها السّلام قرار داد . پس از آن كه حاضران مجلس را ترك كردند ، مأمون از امام خواست تا خود پاسخ فروضى را كه در جواب يحيى بن اكثم مطرح كرده بود بدهد . امام به يكايك آنها پاسخ داد . آنگاه امام از يحيى بن اكثم چنين پرسيد : مرا از مردى خبر ده كه زنى در اوايل صبح بر او حرام بود ؛ روز كه بالا آمد آن زن بر وى حلال شد و هنگام ظهر دوباره بر او حرام گرديد و در موقع عصر حلال شد و در وقت غروب آفتاب بار ديگر بر او حرام شد و در وقت عشا ، حلال و در نيمه شب باز بر او حرام و هنگام طلوع آفتاب حلال شد ؛ مسأله اين زن چيست و چگونه مرتّبا بر او حلال و حرام مىشود ؟\r\nيحيى بن اكثم از پاسخ به اين سؤال واماند و از امام خواست تا خود جواب مسأله را روشن كند . آن حضرت فرمود : اين زن ، كنيز شخص ديگرى بوده كه بر اين مرد حرام بود ، روز كه بالا آمد كنيز را از صاحبش خريدارى كرد و بدين ترتيب بر او حلال شد ، ظهر او را آزاد كرد و بدين جهت دوباره بر او حرام شد . عصر با او ازدواج كرد و حلال شد . هنگام غروب او را ظهار كرد و در نتيجه به او حرام شد و در وقت عشا كفارهء ظهار را داد دوباره به وى حلال شد . نيمه شب او را طلاق داد و به اين علت حرام شد ؛ صبح رجوع كرد و دوباره بر او حلال شد .\r\nمأمون بار ديگر در مقابل دانش امام اظهار شگفتى كرد و گفت : كمى سنّ مانع از كمال عقل براى اين خاندان نمىشود . « 1 »\r\nدر صورتى كه زمان ازدواج رسمى امام با ام فضل سال 215 باشد ، سن آن حضرت هنگام مناظرهء مذكور بيست سال بوده است . در ادامهء همين روايت آمده است كه امام پس از مراسم عقد ، ام فضل را با خود به مدينه برد ؛ بنابراين بايد مناظرهء مورد بحث در سال 215 اتفاق افتاده باشد .\r\nدر حضور معتصم مجلس مناظره مانندى تشكيل شد كه پس از ثبوت برترى علم امام ، ماجرا منتهى به شهادت آن بزرگوار گرديد . عيّاشى مفسر شيعى از زرقان\r\n\r\n\r\n","description":"","footnote":"\r\n( 1 ) . الارشاد ، صص 46 - 51 ؛ الفصول المهمّه ، صص 267 - 271 ؛ تفسير القمى ، ج 1 ، ص 183 ؛ دربارهء قسمت اخير نك : تحف العقول ، ص 335\r\n","page_name":" 485 ","page_number":485},
  {"content":"\r\n\r\nچنين روايت مىكند : روزى دوست من ابن ابى داود در حالى كه به شدت ناراحت بود از پيش معتصم بازگشت ، در حالى كه از ابو جعفر جواد عليه السّلام به شدت گله‌مند بود . وقتى از علّت ناراحتى او پرسيدم ، گفت : شخصى را در مجلس معتصم آوردند كه اعتراف به دزدى كرده بود و قرار بود به وسيله اجراى حدّ او را تطهير نمايند . بحث فقها بر سر آن بود كه دست دزد را از كجا بايد بريد ؟ من گفتم : تا مچ ( الكرسوع ) را دست مىگويند .\r\nبنابراين بايد دست او از مچ قطع شود و ديگران نيز با من موافق بودند . برخى نيز مرفق را محل قطع مىدانستند ، ولى معتصم در اين باره از ابو جعفر نظر خواست . او ابتدا از پاسخ طفره رفت ، اما وقتى خليفه اصرار كرد ، فرمود :  وَ أَنَّ الْمَساجِدَ لِلَّهِ فَلا تَدْعُوا مَعَ اللَّهِ أَحَداً  ؛ « 1 » يعنى محل سجده از آن خداست ، با خدا كسى را مخوانيد . يعنى كف دست كه براى سجده است ، بايد براى سجده بماند و قطع نشود . معتصم نظر او را پذيرفت . من آنچنان خجلت زده شدم كه آرزوى مرگ كردم . چند روز بعد نزد معتصم رفتم و او را به خاطر ترجيح رأى يك جوان بر آراء فقيهان مورد سرزنش قرار داده و عواقب ناگوار آن را بازگو كردم . معتصم تحت تأثير سخنان من قرار گرفت و به يكى از منشيانش فرمان داد امام جواد عليه السّلام را به خانه‌اش دعوت كند و او را مسموم نمايد و او فرمان را اجرا كرد ! « 2 »\r\n\r\nمناظره دربارهء فضائل خلفا\r\nدر محفل ديگر و يا به احتمال ، در همان مجلسى كه ذكرش رفت ، يحيى بن اكثم پرسشهاى ديگرى نيز - از جمله مسائلى دربارهء خلفاى نخستين - از امام جواد عليه السّلام پرسيد ؛ ابتدا روايتى را مطرح كرد كه در ضمن آن چنين آمده :\r\nجبرئيل از طرف خدا و رسولش صلّى اللّه عليه و آله گفت : از أبو بكر سؤال كن ، آيا او از من راضى است ؟ من كه از او راضى هستم . امام در آن مجلس كه تعداد زيادى از علماى اهل سنت حضور داشتند فرمود : من منكر فضل ابو بكر نيستم ، ولى كسى كه اين\r\n\r\n\r\n","description":"","footnote":"\r\n( 1 ) . جن : 18\r\n( 2 ) . تفسير العياشى ، ص 319 ؛ مسند الامام جواد عليه السّلام صص 181 - 183\r\n","page_name":" 486 ","page_number":486},
  {"content":"\r\n\r\nروايت را نقل كرده ، مىبايست به روايتى كه از رسول خدا نقل شده و همه حديث‌شناسان صحت آن را پذيرفته‌اند توجه داشته باشد ، مبنى بر اين كه ، آن حضرت در حجة الوداع فرمود : نسبت سخنان دروغ و ساختگى بر من زياد شده و پس از اين زيادتر خواهد شد ( قد كثرت الكذّابة علىّ ) ، كسانى كه دروغ بر من مىبندند جايگاهشان از آتش پر خواهد شد . هنگامى كه حديثى از طرف من به شما مىرسد ، آن را بر كتاب خدا و سنّت من عرضه كنيد ، در صورتى كه با آن دو موافقت داشت آن را بپذيريد و گرنه كنارش گذاريد . اكنون حديثى كه تو نقل مىكنى ، با كتاب خدا موافق نيست ؛ زيرا خداوند در قرآن مىفرمايد :  « وَ لَقَدْ خَلَقْنَا الْإِنْسانَ وَ نَعْلَمُ ما تُوَسْوِسُ بِهِ نَفْسُهُ وَ نَحْنُ أَقْرَبُ إِلَيْهِ مِنْ حَبْلِ الْوَرِيدِ . »  « 1 » آيا خدا از رضا و سخط أبو بكر آگاهى نداشت كه از او مىپرسد ؟\r\nاين عقلا محال است .\r\nاين روايت نشانگر آن است كه امام چگونه با درايت خاص خود با اين روايت برخورد كرده و پس از عرضهء آن به قرآن ، به انكار آن پرداخت . نظير همين شيوه بحث را در بخش بررسى زندگانى امام رضا عليه السّلام آورديم كه امام فرمود : حديثى كه مخالف با كتاب خدا باشد نمىپذيريم . « 2 »\r\nپس از آن يحيى دربارهء روايت « مثل أبى بكر و عمر فى الأرض كمثل جبرئيل و ميكائيل فى السّماء » ؛ مثل أبو بكر و عمر روى زمين ، مثل جبرئيل و ميكاييل در آسمان است . امام در جواب فرمود : محتواى اين روايت درست نيست ؛ زيرا جبرئيل و ميكاييل همواره بندگى خدا را نموده و لحظه‌اى به او عصيان نكرده‌اند ، در حالى كه أبو بكر و عمر پيش از آن كه اسلام بياورند ، سالهاى طولانى مشرك بوده‌اند . آنگاه يحيى از حديث « ابو بكر و عمر سيّد اكهول أهل الجنّة » پرسيد . امام فرمود : در بهشت جز جوان كسى وجود نخواهد داشت تا آن دو نفر ، سيّد و سرور پيران آن باشند .\r\nيحيى دربارهء حديث « انّ عمر بن الخطاب سراج أهل الجنّة » سؤال كرد . امام فرمود :\r\nدر بهشت ملائكه مقربين خدا و آدم و محمد صلّى اللّه عليه و آله و كليّه انبياى عظام حضور خواهند داشت ، آيا نور آنان براى روشن كردن بهشت كافى نيست كه نياز به نور خليفه دوم\r\n\r\n\r\n","description":"","footnote":"\r\n( 1 ) . ق ( 50 ) : 16\r\n( 2 ) . التوحيد ، ص 110 ؛ الكافى ، ج 1 ، ص 95\r\n","page_name":" 487 ","page_number":487},
  {"content":"\r\n\r\nباشد ؟\r\nيحيى از حديث : « انّ السكينة تنطق على لسان عمر » سؤال كرد . امام فرمود : من منكر فضل عمر نيستم ، اما أبو بكر كه افضل از وى بود ، بالاى منبر مىگفت : « انّ لى شيطانا يعترينى ، فاذا ملت فسدّدونى . »\r\nيحيى گفت : دربارهء اين حديث چه مىگوييد كه رسول خدا صلّى اللّه عليه و آله فرمود : « لو لم أبعث لبعث عمر » ؟ امام فرمود : كتاب خدا صادق‌تر است كه مىفرمايد :  وَ إِذْ أَخَذْنا مِنَ النَّبِيِّينَ مِيثاقَهُمْ وَ مِنْكَ وَ مِنْ نُوحٍ  ؛ « 1 » خداوند كه از انبيا براى اداى صحيح و درست رسالتشان پيمان گرفته و آن بزرگواران لحظه‌اى به وى شرك نورزيده‌اند ، چگونه ممكن است بر خلاف پيمان خود ، شخصى را كه بخشى از عمرش را در حال شرك به خدا گذرانده به پيامبرى برگزيند ؟ همچنين روايت شما با حديث صحيح « نبّئت و آدم بين الروح و الجسد » كه از رسول خدا صلّى اللّه عليه و آله نقل شده مباينت دارد . يحيى گفت : از رسول خدا صلّى اللّه عليه و آله نقل شده كه فرمود : « ما احتبس عنّى الوحى قطّ الّا ظننته قد نزل على آل خطّاب » ؛ وحى بر من متوقف نشد ، مگر آن كه گمان كردم بر آل خطاب نازل مىشود . امام فرمود : براى پيامبران جايز نيست حتّى لحظه‌اى در رسالت خود دچار ترديد شوند .\r\nاز طرف ديگر خدا مىفرمايد :  اللَّهُ يَصْطَفِي مِنَ الْمَلائِكَةِ رُسُلًا وَ مِنَ النَّاسِ  : « 2 » چگونه ممكن است كه نبوّت از برگزيده خدا به كسى كه مدّتها بود شرك ورزيده است منتقل شود ؟\r\nيحيى گفت : از پيامبر صلّى اللّه عليه و آله نقل شده كه فرمود : « لو نزّل العذاب لما نجى الّا عمر » ؛ امام فرمود : اين روايت با قرآن كه مىگويد :  وَ ما كانَ اللَّهُ لِيُعَذِّبَهُمْ وَ أَنْتَ فِيهِمْ وَ ما كانَ اللَّهُ مُعَذِّبَهُمْ وَ هُمْ يَسْتَغْفِرُونَ  ؛ « 3 » سازگار نيست و حجّت نتواند بود . « 4 »\r\n\r\nميراث علمى امام جواد عليه السّلام\r\nبه طور معمول ، پس از رحلت هر امام ، تا مدتى به دليل مشكلاتى كه پيش مىآمد ، ارتباط شيعيان با امام بعدى بسيار محدود مىشد . حتى وكلاى امام پيشين هم كه در\r\n\r\n\r\n","description":"","footnote":"\r\n( 1 ) . احزاب ( 33 ) : 7\r\n( 2 ) . حج ( 22 ) : 75\r\n( 3 ) . انفال ( 8 ) : 33\r\n( 4 ) . الاحتجاج ، ج 2 ، صص 245 - 249\r\n","page_name":" 488 ","page_number":488},
  {"content":"\r\n\r\nبلاد اسلامى حضور داشتند ، برقرارى ارتباطشان با امام ، با دشواريهايى مواجه مىگشت . در آغاز امامت امام جواد عليه السّلام كمى سنّ آن حضرت نيز مشكلى بر مشكلات ديگر افزوده بود و تا زمانى كه شك و ترديد شيعيان بر طرف شود ، مدّتى به طول انجاميد . در نصّ ديگرى آمده كه امام تا ده سالگى امامت خويش را مخفى مىداشت . « 1 »\r\nاين خود دليل ديگرى بر پيچيدگى برقرارى ارتباط ميان او و شيعيانش بود . از سوى ديگر حكّام نيز سخت‌گيريهايى در اين زمينه اعمال مىكردند كه برقرارى ارتباط را به ميزان بسيار زيادى مشكلتر مىكرد ؛ در نتيجه شيعيان نمىتوانستند آزادانه با امامشان آمد و شد داشته باشند . ساده‌ترين و كم مشكل‌ترين راه ارتباط نگاشتن نامه به امام و دريافت جواب آن بود ؛ لذا از امام جواد عليه السّلام به بعد و حتى پيش از آن از زمان امام رضا عليه السّلام شيعيان از طريق نامه‌نگارى با امام خود ارتباط داشتند .\r\nوانگهى امام جواد عليه السّلام هنوز 25 سال از عمرش نگذشته بود كه رحلت فرمود .\r\nكوتاه بودن عمر آن حضرت ، سبب شد تا زمينهء بسط روابط با شيعيانش كمتر به وجود آيد . در عين حال ، علاوه بر مطالبى كه دربارهء اصحاب و يا كتب آنها از امام جواد عليه السّلام روايت شده ، بيش از دويست و بيست حديث پيرامون مسائل مختلف اسلامى از آن حضرت در دسترس ما قرار دارد . طبيعى چنان است كه در شرايط سياسى آن روز ، نامه‌هاى زيادى از دست رفته باشد . نيز گفتنى است كه تعداد يكصد و بيست نفر ، احاديث صادره از آن حضرت را روايت كرده‌اند . « 2 » شيخ طوسى يكصد و سيزده تن از راويان حديث امام جواد عليه السّلام را برشمرده است .\r\nاز اين مقدار حديث كه از آن امام نقل شده ، مىتوان به عظمت علمى و احاطه او بر مسائل فقهى ، تفسيرى و عقيدتى و نيز دعا و مناجات پى برد ، چنان كه در لابلاى كلمات قصار ، زيبايى كه از آن حضرت بر جاى مانده ، كمالات اخلاقى وى به خوبى نمودار است .\r\nبخشى از كلمات قصار امام را ابن صباغ مالكى در الفصول المهمه آورده است ؛\r\n\r\n\r\n","description":"","footnote":"\r\n( 1 ) . اثبات الوصيه ، ص 215\r\n( 2 ) . اين بر اساس شمارش آقاى عطاردى ، در مسند الامام جواد عليه السّلام است .\r\n","page_name":" 489 ","page_number":489},
  {"content":"\r\n\r\nچنان كه در تحف العقول و مصادر ديگر نيز از اين دست كلمات فراوان يافت مىشود .\r\nبخش عمدهء روايات فقهى امام را بايد در نامه‌هايى كه در پاسخ اصحاب به بلاد مختلف اسلامى فرستاده‌اند جستجو كرد .\r\n\r\nبرخورد با فرقه‌هاى منحرف\r\nامام جواد عليه السّلام در برابر فرقه‌هايى كه در دوران آن حضرت وجود داشتند ، شيعيان خود را از اين نظر كه اين فرقه‌ها چه مواضعى در مقابل آنان به خود گرفته‌اند راهنمايى مىفرمود . يكى از اين فرقه‌ها اهل حديث بودند كه مجسّمى مذهب بوده و خدا را جسم مىپنداشتند . امام دربارهء آنان به شيعيان مىفرمود كه اجازه ندارند پشت هر كسى كه خدا را جسم مىداند نماز گزارده و به او زكات بپردازند . « 1 »\r\nواقفه ، يكى ديگر از فرقه‌هاى موجود انشعابى از شيعه در زمان امام جواد عليه السّلام بود كه به صورت مشكلى در مقابل شيعيان مطرح شده بود . آنان كسانى بودند كه پس از شهادت امام كاظم عليه السّلام بر آن حضرت توقّف كرده و امامت فرزندش على بن موسى الرضا عليه السّلام را نپذيرفتند . وقتى از امام دربارهء خواندن نماز پشت سر واقفى مذهبان سؤال شد ، آن حضرت در جواب ، شيعيان خود را از اين كار نهى كردند . « 2 »\r\nزيديه نيز فرقه‌اى بود منشعب از شيعه كه پيش از اين در فصل مربوط به زندگى امام صادق عليه السّلام مطالبى دربارهء آنها و مواضعشان نسبت به امامان عليهم السّلام گفتيم .\r\nدشمنى زيديه با اماميه و طعن آنها بر امامان عليهم السّلام سبب موضع‌گيرى تند ائمه در برابر آنها شد ؛ چنان كه در روايتى از امام جواد عليه السّلام واقفيه و زيديه مصداق آيهء : وجوه يومئذ خاشعة عاملة ناصبة ؛ « 3 » خوانده شده و در رديف ناصبىها قرار گرفتند . « 4 »\r\nغلات نيز به سبب آن كه در بدنام كردن شيعه سهم بسزايى داشتند ، مورد تنفر امامان بودند . خطر اينها براى شيعيان بسيار جدّى بود ؛ زيرا آنها به نام امامان عليهم السّلام رواياتى را جعل كرده و بدين وسيله شيعيان را كه پيرو ائمه عليهم السّلام بودند به انحراف\r\n\r\n\r\n","description":"","footnote":"\r\n( 1 ) . التوحيد ، ص 101 ؛ التهذيب ، ج 3 ، ص 283\r\n( 2 ) . كتاب من لا يحضره الفقيه ، ج 1 ، ص 379\r\n( 3 ) . غاشيه ( 88 ) : 2 و 3\r\n( 4 ) . رجال كشى ، ص 391 ؛ مسند الامام جواد عليه السّلام ، ص 150\r\n","page_name":" 490 ","page_number":490},
  {"content":"\r\n\r\nمىكشاندند .\r\nامام جواد عليه السّلام دربارهء ابو الخطاب كه از سران غلات بود ، فرمودند : لعنت خدا بر ابو الخطاب و اصحاب او و كسانى كه دربارهء لعن بر او توقف كرده و يا ترديد كنند . « 1 »\r\nآنگاه امام به ابو الغمر ، جعفر بن واقد و هاشم بن ابى هاشم اشاره كرد و پس از تذكر در بارهء بهره‌گيرى آنها از ائمه عليهم السّلام به منظور بهره‌كشى از مردم ، آنان را در رديف ابو الخطاب دانستند ؛ حتى در روايتى به اسحاق انبارى فرمودند : دو تن از غلات به نامهاى ابو المهرى و ابن ابى الزرقاء - كه خود را سخنگويان امامان عليهم السّلام قلمداد مىكردند - به هر طريقى هست بايد كشته شوند . اسحاق در صدد اجراى دستور امام بود ، ولى آن دو از دستور امام مطلع شده و خود را از ديد اسحاق مخفى كردند . دليل اين تصميم امام ، نقش بسيار حساس آنان در منحرف ساختن شيعيان ذكر شده است . « 2 »\r\n\r\nاصحاب امام جواد عليه السّلام\r\nبسيارى از اصحاب امام جواد عليه السّلام از اصحاب پدر بزرگوار و فرزندان آن حضرت بودند كه عده‌اى از آنها سالها عمر كرده و حتى تأليفات گرانبهايى مشتمل بر احاديث امامان عليهم السّلام از خود به يادگار گذاشته‌اند .\r\nيكى از اصحاب امام جواد عليه السّلام حضرت عبد العظيم حسنى است كه مقدار قابل توجهى حديث از آن حضرت نقل كرده است . اين بزرگمرد علوى حسنى ، در رى سكنا گزيد و به ترويج و اشاعه احاديث اهل بيت عليهم السّلام همت گماشت . در اثر فعاليتهاى او بود كه شيعيان رى رو به افزايش گذاشتند و تشيّع در اين ديار رو به گسترش نهاد . « 3 »\r\nداود بن قاسم مشهور به ابو هاشم جعفرى ، يكى ديگر از اصحاب امام جواد عليه السّلام است . او احاديث زيادى از امام جواد عليه السّلام نقل كرده و يكى از برجسته‌ترين ياران آن حضرت مىباشد . ابو هاشم از خاندان جعفر بن ابى طالب بود و در كتب رجال از وى به نيكى ياد شده است .\r\n\r\n\r\n","description":"","footnote":"\r\n( 1 ) . رجال الكشى ، ص 444\r\n( 2 ) . همان ، ص 444\r\n( 3 ) . كتابى با عنوان « عبد العظيم الحسنى ، حياته و مسنده » توسط استاد عطاردى به رشته تحرير كشيده شده و مختصرى از آن ذيل نامه آن بزرگوار در مسند امام جواد عليه السّلام صص 298 - 308 آمده است .\r\n","page_name":" 491 ","page_number":491},
  {"content":"\r\n\r\nعلى بن مهزيار يكى ديگر از اصحاب امام جواد عليه السّلام و شخصيتى است پرارج و شناخته شده در ميان شيعيان ؛ وى در اصل از هنديجان بود و پس از آن كه به اهواز آمد ، به اهوازى شهرت يافت . به نوشته نجاشى او از امام رضا و امام جواد عليهما السّلام هر دو روايت نقل كرده و از نزديكان امام جواد عليه السّلام بوده و آن حضرت در بزرگداشت وى عنايت ويژه‌اى داشته‌اند . « 1 » روايات او از امام جواد عليه السّلام نسبتا زياد است . « 2 »\r\nبه نوشتهء نجاشى ، ابن مهزيار با على بن اسباط كه فطحى مذهب بود ، مناظراتى داشت و مسائلى در اين باره ميان آن دو رد و بدل گرديد . سرانجام آن دو مسائل مورد بحث خود را پيش امام جواد عليه السّلام بردند كه اين امر ، با بازگشت على بن اسباط از عقيدهء باطل خود ، خاتمه يافت .\r\nخيران الخادم يكى از وكلاى امام جواد عليه السّلام بود كه كشى از او ياد كرده است . « 3 »\r\nابراهيم بن محمد همدانى يكى از وكلاى آن حضرت بوده و رواياتى از وى نقل كرده است . « 4 »\r\nاحمد بن محمد بن ابى نصر بزنطى كه از اصحاب اجماع به شمار مىرود ، يكى از ياران امام جواد عليه السّلام است . وى از خواص شيعيان امام رضا و امام جواد عليهما السّلام بود كه همه علماى رجال از او ستايش كرده‌اند . او در سال 221 بدرود حيات گفت . ابن نديم از وى و كتابش كه مشتمل بر روايات او از امام رضا عليه السّلام مىباشد ياد كرده و دو كتاب « الجامع » و « المسائل » را از آثار وى دانسته است . « 5 »\r\n\r\nارتباط شيعيان ايران با امام جواد عليه السّلام\r\nشيعيان امامى در سر تا سر بلاد اسلامى زندگى مىكردند . بسيارى از آنان در بغداد ، مدائن و سواد عراق « 6 » و عده‌اى نيز در ايران و يا ساير نقاط كشورهاى آن روز بسر مىبردند . اينها علاوه بر ارتباط از طريق وكلاى آن حضرت ، در ايام حجّ نيز در مدينه با\r\n\r\n\r\n","description":"","footnote":"\r\n( 1 ) . رجال النجاشى ، ص 177\r\n( 2 ) . مسند الامام الجواد عليه السّلام ، ص 316\r\n( 3 ) . رجال كشى ، ص 508\r\n( 4 ) . مسند الامام الجواد عليه السّلام ، ص 252 به نقل از جامع الرواة\r\n( 5 ) . الفهرست ، ابن نديم ، ص 276\r\n( 6 ) . الغيبه ، طوسى ، ص 212\r\n","page_name":" 492 ","page_number":492},
  {"content":"\r\n\r\nامام ديدار مىكردند . از روايتى استفاده مىشود كه شمارى از شيعيان امام جواد عليه السّلام در مصر سكنا گزيده بودند . در اين روايت على بن اسباط مىگويد : قامت امام را به دقت مىنگريستم تا آن حضرت را براى اصحابمان در مصر بتوانم وصف كنم . « 1 » در روايت ديگرى آمده است كه يك نفر از شيعيان خراسان خدمت امام جواد عليه السّلام مشرّف شده است . « 2 »\r\nروايت ديگرى از حرّ بن عثمان همدانى حاكى از آن است كه گروهى از شيعيان رى به محضر آن حضرت شرفياب شدند . « 3 » تا آنجا كه مىدانيم همواره شيعيانى در رى زندگى مىكردند كه به طور مرتب و به مرور زمان بر تعدادشان افزوده شده است . « 4 »\r\nقم نيز يكى از مراكز مهم شيعه بوده و در دوران امام جواد عليه السّلام ، شيعيان آن ديار با حضرت در ارتباط نزديك بودند . احمد بن محمد بن عيسى كه از وى با عنوان « شيخ القميين » ياد شده ، از اصحاب امام رضا عليه السّلام و پس از ايشان از ياران امام جواد عليه السّلام و فرزند گرامى آن حضرت بوده و حتى محضر امام حسن عسكرى عليه السّلام را نيز درك كرده است . وى تأليفات فراوانى در حديث از خود بر جاى گذاشت . « 5 » صالح بن محمد بن سهل يكى ديگر از اصحاب امام جواد عليه السّلام در قم بود كه رسيدگى به امور موقوفات آن حضرت در آن شهر را عهده‌دار بود . « 6 »\r\nدر روايت ديگر آمده : شخصى از اهالى بست و سجستان در ايام حجّ به حضور آن حضرت رسيد و گفت : والى ما از دوستداران اهل بيت و به شما علاقه‌مند است ؛ من هم خراجى به ديوان بدهكارم . نامه‌اى به او بنويسيد تا در اين باره با من سختگيرى نكند . امام فرمود : او را نمىشناسم . من گفتم : او از دوستداران شما اهل بيت است .\r\nحضرت كاغذى گرفت و بر آن چنين نوشت : آورندهء اين نامه عقيدهء مباركى را از تو نقل كرد . هر عمل نيكويى كه انجام دهى از آن تو خواهد بود . پس بر برادرانت نيكى كن و بدان كه خدا از تك تك و ذره ذرهء اعمالت خواهد پرسيد . نامه را از حضرت\r\n\r\n\r\n","description":"","footnote":"\r\n( 1 ) . الكافى ، ج 1 ، ص 384\r\n( 2 ) . الثاقب فى المناقب ، ص 208\r\n( 3 ) . همان\r\n( 4 ) . تاريخ تشيّع در ايران از آغاز تا قرن دهم هجرى ، ج 1 ، صص 245 - 254\r\n( 5 ) . مسند الامام الجواد عليه السّلام ، ص 265\r\n( 6 ) . التهذيب ، ج 4 ، ص 140 ؛ الاستبصار ، ج 2 ، ص 60\r\n","page_name":" 493 ","page_number":493},
  {"content":"\r\n\r\nگرفتم و قبل از اين كه به سجستان برسم اين خبر به گوش حسين بن عبد الله نيشابورى ( والى ) رسيد و او در دو فرسخى شهر به استقبالم شتافت . نوشتهء حضرت را به او دادم ؛ آن را بوسيد و بر ديده نهاد و گفت : حاجتت چيست ؟ گفتم : خراجى به حكومت بدهكارم . حسين بن عبد الله دستور داد كه آن خراج را بر من بخشودند . افزون بر آن ، گفت كه تا والى است خراج از من نگيرند . سپس از زندگيم سؤال كرد و بعد به كارگزارانش گفت كه مستمرى در حق من قرار دهند . « 1 » على بن مهزيار نيز از جمله اصحاب امام جواد عليه السّلام است كه در اصل نصرانى بود و پس از آن كه اسلام آورد از خواص اصحاب امام رضا عليه السّلام و پس از ايشان ، از ياران امام جواد عليه السّلام شد . او اهل قريه‌اى در جنوب بنام هندوان - هنديجان فعلى - بود كه بعدها در اهواز اقامت گزيد . « 2 »\r\nبررسيهاى دقيق درباره روابط موجود ميان امامان شيعه عليهم السّلام و شيعيان آنها نشان مىدهد كه اين روابط از زمان امام رضا عليه السّلام به بعد رو به گسترش بوده است . اين مىتواند به معناى افزايش شيعيان در اين مناطق در عهد اين امامان باشد . اين گستردگى ارتباط بيش از هر چيز ناشى از سفر امام رضا عليه السّلام به خراسان و همچنين مديون شبكه وكلاى آن بزرگواران در مناطق مختلف ايران مىباشد .\r\nيكى از وكلاى آن حضرت ، ابراهيم بن محمّد همدانى است كه بنا به روايت كشى چهل بار به زيارت حج مشرّف شده است . « 3 » امام جواد عليه السّلام طى نامه‌اى به وى نوشت :\r\nقد وصل الحساب ، تقبّل اللّه منك و رضى عنهم و جعلهم معنا فى الدّنيا و الآخرة . « 4 »\r\nوجوه ارسالى به من رسيد ، خدا از تو قبول فرموده و از شيعيان ما راضى باشد و آنان را در دنيا و آخرت در جوار ما قرار دهد .\r\nاز اين روايت به طور صريح ، مسئوليت مالى اين وكيل ، كه اموالى را از شيعيان دريافت مىكرد و براى امام ارسال مىداشت ، استفاده مىشود . امام در ادامهء اين نامه خطاب به وكيل مذكور مىنويسد : سفارش شما را به نضر ( بن محمد الهمدانى ) « 5 » كرده\r\n\r\n\r\n","description":"","footnote":"\r\n( 1 ) . الكافى ، ج 5 ، ص 111 ؛ التهذيب ، ج 6 ، ص 336\r\n( 2 ) . مسند الامام الرضا عليه السّلام ، ص 315\r\n( 3 ) . همان ، ص 608\r\n( 4 ) . همان ، ص 611\r\n( 5 ) . تنقيح المقال ، ج 3 ، ص 271\r\n","page_name":" 494 ","page_number":494},
  {"content":"\r\n\r\nو موقعيت تو در نزد خودم را به اطلاع وى رساندم و به او نوشتم كه متعرّض شما نباشد . به ايوب ( بن نوح بن دراج ) « 1 » نيز مانند همين دستور را داده‌ام ؛ همچنين به دوستان خود در همدان نامه‌اى نوشته و به آنان تأكيد كردم كه از شما پيروى نمايند ؛ زيرا من جز تو وكيلى در آن ناحيه ندارم . « 2 »\r\nكتابهايى كه مشتمل بر احاديث امامان عليهم السّلام بوده و اصحاب آنان از زمان امام باقر عليه السّلام به بعد تنظيم كرده بودند و در واقع نشانگر توجه روزافزون امامان عليهم السّلام و شيعيان آنان به كار فرهنگى و فكرى بود ، نقش بسيار سازنده‌اى در ترويج عقايد و فقه شيعه در اين مناطق بر عهده داشت . وقتى از امام جواد عليه السّلام دربارهء روايت از كتب اصحاب كه به دليل تقيه مخفى بوده سؤال شد ، فرمودند : حدّثوا بها فإنّها حقّ ؛ « 3 » از آنها روايت كنيد كه حق و صحيح است . بدين گونه بود كه شيعيان در نشر و احياى آثار سلف خود كوشيدند و بنيهء فقهى شيعه را كه در واقع اساس كار بود تقويت كردند . آنها همچنين وظيفه داشتند به آن قسمت از مسلّمات فقه كه توسط منحرفان كنار گذاشته شده بود ، عمل كنند تا رواج يابد . از آن جمله حجّ تمتّع بود كه پرفضيلت‌ترين عمل براى يك حاجى شمرده مىشد . « 4 » چنين تأكيدى دربارهء متعهء نساء نيز شده است .\r\n\r\n\r\n","description":"","footnote":"\r\n( 1 ) . همان ، ج 1 ، ص 159\r\n( 2 ) . رجال كشى ، صص 612 - 611 ؛ بحار الانوار ، ج 50 ، ص 109\r\n( 3 ) . الكافى ، ج 1 ، ص 53\r\n( 4 ) . الكافى ، ج 4 ، ص 291 ؛ التهذيب ، ج 5 ، ص 30\r\n","page_name":" 495 ","page_number":495},
  {"content":"\r\n . \r\n","description":"","footnote":"","page_name":" 496 ","page_number":496},
  {"content":"\r\n\r\n\r\nامام هادى عليه السّلام\r\n\r\n","description":"","footnote":"","page_name":" 497 ","page_number":497},
  {"content":"\r\n . \r\n","description":"","footnote":"","page_name":" 498 ","page_number":498},
  {"content":"\r\n\r\nالامام الهادى عليه السّلام\r\nإذا كان زمان العدل فيه أغلب من الجور ، فحرام أن يظنّ بأحد سوءا حتى يعلم ذلك منه ؛ و اذا كان زمان الجور فيه من العدل فليس لأحد أن يظنّ بأحد خيرا ما لم يعلم ذلك منه بحار الانوار ، ج 87 ، ص 370\r\nامام هادى عليه السّلام\r\nحضرت على بن محمد عليهما السّلام ملقب به « هادى » ، دهمين امام شيعيان است كه تولد آن حضرت بنا به روايت كلينى ، شيخ مفيد و شيخ طوسى و نيز ابن اثير ، در نيمهء ذى حجه سال 212 هجرى « 1 » بوده است . در برخى از منابع ، 27 ذى حجه ، « 2 » و در منابعى ديگر در ماه رجب ( سال 214 ) - دوازدهم يا پنجم « 3 » يا سيزدهم « 4 » - ياد شده است . « 5 » مادر آن حضرت را سمانه « 6 » يا سوسن « 7 » ناميده‌اند .\r\nرحلت آن حضرت در سال 254 بوده ، هر چند در ماه و روز آن اختلاف فراوان وجود دارد . برخى از منابع آن را سوم رجب دانسته‌اند ، « 8 » در حالى كه منابع ديگر ، رحلت را در 25 يا 26 جمادى الثانى ياد كرده‌اند . « 9 »\r\n\r\n\r\n","description":"","footnote":"\r\n( 1 ) . الكافى ، ج 1 ، ص 497 ؛ الارشاد ، ص 327 ؛ التهذيب ، ج 6 ، ص 92 ؛ كامل ابن اثير ، ج 7 ، ص 189\r\n( 2 ) . مسار الشيعة ، ص 23\r\n( 3 ) . مصباح المتهجد ، ص 741\r\n( 4 ) . كشف الغمه ، ج 2 ، ص 374\r\n( 5 ) . اثبات الوصيه ، ص 221 ؛ كشف الغمه ، ج 2 ، ص 374\r\n( 6 ) . الكافى ، ج 1 ، ص 497 ؛ الارشاد ، ص 307 ؛ اثبات الوصيه ، ص 220\r\n( 7 ) . فرق الشيعة ، ص 102\r\n( 8 ) . مسار الشيعة ، ص 34 ؛ مصباح المتهجد ، ص 753 ؛ فرق الشيعة ، ص 10\r\n( 9 ) . كشف الغمه ، ج 2 ، ص 384 ؛ الكافى ، ج 1 ، ص 497 ؛ مروج الذهب ، ج 1 ، ص 84\r\n","page_name":" 499 ","page_number":499},
  {"content":"\r\n\r\nآن حضرت و فرزند گراميش امام حسن عليهما السّلام به عسكريين شهرت يافتند ؛ « 1 » زيرا خلفاى بنى عباس آنها را از سال 233 به سامرّاء ( عسكر ) برده و تا آخر عمر پربركتشان در آنجا ، آنها را تحت نظر قرار دادند .\r\nامام هادى عليه السّلام به لقبهاى ديگرى مانند : نقى ، عالم ، فقيه ، امين و طيّب شهرت داشت و كنيهء مباركش ابو الحسن است . از آنجا كه كنيهء امام موسى كاظم و امام رضا عليهما السّلام ، نيز ابو الحسن بود ، لذا براى اجتناب از اشتباه ، ابو الحسن اول به امام كاظم عليه السّلام ، ابو الحسن ثانى به امام رضا عليه السّلام و ابو الحسن ثالث به حضرت هادى عليه السّلام اختصاص يافته است .\r\nنقش انگشتر امام هادى عليه السّلام بنا به روايت ابن صبّاغ مالكى ، « اللّه ربّى و هو عصمتى من خلقه » بوده است . « 2 »\r\nآن حضرت چنان كه مفيد و ديگران روايت كرده‌اند ، در ماه رجب سال 254 پس از بيست سال و نه ماه اقامت در سامرا رحلت كرد . « 3 » در آن زمان معتز ، سيزدهمين خليفه عباسى ، بر اريكهء قدرت بود . به نقل ابن شهر آشوب ، آن حضرت به مرگ طبيعى از دنيا نرفته و در اين باره روايتى از ابن بابويه - داير بر اين كه معتمد عباسى او را مسموم كرده - آورده است . « 4 » روشن است كه معتمد در سال 255 ؛ يعنى حدود يك سال پس از رحلت آن حضرت ، به خلافت رسيد و آن خبر نمىتواند با معتمد ارتباطى داشته باشد . به هر حال ، اصل شهادت و مسموميت آن امام همام ، در تاريخ ثبت شده است ، گرچه بسيارى از مورخان يا اشاره‌اى به آن نكرده و يا آن را قولى در مقابل اقوال ديگر تلقى كرده‌اند . چنان كه مسعودى و سبط بن جوزى از مسموميت و شهادت آن حضرت به عنوان يك روايت ياد نموده‌اند . « 5 » طبيعى است با توجه به عناد و دشمنى كه از طرف زورمداران آن عصر ، نسبت به خاندان علوى ، به ويژه\r\n\r\n\r\n","description":"","footnote":"\r\n( 1 ) . يافعى در « مرآة الجنان » ج 1 ، ص 160 ، با اشاره به مطلب فوق دليل شهرت « سامرّاء » به عسكر را آن دانسته كه معتصم خودش با لشكرش بدانجا انتقال يافت ؛ نك : تذكرة الخواص ، ص 359 ؛ معانى الأخبار ، ص 65\r\n( 2 ) . الفصول المهمّه ، ص 277\r\n( 3 ) . تاريخ بغداد ، ج 12 ، ص 56\r\n( 4 ) . المناقب ، ابن شهر آشوب ، ج 2 ، ص 442 ؛ مسند الامام الهادى عليه السّلام ، ص 56\r\n( 5 ) . مروج الذهب ، ج 4 ، ص 86 ؛ تذكرة الخواص ، ص 362 ؛ و نك : الفصول المهمّه ، ص 283\r\n","page_name":" 500 ","page_number":500},
  {"content":"\r\n\r\nبزرگان آنها و امامان شيعه ، اعمال مىشد و با در نظر داشتن اين كه امام هادى عليه السّلام پس از دوران طولانى اقامت اجبارى در سامرّاء ، هنگام وفاتش حدود چهل و چهار سال از زندگى خود را پشت سر گذاشته بود و ناراحتى جسمى خاصى نيز براى آن حضرت در تاريخ گزارش نشده است ، احتمال صحّت روايت مسموميت و شهادت ايشان قوى به نظر مىرسد .\r\n\r\nامامت امام هادى عليه السّلام\r\nپس از شهادت امام جواد عليه السّلام در سال 220 ، فرزندش امام هادى عليه السّلام كه هنوز بيش از شش سال نداشت ، به امامت رسيد . از آنجا كه شيعيان به استثناى معدودى مشكل بلوغ امام دربارهء امام جواد عليه السّلام را پشت سر گذاشته بودند ، در زمينهء امامت امام هادى عليه السّلام ترديد خاصى براى بزرگان آنها به وجود نيامد . به نوشتهء شيخ مفيد و همچنين نوبختى ، همهء پيروان امام جواد عليه السّلام به استثناى افراد معدودى ، به امامت امام هادى عليه السّلام گردن نهادند . آن عدهء معدود كه از قبول امامت حضرت هادى عليه السّلام سرباززدند ، تنها براى مدّت كوتاهى به امامت موسى بن محمد ( م 296 ) معروف به « موسى مبرقع » مدفون در قم « 1 » معتقد گرديدند ؛ ليكن پس از مدّتى از امامت وى روى برتافتند و امامت امام هادى عليه السّلام را پذيرفتند . « 2 » سعد بن عبد اللّه بازگشت اين افراد به امام هادى عليه السّلام را ، از آن روى مىداند كه خود موسى مبرقع از آنان بيزارى جست و از خود راند . « 3 »\r\nاز نظر طبرسى و ابن شهر آشوب ، همين اجماع شيعيان به امامت امام هادى عليه السّلام دليل محكم و غير قابل ترديدى است بر صحّت امامت آن حضرت . « 4 » با اين حال ، مرحوم كلينى و ديگران نصوص مربوط به امامت حضرتش را برشمرده‌اند و از پاره‌اى روايات چنين بر مىآيد كه امام جواد عليه السّلام هنگامى كه از طرف معتصم عباسى به\r\n\r\n\r\n","description":"","footnote":"\r\n( 1 ) . نك : رسالهء ميرزا حسين نورى دربارهء موسى مبرقع تحت عنوان « البدر المشعشع في احوال ذرّية موسى المبرقع » كه در آن از موسى مبرقع به شدّت دفاع كرده است .\r\n( 2 ) . فرق الشيعة ، ص 91 ؛ الفصول المختاره ، ص 257\r\n( 3 ) . المقالات و الفرق ، ص 99\r\n( 4 ) . اعلام الورى ، ص 333 ؛ مناقب ابن شهر آشوب ، ج 2 ، ص 443 ؛ مسند الامام الهادى عليه السّلام ، ص 20\r\n","page_name":" 501 ","page_number":501},
  {"content":"\r\n\r\nبغداد فرا خوانده شد - به دليل آن كه اين احضار را تهديدى براى خود تلقى نموده و احساس خطر كرده بود - امام هادى عليه السّلام را به جانشينى خود برگزيد . « 1 » حتى نصّ مكتوبى دربارهء امامت ايشان به جاى گذاشت تا پس از وى هيچ‌گونه ترديدى در اين خصوص باقى نماند . « 2 »\r\n\r\nسياست متوكل در برابر امام هادى عليه السّلام\r\nمعتصم عباسى از رجب سال 218 تا ربيع الأول 227 و پس از وى واثق تا ذى حجّه 232 حكومت كردند . سپس متوكل عباسى تا شوال 247 زمام خلافت را در دست داشت . پس از متوكل ، منتصر ( م 248 ) مدّت يك سال و پس از وى مستعين تا اواخر سال 251 و سپس معتزّ تا سال 255 بر مسند خلافت نشستند . سال وفات امام هادى عليه السّلام ، چنان كه پيشتر گذشت ، 254 و طبعا در دوران معتز بوده است .\r\nپيش از آن كه متوكل سر كار آيد ، سياست خلفا همان سياست مأمون بود . اين سياست ، از معتزله در برابر اهل حديث ، كه سنيان افراطى بودند ، دفاع مىكرد و اين مسأله ، فضاى سياسى مساعدى براى علويان به وجود آورده بود . با آمدن متوكل ، تنگ‌نظريها از نو آغاز شد و با حمايت از اهل حديث و بر انگيختن آنها بر ضدّ معتزله و شيعه ، سركوبى جريانات مزبور با شدّت هر چه بيشتر دنبال شد .\r\nابو الفرج اصفهانى در آغاز سخن از نهضتهاى علوى كه در عصر متوكل صورت مىگرفت ، به برخورد ناهنجار وى با طالبىها اشاره كرده و وزير او عبيد اللّه بن يحيى بن خاقان را نيز مانند خود وى ، از دشمنان سر سخت خاندان علوى بر شمرده است . از جمله برخوردهاى تند و ناخوشايند متوكل با طالبيان ، تخريب مقبرهء حضرت سيد الشهدا امام حسين عليه السّلام و شخم زدن و هموار كردن زمينهاى اطراف مقبره و زراعت بر روى آن و سختگيرى شديد بر زائران امام حسين و مجازاتهاى هولناك آنهاست « 3 » . اين تنشها تنها بدان دليل بود كه قبر امام حسين عليه السّلام در كربلا مىتوانست\r\n\r\n\r\n","description":"","footnote":"\r\n( 1 ) . الكافى ، ج 1 ، ص 323 ؛ بحار الأنوار ، ج 50 ، ص 118\r\n( 2 ) . الكافى ، ج 1 ، ص 325 ؛ نك : مسند الامام الهادى عليه السّلام ، صص 20 - 18\r\n( 3 ) . مقاتل الطالبيين ، ص 478 . ابو الفرج در ادامهء گزارش خود مىافزايد : عده‌اى از شيعيان امام حسين عليه السّلام\r\n","page_name":" 502 ","page_number":502},
  {"content":"\r\n\r\nارتباط عاطفى تودهء مردم را با طرز تفكر شيعى و امامان آنها تقويت نمايد . همچنين ابو الفرج نمونه‌هايى از سختگيرى اين خليفه را نسبت به علويان در مدينه مىآورد كه بسيار ناراحت‌كننده است .\r\n\r\nاحضار امام هادى عليه السّلام به سامرا\r\nمتوكل در بحبوحهء اين سختگيريها به ياد امام هادى عليه السّلام افتاد و دستور داد آن حضرت را در مدينه بازداشت كنند و به سامرّاء بياورند . بدين ترتيب مىتوانست آمدوشدهاى مردم با امام هادى عليه السّلام را از نزديك تحت كنترل درآورد . اين همان سياست مأمون بود كه پيشتر دربارهء امام رضا عليه السّلام اعمال شد و البته ظاهر آن در زمان مأمون آراسته‌تر بود .\r\nدر منابع حديثى و تاريخ ، گزارشهاى بسيارى دربارهء جلب امام هادى عليه السّلام از مدينه به سامرا وجود دارد كه مىكوشيم با تلفيق آنها ، گزارش جامعى در اين زمينه ارائه دهيم .\r\nمتوكل در سال 233 مصمم شد تا امام را از مدينه به سامرا بياورد . شيخ مفيد تاريخ آن را 243 دانسته است كه صحيح نيست ، بلكه در اين تاريخ يكى از شيعيان ، نامه متوكل داير بر احضار امام هادى عليه السّلام را استنساخ كرده است . « 1 »\r\nدر آن سال عبد اللّه بن محمد هاشمى ، ضمن نامه‌اى به متوكل نوشت : اگر نيازى به حرمين دارى على بن محمد را از آن طرد كن ؛ زيرا او مردم را به سوى خود خوانده و جمعيت زيادى به دعوت وى پاسخ مثبت داده‌اند . همسر متوكل نيز نامهء تحريك‌آميزى در همين زمينه به او نوشت . « 2 » به دنبال همين گزارشها بود كه متوكل براى جلب امام به سامرّاء ، اقدام كرد . « 3 » ابن اثير با اشاره به رفتار خشن متوكل با خاندان علوى ، از برخى ناصبيان و نيز همين عبد اللّه بن محمد هاشمى نام مىبرد كه مرتب بر آتش\r\n\r\n\r\n","description":"","footnote":"\r\nپس از تخريب قبر شريف ، علائمى تعيين كرده بودند كه پس از كشته شدن متوكل به كربلا آمده و همراه افرادى از علويان و طالبيان قبر را مشخص كرده و مقبره‌اى بر آن بنا كردند .\r\n( 1 ) . نك : الارشاد ، صص 334 - 333 ؛ الكافى ، ج 1 ، ص 501\r\n( 2 ) . ثم كتبت اليه بهذا المعنى زوجة المتوكل .\r\n( 3 ) . بحار الأنوار ، ج 50 ، ص 213 ، به نقل از عيون المعجزات\r\n","page_name":" 503 ","page_number":503},
  {"content":"\r\n\r\nخشم خليفه دامن مىزدند . اين افراد همواره متوكل را از علويان بيم داده و او را به تبعيد و رفتار خشونت‌آميز با آنها تحريك مىكردند . « 1 »\r\nابن جوزى پس از اشاره به سعايت برخى افراد بدبين به خاندان رسالت نزد متوكل ، مىنويسد : متوكل به دليل همين گزارشهاى حاكى از ميل مردم به امام هادى عليه السّلام او را به سامرّاء احضار كرد . « 2 »\r\nشيخ مفيد مىنويسد : امام هادى عليه السّلام طى نامه‌اى به متوكل ، اين گزارشها را تكذيب نمود . « 3 » و متوكل در پاسخ امام ، نامهء احترام‌آميزى نوشت و ضمن عزل عبد اللّه بن محمد هاشمى - كه امور مربوط به نماز و جنگ در مدينه را به عهده داشت - زيركانه از امام خواست تا به سامرّاء ( عسكر ) حركت كند . مرحوم كلينى و همچنين شيخ مفيد ، متن نامه متوكل را آورده‌اند .\r\nمتوكل در اين نامه ، با تأكيد بر اين كه شخصيت والاى امام را درك مىكند و حاضر است هر نوع كمك لازم را در حق وى انجام دهد ، خبر عزل عبد اللّه بن محمد و جانشينى محمد بن فضل به جاى او را به اطّلاع امام رساند و افزود كه به محمد بن فضل دستور داده ، احترام امام را رعايت كند و از رأى و فرمان وى سر نتابد . در ادامهء نامهء متوكل آمده : او مشتاق تجديد عهد با امام است و قصد ديدار او را دارد ، بدين جهت لازم است آن حضرت خود به همراهى هر كسى كه مىخواهد - در فرصت مناسب و با آرامش كامل - رهسپار سامرّاء شود و اگر تمايل دارد ، يحيى بن هرثمه و سپاهيان همراه وى - كه از فرمان آن حضرت اطاعت خواهند كرد - « 4 » در اين سفر او را همراهى نمايند . آنگاه يحيى را خواست و به او دستور داد با سيصد تن نظامى به كوفه رفته و در آنجا بار و بنه را نهاده و از طريق باديه به مدينه رود و على بن محمد الهادى عليه السّلام را با رعايت احترام نزد او بياورد . « 5 »\r\nمتوكل ، برنامهء كار خود را از آن روى چنين ريخته بود كه حساسيت مردم بر\r\n\r\n\r\n","description":"","footnote":"\r\n( 1 ) . الكامل ، ابن اثير ، ج 7 ، ص 20 ؛ و نك : مقاتل الطالبيين ، ص 480\r\n( 2 ) . تذكرة الخواص ، ص 359\r\n( 3 ) . الارشاد ، ص 333\r\n( 4 ) . الكافى ، ج 1 ، ص 501 ؛ الارشاد ، ص 333 ؛ تذكرة الخواص ، ص 36 ؛ الفصول المهمّه ، ص 279\r\n( 5 ) . بحار الأنوار ، ج 50 ، ص 142 ، به نقل از الخرائج و الجرائح\r\n","page_name":" 504 ","page_number":504},
  {"content":"\r\n\r\nانگيخته نشود و مسافرت اجبارى امام ، پىآمدهاى ناملايمى را به دنبال نداشته باشد ، ولى مردم مدينه از همان آغاز متوجه موضوع شده بودند .\r\nابن جوزى در اين باره از يحيى بن هرثمه نقل مىكند : من به مدينه رفتم و داخل شهر شدم ، مردم بسيار ناراحت و برآشفته شدند و دست به يك سرى عكس العملهاى غير منتظره و در عين حال ملايم زدند . بتدريج ناراحتى مردم به حدى رسيد كه به طور علنى داد و ناله راه انداختند و در اين كار چنان زياده روى كردند كه تا آن زمان ، مدينه چنين وضعى به خود نديده بود . آنها بر جان امام هادى عليه السّلام مىترسيدند ؛ زيرا او افزون بر اين كه به طور مرتب در حق آن‌ها نيكى مىكرد ، همواره ملازم مسجد بوده و اصلا كارى به كار دنيا نداشت . در مقابل اين وضع ناچار شدم به مردم اطمينان دهم و آنها را به خويشتن‌دارى و حفظ آرامش دعوت كنم . نزد آنها قسم خوردم كه من هيچ گونه دستورى مبنى بر رفتار خشونت‌آميز با امام هادى عليه السّلام را ندارم و هيچ خطرى امنيت آن حضرت را تهديد نمىكند . « 1 »\r\nروشن بود كه امام عليه السّلام به ميل خود قصد آمدن به سامرا - كه شهرى نظامى و محدود بود را نداشت و فرستادهء متوكل مأموريت داشت تا امام را به اجبار به آن ديار بياورد . به همين جهت ، همانطور كه در ادامهء روايت بالا آمده ، به تفتيش منزل امام پرداخت و جز كتبى دربارهء ادعيه و علم ، چيزى نيافت . گفته‌اند كه خود يحيى بن هرثمه ، شيفتهء امام شد و به امامت آن حضرت گرايش قلبى پيدا كرد . « 2 »\r\nروايتى در « عيون المعجزات » حاكى از آن است كه يحيى بن هرثمه نخست نزد عبد اللّه بن محمد هاشمى رفت و نامهء متوكل را به رؤيت او رسانيد و آنگاه با هم نزد امام آمده و او را سه روز مهلت دادند كه خود را براى سفر آماده سازد . پس از سه روز كه به سراغ امام آمدند آن حضرت خود را آمادهء حركت كرده بود . « 3 » در روايتى ديگر آمده است كه امام هادى عليه السّلام فرمود : او را به اجبار به سامرّاء آورده‌اند . « 4 »\r\n\r\n\r\n","description":"","footnote":"\r\n( 1 ) . تذكرة الخواص ، ص 359\r\n( 2 ) . مروج الذهب ، ج 4 ، ص 84 ؛ تذكرة الخواص ، ص 359\r\n( 3 ) . بحار الأنوار ، ج 50 ، ص 209\r\n( 4 ) . المناقب ، ابن شهر آشوب ، ج 2 ، ص 454 ؛ مسند الإمام الهادى عليه السّلام ، ص 44\r\n","page_name":" 505 ","page_number":505},
  {"content":"\r\n\r\n\r\nاقامت امام در سامرّاء\r\nامام هادى عليه السّلام به هنگام ورود به سامرا ، با استقبال مردم مواجه شد و در خانهء خزيمة بن حازم سكنا داده شد . « 1 » يحيى بن هرثمه مىگويد : وقتى در سر راهمان وارد بغداد شديم ، اسحاق بن ابراهيم طاطرى را كه والى بغداد بود ديدم . او دربارهء امام به من چنين گفت : اى يحيى ! اين مرد فرزند رسول خداست ؛ با توجه به وضعيت اخلاقى متوكل - كه خود بدان آشنايى كامل دارى - اگر دربارهء او گزارش تحريك‌آميزى به خليفه بدهى او را مىكشد ؛ و اگر چنين شود ، در روز قيامت كارت با رسول خداست .\r\nهنگامى كه به سامرّاء رسيديم نخست وصيف تركى را ديدم و خبر ورود امام را به اطلاع وى رساندم . او گفت : اگر يك مو از سر اين مرد كم شود ، بازخواست خواهى شد . سپس پيش متوكل رفتم و گزارشى دادم كه حاكى از حسن سيرت و ورع و زهد امام بود و به دو گفتم كه در جريان تفتيش از منزل او ، چيزى جز چند كتاب علمى و مصحف نيافتم . « 2 »\r\nبه نقل شيخ مفيد ، نخستين روزى كه امام وارد سامرّاء شد ، متوكل دستور داد تا او را يك روز در « خان « 3 » صعاليك » نگاه داشتند و روز بعد به خانه‌اى كه براى اسكان آن حضرت در نظر گرفته شده بود ، بردند . « 4 » به نظر صالح بن سعيد ، اين اقدام به قصد تحقير امام عليه السّلام انجام شده بوده است . او مىگويد : در همان آغاز ورود امام عليه السّلام خطاب به ايشان عرض كردم : اينها همواره سعى در فرونشاندن نور و ناديده گرفتن موقعيت الهى شما دارند ؛ براى همين شما را در اين خان كه به خان الصعاليك معروف است ، جاى داده‌اند . « 5 »\r\nامام عليه السّلام تا پايان عمر خود - بيش از بيست سال - در اين شهر به سر برد . شيخ مفيد با اشاره به اقامت اجبارى امام در سامرّاء مىنويسد : آن حضرت به ظاهر مورد\r\n\r\n\r\n","description":"","footnote":"\r\n( 1 ) . اثبات الوصيّه ، ص 228\r\n( 2 ) . تذكرة الخواص ، ص 359 ؛ مروج الذهب ، ج 4 ، ص 85\r\n( 3 ) . محل فرود كاروانها ، مسافر خانه .\r\n( 4 ) . الارشاد ، ص 334 ؛ روضة الواعظين ، ص 210\r\n( 5 ) . الارشاد ، ص 334\r\n","page_name":" 506 ","page_number":506},
  {"content":"\r\n\r\nاحترام خليفه بود ، ولى در باطن به وسيلهء متوكل دسيسه‌هايى عليه آن حضرت مىشد كه هيچ يك از اين نقشه‌ها در عمل موفق نبود . « 1 »\r\n\r\nبرخوردهاى متوكل با امام عليه السّلام\r\nامام عليه السّلام در مدت اقامت اجبارىاش در سامرّاء ، به ظاهر زندگى آرامى داشت ، و متوكل مىخواست ضمن نظارتهاى كلّى و تحت كنترل گرفتن ، وى را در نقش يكى از درباريان در آورده و از أبّهت و عظمت آن بزرگوار در چشم مردم بكاهد .\r\nطبرسى مىنويسد :\r\nمتوكل سخت در تلاش بود تا شخصيت امام را نزد مردم پايين آورد . « 2 »\r\nمسعودى مورّخ مشهور دو نمونه از برخوردهاى امام عليه السّلام با متوكل را اين گونه آورده است :\r\n1 - محمد بن يزيد مبرد مىگويد : روزى متوكل از امام پرسيد : فرزند پدر تو ( يعنى شما ) دربارهء عباس بن عبد المطّلب چه مىگويد ؟ امام در پاسخ فرمود :\r\nاى خليفه ، فرزند پدرم درباره شخصى كه خداوند اطاعت فرزندانش را بر مردم و اطاعت او را بر فرزندانش واجب كرده ، جز نيكى چه مىتواند بگويد ؟\r\nمتوكل كه پاسخ امام را موافق ميل خود تلقى كرده بود ، خوش‌حال شد و يكصد هزار درهم به آن حضرت بخشيد . مسعودى پس از نقل اين موضوع مىافزايد : هدف واقعى امام از اين پاسخ ، وجوب اطاعت از دستورهاى خداوند بر فرزندان عباس بود كه اين چنين به اشارت آن را بيان كرد . « 3 »\r\nاين گونه پاسخگويى به خوبى نشان مىدهد كه آن حضرت در معرض تهديد متوكل قرار داشت ؛ بنابراين مىبايست تقيه پيشه كرده و جواب را با چنان زيركى بدهد كه فقط اهل دقت و فهم ، هدف اصلى امام را دريابند .\r\nمتوكل دريافته بود كه از نظر امام آيهء شريفهء :  يَوْمَ يَعَضُّ الظَّالِمُ عَلى يَدَيْهِ  « 4 » اشاره به\r\n\r\n\r\n","description":"","footnote":"\r\n( 1 ) . همان\r\n( 2 ) . اعلام الورى ، ص 438\r\n( 3 ) . مروج الذهب ، ج 4 ، صص 11 - 10 : « قال المسعودى : انما اراد ابو الحسن طاعة الله على بنيه » .\r\n( 4 ) . فرقان ( 25 ) : 27 . روزى كه ستمگر دست حسرت مىگزد .\r\n","page_name":" 507 ","page_number":507},
  {"content":"\r\n\r\nبرخى از خلفا است . از اين رو به فكر سوء استفاده از اين مسأله افتاد و خواست با مطرح كردن آن ، حضرت را به شكلى در مقابل « عامّه » يعنى اهل حديث قرار دهد .\r\nبدين جهت ، زمانى كه افراد زيادى در مجلس بودند ، دربارهء اين آيه از امام سؤال كرد .\r\nآن حضرت فرمود :\r\nمنظور دو مرد هستند كه خداوند از آنها به كنايت سخن گفته و با عدم تصريح به نامشان ، بر آنان منّت نهاده است ؛ آيا خليفه مىخواهد آنچه را كه خدا مخفى نگاه داشته در اينجا بر ملا كند ؟ متوكل گفت : نه . « 1 » بدين شكل امام از خطرى كه برايش تدارك ديده شده بود رهايى يافت .\r\n2 - به متوكل گزارش دادند كه در منزل امام هادى عليه السّلام ادوات جنگى و نامه‌هايى از شيعيانش به او و . . . وجود دارد . او دستور داد تا عده‌اى از سربازان و مأموران - نابهنگام و غافلگيرانه - به منزل امام حمله برند . دستور اجرا شد و وقتى وارد خانه شدند ، او را در اطاقى كه زيرانداز آن از شن و ماسه بود تنها يافتند ، در حالى كه در را بر روى خود بسته ، لباسى پشمينه بر تن كرده ، روپوشى بر سر انداخته و آياتى از قرآن در مورد وعد و وعيد را زمزمه مىكرد . حضرتش را در همان حال پيش متوكل آوردند .\r\nوقتى امام به مجلس متوكل وارد شد ، او كاسه شرابى در دست داشت ؛ متوكل آن حضرت را در كنار خود جاى داد و پياله‌اى به طرف او گرفت و گفت : بنوش . امام عذر خواست و فرمود : گوشت و خون من تا به حال با شراب آلوده نشده است . آنگاه متوكل خواست تا آن حضرت شعرى كه او را به وجد و نشاط آورد برايش بخواند .\r\nامام فرمود : كمتر شعر مىخوانم . اما متوكل اصرار ورزيد و آن حضرت اين اشعار را برايش خواند :\r\n باتوا على قلل الأجبال تحرسهم * غلب الرّجال فما تنفعهم القلل \r\n و استنزلوا بعد عزّ من معاقلهم * فأودعوا حفرا يا بئس ما نزلوا \r\n ناداهم صارخ من بعد ما قبروا * أين الأساور و التّيجان و الحلل \r\n أين الوجوه التى كانت منعّمة * من دونها تضرب الأستار و الكلل \r\n\r\n\r\n","description":"","footnote":"\r\n( 1 ) . بحار الانوار ، ج 50 ، ص 214\r\n","page_name":" 508 ","page_number":508},
  {"content":"\r\n\r\n فاصفح القبر عنهم حين سائلهم * تلك الوجوه عليها الدود تنتقل « 1 » \r\n قد طال ما أكلوا دهرا و قد شربوا * و أصبحوا اليوم بعد الأكل قد أكلوا \r\n و طالما عمّروا دورا لتحصنهم * ففارقوا الدور و الأهلين و انتقلوا \r\n و طالما كنزوا الأموال و ادّخروا * فخلّفوها على الأعداء و ارتحلوا \r\n أضحت منازلهم قفرا معطّلة * و ساكنوها إلى الأجداث قد رحلوا \r\n« بر بلنداى كوهها شب را به سحر آوردند ، در حالى كه مردان چيره و نيرومندى از آنان پاس مىدادند ، ولى آن قلهء كوهها برايشان سودى نبخشيد . »\r\nاز پناهگاههايشان پايين كشيده شدند و در زير خاك سياه قرار گرفتند و چه بد جايى را براى رحل اقامت برگزيدند . »\r\n« پس از آن كه در قبرهاى خود قرار گرفتند ، فرياد زنى بر آنها بانك زد : كجا رفت آن بازوبندها ، كو آن تاجها ، و كجاست آن زر و زيورها . »\r\n« كجا رفت آن چهره‌ها كه با ناز و نعمت پرورش يافته و مقابل آنها پرده‌هاى گرانبهاى نازك آويخته بودند . »\r\n« هنگامى كه اين سؤال از آنها مىشود ، قبرهايشان از طرف آنها جواب مىدهد : آن چهره‌ها هم اكنون محل آمد و شد كرمهاى لاشخوار شده‌اند . »\r\n« عمرهاى دراز ، خوردند و آشاميدند و اكنون پس از آن همه عيش و نوش ، خود خوراك كرمها شده‌اند . »\r\n« چه بسيار كاخها ساختند كه آنها را در بر گيرد ، ولى سرانجام آن كاخها و عزيزان خود را واگذاشتند و درگذشتند . »\r\n« چه بسيار اموالى كه روى هم انباشته كردند ، ولى آن را براى دشمنانشان بر جاى گذاشتند و زندگى را بدرود گفتند . »\r\n« عاقبت نشيمن‌گاههاى آنان به ويرانى گراييد و به حال خود رها شد و ساكنان آن كاخها به سوى قبرهايشان شتافتند . »\r\nامام عليه السّلام با اين اشعار ، تمامى حاضران را تحت تأثير قرار داد ؛ حتى شخص\r\n\r\n\r\n","description":"","footnote":"\r\n( 1 ) . و در نسخهء ديگر « تقتتل » : يعنى كرمها به جدال با يكديگر مشغولند .\r\n","page_name":" 509 ","page_number":509},
  {"content":"\r\n\r\nمتوكل را ، كه از كثرت گريه صورتش خيس گرديد . آنگاه خليفه دستور داد بساط شراب را برچينند . سپس دستور داد امام را با احترام به خانه‌اش بازگردانند . « 1 »\r\nمتوكل امام را واداشت تا مانند رجال دربارش از قبيل وزيران و اميران ، نيروهاى نظامى و ديگر اطرافيان ، لباسهاى فاخر بپوشند و خود را در بهترين شكل و قيافه بيارايد و مانند ديگران در ركاب متوكل - كه سوار بر اسب حركت مىكرد - پياده راه برود . تنها كسى كه از پياده رفتن در برابر خليفه مستثنى بود ، فتح بن خاقان وزير كينه‌توز وى بود كه او نيز مانند متوكل سواره مىرفت . اين وضع ، براى امام بسيار دشوار و غير قابل تحمل بود . به دنبال همين ماجرا بود كه آن حضرت به خواندن « دعاء المظلوم على الظالم » توسل جست . « 2 »\r\nمتوكل همچنين اصرار داشت تا امام در مجالس بزم او حضور داشته باشد و طبيعى است كه از اين طريق بهتر مىتوانست آن حضرت را - كه امام شيعيان و پيشواى پاك مردان بود - تحقير كرده و از ديده‌ها بيندازد و پيروان او را از دور و بر ايشان پراكنده سازد ، چنان كه متوكل خود اعتراف داشت : مقاومت امام مانع از آن گشته كه بتواند او را در بزم شراب حاضر كند . « 3 »\r\nامام در سامرا از چنان شخصيت و الا و عظمت روحى برخوردار بود كه همگان در مقابل وى فروتنى نشان مىدادند و ناخواسته در برابرش تواضع كرده و سخت محترمش مىداشتند . « 4 »\r\nمتوكل در آخرين روزهاى زندگى خود تصميم گرفت آن حضرت را به شهادت برساند . ابن ارومه مىگويد : در آن روزها به سامرا رفته بودم . ديدم متوكل امام هادى عليه السّلام را به دست سعيد حاجب سپرده و مىخواهد به قتل رساند ؛ اما متوكل دو روز بعد - همانگونه كه امام پيشگويى كرده بود - شبانه مورد حملهء تركان قرار گرفت و در خانه‌اش - در حالى كه در بستر خود آرميده بود - به قتل رسيد . بدين ترتيب امام از\r\n\r\n\r\n","description":"","footnote":"\r\n( 1 ) . مروج الذهب ، ج 4 ، ص 11 ؛ مرآة الجنان ، ج 2 ، ص 159 ؛ تتمة المختصر ، ص 347\r\n( 2 ) . مهج الدعوات ، ابن طاووس ، تهران ، ص 265 ؛ مسند الامام الهادى عليه السّلام ، صص 191 - 186\r\n( 3 ) . كشف الغمه ، ج 2 ، ص 381\r\n( 4 ) . همان ، ج 2 ، ص 398\r\n","page_name":" 510 ","page_number":510},
  {"content":"\r\n\r\nچنگال وى رهايى يافت . « 1 »\r\nدر روايات ديگرى آمده : وقتى متوكل دستور بازداشت امام را داد ، سه روز بعد به قتل رسيد . « 2 »\r\nپس از متوكل فرزندش منتصر بر سر كار آمد و اين خود سبب شد كه فشار حكومت بر خاندان علوى ؛ از جمله امام هادى عليه السّلام كاستى گيرد . گرچه در بلاد مختلف ، فشار دولتمردان بر شيعيان ، همچنان ادامه داشت . « 3 »\r\nكاهش نسبى اختناق نسبت به زمانهاى قبل ، سازماندهى شيعيان را در بلاد مختلف تقويت كرد و هر زمان كه يكى از وكلاى امام در شهرها دستگير مىشد ، آن حضرت شخص ديگرى را به جاى وى برمىگزيد . يكى از وكلاى آن حضرت على بن جعفر بود كه بازداشت شد و به زندان افتاد . « 4 » همچنين محمد بن فرج در مصر دستگير و به عراق آورده شد و مدت هشت سال در زندان بود . « 5 »\r\nدكتر جاسم حسين در اين باره مىنويسد : بنا به نوشتهء كندى ، اماميه در مصر به دست يزيد بن عبد اللّه تركى - حاكم مصر از طرف خليفه - مورد آزار قرار مىگرفتند .\r\nهمو ، ابو حمزه را كه يكى از رهبران علوى مصر بود همراه پيروانش دستگير كرد . اينها متهم به فعاليتهاى زير زمينى بودند كه در سال 248 به عراق رانده شدند . « 6 »\r\nشيخ كلينى مىنويسد : عمليات تعقيب و دستگيرى ، بر پيروان امام هادى عليه السّلام اثر نامطلوبى گذاشت . « 7 » به عنوان نمونه ، محمد بن حجر كشته شد و املاك سيف بن ليث مصادره شد و همزمان در عراق ، برخى از پيروان امام هادى عليه السّلام ساكن سامرا بودند ، دستگير شدند « 8 » و ايوب بن نوح وكيل آن حضرت در كوفه ، تحت تعقيب قاضى شهر قرار گرفت . « 9 » شيعيان از ديرباز ، به دستور امامان عليهم السّلام داخل در مناصب حكومتى شده و\r\n\r\n\r\n","description":"","footnote":"\r\n( 1 ) . همان ، ج 2 ، ص 394\r\n( 2 ) . مناقب ابن شهر آشوب ، ج 2 ، ص 447 ؛ مسند الامام الهادى عليه السّلام ، ص 41\r\n( 3 ) . نك : تاريخ سياسى غيبت امام دوازدهم عليه السّلام ، ص 85\r\n( 4 ) . اثبات الوصيه ، ص 232\r\n( 5 ) . بحار الانوار ، ج 50 ، ص 140\r\n( 6 ) . ولاة مصر ، ص 229 ، به نقل از تاريخ سياسى غيبت امام دوازدهم ، ص 89\r\n( 7 ) . الكافى ، ج 1 ، صص 513 - 511\r\n( 8 ) . مناقب ابن شهر آشوب ، ج 4 ، ص 416\r\n( 9 ) . كشف الغمّه ، ج 3 ، ص 247 ، به نقل از تاريخ سياسى غيبت امام دوازدهم ، ص 89\r\n","page_name":" 511 ","page_number":511},
  {"content":"\r\n\r\nدر مناسبتهاى لازم به شيعيان كمك مىكردند . يعقوب بن يزيد كاتب ، از منشيان منتصر عباسى بود و در عين حال چندين كتاب در موضوع بداء و نيز كتابهاى « المسائل » و « نوادر الحج » را تأليف كرده است . « 1 » روشن است كه اين گونه افراد بسيار مخفيانه عمل مىكردند ، زيرا در غير اين صورت خلفا پى به ماهيت آنان برده و از روابطشان با امام هادى عليه السّلام مطلع مىشدند و آنها را تحت فشارهاى شديد قرار مىدادند و سرانجام طردشان نموده و مقررىشان را قطع مىكردند . « 2 »\r\nصرف نظر از شيعيان و پيروان امام هادى عليه السّلام نزديك به يكصد و نود صحابى راوى آن حضرت براى ما شناخته شده‌اند كه از حدود يكصد و هشتاد نفر آنها ، احاديثى در ابواب مختلف در دسترس ماست . در آن زمان شيعيان كتابهاى حديث مدوّن فقهى و كلامى ائمه را در اختيار داشتند و از طريق همين وكلا مشكلات خود را از امام مىپرسيدند . امام نيز آنها را به آن دسته از اصحاب خود كه سابقه زيادى داشته و بسيار علاقه‌مند به اهل بيت بودند رهنمون مىشدند . « 3 » از قرائن بعدى - گرچه تاريخ اطلاعات دقيق حاكى از وضعيت شيعه در آن زمانها در دسترس ما نمىگذارد - به خوبى مىتوان فهميد كه جامعهء شيعه مديون فعاليتهاى منظم آن بزرگواران و وكلاى آن و همچنين مديون محبت عميق مسلمانان به اهل بيت رسول خدا عليهم السّلام بوده است .\r\nدر دورهء امام هادى عليه السّلام ائمه زيديه نيز قيامهاى وسيعى در سر تا سر بلاد اسلامى به راه انداختند . زيديه در مجموع - به دليل برخورد تندشان با اماميه - از نظر ائمه مطرود بودند . ولى برخى از اوقات كه در قيام خود صداقت و خلوص نيت نشان مىدادند ، شيعيان امامى نيز از نظر عاطفى با آنان همدردى مىكردند . اخبار مربوط به اين قيامها را در مقاتل الطالبيين ابو الفرج اصفهانى مىتوان ديد .\r\n\r\nوكلاى امام هادى عليه السّلام و اختيارات آنان\r\nدوران آخرين امامان شيعه عليهم السّلام همراه با اختناق شديد از سوى خلفاى عباسى بود . در\r\n\r\n\r\n","description":"","footnote":"\r\n( 1 ) . رجال النجاشى ، ص 313\r\n( 2 ) . امالى شيخ طوسى ، ج 1 ، ص 91 ؛ مسند الامام الهادى عليه السّلام ، صص 39 - 38\r\n( 3 ) . رجال كشى ، ص 11 ؛ مسند الامام الهادى عليه السّلام ، ص 83\r\n","page_name":" 512 ","page_number":512},
  {"content":"\r\n\r\nعين حال در همين دوران ، شيعه در سر تا سر بلاد اسلامى گسترده شده بود . رشد كمّى شيعه در اين دوران ، از فعاليتهاى ضد شيعى كه از اين دوره بر جاى مانده و همچنين از اقدامات سياسى و نظامى حكام به منظور جلوگيرى از گسترش روزافزون تشيع به خوبى روشن است . به همان صورتى كه بعد از اين دربارهء ارتباط امام هادى عليه السّلام با شيعيان ايران خواهد آمد ، ميان آن حضرت و شيعيان عراق ، يمن ، مصر و نواحى ديگر نيز رابطه برقرار بود . سيستمى كه ضامن پيدايش و دوام و استحكام اين ارتباط بود مسأله وكالت بود . كسانى كه به عنوان وكالت از طرف امام رضا عليه السّلام و پس از آن امام جواد و امام هادى عليهما السّلام كار ايجاد و تنظيم ارتباط ميان امام و شيعيان را بر عهده داشتند علاوه بر جمع‌آورى خمس و ارسال آن براى امام ، در معضلات كلامى و فقهى نيز ، نقش سازنده‌اى داشته و در جا انداختن امامت امام بعدى ، موقعيت محورى در منطقهء خود داشتند . گاهى افرادى از اين وكلا دستخوش انحراف از خط امام شده و مورد تكذيب آن حضرات قرار مىگرفتند . در اين شرايط كسان ديگرى جايگزين آنها مىشدند .\r\nبه هر روى نظام وكالت ، نقشى اساسى در تثبيت موقعيت سياسى و فرهنگى شيعه ايفا مىكرد . به نوشتهء دكتر جاسم حسين : چنان كه از روايات تاريخى استفاده مىشود ، شهرهاى مورد نظر براى تعيين وكلا به چهار منطقه تقسيم مىشد :\r\nالف : بغداد ، مدائن ، سواد و كوفه .\r\nب : بصره و اهواز .\r\nج : قم و همدان .\r\nد : حجاز ، يمن ، و مصر . « 1 »\r\nوكلاى ائمه بيشتر به وسيلهء نامه ، آن هم توسط افراد مطمئن با امام در رابطه بودند . چنان كه در شرح حال امام جواد و نيز امام يازدهم عليهما السّلام بر اين نكته تأكيد كرده‌ايم ، بخش عمده‌اى از معارف فقهى و كلامى آن بزرگواران ، طىّ نامه‌هايى به شيعيانشان مىرسيد كه به نقل از نامه‌ها در مصادر حديثى آمده و امروزه در دسترس ما قرار گرفته\r\n\r\n\r\n","description":"","footnote":"\r\n( 1 ) . تاريخ سياسى غيبت امام دوازدهم ، ص 137\r\n","page_name":" 513 ","page_number":513},
  {"content":"\r\n\r\nاست . على بن جعفر يكى از وكلاى امام هادى عليه السّلام و از اهالى همينيا از قراى بغداد بود .\r\nدربارهء وى گزارشهايى به متوكل رسيده بود كه به دنبال آن او را بازداشت و زندانى كرد . وى پس از گذراندن دورهء طولانى زندان ، به دستور امام هادى عليه السّلام رهسپار مكه گشت و تا آخر عمر در آنجا ماندگار شد . « 1 »\r\nامام هادى عليه السّلام در صدد تأييد موقعيت وى در برابر يكى از رؤساى غلات - به نام فارس بن حاتم قزوينى - نامه‌هايى در پاسخ برخى از اصحاب نوشته‌اند . اين نامه‌ها در سال 240 نوشته شده است . « 2 »\r\nحسن بن عبد ربّه و يا - بنا به گزارش برخى ديگر - فرزند او على « 3 » از وكلاى امام هادى عليه السّلام بوده كه پس از وى ابو على بن راشد از طرف آن حضرت به عنوان جانشين او تعيين و اعلام شد . امام در سال 232 طى نامه‌اى به على بن بلال چنين نوشت :\r\nثم انّى أقمت ابا علىّ مقام الحسين بن عبد ربّه و ائتمنته على ذلك بالمعرفة بما عنده الّذى لا يتقدّمه أحد و قد أعلم أنّك شيخ ناحيتك فأحببت إفرادك و إكرامك بالكتاب ذلك فعليك بالطّاعة له و التّسليم اليه جميع الحقّ قبلك و أن تحضّ موالىّ على ذلك و تعرّفهم من ذلك ما يصير سببا الى عونه و كفايته فذلك توفير علينا و محبوب لدينا و لك به جزاء من اللّه و اجر ، فإنّ اللّه يعطى من يشاء أفضل الإعطاء و الجزاء برحمته و أنت في وديعة اللّه و كتبت بخطّى و أحمد اللّه كثيرا . « 4 »\r\nمن ابو على را به جاى حسين بن عبد ربّه برگزيدم و او را در اين مقام امين خود قرار دادم ؛ زيرا به ديانت و امانت او - كه كسى در آن بر او پيشى نمىگرفت - آشنا بودم .\r\nمىدانم كه تو شيخ منطقهء خودت هستى و لذا خواستم از تو تجليل كرده ، طى نامه‌اى تو را خصوصا از اين موضوع آگاه سازم . پس ، از ابو على اطاعت كن و كليهء وجوهى كه پيش توست به وى بسپار و دوستان ما را به اطاعت از وى تشويق كرده و بدانها چنان\r\n\r\n\r\n","description":"","footnote":"\r\n( 1 ) . رجال كشى ، صص 608 - 607 ؛ تنقيح المقال ، ج 2 ، ص 271 از كشى ؛ اثبات الوصيه ، ص 232\r\n( 2 ) . رجال كشى ، صص 527 - 525\r\n( 3 ) . مامقانى در اين باره به تفصيل بحث كرده و پس از معرفى حسين بن عبد ربّه به عنوان وكيل امام هادى عليه السّلام مىگويد : بعيد نيست كه هم على هم پدرش در زمانهايى وكيل آن حضرت بوده باشند . نك :\r\nتنقيح المقال ، ج 1 ، صص 332 - 331\r\n( 4 ) . رجال كشى ، ص 513 ؛ بحار ، ج 50 ، ص 222\r\n","page_name":" 514 ","page_number":514},
  {"content":"\r\n\r\nآگاهى ده كه اين آگاهى انگيزهء يارى شيعيان ما از وى و سبب كفايت او در انجام كارهايش باشد و اين اقدام تو به عنوان رعايت احترام او مطلوب ما بوده و به خاطر اين كار خداوند تو را پاداش و اجر عطا مىفرمايد . خدا به هر كس خواهد به رحمت خود برترين پاداشها را عطا مىفرمايد . تو را به خدا مىسپارم . اين نامه را به خط خود نوشته و خدا را حمد و سپاس فراوان مىكنم .\r\nدقت در متن اين نامه ، وظايف و حوزهء اختيارات يك وكيل و نحوهء ارتباط وكلاى جزء را با آنان كه در يك منطقهء وسيع عمل مىكرده‌اند به خوبى نشان مىدهد .\r\nدربارهء همين ابو على بن راشد نامهء ديگرى از امام هادى عليه السّلام در دست است كه در آن ضمن بيان موقعيت ابن راشد ، اطاعت از وى ، اطاعت از خدا و امام قلمداد شده است .\r\nعين عبارت امام در نامهء ياد شده چنين است :\r\nفقد أوجبت في طاعته طاعتى و الخروج الى عصيانه الخروج الى عصيانى فالزموا الطريق يأجركم اللّه و يزيدكم من فضله . « 1 »\r\nاطاعت از خود را در پيروى از وى قرار دادم و اقدام به سرپيچى از فرمان او سرپيچى از فرمان من است ؛ پس اين رويّه را حفظ كنيد كه خدا به شما اجر دهد و از فضل خود بر شما بيفزايد .\r\nهمينطور در نامهء ديگرى خطاب به ايوب بن روح نوشته‌اند : از برخورد با ابو على حذر كن ، تو و ابو على هر كدام در ناحيهء خاصّ خود به وظايفى كه بر عهده‌تان مىباشد عمل كنيد . عين همين نامه را نيز به ابو على نوشته و طى آن دربارهء ايوب بن نوح سفارش فرموده و از آن دو خواسته است كه هر كدام به امور مالى شيعيان در منطقه خود پرداخته و از منطقهء ديگرى چيزى دريافت نكند . « 2 »\r\nاز روايتى كه كشّى دربارهء اسماعيل بن اسحاق نيشابورى آورده ، چنين استنباط مىشود كه : به احتمال احمد بن اسحاق رازى يكى ديگر از وكلاى امام هادى عليه السّلام بوده است . « 3 »\r\n\r\n\r\n","description":"","footnote":"\r\n( 1 ) . رجال كشى ، ص 514 ؛ بحار ، ج 50 ، ص 220\r\n( 2 ) . رجال كشى ، ص 514\r\n( 3 ) . مسند الامام الهادى عليه السّلام ، ص 320\r\n","page_name":" 515 ","page_number":515},
  {"content":"\r\n\r\n\r\nاصالت قرآن در مكتب امام هادى عليه السّلام\r\nاز انحرافاتى كه غلات شيعه پديد آورده و سبب حملهء ديگر فرق اسلامى به آنها شدند ، مشكل تحريف قرآن بود ؛ مسأله‌اى كه اهل سنت نيز به علت اشتمال كتابهايشان به پاره‌اى از روايات نادرست حاوى تحريف ، گرفتار آن هستند . در عين حال اكثريت مسلمانان اعم از اهل سنت و شيعهء امامى ، بجز پاره‌اى از غلات ، به شدت با اين اعتقاد نادرست برخورد كرده‌اند . با اين حال ، چنان كه از ايضاح ابن شاذان و انتصار خياط معتزلى برمىآيد ، در قرن سوم هجرى ، اتّهام اعتقاد به تحريف قرآن به شيعه بر سر زبانها بوده است .\r\nدر برابر اين اتّهام ، ائمهء شيعه همواره اصالت را به قرآن داده و هر روايت مخالف با آن را باطل اعلام داشته‌اند . ما در بحث از زندگى امام صادق عليه السّلام به اين مسأله پرداختيم .\r\nامام هادى عليه السّلام ضمن رسالهء مفصلى كه ابن شعبه حرّانى از آن حضرت نقل كرده ، به شدت بر اصالت قرآن تكيه فرمود و آن را در مقام سنجش روايات و تشخيص صحيح از ناصحيح به عنوان معيارى دقيق اعلام نمود . افزون بر اين ، به طور رسمى قرآن را به عنوان تنها متنى كه همهء گروههاى اسلامى بدان استناد مىكنند ، مطرح كرد .\r\nامام هادى عليه السّلام در مرحلهء اول ، اخبار را به دو دسته تقسيم مىنمايد : نخست رواياتى كه حق است و بايد مبناى عمل قرار گيرد و دستهء دوم اخبارى كه باطل است و بايد از عمل بدان اجتناب شود . سپس امام اجماع قاطبهء امّت را بر اين نكته متذكر شد كه « قرآن حق است و هيچ فرقه‌اى در آن ترديدى ندارد » و آنگاه فرمود :\r\n« در صورتى كه قرآن بر صحّت روايتى صحّه گذاشت ، اما گروهى از امّت آن را نپذيرفت ، بايست بر صحّت آن اعتراف كرد ؛ زيرا كه در اصل ، بر حقانيت قرآن اتفاق نظر دارند . » سپس به عنوان نمونه ، حديث ثقلين را با توجه به آيهء ولايت بر اساس شأن نزولى كه براى اين آيه در روايات اهل سنّت نقل شده ذكر مىكند . پس از آن دربارهء توضيح حديث : « لا جبر و لا تفويض بل امر بين الأمرين » باز به سراغ قرآن مىآيد و با\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nارائه آيات متعدد ، تأييد آن را از صحّت حديث ابراز مىدارد .\r\nامام در طول استدلال خود ، دهها آيه از قرآن ، كه از جهتى بر جبر و از جهت ديگر به تفويض اشاره دارد ، ارائه مىدهد و در پايان از سخنان محكم و متين امير مؤمنان عليه السّلام در اين باره به عنوان شاهد استفاده مىكند . « 1 »\r\nدر نشستى ديگر دربارهء يك مسألهء اختلافى ، امام عليه السّلام با استناد به قرآن ، همه را ملزم به قبول نظر خود ساخت . « 2 » در روايتى نيز كه عياشى نقل كرده ، آمده است : كان ابو جعفر و ابو عبد الله عليهما السّلام لا يصدّق علينا الا بما يوافق كتاب الله و سنّة نبيه . « 3 »\r\n\r\nامام هادى عليه السّلام و علم كلام\r\nاختلاف آراء موجود در ميان گروههاى شيعه ، كار هدايت آنها را براى امامان عليهم السّلام دشوار مىساخت . پراكندگى شيعه در بلاد مختلف و اين كه گاه‌وبيگاه تحت تأثير پاره‌اى از آراى ديگران قرار مىگرفتند ، مزيد بر علت شده بود . در اين گيرودار ، اصحاب گروههاى غير شيعى و متعصّبان ضد شيعه نيز بر دامنهء اين اختلافات افزوده و آن را بسيار عميق‌تر نشان مىدادند . روايتى از كشى در دست است كه به طور آشكار نشان مىدهد يكى از اصحاب فرق ، مذاهبى به نامهاى زراريه ، عمّاريه ، يعفوريه از پيش خود ساخت و هر يك از آنها را به يكى از اصحاب بزرگ امام صادق عليه السّلام ، زراره ، عمار ساباطى ، و ابن ابى يعفور نسبت داده است . « 4 »\r\nامامان شيعه عليهم السّلام گاهى در برابر پرسشهايى قرار مىگرفتند كه سرچشمهء برخى از آنها ، همين اختلافات داخلى ميان دانشوران شيعى بود كه گاه جنبه صورى داشت و در مواردى عميق‌تر بود و ائمه عليهم السّلام در آن مداخله مىكردند . يكى از اين مسائل كلامى ، بحث تشبيه و تنزيه بود . ائمه شيعه از همان آغاز بر حقانيت نظريهء تنزيه تأكيد مىكردند . خطبه‌هاى حضرت امير المؤمنين عليه السّلام كه پس از آن بزرگوار همواره در\r\n\r\n\r\n","description":"","footnote":"\r\n( 1 ) . تحف العقول ، صص 356 - 338 ؛ الاحتجاج ، ج 2 ، ص 251 ؛ بحار الانوار ، ج 2 ، ص 225\r\n( 2 ) . مناقب ابن شهر آشوب ، ج 2 ، ص 443 ؛ مسند الامام الهادى عليه السّلام ، صص 29 - 28\r\n( 3 ) . تفسير العياشى ، ج 1 ، ص 9 ؛ بحار الانوار ، ج 2 ، ص 244\r\n( 4 ) . رجال كشى ، ص 265 ؛ قاموس الرجال ، ج 9 ، ص 324\r\n","page_name":" 517 ","page_number":517},
  {"content":"\r\n\r\nدسترس ائمه طاهرين عليهم السّلام و حتى شيعيان آنها بود ، بهترين گواه اين مدّعاست . روايات نقل شده از ساير ائمه نيز كه شيخ صدوق با تلاش گسترده‌اش آنها را در كتاب « التوحيد » گرد آورده ، بر همين مسأله دلالت دارد . با اين حال ، تهمت تشبيه از تهمتهاى رايجى است كه اصحاب فرق ، همواره آن را به شيعه نسبت داده‌اند . البته آنهايى كه تا حدودى منصف بوده‌اند ، تنها برخى از فرقه‌هاى شيعى را بدين امر متهم كرده‌اند .\r\nدر برابر ، ائمه هدى عليهم السّلام نهايت سعى خود را براى رفع اين تهمت از دامن شيعه مبذول داشتند ، چنان كه بعدها علماى شيعه نيز در اين باره كوششهاى امامان خود را دنبال كردند . از آن جمله شيخ صدوق است كه انگيزهء تأليف كتاب « التوحيد » خود را در مقدمهء كتابش « دفع شبههء تشبيه از شيعه » ياد كرده است . « 1 »\r\nنكتهء روشن در اين باره به عنوان يك مثال مهم ، اقوال منسوب به هشام بن حكم و هشام بن سالم است . اين دو نفر ، اگر چه اختلافاتى با هم داشته‌اند و حتى هشام بن حكم رساله‌اى در رد بر هشام بن سالم نگاشت ، ولى بايد دانست ، تنها به كار بردن نابجاى لفظ جسم و اطلاق آن بر خدا از سوى آنها ، منشأ ايراد تهمت تشبيه و تجسيم بر شيعه شد تا آن حد كه هشام بن حكم ، به عنوان يك رافضى معتقد به تشبيه معرفى شده است . « 2 »\r\nدر اين باره كه آيا هشام بن حكم اعتقاد به تجسيم داشته است يا نه ، اختلاف نظرهايى در ميان برخى از محققان بروز كرده است . برخى از محققان عرب و نيز علماى شيعه به خوبى توضيح داده‌اند كه هشام با به كار بردن لفظ جسم دربارهء خداوند ، قصد بيان يك نظريهء تشبيهى را نداشته بلكه وى « جسم » را با « شىء » هم معنا و به اصطلاح مساوق مىدانسته و از آن ، موجود را اراده مىكرده است . « 3 »\r\nبا اين حال ، ائمهء طاهرين عليهم السّلام كه متوجه سوء استفادهء مخالفان از اين رأى هشام بودند - و در واقع مىتوان آن را نوعى كج‌سليقگى از جانب هشام دانست - با نظريهء\r\n\r\n\r\n","description":"","footnote":"\r\n( 1 ) . التوحيد ، ص 17\r\n( 2 ) . الانتصار ، ص 61\r\n( 3 ) . نك : « مقولة جسم لا كالاجسام بين هشام بن حكم و مواقف ساير اهل كلام » ، مجله تراثنا ، شماره 19 ، صص 108 - 7 .\r\n","page_name":" 518 ","page_number":518},
  {"content":"\r\n\r\nابراز شده از طرف او به مخالفت برخاسته‌اند ؛ هر چند كه در فرصتهاى مناسب ، او را از اعتقاد به تجسيم و تشبيه مبرى كردند .\r\nمطالب بالا مقدمه‌اى بود براى توضيح روايتى از امام هادى عليه السّلام كه در تكذيب عقيدهء هشام بن حكم از آن حضرت نقل شده است . صقر بن ابى دلف گويد :\r\nسألت ابا الحسن علىّ بن محمّد بن علىّ بن موسى الرّضا عليه السّلام عن التّوحيد و قلت له : انّى أقول بقول هشام بن الحكم ؛ فغضب ( عليه السّلام ) ثمّ قال : ما لكم و لقول هشام ، انّه ليس منّا من زعم أنّ اللّه عزّ و جلّ جسم و نحن منه براء فى الدّنيا و الآخرة ، يا بن ابى دلف ! إنّ الجسم محدث و اللّه محدثه و مجسّمه . « 1 »\r\nاز امام دربارهء توحيد پرسيدم و عرض كردم : من بر عقيدهء هشام بن حكم هستم ؛ امام برآشفت و فرمود : شما را با قول هشام چه‌كار ؟ از ما نيستند كسانى كه گمان مىبرند خداى عزّ و جلّ جسم است و ما در دنيا و آخرت از آنها بيزاريم . اى پسر ابى دلف ! جسم ، خود مخلوق است و پديدآورندهء آن خداست و اوست كه بدان جسميت بخشيده است .\r\nدر روايت ديگرى آمده است :\r\nعن محمّد بن الفرج الرّخّجىّ قال : كتبت الى ابى الحسن عليه السّلام أسأله عمّا قال هشام بن الحكم فى الجسم و هشام بن سالم فى الصّورة ؛ فكتب عليه السّلام : دع عنك حيرة الحيران و استعذ باللّه من الشّيطان ، ليس القول ما قال الهشامان . « 2 »\r\nنامه‌اى به امام هادى عليه السّلام نوشته و دربارهء گفتار هشام بن حكم دربارهء جسم و سخن هشام بن سالم دربارهء صورت از آن حضرت سؤال كردم ؛ در پاسخ نوشتند :\r\nسرگردانى سرگشتگان را كنار بگذار و از شيطان به خدا پناه بر . آنچه را كه هشام بن حكم و هشام بن سالم گفته‌اند از ما نيست .\r\nاز طرف امام صادق و امام كاظم عليهما السّلام نيز مخالفت شديدى با اين نظر منسوب به هشام ابراز شده است . « 3 »\r\n\r\n\r\n","description":"","footnote":"\r\n( 1 ) . التوحيد ، ص 104\r\n( 2 ) . همان ، ص 97\r\n( 3 ) . نك : التوحيد ، صص 105 - 97\r\n","page_name":" 519 ","page_number":519},
  {"content":"\r\n\r\nسخنان هشام بن حكم و هشام بن سالم موجب بروز اختلافاتى ميان شيعيان شد و به طور مرتب امامان عليهم السّلام در برابر چنين پرسشهايى قرار مىگرفتند . از جملهء آنها ابراهيم بن محمد همدانى است در اين باره ، نامه‌اى اينچنين به امام هادى عليه السّلام نوشت :\r\nدوستداران شما در اين ناحيه دربارهء توحيد دچار اختلاف شده‌اند . شمارى به تجسيم و عده‌اى ديگر به تشبيه گرايش نشان مىدهند . امام در جواب چنين نوشت :\r\nسبحان من لا يحدّ و لا يوصف ، ليس كمثله شىء و هو السّميع البصير . « 1 »\r\nمنزه است خدايى كه نه حدّى مىپذيرد و نه وصف او ممكن است . او بىهمتا و شنوا و بيناست .\r\nمانند همين پرسش را از محمد بن على كاشانى « 2 » و اشخاصى ديگر نقل كرده‌اند كه نشان بارزى از بروز اختلاف در ميان شيعيان در اين زمينه است .\r\nدر تأييد عدم امكان رؤيت خدا ، اگر چه در روز قيامت - چنان كه در ميان مشبّهه و اهل حديث قول به مكان آن رايج است - روايتى از امام هادى عليه السّلام نقل شده است كه در آن عدم امكان رؤيت در معرض استدلال ، « 3 » و در روايت ديگرى فرو آمدن خدا به آسمان دنيا به شدّت مورد انكار امام قرار گرفته است . « 4 »\r\nدر اين باره ، بيش از بيست و يك روايت كه برخى از آنها بسيار مفصّل است از امام هادى عليه السّلام نقل شده و همهء آنها گوياى آن است كه امام در موضع تنزيه قرار گرفته بود . « 5 »\r\nپيرامون اعتقاد امامان شيعه دربارهء مسألهء جبر و اختيار نيز رسالهء مفصّلى از امام هادى عليه السّلام در دست است . در اين رساله ، بر اساس آيات قرآن ، در شرح و حلّ حديث « لا جبر و لا تفويض بل امر بين الأمرين » - كه از امام صادق عليه السّلام روايت شده - كوشش به عمل آمده و مبانى كلامى شيعه ، در مسألهء جبر و تفويض ، بيان شده است . « 6 »\r\nامام عليه السّلام در بخشى از اين رساله ، دربارهء اين مسأله چنين فرموده‌اند :\r\n\r\n\r\n","description":"","footnote":"\r\n( 1 ) . التوحيد ، ص 101 ؛ الكافى ، ج 1 ، ص 102\r\n( 2 ) . همان\r\n( 3 ) . الكافى ، ج 1 ، ص 97 ؛ التوحيد ، ص 109\r\n( 4 ) . الكافى ، ج 1 ، ص 126\r\n( 5 ) . مسند الامام الهادى عليه السّلام ، صص 94 - 84\r\n( 6 ) . تحف العقول ، صص 338 - 356 ؛ مسند الامام الهادى عليه السّلام ، صص 213 - 198\r\n","page_name":" 520 ","page_number":520},
  {"content":"\r\n\r\nلكن نقول : إنّ اللّه جلّ و عزّ خلق الخلق بقدرته و ملّكهم استطاعة تعبّدهم بها ، فأمرهم و نهاهم بما أراد فقبل منهم اتّباع أمره و رضى بذلك لهم . و نهاهم عن معصيته و ذمّ من عصاه و عاقبه عليها و للّه الخيرة فى الأمر و النّهى يختار ما يريد و يأمر به و ينهى عمّا يكره و يعاقب عليه بالاستطاعة الّتي ملّكها عباده لاتّباع أمره و اجتناب معاصيه لأنّه ظاهر العدل و النّصفة و الحكمة البالغة . « 1 »\r\nما مىگوييم : خداى عزّ و جل آفريده‌هاى خود را به قدرت بىپايان آفريد و به آنها توانايى عبادت و بندگى داد . پس آنان را بدانچه مىخواست امر و از آنچه مىخواست نهى فرمود و از آنان ، پيروى از اوامرش را پذيرفت و به همين از آنان راضى شد و آنها را از نافرمانى خود بازداشت و بر مبناى آن ، نافرمانان را مورد بازخواست قرار داد . در امر و نهى ، حق انتخاب و اختيار با خداست . به آنچه مىخواهد امر و از آنچه اكراه دارد ، نهى كرده و بر اساس آن مؤاخذه مىفرمايد ، به خاطر آن كه به بندگان خود توانايى پيروى از اوامر و پرهيز از گناهان را عطا فرموده است ؛ زيرا او عدالت و انصاف و حكمت بالغه‌اش آشكار و غير قابل انكار است .\r\nبه دنبال آن از شبهاتى كه با استناد به ظواهر برخى از آيات در اثبات جبر استدلال شده ، پاسخ داده شده است .\r\nدر ميان رواياتى كه به عنوان احتجاجات امام هادى عليه السّلام نقل شده ، بيشترين رقم ، از آن روايات مسأله جبر و تفويض است . « 2 »\r\n\r\nامام هادى عليه السّلام و فرهنگ دعا و زيارت\r\nاين واقعيت را نبايد از نظر دور داشت كه شيعه از فرهنگ ادعيه و زيارات بسيار غنى برخوردار است ، به طورى كه هيچ يك از فرق اسلامى از اين مقدار ادعيه و زيارات ، بهره‌مند نيستند . اين نشان از چهرهء معنوى تشيع و عرفان شيعى است كه خلوص دينى و تزكيه نفس را در جامعهء تشيع قوّت مىبخشد .\r\nدعا جايگاه والايى در ميان امامان عليهم السّلام داشته و از برخى از آنان ادعيهء فراوانى\r\n\r\n\r\n","description":"","footnote":"\r\n( 1 ) . مسند الامام الهادى عليه السّلام ، ص 205\r\n( 2 ) . همان ، صص 227 - 198\r\n","page_name":" 521 ","page_number":521},
  {"content":"\r\n\r\nنقل شده است . « 1 » پيش از اين در شرح حال امام سجاد عليه السّلام نقش دعا را بيان كرديم . در كارنامهء امام هادى عليه السّلام نيز دعا و زيارت از نظر تربيت شيعيان و آشنا ساختن آنها با معارف شيعى ، نقش عمده‌اى ايفا كرده است . اين دعاها به جز راز و نياز با خدا ، به صورتهاى مختلف ، به پاره‌اى از مسائل سياسى - اجتماعى نيز اشاراتى دارد ؛ اشاراتى كه در حيات سياسى شيعه بسيار مؤثر بوده و به طور منظم ، مفاهيم خاصى را به جامعهء تشيع القا مىكرده است . اينك به چند نمونه از مسائل مطروحه در اين دعاها اشاره مىكنم :\r\n\r\n1 - ايجاد پيوند ميان مردم و اهل بيت عليهم السّلام\r\nافزون بر صلواتهاى مكرر بر محمد آل محمد عليهم السّلام - كه در اين دعاها و تقريبا تمامى ادعيهء ائمهء اهل بيت عليهم السّلام وجود دارد - نسبت به ارتباط محكم و ناگسستنى ميان امّت و آل محمد عليهم السّلام تأكيد خاصّى شده است . به عنوان نمونه ، قطعه‌اى از يك دعا را ملاحظه فرماييد :\r\nاللّهمّ فصلّ على محمّد و آله و لا تقطع بينى و بينهم فى الدّنيا و الآخرة و اجعل عملى بهم متقبّلا . « 2 »\r\nپروردگارا ! درود فرست بر محمد و آل محمّد عليهم السّلام و ارتباط ميان من و ايشان را در دنيا و آخرت قطع مفرما و اعمال مرا به خاطر ايشان قبول فرما .\r\n\r\n2 - تأكيد بر مقام و الا و رهبرى اهل بيت عليهم السّلام\r\nدر زياراتى كه از امام هادى عليه السّلام روايت شده ، به طور مكرر بر اين معنا تأكيد شده و اهل بيت رسول خدا عليهم السّلام به معناى خاص آن ، با تعبيرهايى همچون : « معدن الرّحمة ، خزّان العلم ، قادة الامم ، ساسة العباد ، امناء الرحمن ، ائمة الهدى ، ورثة الانبياء ، و حجج اللّه على\r\n\r\n\r\n","description":"","footnote":"\r\n( 1 ) . فهرستى از آثار دعايى شيعه را در مقدمهء كتاب نزهة الزاهد و نزهة العابد ( تهران ، نشر اهل قلم ، 1376 ) آورده‌ايم .\r\n( 2 ) . مصباح المتهجّد ، ص 239 ؛ مسند الامام الهادى عليه السّلام ، ص 187\r\n","page_name":" 522 ","page_number":522},
  {"content":"\r\n\r\nأهل الدنيا و الآخرة و الاولى » وصف شده‌اند ، « 1 » همچنين در همين زيارت ، خطاب به ائمه هدى عليهم السّلام آمده :\r\nأشهد أنّكم الائمّة الرّاشدون ، المهديّون المعصومون ، المكرّمون ، المقرّبون ، المتّقون ، الصّادقون ، المصطفون ، المطيعون للّه . . .\r\nگواهى مىدهم كه شما امامان مرشد ، هادى ، معصوم ، بزرگوار ، مقرب نزد خدا ، پرهيزگار ، راستگو ، برگزيده و مطيع خداوند هستيد .\r\nادامهء اين فقرات ، علاوه بر آن كه خصايص ائمه طاهرين عليهم السّلام را بيان كرده ، شيعيان را با تعريف دقيق امام و خصوصياتى كه بايد دارا باشد آشنا مىسازد .\r\n\r\n3 - تأكيد بر مكتب اهل بيت عليهم السّلام\r\nدر بخشى ديگر به شيعيان مىآموزد كه امامان خود را در جايگاهى بدانند . در شهادت نسبت به آنها ، مىگويد :\r\nو جاهدتم فى اللّه حقّ جهاده حتّى أعلنتم دعوته و بيّنتم فرائضه و أقمتم حدوده و نشرتم شرائع أحكامه و سننتم سنّته . . . و فصل الخطاب عندكم و آيات اللّه لديكم و عزائمه فيكم و نوره و برهانه عندكم و أمره إليكم . ( شهادت مىدهم ) كه شما آنگونه كه سزاوار بود جهاد كرديد ، تا آنجا كه دعوت خداوند را آشكار نموديد ، احكام الهى را روشن ساخته ، حدود الهى را اقامه كرديد ، شريعت الهى را نشر داديد و سنتهاى خداوندى را استوار نموديد . . . فصل الخطاب و آيات الهى نزد شماست ، استوانه‌هاى خداوند در ميان شماست ، چنان كه نور و برهان خداوند هم نزد شماست و امر خداوند به شما واگذار شده . بدين ترتيب از ديد امام ، معارف حقهء الهى را تنها در مكتب اهل بيت پيامبر عليهم السّلام مىتوان ياد گرفت . در اين صورت تنها كسانى بر حقّند كه پيروى از مكتب و تعليمات اين خاندان پاك كرده باشند و گرنه مارق و از جادّهء حق كنار افتاده‌اند ؛ فالرّاغب عنكم مارق و اللّازم لكم لاحق . « 2 »\r\n\r\n\r\n","description":"","footnote":"\r\n( 1 ) . كتاب من لا يحضره الفقيه ، ج 2 ، ص 60 ؛ عيون اخبار الرضا عليه السّلام ، ج 2 ، ص 272 ؛ تهذيب ، ج 6 ، ص 95 ؛ مسند الامام الهادى عليه السّلام ، ص 247\r\n( 2 ) . مسند الامام الهادى عليه السّلام ، ص 249\r\n","page_name":" 523 ","page_number":523},
  {"content":"\r\n\r\n\r\n4 - مبارزه با ظلم و ستم\r\nاز آشكارترين مفاهيم مقبول شيعه ، مبارزه با ستم است . اين مطلب به روشنى در دعاهاى رسيده از امام هادى عليه السّلام به چشم مىخورد . دعايى مانند « دعاء المظلوم على الظالم » به طور مستقل ، دعايى است كه از خداوند بر ضد ستم ستمكاران و جباران استمداد شده است . اين درست است كه در دعاى مذكور ، از ميان بردن ستم به خدا واگذار شده ، ولى در واقع ، مىتواند هدف از آن ، آگاه كردن مردم از وجود ستم و وجوه مختلف آن در جامعه باشد كه اين خود قدم اساسى براى از ميان بردن آن است . اين دعا به دنبال ستم و اهانتى كه از طرف متوكل نسبت به امام عليه السّلام روا داشته شد ، از سوى آن حضرت انشا شد كه آشكارا جنبهء سياسى دارد . متن دعا ذيلا از نظر خواننده محترم مىگذرد .\r\nفها أنا ذا يا سيّدى مستضعف في يديه مستضام تحت سلطانه مستذلّ بعنائه مغلوب مبغىّ علىّ مغضوب و جل خائف مروّع مقهور . . . فأسئلك يا ناصر المظلوم المبغىّ عليه إجابة دعوتى ، فصلّ على محمّد و آل محمّد و خذه من مأمنه أخذ عزيز مقتدر و افجأه في غفلته مفاجئة مليك منتصر و اسلبه نعمته و سلطانه و افضض عنه جموعه و أعوانه و مزّق ملكه كلّ ممزّق . . .\r\nو اقصمه يا قاصم الجبابرة و اهلكه يا مهلك القرون و ابره يا مبير الأمم الظّالمة و اخذله يا خاذل الفئات الباغية . . . « 1 »\r\n\r\nامام هادى و شيعيان غالى\r\nمشكلات درونى شيعه كمتر از مشكلاتى نبود كه از خارج و به وسيلهء دشمنان بر آنان وارد مىشد . به ويژه كه مشكلات درونى در افزايش مشكلات خارجى تأثير مستقيم داشت . به همين جهت ، امامان شيعه عليهم السّلام به هر شكلى بود سعى داشتند تا دامن تشيع را از لوث غلوّ پاك كرده و غلات را از خود طرد نمايند و بدين وسيله راهى براى حل مشكلات درونى خود پيدا كنند . اما غلات ، به منظور سودجويى و يا به دليل كج\r\n\r\n\r\n","description":"","footnote":"\r\n( 1 ) . مسند الامام الهادى عليه السّلام ، صص 190 - 189\r\n","page_name":" 524 ","page_number":524},
  {"content":"\r\n\r\nفكرى ، خود را منتسب به ائمه شيعه عليهم السّلام كرده و مخالفتهاى ائمه با خود را نوعى تقيّه قلمداد مىكردند ؛ آن چنان كه در بلاد دور دست كه شيعيان از علم و فقه و فرهنگ شيعى رشد يافته‌اى برخوردار نبودند ، عده‌اى فريب غاليان را خورده و از نظر عقيدتى به انحراف كشانده مىشدند . اين جريان در بدنام ساختن شيعيان نزد فرق ديگر بسيار مؤثر مىافتاد .\r\nامام هادى عليه السّلام در ادامهء فعاليت امامان پيشين ، با غاليان درگير شد ؛ زيرا در ميان اصحاب او نيز افرادى از غاليان وجود داشتند . احمد بن محمد بن عيسى يكى از شيعيان دانشمند و معتدل كه سخت به ائمه طاهرين عليهم السّلام دل بسته و با هر گونه غلوّى در دين مخالف بود ، نقل كرده كه طى نامه‌اى از امام هادى عليه السّلام سؤال شد : احاديثى را به شما و پدرانتان نسبت مىدهند كه دلها از شنيدن آن مشمئز است و بدان دليل كه اين احاديث از پدران بزرگوار شما نقل مىشود ، جرأت ردّ آن را به خود نمىدهيم ؛ آنگاه ادامه مىدهد : على بن حسكه و قاسم يقطينى كه خود را از موالى و منسوبان شما معرفى مىكنند نقل مىكنند كه در آيهء  إِنَّ الصَّلاةَ تَنْهى عَنِ الْفَحْشاءِ وَ الْمُنْكَرِ ،  « 1 » فحشا و منكر اشاره به شخصى است كه اهل ركوع و سجود نبوده است . همين‌طور منظور از زكات مردى مشخص است نه پرداخت مبلغى درهم و دينار ، و امورى از فرائض و سنن و معاصى را بر همين منوال تأويل مىكنند . اگر مصلحت مىدانيد اين امر را براى ما روشن فرماييد و به پيروانتان منّت گذاشته ، آنها را از منجلاب اين چنين تأويلات انحراف‌آميز نجات دهيد . آن حضرت در جواب نوشتند :\r\nليس هذا من ديننا فاعتزله . « 2 »\r\nاين گونه تأويلات از دين ما نيست از آن بپرهيزيد .\r\nمانند همين نامه از ابراهيم بن شيبه و سهل بن زياد نيز روايت شده است ، به طورى كه جواب امام در پاسخ يكى از آنها بسيار مفصل بوده و در آن علاوه بر رد محمد بن حسكه و انكار ولايت و وابستگى او به خاندان رسالت ، سخنان وى را باطل شمرده و شيعيان خود را به اجتناب از آنها امر فرموده است . حتى از آنها خواسته به هر\r\n\r\n\r\n","description":"","footnote":"\r\n( 1 ) . عنكبوت ( 29 ) : 45\r\n( 2 ) . رجال كشى ، ص 517\r\n","page_name":" 525 ","page_number":525},
  {"content":"\r\n\r\nكدام از اين دو نفر كه دسترسى پيدا كرديد ، بىدرنگ به قتلشان اقدام كنيد . « 1 » در روايت ديگرى محمد بن حسكه و قاسم يقطينى از سوى امام مورد لعن و نفرين قرار گرفته‌اند . « 2 »\r\nعلى بن حسكه استاد قاسم شعرانى يقطينى بوده كه او نيز از بزرگان غلات و مطرود ائمه طاهرين عليه السّلام است . « 3 » حسن بن محمد بن باباى قمى و محمد بن موسى شريقى نيز از شاگردان على بن حسكه بوده‌اند . از كسانى كه مورد لعن امام هادى عليه السّلام قرار گرفته‌اند ، محمد بن نصير نميرى و فارس بن حاتم قزوينى بودند . امام ضمن نامه‌اى كه در آن از ابن باباى قمى بيزارى جسته‌اند فرمودند : او - ابن بابا - گمان برده كه من او را به نبوّت برانگيخته‌ام و او باب من است . سپس خطاب به شيعيان مىفرمايد :\r\nاگر توانستيد او را بكشيد . « 4 »\r\nمحمد بن نصير نميرى كه ادعاى نبوت مىكرد ، رئيس فرقه نميريه و يا نصيريه بوده است . گفته شده است كه او معتقد به تناسخ و ربوبيت امام هادى عليه السّلام و همچنين معتقد به جواز نكاح با محارم و ازدواج مرد با مرد بوده و ادعا داشت كه از طرف امام هادى عليه السّلام به نبوت مبعوث شده است ؛ محمد بن موسى بن حسن بن فرات نيز او را پشتيبانى مىكرده است . پيروان محمد بن نصير كه نصيريه خوانده شده‌اند ، از مشهورترين فرقه‌هاى غالى بوده‌اند كه خود به چند گروه تقسيم مىشدند . « 5 »\r\nاز ديگر غاليان اين دوره عباس بن صدقه ، ابو العباس طرفانى ( طبرانى ) و ابو عبد اللّه كندى معروف به شاه رئيس بود كه همه از بزرگان غلات بوده‌اند . « 6 »\r\nامام هادى عليه السّلام دستور داد فارس بن حاتم دستور را تكذيب و هتك نمايند و دربارهء اختلافى كه ميان فارس بن حاتم و على بن جعفر پيدا شده بود ، جانب على بن جعفر را گرفته و ابن حاتم را رد و طرد كرد . همچنين دستور قتل ابن حاتم را صادر نمود و براى قاتل وى سعادت اخروى و بهشت را تضمين كرد . سرانجام شخصى از\r\n\r\n\r\n","description":"","footnote":"\r\n( 1 ) . همان\r\n( 2 ) . همان ، ص 519 - 518\r\n( 3 ) . همان ، ص 518\r\n( 4 ) . همان ، صص 521 - 520\r\n( 5 ) . رجال كشى ، ص 521 ؛ فرق الشيعة ، ص 93 ؛ المقالات و الفرق ، صص 101 - 100 و نك : ابن ابى الحديد ، ج 2 ، ص 309 ؛ الغيبه ، ص 259\r\n( 6 ) . رجال كشى ، ص 522\r\n","page_name":" 526 ","page_number":526},
  {"content":"\r\n\r\nشيعيان به نام جنيد پس از كسب اجازه شفاهى از امام ، ابن حاتم را به قتل رساند .\r\nروايات زيادى كه دربارهء ابن حاتم در رجال كشى آمده ، وجود خطر بزرگى از جانب او را كه موجوديت شيعه را تهديد مىكرده ، نشان مىدهد . شيعيان مكرر دربارهء او از امام هادى عليه السّلام پرسشهايى كرده و امام در جواب تمامى اين پرسشها از وى بيزارى مىجستند . « 1 »\r\nسرى بن سلامه نامهء ديگرى را دربارهء غاليان و فساد آنها به امام هادى عليه السّلام فرستاد كه امام در جواب آن ، شيعيان را دعا فرمود و آنها را به ثبات قدم و مقاومت در برابر غلات دعوت كرد . « 2 »\r\nاز ديگر غاليانى كه خود را از اصحاب امام هادى عليه السّلام قلمداد مىكرد ، احمد بن محمد سيارى است ، « 3 » كه بيشتر علماى رجال او را غالى و فاسد المذهب دانسته‌اند . « 4 » كتاب القراءات او از مصادر اصلى رواياتى است كه در تحريف قرآن توسط برخى از افراد نادان به آن ، استدلال شده است . « 5 » به ويژه كه امام هادى عليه السّلام خود به سلامت قرآن از تحريف و دست‌نخوردگى آن از نظر كليهء فرق اسلامى تأكيد ورزيده است :\r\nقد اجتمعت الامّة قاطبة لا اختلاف بينهم انّ القرآن حقّ لا ريب فيه عند جميع أهل الفرق . « 6 »\r\nحسين بن عبيد از ديگر غاليانى بود كه خود را از اصحاب امام هادى عليه السّلام مىدانست . احمد بن محمد بن عيساى قمى كه از عالمان ضد غلو شهر قم بود ، او را همراه جمعى ديگر به اتهام غلوّ از قم بيرون راند . چنان كه پيش از اين نيز متذكر شديم قمىها انديشهء ناب شيعى داشته و كوچكترين غلوّى را تحمّل نمىكردند . بدين سبب گاهى اشخاصى را كه حتى از غلات نبوده و گاه از مفوضه به شمار آمده و يا روايات\r\n\r\n\r\n","description":"","footnote":"\r\n( 1 ) . همان ، صص 528 - 522\r\n( 2 ) . حياة الامام الهادى عليه السّلام ، ص 336\r\n( 3 ) . مسند الامام الهادى عليه السّلام ، ص 323\r\n( 4 ) . رجال النجاشى ، ص 58 ؛ معجم رجال الحديث ، ج 2 ، ص 290\r\n( 5 ) . در اين باره نك : اكذوبة تحريف القرآن بين الشيعة و السنه ، تأليف نگارنده .\r\n( 6 ) . تحف العقول ، ص 338\r\n","page_name":" 527 ","page_number":527},
  {"content":"\r\n\r\nنقل شده توسط راويان غالى را روايت مىكردند ، تحمل نكرده از قم بيرون مىكردند .\r\nبه هر روى تكذيبها و طردهاى مكرر ائمه عليهم السّلام از غاليان سبب شد كه آنها رو به زوال گذارده و مهمترين سلاحشان كه انتساب و تمسك واهى به ائمه طاهرين عليهم السّلام بود از دست بدهند . با اين حال انديشه‌هاى غاليان تا قرنها باقى ماند و هنوز نيز مذاهبى در اين گوشه و آن گوشهء جهان اسلام يافت مىشود كه نسبتى با اين فرقه‌هاى گمراه دارند . افزون بر آن ، تأثيرهاى فكرى آنها در متون حديثى شيعه باقى مانده و گاه كسانى ، براى مسائلى كه سابقه‌اى در تشيع اصيل ندارد ، به آنها استناد مىكنند .\r\nفتح بن يزيد جرجانى ضمن روايت مفصلى از امام هادى عليه السّلام اعتراف مىكند كه او بر اين باور بود كه امام نيازى به خوردن و آشاميدن ندارد ؛ زيرا با مقام امامت سازگار نيست ؛ و امام هادى عليه السّلام خطاب به وى فرمود :\r\nاى فتح بن يزيد ! حتى پيامبران كه اسوهء ما هستند مىخورند و مىآشامند و در بازارها راه مىروند و هر جسمى اين چنين است ، جز خدا كه جسم را جسميت بخشيده است . « 1 »\r\n\r\nامام هادى عليه السّلام و خلق قرآن\r\nاز مهمترين بحثهايى كه در آغاز قرن سوم ، دنياى تسنّن را به خود مشغول داشته ، جدال بر سر مسألهء حدوث و قدم قرآن بود كه خود موجب پيدايش فرقه‌ها و گروههايى در ميان آنها شد . اولين كسى كه اين مسأله را مطرح كرد ، احمد بن ابى دؤاد بود . « 2 » پس آن مأمون و به دنبال وى معتصم آن را دنبال كرده و سخت كوشيدند تا علما و محدثان را بر قبول مسألهء خلق قرآن وادارند . اين فشار بر علما در تاريخ به عنوان « محنة القرآن » شهرت يافته كه كسانى چون احمد بن حنبل سخت در آن درگير بودند . وى در رأس اهل حديث اعتقاد به قديم بودن قرآن داشت و در اين باره تحت فشارها و اهانتهاى حكومت عباسى قرار گرفت و حتى به دستور آنها ، ضربه‌هاى\r\n\r\n\r\n","description":"","footnote":"\r\n( 1 ) . كشف الغمه ، ج 2 ، ص 338 ؛ و نك : تنقيح المقال ، ج 3 ، ص 3\r\n( 2 ) . الطبقات السنية فى تراجم الحنفية ، ( رياض ، 1983 م ) ، ج 1 ، ص 29\r\n","page_name":" 528 ","page_number":528},
  {"content":"\r\n\r\nشلاق را هم تحمل كرد .\r\nبا گذشت دوران مأمون و معتصم ، متوكل جانب ابن حنبل را گرفت و اين بار اعتقاد به قديم بودن قرآن بر ديگران تحميل شد . افزون بر آن ، دولت متوكل ، به ترويج مذهب اهل حديث با تعريفى كه ابن حنبل برايش درست كرده بود ، پرداخت و مذاهب ديگر را به عنوان « بدعت » انكار كرد . درست در همين دوره بود كه عنوان « سنى » به اهل حديث داده شد و ديگران اهل « بدعت » خوانده شدند .\r\nنكتهء جالب آن است كه مسألهء خلق يا قديم بودن قرآن چندان در ميان شيعيان انعكاسى نداشت . دليل آن نيز اين بود كه طرح اصل مسأله ، امرى نابخردانه و بىمعنا بود .\r\nتا آنجا كه مىدانيم در روايات اهل بيت و سخنان اصحاب ائمه هدى عليهم السّلام بحثى در اين زمينه به ميان نيامده و شيعيان دربارهء آن سكوت اختيار كرده‌اند . در حال حاضر نامه‌اى از امام هادى عليه السّلام در دست است كه طى آن به يكى از شيعيان خود دستور مىدهد در اين زمينه اظهار نظر نكرده و جانب هيچ يك از دو نظر ؛ حدوث يا قدم قرآن را نگيرد . آن حضرت در نامه خود چنين نوشته‌اند :\r\nبسم الله الرحمن الرحيم ، عصمنا الله و ايّاك من الفتنة ، فإن يفعل فقد أعظم بها نعمة و إن لا يفعل فهى الهلكة ؛ نحن نرى أنّ الجدال فى القرآن بدعة ، اشترك فيها السائل و المجيب ، فيتعاطى السائل ما ليس له ، و يتكلّف المجيب ما ليس عليه ، و ليس الخالق إلّا اللّه عزّ و جلّ ، و ما سواه مخلوق ، و القرآن كلام الله ، لا تجعل له اسما من عندك فتكون من الظالمين ، جعلنا الله و إيّاك من الذين يخشون ربّهم بالغيب و هم من السّاعة مشفقون . « 1 »\r\nخداوند ما و تو را از ابتلاى در فتنه بر حذر دارد ! اگر خود را از آن دو نگاه دارى ، نعمتى را بزرگ داشته‌اى و گرنه به هلاكت خواهى افتاد .\r\nبه عقيدهء ما جدال و گفتگو دربارهء قرآن بدعت است و در گناه و مسئوليت آثار زشت ناشى از آن ، سؤال‌كننده و جواب دهنده هر دو شريكند ؛ زيرا سؤال‌كننده بىجهت دربارهء آنچه كه بر عهده‌اش نيست مىپرسد و جواب دهنده را بدون هيچ\r\n\r\n\r\n","description":"","footnote":"\r\n( 1 ) . التوحيد ، ص 224 ؛ أمالى الصدوق ، ص 438 ؛ بحار الانوار ، ج 92 ، ص 118\r\n","page_name":" 529 ","page_number":529},
  {"content":"\r\n\r\nدليلى دربارهء چيزى كه به پاسخش مكلف نيست به زحمت مىاندازد . آفريننده‌اى جز خدا نيست و غير او ، همه آفريدگان او هستند ؛ قرآن كلام خدا است ؛ از پيش خود اسمى بر آن نپذير كه در اين صورت از ستمگران خواهى بود . خداوند ما و شما را از افرادى كه ايمان به غيب آورده و از خدا و روز جزا مىترسند قرار بدهد . « 1 »\r\nاين موضع‌گيرى ، سبب شد تا شيعيان گرفتار اين بحث بىحاصل نشوند .\r\n\r\nامام هادى عليه السّلام و شيعيان او در ايران\r\nبيشتر شيعيان در قرن نخست از شهر كوفه بودند . اين مطلب با مراجعه به كتب رجالى شيعه به خوبى به دست مىآيد ؛ زيرا ملقب شدن اين افراد به كوفى ، بهترين ملاك براى شناخت نكته‌اى است كه به آن اشاره كرديم .\r\nاز دوران امام باقر و امام صادق عليهما السّلام به اين طرف ، لقب « قمى » در آخر اسم شمارى از اصحاب ائمه به چشم مىخورد . اينها اشعرىهاى عرب تبارى بودند كه در قم مىزيستند . « 2 »\r\nدر زمان امام هادى عليه السّلام قم مهمترين مركز تجمّع شيعيان ايران بود و روابط محكمى ميان شيعيان اين شهر و ائمه طاهرين عليهم السّلام وجود داشت . اين نكته را نبايد فراموش كرد كه درست همان اندازه كه ميان شيعيان كوفه گرايشات انحرافى و غلوّآميز رواج داشت ، در قم اعتدال و بينش ضد غلوّ حاكم بود . شيعيان اين ديار ، اصرار و ابرام فراوانى در اين مسأله از خود نشان مىدادند . پيش از اين ، از نامهء قمىها به امام هادى عليه السّلام دربارهء غلو سخن گفتيم و اشاره به سختگيرى آنها دربارهء غاليان و يا راويانى كه سخت‌گيرى در نقل از غاليان نداشتند كرديم .\r\nدر كنار قم ، دو شهر آبه يا آوه و كاشان نيز تحت تأثير تعليمات شيعى قرار داشته و از بينش شيعى مردم قم پيروى مىكردند . در پاره‌اى روايات از محمد بن على\r\n\r\n\r\n","description":"","footnote":"\r\n( 1 ) . متشابه القرآن و مختلفه ، ج 1 ، ص 61 ، و در همين صفحه روايتى از امام سجاد عليه السّلام نقل شده كه آن حضرت فرمود : قرآن نه خالق است و نه مخلوق ، بلكه كلام خداوند خالق است .\r\n( 2 ) . نك : تاريخ تشيع در ايران ، ج 1 ، بحث : قم پايگاه تشيع در ايران .\r\n","page_name":" 530 ","page_number":530},
  {"content":"\r\n\r\nكاشانى نام برده شده كه در باب توحيد از امام هادى عليه السّلام سؤالى كرده است . « 1 »\r\nمردم قم ، رابطهء مالى نيز با امام هادى عليه السّلام داشته‌اند . در اين زمينه ، از محمد بن داود قمى و محمد طلحى ياد شده است كه از قم و بلاد تابع آن ، اموال و اخبار در بارهء وضعيت آن سامان به امام مىرسانيدند . « 2 » چنان كه يكى از اتهامات آن حضرت اين بود كه اموالى از طرف مردم قم براى او فرستاده مىشود . « 3 »\r\nمردم قم و آوه ، همچنين براى زيارت مرقد مطهر امام رضا عليه السّلام به مشهد الرضا عليه السّلام مسافرت مىكردند و امام هادى عليه السّلام نيز آنها را در قبال اين عمل « مغفور لهم » وصف كرده‌اند . « 4 »\r\nمردم شيعهء ديگر شهرهاى ايران نيز ، چنين رابطه‌اى را با امامان عليهم السّلام داشتند . اين در حالى بود كه بيشتر شهرهاى ايران ، به دليل نفوذ قهرآميز امويان و عباسيان ، گرايشات سنى داشتند و شيعه در اقليت بود .\r\nصالح معروف به ابو مقاتل ديلمى ، يكى ديگر از اصحاب امام هادى عليه السّلام بود كه كتابى روايى و كلامى دربارهء مسألهء امامت تأليف كرد . « 5 » ديلم از اواخر قرن دوم هجرى ، شيعيان زيادى را در آغوش خود داشت . افزون بر آن ، كسانى از مهاجران ديلمى در عراق نيز به مذهب تشيع گرويده بودند . لقبهاى شهرى كه نسبتهاى محلى اصحاب امام هادى عليه السّلام را مشخص مىكند ، تا حدودى مىتواند نشان از مراكز و اقامتگاههاى شيعيان باشد ؛ به عنوان نمونه مىتوان از بشر بن بشار نيشابورى ، فتح بن يزيد جرجانى ، احمد بن اسحاق رازى ، حسين بن سعيد اهوازى ، حمدان بن اسحاق خراسانى و على بن ابراهيم طالقانى ياد كرد كه در شهرهاى مختلف ايران مىزيسته‌اند . جرجان « 6 » و نيشابور « 7 » در پرتو فعاليتهاى روزافزون شيعيان ، به مرور ، به\r\n\r\n\r\n","description":"","footnote":"\r\n( 1 ) . الكافى ، ج 1 ، ص 102 ؛ التوحيد صدوق ، ص 101\r\n( 2 ) . مشارق الأنوار ، ص 100 ؛ مسند الإمام الهادى ، ص 45\r\n( 3 ) . امالى طوسى ، ج 1 ، ص 282 ؛ مناقب ابن شهر آشوب ، ج 2 ، ص 451 ؛ مسند الامام الهادى عليه السّلام ، ص 37\r\n( 4 ) . عيون اخبار الرضا عليه السّلام ، ج 2 ، ص 260\r\n( 5 ) . مسند الامام الهادى عليه السّلام ، ص 317 ؛ تنقيح المقال ، ج 2 ، ص 90\r\n( 6 ) . احسن التقاسيم ، صص 315 ، 358 ، 361 ، 371\r\n( 7 ) . همان ، ص 366\r\n","page_name":" 531 ","page_number":531},
  {"content":"\r\n\r\nصورت مراكز نفوذ شيعه در قرن چهارم در آمد .\r\nشواهد ديگرى حاكى از آن است كه در قزوين نيز كسانى از اصحاب امام هادى عليه السّلام ساكن بوده‌اند . « 1 »\r\nاصفهان كه شايع بود اهالى آن سنّيان متعصب حنبلى هستند - و بخش عمده‌اى نيز چنين بود - گاه شيعيانى از اصحاب امام هادى عليه السّلام را در خود داشت كه از آن جمله بايد به ابراهيم بن شيبه اصفهانى اشاره كرد . وى گرچه كاشانى بوده ، ولى به احتمال مدتى طولانى در اصفهان مىزيسته كه ملقب به « اصفهانى » شده است . عكس اين مطلب نيز صادق است . چنان كه على بن محمد كاشانى كه از اصحاب امام هادى عليه السّلام ، است اصلا اصفهانى بوده است . « 2 » در روايتى از عبد الرحمن نامى ، نام برده شده كه از مردم اصفهان بوده و تحت تأثير كرامتى كه در سامرّاء از امام هادى عليه السّلام ديده به مذهب شيعه در آمده است . « 3 »\r\nدر اصفهان قرن چهارم كسانى كه امير مؤمنان على عليه السّلام را بيشتر از مال و جان و خانواده خود دوست مىداشتند ، فراوان بودند . « 4 »\r\nروايت ديگرى حاوى نامه‌اى از امام هادى عليه السّلام به وكيل خود در همدان است كه طى آن چنين فرموده : من سفارش شما را به دوستداران خود در همدان كرده‌ام . « 5 »\r\n\r\n\r\n","description":"","footnote":"\r\n( 1 ) . رجال كشى ، ص 526\r\n( 2 ) . مسند الامام الهادى عليه السّلام ، ص 352\r\n( 3 ) . بحار الأنوار ، ج 50 ، ص 141 ؛ مسند الإمام الهادى ، ص 123\r\n( 4 ) . مختصر تاريخ دمشق ، ج 10 ، ص 104\r\n( 5 ) . رجال كشى ، ص 610\r\n","page_name":" 532 ","page_number":532},
  {"content":"\r\n\r\n\r\nامام عسكرى عليه السّلام\r\n\r\n","description":"","footnote":"","page_name":" 533 ","page_number":533},
  {"content":"\r\n . \r\n","description":"","footnote":"","page_name":" 534 ","page_number":534},
  {"content":"\r\n\r\nابو عثمان عمرو بن بحر الجاحظ :\r\nو من الذي يعدّ من قريش او من غيرهم ما يعدّه الطالبيين عشرة فى نسق ، كلّ واحد منهم عالم زاهد ناسك شجاع جواد طاهر زاك ، فمنهم خلفاء ، و منهم مرشحون : ابن ابن ابن ابن ، هكذا الى عشرة ؛ و هم الحسن بن على بن محمد بن على بن موسى بن جعفر بن محمد بن على بن الحسين بن على عليهم السلام ، و هذا لم يتفق لبيت من بيوت العرب و لا من بيوت العجم .\r\nشرح نهج البلاغه ، ابن ابى الحديد ، ج 15 ، ص 278\r\nامام حسن عسكرى عليه السّلام\r\nامام حسن بن على عسكرى عليهما السّلام يازدهمين امام شيعيان است . بنا به روايت مورخان ، آن حضرت در ربيع الثانى - روز دهم « 1 » يا هشتم « 2 » يا چهارم « 3 » - سال 232 - به نقل خطيب « 4 » 231 - چشم به جهان گشود و 28 سال زندگى كرد . « 5 » ابن خلّكان تولد ايشان را روز پنجشنبه يكى از ماه‌هاى سال 231 دانسته و قول ديگرى را نيز كه ششم ربيع الآخر سال 232 مىباشد ، نقل كرده است . « 6 » مسعودى سن آن حضرت را به هنگام شهادت 29 سال دانسته است . « 7 » بنابراين او بايد تولد آن حضرت در سال 231 را معتبر بداند .\r\n\r\n\r\n","description":"","footnote":"\r\n( 1 ) . مسار الشيعة ، ص 30\r\n( 2 ) . اعلام الورى ، ص 367\r\n( 3 ) . مصباح كفعمى ، ص 530\r\n( 4 ) . تاريخ بغداد ، ج 12 ، ص 57\r\n( 5 ) . كافى ، ج 1 ، ص 503 .\r\n( 6 ) . وفيات الاعيان ، ج 2 ، ص 94 ؛ الائمة الاثنى عشر ، ابن طولون ، ص 113 .\r\n( 7 ) . مروج الذهب ، ص 4 ، ص 112 .\r\n","page_name":" 535 ","page_number":535},
  {"content":"\r\n\r\nنيز اتفاقى مورخان است كه رحلت امام عسكرى عليه السّلام در هشتم ربيع الاول از سال 260 اتفاق افتاده است ؛ « 1 » گرچه برخى جمادى الاولى آن سال نيز به عنوان قولى ديگر نقل كرده‌اند . « 2 » از آنجا كه رحلت امام هادى عليه السّلام در سال 254 رخ داده ، طبعا دوران امامت حضرت عسكرى عليه السّلام طبق روايت شيخ مفيد ، شش سال « 3 » و بر اساس گفتهء سعد بن عبد الله پنج سال و هشت ماه بوده است . « 4 »\r\nدربارهء نام مادر آن حضرت كه ام ولد بوده ، گزارشهاى مختلفى وجود دارد . در برخى از مصادر ، نام آن بانو ، « حديث » يا « حديثه » آمده و برخى ديگر نامش را « سوسن » « 5 » و عسفان « 6 » ياد كرده‌اند . صاحب « عيون المعجزات » نام صحيح او را « سليل » دانسته و با عبارت « كانت من العارفات الصالحات » وى را ستوده است . « 7 »\r\nالقاب خود آن بزرگوار را « الصّامت » ، « الهادى » ، « الرّفيق » ، « الزّكى » و « النّقى » ذكر كرده‌اند ؛ برخى از مورخان لقب « الخالص » را هم بر القاب آن حضرت افزوده‌اند .\r\n« ابن الرضا » عنوانى است كه امام جواد و امام عسكرى عليهما السّلام هر دو به آن شهرت يافته‌اند . « 8 »\r\nچنان كه امام هادى عليه السّلام و امام عسكرى عليه السّلام به لقب عسكريين معروف شده‌اند .\r\nگفتنى است كه عسكر عنوان نامشهورى براى سامرا بوده است .\r\nنقش انگشترى امام عسكرى عليه السّلام به دو صورت « سبحان من له مقاليد السّماوات و الارض » « 9 » و « إنّ الله شهيد » ذكر شده است . « 10 »\r\nاحمد بن عبيد الله بن خاقان مشخصات ظاهرى آن بزرگوار را چنين وصف كرده است : داراى چشمانى سياه ، قامتى نيكو ، صورتى زيبا و بدنى موزون . « 11 »\r\n\r\n\r\n","description":"","footnote":"\r\n( 1 ) . الارشاد ، ص 335 ؛ المقالات و الفرق ، ص 102 ؛ نور الابصار ، ص 168 ؛ الكافى ، ج 1 ، ص 503 . نك :\r\nتواريخ النبى و الآل ، ص 75\r\n( 2 ) . وفيات الاعيان ، ج 2 ، ص 94\r\n( 3 ) . الارشاد ، ص 335\r\n( 4 ) . المقالات و الفرق ، ص 102 .\r\n( 5 ) . كافى ، ج 1 ، ص 503 ؛ كمال الدين ، ج 2 ، ص 249 ؛ فصول المهمه ، ص 284 ؛ كشف الغمّه ، ج 2 ، ص 402 ؛ نور الابصار ، ص 166 .\r\n( 6 ) . فرق الشيعة ، ص 105\r\n( 7 ) . بحار الانوار ، ج 50 ، ص 238\r\n( 8 ) . مناقب ابن شهر آشوب ، ج 4 ، ص 421 ؛ بحار الانوار ، ج 50 ، ص 236 ؛ نور الابصار ، ص 166\r\n( 9 ) . نور الابصار ، ص 166\r\n( 10 ) . بحار الانوار ، ج 50 ، ص 238\r\n( 11 ) . كمال الدين ، ج 1 ، ص 40\r\n","page_name":" 536 ","page_number":536},
  {"content":"\r\n\r\n\r\nامامت آن حضرت\r\nبا رحلت امام هادى عليه السّلام در سال 254 و به تنصيص آن حضرت ، فرزندش امام عسكرى عليه السّلام به سمت امامت شيعيان اثنى عشرى منصوب گرديد . رواياتى كه در وصيت و تنصيص امام هادى عليه السّلام دربارهء امامت فرزندش وارد شده ، در بسيارى از كتب حديث و تاريخ شيعه ، فراوان به چشم مىخورد . « 1 » طبعا با توجه به اين وصيت و تنصيص امام هادى عليه السّلام ، كه از نظر شيعيان نشانهء صحت امامت امام بعدى است ، آنان امام حسن عسكرى عليه السّلام را به امامت پذيرفتند . يكپارچگى شيعيان ، به جز شمارى اندك ، خود دليلى بر مقبوليت اين امر در جامعهء شيعه در آن روزگار است .\r\nبنا به نقل سعد بن عبد الله جز عده‌اى كه به امامت محمد بن على ( كه در زمان حيات پدرش امام هادى عليه السّلام وفات كرد ) گرويدند و تعداد انگشت شمارى كه جعفر بن على را امام خود دانستند ، اكثريت ياران امام هادى عليه السّلام به امامت حضرت عسكرى گردن نهادند . پيروان جعفر بن على « جعفريهء خلّص » لقب يافتند . « 2 » مسعودى ، جمهور شيعه را از پيروان امام عسكرى و فرزندش مىداند كه اين فرقه در تاريخ به « قطعيّه » معروف شده‌اند . « 3 » عنوان قطعيه اشاره به گروهى است كه نوعا نه به مهدويت امام رحلت كرده بلكه بر رحلت امام پيشين قطع كرده و امامت امام بعدى را پذيرفته‌اند .\r\nاين نام ، نخست بار در برابر واقفه كه پس از رحلت امام كاظم عليه السّلام پديد آمدند اطلاق شده است . ما دربارهء جعفر و پيروان وى در زندگى امام مهدى عليه السّلام سخن خواهيم گفت .\r\n\r\nامام عسكرى عليه السّلام در سامرا\r\nدر زندگى امام هادى عليه السّلام اشاره كرديم كه شيخ مفيد تاريخ نامهء متوكل به امام را براى آوردن وى به سامرا ، سال 243 ياد كرده است . « 4 » در حالى كه بر طبق روايت كافى ، « 5 » آن\r\n\r\n\r\n","description":"","footnote":"\r\n( 1 ) . نك : الغيبه ، طوسى ، ص 120 - 122 ؛ كشف الغمّه ، ج 2 ، صص 404 - 407 ؛ الارشاد ، ص 335 ؛ روضة الواعظين ، ص 247 ؛ بحار الانوار ، ج 50 ، صص 239 - 246\r\n( 2 ) . المقالات و الفرق ، ص 101\r\n( 3 ) . مروج الذهب ، ج 4 ، ص 112\r\n( 4 ) . الارشاد ، ص 334\r\n( 5 ) . الكافى ، ج 1 ، ص 419 ح 7\r\n","page_name":" 537 ","page_number":537},
  {"content":"\r\n\r\nتاريخ مربوط به زمانى است كه راوى متن نامه را از يحيى بن هرثمه گرفته است . در اصل امام ده سال پيش از آن به سامرا فراخوانده شد و همانگونه كه ابن خلكان نوشته ، امام هادى زمانى نزديك به بيست سال و نه ماه در سامرا به سر برد و به همين دليل همراه فرزندش « عسكرى » لقب يافته است . « 1 »\r\nآنچه مسلم است آوردن اين دو امام بزرگوار به « سامرا » - مركز خلافت عباسى در آن عصر - از جهاتى شبيه سياست مأمون در آوردن امام رضا عليه السّلام به خراسان بود ؛ زيرا در چنين شرايطى بود كه رفت و شد شيعيان با امام تحت كنترل در آمده و شناسايى شيعيان براى آنها ممكن مىشد . تصور عباسيان اين بود كه ممكن است امامان ، همانند ساير علويان ، با داشتن هوادارانى چند ، دست به قيام بزنند . حضور آنها در مركز خلافت مانع از چنين اقدامى مىشد .\r\nسالهايى كه امام در اين شهر مىزيست بجز چند نوبتى كه به زندان افتاد در صورت ظاهر همانند يك شهروند عادى زندگى مىكرد . طبعا رفتار وى به طور محتاطانه‌اى زير نظر حكومت قرار داشت . روشن است كه امام عسكرى عليه السّلام همانند ساير امامان ، در صورت داشتن اختيار و آزادى ، نه سامرا بلكه مدينه را براى زندگى انتخاب مىكردند . در واقع اقامت طولانى ايشان در سامرا جز نوعى بازداشت از طرف خليفه قابل توجيه نيست . اين مسأله به خصوص به علت وجود شبكه منظم و متشكل شيعيان كه از مدتها قبل شكل گرفته بود ، در نظر خليفه از اهميت فراوانى برخوردار بود و موجبات نگرانى مىشد و وحشت او را فراهم مىآورد ؛ چيزى كه مىبايست به نحوى كنترل مىشد .\r\nبه همين جهت از امام خواسته بودند حضور خود را در سامرا ، به طور مداوم به آگاهى حكومت برساند ؛ چنان كه طبق نقل يكى از خدمتكاران امام ، آن حضرت هر دوشنبه و پنجشنبه مجبور بود در دار الخلافه حاضر شود . « 2 » چنين حضورى ، گرچه در ظاهر نوعى احترام براى آن حضرت تلقى مىشد ، ولى در واقع تنها وسيله كنترل او از\r\n\r\n\r\n","description":"","footnote":"\r\n( 1 ) . وفيات الاعيان ، ج 2 ، ص 94 - 95 ؛ معجم البلدان ، ج 4 ، ص 134 ؛ الائمة الاثنى عشر ، ص 113\r\n( 2 ) . الغيبه ، طوسى ، ص 129 ، در بعضى نسخه‌ها « دار العامه » آمده كه گويا منظور همان « دار الخلافه » است .\r\n","page_name":" 538 ","page_number":538},
  {"content":"\r\n\r\nنظر خليفه بود .\r\nشيعيان براى ديدن امام مشكل داشتند ؛ آن گونه كه يك بار ، تنها موقعى كه خليفه براى ديدن « صاحب البصره » مىرفت ، و امام را نيز همراه خويش مىبرد ، اصحاب امام در طول راه خود را براى ديدن آن حضرت آماده مىكردند « 1 » از اين روايت به خوبى مىتوان فهميد كه در زندگى امام حد اقل دورانى وجود داشته كه امكان ديدار مستقيم با آن بزرگوار در خانه‌اش نبوده است .\r\nاسماعيل بن محمد مىگويد : براى طلب پول در سر راه آن حضرت نشستم و هنگام عبور امام تقاضاى كمك مالى از وى كردم . « 2 » ابو بكر فهفكى مىگويد : براى كارى - ديدن امام - از سامرا خارج شدم و در روز « موكب » در خيابان ابى قطيعة بن داود منتظر رسيدن امام شدم تا او را در حال حركت به دار العامه ملاقات كنم . « 3 »\r\nمحمد بن عبد العزيز بلخى نيز ، هنگام حركت امام به دار العامه ، در خيابان الغنم منتظر تشريف فرمايى آن حضرت بوده است . « 4 » محمد بن ربيع شيبانى مىگويد : به منظور ديدن امام ، در باب احمد بن خضيب نشسته بودم و او را در حال عبور ديدم . « 5 »\r\nعلى بن جعفر از حلبى نقل مىكند : در يكى از روزها كه قرار بود امام به دار الخلافه برود ما در عسكر به انتظار ديدار وى جمع شديم ؛ در اين حال از طرف آن حضرت توقيعى بدين مضمون به ما رسيد :\r\nألّا يسلمنّ علىّ أحد و لا يشير الىّ بيده و لا يؤمئ فإنّكم لا تؤمنون على أنفسكم . « 6 »\r\nكسى بر من سلام و حتى اشاره هم به طرف من نكند ؛ زيرا كه در امان نيستيد .\r\nاين روايت به خوبى نشان مىدهد كه دستگاه خلافت تا چه حد روابط امام با شيعيانش را زير نظر داشته و آن را كنترل مىكرده است . البته امام و شيعيانش در فرصتهاى گوناگونى همديگر را ملاقات مىكرده‌اند و سرپوشهايى نيز براى اين\r\n\r\n\r\n","description":"","footnote":"\r\n( 1 ) . الكافى ، ج 1 ، ص 509 ؛ الارشاد ، ص 387 ؛ اعلام الورى ، ص 370 ؛ كشف الغمه ، ج 2 ، ص 425 ؛ الخرائج و الجرائح ، ج 1 ، ص 444 ؛ الصراط المستقيم ، ج 2 ، ص 208\r\n( 2 ) . كشف الغمه ، ج 2 ، ص 413\r\n( 3 ) . الخرائج و الجرائح ، ج 1 ، ص 446\r\n( 4 ) . الخرائج و الجرائح ، ج 1 ، ص 447 ؛ در پاورقى از مستدرك ، ج 9 ، ص 72 ؛ اثبات الوصيه ، ص 243\r\n( 5 ) . كشف الغمه ، ج 2 ، ص 425 ؛ الخرائج و الجرائح ، ج 1 ، ص 445 ؛ بحار الانوار ، ج 50 ، ص 293\r\n( 6 ) . الخرائج و الجرائح ، ج 1 ، ص 439 ؛ الصراط المستقيم ، ج 1 ، ص 207\r\n","page_name":" 539 ","page_number":539},
  {"content":"\r\n\r\nتماسها وجود داشته است . يكى از بهترين راههاى ارتباطى شيعيان با امام ، مكاتبه بوده كه در مصادر نيز فراوان به آن بر مىخوريم .\r\n\r\nموقعيت امام عليه السّلام در سامرا\r\nامام عسكرى عليه السّلام اگر چه بسيار جوان بود ، ولى به دليل موقعيت بلند علمى و اخلاقى ، به ويژه رهبرى شيعيان و اعتقاد بىشائبه آنان به امام و احترام بىچون و چراى مردم از وى ، شهرت فراوانى پيدا كرده بود . نيز به دليل آن كه مورد توجه عام و خاص بود ، حاكميت عباسى جز در مواردى چند ، در ظاهر رفتار احترام‌آميزى از خود نسبت به آن حضرت نشان مىداد .\r\nروايتى طولانى كه در بسيارى از منابع نقل شده ، حاكى از اهميّت و عظمت موقعيت روزافزون امام در سامرا مىباشد . اينك به خاطر اهميت اين روايت به ذكر قسمتهايى از آن مىپردازيم :\r\nسعد بن عبد الله اشعرى از علماى معروف شيعه كه احتمالا به ملاقات امام عسكرى عليه السّلام نيز شرفياب شده « 1 » مىگويد :\r\nدر شعبان سال 278 - هيجده سال پس از رحلت امام عليه السّلام - در مجلس احمد بن عبيد الله بن خاقان « 2 » - كه آن روزها مسئوليت خراج قم را بر عهده داشت و به آل محمد و مردم قم نيز عداوت مىورزيد - نشسته بوديم . سخن از طالبيون ساكن سامرا و مذهب و موقعيت آنان در پيش حاكم به ميان آمد ، احمد گفت : من كسى از علويان را چون حسن بن على عسكرى عليه السّلام در سامرا نديده و نشنيده بودم كه اين چنين به وقار و عفاف و زيركى و بزرگ منشى در ميان اهل بيت خود شناخته شده و پيش سلطان و بنى هاشم محترم باشد ، چنان كه او را بر افراد مسن حتى امراء و وزراء و منشيان نيز برترى مىدادند . روزى من بالاى سر پدرم ايستاده بودم ؛ آن روز پدرم براى ديدار با مردم نشسته بود . يكى از حاجبان وارد شد و گفت : ابن الرضا در بيرون در ايستاده\r\n\r\n\r\n","description":"","footnote":"\r\n( 1 ) . رجال النجاشى ، ص 126\r\n( 2 ) . پدرش وزير معتمد عباسى بود . نك : كامل ابن اثير ، ج 7 ، ص 235\r\n","page_name":" 540 ","page_number":540},
  {"content":"\r\n\r\nاست . پدرم با صداى بلندى گفت : او را اجازه ورود بدهيد و آن حضرت وارد شد . . .\r\nوقتى پدرم او را ديد چند قدم به سوى او رفت ، كارى كه نديده بودم با كسى حتى امرا و ولات عهد انجام بدهد . وقتى به او نزديك شد ، دست به گردنش انداخت و صورت و پيشانى او را بوسيد . آنگاه دستش را گرفت و در جاى خود نشاند . پدرم خود روبروى او نشست و با وى به گفتگو پرداخت . در سخنان خود ، او را با كنيه - كه حاكى از احترام او بود - مورد خطاب قرار مىداد و مرتب مىگفت : پدر و مادرم فدايت . . .\r\nشب هنگام نزد پدرم رفتم . . . و از وى پرسيدم : پدر ! آن شخص كه امروز آن همه اجلال و احترامش نمودى ، چه كسى بود كه حتى پدر و مادرت را فداى او مىكردى ؟ گفت : او ابن الرضا ، امام رافضيان بود ؛ آنگاه ساكت شد . چند لحظه بعد سكوتش را شكست و ادامه داد : فرزندم اگر روزى خلافت از دست بنى عباس بيرون رود ، در ميان بنى هاشم ، جز او كسى شايستگى تصدى آن را ندارد . او به خاطر فضل ، صيانت نفس ، زهد ، عبادت و اخلاق نيكو سزاوار مقام خلافت است . اگر پدر او را ديده بودى مردى بود بزرگوار ، عاقل ، نيكوكار و فاضل . با شنيدن اين سخنان آتش خشم سر تا سر وجودم را فرا گرفت . در عين حال حس كنجكاويم براى شناختن او برانگيخته شد . از هر كس از بنى هاشم ، منشيان ، قضات ، فقها ، حتى مردم عادى كه درباره‌اش سؤال مىكردم او را در نزد آنان در نهايت جلالت و بزرگوارى و مقدم بر ساير افراد اهل بيت مىيافتم . همه مىگفتند : او امام رافضيان است . از آن پس اهميت وى پيش من رو به فزونى گذاشت ؛ زيرا دوست و دشمن او را به نيكى مىستودند . « 1 »\r\nاين روايت با توجه به راوى آن كه خود يكى از معاندان سر سخت اهل بيت بوده ، موقعيت اخلاقى و اجتماعى امام را در ميان عامه مردم و حتى خواص نشان مىدهد .\r\nخادم امام عسكرى عليه السّلام مىگويد : روزهايى كه امام به مقر خلافت مىرفت ، شور و شعف عجيبى در مردم پيدا مىشد . خيابانهاى مسير آن حضرت از جمعيتى كه سوار\r\n\r\n\r\n","description":"","footnote":"\r\n( 1 ) . بحار الانوار ، ج 50 ، ص 325 ؛ الكافى ، ج 1 ، ص 505 ؛ الغيبه ، طوسى ، صص 131 - 132 ؛ كمال الدين ، ج 1 ، ص 40 - 41 ؛ اعلام الورى ، صص 357 - 359 ؛ الارشاد ، ص 338 - 340 ؛ كشف الغمه ، ج 1 ، ص 407\r\n","page_name":" 541 ","page_number":541},
  {"content":"\r\n\r\nبر مركبهاى خود بودند ، پر مىشد . وقتى امام تشريف مىآوردند ، هياهو يك باره خاموش مىگشت . آن حضرت از ميان جمعيت گذشته و وارد مجلس مىشد . « 1 »\r\nطبيعى است كه بايد بيشترين اين افراد از شيعيانى باشند كه از مناطق دور و نزديك براى ديدن امام به سامرا مىآمدند ؛ هر چند ارادت ساير مردم نيست به فرزندان رسول خدا نيز آنها را براى ديدن امام تهييج كرده و سبب فزونى جمعيت مىشد .\r\n\r\nدورانهاى بازداشت امام\r\nهمان گونه كه اشاره شد جلب امام هادى به همراه امام عسكرى عليهما السّلام به سامرا به دستور متوكل عباسى ، خود به معناى زندانى كردن اين دو امام در آن شهر به منظور كنترل آنها و روابطشان با شيعيان بود . در مواردى در بازداشت اين پدر و فرزند ، سختگيرى بيشترى اعمال مىشد ؛ به ويژه هنگام پيدايش جريانات خاصى كه نوعى تهديد بر ضد حاكميت بود ، شخص امام با شمارى از ياران نزديكش به زندان مىافتاد .\r\nروايات زيادى دربارهء بازداشت امام عسكرى عليه السّلام وجود دارد كه البته از جهاتى با يكديگر ناسازگارند . علت اين امر ، افزون بر اين كه مىتواند اشاره به تعدّد بازداشت آن حضرت باشد ، اشتباه مردم در نام خلفا نيز هست . با گردآورى تمام گزارشهاى مربوط و مقايسه آنها با يكديگر ، اميد دست‌يابى به واقعيت امر بيشتر مىشود .\r\nخبرى دربارهء زندانى شدن آن حضرت در دوران مستعين ( 248 - 252 ) در دست است . صيمرى در كتاب « الاوصياء » نقل كرده است كه مستعين دستور بازداشت امام عسكرى عليه السّلام و آوردن وى به كوفه را به سعيد حاجب داد . ابو الهيثم بن سيابه ضمن نامه‌اى كه به امام نوشت ، از اين خبر اظهار نگرانى كرد . امام در جواب وى نوشتند :\r\nپس از سه روز فرجى حاصل خواهد شد . سه روز بعد ، مستعين خلع شد و خطر رفع گرديد . « 2 » اين خبر در منابع ديگر دربارهء معتز نقل شده است . دانسته است كه آغاز زمان امامت حضرت عسكرى عليه السّلام سال 254 بوده و شايد اين شاهدى بر نادرستى اين خبر\r\n\r\n\r\n","description":"","footnote":"\r\n( 1 ) . الغيبه ، طوسى ، ص 129\r\n( 2 ) . بحار الانوار ، ج 50 ، صص 3121 - 313 از مهج الدعوات ابن طاووس .\r\n","page_name":" 542 ","page_number":542},
  {"content":"\r\n\r\nدربارهء مستعين باشد . اربلى هم متوجه اين خطا شده و گفته است كه در خبر مزبور يا نام مستعين به غلط آمده و يا بايد مربوط به امام هادى عليه السّلام باشد . « 1 »\r\nمعتز كه از خلفاى سختگير عباسى بود در سال 252 به خلافت رسيد . گزارش شده است كه در همين سال شمارى از شيعيان ، از جمله ابو هاشم جعفرى در زندان بوده است . خطيب بغدادى از قول ابن عرفه علت بازداشت وى را چنين بيان مىكند :\r\nسخنانى از او شنيده شد كه سبب زندانى شدن وى گرديد . « 2 »\r\nدر روايتى كه شيخ طوسى نقل كرده ، بازداشت ابو هاشم مذكور با تنى چند از بنى هاشم و غير آنها به سبب كشته شدن عبد الله بن محمد عباسى بوده است . « 3 » مسئول اين زندان آن گونه كه در پاره‌اى از روايات آمده ، صالح بن وصيف بوده كه در سال 256 توسط موسى بن بغا كشته شده است . « 4 » در خبرى كه در اعلام الورى آمده ، ابو هاشم گفته است كه در سال 258 همراه شمارى از طالبيان در زندان معتز بوده است .\r\nاين تاريخ بايد اشتباه باشد ؛ زيرا معتز در سال 255 و نيز وصيف در سال 256 كشته شده‌اند . به احتمال قوى ، خبر مربوط به پس از سال 252 است كه در نقل خطيب و ديگران نيز اشاره به زندانى شدن ابو هاشم در آن سال شده است . « 5 »\r\nوى در اين خبر اشاره به آمدن امام عسكرى و برادرش جعفر به زندان كرده است . با توجه به شهادت امام هادى عليه السّلام در سال 254 و امامت فرزندش ، آمدن دو برادر به زندان بايد در سال 254 يا 255 باشد . در اين خبر آمده است كه حضرت با اشاره به يك مرد عجمى ( خ ل جمحى ) كه مدعى بود علوى است كرده ، فرمود : اگر اين مرد نبود مىگفتم پس از چه مدتى از اين زندان رها مىشويد ؛ زيرا او شما را زير نظر گرفته و حركاتتان را به خليفه گزارش مىكند . ابو هاشم مىگويد : روزى ما اين مرد را غافلگير كرده و كاغذى را كه در آن درباره تك تك ما گزارشهاى بدى براى خليفه\r\n\r\n\r\n","description":"","footnote":"\r\n( 1 ) . و نيز نك : مرآة العقول ، ج 6 ، ص 151\r\n( 2 ) . به نقل از قاموس الرجال ، ج 4 ، ص 59 . سمعانى به اشتباه 242 آورده است .\r\n( 3 ) . الغيبه ، طوسى ، ص 136 ؛ بحار الانوار ، ج 50 ، ص 306\r\n( 4 ) . الكامل ، ج 7 ، صص 218 - 219 ، 225\r\n( 5 ) . نك : بحار الانوار ، ج 50 ، صص 311 - 312 از اعلام الورى ، ص 354 . علامه متوجه اين اشتباه شده است .\r\n","page_name":" 543 ","page_number":543},
  {"content":"\r\n\r\nآماده كرده بود از لباسش درآورديم . « 1 »\r\nصالح بن وصيف از ايادى عباسيان كه حراست امام را در زندان بر عهده داشت ، از طرف برخى شخصيتهاى عباسى به سختگيرى بر آن حضرت و آزار وى تشويق مىشد كه در پاسخ آنها گفت :\r\nقد وكّلت به رجلين شرّ من قدرت عليه فقد صارا من العبادة و الصّلاة الى أمر عظيم .\r\nدو تن كه آنها را بدترين مردم مىدانستم بر او مأمور كردم ولى آنان چنان تحت تأثير امام عسكرى قرار گرفتند كه در عبادت و نماز به حد والايى رسيدند . « 2 »\r\nمداركى حاكى از آن است كه شخص امام در زندان به طور دائم روزه بوده‌اند . « 3 »\r\nافزون بر خبر بالا ، آمده است كه معتز به سعيد حاجب دستور داد تا امام را به كوفه بياورند اما سه روز بعد كشته شد . « 4 » اين مشابه خبرى است كه دربارهء زمان مستعين گذشت .\r\nخبرى هم دربارهء دوران مهتدى ( 255 - 256 ) موجود است . اين خليفه مدعى بود كه عمر بن عبد العزيز عباسيان است . « 5 » افزون بر آن در ميان عامه ، متهم بود كه معتزلى و قدرى شده و گويا همين امر در كشتن وى دخيل بوده است . « 6 » ابو هاشم جعفرى گفته است : در دوران مهتدى ، هنگامى كه در زندان بودم ، امام عسكرى عليه السّلام را به زندان آوردند . با كشته شدن مهتدى در سال 256 خدا جان او را از خطر مرگ رهانيد ؛ زيرا خليفه قصد كشتن آن حضرت را داشت . « 7 »\r\nچنان كه نقل شده امام عسكرى بار ديگر در خلافت معتمد عباسى ( 256 - 279 ) زندانى شدند . در روايتى آمده كه آن حضرت در سال 259 ق در زندان معتمد\r\n\r\n\r\n","description":"","footnote":"\r\n( 1 ) . نور الابصار ، ص 166 ؛ كشف الغمه ، ج 2 ، ص 432 ؛ بحار الانوار ، ج 50 ، ص 254 ؛ الخرائج و الجرائح ، ج 2 ، ص 182\r\n( 2 ) . الارشاد ، ص 334 ؛ كشف الغمه ، ج 2 ، ص 414 ؛ روضة الواعظين ، ص 248\r\n( 3 ) . نور الابصار ، ص 168 ؛ الفصول المهمه ، ص 286 ؛ الكافى ، ج 1 ، ص 512\r\n( 4 ) . كشف الغمه ، ج 2 ، ص 416 ؛ الخرائج و الجرائح ، ج 1 ، ص 451 ؛ بحار الانوار ج 50 ، ص 295\r\n( 5 ) . المنتظم ، ج 12 ، ص 83 ( حوادث سال 255 )\r\n( 6 ) . بحار الانوار ، ج 50 ، ص 313 از كتاب الأوصياء صيمرى به توسط مهج الدعوات .\r\n( 7 ) . بحار الانوار ، ج 50 ، ص 313 از مهج الدعوات ، ص 343 ؛ الغيبه ، طوسى ، ص 123\r\n","page_name":" 544 ","page_number":544},
  {"content":"\r\n\r\nعباسى بوده و على بن جرين زندانبان او بوده است . او در پاسخ معتمد كه دربارهء امام از وى سؤالاتى نموده ، چنين گفته است : همواره روزها روزه‌دار و شبها مشغول نماز است . « 1 »\r\nهمچنين صيمرى در كتاب « الاوصياء » روايت كرده كه گفت : من خود خط ابو محمد عسكرى عليه السّلام را هنگام خروج از زندان معتمد ديدم كه اين آيه را نوشته بود :\r\n يُرِيدُونَ لِيُطْفِؤُا نُورَ اللَّهِ بِأَفْواهِهِمْ وَ اللَّهُ مُتِمُّ نُورِهِ وَ لَوْ كَرِهَ الْكافِرُونَ .  « 2 »\r\nشيخ مفيد از محمد بن اسماعيل علوى چنين روايت كرده :\r\nامام عسكرى عليه السّلام نزد على بن اوتامش ( يا بارمش ) زندانى شد . اين مرد از دشمنان سرسخت آل ابى طالب بود . به وى دستور داده شد درباره امام هر چه مىتواند تند و سختگير باشد . اما وى با ديدن آن حضرت . . . در حالى از او جدا شد كه بيش از ديگران عظمت الهى آن حضرت را شناخته و از او ستايش مىكرد . « 3 »\r\nبه احتمال قريب به يقين اين زندان براى امام در سال 259 اتفاق افتاده است و شاهدى كه در درستى اين مطلب وجود دارد روايت ذيل است :\r\nكشّى در « رجال » آورده است : محمد بن ابراهيم سمرقندى گفت : عازم حج بودم كه تصميم گرفتم در سر را هم به يكى از دوستان به نام بودق بوشنجانى « 4 » كه به صدق و صلاح و ورع و خير معروف بود سرى بزنم . پيش او بودم كه سخن از فضل بن شاذان به ميان آمد ، بودق گفت : او به دليل نفخ معده به شدت بيمار بود . و . . . بودق در ادامه سخنانش گفت : در سفرى كه به قصد انجام مراسم حج عازم مكه بودم ، نزد محمد بن عيسى العبيدى كه شيخى فاضل بود . . . رفتم . در خانه او عده‌اى را كه با حالتى افسرده و مغموم نشسته بودند ديدم ، علت را جويا شدم ، گفتند : ابو محمد عليه السّلام زندانى شده است . من سفر خود را دنبال كرده و در بازگشت باز به ديدن محمد بن عيسى رفتم . او را با چهره‌اى شاد و سرحال ديدم ، چگونگى اوضاع را از وى\r\n\r\n\r\n","description":"","footnote":"\r\n( 1 ) . بحار الانوار ، ج 50 ، ص 314 از كتاب الاوصياء به توسط مهج الدعوات ، ص 344\r\n( 2 ) . سوره صف ( 61 ) : 8\r\n( 3 ) . الارشاد ، ص 342 ؛ الكافى ، ج 1 ، ص 508 ؛ كشف الغمه ، ج 2 ، ص 412\r\n( 4 ) . بوشنجان روستاى از روستاهاى هرات .\r\n","page_name":" 545 ","page_number":545},
  {"content":"\r\n\r\nپرسيدم ، جواب داد : امام آزاد شده است . من در حالى كه كتاب يوم و ليله را همراه داشتم به سامرا رفته و به محضر ابو محمد عليه السّلام شرفياب شدم . كتاب را به آن حضرت نشان داده ، گفتم : فدايت شوم اين كتاب را ببينيد . امام در حالى كه ورق به ورق آن را مىديد ، فرمود : صحيح است ، سزاوار است به آن عمل شود . عرض كردم : فضل به شدت بيمار است و شنيدم به خاطر دعاى شما به اين مرض دچار شده است ؛ زيرا درباره او به شما گفته‌اند كه وى وصى ابراهيم را برتر از وصى رسول خدا مىداند ، در حالى كه چنين نيست و اين سخن را به دروغ بر او بسته‌اند . امام فرمود : آرى خدا فضل را رحمت كند . بودق مىگويد : من بازگشتم و ديدم در همان ايامى كه امام فرمود :\r\n« رحم الله الفضل » فضل بدرود حيات گفته است . « 1 »\r\nاگر چنان كه مشهور است بپذيريم كه فضل بن شاذان در سال 260 وفات كرده است ، به طور طبيعى بايد بگوييم امام در اواخر سال 259 قبل از ذى حجه در زندان بوده است .\r\n\r\nامام و رابطهء او با شيعيان\r\nآنگاه كه امام رضا عليه السّلام به خراسان آمد ، سادات علوى به دلايل گوناگونى به نقاط مختلف كشور پهناور اسلامى مهاجرت كردند و اين مهاجرت از زمانى كه فشار و اختناق به علويان و شيعيان در عراق شدت گرفت رو به گسترش نهاد . شيعيان ناگزير به فكر يافتن مناطق امن‌ترى براى زندگى خود افتادند . سرزمين عرب به علت تسلط روحيات و طرز تفكر اموى در آن ، نمىتوانست جاى امنى براى آنان باشد ، اما در شرق ، به ويژه در ايران زمينه‌هاى مناسبى براى اين هدف وجود داشت ؛ از اين رو بسيارى از شيعيان به اين سرزمين سرازير شده و در شهرهايى با فاصله‌هاى دور از هم به زندگى پرداختند . آنها در درجه اول ، نياز مبرمى به ايجاد رابطه ميان خود داشتند ؛ زيرا هم امام حاضر داشتند و هم نيازمند به حل پرسشهاى دينى و احيانا يافتن راه حلهايى براى مشكلات سياسى و اجتماعى بودند كه با آن روبرو مىشدند . به همين\r\n\r\n\r\n","description":"","footnote":"\r\n( 1 ) . رجال كشى ، صص 537 - 538 ، روايت 1023\r\n","page_name":" 546 ","page_number":546},
  {"content":"\r\n\r\nدليل از روشهاى مختلف ارتباطى ؛ از قبيل اعزام افراد خاص نزد امام و تماس با آن حضرت در ايام حج و مدينه و نيز مكاتبه ، استفاده مىكردند و از اين راهها به دريافت روايات و رهنمودهاى علمى از آن حضرات توفيق مىيافتند .\r\nپراكندگى شيعيان را ، در شصت سال پايانى دوران حضور تا آغاز غيبت صغرا ، از شواهد و قرائن تاريخى كه حتى در احاديث فقهى نيز فراوان به چشم مىخورد به روشنى مىتوان يافت . در اينجا ابتدا پراكندگى شيعيان در دوران مذكور و سپس چگونگى رابطهء امام با آنها را مورد بحث قرار مىدهيم . البته بحث ما تنها شامل شيعيانى مىشود كه رابطهء فكرى و دينى در حدّ اعتقاد به امامت ائمه دوازده‌گانه پس از رسول خدا صلّى اللّه عليه و آله داشتند ، نه محبّان آنها كه تنها دوستدار اهل بيت به معناى عام آن بودند .\r\nتفاوت اين دو گروه در روايتى از امام عسكرى عليه السّلام مطرح و دقيقا روشن شده است . از آن حضرت در تفاوت تشيع از نوع اعتقادى آن و تشيع در حد دوستى اهل بيت عليهم السّلام پرسش شد : ما الفرق بين الشيعة و المحبين ؟ قال : شيعتنا هم الذين يتّبعون آثارنا و يطيعونا فى جميع أوامرنا و نواهينا و من خالفنا فى كثير ممّا فرضه الله فليس من شيعتنا . « 1 »\r\nاز جمله مناطق مهمى كه شيعيان فراوانى را در خود جاى داده بود و با امام نيز در رابطه بودند ، نيشابور را مىتوان نام برد . اصولا شرق ايران جزو مناطقى است كه نام شمارى از اصحاب ائمه و همچنين نام علماى مشهورى از شيعيان در قرنهاى سوم و چهارم در تاريخ آن به چشم مىخورد ، يكى از نمونه‌هاى بارز اين گونه شخصيتها فضل بن شاذان است كه مقام ارجمندى در ميان اصحاب ائمه و علماى شيعه داشته است . غير از نيشابور مناطقى مانند سمرقند ، بيهق و طوس نيز از محلهاى تجمع شيعيان به شمار مىرفت ، چنان كه در بيهق بيشتر مردم از شيعيان بودند . پراكندگى بدين شكل - كه مشابه آن در مناطق ديگرى نيز وجود داشت - يك سيستم ارتباط منظم و بسيار حساسى را مىطلبيد تا به وسيلهء آن بتوان به گسترش تشيع و يا حد اقل به حفظ وضعيت موجود آن دست يازيد . اين سيستم با تعيين « وكلا » از طرف امامان شكل مىگرفت و با ارتباطى كه بين امام و وكلاى وى - به ويژه در شكل مكاتبه‌اى - به\r\n\r\n\r\n","description":"","footnote":"\r\n( 1 ) . تفسير الامام العسكرى - عليه السلام - ص 316 ، ش 161 ؛ الخرائج و الجرائح ، ج 2 ، ص 684\r\n","page_name":" 547 ","page_number":547},
  {"content":"\r\n\r\nوجود مىآمد ، سعى مىشد تا راهنماييهاى لازم از نظر دينى و سياسى ارائه شود .\r\nاين حركت سابقه‌دارى بود كه امام عسكرى عليه السّلام نيز در دوران حيات خود به آن نظر داشت و در توسعه و استفاده از آن مىكوشيد . افرادى كه سابقهء علمى درخشان و همچنين ارتباط استوارى با امامان قبلى يا خود آن حضرت داشتند و مىتوانستند از نظر حديثى پشتوانه‌اى براى شيعيان به شمار آيند ، به عنوان وكيل انتخاب مىشدند .\r\nنيشابور كه مركزيت آن از نظر علمى و فرهنگى و همچنين از نظر اقتصادى بسيار قويتر از ديگر نقاط بود ، براى خراسان اهميت زيادى داشت . وكيل امام در اين شهر طبق روايتى كه ذيلا به نقل آن مىپردازيم ابراهيم بن عبده بود . در اينجا براى آن كه اهميت اين سيستم و كارهاى انجام شده از طريق آن روشن شود نامه‌هاى امام دربارهء اين وكالت را به اختصار مرور مىكنيم :\r\nدر نامه‌اى كه امام عسكرى عليه السّلام به عبد الله بن حمدويه نوشته ، آمده است :\r\nمن ابراهيم بن عبده را بر شما نصب كردم تا اهالى آن نواحى و ناحيه شما حقوق واجب ما را به او بپردازند . من او را امين خود براى دوستانم در آن نواحى قرار دادم ، تقوا پيشه كنيد و مراقب باشيد كه حقوق را ادا كنيد كه در ترك و يا تأخير آن عذرى نيست . « 1 »\r\nاز اين نامه به دست مىآيد كه شعاع وكالت و فعاليت ابراهيم ، تمام نواحى و حتى ناحيه عبد الله بن حمدويه بيهقى - ناحيه عبد الله احتمالا همان بيهق بود - را در بر مىگرفته است . گويا بعضى از شيعيان دربارهء اصالت و صحّت خط امام دربارهء ابراهيم ، دچار ترديد شدند . به دنبال آن ، امام نامه‌اى به شرح زير نوشت :\r\nنامه‌اى كه در آن ابراهيم به عنوان وكيل من تعيين و به وى مأموريت اخذ حقوق من از دوستانم داده شده از خود من است و آن را به خط خود نوشته‌ام . من او را در شهر خودشان به حق منصوب كرده‌ام . از خدا بترسيد و حقوق مرا به وى بپردازيد كه من به او اجازه تام و كامل در اين باره داده‌ام . « 2 »\r\nطولانىترين نامه از توقيعات امام عسكرى عليه السّلام درباره همين ابراهيم بن عبده\r\n\r\n\r\n","description":"","footnote":"\r\n( 1 ) . رجال كشى ، ص 580\r\n( 2 ) . رجال كشى ، ص 580\r\n","page_name":" 548 ","page_number":548},
  {"content":"\r\n\r\nمىباشد كه به اسحاق بن اسماعيل نيشابورى فرستاده است . اين نامه مشحون از پندهاى اخلاقى و رهنمودهاى بسيار با ارزش است . امام در آغاز نامه ، پس از مقدمه‌اى طولانى دربارهء اهميت هدايت الهى از طريق اوصيا و اين كه ائمه هدى عليهم السّلام ابواب علم الهى هستند ، آيهء  « الْيَوْمَ أَكْمَلْتُ لَكُمْ دِينَكُمْ . . . »  را دليل بر منت خدا بر انتخاب آنان جهت هدايت مردم شمرده است . آن حضرت همچنين از حقوقى كه قرار است به ائمه معصومين عليه السّلام پرداخت شود سخن گفته و نوشته‌اند :\r\nابراهيم بن عبده از طرف من تعيين شده است . تو اى اسحاق فرستاده من نزد ابراهيم عبده هستى تا او به آنچه من طى نامه‌اى به محمد بن موساى نيشابورى فرستاده‌ام عمل كند و همچنين تو و كليه كسانى كه در شهر تو زندگى مىكنند مأمور هستند به محتواى آن نامه عمل كنند . درود بر ابراهيم و تو و تمامى دوستان ما . كسانى كه اين نامه را بخوانند و كسانى كه در ناحيه شما بوده و دچار انحراف نيستند بايد حقوق ما را به ابراهيم بپردازند تا آو هم به رازى برساند و اين دستور من است . اى اسحاق ! نامهء مرا براى بلالى كه مورد اعتماد ما است و همچنين براى محمودى بخوان و هنگامى كه به بغداد رفتى براى دهقان كه وكيل و ثقهء ما بوده و پول از دوستان ما مىگيرد و بالاخره براى هر كس از موالى ما كه ديدى ، بخوان و اگر كسى خواست نسخه‌اى از آن بردارد ، مانعى نيست . به هر حال جز از شيطانى كه مخالف شما است آن را از كسى پنهان مدار ، از شهر بيرون برو تا عمرى را ببينى كه هر چه از دوستان به ما رسد در نهايت پس از چند واسطه به دست او مىرسد تا به ما برساند . « 1 »\r\nاز اين نامه نكات مهمى دربارهء سيستم وكالت به دست مىآيد : موضوع آن به ويژه هدايت شيعيان در شيوهء پرداخت واجبات ماليشان است كه ضرورت اساسى در حفظ و حراست آنها داشته است . معرفى وكلا و اظهار اعتماد كامل به آنها براى استحكام موقعيتشان ، از جمله نكاتى است كه به روشنى در اين توقيعات به چشم مىخورد ، اضافه بر اين ، روشن مىكند كه در ميان وكلاى مناطق ، سلسله مراتبى وجود داشته كه حقوق مالى امام بايستى از طريق آن به وكيل اصلى وى رسانده شود . گاهى\r\n\r\n\r\n","description":"","footnote":"\r\n( 1 ) . اين شخص بعدها به خاطر طمع و انحرافات ديگر از طرف امام طرد شد .\r\n","page_name":" 549 ","page_number":549},
  {"content":"\r\n\r\nشبهاتى دربارهء وكالت افرادى به وجود مىآمد كه در چنين مواردى امام مجبور بود با ارسال نامه‌هاى ديگرى اى شبهات را از بين ببرد .\r\nايجاد و حفظ چنين پيوندهايى بود كه سبب احياى شيعيان در عرصهء حيات فرهنگى و اجتماعى و مانع از پيدايش ضعف در تشكيلات آنها مىشد و در نتيجه هضم شدن در جامعهء تسنن را در پى داشت ، امرى كه به هر حال براى هر اقليتى امكان دارد . اين سيستمى بود كه شبيه آن را زمانى عباسيان و مدتى طولانى نيز اسماعيليان به كار بسته بودند و طبعا حاصل آن چيزى جز حراست شيعه در مقابل خطرات بنيان كن كه همواره متوجه آنها بوده و موجوديت آنان را تهديد مىكرد ، نبوده است .\r\nافزون بر آن ، استفاده از چنين سيستم ارتباطى دقيق ، موجب گسترش آموزه‌هاى شيعى در قالب حديث و كلام به تمامى جوامع كوچك و پراكندهء شيعى مىشد ، همانند كشّ و سمرقند . اين مناطق با آن كه از مراكز زندگى ائمه بسيار دور بودند ، بخش مهمى از علماى شيعه از آنجا برخاسته‌اند . به طورى كه ذكر شد اشكالات ناشى از اين پراكندگى را فرستادگان و نامه‌هاى پربار و به موقع ائمه هدى عليهم السّلام بر طرف مىكرد . ارتباط به وسيله نامه در اين دوران بسيار گسترده و از نوع پيشرفته آن به حساب مىآمده است ، گرچه معمولا به دلايل مختلف ، بيشتر اين نامه‌ها از ميان رفته ، اما مقدار باقى مانده شاهد آن است كه نامه‌هاى متبادله ميان شيعيان و امام بسيار فراوان بوده است .\r\nابو الاديان مىگويد : من خدمتگزار امام عسكرى عليه السّلام بودم . كار من بردن نامه‌هاى آن حضرت به شهرهاى مختلف بود ، آخرين بار كه حامل نامه‌اى از ايشان بودم امام مريض بود ، نامه را به من داده ، فرمود : اين را به مدائن ببر ، پانزده روز ديگر كه بازمىگردى ؛ در آن وقت مرا در حال تغسيل و تكفين خواهى يافت . من نامه را بردم و موقع بازگشت ، همان كه امام به من فرموده بود را ديدم . « 1 » اين روايت نشان مىدهد كه امام براى بردن و آوردن نامه پيك مخصوصى داشته است .\r\nمحمد بن حسين بن عباد مىگويد : ابو محمد حسن بن على عسكرى عليهما السّلام روز\r\n\r\n\r\n","description":"","footnote":"\r\n( 1 ) . بحار الانوار ، ج 50 ، ص 332 از كمال الدين ، ج 2 ، ص 149\r\n","page_name":" 550 ","page_number":550},
  {"content":"\r\n\r\nجمعه هشتم ربيع الاول از سال 260 در حالى كه 29 سال تمام داشت در حين اداى نماز صبح رحلت فرمود . حضرت همان شب ، نامه‌هاى زيادى براى مدينه نوشته بود . « 1 » در حال حاضر ما نامه‌اى از امام عسكرى عليه السّلام به مردم قم و آبه ( آوه ) در اختيار داريم . « 2 »\r\nابن شهر آشوب مىنويسد : امام عسكرى عليه السّلام نامه‌اى به على بن حسن بن بابويه نوشته است . البته با توجه با فوت ابن بابويه در سال 329 اين امر بعيد به نظر مىرسد ، اما ترديدى نيست كه وى توسط حسين بن روح ارتباط مكاتبه‌اى با امام زمان عليه السّلام داشته است . « 3 »\r\nتماس مستقيم با امام ، با فرستادن افرادى از طرف شيعيان به محضر آن حضرت ، نوع ديگرى از وجود ارتباط ميان امام و دوستانش بود . از جعفر بن شريف جرجانى نقل شده كه گفت : به زيارت خانه خدا مشرّف شدم و در سامرا به خدمت امام عسكرى عليه السّلام رسيدم ، خواستم اموالى را كه دوستان به وسيلهء من فرستاده بودند به آن حضرت بدهم . پيش از آن كه بپرسم ، به چه كسى بدهم فرمود : آنچه را همراه آورده‌اى به مبارك ، خادم من بسپار . « 4 »\r\nدر روايتى ديگر آمده : مردى از علويان براى به دست آوردن « فضل » راهى منطقه جبل شد . شخصى كه در حلوان او را ديد ، از وى پرسيد : از كجا مىآيى ؟ گفت :\r\nاز سامرا . پرسيد : آيا در سامرا خانه فلانى را مىشناسى ؟ جواب داد : آرى ، آن مرد پرسيد : آيا از حسن بن على عليه السّلام خبرى دارى ؟ گفت : نه . مرد پرسيد : براى چه آمده‌اى ؟\r\nگفت : براى به دست آوردن پول . آن مرد به او گفت : من پنجاه دينار به تو مىدهم تا مرا نزد حسن بن على در سامرا ببرى . علوى پذيرفت و او را نزد امام در سامرا آورد . آن مرد چهار هزار دينار خدمت امام عليه السّلام تقديم كرد . « 5 »\r\nيكى ديگر از وكلاى امام ابراهيم بن مهزيار اهوازى - ساكن اهواز - بوده است . « 6 »\r\nبنا به نقل كشى وى ، در اصل هنديجانى بوده است .\r\n\r\n\r\n","description":"","footnote":"\r\n( 1 ) . بحار الانوار ، ج 50 ، ص 331 از كمال الدين ، ج 2 ، صص 149 - 150\r\n( 2 ) . مناقب ابن شهر آشوب ، ج 4 ، ص 425 ؛ بحار الانوار ، ج 50 ، ص 317\r\n( 3 ) . رجال النجاشى ، ص 184\r\n( 4 ) . كشف الغمه ، ج 2 ، ص 427\r\n( 5 ) . همان ، ص 426\r\n( 6 ) . قاموس الرجال ، ج 1 ، ص 316\r\n","page_name":" 551 ","page_number":551},
  {"content":"\r\n\r\nقم اصيل‌ترين شهرى بود كه گروه انبوهى از شيعه را در خود جاى داد و از زمان امام صادق عليه السّلام به طور مرتب و منظم با امامان معصوم عليهم السّلام در رابطه بود . از جمله شخصيتهاى شيعى قم كه با امام عسكرى عليه السّلام رابطه داشت ، احمد بن اسحاق بن عبد الله اشعرى بود كه نجاشى او را با عنوان « كان وافد القمّيين » واسطه قمىها و امام دانسته و تصريح كرده است كه احمد از خواص اصحاب ابو محمد العسكرى عليه السّلام بوده است . « 1 »\r\nامام عسكرى عليه السّلام احمد بن اسحاق را فردى مورد اعتماد معرفى كردند . « 2 » در منابع ديگر از وكالت او براى امام عليه السّلام ياد شده است . « 3 »\r\nاز مهمترين وكلاى امام عليه السّلام كه بعدها به منصب نيابت خاص در غيبت صغرا رسيد ، عثمان بن سعيد مشهور به سمّان بود . او از طرف امام هادى و عسكرى عليهما السّلام به وكالت برگزيده شد . شيخ طوسى با اشاره به اين مطلب دربارهء وجه تسميهء او به سمّان مىنويسد : او به تجارت روغن مشغول بود تا به عنوان سرپوشى براى كار اصلى خود ( وكالت ) بهره‌بردارى كند . در مواقعى كه مالى از شيعيان به او مىرسيد آن را در ظرف روغن جاسازى مىكرد و پنهانى نزد ابو محمد عسكرى عليه السّلام مىفرستاد . « 4 »\r\nدر روايتى كه پيش از اين آورديم ، تصريح شده است كه عثمان بن سعيد در رأس سلسله مراتب قرار داشت و مسائل يا اموالى كه مىبايست به دست امام برسد از آن طريق به آن حضرت مىرساند . « 5 » امام هادى و عسكرى عليهما السّلام بر اعتماد خود نسبت به او بارها تأكيد فرمودند . « 6 » شمارى از شيعيان يمن به منظور زيارت آن حضرت و ضمنا پرداخت وظايف مالى خود به سامرا آمده بودند كه امام عثمان بن سعيد را فرستاد تا اموالى را كه آنها با خود آورده بودند تحويل بگيرد . « 7 »\r\nآنچه دربارهء وكلاى ائمه هدى عليهم السّلام موجب تعجب آميخته با تأسف عميق شده ، آن است كه گاه‌وبيگاه در ميان وكلا ، افرادى يافت مىشدند كه در مقابل اموالى كه شيعيان به آنها مىسپردند تا به امام برسانند ، دچار وسوسه شده و دست به خيانت\r\n\r\n\r\n","description":"","footnote":"\r\n( 1 ) . رجال النجاشى ، ص 66 ؛ الفهرست ، طوسى ، ص 26\r\n( 2 ) . رجال كشى ، ص 557 ، حديث 1053\r\n( 3 ) . تنقيح المقال ، ج 1 ، ص 50\r\n( 4 ) . الغيبه ، طوسى ، صص 214 - 215\r\n( 5 ) . رجال كشى ، ص 575 ، حديث 1088\r\n( 6 ) . الغيبه ، طوسى ، ص 215\r\n( 7 ) . همان ، ص 216\r\n","page_name":" 552 ","page_number":552},
  {"content":"\r\n\r\nمىزدند و به همين سبب از طرف امام مورد لعن و سرزنش قرار گرفته و طرد مىشدند . اين امر تا بدانجا رسيد كه برخى از وكلا پس از رحلت امام ، وفات او را انكار مىكردند تا آن را بهانه قرار داده و از پرداخت پولهايى كه نزد آنها جمع شده بود به امام بعدى طفره روند . اصولا مىتوان همين پيش‌آمدها را يكى از ريشه‌هاى بسيار مهم پيدايش فرقه‌هاى انشعابى در ميان شيعيان دانست .\r\nعروة بن يحيى معروف به دهقان - كه پيش از آن در نامه امام به اسحاق بن اسماعيل نيشابورى توثيق شده و از وكلاى امام در بغداد بود - به خاطر دروغهايى كه به امام هادى و عسكرى عليهما السّلام نسبت داد گرفتار لعن و طرد از طرف امام عسكرى عليه السّلام گرديد . آن حضرت دستور داد تا همه شيعيان او را لعن و نفرين كنند و از او دورى نمايند ؛ زيرا وى در سمت مسئول خزانه‌دارى امام ، اموالى را از خزانه اختلاس كرده و به خود اختصاص داده بود . « 1 »\r\nتوقيعاتى كه در چنين مواردى از طرف امام صادر مىشد ، به سرعت در ميان شيعيان شايع مىشد و بدين ترتيب همه آنان از مضمون توقيع آگاهى مىيافتند و بلافاصله شخص مورد نظر امام از جامعه شيعه طرد مىشد . همچنين عليه احمد بن هلال - كه عمرى در مصاحبت ائمه سپرى كرده بود و سپس به خاطر اشكالاتى كه در روابط او با امام عسكرى عليه السّلام پيش آمد - توقيعاتى از طرف آن حضرت صادر گرديد .\r\nامام به وكلاى خود در عراق نوشت : احذروا الصّوفىّ المتصنّع ؛ « از صوفى رياكار دورى كنيد » . « 2 » زمانى كه برخى از شيعيان ، به دليل شدت اعتمادشان به احمد ، در صحّت توقيع به ترديد افتادند ، امام نامهء مفصلترى خطاب به شيعيان نوشته و خطاهاى او را كه عمده‌ترين آنها بىاعتنايى به دستورات امام و خود رأى بودن در مقابل حضرتش بود برشمرد . « 3 » همچنين امام در مواردى كسانى را كه بىجهت در كار وكلا دخالت كرده و - به عنوان نمونه - پرداختهاى پولى آنان را به باد انتقاد مىگرفتند ، مورد عتاب\r\n\r\n\r\n","description":"","footnote":"\r\n( 1 ) . رجال كشى ، ص 573 ، حديث 1086\r\n( 2 ) . رجال كشى ، صص 535 - 536 ، حديث 1020 ؛ نك : تنقيح المقال ، ج 1 ، صص 99 - 100 ؛ رجال النجاشى ، ص 60 ؛ الغيبه ، طوسى ، ص 214\r\n( 3 ) . رجال كشى ، صص 535 - 536\r\n","page_name":" 553 ","page_number":553},
  {"content":"\r\n\r\nقرار داده و آنها را از دخالت در مسائلى كه ارتباطى با آنها نداشت بر حذر مىداشتند . « 1 »\r\nبدينسان بود كه سيستم وكالت ، نقش خود را در زمينهء ايجاد پيوند بين امام و شيعيان ، به ويژه در اخذ وجوهات شرعى - كه بخش عمدهء آن براى رسيدگى به وضع شيعيان نيازمند به مصرف مىرسيد - ايفا مىكرد ، چنان كه در كتب مربوط به شرح حال امام ، بارها به اين نمونه كمكها اشاره شده است . « 2 »\r\nنفوذ واقفيه ، غلات و ساير افكار انحرافى در شيعيان ، به ويژه آن دسته از شيعيانى كه در بلاد دور از زيستگاه امام زندگى مىكردند ، از همين طريق وكالت ، كنترل و دفع مىشد و اين خود در حفظ اصالت فرهنگى شيعه و جلوگيرى از آلودگى ديدگاههاى آنها به انحراف ، نقش بسزايى داشت .\r\n\r\nاصحاب امام و حفظ ميراث فرهنگى شيعه\r\nنگارش جوامع حديثى در ميان اصحاب ائمه عليهم السّلام بسيار طولانى است ، به ويژه ، پس از دوران امام صادق عليه السّلام ، افراد زيادى در جامعه شيعه مصمم شدند تا روايات را جمع‌آورى كرده و آنها را براى شيعيان ساكن در كشورهاى دور و نزديك به منظور راهيابى به افكار و انديشه‌هاى اهل بيت ، بفرستند . با گذشت زمان بر شمار اين مؤلفان افزوده شد و كتابهاى بيشتر و مفصلتر تأليف شد . يكى از چهره‌هاى مؤلف در روزگار امام عسكرى عليه السّلام حسين بن اشكيب سمرقندى است . كسى كه مدتى در قم خادم مقبرهء حضرت معصومه عليها السّلام بود ، بعدها به سمرقند رفت و در آنجا ماندگار شد . وى بايد يكى از حلقات پيوند تشيع قم با حوزهء سمرقند ، كه در اواخر قرن سوم و اوائل قرن چهارم نضج گرفت ، باشد . نجاشى تأليفات او را بر شمرده كه در ميان آنها كتابى با عنوان « الرد على الزيدية » به چشم مىخورد . « 3 » نظر به شدت فعاليت زيديها در اين دوران و قيامهاى مكرر آنها احتمال آن مىرفت كه شمارى از شيعيان تحت تأثير آنان قرار گيرند . بدين سبب اين دست كتابها كه بيشتر با استناد به روايات صادره از امامان\r\n\r\n\r\n","description":"","footnote":"\r\n( 1 ) . الغيبه ، طوسى ، ص 213 ؛ بحار الانوار ، ج 50 ، ص 306\r\n( 2 ) . نك : الكافى ، ج 1 ، صص 507 - 508 ؛ اعيان الشيعة ، ج 4 ، جزء 2 ، ص 186\r\n( 3 ) . رجال النجاشى ، ص 44 ، ش 88\r\n","page_name":" 554 ","page_number":554},
  {"content":"\r\n\r\nمعصوم عليهم السّلام تدوين مىشد ، وسيلهء خوبى براى كنترل اين گونه انحرافات بود .\r\nمحمد بن خالد برقى از چهره‌هاى برجستهء اين دوران بوده و آثارى تأليف كرده است . فرزند او احمد ( م 274 يا 280 ) شهرتى بيش از پدر داشته و يكى از شيعيان معاصر با امام هادى و امام عسكرى عليهما السّلام بود كه كتاب « المحاسن » وى دائرة المعارفى مشتمل بر احاديث امامان در تمامى زمينه‌هاى مختلف معارف دينى از قبيل : اخلاق ، تفسير و جز آن بوده است . « 1 » وى تأليفات ديگرى هم داشته كه از جملهء آنها كتاب التبيان فى اخبار البلدان در جغرافياى تاريخى دنياى اسلام بوده است .\r\nحسن بن موسى خشاب از اصحاب امام عسكرى عليه السّلام تأليفاتى از خود باقى گذاشته كه كتاب « الرد على الواقفيه » از آن جمله است . « 2 » اهميت اين نوشتار ، با توجه به مشكلاتى كه در آن دوران واقفه ايجاد مىكردند ، روشن است . افزون بر كتابهايى كه به عنوان رد بر فرق و يا در موضوعات فقهى نوشته مىشد ، كتابهايى هم در دانش تاريخ اسلام نوشته مىشد . محمد بن على بن حمزه از اصحاب امام عسكرى عليه السّلام كتابهاى فراوانى از خود به يادگار گذاشت . « 3 » عياشى دربارهء او مىنويسد : هيچ كتابى در موضوعات مختلف از امامان بر جاى نمانده بود جز آن كه پيش او وجود داشت . « 4 » اين روايت به ويژه بر وجود روايات ائمه و حتى مكتوبات آنان در دسترس اصحاب تأكيد داشته و نشانهء يك جنبش قابل تقدير علمى است كه خود پشتوانه اصلى دانش شيعى به حساب مىآيد . اصولى كه تا اين دوره تأليف شد ، پايه‌هاى اصلى جوامع حديثى بزرگترى مانند « كافى » و « كتاب من لا يحضر » و ديگر آثار حديثى شيخ صدوق و شيخ طوسى است كه با استفاده از همين مدوّنات اصحاب تدوين شده است . در برخى از منابع آمده است كه اصحاب امامان ، دربارهء پاره‌اى از كتابها ( اصول اوليه ) ، نظرات آن بزرگواران را جويا مىشدند كه از جمله آنها طبق روايتى كه پيش از اين آورديم ، همان به ورق بوشنجانى بود كه كتاب « يوم و ليله » را به امام عسكرى عليه السّلام تقديم داشته و نظر آن\r\n\r\n\r\n","description":"","footnote":"\r\n( 1 ) . متأسفانه تنها بخشى از اين كتاب بر جاى مانده كه در دو جلد به تصحيح مرحوم محدث ارموى ( و اخيرا با تصحيح سيد مهدى رجايى ) چاپ و منتشر شده است .\r\n( 2 ) . همان ، ص 31\r\n( 3 ) . رجال طوسى ، ص 433 ؛ رجال النجاشى ، ص 182\r\n( 4 ) . رجال كشى ، ص 530 ، حديث 1014\r\n","page_name":" 555 ","page_number":555},
  {"content":"\r\n\r\nحضرت را دربارهء آن خواست . « 1 »\r\nدر ميان اصحاب امام عسكرى عليه السّلام كسانى نيز پيدا مىشدند كه در زمينه مسائل علمى دست به تأليف مىزدند . نجاشى پس از ياد از احمد بن ابراهيم بن اسماعيل به عنوان يكى از خواصّ و نزديكان امام عسكرى عليه السّلام ضمن برشمارى آثار او ، از كتابى با عنوان « اسماء الجبال و المياه و الادويه » « 2 » كه تأليفى در دانش جغرافى بوده است نام مىبرد .\r\n\r\nامام عسكرى عليه السّلام و يعقوب بن اسحاق كندى\r\nابن شهر آشوب ( م 588 ) به نقل از كتاب « التبديل « 3 » [ و التحريف 
  ] » تأليف ابو القاسم كوفى مىنويسد : يعقوب بن اسحاق كندى ( 185 - حدود 252 ) فيلسوف عرب در عصر خود ، دست به تأليف كتابى [ به زعم خود 
  ] در تناقضات قرآن زد و كسى را در جريان كار خود نگذاشت . روزى يكى از شاگردان او به حضور امام عسكرى عليه السّلام رسيد . امام به او فرمود : آيا در ميان شما كسى نيست تا استادتان را از آنچه دربارهء قرآن مىنويسد ، بازدارد ؟ او گفت : ما شاگرد او هستيم ، چگونه مىتوانيم دربارهء اين موضوع يا غير آن به او اعتراض كنيم ؟ امام به او فرمود : اگر چيزى بگويم به كندى خواهى گفت ؟ آن مرد گفت : آرى ، امام فرمود : پيش او برو و از وى بپرس : آيا از نظر شما ممكن است منظور قرآن غير از آن معانى باشد كه شما گمان كرده و پذيرفته‌ايد ؟\r\nخواهد گفت ممكن است ؛ زيرا اهل فهم است . پس بگو : چه مىدانى ؟ شايد همان گونه كه امكان آن را پذيرفتى ، مراد قرآن غير از آن باشد كه تو مىفهمى و سخنان آن براى معانى ديگرى به كار گرفته شده باشد . آن مرد نزد كندى آمد و سخنان امام را به او منتقل كرد . كندى كه اين مسأله را در سخن ، امرى محتمل و از نظر عقلى جايز مىدانست ، گفت : قسم مىخورم كه اين كلام از تو نيست . آن مرد گفت : اين سخنان از ابو محمد عسكرى عليه السّلام است . كندى گفت : هم اكنون پيش او مىروم كه اين امر جز از\r\n\r\n\r\n","description":"","footnote":"\r\n( 1 ) . همان ، ص 538 ، حديث 1023\r\n( 2 ) . رجال النجاشى ، صص 67 - 68\r\n( 3 ) . نك : ذريعه ، ج 3 ، ص 311\r\n","page_name":" 556 ","page_number":556},
  {"content":"\r\n\r\nاين خاندان بر نمىآيد ؛ آنگاه آتش خواست و همه آنچه را كه نوشته بود ، سوزاند و از بين برد . « 1 »\r\nروايت فوق تنها از طريق ابن شهر آشوب نقل شده و ابو القاسم كوفى ، راوى آن نيز متهم به غلو شده است . برخى گفته‌اند سياق اين روايت به گونه‌اى است كه كندى را تا حد ناباورى به اسلام پيش برده است و اين در حق او روا نيست . علاوه بر اين دليل مستقلى هم كه اين روايت را تأكيد كند ، در دست نيست . « 2 » ديگر اين كه اگر كندى در سال 252 از دنيا رفته باشد ، در زمان او هنوز امام عسكرى عليه السّلام به عنوان امام شيعيان مطرح نبوده است .\r\nدربارهء نمونهء اخير مىتوان گفت كه تاريخ وفات كندى احتمالى است و خبر دقيقى درباره آن به دست نيامده است . طبعا امكان دارد فوت كندى چند سال پس از تاريخ فوق صورت گرفته باشد . ديگر آن كه لزومى ندارد كه امام عسكرى عليه السّلام در دوران امامت خود اين سخنان را به كندى گفته باشد .\r\nدربارهء اين كه اين روايت ، كندى را تا حد عدم اعتراف به اسلام پيش برده ، بايد گفت : روايت مورد بحث الزاما چنين مفهومى را نمىرساند ؛ زيرا ممكن است كندى به خاطر عقل‌گرايى بيش از حد ، در درون خود دچار اشكالات و ابهاماتى شده و در اين باره كسى را هم از آن موضوع آگاه نكرده باشد . با اين حال بايد پذيرفت كه راوى خبر چندان محل اعتماد نيست . « 3 »\r\n\r\n\r\n","description":"","footnote":"\r\n( 1 ) . مناقب ابن شهر آشوب ، ج 4 ، ص 424 ؛ بحار الانوار ، ج 50 ، ص 311\r\n( 2 ) . تاريخ الغيبة الصغرى ، صص 195 - 196\r\n( 3 ) . هنرى توماس در شرح حال كندى مىنويسد : « كندى مىگويد اگر فلسفه ، علم به حقايق اشياء باشد در اين صورت ميان دين و فلسفه خلافى نيست . . . فلسفه ، حقيقت است ، دين نيز علم حقيقت است . پس همچنان كه اگر كسى به حقايق دينى عصيان ورزد كافر شناخته مىشود ، منكر فلسفه نيز از آنجا كه منكر حقيقت است كافر محسوب مىگردد . اما با اين همه ميان انديشه‌هاى فلسفى و آيات قرآنى تناقضاتى وجود دارد . اين تناقضات را چگونه بايد حل كرد ؟ كندى براى اين مشكل نيز راه حل پيشنهاد مىكند و آن تأويل است . به عقيده كندى لغات عربى داراى يك معناى حقيقى و يك معناى مجازى است از اين رو بسيارى از جاها ، آيات قرآنى را بايد با معانى مجازى آنها تأويل كرد . در اين صورت ميان انديشه فلسفى و تفكر دينى اختلافى وجود نخواهد داشت . بزرگان فلسفه هنرى توماس ، ترجمه فريدون بدره‌اى ، تهران ، كيهان ، صص 327 - 328\r\n","page_name":" 557 ","page_number":557},
  {"content":"\r\n\r\n\r\nكتب منسوب به امام عسكرى عليه السّلام\r\nالف : تفسير ؛ كتاب تفسيرى به امام عسكرى عليه السّلام نسبت داده شده كه شامل تفسير سورهء حمد و قسمتى از سورهء بقره است . اين كتاب از ابتداى طرح آن در محافل علمى ، از قرن چهارم تا به امروز ، مورد قضاوتهاى گوناگونى قرار گرفته است .\r\nشمارى از عالمان آن را از اثار امام دانسته و احاديثى نيز از آن نقل كرده‌اند .\r\nبرخى ديگر آن را ساختگى شمرده و آن را فاقد اعتبار علمى دانسته‌اند . بخشى از اين قضاوتها متكى به سند كتاب است ؛ زيرا دو نفر به نامهاى يوسف بن محمد بن زياد ، و محمد بن سيّار ، اساس روايت آن هستند و واسطه اين دو و شيخ صدوق ، يك نفر با نام محمد بن قاسم استرآبادى است ، گرچه بر اساس روايت ابن شهر آشوب ، حسن بن خالد برقى نيز راوى اين تفسير است . « 1 » افزون بر ابهام و اشكالاتى كه در هويت افراد فوق به جز خالد بن حسن وجود دارد ، در كيفيت سند و نيز اين كه آيا اين دو نفر خود راوى كتاب هستند يا پدرانشان ، صحت انتساب آن به امام عليه السّلام را زير سؤال مىبرد . « 2 » از برخى از اين اشكالات پاسخهايى داده شده است .\r\nاشكال ديگرى كه بر كتاب وارد شده ، اين است كه در آن رواياتى نقل شده كه از نظر محتوى به طور جدى قابل انتقاد و ايراد بوده و گاهى به صورتى آميخته با خرافات است كه به هيچ وجه نمىتوان آن را به امام عليه السّلام نسبت داد . چنان كه علامه تسترى چهل مورد از اين نمونه‌ها را ارائه داده است . « 3 » از ميان مخالفان اين تفسير مىتوان به ابن الغضائرى ، علامه حلّى ، علامه بلاغى و آية الله خويى اشاره كرد .\r\nدر برابر ، شمارى ديگر سخت با نسبت آن به امام موافقند كه از جملهء آنان ، شيخ صدوق ، طبرسى صاحب احتجاج ، كركى ، مجلسى اول و دوم و شيخ حرّ عاملى را مىتوان نام برد . « 4 » از اين اسامى چنين به دست مىآيد كه گرايش اخبارى نوعا كتاب را\r\n\r\n\r\n","description":"","footnote":"\r\n( 1 ) . معالم العلماء ، ص 34 : عبارت چنين است : حسن بن خالد برقى ، اخو محمد بن خالد ، من كتبه : تفسير العسكرى من املاء الامام عليه السلام ، مائة و عشرون مجلدة .\r\n( 2 ) . « رسالة حول التفسير المنسوب الى الامام العسكرى عليه السّلام » علامه محمد جواد بلاغى ، تحقيق رضا استادى ، نور علم ، دورهء دوم ، ش 1 ، ص 49\r\n( 3 ) . الاخبار الدخيلة ، ج 1 ، ص 49\r\n( 4 ) . « بحثى درباره تفسير امام حسن عسكرى عليه السّلام » ، رضا استادى نور علم ، دوره دوم ، ش 1 ، ص 118 - 135 .\r\n","page_name":" 558 ","page_number":558},
  {"content":"\r\n\r\nپذيرفته و گرايش عقل‌گرا آن را نامقبول دانسته است .\r\nبرخى ديگر از علما موضعى ميانهء برگزيده و نظر داده‌اند كه اين تفسير ، مانند كتب ديگر مىتواند مورد انتقاد قرار گرفته و روايات صحيح آن پذيرفته شود . علامهء بلاغى ضمن رساله‌اى در نقد آن ، مواردى را كه موجب سلب اعتبار آن تفسير مىشود ، برشمرده است . « 1 »\r\nنكتهء مهم اين است كه على بن ابراهيم قمى و محمد بن مسعود عياشى از مفسران متقدم شيعه ، هيچ كدام در تفسيرهاى خود ، روايتى از اين كتاب نقل نكرده‌اند .\r\nاين مسأله مىتواند نقش تعيين كننده‌اى در قضاوت دربارهء اين تفسير داشته باشد .\r\nب : كتاب المقنعة ؛ كتاب ديگرى كه ابن شهر آشوب به امام منسوب كرده ، كتاب المقنعه است . كتاب مزبور در نسخه‌اى از مناقب با عنوان « كتاب المنقبه » ضبط شده و صاحب ذريعه نيز تحت همين عنوان از آن ياد كرده است . اما در چاپ نجف و قم از مناقب ، « رسالة المقنعة » آمده است . بياضى هم از آن با عنوان « كتاب المقنعه » يا « رسالة المقنعه » ياد كرده است . « 2 » در هر دو منبع آمده است كه اين كتاب مشتمل بر علم حلال و حرام است . بنابراين نمىتواند اثرى در مناقب باشد و بدين ترتيب در عنوان المنقبه بايد تصحيفى صورت گرفته باشد .\r\nبراى حل اين مسأله بايد سه نقل مختلف در كنار هم قرار گيرد :\r\n1 - نجاشى در شرح حال رجاء بن يحيى عبرتايى كاتب مىنويسد : رجاء از امام هادى عليه السّلام روايت مىكرده و به وسيله پدرش كه در خانهء ابو الحسن مشغول به كار بوده ، به خانهء آن حضرت راه يافته ، از خواص وى شده و كتابى با عنوان « المقنعة في ابواب الشريعه » از او نقل كرده است . ابو المفضل شيبانى نيز آن را از رجاء بن يحيى ، روايت كرده است . « 3 »\r\n2 - ابن طاووس نوشته است : على بن عبد الواحد با سند خود به رجاء بن يحيى ، نقل كرد كه از خانهء ابو محمد حسن بن على صاحب العسكر ، در سال 255 كتابى به\r\n\r\n\r\n","description":"","footnote":"\r\n( 1 ) . « رسالة حول التفسير المنسوب الى الامام العسكرى عليه السّلام » ، صص 137 - 151\r\n( 2 ) . المناقب ، ج 4 ، ص 424 ؛ الصراط المستقيم ، ج 2 ، ص 175 ؛ ذريعه ، ج 23 ، ص 149 ؛ اعيان الشيعة ، ج 4 ، جزء 2 ، ص 188\r\n( 3 ) . رجال النجاشى ، ص 119\r\n","page_name":" 559 ","page_number":559},
  {"content":"\r\n\r\nدست ما رسيد . آنگاه « الرسالة المقنعه » را به تمامه نقل كرد . « 1 »\r\n3 - ابن شهر آشوب آورده است كه كتاب مزبور در سال 255 تأليف شده است . « 2 »\r\nبر اساس اين سه نقل چنين به دست مىآيد كه كتاب مزبور ، اثرى بوده است كه محتوايش بر گرفته از امام هادى عليه السّلام كه توسط رجاء بن يحيى روايت شده و در سال 255 از خانهء امام عسكرى - كه آن زمان منصب امامت شيعه را داشته - به بيرون راه يافته است .\r\nنكتهء قابل توجه : در مناقب تصريح شده است كه در آغاز كتاب « المقنعه » چنين آمده : أخبرني علي بن محمد بن موسى ( كه همان امام هادى عليه السّلام است ) . ابو المفضل در سال 314 از رجاء بن يحيى نقل كرده كه فوت رجاء نيز در همين سال اتفاق افتاده است . « 3 »\r\n\r\nرحلت امام عسكرى عليه السّلام\r\nگذشت كه رحلت امام عسكرى عليه السّلام در هشتم ربيع الاول سال 260 بوده است . در اين باره كه آيا امام به مرگ طبيعى بدرود حيات گفته و يا به شهادت رسيده است ، كماكان اختلاف نظر وجود دارد ؛ گرچه بنا به نقل طبرسى ، برخى از علماى شيعه با استناد به اين سخن امام صادق عليه السّلام كه فرمود : ما منّا الّا مسموم أو مقتول ، حتى دربارهء امامانى كه روايتى دربارهء شهادتشان در دست نيست ، بر اين باورند كه خلفاى جور ، آنان را به شهادت رسانده‌اند . « 4 »\r\nالبته روايتى دربارهء شهادت امام عسكرى عليه السّلام در يكى از منابع تاريخى قرن ششم وجود دارد . « 5 » از اين روى شهادت آن حضرت امرى كاملا محتمل است . سوابق بازداشت و خطرى كه همواره از طرف دستگاه حاكم متوجه جان حضرتش بود و اين كه حضرت يك شخصيت مخالف سياسى به حساب مىآمد و نيز رحلت آن حضرت\r\n\r\n\r\n","description":"","footnote":"\r\n( 1 ) . اقبال الاعمال ، ج 1 ، ص 80\r\n( 2 ) . المناقب ، ج 4 ، ص 424\r\n( 3 ) . مكارم الاخلاق ، ص 458 ؛ ذريعه ، ج 22 ، ص 421 ؛ نوابغ الرواة ، ص 31\r\n( 4 ) . بحار الانوار ، ج 50 ، ص 238 ؛ اعلام الورى ، ص 349 ؛ الفصول المهمه ، ص 290\r\n( 5 ) . مجمل التواريخ و القصص ، ص 458 : « و گويند زهر دادنش »\r\n","page_name":" 560 ","page_number":560},
  {"content":"\r\n\r\nدر سنين جوانى ، همگى مىتواند مؤيد شهادت باشد .\r\nاز آنجا كه امام يك چهرهء كاملا شناخته شده در سامرا بود ، هنگام رحلتش هاله‌اى از غم و بهت‌زدگى فضاى سامرا را فرا گرفت . احمد بن عبيد الله در روايتى كه قسمتى از آن پيش از اين ارائه شد ، اين صحنه را چنين وصف كرده :\r\nوقتى امام عسكرى عليه السّلام رحلت كرد ، صداى شيون و فرياد همه جا را فرا گرفت .\r\nمردم فرياد مىزدند : ابن الرضا رحلت كرد . آنگاه براى تدفين آماده شدند ، بازار به حال تعطيل درآمد . پدر من ( وزير معتمد عباسى ) ، بنى هاشم ، شخصيتهاى نظامى و قضايى و منشيان و مردم به سوى جنازه هجوم آوردند ، آن روز در سامرا قيامتى برپا بود . « 1 »\r\nبا حضور امام عليه السّلام و پدرش - به مدت حد اقل 17 سال - در سامرا ، نه تنها مردم جذب آنان شده بودند ، بلكه بسيارى از شيعيان نيز بدين شهر هجوم آورده بودند . در چنين وضعيتى ، طبيعى بود كه هنگام رحلت آن حضرت ، سامرا يكپارچه در ماتم فرو رود و در سوگ از دست دادن فرزند رسول خدا صلّى اللّه عليه و آله بىتابى كند و عزا بگيرد .\r\n\r\n\r\n","description":"","footnote":"\r\n( 1 ) . كمال الدين ، ج 1 ، ص 43 ؛ نور الابصار ، ص 168 ؛ الغيبه ، طوسى ، ص 132\r\n","page_name":" 561 ","page_number":561},
  {"content":"\r\n . \r\n","description":"","footnote":"","page_name":" 562 ","page_number":562},
  {"content":"\r\n\r\n\r\nامام مهدى عليه السّلام\r\n\r\n","description":"","footnote":"","page_name":" 563 ","page_number":563},
  {"content":"\r\n . \r\n","description":"","footnote":"","page_name":" 564 ","page_number":564},
  {"content":"\r\n\r\nو لقد كتبنا فى الزّبور من بعد الذّكر أنّ الأرض يرثها عبادى الصّالحون انبياء / 105\r\nولادت امام زمان عليه السّلام\r\nدوازدهمين حجّت خداوند ، حضرت صاحب الامر ، امام زمان - عجل اللّه تعالى فرجه الشريف - است كه بنا به برخى از روايات ، در قرآن كريم با عنوان « بقية اللّه » « 1 » به آن امام همام اشاره شده است .\r\nدربارهء روز ولادت آن حضرت ، در منابع تاريخى اختلاف چندانى به چشم نمىخورد ؛ زيرا از نظر اكثريت قريب به اتفاق مورّخان و اشخاص صاحب نظر ، روز پانزده شعبان به عنوان تولد آن بزرگوار پذيرفته شده است . اما در سال تولد وى اختلاف نظرهايى وجود دارد . بديهى است كه اين اختلاف به دليل مخفى نگاه داشتن تولد آن حضرت به وجود آمده است .\r\nشيخ مفيد سال تولد آن حضرت را 255 هجرى ذكر كرده است . بنابراين ، آن بزرگوار در زمان رحلت پدر هنوز بيش از پنج سال از عمر پربركتش را پشت سر نگذاشته بود . « 2 » ثقة الاسلام كلينى نيز همان سال 255 را سال تولّد آن حضرت دانسته است . « 3 » روايتى از حكيمه ، عمّهء امام حسن عسكرى عليه السّلام نيز حاكى از تولّد امام در همان\r\n\r\n\r\n","description":"","footnote":"\r\n( 1 ) . هود ( 11 ) : 86\r\n( 2 ) . الارشاد ، ص 346\r\n( 3 ) . الكافى ، ج 1 ، ص 514\r\n","page_name":" 565 ","page_number":565},
  {"content":"\r\n\r\nسال مىباشد . « 1 » در ميان پاره‌اى از فرق - كه اشعرى از آنها ياد مىكند - كسانى بوده‌اند كه تولد آن حضرت را ، حتى پس از هشت ماه پس از رحلت امام عسكرى دانسته‌اند . « 2 » اين نظر ، افزون بر آن كه با بسيارى از روايات منافات دارد ، همچنين با عقيدهء شيعه مبنى بر اين كه « زمين هرگز از حجّت خدا خالى نمىماند » توافق ندارد .\r\nقول ديگر ، حاكى از آن است كه آن حضرت در سال 258 چشم به جهان گشوده است . « 3 » در اثبات الوصيه سن آن بزرگوار ، در آغاز غيبت صغرا چهار سال و هفت ماه دانسته شده كه بنابر آن تولد امام در سال 256 مىباشد . « 4 » در نقلى ديگر تاريخ تولد امام زمان عليه السّلام سال 257 دانسته شده است . « 5 »\r\nبا اين همه ، روشن است كه سال 255 كه مبتنى بر حديثى مستند از حكيمه ( دختر امام جواد عليه السّلام ) است ، مورد تأييد بيشتر مورّخان مىباشد . اين روايت گزارش نسبتا دقيقى دربارهء تولد امام از قول حكيمه ، عمّهء امام عسكرى عليه السّلام ارائه مىدهد .\r\nحكيمه خاتون مىگويد : امام عسكرى عليه السّلام با پيكى از من خواست كه امشب هنگام افطار پيش ما بيا تا خدا تو را به ديدار حجّت خود و خليفهء پس از من شاد كند . آن شب را به خانهء امام عسكرى عليه السّلام رفتم و در آنجا ماندم تا آن فرزند متولد شد . « 6 »\r\nحكيمه خاتون در روايت ديگرى مىگويد : فرداى آن روز باز به خانهء برادرزاده‌ام آمدم ؛ اما آن كودك را نديدم ؛ وقتى سراغ او را از برادرزاده‌ام گرفتم فرمود :\r\nاو را به همان كسى سپرديم كه مادر موسى فرزندش را به او سپرد . هفت روز بعد به دستور امام به خانهء او رفتم و برادرزاده‌ام در حالى كه فرزند خود را در آغوش گرفته بود خطاب به وى فرمود : پسرم ! سخن بگو و آن كودك لب به سخن گشود ؛ سپس اين آيه را تلاوت فرمود :  وَ نُرِيدُ أَنْ نَمُنَّ عَلَى الَّذِينَ اسْتُضْعِفُوا . . .  « 7 »\r\nدكتر جاسم حسين با اشاره به برخى اشارات موجود در روايات مربوط به تولد حضرت بقية اللّه عليه السّلام چنين استنباط كرده كه آن حضرت پس از تولد ، به منظور مخفى\r\n\r\n\r\n","description":"","footnote":"\r\n( 1 ) . الغيبه ، ص 141 ، 143\r\n( 2 ) . المقالات و الفرق ، ص 114\r\n( 3 ) . كشف الغمه ، ج 2 ، ص 437\r\n( 4 ) . اثبات الوصيه ، ص 231\r\n( 5 ) . نك : تاريخ اهل البيت ، پاورقى ، ص 88\r\n( 6 ) . الغيبه ، طوسى ، ص 141 - 142\r\n( 7 ) . قصص ( 28 ) : 5 و نك : الغيبه ، ص 143\r\n","page_name":" 566 ","page_number":566},
  {"content":"\r\n\r\nماندن از چشم دشمنان به مدينه برده شده است . « 1 »\r\n\r\nمادر حضرت مهدى عليه السّلام\r\nدربارهء نام مادر آن حضرت روايات گوناگونى در دست است . در روايتى از شيخ طوسى ، از مادر آن بزرگوار به نام ريحانه نام برده شده ، ولى بلافاصله افزوده شده كه به او ، نرجس ، صيقل و سوسن نيز مىگفتند . « 2 » به نظر عده‌اى ، كه شهيد از آن با عبارت « قيل » تعبير آورده ، مادر آن حضرت ، مريم بنت زيد العلويه بوده است . « 3 » در روايت حكيمه خاتون كه مشهورترين و مستندترين روايت دربارهء تولد حضرت بقية اللّه عليه السّلام مىباشد ، همان نام « نرجس » آمده است . « 4 »\r\nبه نظر برخى از محققان ، امكان دارد نام اصلى او همان نرجس بوده و ديگر اسامى ، به جز صيقل را ، بانوى او حكيمه ، دختر امام جواد عليه السّلام به وى داده باشد . در آن روزگار ، مردمان كنيزان را براى خوشامدگويى به اسامى گوناگون مىخواندند ؛ دانستنى است كه اسامى نرجس ، ريحانه ، و سوسن ، همه اسامى گلها هستند . « 5 »\r\n\r\nنكاتى دربارهء تولد امام زمان عليه السّلام\r\nتلاشهايى كه عباسيان حاكم بر سامرا و بغداد براى كنترل زندگى امام حسن عسكرى عليه السّلام به عمل آورده بودند ، اختفاى مسألهء مهم تولّد امام زمان عليه السّلام را كاملا توجيه مىكند . همچنين اين نكته را كه در آن زمانها ، مسألهء غيبت آن حضرت بر سر زبانها بوده و بنى عباس در صدد بودند تا به هر طريق ممكن ، راه امامت را بر شيعه مسدود سازند ، روشن مىكند .\r\nشيخ مفيد در آغاز شرح حال امام زمان عليه السّلام مىنويسد : به دليل مشكلات آن دوران و جستجوى شديد سلطان وقت و كوشش بىامان براى يافتن آخرين حجّت خدا ، ولادت آن حضرت بر همگان مخفى ماند . « 6 »\r\n\r\n\r\n","description":"","footnote":"\r\n( 1 ) . تاريخ سياسى غيبت امام دوازدهم ، ص 124\r\n( 2 ) . الغيبه ، ص 231 ؛ تاريخ اهل البيت ، ص 125\r\n( 3 ) . بحار الانوار ، ج 51 ، ص 28\r\n( 4 ) . همان ، ص 2 .\r\n( 5 ) . تاريخ سياسى امام دوازدهم ، ص 114\r\n( 6 ) . الارشاد ، ص 345\r\n","page_name":" 567 ","page_number":567},
  {"content":"\r\n\r\nپيش از آن نيز در روايات امامان عليهم السّلام به ولادت اسرارآميز آن حضرت اشاره شده و حتى اين مطلب يكى از دلايل شناخت وى تعيين شده بود . « 1 »\r\nتلاش بىوقفه بنى عباس براى يافتن فرزندى از امام يازدهم ، در بيشتر منابع تاريخى گزارش شده است . احمد بن عبيد اللّه بن خاقان كه كار خراج قم را بر عهده داشته ، دربارهء موضوع كاوش خانهء امام عسكرى عليه السّلام ، گزارشى داده كه متن آن چنين است :\r\nوقتى خبر بيمارى امام عسكرى عليه السّلام شايع شد ، خليفه به دنبال پدرم فرستاد . او به دار الخلافه رفت و همراه پنج تن از كارمندان نزديك خليفه كه از معتمدان او بودند بازگشت . پدرم به آنان دستور داد تا خانهء امام را در كنترل خود گرفته و لحظه به لحظه از احوال و اخبار وى اطلاع داشته باشند ؛ آنگاه برخى از طبيبان را فرا خوانده و دستور داد شبانه روز بر بالين امام حضور داشته باشند .\r\nپس از دو يا سه روز به او اطلاع دادند كه امام ضعيف‌تر شده است و او دستور داد طبيبان بر مراقبتهاى خود بيفزايند ؛ آنگاه پيش قاضى القضات رفت و از او خواست ده نفر از معتمدان خود را كه از نظر دين و ورع ، كاملا به آنان اطمينان دارد به منزل امام عسكرى عليه السّلام بفرستد كه شبانه روز در آنجا باشند . اين وضع ادامه داشت تا آن كه امام وفات كرد . پس از اين حادثه ، خانهء امام عسكرى عليه السّلام به دستور خليفه بررسى دقيق شد و همه چيز مهر و موم گرديد و پس از آن تلاشهاى پىگيرانه‌اى براى يافتن فرزندى از آن حضرت آغاز شد ؛ حتى كنيزان امام نيز تحت نظر قرار گرفتند تا معلوم شود كدام يك از آنها باردار است ؛ يكى از آنها را كه احتمال حمل درباره‌اش مىرفت در حجره‌اى تحت مراقبت قرار دادند تا وقتى كه باردار نبودن وى مسلم شد . آنگاه ميراث امام را ميان مادر و برادرش جعفر تقسيم كردند . در همين روايت ، به دنبال گزارش مزبور ، اشاره‌اى به فرصت طلبى جعفر به منظور جانشينى برادرش شده است ؛ از جمله آن كه ، وى از عبيد اللّه بن خاقان خواست او را به عنوان جانشينى امام\r\n\r\n\r\n","description":"","footnote":"\r\n( 1 ) . منتخب الاثر ، ص 287 - 288\r\n","page_name":" 568 ","page_number":568},
  {"content":"\r\n\r\nعسكرى عليه السّلام اعلام و معرفى نمايد و او تقاضاى جعفر را رد كرد . « 1 »\r\nروايت ديگرى اشاره بدان دارد كه برخى از شيعيان قم ، بىخبر از رحلت امام عسكرى عليه السّلام براى پرداخت وجوه خويش به سامرا آمدند . پس از ورود به سامرا ، كسانى آنها را پيش جعفر بردند . قمىها نخست در صدد امتحان جعفر بر آمدند ؛ بدين منظور از وى پرسيدند : آيا او از مبلغ پولى كه با خود آورده‌اند اطلاع دارد ؟ جعفر پس از اظهار بىاطلاعى گفت : تنها خدا از غيب آگاه است . در نتيجه قمىها از پرداخت پول به او خوددارى كردند . در آن هنگام ، شخصى آنها را به خانه‌اى هدايت كرد و در آنجا پس از آن كه مبلغ وجوهات به آنها گفته شد ، پول را به شخصى كه درست گفته بود تحويل دادند . جعفر اين موضوع را به معتمد گزارش داد و به دستور او خانهء امام و حتى خانه‌هاى همسايگان آن حضرت تفتيش مجدد شد .\r\nدر اينجا بود كه كنيزى به نام ثقيل كه گويا به خاطر حفظ جان امام زمان عليه السّلام ادعاى باردارى كرده بود بازداشت شد و مدّت دو سال تحت نظر قرار گرفت تا اطمينان به عدم باردارى وى حاصل شد ؛ سپس او را رها كردند . « 2 »\r\nبه طور مسلم ، چنين حساسيت شديدى از طرف دستگاه خلافت همراه با تحريكات جعفر ، بدان سبب بود تا گذشته از كنترل امام دوازدهم ، در صورت عدم دسترسى به آن حضرت ، دست كم بتوانند اعلام كنند كه امام حسن عسكرى عليه السّلام فرزندى نداشته است . احضار افراد موثق در منزل امام نيز براى اين بود تا به ادعاى خود در اين باره رنگ حقيقت داده و شيعيان را دچار حيرت و سردرگمى نمايند ، چنان كه در ادامهء همان نقل از شيخ طوسى افزوده شده : افراد مورد اعتماد مذكور كه در خانه امام حضور داشتند ، شهادت دادند كه آن حضرت در گذشته است . « 3 » حقيقت آن است كه مطابق طرح دقيق و منظمى كه از پيش در اين باره ريخته شده بود ، مسأله ولادت آن حضرت از اساس از چشم مردم و حتى بيشتر شيعيان به دور مانده و با اين حال مشكل چندانى نيز به دنبال نياورد .\r\n\r\n\r\n","description":"","footnote":"\r\n( 1 ) . الكافى ، ج 1 ، صص 505 - 506 ؛ الغيبه ، صص 131 - 132 ؛ كمال الدين ، ج 1 ، صص 41 - 42 ؛ اعلام الورى ، ص 359 ؛ الارشاد ، ص 340 ؛ كشف الغمه ، ج 1 ، ص 407\r\n( 2 ) . كمال الدين ، ص 473 - 474\r\n( 3 ) . الغيبه ، طوسى ، ص 132\r\n","page_name":" 569 ","page_number":569},
  {"content":"\r\n\r\n\r\nآگاهى برخى از شيعيان از تولّد امام زمان عليه السّلام\r\nالبته چنين نبود كه كسى از تولد آخرين حجّت خدا آگاهى نداشته و يا پس از تولد ، آن حضرت را نديده باشد . برخى از شيعيان مورد اعتماد و عده‌اى از وكلاى امام عسكرى عليه السّلام و كسانى كه در خانه امام مشغول خدمت بودند از اين امر با خبر بودند .\r\nشيخ مفيد از تعدادى از اصحاب ، خادمان و ياران نزديك امام عسكرى عليه السّلام روايت كرده كه آنان موفق به ديدار امام زمان عليه السّلام شده‌اند . محمد بن اسماعيل بن موسى بن جعفر ، حكيمه خاتون دختر امام جواد عليه السّلام ، ابو على بن مطهر ، عمرو اهوازى و ابو نصر طريف خدمتگزار خانهء امام ، از آن جمله بودند . « 1 »\r\nبدين ترتيب امام حسن عسكرى عليه السّلام فرزند خود را به برخى نشان داد و ايشان را جانشين خويش معرفى كرد .\r\nشيخ كلينى از ضوء بن على عجلى روايت كرده كه مردى ايرانى از اهالى فارس به او گفته بود : به منظور خدمت در منزل امام عسكرى عليه السّلام به سامرا رفتم و امام مرا به عنوان مسئول خريد خانه پذيرفت . وى مىگويد : روزى حضرت عسكرى عليه السّلام فرزند خود را به من نشان داد و فرمود : « هذا صاحبكم » ؛ وى اظهار مىكند كه پس از آن نيز تا رحلت امام آن كودك را نديده است . او مىافزايد : در زمانى كه وى آن حضرت را ديد ، حدود دو سال سن داشته است . « 2 »\r\nشايد پراهميت‌ترين ديدار اصحاب امام عسكرى عليه السّلام از حضرت بقية اللّه عليه السّلام زمانى بود كه محمد بن عثمان عمرى از وكلاى خاص امام زمان عليه السّلام همراه با چهل نفر ديگر در خدمت امام بودند . آن حضرت فرزند خود را به آنان نشان داد و فرمود :\r\nهذا إمامكم من بعدى و خليفتى عليكم ، أطيعوه و لا تتفرقوا من بعدى فى أديانكم لتهلكوا ، أما انّكم لا ترونه بعد يومكم هذا .\r\nاين امام شما پس از من و جانشين من در ميان شماست . از او فرمان بريد و پس\r\n\r\n\r\n","description":"","footnote":"\r\n( 1 ) . الارشاد ، ص 350 - 351 و نك : ينابيع المودّه ، ص 461\r\n( 2 ) . الكافى ، ج 1 ، ص 514\r\n","page_name":" 570 ","page_number":570},
  {"content":"\r\n\r\nاز من در دين خود اختلاف نكنيد كه در اين صورت هلاك مىشويد و پس از اين هرگز او را نخواهيد ديد .\r\nدر ادامهء اين روايت آمده است كه : چند روز پس از آن ، امام عسكرى عليه السّلام رحلت كرد . « 1 »\r\nهمين روايت را شيخ طوسى نيز نقل كرده و برخى رجال شيعه را كه در اين جمع چهل نفرى حضور داشتند ، نام برده كه از آن جمله : على بن بلال ، احمد بن هلال ، محمد بن معاوية بن حكيم و حسن بن ايوب بن نوح بوده‌اند . « 2 »\r\nنام بردن از آن حضرت در آن دوران ممنوع بود و امام عسكرى عليه السّلام تأكيد داشتند كه تنها با عنوان الحجة من آل محمّد عليه السّلام از ايشان نام برند . « 3 »\r\n\r\nاختلاف پس از رحلت امام عسكرى عليه السّلام\r\nمشكلات سياسى و سخت‌گيريهايى كه خلفاى عباسى براى امامان شيعه به وجود مىآوردند ، در برقرارى رابطهء منظم آنان با شيعيان ، نابسامانىهايى را ايجاد مىكرد .\r\nاين مشكل به ويژه ، در فاصلهء رحلت يك امام و جانشينى امام بعدى رخ داد ؛ عده‌اى از شيعيان در شناخت امام خود دچار ترديد شدند و مدتى طول مىكشيد تا فرقه‌هاى انشعابى و افكار و انديشه‌هاى ناروا رو به افول نهاده و امام جديد كاملا استقرار يابد .\r\nگاهى اين مشكلات به قدرى تند بود كه جناحى از شيعه را كاملا از بدنهء اصلى آن جدا مىكرد ، چنان كه پيدايش و مقاومت واقفه ، فطحيه و حتى اسماعيليه را مىتوان از مصاديق آن به شمار آورد .\r\nاين مشكل پس از رحلت امام عسكرى عليه السّلام دو چندان بود ؛ زيرا گذشته از آن كه تولد و نگهدارى و وصايت امام زمان عليه السّلام به طور كاملا محرمانه انجام شده بود ، دوران غيبت نيز آغاز شده و تنها پشتوانهء نيرومند امامت حضرت حجّت ، در يك بخش ، ميراث عظيم احاديث موجود دربارهء اصل مهدويت و پاره‌اى از لوازم آن و در بخش\r\n\r\n\r\n","description":"","footnote":"\r\n( 1 ) . منتخب الاثر ، ص 355 از كمال الدين ، و نك : ينابيع المودّه ، ص 460 ؛ الغيبه ، طوسى ، ص 217\r\n( 2 ) . منتخب الاثر ، ص 355\r\n( 3 ) . كشف الغمه ، ج 2 ، ص 449\r\n","page_name":" 571 ","page_number":571},
  {"content":"\r\n\r\nديگر ، استقرار سيستم ارتباطى قوى و حضور برخى از عناصر سرشناس شيعه در ميان امام عسكرى عليه السّلام از يك سو و شيعيان آن حضرت از سوى ديگر بود .\r\nچگونگى پيدايش اختلاف در ميان شيعيان پس از رحلت حضرت عسكرى عليه السّلام در كتابهاى « المقالات و الفرق » و « فرق الشيعة » نوبختى به تفصيل گزارش شده است . شيخ مفيد گزارش نوبختى را با تلخيص و اضافاتى نقل و نقد كرده است .\r\nاشعرى از پانزده فرقه نام مىبرد كه هر يك اعتقاد خاصى دربارهء جانشينى امام عسكرى عليه السّلام را دنبال كردند ؛ چنان كه شمارى در امامت امام يازدهم نيز دچار ترديد شدند ، چرا كه گمان مىكردند فرزندى از ايشان باقى نمانده است ، بنابراين ، در امامت خود آن بزرگوار هم ترديد كردند . نوبختى ابتدا از چهار فرقه نام برده اما در ضمن تشريح تك تك آنها ، از سيزده فرقه ياد كرده است . شيخ مفيد به نقل از نوبختى ، چهارده فرقه را نام برده است . « 1 »\r\nشيخ ديدگاههاى اصلى اين فرقه‌ها را - كه ذيلا به جمع‌بندى آنها خواهيم پرداخت - نقل كرده و با استناد به روايات و استدلالهاى كلامى ، به نقد آنها پرداخته است . « 2 » در مقام جمع‌بندى فرقه‌هاى مزبور ، مىتوان گفت كه آنها از لحاظ اصولى ، به پنج گروه به ترتيب زير تقسيم مىشوند :\r\n1 - كسانى كه رحلت امام عسكرى عليه السّلام را باور نداشته و او را به عنوان « مهدى آل محمد عليهم السّلام » زنده مىدانند و به نام « واقفه » ؛ يعنى كسانى كه بر امام عسكرى توقف كرده‌اند ، شناخته مىشوند . « 3 »\r\n2 - كسانى كه پس از رحلت امام عسكرى عليه السّلام به برادر آن حضرت جعفر بن على الهادى گرويده و به دليل آن كه فرزند امام عسكرى عليه السّلام را نديده بودند ، به امامت جعفر ملقب به كذاب گردن نهادند كه دسته‌اى از آنان وى را به جانشين امام يازدهم و دسته‌اى ديگر او را به عنوان امام يازدهم مىشناختند : به اينها « جعفريه » مىگفتند .\r\n3 - عده‌اى كه پس از انكار امامت حضرت عسكرى عليه السّلام به امامت اولين فرزند\r\n\r\n\r\n","description":"","footnote":"\r\n( 1 ) . نك : المقالات و الفرق ، ص 102 - 116 ؛ فرق الشيعة ، ص 96 - 112 ؛ الفصول المختاره ، صص 258 - 266\r\n( 2 ) . الغيبه ، طوسى ، صص 130 - 135\r\n( 3 ) . نك : كمال الدين ، ص 40\r\n","page_name":" 572 ","page_number":572},
  {"content":"\r\n\r\nامام هادى عليه السّلام « محمد » كه در حيات پدر چشم از جهان فرو بسته بود ، گرويدند ؛ به اينان « محمديه » گفتند .\r\n4 - شمار ديگرى بر اين باور بودند ، همانگونه كه پس از رسول خدا صلّى اللّه عليه و آله ديگر پيامبرى نخواهد آمد ، پس از رحلت امام عسكرى عليه السّلام نيز امامى وجود نخواهد داشت .\r\n5 - فرقهء ديگر ، اماميه بودند كه اكثريت قريب به اتفاق شيعيان را تشكيل مىدادند و به امامت حضرت مهدى عليه السّلام اعتقاد داشتند . اين جريانى بود كه رهبرى اصولى شيعيان امامى را به عهده گرفت . « 1 »\r\nاز اين فرقه‌ها ، تنها فرقه‌اى كه مورد حمايت برخى از چهره‌هاى معروف قرار گرفت ، قائلين به امامت جعفر بن على است كه به نوشته نوبختى ، يكى از متكلمان كوفه به نام على بن الطاحى از آنها حمايت كرد و خواهر فارس بن حاتم قزوينى - غالى مشهور - نيز او را در اين كار يارى داد . « 2 » پيش از آن نيز ، هواداران فارس بن حاتم كه از طرف امام هادى عليه السّلام سخت مورد ملامت قرار گرفته بود ، در زمان حيات امام عسكرى عليه السّلام مسألهء امامت جعفر را مطرح مىكردند . گاه هم گفته مىشد كه محمد فرزند امام هادى عليه السّلام كه در واقع امام بوده ، پس از خود ، جعفر را به امامت برگزيده است .\r\nآنچه مسلم است اين كه فرقهء جعفريه - به معناى طرفداران امامت جعفر بن امام هادى ، سرسختترين مخالفان اماميه بوده و در ميان شيعيان نيز هوادارانى از غاليان و جز آنها داشته‌اند . نمونهء آنها ، همان على طاحن « 3 » و نيز على بن حسن بن فضال است كه از فطحى مذهبان بود و در ادامه ، به امامت جعفر معتقد شد . شايد بتوان گفت كه پس از انشعاب زيديه و اسماعيليه ، ايجاد گرايش شيعى پيرو جعفر ، انشعاب بزرگى بود كه رخ داد و گرچه در بغداد به دليل گرايش آل نوبخت به تشيع امامى دوامى نياورد ، در نقاط ديگر به طور محدود به زندگى خود ادامه داد .\r\nشيخ مفيد تأكيد فرموده ، در سال 373 هجرى كه وى مشغول تنظيم اين متن\r\n\r\n\r\n","description":"","footnote":"\r\n( 1 ) . تاريخ سياسى غيبت امام دوازدهم ، صص 103 - 112\r\n( 2 ) . فرق الشيعة ، ص 99\r\n( 3 ) . اماميه ، پيروان جعفر را به همين مناسبت طاحنيه مىخواندند .\r\n","page_name":" 573 ","page_number":573},
  {"content":"\r\n\r\nبوده ، از فرق چهارگانهء بالا ، تنها اماميه موجوديت خود را ادامه مىدهد و در وصف آنان چنين مىگويد :\r\nاماميه از نظر تعداد و از لحاظ علمى ، پرجمعيت‌ترين فرقهء شيعه هستند . آنان دانشمندان علم كلام و صلحا و عبادت‌پيشگان فقيه و علماى حديث و ادبا و شعراى زيادى را به خود اختصاص داده‌اند . اينان « وجه الامامية و رؤساء و المعتمد عليهم في الديانة » مىباشند . « 1 »\r\nشيخ طوسى نيز پيروى براى مذهب وى نشناسانده است . « 2 » با اين حال شواهد نشان مىدهد كه در برخى از نقاط دور دست ، يارانى براى جعفر مانده‌اند كه تاكنون نيز مذهب خويش را حفظ كرده‌اند . « 3 »\r\nمذهبى كه توانست خود را در مركز خلافت اسلامى حفظ كرده و حضور قاطع خود را نگاه دارد ، مذهب امامى بود كه به فرزند امام عسكرى عليه السّلام حضرت حجة بن الحسن العسكرى - عجل الله تعالى فرجه الشريف - ايمان آورد و توانست عمدهء شيعيان را در مسيرى مشخص هدايت كند . اين نشانگر آن است كه اقدامات صورت گرفته و مقدماتى كه از پيش براى چنين تحوّلى ترتيب داده شده بود ، از چنان دقت و استحكامى برخوردار بود كه به راحتى از گرفتارى اكثريت شيعه در وادى فرقه‌سازيهاى مخرب ، جلوگيرى كرده است .\r\nبه هر روى بايد توجه داشت كه مسألهء غيبت ، به سادگى براى جامعهء شيعه حل نشده و در دهه‌هاى پايانى قرن سوم و نيز قرن چهارم ، دشواريهاى زيادى در اين زمينه در جامعهء شيعه به وجود آمد . همين امر بود كه علماى شيعه را بر آن داشت تا به تفصيل دربارهء مسألهء غيبت به تأليف پرداخته و ابعاد آن را روشن كنند . بسيارى از عالمان اين دوره آثارى در اين موضوع تأليف كرده‌اند .\r\nمحمد بن بحر رهنى در انتهاى قرن چهارم ، كتابى در اين زمينه نگاشت . « 4 » شيخ صدوق ، به عنوان بزرگترين محدث شيعى در نيمهء قرن چهارم ، كتاب پرارج « كمال\r\n\r\n\r\n","description":"","footnote":"\r\n( 1 ) . الفصول المختاره ، ص 261\r\n( 2 ) . الغيبه ، ص 218\r\n( 3 ) . تفصيل اين مسأله را بنگريد در : مكتب در فرآيند تكامل ، صص 120 - 121\r\n( 4 ) . معالم العلماء ، ص 96\r\n","page_name":" 574 ","page_number":574},
  {"content":"\r\n\r\nالدين و تمام النعمه » را در پاسخ به همين شبهات و حيرتهايى تأليف كرد كه در اين زمينه به وجود آمده بود . محمد بن ابراهيم نعمانى در همين قرن ، كتاب الغيبهء خود را براى دفع ترديدى كه براى شيعيان رخ داده و سبب اختلاف ميان آنها شده بود تأليف كرد . « 1 » او علت اين شك و ترديدها را عدم توجه به روايات فراوانى كه دربارهء مسألهء غيبت وارد شده ، دانسته و خود اين مهم را بر عهده گرفته است . به جز نعمانى كه در نيمهء اول قرن چهارم هجرى كتاب الغيبه را نوشت ، بسيارى در اين باره تأليفاتى دارند ؛ از جمله در قرن چهارم ، شيخ مفيد چندين نوشته تأليف كرد كه نجاشى در رجال خود از آنها نام مىبرد . « 2 »\r\nپس از مفيد ، مهمترين اثر در اين زمينه را شيخ طوسى در سال 447 با عنوان « كتاب الغيبه » پديد آورد . با گذشت زمان طبعا ضرورت بررسى و تبيين مسألهء غيبت و پاسخ گويى به مسائل جنبى آن ، به طور جدى احساس مىشده است . « 3 » شيخ طوسى اين ضرورت را در آغاز كتاب خود خاطر نشان كرده است . « 4 »\r\n\r\nزمينه‌سازى غيبت توسط پيامبر صلّى اللّه عليه و آله و امامان شيعه عليهم السّلام\r\nروايات زيادى دربارهء غيبت و قيام حضرت حجّت عليه السّلام از رسول خدا صلّى اللّه عليه و آله و امامان معصوم عليه السّلام در دسترس مردم بوده است . نگاهى به انبوه اين روايات - كه اخيرا به صورت معجمى گردآورى شده - نشانگر آن است كه اين مسأله از ديد هيچ امامى دور نمانده و همهء آن بزرگواران بر آن تأكيد ورزيده‌اند . گذشته از احاديث رسول خدا صلّى اللّه عليه و آله در اين زمينه كه دو جلد از معجم مزبور را به خود اختصاص داده ، از هر كدام از امامان عليهم السّلام رواياتى دربارهء جنبه‌هاى مختلف مسأله غيبت و مهدويت و همچنين تعيين مصداق مورد نظر آن وارد شده است كه در مجموع بيش از ششصد حديث مىشود . « 5 »\r\n\r\n\r\n","description":"","footnote":"\r\n( 1 ) . الغيبه ، نعمانى ، ص 21\r\n( 2 ) . رجال النجاشى ، صص 283 - 287\r\n( 3 ) . دربارهء به سير كتاب‌نويسى دربارهء مسأله غيبت بنگريد : نور مهدى عليه السّلام ، مقالهء سير تاريخى غيبت امام ، صص 77 - 95\r\n( 4 ) . الغيبه ، صص 2 - 3\r\n( 5 ) . معجم احاديث المهدى ، در پنج جلد ( مؤسسة المعارف الاسلامية ) .\r\n","page_name":" 575 ","page_number":575},
  {"content":"\r\n\r\nاين نشانهء آن است كه مهدويت در قاموس روايى شيعه از اهميّت بسزايى برخوردار است ؛ زيرا پس از رحلت هر يك از امامان عليهم السّلام - به هر دليلى كه بدرود حيات مىگفتند - و يا حتى در حال حياتشان ، توهّم مهدويت اوج مىگرفته است . سير بحثهايى كه دربارهء با فرق شيعه توسط اشعرى و نوبختى عنوان شده نشان مىدهد كه مهمترين دليل تفرقه‌ها و انشعابها در ميان شيعه ، همين مسألهء مهدويت بوده كه به غلط از سوى برخى از اصحاب ائمه عليهم السّلام مطرح مىشده و انشعابى را - و لو به طور محدود - به دنبال داشته است .\r\nقابل توجه آن كه اساسا اعتقاد به مهدويت محمد بن حنفيه ، نفس زكيه « 1 » و بسيارى ديگر از علويان ، ناشى از همين تأكيدى است كه بر اصل مسألهء مهدويت شده است . يك نمونه ادعاى مهدويت دربارهء عبد الله بن معاوية بن عبد الله بن جعفر ( م 129 ) بود . دربارهء امام باقر عليه السّلام نيز همين ادعا شد كه از سوى امام عليه السّلام رد شد و به شدت انكار گرديد . دربارهء اسماعيل فرزند امام صادق عليه السّلام و حتى شخص امام صادق و امام كاظم عليهما السّلام « 2 » و برخى از رهبران علوى كه بر ضد عباسيان قيام كردند ، مانند حسن بن قاسم ، يحيى بن عمر ، محمد بن قاسم و . . . همين ادعا مطرح شده است و « 3 » القابى كه خلفاى عباسى از آنها استفاده كردند ، به طور غالب ، القابى است كه در برخى از روايات ، به عنوان « القاب مهدى » شناسانده شده است ؛ سفاح ، منصور ، مهدى ، هادى ، رشيد ، أمين و مأمون از اين دست القاب هستند .\r\nوجود اين همه ادعاى مهدويت در قرون نخستين اسلامى در ميان شيعيان و همچنين اهل سنت ، نشانهء آن است كه وجود « قائم » و « مهدى » امرى ثابت و اصلى مسلم در ميان مسلمانان بوده است و تنها در مورد تعيين مصداق ، مشكلاتى پيش آمده است . گفتنى است كه عنوان « قائم » در متون روايى شيعه ، بيش از لقب « مهدى » به كار رفته است ، در حالى كه در روايات اهل سنت ، تنها كلمهء « مهدى » وارد شده است .\r\nدر قرون بعد ، به ويژه قرنهاى هشتم و نهم هجرى نيز ناظر دهها مورد ادعاى\r\n\r\n\r\n","description":"","footnote":"\r\n( 1 ) . دربارهء نفس زكيه ، شمار زيادى از اهل سنت وقت ، ادعاى مهدويت كردند نك : مقاتل الطالبيين ، صص 249 - 240\r\n( 2 ) . فرق الشيعة ، صص 78 - 90\r\n( 3 ) . دراسات و بحوث فى التاريخ و الاسلام ، ج 1 ، صص 57 - 75 . مقالهء « المهدية بنظرة جديدة » .\r\n","page_name":" 576 ","page_number":576},
  {"content":"\r\n\r\nمهدويت هستيم . همهء اينها نشانهء وجود زمينه‌هاى كافى براى ادعاى اين امر در رواياتى است كه مذاهب مختلف اسلامى در اختيار داشته و دارند . اين روايات در جوامع حديثى شيعه فراوان بوده و در منابع اهل سنت هم به فراوانى يافت مىشود . « 1 »\r\n\r\nمسائل كلامى و جانشينى حضرت مهدى عليه السّلام\r\nعقايد كلامى شيعيان دربارهء جايگزينى امامى پس از امام ديگر ، نقش مهمى در تثبيت موقعيت امام جديد ايفا مىكرده است . اين عقايد كم و بيش در ميان شيعيان رسميت پيدا كرده و عدول از آنها پذيرفتنى نبوده است . دربارهء امامت حضرت مهدى عليه السّلام نيز بخشى از اين مسائل مطرح شد . گزارش نوبختى و اشعرى مبنى بر مسائلى كه اماميه دربارهء جانشينى آن حضرت مطرح كردند ، نمودارى است از ديدگاه كلامى آنها دربارهء امامت و جايگزينى امام بعدى در قرن سوم ، كه بعدها مبانى كلامى شيعه دربارهء امامت بر اساس همين ديدگاهها شكل گرفت .\r\nنوبختى ضمن بحث دربارهء فرقهء دوازدهم از فرق شيعه ، كه همان اماميه بوده‌اند به بخشى از اين مبانى به ترتيب زير اشاره مىكند :\r\n1 - زمين نمىتواند خالى از حجّت باشد .\r\n2 - پس از امام حسن و حسين عليهما السّلام امامت دو برادر امكان ندارد .\r\n3 - اگر تنها دو نفر در روى زمين زندگى كنند ، حتما يكى از آن دو ، حجّت خدا خواهد بود .\r\n4 - كسى كه امامت او ثابت نشده ، امامت فرزندان وى جايز نيست ؛ مثلا اسماعيل فرزند امام صادق عليه السّلام چون در زمان حيات پدر - بدون اين كه به امامت برسد - درگذشت ، فرزندش محمد نمىتواند مقام امامت را دارا باشد .\r\nسپس اضافه مىكند : مبانى فوق برگرفته از روايات صادقيين عليهما السّلام است كه كسى از شيعه در مقام رد يا انكار آن برنيامده و در صحّت طرق و اثبات و استحكام اسناد آن\r\n\r\n\r\n","description":"","footnote":"\r\n( 1 ) . مجموعهء دو جلدى كتاب « المهدى فى كتب اهل السنه » شامل آثارى است كه به نوعى حاوى اين قبيل احاديث است .\r\n","page_name":" 577 ","page_number":577},
  {"content":"\r\n\r\nجاى هيچ گونه شك و ترديدى وجود ندارد . از نظر شيعه ، زمين ، نمىتواند لحظه‌اى از حجّت خدا خالى باشد ؛ زيرا در چنين صورتى زمين و هر آنچه در روى آن است ، بىدرنگ از هم فرو مىپاشد . ما به امامت امام ماضى - امام عسكرى عليه السّلام - كه مقرون به وفات آن حضرت بوده اعتقاد و اعتراف داريم كه او را جانشينى است از صلب خود او و هموست كه امامت امت پس از آن حضرت به عهده وى گذاشته شده و به اذن خدا روزى از پردهء غيبت بيرون خواهد آمد و امر خود را آشكار خواهد ساخت ؛ زيرا اختيار غيبت و ظهورش در دست خدا است . چنان كه امير مؤمنان عليه السّلام فرمود :\r\nاللّهم إنّك لا تخلوا الأرض من حجّة لك على خلقك ظاهرا معروفا أو خائفا مغمورا كيلا تبطل حجّتك و بيّناتك .\r\nما به اين مطلب امر شده‌ايم و در تأييد اين اعتقاد ، روايات صحيحى از امامان گذشته به دست ما رسيده است . بندگان خدا را نشايد كه در كارهاى خدا به جستجو و كاوش بپردازند و در صدد كشف آنچه كه خدا از آنان پنهان داشته برآيند و در مورد آنچه كه آگاهى بدان ندارند به قضاوت پردازند و جايز نيست نام مبارك آن حضرت را بر زبان آورده و براى شناسايى اقامتگاه آن حضرت به پرسش و كسب اطلاع بپردازيم مگر وقتى كه امر شد . . .\r\nدر ادامه ، از مسألهء تقيه سخن به ميان آورده و با اشاره به رعايت تقيه از طرف امام صادق ، كاظم و رضا عليهم السّلام ، رعايت آن را از طرف شيعيان در شرايط آغاز غيبت ، به مراتب لازم‌تر از دوران آن بزرگواران مىداند . وى در مقام اثبات اين مطلب ، به رواياتى استناد كرده كه بنا به مدلول آنها ولادت با بركت آن حضرت براى مردم پنهان و نام مقدسش ناشناخته خواهد ماند تا كمى پيش از قيام جهانى خويش خود را به مردم معرفى فرمايد .\r\nو در پايان مىگويد : فهذا سبيل الأمانة و المنهاج الواضح الأحبّ الّذى لم تزل الشيعة الامامية الصحيحة التشيّع عليه . « 1 »\r\nشيخ مفيد نظير همين دلايل را براى رد عقايد گروههايى كه دربارهء جانشينى\r\n\r\n\r\n","description":"","footnote":"\r\n( 1 ) . فرق الشيعة ، صص 108 - 112\r\n","page_name":" 578 ","page_number":578},
  {"content":"\r\n\r\nامام يازدهم نظرات نادرستى دارند به كار گرفته است . از اصول مهمى كه شيخ بدان اشاره مىكند ، همان اصل خالى نبودن زمين از حجّت خدا و نيز حديث « هر كس بدون شناخت امام زمان خود بميرد بر مرگ جاهلى مرده است » مىباشد . « 1 »\r\nنظير همين روايات و پاره‌اى از دلايلى كه از اين روايات استفاده مىشود ، توسط شيخ طوسى در « الغيبه » در ردّ آراء گروههايى كه پس از رحلت حضرت عسكرى عليه السّلام پيدا شده‌اند ، ارائه شده است . « 2 »\r\nعلاوه بر اصل « خالى نبودن زمين از حجت خدا » دو آيه از قرآن نيز به عنوان پشتوانهء كلامى مهم مهدويت نازل شده است :\r\n وَ نُرِيدُ أَنْ نَمُنَّ عَلَى الَّذِينَ اسْتُضْعِفُوا فِي الْأَرْضِ وَ نَجْعَلَهُمْ أَئِمَّةً وَ نَجْعَلَهُمُ الْوارِثِينَ .  « 3 »\r\n وَ لَقَدْ كَتَبْنا فِي الزَّبُورِ مِنْ بَعْدِ الذِّكْرِ أَنَّ الْأَرْضَ يَرِثُها عِبادِيَ الصَّالِحُونَ .  « 4 »\r\nشيخ مفيد در آغاز بحث از شرح حال امام زمان عليه السّلام به اين دو آيه و نيز اين حديث مشهور نبوى استناد كرده است :\r\nلن تنقضي الأيّام و اللّيالي حتّى يبعث اللّه رجلا من أهل بيتي يواطي اسمه يملأها قسطا و عدلا كما ملئت ظلما و جورا . « 5 »\r\n\r\nحضرت مهدى عليه السّلام و نوّاب خاصه\r\nپس از رحلت امام عسكرى عليه السّلام به سال 260 ، بلافاصله غيبت صغرا شروع شد و تا رحلت آخرين نايب امام زمان عليه السّلام در سال 329 ادامه داشت . پس از آن غيبت كبرى آغاز گرديد .\r\nدر دورهء غيبت صغرا ، امام زمان عليه السّلام از طريق چهار نفر نايبان خاص خودش با شيعيان در رابطه بود و امور آنان را حلّ و فصل مىكرد . اين امور ، افزون بر مسائل مالى ، شامل مسائل عقيدتى و فقهى نيز مىشد . رابطين ميان آن حضرت و شيعيان\r\n\r\n\r\n","description":"","footnote":"\r\n( 1 ) . الفصول المختاره ، صص 263 - 264\r\n( 2 ) . الغيبه ، طوسى ، صص 130 - 137\r\n( 3 ) . قصص ( 28 ) : 5 . بنا به روايت حكيمه خاتون دختر امام جواد عليه السّلام حضرت مهدى عليه السّلام بلافاصله پس از تولد ، اين آيه را تلاوت فرموده است ، « الغيبه » ، ص 143\r\n( 4 ) . انبياء ( 21 ) : 105\r\n( 5 ) . الارشاد ، ص 346\r\n","page_name":" 579 ","page_number":579},
  {"content":"\r\n\r\nچهار نفر از اصحاب با سابقه و مورد اعتماد امامان پيشين بودند كه يكى پس از ديگرى اين وظيفه خطير را بر عهده داشته و به عنوان نوّاب خاص آن حضرت معروفند . اين افراد از طرف امام عليه السّلام با وكلاى او در دورترين نقاط بلاد اسلامى در تماس بوده و نامه‌ها و خواسته‌هاى شيعيان را به محضر مقدس ايشان مىرساندند و در جواب ، توقيعاتى از طرف آن حضرت صادر مىشد .\r\nنكتهء قابل توجه آن كه در اين دوره نه تنها شخص حضرت بقية اللّه عليه السّلام از ديده‌ها پنهان بود ، بلكه سفراى او نيز به طور ناشناخته و بدون آن كه جلب توجه كنند عمل مىكردند . افزون بر آن ، دورى شيعيان امامى از برنامه‌هاى انقلابى و براندازى ، سبب شد تا با تهديدهاى كمترى مواجه شده و بتوانند به اوضاع خويش سر و سامانى بدهند . نتيجه اين موضعگيرى آن بود كه شيعيان امامى در مركز خلافت عباسى ، حضور قاطع خويش را حفظ نمودند و به عنوان يك اقليت رسمى و شناخته شده ، خود را بر حكومت عباسى و سنيان افراطى ذى نفوذ در بغداد ، تحميل كردند . در اين زمان ، مركزيت شيعه در بغداد ، با نظارت خود بر شيعيان ديگر بلاد ، زندگى مذهبى آنها را نيز تحت سازمان و تشكيلات خود در آورد .\r\nسياستهاى خاصى كه در آن دوره ، از سوى شيعيان به كار گرفته شد و از پشتيبانى امامان معصوم عليهم السّلام نيز برخوردار بود ، نفوذ برخى از بزرگان شيعه در دستگاه خلافت عباسى و حتى تصدّى مقام وزارت آنها بود . « 1 »\r\nدر اينجا شرحى كوتاه از نوّاب خاصّ امام زمان عليه السّلام و نيز اقداماتى كه به دستور آن حضرت و به وسيلهء آنان صورت مىگرفت ارائه مىدهيم :\r\n\r\n1 - عثمان بن سعيد عمرى سمّان\r\nاو اولين نايب خاص حضرت بقية اللّه عليه السّلام بود . سمّان يعنى روغن فروش .\r\nاختيار اين شغل ، به منظور پوشش براى فعاليتهاى مذهبى و سياسى وى بود ؛ زيرا اموالى ، كه براى رسانيدن آن به امام ، به وى داده مىشد ، در ظرف روغن مىنهاد و نزد\r\n\r\n\r\n","description":"","footnote":"\r\n( 1 ) . نك : خاندان نوبختى ، صص 96 - 97\r\n","page_name":" 580 ","page_number":580},
  {"content":"\r\n\r\nآن حضرت مىبرد . « 1 » پيش از آن هم برخى از وكلاى امامان ، اين سياست را به كار مىگرفتند ؛ چنان كه محمد قطان وجوهات را در پوشش پارچه‌فروش به آن حضرت مىرسانيد . « 2 »\r\nعثمان بن سعيد از قبيله اسد و از وكلاى حضرت عسكرى عليه السّلام محسوب مىشد .\r\nپيش از آن نيز از افراد مورد اعتماد امام هادى عليه السّلام بود ؛ چنان كه آن حضرت او را به عنوان فردى موثق و معتمد به اصحاب خود معرفى فرموده بود . « 3 » هنگامى كه جمعى از شيعيان يمن خدمت امام عسكرى عليه السّلام مشرف شده بودند ، آن حضرت به عثمان بن سعيد ، به عنوان وكيل خود ، مأموريت داد تا اموالى را كه براى ايشان آورده بودند تحويل بگيرد . « 4 » همو بود كه تغسيل و تكفين حضرت امام عسكرى عليه السّلام را به عهده گرفت و جسد پاك آن حضرت را در قبر نهاد . « 5 »\r\n\r\n2 - ابو جعفر محمد بن عثمان بن سعيد عمرى\r\nدومين نايب خاص حضرت مهدى عليه السّلام محمد بن عثمان بود كه پس از درگذشت پدرش ، حضرت ضمن توقيعى به وى تسليت گفت و پس از دعاى خير در حقّش ، امور را به او واگذار كردند . « 6 » او نيز همانند پدرش از نزديكان و افراد مورد اعتماد امام عسكرى عليه السّلام بود ؛ چنان كه ضمن روايتى از آن حضرت چنين آمده :\r\nالعمري و ابنه ثقتان ، فما أدّيا اليك فعنّى يؤدّيان و ما قالا لك فعنّي يقولان ، فاسمع لهما و أطعهما فإنّهما ثقتان المأمونان . « 7 »\r\nعمرى و پسرش هر دو ثقه و مورد اعتمادند . هر چه رسانند از طرف من مىرسانند و هر چه گويند از من است . به حرف آنان گوش بده و از آنان پيروى كن كه آنان ثقه و امين منند .\r\nعلى رغم مخالفتهايى كه از ناحيهء برخى غاليان با وى صورت گرفت ، بيشتر\r\n\r\n\r\n","description":"","footnote":"\r\n( 1 ) . الغيبه ، طوسى ، ص 214\r\n( 2 ) . بحار الانوار ، ج 51 ، ص 397\r\n( 3 ) . همان ، ص 215\r\n( 4 ) . همان ، ص 216\r\n( 5 ) . همان .\r\n( 6 ) . الغيبه ، طوسى ، ص 219\r\n( 7 ) . همان\r\n","page_name":" 581 ","page_number":581},
  {"content":"\r\n\r\nشيعيان پيروى از او را گردن نهاده و هرگز در عدالت وى ترديدى به خود راه ندادند . « 1 »\r\nاو تا سال 305 هجرى در قيد حيات بود و رابط امام عليه السّلام با شيعيان محسوب شده و كنترل و هدايت وكلاى آن حضرت در بلاد اسلامى را بر عهده داشت . در طول مأموريت او توقيعاتى ناظر بر تأييد سفارت وى از ناحيهء مقدسه صادر گرديد . « 2 »\r\nبه نوشته شيخ طوسى ، او تأليفاتى در حديث نيز داشته كه به دست حسين بن روح و سپس ابو الحسن سمرى رسيده است . « 3 »\r\n\r\n3 - ابو القاسم حسين بن روح\r\nسومين نايب خاص حضرت بقية اللّه عليه السّلام حسين بن روح بود كه از معتمدان ابو جعفر عمرى و از نزديكان وى در بغداد به شمار مىرفت . « 4 » ابو جعفر با ارجاع مراجعين به حسين بن روح ، زمينهء جانشينى وى را فراهم آورد و در واپسين روزهاى حيات ، به دستور حضرت ولى عصر عليه السّلام او را به عنوان جانشين خود معرفى كرد ؛ پس از آن شيعيان براى تحويل اموال به وى رجوع مىكردند . « 5 » اقبال در « خاندان نوبختى » اخبار مفصلى دربارهء حسين بن روح آورده و او را از طرف مادر منتسب به خاندان نوبختى دانسته است . اين بدان دليل است كه وى را قمى نيز خوانده‌اند . « 6 » وى از اصحاب امام عسكرى عليه السّلام بوده و با حضور جمعى از بزرگان شيعه در بغداد مانند ابو على بن همام ، ابو عبد اللّه بن محمد الكاتب ، ابو عبد اللّه الباقطانى ، ابو سهل اسماعيل بن على نوبختى ، ابو عبد اللّه بن الوجناء و عده‌اى ديگر به جانشينى ابو جعفر عمرى معرفى شده است . « 7 »\r\nام كلثوم دختر ابو جعفر ، ضمن روايتى نقش برجستهء حسين بن روح در زمان پدرش ابو جعفر و موقعيت بلند او را در ميان شيعيان به تفصيل توضيح داده است . « 8 »\r\n\r\n\r\n","description":"","footnote":"\r\n( 1 ) . همان ، ص 221\r\n( 2 ) . همان ، ص 220\r\n( 3 ) . همان ، ص 221 ، و شرح حال او را ببينيد در تنقيح المقال ، ج 3 ، ص 149\r\n( 4 ) . الغيبه ، طوسى ، ص 223\r\n( 5 ) . همان ، صص 224 - 226\r\n( 6 ) . خاندان نوبختى ، صص 213 - 214\r\n( 7 ) . الغيبه ، طوسى ، صص 226 - 227\r\n( 8 ) . همان ، ص 227\r\n","page_name":" 582 ","page_number":582},
  {"content":"\r\n\r\nوى همچنين در دورانى كه آل فرات متصدى مقام وزارت مقتدر عباسى و از هواداران شيعيان بودند ، در دستگاه خلافت نفوذ كرد ، اما با روى كار آمدن حامد بن عباس كه از مخالفان شيعه حمايت مىكرد ، مشكلاتى براى حسين بن روح به وجود آمد . از سال 311 كه حامد بن عباس روى كار آمد تا سال 317 كه حسين بن روح از زندان رها شد ، گزارش دقيقى از زندگى او در دست نيست . فقط مىدانيم كه وى از سال 312 تا 317 در زندان به سر مىبرده است . « 1 »\r\nپس از آن تا شعبان سال 326 - كه درگذشت - از موقعيت والايى در بغداد برخوردار بود و به دليل نفوذ آل نوبخت در دستگاه حكومتى ، كسى مزاحم وى نمىشد .\r\nاقبال مىنويسد : ابو القاسم حسين بن روح به تصديق مخالف و موافق از فهميده‌ترين و عاقلترين مردم روزگار بوده است . « 2 »\r\n\r\n4 - ابو الحسن على بن محمد سمرى\r\nاو چهارمين و آخرين نايب امام زمان عليه السّلام است كه به دستور آن حضرت و توسط حسين بن روح به جانشينى وى منصوب شد و تا سال 329 مجموعا در حدود سه سال نيابت خاص آن حضرت را بر عهده داشت . ابو الحسن در اصل اهل يكى از روستاهاى اطراف بصره بود . بنا به نقل برخى از مورخان ، بسيارى از اعضاى خاندان او همچون حسن و محمد فرزندان اسماعيل بن صالح و على بن زياد در بصره املاك زيادى داشتند . آنها نيمى از درآمد اين املاك را وقف امام عسكرى عليه السّلام كرده بودند كه آن حضرت همه‌ساله درآمد آن را دريافت و با ايشان مكاتبه مىكردند . « 3 »\r\nدر واقع مهمترين تحولى كه در دوره سمرى رخ داد ، توقيعى از حضرت بقية اللّه عليه السّلام حاوى پيش گويى دربارهء مرگ قريب الوقوع اين نايب بود كه چند روز پيش از درگذشت وى مطرح شد . متن اين توقيع ، آغاز غيبت كبرى را وعده مىداد .\r\n\r\n\r\n","description":"","footnote":"\r\n( 1 ) . نك : خاندان نوبختى ، صص 217 - 218\r\n( 2 ) . همان ، ص 221\r\n( 3 ) . اثبات الوصيه ، صص 246 - 247 ، به نقل از تاريخ سياسى غيبت امام دوازدهم ، ص 210\r\n","page_name":" 583 ","page_number":583},
  {"content":"\r\n\r\nاينك متن توقيع :\r\nبسم اللّه الرّحمن الرّحيم يا على بن حمد السمرى ! أعظم اللّه أجر إخوانك فيك ، فإنّك ميّت ما بينك و بين ستّة أيّام ، فاجمع أمرك و لا توص إلى أحد فيقوم مقامك بعد وفاتك فقد وقعت الغيبة التّامّة فلا ظهور إلا بعد إذن اللّه - تعالى ذكره - و ذلك بعد طول الأمد و قسوة القلوب و امتلاء الأرض جورا و سيأتى لشيعتى من يدّعى المشاهدة ، ألا فمن ادّعى المشاهدة قبل خروج السفياني و الصيحة فهو كذّاب مفتري و لا حول و لا قوة إلّا باللّه العلىّ العظيم . « 1 »\r\nخداوند به برادرانت در فقدان تو پاداش بزرگ عطا فرمايد . تو تا شش روز ديگر رحلت خواهى كرد ؛ كارهايت را جمع و جور كن و به هيچ كس به عنوان جانشين خود وصيت نكن . اكنون زمان غيبت كبرى فرا رسيده و ظهور من تنها با اجازهء خداوند خواهد بود و آن پس از مدتى طولانى و زمانى خواهد بود كه دلهاى مردم در نهايت قساوت و روى زمين پر از بيداد و ستم باشد . كسانى پيش شيعيان ما مدّعى ارتباط و ديدار با من خواهند شد . هر كس پيش از خروج سفيانى و صيحهء آسمانى - كه از علائم ظهور است - چنين ادعايى كند دروغگويى بيش نخواهد بود .\r\nاين توقيع اصول كلى دورهء جديد را خاطر نشان كرد و در كنار ساير توقيعات و احاديثى كه پيش از آن از ائمه شيعه عليهم السّلام صادر شده بود ، راه نوينى را براى شيعيان ترسيم كرد .\r\n\r\nمرورى بر اقدامات نواب در ارتباط با شيعيان\r\nتمامى كارهاى نواب خاص ، حتى در امور جزئى جارى ، در شعاع رهنمودها و دستورهاى امام زمان عليه السّلام انجام مىگرفت . بنابراين ، ما بايستى مرور خود را بر اساس مطالبى كه در توقيعات صادره از ناحيه مقدس آمده ارزيابى كنيم ؛ گرچه بسيارى از آنها - اگر زمانى هم گردآورى شده - متأسفانه ، در حال حاضر در دسترس ما قرار ندارد . اقدامات نوّاب را در چند جهت مىتوان مورد بررسى قرار داد :\r\n\r\n\r\n","description":"","footnote":"\r\n( 1 ) . الغيبه ، طوسى ، ص 243\r\n","page_name":" 584 ","page_number":584},
  {"content":"\r\n\r\n\r\nالف : مبارزه با غلات\r\nما پيش از اين در شرح حال بيشتر ائمه هدى عليهم السّلام اين مسأله را دنبال كرده و يادآور شديم كه يكى از اساسىترين محورهاى مبارزات فرهنگى و سياسى آن بزرگواران ، مبارزه با انشعابات درونى تشيع و در رأس آنها مسألهء غلات بوده است . در اين اواخر ، نفوذ غلات بيشتر شد و با همراهى برخى از فرزندان امامان نظير جعفر بن على الهادى با آنها ، و نيز حمايت برخى از شخصيت‌هاى سياسى شيعه ، كار آنها رونق گرفت .\r\nاز جمله غلاتى كه در اين دوره به صحنه آمدند ، يكى محمد بن نصير مؤسس نصيريه بود كه در زمان امام هادى عليه السّلام و پس از آن ادعاهاى غلوآميزى از وى بر سر زبانها افتاد . شيخ طوسى مىگويد : او در زمان نايب دوم ، عقايد غلوّآميزى نظير عقايد غلات پيشين از قبيل اعتقاد به ربوبيت ائمه عليهم السّلام و جواز نكاح با محارم را رواج مىداد .\r\nابو جعفر او را مورد لعن و نفرين قرار داد و از وى بيزارى جست . پيروان او پس از وى به سه فرقه تقسيم شدند كه البته چندان دوامى نياوردند . « 1 »\r\nاز ديگر كسانى كه در ابتدا از فقهاى اماميه و از وكلاى ائمه عليهم السّلام محسوب مىشد ، محمد بن على شلمغانى بود . وى با وجود سمتى كه داشت ، به دلايل جاه طلبانه‌اى به سوى غلوّ كشيده شد و مخصوصا به نظريهء حلول تكيه فراوانى كرد .\r\nاو مىكوشيد برخى از زيردستان خود را كه از خاندان برجستهء بنو بسطام بودند فريب داده و لعن و طردهاى حسين بن روح را دربارهء خود چنين توجيه كند كه چون او اسرار را درك كرده و اكنون به افشاى آن مىپردازد ، و به همين دليل اين چنين مورد طرد و لعن قرار مىگيرد . « 2 »\r\nبنا به نقل شيخ طوسى ، او مىپنداشت روح رسول خدا صلّى اللّه عليه و آله در كالبد نايب دوم و روح امير مؤمنان على بن ابى طالب عليه السّلام در بدن نايب سوم و روح فاطمه زهرا عليها السّلام در ام كلثوم دختر ابو جعفر نايب دوم حلول كرده است . حسين بن روح اين عقيده را كفر و الحاد آشكار دانست و او را فردى نيرنگ باز و حيله‌گر ناميد و عقايد او را مانند\r\n\r\n\r\n","description":"","footnote":"\r\n( 1 ) . همان ، صص 244 - 245\r\n( 2 ) . همان ، ص 248\r\n","page_name":" 585 ","page_number":585},
  {"content":"\r\n\r\nعقائد نصارا دربارهء مسيح و نيز شبيه عقايد حلاج دانست . « 1 » وى براى بىاعتبار كردن شلمغانى تلاش زيادى كرد و در نهايت نيز توقيع امام زمان عليه السّلام بر مجاهدت او در اين زمينه مهر تأييد نهاد . « 2 »\r\nدر عين حال شگردهاى شلمغانى براى مدتى توانست براى اماميه مشكلاتى ايجاد كند . بدون ترديد او و همكارانش يكى از مهمترين اسباب بدنامى براى شيعيان بودند . غير از اشخاص معينى كه رهبرى غلات را بر عهده داشتند ، گاه‌وبيگاه در ميان تودهء شيعيان نيز عقايد غلو گونه‌اى بروز مىكرد . در روايتى كه آن را شيخ طوسى نقل كرده در اين باره چنين آمده است :\r\nجماعتى از شيعيان بر سر اين كه آيا خدا توانايى خلق كردن و روزى دادن را به ائمه هدى عليهم السّلام اعطا كرده يا نه ، با هم اختلاف كردند . گروهى آن را مجاز دانسته و گروه ديگر بر بطلان آن حكم كردند . در نهايت به ابو جعفر نايب دوم رجوع كرده و از او خواستند تا توقيعى در اين مورد از حضرت ولى عصر براى آنها بياورد . جواب امام عليه السّلام چنين بود :\r\nإنّ اللّه تعالى هو الّذى خلاق الأجسام و قسّم الأرزاق لأنّه ليس بجسم و لا حالّا في جسم ، ليس كمثله شيء و هو السميع العليم ؛ و أما الأئمة عليهم السّلام فإنّهم يسألون اللّه تعالى فيخلق و يسألونه فيرزق ايجابا لمسألتهم و إعظاما لحقّهم . « 3 »\r\nهمه چيزها را خدا آفريده و روزى را او تقسيم مىكند ؛ زيرا او نه جسم است و نه در جسمى حلول مىكند . او را انبازى نيست و همو شنوا و بيناست . اما ائمه هدى عليهم السّلام از خدا مىخواهند و او به درخواست آنها و براى احترام آنها ، خلق مىكند و روزى مىدهد . بدين ترتيب روشن مىشود كه بحث و جدل دربارهء عقايد غلوآميز در آن زمان به طور جدى مطرح بوده و يكى از وظايف خطير نوّاب حل اين مشكلات و مبارزه بىامان با انديشه‌هاى انحرافى غلات بوده است .\r\n\r\n\r\n","description":"","footnote":"\r\n( 1 ) . همان ، ص 249\r\n( 2 ) . همان ، ص 250 و نك : تاريخ الغيبة الصغرى ، ص 518 . گزارش مفصلى از شلمغانى در تاريخ سياسى غيبت امام دوازدهم ، صص 200 - 206 آمده است .\r\n( 3 ) . الغيبه ، طوسى ، ص 178\r\n","page_name":" 586 ","page_number":586},
  {"content":"\r\n\r\n\r\nب : رفع شك و ترديدهاى موجود دربارهء حضرت مهدى عليه السّلام\r\nيكى از اقدامات حساس نواب خاصه آن بود كه شك و ترديدهاى موجود دربارهء وجود مقدس امام زمان عليه السّلام را از ميان بردارند . اين تلاشها بيشتر در دوران نايبان اول و دوم انجام شد و پس از آن نيز تا پايان غيبت صغرا مسائلى در اين زمينه مطرح مىشد .\r\nدر ميان توقيعاتى كه هم اكنون از آن حضرت در دست است ، تعدادى دربارهء همين مسأله است . به نقل از شيخ طوسى ، در ميان ابن ابى غانم قزوينى و جماعتى از شيعيان بحثى درگرفت ؛ او اصرار مىورزيد كه امام يازدهم فرزندى نداشته است . به ناچار شيعيان نامه‌اى به « ناحيهء مقدسه » فرستاده و از حضرت بقية اللّه عليه السّلام جواب خواستند تا بدين وسيله به بحث و جدل در اين باره فيصله داده شود . در جواب ، نامه‌اى به خط آن حضرت صادر شد كه در آن ضمن مرورى بر اصل مسأله امامت و ولايت و اشاره به ائمه پيشين ، چنين آمده بود :\r\n« گمان مىبريد كه خدا پس از امام يازدهم دينش را باطل ساخته و رابطه ميان خود و مردم را قطع كرده است ؟ نه ، چنين نيست و تا قيام قيامت نيز چنين نخواهد بود . »\r\nبه دنبال آن دربارهء ضرورت غيبت و لزوم مخفى ماندن آن حضرت از چشم ستمكاران مطالبى در توقيع مزبور عنوان شده است . « 1 »\r\nروايت ديگرى ، از توقيع نسبتا مفصلى حكايت دارد كه پس از ادعاى جانشينى امام عسكرى عليه السّلام از طرف برادرش جعفر از ناحيهء مقدسه صادر شد و در آن نيز ضمن مرورى بر مسأله امامت ائمه هدى عليهم السّلام و علم و عصمت آنان و اشاره به ناآگاهى جعفر از حلال و حرام و عدم تشخيص حق از باطل و محكم از متشابه ، سؤال شده است كه ، وى در چنين شرايطى چگونه مدعى امامت شده است ؟ « 2 »\r\nترديد محمد بن ابراهيم بن مهزيار در اين زمينه كه پدرش از وكلاى امام\r\n\r\n\r\n","description":"","footnote":"\r\n( 1 ) . همان ، صص 173 - 174\r\n( 2 ) . همان ، صص 174 - 176\r\n","page_name":" 587 ","page_number":587},
  {"content":"\r\n\r\nيازدهم بود ، پس از دريافت نامه‌اى از امام زمان عليه السّلام بر طرف شد . « 1 »\r\nدر اين زمينه روايات ديگرى نيز وارد شده است . « 2 » از جمله روايتى است حاوى توقيعى كه حضرت مهدى عليه السّلام در آن ، ضمن اثبات وجود مقدس خود در برابر شكّاكان ، به پاره‌اى مسائل فقهى پاسخ داده است . « 3 » چنان كه پيشتر اشاره كرديم ، نوّاب خاص با اين كه بر اثبات وجود امام دوازدهم اصرار داشتند ، از شيعيان مىخواستند كه دربارهء شناخت مشخصات آن حضرت اصرار نورزند و اين رويّه ، به دليل حفظ امنيّت امام عليه السّلام اتخاذ شده بود .\r\n\r\nج : سازماندهى وكلا\r\nسياست تعيين وكيل به منظور ادارهء امور نواحى مختلف و ايجاد رابطه ميان شيعيان و امامان ، حد اقل از زمان امام كاظم عليه السّلام به اين سو معمول بود . پس از آغاز غيبت ، تماس مستقيم وكلا با امام قطع شد و به جاى آن ، محور ارتباط ، نايب خاصى شد كه آن حضرت تعيين فرموده بود . مناطق شيعه‌نشين تا حدّى مشخص بود و بنا به ضرورت ، در هر منطقه وكيلى تعيين مىشد ؛ چنان كه گاهى تعدادى از آنها كه در مناطق كوچكترى انجام وظيفه مىكردند ، تحت سرپرستى وكيل ديگرى قرار مىگرفتند كه پيش از غيبت از طرف امام وقت و در زمان غيبت به وسيلهء نايب خاص براى آنان تعيين مىشد . اين وكلا اموالى را كه بابت وجوه شرعى از مردم مىگرفتند به طرق گوناگون پيش نايب خاص در بغداد مىفرستادند و آنها نيز وجوه رسيده را طبق دستور حضرت ولى عصر عليه السّلام در موارد معين مصرف مىكردند .\r\nدر مواردى امكان داشت برخى از وكلا براى يك بار به ملاقات امام زمان عليه السّلام شرفياب شوند ، چنان كه محمد بن احمد قطّان ، از وكلاى ابو جعفر نايب دوم ، به ملاقات آن حضرت نائل شد . « 4 » ولى اين ملاقاتهاى بسيار نادر ، به هيچ وجه به معناى ارتباط مستقيم آنان با امام نبود بلكه معمولا با اشراف نايب خاص انجام مىگرفت . به\r\n\r\n\r\n","description":"","footnote":"\r\n( 1 ) . الكافى ، ج 1 ، ص 518\r\n( 2 ) . همان ، صص 518 - 519\r\n( 3 ) . همان ، ص 176\r\n( 4 ) . كمال الدين ، ص 442\r\n","page_name":" 588 ","page_number":588},
  {"content":"\r\n\r\nروايت احمد بن متيل قمى ، ابو جعفر ده وكيل در بغداد داشت كه نزديكترين آنها به وى ، حسين بن روح بود كه بعدها به عنوان نايب سوم از جانب حضرت ولى عصر عليه السّلام تعيين شد . « 1 »\r\nاز ديگر نزديكان وى جعفر بن احمد بن متيل بود . بسيارى از بزرگان شيعه بر اين باور بودند كه وى به جانشينى ابو جعفر تعيين خواهد شد .\r\nروايتى حاكى از اين است كه مردم در برابر اموالى كه به وكلا مىدادند ، قبوضى از آنان دريافت مىكردند . ولى از نايب خاص هرگز قبض و سندى مطالبه نمىشد .\r\nبنابراين وقتى كه ابو جعفر نيابت خاص حسين بن روح را اعلام كرد ، دستور داد تا از وى درخواست قبض نشود . « 2 » وكلايى در اهواز ، سامرا ، مصر ، حجاز ، يمن و نيز در مناطقى از ايران مانند خراسان ، رى ، قم و . . . بودند كه اخبار آنها به طور جسته و گريخته دربارهء مسائل و موضوعات ديگرى در كتاب « الغيبهء » طوسى و « كمال الدين » صدوق آمده است .\r\n\r\nد : مخفى نگاه داشتن امام زمان عليه السّلام\r\nاز روايتى چنين برمىآيد كه امام در عراق ، مكه و مدينه بوده و به نحوى زندگى مىكرده كه نايب خاص مىتوانسته با وى ملاقات كند . چنان كه گاهى از ميان اصحاب نيز كسانى مىتوانستند به حضور آن حضرت شرفياب شوند ؛ چنان كه درباره محمد بن احمد قطّان گذشت . همچنين زمانى كه ابو طاهر محمد بن على بن بلال در نيابت ابو جعفر عمرى دچار ترديد شد ، ابو جعفر او را به حضور امام برد تا خود از زبان آن حضرت نيابت او را بشنود و آنگاه در يك گردهمايى عمومى از وى اعتراف گرفت كه حضرت قائم - عجل الله تعالى فرجه الشريف - دستور فرموده شيعيان وجوه خود را به ابو جعفر تحويل دهند . « 3 »\r\nبا تمام اين احوال ، پنهان نگاه داشتن امام عليه السّلام و مشخصات وى ، يكى از وظايف\r\n\r\n\r\n","description":"","footnote":"\r\n( 1 ) . الغيبه ، طوسى ، ص 225\r\n( 2 ) . همان ، صص 225 - 226\r\n( 3 ) . الغيبه ، طوسى ، ص 26 ، به نقل از تاريخ سياسى غيبت امام دوازدهم ، ص 166\r\n","page_name":" 589 ","page_number":589},
  {"content":"\r\n\r\nاساسى نوّاب خاصّ بوده است .\r\nهنگامى كه حسين بن روح نوبختى افتخار نيابت امام عليه السّلام را پيدا كرد ، يكى از بزرگان اماميه به نام ابو سهل اسماعيل بن على نوبختى در بغداد سكونت داشت و از مقام والايى برخوردار بود . پس از تعيين ابن روح به نيابت خاصّ شخصى از ابو سهل ، حكمت انتخاب حسين بن روح را - و نه انتخاب ابو سهل را - جويا شد . ابو سهل در پاسخ گفت : كسانى كه او را به اين مقام برگزيده‌اند ، از ما بيناترند ؛ زيرا كار من مناظره با خصم و بحث و گفتگو با آنان است . اگر من مكان امام غايب را چنان كه ابو القاسم مىداند ، مىدانستم ، شايد در تنگناى بحث و جدل او را به خصم نشان مىدادم ؛ در صورتى كه اگر ابو القاسم امام را زير دامن خود پنهان داشته باشد ، هرگز او را به كسى نشان نمىدهد ، حتى اگر با قيچى قطعه‌قطعه‌اش كنند . « 1 »\r\n\r\nعدم جواز افشاى نام آن حضرت در غيبت كبرى\r\nروايات زيادى دلالت بر آن دارد كه خواندن آن حضرت به نام مقدسش در دورهء غيبت روا نيست .\r\nاين مطلب كه آيا اين رويه يك اقدام سياسى مقطعى بوده يا اين كه نام بردن از آن بزرگوار تا ظهور وى ، همچنان بر حرمت باقى خواهد ماند ، منشأ اختلاف نظرهايى در ميان فقها و مورخان گشته است . اين روايت را علامه مجلسى ضمن بابى تحت عنوان « باب النهى عن التسميه » فراهم آورده است . « 2 »\r\nاز عبد اللّه بن جعفر حميرى روايت شده : همراه احمد بن اسحاق نزد عثمان بن سعيد ، نايب امام قائم عليه السّلام ، رفته بوديم كه خطاب به عثمان بن سعيد چنين گفتم :\r\nمىخواهم همانند ابراهيم ، كه تنها براى اطمينان قلبى خود از خدا سؤال كرد ، پرسشى كنم . سپس سؤال كردم : آيا شما حضرت صاحب الامر را ديده‌ايد ؟ گفت : آرى ؛ پرسيدم : نامش چيست ؟ او جواب داد :\r\n\r\n\r\n","description":"","footnote":"\r\n( 1 ) . الغيبه طوسى ، ص 255 ، به نقل خاندان نوبختى ، ص 217\r\n( 2 ) . بحار الانوار ، ج 51 ، صص 30 - 34 و نك : الكافى ، ج 1 ، صص 332 - 333 ؛ مير داماد در « شرعة التسميه » بيست حديث در اين زمينه نقل كرده است .\r\n","page_name":" 590 ","page_number":590},
  {"content":"\r\n\r\n« إيّاك أن تبحث عن هذا ، فإنّ عند القوم إنّ هذا النّسل انقطع » . « 1 »\r\nهرگز از اين موضوع سؤال نكن ؛ زيرا اين قوم ( حكومت ) بر اين باورند كه رشته اين نسل ، قطع شده است .\r\nاز اين روايت به خوبى مىتوان فهميد عباسيان هنگامى كه اطمينان يافتند امام عسكرى عليه السّلام فرزندى ندارد ، خود را از پىگيرى اين امر راحت ساختند و اين به نفع امام عليه السّلام و شيعيان تمام شد .\r\nدر يكى از توقيعات كه در طول غيبت صغرا از طرف حضرت ولى عصر عليه السّلام صادر شده ، آمده است : ملعون است كسى كه نام مرا در محافل بر زبان آورد . « 2 »\r\nاين امر حتى از زمان امام هادى عليه السّلام مطرح بوده و به دستور آن حضرت مقرر شده بود كه تنها گفته شود : الحجّة من آل محمد عليه السّلام . « 3 »\r\nشيخ صدوق اعتقاد صريح خود را داير بر عدم جواز تسميه ، حتى پس از ذكر روايت معروف « لوح » بيان داشته است . « 4 »\r\nاربلى پس از اشاره به روايات نهى از تسميهء حضرت مهدى و تصريح به كنيه آن وجود مقدس مىگويد : شيعيان در دوران غيبت اول ( صغرا ) از آن حضرت به « ناحيهء مقدسه » تعبير مىكردند و اين رمزى بود كه شيعيان با آن ، آن حضرت را مىشناختند . رمز ديگر كلمهء « غريم » بود كه مقصودشان از اين كلمه نيز آن حضرت بود . سپس اضافه مىكند : تعجب از شيخ طوسى « 5 » و مفيد است كه پس از تأكيد بر حرمت تسميه و ذكر كنيهء امام مهدى عليه السّلام مىگويند : « اسمه اسم النبى صلّى اللّه عليه و آله و كنيته كنيته » و آنگاه گمان مىبرند كه نام و كنيه آن حضرت را فاش نساخته‌اند ! من بر آنم كه اين رويّه ، به دليل تقيّه بوده و در زمانى مطرح بوده است كه آن حضرت تحت تعقيب قرار داشته و خطراتى براى امنيت جانى ايشان وجود داشته است ؛ اما اكنون چنين نيست . « 6 »\r\n\r\n\r\n","description":"","footnote":"\r\n( 1 ) . بحار ، ج 51 ، ص 33\r\n( 2 ) . بحار الانوار ، ج 51 ، ص 33 ؛ كمال الدين ، ج 2 ، ص 483 ؛ الغيب ، طوسى ، ص 262 ؛ اعلام الورى ، ص 432 ؛ شرعة التسمية ، ص 60\r\n( 3 ) . الكافى ، ج 1 ، ص 333\r\n( 4 ) . عيون اخبار الرضا ، ج 1 ، ص 41\r\n( 5 ) . در اصل طبرسى است اما بايد طوسى درست باشد ؛ زيرا آقا بزرگ نيز در نقل اين سخن ، طوسى آورده است نك : الذّريعة ، ج 14 ، ص 178\r\n( 6 ) . كشف الغمّه ، ج 2 ، صص 519 - 520\r\n","page_name":" 591 ","page_number":591},
  {"content":"\r\n\r\nاين مسأله در ميان علماى شيعه مورد اختلاف بوده و بعدها مير داماد در جواب استفتايى در اين باره « 1 » كتابى به نام « شرعة التسميه فى النهى عن تسمية صاحب الزمان عليه السّلام » نگاشته و در آن با تمسّك به اطلاقات موجود در روايات نهى از تسميه ، در اين باره به تفصيل سخن گفته است . « 2 » علامه آقا بزرگ از كتاب ديگرى در اين باره به نام « كشف التعمية فى جواز التسمية » از شيخ حر عاملى نام برده است . « 3 » از عنوان كتاب به خوبى روشن مىشود كه شيخ حر طرفدار جواز تسميه بوده است نه حرمت آن ؛ گفته شده كه او كتابش را در رد بر شرعة التسميه نوشته است .\r\nاز پاره‌اى روايات كه پيش از اين به آنها اشاره كرديم ، به وضوح فهميده مىشود كه تنها مشكلات سياسى ، انگيزهء عدم جواز تسميه در آن دوره بوده است ؛ چنان كه در روايتى كه كمى پيش ارائه كرديم تصريح شده كه نايب اول امام عليه السّلام به حميرى فرمود :\r\nسؤال از نام آن حضرت بر شما حرام است ؛ زيرا سلطان بر اين باور است كه امام يازدهم در گذشته در حالى كه فرزندى از خود بر جاى نگذاشته و به همين جهت ميراثش تقسيم شده است . . . اگر نام وى فاش شود آنها او را تحت تعقيب قرار مىدهند . « 4 »\r\nبا اين حال براى روشن شدن دقيق اين موضوع ، بايد به متونى كه اختصاص به اين باب دارد نوشته شده است مراجعه كرد و مسأله را تحت بررسى قرار داد .\r\n\r\nجريان رو به رشد تشيع در دوران غيبت صغرا\r\nشايد نخستين مرحله از نفوذ شيعه در دستگاه عباسى به صورت يك جريان قوى ، ماجراى ولايتعهدى امام رضا عليه السّلام باشد . اما مىدانيم كه پيش از آن نيز على بن يقطين از سوى امام كاظم عليه السّلام دستور يافت تا در دستگاه عباسى بماند و در آنجا به شيعيان كمك\r\n\r\n\r\n","description":"","footnote":"\r\n( 1 ) . به نوشته مير لوحى : بر سر اين مسأله ميان شيخ بهايى و مير داماد بحث بود تا آنجا كه مير داماد اين رساله را نوشت ، نك : فوائد الرضويه ، ص 422\r\n( 2 ) . نك : الذّريعة ، ج 14 ، صص 178 - 179 ، اين كتاب با تصحيح جناب آقاى استادى توسط مهديهء مير داماد در اصفهان چاپ شده است .\r\n( 3 ) . الذّريعة ، ج 18 ، ص 23 ، در اين باب رساله‌هاى ديگرى نيز تأليف شده كه در گزارشى در مقدمه آقاى استادى بر « شرعة التسميه » آمده است .\r\n( 4 ) . الكافى ، ج 1 ، ص 330\r\n","page_name":" 592 ","page_number":592},
  {"content":"\r\n\r\nكند . « 1 » در جريان ولايتعهدى امام رضا عليه السّلام براى مدتى در ظاهر نيز تشيع رنگ حكومتى به خود گرفت . بعد از آن ، مأمون همواره اظهار تشيع مىكرد و گرچه تشيع وى ، تشيع امامى نبود ، اما مىتوانست صبغه‌اى از تشيع به حساب آيد و هوادارى كسانى را نسبت به تشيع جلب كند . در نقلى آمده است كه مأمون پس از آمدن به عراق ، سعى كرد امور مملكتى را به كسانى كه تمايلات شيعى داشتند واگذار كند ؛ بعد از آن كه راضى شد تا از عامّه نيز كسانى را به كار گمارد ، تصميم گرفت تا در كنار هر نفر از عامه ، يك نفر شيعه نيز بگذارد . « 2 »\r\nبعد از مأمون و معتصم ، متوكل اين شيوه را دگرگون كرد و به دفاع از اهل حديث كه به شدت ضد معتزله و شيعه بودند ، پرداخت . وى در دشمنى خود با علويان تا آنجا پيش رفت كه حتى دستور خرابى مشهد امام حسين عليه السّلام را صادر كرد و گفت تا زمينهاى گرداگرد آن را شخم زده و كشت كردند . « 3 » اين حركت هم دوامى نياورد و پس از روى كار آمدن خلفايى كه با شدّت و ضعف اين سياست را دنبال مىكردند ، با روى كار آمدن مقتدر عباسى از سال 295 به بعد ، زمينهء رشد شيعه در بغداد و نقاط ديگر فراهم شد .\r\nدر اين دوره شاهد آن هستيم كه بسيارى از شيعيان برجسته داراى مشاغل حكومتى و ادارى بوده‌اند . پيش از اين اشاره كرديم كه آمادگى شيعيان براى نفوذ در امور حكومتى از مدتها قبل بوده است . شيخ طوسى نقل كرده است كه حكم بن عليا گفت : من فرمانروايى بحرين را داشتم و در آنجا به مال زيادى دست يافتم كه مقدارى را انفاق كرده و با مقدار ديگر آن زمين و . . . خريدم . پس از مدتى خمس آن را نزد امام جواد عليه السّلام آوردم . امام فرمود : همهء اموالى كه دارى از آن ماست ، اما من همان مقدار را كه آورده‌اى قبول مىكنم و باقى را به تو مىبخشم . « 4 »\r\nنجاشى از حمدويه نقل كرده كه محمد بن اسماعيل بن بزيع و نيز احمد بن حمزه از وزيران بودند . حمدويه از شيعيان امام كاظم عليه السّلام بوده و امام جواد عليه السّلام را نيز\r\n\r\n\r\n","description":"","footnote":"\r\n( 1 ) . بحار الانوار ، ج 48 ، ص 136\r\n( 2 ) . تاريخ تشيع در ايران ، ص 169\r\n( 3 ) . مقاتل الطالبيين ، ص 478\r\n( 4 ) . الاستبصار ، ج 2 ، ص 58\r\n","page_name":" 593 ","page_number":593},
  {"content":"\r\n\r\nدرك كرده است . « 1 »\r\nحسين بن عبد الله نيشابورى كه از شيعيان امام جواد عليه السّلام بود ، مدتى حكومت سيستان را داشت . « 2 » نوح بن دراج از شيعيانى بود كه قاضى كوفه به شمار مىرفت . او مىگفت كه از برادرش جميل بن دراج كه از اصحاب امام صادق عليه السّلام بود ، اجازه ( قضاوت در كوفه ) را گرفته است . « 3 »\r\nجريان مشاركت شيعيان امامى در دستگاه حكومتى در دوران آخرين امامان عليهم السّلام رو به گسترش گذاشت . در دوران امام يازدهم عليه السّلام و پس از آن در غيبت صغرا ، شمار فراوانى از شيعيان در دستگاه عباسى شغلهاى مهمى به دست آوردند .\r\nمىدانيم كه يعقوبى ، مورخ برجستهء شيعى امامى ، شغل دبيرى را داشته و لذا به « كاتب » شهرت يافته است . على بن محمد بن زياد از ديگر شيعيانى است كه شوهر خواهر جعفر بن محمد وزير بود و توانست در حكومت شغل مهمى بدست آورد . وى نويسندهء كتاب « الأوصياء » است كه مجلسى با واسطه از آن نقل و ياد كرده است . « 4 »\r\nنكتهء مهم در اين دوران اين بود كه شيعيان با وجود دشواريهاى فراوان ، توانستند اين قبيل موقعيتها را به دست آورند و جايگاه خويش را در بغداد مستحكم سازند . در اين زمان ، افزون بر دشمنى عباسيان نسبت به شيعيان ، شورشهاى شيعيان زيدى ، جنبش قرامطه و نيز حركت اسماعيليه خطرات فراوانى را براى شيعيان امامى به دنبال داشت ؛ چرا كه به هر حال نام شيعه ميان آنها مشترك بود . با اين حال شيعيان امامى كوشيدند تا خود را از اين جريانات بدور داشته و سلطهء خويش را در بغداد استوار سازند .\r\nعباس اقبال ضمن شرحى از زندگى ابو سهل اسماعيل بن على نوبختى ( 237 - 311 ) دربارهء رشد شيعه در اين دوره و رسوخ شيعيان در دستگاه ادارى عباسى مطالبى بيان كرده و مىنويسد :\r\n« ابو سهل ، لا اقل در قسمت اول از خلافت مقتدر خليفه و وزارت ابن فرات ، در\r\n\r\n\r\n","description":"","footnote":"\r\n( 1 ) . رجال النجاشى ، ص 233\r\n( 2 ) . الكافى ، ج 5 ، ص 111\r\n( 3 ) . رجال كشى ، ص 251\r\n( 4 ) . بحار الانوار ، ج 51 ، ص 23 و نك : تاريخ سياسى غيبت امام دوازدهم ، ص 210\r\n","page_name":" 594 ","page_number":594},
  {"content":"\r\n\r\nدربار نفوذى فوق العاده داشته و فرقهء اماميه در آن دوره يعنى ايام غيبت صغرا كه از خاندان نوبخت افرادى ديگر مثل ابو الحسين على بن عباس ( م 324 ) و ابو القاسم حسين بن روح ( م 326 ) در بغداد داراى رياست و قدرت بوده‌اند ، در تحت توجه و راهنمايى ابو سهل اسماعيل بن على به عزت و شوكت بسيار زيست مىكرده‌اند . » وى با اشاره به وزارت آل فرات و پشتيبانى آنها از آل ابى طالب مىنويسد :\r\n« شمار مخالفان اهل تسنن - عموما و طايفهء اماميه خصوصا - در سايهء پشتيبانى آل فرات رو به افزايش گذاشت . » « 1 »\r\nاقبال در شرح حال حسين بن روح ، نايب سوم امام زمان عليه السّلام مىنويسد : « حسين بن روح از سال انتصاب خود به مقام نيابت تا اوان وزارت حامد بن عباس ( از جمادى الثانيهء 306 تا ربيع الثانى 311 ) به حرمت تمام در بغداد مىزيست و منزل او محل رفت و آمد اميران و اعيان و وزيران معزول بود . . . بعد از خلاصى از حبس ، حسين بن روح ، باز در بغداد به همان عزّت و احترام پيشين به ادارهء امور دينى شيعه مشغول شد و اماميه اموالى را كه بر عهده داشتند به او مىرساندند . چون در اين دوره چند نفر از آل نوبخت ، مثل ابو يعقوب اسحاق بن اسماعيل ( مقتول 322 ) و ابو الحسين على بن عباس ( م 324 ) و ابو عبد الله حسين بن على نوبختى ( م 326 ) در دربار خلفا و امراى لشكرى مقامهاى مهمى داشتند ، ديگر كسى نمىتوانست چندان اسباب زحمت ابو القاسم حسين بن روح را فراهم آورد . » « 2 »\r\nشيخ صدوق نيز از قول مخالفان اشكالى را دربارهء مسألهء غيبت امام زمان عليه السّلام آورده و آن اين كه چرا امامان در دوران اموى كه فشار شديدتر بود غيبت نكردند اما در دورانى كه شيعيان فراوان شده و به واسطه دوستى با بزرگان دولتى و صاحبان قدرت ، قدرت و شوكتى يافتند ، مسألهء غيبت پيش آمد ؟ در اين نقل ، به طور تلويحى به نفوذ سياسى شيعيان در اين دوره اشاره شده است . پاسخ شيخ صدوق آن است كه آن زمان ، حركت امامان عليهم السّلام سياسى نبوده و بحث قيام به سيف براى امامان شيعه در كار نبود ، اما نسبت به امام زمان عليه السّلام مسألهء « قائم » بودن و قيام به سيف مطرح بود و به همين\r\n\r\n\r\n","description":"","footnote":"\r\n( 1 ) . خاندان نوبختى ، صص 99 - 96\r\n( 2 ) . خاندان نوبختى ، صص 220 - 217\r\n","page_name":" 595 ","page_number":595},
  {"content":"\r\n\r\nدليل خطر از اين ناحيه بسيار پيش‌بينى مىشد . « 1 »\r\nآنچه قابل تأمّل است اين كه شيعه از يك سو امامت عباسيان را نامشروع مىدانست و از سوى ديگر در حكومت آنها تا حد وزارت به كار مىپرداخت . اين مسأله‌اى است كه از ديرباز در فقه سياسى شيعه مورد توجه بوده و افزون بر عبارات فراوانى كه در كتابهاى فقها در اين باره آمده ، سيد مرتضى رساله‌اى خاص در اين باره تأليف كرده كه ما گزارش آن را در جاى ديگرى آورده‌ايم . « 2 »\r\n\r\nسيرت امام مهدى عليه السّلام\r\nپس از ارائه آنچه كه به اختصار در شرح احوالات امام زمان عليه السّلام آورديم ، مناسب مىدانيم به عنوان حسن ختام اين مجموعه ، بخشى از رواياتى را كه دربارهء سيرت امام زمان عليه السّلام پس از ظهور است نقل كنيم . در اين باره ، آنچه را كه استاد محمد رضا حكيمى در كتاب پرارج خورشيد مغرب آورده است عينا نقل كرده و علاوه بر محتواى اين روايات ، از قلم اديبانه استاد نيز بهره مىگيريم :\r\n\r\nالف - سيرت دينى\r\nمهدى عليه السّلام در برابر خداوند و جلال خداوند ، فروتن است ، همچون عقاب ، به هنگامى كه بال خويش فرو گشايد و سر به زير انداخته ، از اوج آسمان فرود آيد .\r\nمهدى ، در برابر جلال خداوند اينسان خاشع و فروتن است . خدا و عظمت خدا ، در وجود او متجلّى است ، و همهء هستى او را در خود فرو برده است . « 3 »\r\nمهدى عليه السّلام ، عادل است و خجسته و پاكيزه . او ذرّه‌اى از حق را فرو نگذارد .\r\nخداوند دين اسلام را به دست او عزيز گرداند . . . مهدى ، همواره بيم خداوند را به دل\r\n\r\n\r\n","description":"","footnote":"\r\n( 1 ) . كمال الدين ، ص 45\r\n( 2 ) . نك : دين و سياست در دورهء صفوى ، گفتار نخست آن تحت عنوان « مبانى فقهى مشاركت علما در دولت صفوى » . عنوان رسالهء سيد مرتضى « مسألة فى العمل مع السلطان » است كه در « رسائل الشريف المرتضى ، ج 2 ، صص 97 - 89 چاپ شده است .\r\n( 3 ) . المهدى الموعود . . . ، ج 1 ، ص 280 و 300\r\n","page_name":" 596 ","page_number":596},
  {"content":"\r\n\r\nدارد ، و به مقام تقرّبى كه نزد خدا دارد مغرور نشود . او به دنيا دل نبندد ، و سنگى روى سنگ نگذارد . در حكومت او ، به احدى بدى نرسد ، مگر آنجا كه حدّ خدايى جارى گردد . « 1 »\r\n\r\nب : سيرت خلقى\r\nمهدى عليه السّلام ، صاحب حشمت و سكينه و وقار است . مهدى جامه‌هايى درشتناك پوشد ، و نان جو خورد . علم و حلم مهدى از همهء مردمان بيشتر است . مهدى ، همنام پيامبر است ( محمّد ) ، و خلق او ، خلق محمدى است . « 2 »\r\nمهدى عليه السّلام ، در جهان ، با مشعل فروزان هدايت سير كند ، و چونان صالحان بزيد . « 3 »\r\n\r\nج - سيرت عملى\r\nبه هنگام رستاخيز مهدى عليه السّلام ، آنچه هست ، دوستى و يگانگى است ، تا آنجا كه هر كس هر چه نياز دارد ، از آن ديگرى بردارد ، بىهيچ ممانعتى . « 4 »\r\nدر زمان مهدى ، مؤمنان در معاملات از يكديگر سود نگيرند . « 5 » كينه‌ها از دلها بيرون رود ، و همه جا را آسايش و امنيت فراگيرد . « 6 »\r\nمهدى ، بخشنده است ، و بيدريغ ، مال و خواسته ، به اين و آن دهد . نسبت به عمّال و كارگزاران و مأموران دولت خويش بسيار سختگير باشد ، و با ناتوانان و مستمندان ، بسيار دل‌رحم و مهربان . « 7 »\r\nعلامة المهدىّ ، أن يكون شديدا على العمّال ، جوادا بالمال ، رحيما بالمساكين . « 8 »\r\nمهدى عليه السّلام ، در رفتار چنان است كه گويى با دست خود ، كره و عسل ، به دهان\r\n\r\n\r\n","description":"","footnote":"\r\n( 1 ) . همان .\r\n( 2 ) . همان ، ج 1 ، ص 281 - 282 و 266 و 300\r\n( 3 ) . همان\r\n( 4 ) . الاختصاص ، ص 24\r\n( 5 ) . وسائل الشيعة ، ابواب تجارت .\r\n( 6 ) . بحار الأنوار ، ج 10\r\n( 7 ) . المهدى الموعود . . . ج 1 ، ص 277 - 276\r\n( 8 ) . همان\r\n","page_name":" 597 ","page_number":597},
  {"content":"\r\n\r\nمسكينان مىنهد . « 1 » مهدى عليه السّلام ، چونان امير المؤمنين عليه السّلام زندگى كند ، نان خشك بخورد ، و با پارسايى بزيد . « 2 »\r\n\r\nد - سيرت انقلابى\r\nمهدى عليه السّلام ، حقّ هر حقدارى را بگيرد و به او دهد ؛ حتى اگر حق كسى زير دندان ديگرى باشد ، از زير دندان انسان متجاوز و غاصب بيرون كشد ، و به صاحب حق بازگرداند . « 3 »\r\nچون مهدى قيام كند ، جزيه برداشته شود ، و غير مسلمانى نماند . او مردم را با شمشير به دين خدا دعوت كند ، هر كس نپذيرد ، گردن زند ، و هر كس را سركشى كند ، خرد سازد . « 4 » مهدى عليه السّلام ، وارد شهر كوفه شود ، و هر منافق و شك‌باورى را بكشد ، و كاخها را ويران سازد ، و ارتش مستقر در آنجا را از دم تيغ بگذراند . اينچنين ، ظلمه و اعوان ظلمه را بيدريغ بكشد ، تا خدا راضى شود و خشنود گردد . « 5 »\r\nمهدى ، مانع الزّكاة « 6 » را بكشد . زانى محصن را نيز بدون طلب شاهد رجم كند . « 7 »\r\nزرارة بن أعين گويد : « از امام محمد باقر عليه السّلام پرسيد : آيا قائم ، با مردمان ، مانند پيامبر صلّى اللّه عليه و آله رفتار كند ؟ فرمود : هيهات ، هيهات ! پيامبر با ملايمت با مردم رفتار مىكرد ، و مىكوشيد تا محبت مردم را ، در راه دين ، جلب كند و تأليف قلوب نمايد . امّا قائم با شمشير و قتل با مردم روبرو شود . خدا به او اين گونه امر كرده است كه بكشد و توبه‌اى از كسى نپذيرد . واى به حال كسى كه با مهدى بر سر ستيز آيد . « 8 »\r\nمهدى ، فقط و فقط شمشير بشناسد ؛ او از كسى توبه نپذيرد ، و در راه اجراى حكم خدا و استقرار بخشيدن به دين خدا ، به سخن كسى گوش ندهد ، و نكوهش احدى را نشنود . « 9 »\r\n\r\n\r\n","description":"","footnote":"\r\n( 1 ) . همان ، ج 1 ، ص 297\r\n( 2 ) . الغيبه ، نعمانى ؛ بحار الانوار ، ج 52 ، ص 359\r\n( 3 ) . المهدى الموعود . . . ، ج 1 ، ص 279 ، 282 - 283\r\n( 4 ) . همان\r\n( 5 ) . الارشاد ؛ بحار الأنوار ، ج 52 ، ص 338\r\n( 6 ) . كسانى كه زكات را پرداخت نمىكنند .\r\n( 7 ) . كمال الدين ؛ بحار الانوار ، ج 52 ، ص 325\r\n( 8 ) . الغيبه ، نعمانى ؛ بحار الأنوار ، ج 52 ، ص 355\r\n( 9 ) . همان\r\n","page_name":" 598 ","page_number":598},
  {"content":"\r\n\r\n\r\nه - سيرت سياسى\r\nبه هنگام حكومت مهدى عليه السّلام ، حكومت جبّاران و مستكبران ، و نفوذ سياسى منافقان و خائنان نابود گردد . « 1 »\r\nشهر مكه ، قبلهء مسلمين ، مركز حركت انقلابى مهدى شود . نخستين افراد قيام او ، در آن شهر ، گرد آيند ، و در آنجا به او بپيوندند .\r\nمهدى عليه السّلام ، به نفوذ يهود و مسيحيت در جهان خاتمه دهد . از غار انطاكيّه ، تابوت سكينه را بيرون آورد . نسخهء اصلى تورات و انجيل در آن است . و بدين گونه در ميان اهل تورات با تورات ، و در ميان اهل انجيل با انجيل حكم كند ، و آنان را به متابعت خويش فراخواند . برخى به او بگروند . « 2 »\r\nبا ديگران جنگ كند ، و هيچ صاحب قدرتى و صاحب مرامى ( چه از اهل كتاب و چه از ديگر مسلكها و مرامها ) باقى نماند ، و ديگر هيچ سياستى و حكومتى ، جز حكومت حقّهء اسلامى و سياست عادلهء قرآنى ، در جهان جريان نيابد . بدين گونه حكومت مهدى ، شرق و غرب عالم را فراگيرد . عيسى عليه السّلام از آسمان فرود آيد ، و پشت سر مهدى عليه السّلام نماز گزارد ، و فرياد زند كه : « در بيت المقدس را باز كنيد ! » در را باز كنند .\r\nدر اين ميان ، دجّال با هفتاد هزار يهودى مسلّح پديدار شود . . . و چون عيسى آهنگ كشتن دجال كند ، دجال بگريزد . عيسى بگويد : من تو را با يك ضربت بكشم و چنين شود . او را بگيرد و بكشد . يهوديان در گوشه و كنار ، و در پناه هر سنگ و درخت و جانور و چيز ديگرى پنهان شوند . اما همه چيز به سخن آيد و بانگ بردارد : اى بندهء مسلمان خدا ، اينجا يك يهودى است بيا و او را بكش . « 3 »\r\nو اينچنين جهان از وجود يهود پاك گردد . آرى ، چون مهدى عليه السّلام قيام كند ، زمينى نماند ، مگر اين كه در آنجا گلبانگ محمدى : « أشهد أن لا إله إلّا اللّه ، و أشهد أنّ محمّدا رسول اللّه » بلند گردد . « 4 »\r\n\r\n\r\n","description":"","footnote":"\r\n( 1 ) . المهدى الموعود ، ج 1 ، ص 252\r\n( 2 ) . همان ، ج 1 ، ص 254 - 255\r\n( 3 ) . همان ، ج 2 ، ص 5 ، 7\r\n( 4 ) . تفسير عياشى ؛ بحار الأنوار ، ج 52 ، ص 340\r\n","page_name":" 599 ","page_number":599},
  {"content":"\r\n\r\n\r\nو - سيرت تربيتى\r\nدر زمان حكومت مهدى عليه السّلام ، به همهء مردم ، حكمت و علم بياموزند ، تا آنجا كه زنان در خانه‌ها ، با كتاب خدا و سنّت پيامبر ، قضاوت كنند . « 1 » در آن روزگار قدرت عقلى توده‌ها تمركز يابد . مهدى ، به تأييد الهى ، خردهاى مردمان را به كمال رساند ، و در دل همگان فرزانگى پديد آورد . « 2 » در روزگار ظهور دولت مهدى ، عيب و آفت از شيعه بر طرف گردد ، و دلهاى آنان چون پاره‌هاى پولاد شود . يك مرد ، به نيرو ، چون چهل مرد باشد . و حكومت و سرورى روى زمين به دست آنان افتد . « 3 »\r\n\r\nز - سيرت اجتماعى\r\nچون مهدى عليه السّلام ، در آيد - پس از سختيها كه افتد ، و جنگها كه رود - ظلم و ستم را براندازد ، و سراسر زمين را از عدل و داد بپاكند . هيچ جاى در زمين باقى نماند ، مگر اين كه از بركت عدل و احسان او فيض برد و زنده شود ، حتى جانوران و گياهان نيز از اين بركت و عدالت و داد و نكويى بهره‌مند گردند . « 4 » و همهء مردم ، در زمان مهدى ، توانگر و بىنياز شوند . « 5 »\r\nعدالت مهدى چنان باشد ، كه بر هيچ كس ، در هيچ چيز ، به هيچ‌گونه ، ستمى نرود . نخستين نشانهء عدل او آن است كه سخنگويان حكومت او ، در مكه ، فرياد زنند : « هر كس نماز فريضهء خويش را ، در كنار حجر الأسود و محل طواف ، خوانده است ، اكنون مىخواهد نماز نافله بخواند ، به كنارى رود ، تا حق كسى پايمال نگردد ، و هر كس مىخواهد نماز فريضه بخواند ، بيايد و بخواند » . « 6 »\r\n\r\nح - سيرت مالى\r\nهمهء اموال جهان ، در نزد مهدى عليه السّلام گرد آيد ، آنچه در دل زمين است و آنچه بر\r\n\r\n\r\n","description":"","footnote":"\r\n( 1 ) . بحار الأنوار ، ج 52 ، ص 352\r\n( 2 ) . اصول كافى ، ج 1 ، كتاب العقل ، حديث 21\r\n( 3 ) . خصال صدوق ؛ خرائج راوندى ؛ بحار الأنوار ، ج 52 ، ص 317 ، 335\r\n( 4 ) . بحار الأنوار ، ج 10 . در اين باره روايات بسيار است و معروف .\r\n( 5 ) . بحار الأنوار ، ج 51 ، ص 146\r\n( 6 ) . الكافى ، ج 4 ، ص 427\r\n","page_name":" 600 ","page_number":600},
  {"content":"\r\n\r\nروى زمين . آنگاه مهدى به مردمان بگويد : « بياييد ! و اين اموال را بگيريد ! اينها همان چيزهايى است كه براى به دست آوردن آنها ، قطع رحم كرديد و خويشان خود را رنجانديد ، خونهاى بناحق ريختيد ، و مرتكب گناهان شديد . بياييد و بگيريد ! »\r\nپس دست به عطا گشايد ، چنان كه تا آن روز كسى آنچنان بخشش اموال نكرده باشد . « 1 »\r\nدر زمان مهدى عليه السّلام ، زمين محصول بسيار دهد ، و مال و خواسته همى خرمن شود . هر كس نزد مهدى آيد و گويد : « به من مالى ده ! » ، مهدى بيدرنگ بگويد : « بگير » . « 2 »\r\nمهدى عليه السّلام ، اموال را ، به صورت مساوى ، ميان همگان تقسيم كند . « 3 » و كسى را بر كسى امتياز ندهد . « 4 »\r\n\r\nط - سيرت اصلاحى\r\nمهدى عليه السّلام ، فريادرسى است ، كه خداوند او را بفرستد ، تا به فرياد مردم عالم برسد . در روزگار او ، همگان ، به رفاه و آسايش و وفور نعمتى بىمانند دست يابند ، حتى چهارپايان فراوان گردند ، و يا ديگر جانوران ، خوش و آسوده باشند . زمين گياهان بسيار روياند . آب نهرها فراوان شود . گنجها و دفينه‌هاى زمين و ديگر معادن استخراج گردد . « 5 » در زمان مهدى ، آتش فتنه‌ها و آشوبها بيفسرد ، رسم ستم و شبيخون و غارتگرى برافتد ، و جنگها از ميان برود . « 6 »\r\nمهدى عليه السّلام ، مردم جهان را ، از آشوبى بزرگ و همه‌گير و سر در گم نجات بخشد . « 7 »\r\nدر جهان ، جاى ويرانى نماند ، مگر آن كه مهدى عليه السّلام آنجا را آباد سازد . « 8 »\r\nياران قائم به سراسر جهان پا نهند ، و همه جا قدرت را در دست گيرند . همه كس و همه چيز مطيع آنان شوند ، حتى درندگان صحرا و مرغان شكارى ، همه و همه ،\r\n\r\n\r\n","description":"","footnote":"\r\n( 1 ) . علل الشرايع صدوق ؛ بحار الأنوار ، ج 51 ، ص 29\r\n( 2 ) . كشف الغمّه اربلى ؛ كفاية الطالب كنجى شافعى ؛ بحار الأنوار ، ج 51 ، ص 88\r\n( 3 ) . فصل سيزدهم كتاب خورشيد مغرب ، عنوان تساوى در اموال را نيز ملاحظه كنيد .\r\n( 4 ) . المهدى الموعود ، ج 1 ، ص 264 ، 275 ، 277 ، 285 ، 287 ، 288 ، 311 ، 318 ؛ و ج 2 ، ص 11\r\n( 5 ) . همان\r\n( 6 ) . همان\r\n( 7 ) . همان\r\n( 8 ) . همان\r\n","page_name":" 601 ","page_number":601},
  {"content":"\r\n\r\nرضا و خشنودى آنان را بطلبند . شادى و شادمانى يافتن به اين پيام آوردن دين و صلاح و عدالت ، تا بدان جاست كه قطعه‌اى از زمين بر قطعه‌اى ديگر مباهات كند كه يكى از ياران مهدى بر آنجا پا نهاده است . « 1 » هر يك از ياران قائم ، به نيرو ، چون چهل مرد باشد ، و دل آنان ، مانند پاره‌هاى پولاد . اگر كوههايى از آهن بر سر راه آنان پيدا شود ، آنها را بشكافند . ياران قائم ، شمشيرهاى خويش را بر زمين ننهند ، تا اين كه خداى عز و جل راضى شود « لا يكفّون سيوفهم ، حتّى يرضى اللّه عزّ و جلّ . » « 2 »\r\nآرى ، هنگامى كه جهان را فتنه و آشوب آكنده سازد ، و همه جا را غارتگرى و فساد و ستم بپوشد ، خداوند مصلح بزرگ را بفرستد ، تا دژهاى ضلالت و گمراهى را از هم فرو پاشد ، و فروغ توحيد و انسانيت و عدالت را ، در دلهاى تاريك و سنگ شده ، بتاباند . « 3 » و سرانجام ، دربارهء سيرت اصلاحى مهدى عليه السّلام ، به سخنان على عليه السّلام مىرسيم ، در « نهج البلاغه » : شهادت پدر ، در حق پسر : « چون مهدى در آيد ، هواپرستى را به خداپرستى بازگرداند ، پس از آن كه خداپرستى را به هواپرستى بازگردانده باشند . رأيها و نظرها و افكار را به قرآن بازگرداند . پس از آن كه قرآن را به رأيها و نظرها و افكار خود بازگردانده باشند . . . او عمّال و كارگزاران را مؤاخذه كند . زمين آنچه را در اعماق خويش دارد براى وى بيرون دهد ، و همهء امكانات و بركات خويش را در اختيار او گذارد . آنگاه است كه مهدى به شما نشان دهد كه سيرت عدل كدام است ، و زنده كردن كتاب و سنّت چيست ؟ » . « 4 »\r\n\r\nى - سيرت قضايى\r\nدر قضاوتها و احكام مهدى ، و در حكومت وى ، سر سوزنى ظلم و بيداد بر كسى نرود ، و رنجى بر دلى ننشيند . « 5 »\r\nمهدى عليه السّلام ، بر طبق احكام خالص دينى ( بدون توجه به آراء و افكار ديگران و فقها و علماى مذاهب ) ، حكم و حكومت كند . « 6 »\r\n\r\n\r\n","description":"","footnote":"\r\n( 1 ) . كمال الدين ؛ بحار الأنوار ، ج 52 ، ص 327\r\n( 2 ) . همان\r\n( 3 ) . المهدى الموعود . . . ، ج 1 ، ص 310\r\n( 4 ) . نهج البلاغه ، چاپ فيض الاسلام ، ص 424 - 425\r\n( 5 ) . المهدى الموعود . . . ، ج 1 ، ص 280 ، 283 - 284\r\n( 6 ) . همان\r\n","page_name":" 602 ","page_number":602},
  {"content":"\r\n\r\nمهدى ، ميزان عدل را ، در ميان مردم نهد ، و بدين گونه هيچ كس نتواند به ديگرى ستمى كند . « 1 »\r\nمهدى ، قضاوتى جديد آورد . . . « 2 » مهدى ، به حكم داود و آل داود حكم كند ، و از مردم بيّنه و شاهد نطلبد .\r\nشيخ مفيد ، مىگويد : « چون قائم آل محمد عليه السّلام قيام كند ، مانند حضرت داود عليه السّلام ، يعنى بر حسب باطن ، قضاوت كند ، و بىهيچ نيازى به شاهد حكم دهد . خداوند حكم را به او الهام كند ، و او بر طبق الهام الهى حكم كند . مهدى ، نقشه‌هاى پنهانى هر گروه را بداند و به آنان آن نقشه‌ها را بگويد . مهدى ، دوست و دشمن خود را ، با نگاه ، بشناسد » . « 3 »\r\n\r\n\r\n","description":"","footnote":"\r\n( 1 ) . همان\r\n( 2 ) . الغيبه ، نعمانى ، بحار الأنوار ، ج 52 ، ص 349 و 354\r\n( 3 ) . الارشاد ، ص 365 - 366\r\n","page_name":" 603 ","page_number":603},
  {"content":"\r\n . \r\n","description":"","footnote":"","page_name":" 604 ","page_number":604},
  {"content":"\r\n . \r\n","description":"","footnote":"","page_name":" 605 ","page_number":605},
  {"content":"\r\n . \r\n","description":"","footnote":"","page_name":" 606 ","page_number":606},
  {"content":"\r\n . \r\n","description":"","footnote":"","page_name":" 607 ","page_number":607},
  {"content":"\r\n . \r\n","description":"","footnote":"","page_name":" 608 ","page_number":608},
  {"content":"\r\n . \r\n","description":"","footnote":"","page_name":" 609 ","page_number":609},
  {"content":"\r\n . \r\n","description":"","footnote":"","page_name":" 610 ","page_number":610},
  {"content":"\r\n . \r\n","description":"","footnote":"","page_name":" 611 ","page_number":611},
  {"content":"\r\n . \r\n","description":"","footnote":"","page_name":" 612 ","page_number":612},
  {"content":"\r\n . \r\n","description":"","footnote":"","page_name":" 613 ","page_number":613},
  {"content":"\r\n . \r\n","description":"","footnote":"","page_name":" 614 ","page_number":614},
  {"content":"\r\n . \r\n","description":"","footnote":"","page_name":" 615 ","page_number":615},
  {"content":"\r\n . \r\n","description":"","footnote":"","page_name":" 616 ","page_number":616},
  {"content":"\r\n\r\n\r\nفهرست نامها « 1 »\r\nآقا بزرگ ، علامه ، 559 ، 592\r\nابان بن تغلب ، 346 ، 359 ، 383\r\nابراهيم امام ، 371\r\nابراهيم بن ابى محمد خراسانى ، 468\r\nابراهيم بن شيبه ، 525\r\nابراهيم بن عباس ، 455\r\nابراهيم بن عبد الله بن حسن ، 315 ، 361 ، 372\r\nابراهيم بن عبده ، 548\r\nابراهيم بن محمد همدانى ، 492 ، 520\r\nابراهيم بن محمود ، 416\r\nابراهيم بن مهزيار اهوازى ، 551\r\nابراهيم بن وليد بن عبد الملك ، 286\r\nابراهيم ( ع ) ، 357 ، 395\r\nابراهيم نخعى ، 292\r\nابرش كلبى ، 291\r\nابن ابى الحديد ، 48 ، 51 ، 55 ، 56 ، 57 ، 68 ، 262 ، 376\r\nابن ابى الدنيا ، 111 ، 112\r\nابن ابى الزرقاء ، 491\r\nابن ابى غانم قزوينى ، 587\r\nابن اثير ، 386 ، 397\r\nابن ارومه ، 510\r\nابن اعثم ، 64 ، 146 ، 159 ، 200 ، 207 ، 212\r\nابن ام الحكم ، 96\r\nابن بابويه ، 551\r\nابن جريح ، 290 ، 328 ، 347\r\nابن حبان ، 262 ، 460\r\nابن حجر عسقلانى ، 292 ، 460\r\nابن حجر هيتمى ، 328 ، 378\r\nابن حضير ، 216\r\nابن خلدون ، 352\r\nابن خلكان ، 330 ، 386 ، 535 ، 377\r\nابن خياط ، 87\r\nابن زياد ، 184 - 186 ، 193 ، 195 - 198 ، 207 ، 211 - 213 ، 217 ، 223 - 226 ، 228 ، 245 ، 256 ، 257 ، 260 ، 264 ، 268 ، 270 ، 312\r\nابن سعد ، 110 ، 146 ، 197 ، 216 ، 217 ، 260\r\nابن شعبه حرّانى ، 516\r\n\r\n\r\n","description":"","footnote":"\r\n( 1 ) . در اين فهرست نامهايى كه در مقدمه بوده و نيز نامهاى چهارده معصوم عليهم السّلام نيز نيامده است .\r\n","page_name":" 617 ","page_number":617},
  {"content":"\r\n\r\nابن شهر آشوب ، 159 ، 287 ، 402 ، 551 ، 556 ، 560\r\nابن صباغ مالكى ، 489 ، 500\r\nابن صوحان ، 70 ، 86 ، 100\r\nابن طاووس ، 559\r\nابن طيفور ، 479\r\nابن عباس ، 51 ، 59 ، 68 ، 86 ، 90 ، 97 ، 99 ، 101 ، 126 ، 128 ، 131 ، 139 ، 142 ، 200 ، 294 ، 361\r\nابن عبد البر ، 111\r\nابن عدىّ ، 347\r\nابن عرفه ، 543\r\nابن عساكر ، 111 ، 258\r\nابن عنبه ، 368 ، 377\r\nابن غضائرى ، 558\r\nابن فندق ، 258 ، 477\r\nابن قتيبه ، 89 ، 197\r\nابن قيام واسطى ، 476\r\nابن كثير ، 478\r\nابن مفضل ، 336\r\nابن منظور ، 287\r\nابن نديم ، 305 ، 492\r\nابن وردى ، 378\r\nابو اسحاق ، 223 ، 298\r\nابو اسحاق ثقفى شيعى ، 110\r\nابو الاديان ، 550\r\nابو الاسود دئلى ، 128\r\nابو الجارود زياد بن منذر ، 306\r\nابو الحسن على بن محمد سمرى ، 582 ، 583\r\nابو الحسين خيّاط ، 421\r\nابو الحسين على بن عباس ، 595\r\nابو الخطاب ، 338 ، 341 ، 342 ، 491\r\nابو الزناد ، 292\r\nابو الشيخ انصارى ، 115\r\nابو العباس طرفانى ، 526\r\nابو الفرج اصفهانى ، 131 ، 138 ، 142 ، 145 ، 372 ، 377 ، 391 ، 400 ، 403 ، 426 ، 502 ، 512\r\nابو القاسم احمد بن على حسينى ، 466\r\nابو القاسم الفارسى ، 468\r\nابو القاسم كوفى ، 557\r\nابو المفضل شيبانى ، 559\r\nابو المهرى ، 491\r\nابو الهيثم بن سيابه ، 542\r\nابو ايوب انصارى ، 107\r\nابو بشير عابدى ، 63\r\nابو بصير ليث مرادى ، 334 ، 381 ، 382\r\nابو بكر ، 49 ، 53 ، 57 ، 59 ، 60 ، 72 ، 85 ، 94 ، 130 ، 294 ، 487 ، 488\r\nابو بكر بن خزيمه ، 460\r\nابو بكر بن داود ، 352\r\nابو بكر بن محمد بن حزم ، 174 ، 293\r\nابو بكر فهفكى ، 539\r\nابو ثمامة صائدى ، 184\r\nابو جعفر محمد بن عثمان بن سعيد سمرى ، 585 ، 586 ، 589\r\nابو جعفر نقيب ( يحيى بن ابى زيد ) ، 71 ، 57\r\nابو حازم ، 261\r\n\r\n","description":"","footnote":"","page_name":" 618 ","page_number":618},
  {"content":"\r\n\r\nابو حمزهء ثمالى ، 269\r\nابو حنيفه ، 290 ، 291 ، 292 ، 297 ، 315 ، 327 ، 328 ، 330 ، 331 ، 332 ، 344 ، 349 ، 350 ، 351 ، 352 ، 353 ، 354 ، 357\r\nابو حيون مولى الرضا ، 468\r\nابو خالد كابلى ، 267 ، 269\r\nابو ذر ، 80 ، 124 ، 178\r\nابو رزين ، 165\r\nابو زبيب بن عوف ، 96\r\nابو زرعهء دمشقى ، 291\r\nابو زهره ، 262 ، 289 ، 291 ، 297 ، 303 ، 329 ، 332 ، 347 ، 355\r\nابو سعيد خدرى ، 49 ، 216\r\nابو سعيد خراسانى ، 468\r\nابو سعيد نيسابورى ، 468\r\nابو سفيان 94 ، 188 ، 256\r\nابو سلمه ، 365 ، 366 ، 384\r\nابو سهل اسماعيل بن على نوبختى ، 582 ، 590 ، 594 ، 595\r\nابو صلت هروى ، 237 ، 434 ، 443 ، 444 ، 451\r\nابو طالب ( ع ) ، 47 ، 52\r\nابو طاهر محمد بن على بن بلال ، 589\r\nابو عبد اللّه باقطانى ، 582\r\nابو عبد اللّه بن الوجناء ، 582\r\nابو عبد اللّه بن محمد كاتب ، 582\r\nابو عبد الله حسين بن على نوبختى ، 595\r\nابو عبد اللّه كندى ، 526\r\nابو عبيده ، 130\r\nابو عفك ، 188\r\nابو على بن راشد ، 514 ، 515\r\nابو على بن مطهر ، 570\r\nابو على بن همام ، 582\r\nابو على ثقفى ، 460\r\nابو لهب ، 71\r\nابو لؤلؤ ، 124\r\nابو مخنف ، 102\r\nابو مريم ، 65\r\nابو مسلم خراسانى ، 384 ، 465\r\nابو مقاتل صالح ديلمى ، 531\r\nابو موسى اشعرى ، 78 ، 103 ، 104 ، 106\r\nابو نصر طريف ، 570\r\nابو نعيم اصفهانى ، 241\r\nابو واقد ليثى ، 201\r\nابو ولاد كاهلى ، 364\r\nابو هاشم بن محمد بن حنفيه ، 310 ، 365\r\nابو هريره ، 412\r\nابو هريرهء عجلى ، 309\r\nابو هلال عسكرى ، 224\r\nابو يحيى ، 180\r\nابو يحيى صنعانى ، 476\r\nابو يعقوب اسحاق بن اسماعيل ، 595\r\nابى بكر بن ابى عياش ، 347\r\nاحمد ابن ابى نصر بزنطى ، 476 ، 451\r\nاحمد بن ابراهيم بن اسماعيل ، 556\r\nاحمد بن اسحاق اشعرى ، 552 ، 590\r\nاحمد بن اسحاق رازى ، 531\r\nاحمد بن حمزه ، 593\r\nاحمد بن حنبل ، 48 ، 51 ، 111 ، 414 ، 529\r\n\r\n","description":"","footnote":"","page_name":" 619 ","page_number":619},
  {"content":"\r\n\r\nاحمد بن خضيب ، 539\r\nاحمد بن عبيد الله بن خاقان ، 536 ، 540 ، 561 ، 568\r\nاحمد بن قاسم كوفى ، 255\r\nاحمد بن متيل قمى ، 589\r\nاحمد بن محمد بن خالد برقى ، 555\r\nاحمد بن محمد بن عيسى ، 493 ، 525\r\nاحمد بن محمد سيارى ، 527\r\nاحمد بن هلال ، 553 ، 571\r\nاحمد بن يوسف ، 479\r\nادريس بن عبد الله علوى ، 385\r\nاربلى ، 277 ، 405 ، 446 ، 591\r\nاسامة بن زيد ، 64\r\nاسحاق انبارى ، 491\r\nاسحاق بن اسماعيل نيشابورى ، 549 ، 553\r\nاسحاق بن حسين عباسى ، 448\r\nاسحاق بن عمّار صيرفى ، 380\r\nاسحاق بن محمد ، 426\r\nاسد حيدر ، 328\r\nاسماعيل بن اسحاق نيشابورى ، 515\r\nاسماعيل بن جعفر ( ع ) ، 379 ، 381 ، 576\r\nاسماعيل بن محمد ، 539\r\nاسماعيل بن يسار ، 166\r\nاسماء بنت عميس ، 61\r\nاسود بن قيس ، 114\r\nاشعث بن قيس ، 70 ، 100 ، 104 ، 110\r\nاصمعى ، 178\r\nاعمش ، 290\r\nاعور شنّى ، 127\r\nاقبال ، عباس ، 582 ، 583 ، 594\r\nام الفضل ، 478\r\nامام خمينى ، 249 ، 252\r\nامامزاده حسين بن الرضا ( ع ) ، 426\r\nام بكر دختر مسور ، 168\r\nامّ حبيب ، 478\r\nام سلمه ، 84\r\nام فضل ، 481 ، 483 ، 485\r\nام كلثوم بن ابو جعفر محمد بن سعيد عمرى ، 582 ، 585\r\nام كلثوم بنت على ( ع ) ، 60 ، 115\r\nام هانى ، 91\r\nامين ، سيد محسن ، 281\r\nانس بن مالك ، 295\r\nاوريا ، 79 ، 301\r\nاوزاعى ، 290 ، 292\r\nاويس قرنى ، 99\r\nايوب بن روح ، 515\r\nايوب بن نوح بن دراج ، 495\r\nايوب فقيه ، 328\r\nبجير بن شداد ، 205\r\nبحرانى ، هاشم ، 302\r\nبرك بن عبد الله تميمى ، 110\r\nبريد بن معاويه عجلى ، 314 ، 334\r\nبريد عجلى ، 310\r\nبسر بن ارطاة ، 99 ، 142 - 145 ، 149 ، 165\r\nبشر بن بشار نيشابورى ، 531\r\nبلاذرى ، 142 ، 159 ، 196 ، 199 ، 212\r\nبلاغى ، آية الله ، 558 ، 559\r\n\r\n","description":"","footnote":"","page_name":" 620 ","page_number":620},
  {"content":"\r\n\r\nبودق بوشنجانى ، 545 ، 546 ، 555\r\nبيان بن سمعان ، 308\r\nبيان بن سمعان ، 329\r\nتسترى ، علامه ، 558\r\nثقيل ، 569\r\nجابر بن عبد الله انصارى ، 216 ، 257 ، 287\r\nجابر بن يزيد جعفى ، 286 ، 314\r\nجاحظ ، 261 ، 328 ، 535\r\nجاسم حسين ، 511 ، 566\r\nجرير بن عبد الله ، 93 ، 126\r\nجعده بن هبيره ، 91 ، 111\r\nجعده دختر اشعث بن قيس ، 167\r\nجعفر بن ابى طالب ، 216 ، 52\r\nجعفر بن احمد بن متيل ، 589\r\nجعفر بن شريف جرجانى ، 551\r\nجعفر بن على الهادى ، 537 ، 543 ، 568 ، 569 ، 572 ، 573 ، 587\r\nجعفر بن محمّد بن اشعث ، 401\r\nجعفر بن واقد ، 491\r\nجعفر مرتضى ، 396 ، 431 ، 437 ، 480\r\nجلودى ، 426\r\nجميل بن درّاج ، 383 ، 594\r\nجندب بن عبد الله ، 55\r\nجنيد ( از اصحاب امام هادى ( ع ) ) ، 527\r\nجويرية بن اسماء ، 264\r\nحارث اعور ، 73\r\nحارث همدانى ، 140\r\nحارثة بن نعمان ، 49\r\nحافظ حسين كربلائى ، 242\r\nحامد بن عباس ، 583 ، 595\r\nحبيب بن مسلمه ، 98\r\nحبيب بن مظاهر ، 182 ، 197 ، 198\r\nحجاج ، 260 ، 265 ، 269 ، 312 ، 395\r\nحجاج بن مسروق ، 226\r\nحجر بن حجر ، 164\r\nحجر بن عدى ، 96 ، 154 ، 155 ، 176 ، 177 ، 178 ، 192\r\nحديثه ، 536\r\nحرّ بن عثمان همدانى ، 493\r\nحر بن يزيد رياحى ، 191 ، 196 ، 208 ، 211 ، 216\r\nحرقوص بن زهير تميمى ، 104\r\nحسان بن ثابت ، 64\r\nحسن بصرى ، 79 ، 296 ، 418\r\nحسن بن اسماعيل بن صالح ، 583\r\nحسن بن ايوب بن نوح ، 571\r\nحسن بن جهم ، 476\r\nحسن بن خالد برقى ، 558\r\nحسن بن صالح بن حى ، 371\r\nحسن بن عبد ربّه ، 514\r\nحسن بن على الوشاء ، 329 ، 437\r\nحسن بن قاسم علوى ، 576\r\nحسن بن محمد بن باباى قمى ، 526\r\nحسن بن موسى خشاب ، 555\r\nحسين بن اشكيب سمرقندى ، 554\r\nحسين بن بشّار ، 476\r\nحسين بن خالد ، 452\r\nحسين بن روح ، 551 ، 582 ، 583 ، 585 ، 589 ،\r\n\r\n","description":"","footnote":"","page_name":" 621 ","page_number":621},
  {"content":"\r\n\r\n590 ، 595\r\nحسين بن سعيد اهوازى ، 531\r\nحسين بن عبد الله نيشابورى ، 494 ، 594\r\nحسين بن عبيد ، 527\r\nحسين بن على شهيد فخ ، 315 ، 385 ، 388 ، 389 ، 390\r\nحصين بن منذر ، 164\r\nحصين بن نمير ، 189 ، 197\r\nحفصه ، 84\r\nحكم بن عليا ، 593\r\nحكم بن عيينه ، 289 ، 296 ، 304\r\nحكيم بن عياش كلبى ، 364\r\nحكيمه ، 565 ، 566 ، 567 ، 570\r\nحكيمى ، محمد رضا ، 596\r\nحلى ، علامه ، 558\r\nحمدان بن اسحاق خراسانى ، 531\r\nحمدويه ، 593\r\nحمران ، 381\r\nحمران بن ابان ، 164\r\nحمران بن اعين ، 315\r\nحمزه ، 216\r\nحمزة بن جعفر الارجانى ، 468\r\nحمزة بن سنان أسدى ، 104\r\nحميد بن مسلم ، 256\r\nحميدهء بربريه ، 375\r\nحنظله بن ابى سفيان ، 96\r\nحنظلة بن اسعد شامى ، 237\r\nحنظلة بن ربيع ، 95\r\nحيّان سرّاج ، 428\r\nخالد بن معمر ، 145\r\nخالد بن وليد ، 58\r\nخزيمه ذو الشهادتين ، 100\r\nخزيمة بن حازم ، 506\r\nخطيب بغدادى ، 377 ، 386 ، 535 ، 543\r\nخويى ، آية الله ، 558\r\nخيراتى ، 476\r\nخيران الخادم ، 492\r\nخيزران ، 425 ، 472\r\nداود ( ع ) ، 79 ، 300 ، 301 ، 474\r\nداود بن سرحان ، 353\r\nداود بن سليمان غازى ، 426 ، 467\r\nداود بن على ، 371\r\nداود بن قاسم ابو هاشم جعفرى ، 491 ، 453 ، 543 ، 544\r\nداود بن كثير الرقّى ، 427\r\nداود بن كثير رقّى ، 381\r\nدرّه ، 472\r\nدعبل خزاعى ، 461 ، 462\r\nدينورى ، 142 ، 196 ، 212 ، 387\r\nذهبى ، 289 ، 294 ، 333 ، 378\r\nراغب اصفهانى ، 287\r\nرافعى ، 426\r\nربيع بن خثيم ، 96\r\nرجاء بن ابى ضحاك ، 436\r\nرجاء بن حياة ، 292\r\nرجاء بن يحيى عبرتائى كاتب ، 559 ، 560\r\nرفاعة بن شداد ، 182\r\nريّان بن شبيب ، 483\r\n\r\n","description":"","footnote":"","page_name":" 622 ","page_number":622},
  {"content":"\r\n\r\nريّان بن صلت ، 436 ، 474\r\nزبير ، 54 ، 55 ، 61 - 64 ، 67 ، 81 ، 83 ، 86 ، 87 ، 90\r\nزراره ، 286 ، 314 ، 334 ، 381 ، 517\r\nزمخشرى ، 262\r\nزهرى ، 140 ، 141 ، 229 ، 261 ، 292 ، 412\r\nزهير بن قين ، 189 ، 216\r\nزياد بن سميّه ، 177\r\nزياد بن صعصعه ، 140\r\nزيد بن ارقم ، 216\r\nزيد بن ثابت ، 49 ، 64 ، 308\r\nزيد بن حصين ، 106\r\nزيد بن على ، 48 ، 134 ، 229 ، 230 ، 288 ، 311 ، 320 ، 361 ، 362 ، 364\r\nزينب ، 219 ، 256 ، 270\r\nسبط ابن جوزى ، 500 ، 504 ، 505\r\nسبيكه ، 472\r\nسجستانى ، 436\r\nسدير صيرفى ، 339\r\nسرى بن سلامه ، 527\r\nسعد الخير ، 292\r\nسعد بن ابى وقاص ، 62 ، 63 ، 82 ، 100 ، 132\r\nسعد بن عباده ، 57\r\nسعد بن عبد الله اشعرى ، 429 ، 430 ، 501 ، 536 ، 537 ، 540 ، 576\r\nسعد بن عبيده ، 199\r\nسعد مولى عمر بن خالد ، 197\r\nسعيد بن جبير ، 86 ، 269\r\nسعيد بن عاص ، 67 ، 169\r\nسعيد بن عبد العزيز ، 358\r\nسعيد بن قيس ، 142\r\nسعيد بن مسيب ، 52 ، 62 ، 261 ، 269\r\nسعيد حاجب ، 510 ، 544\r\nسفاح ، 366 ، 371 ، 384 ، 446\r\nسفيان بن ابى ليلى ، 157\r\nسفيان بن عيينه ، 291\r\nسفيان ثورى ، 291 ، 292 ، 328 ، 329\r\nسلمان ، 71\r\nسلمة بن كهيل ، 296\r\nسليل ، 536\r\nسليمان ( ع ) ، 473 ، 474\r\nسليمان بن جرير ، 399\r\nسليمان بن حفص مروزى ، 468\r\nسليمان بن صالح مروزى ، 468\r\nسليمان بن صرد خزاعى ، 162 ، 182 ، 265\r\nسمانه ، 499\r\nسمرة بن جندب ، 412\r\nسندى بن شاهك ، 404 ، 405\r\nسوده دختر عماره همدانى ، 116\r\nسوسن ، 499 ، 536 ، 567\r\nسهل بن حنيف ، 85 ، 86\r\nسهل بن زياد ، 525\r\nسهل بن قاسم نوشجانى ، 468\r\nسهمى ( نويسندهء تاريخ جرجان ) ، 340\r\nسهيل بن عمرو ، 103 ، 168\r\nسيد الاهل ، 280\r\nسيد حميرى ، 335\r\nسيد حيدر آملى ، 241\r\n\r\n","description":"","footnote":"","page_name":" 623 ","page_number":623},
  {"content":"\r\n\r\nسيف بن ليث ، 511\r\nشبراوى ، 258\r\nشريح ، 185\r\nشريح بن أوفى العبسى ، 104\r\nشريعتى ، على ، 251\r\nشريك بن اعور ، 187\r\nشريك بن شيخ المهرى ، 446\r\nشعبة بن حجاج ، 328 ، 347\r\nشمر ، 213 ، 214 ، 216 ، 223 ، 256\r\nشهرستانى ، 330\r\nشهيدى ، جعفر ، 258\r\nشيخ حر عاملى ، 259 ، 345 ، 592 ، 558\r\nشيخ صدوق ، 237 ، 286 ، 394 ، 400 ، 401 ، 405 ، 425 ، 427 ، 430 ، 436 ، 442 ، 446 ، 452 ، 467 ، 500 ، 518 ، 558 ، 574 ، 589 ، 591 ، 595\r\nشيخ طوسى ، 111 ، 119 ، 471 ، 499 ، 543 ، 552 ، 571 ، 574 ، 575 ، 579 ، 585 ، 586 ، 589 ، 593\r\nشيخ مفيد ، 83 ، 143 ، 148 ، 326 ، 330 ، 344 ، 354 ، 376 ، 381 ، 391 ، 400 ، 405 ، 425 ، 427 ، 429 ، 445 ، 471 ، 475 ، 476 ، 481 ، 499 ، 503 ، 504 ، 506 ، 537 ، 567 ، 572 ، 573 ، 575\r\nصالح بن سعيد ، 506\r\nصالح بن على ، 371\r\nصالح بن وصيف ، 543 ، 544\r\nصالحى نجف‌آبادى ، 247 ، 250\r\nصفوان بن مهران جمّال ، 406\r\nصفوان بن يحيى ، 476\r\nصقر بن ابى دلف ، 519\r\nصيقل ، 567\r\nصيمرى ، 542 ، 545\r\nضحاك بن قيس ، 91\r\nضوء بن على عجلى ، 570\r\nطبرسى ( صاحب اعلام الورى ) ، 376 ، 384 ، 428 ، 442 ، 507 ، 560\r\nطبرسى ( صاحب احتجاج ) ، 558\r\nطبرى ، 170 ، 271 ، 391 ، 478\r\nطرماح بن عدى ، 211\r\nطلحه ، 54 ، 55 ، 61 ، 62 ، 64 ، 67 ، 81 ، 83 ، 85 ، 86 ، 87 ، 90\r\nعاصم بن عمر ، 301\r\nعايشه ، 29 ، 50 - 53 ، 61 ، 64 ، 81 - 90 ، 168 ، 222 ، 247\r\nعباس ، 57 ، 216 ، 507\r\nعباس بن صدقه ، 526\r\nعباس بن على ، 214 ، 227\r\nعبد الجليل ؟ ، 380\r\nعبد الرحمن ، 72\r\nعبد الرحمن اصفهانى ، 532\r\nعبد الرحمن بن حجّاج ، 399 ، 472\r\nعبد الرحمن بن سمره ، 144\r\nعبد الرحمن بن عبد الله يزنى ، 226\r\nعبد الرحمن بن عوف ، 59\r\nعبد الرحمن بن محمد بن اشعث ، 265\r\nعبد الرحمن بن ملجم ، 110 ، 111\r\nعبد الرحمن بن هشام ، 200\r\n\r\n","description":"","footnote":"","page_name":" 624 ","page_number":624},
  {"content":"\r\n\r\nعبد الرحمن بن ابزى ، 64\r\nعبد السلام هروى ، 437 ، 443\r\nعبد العظيم حسنى ( ع ) ، 491\r\nعبد الله بن ابى يعفور ، 383 ، 517\r\nعبد الله بن انس ، 166\r\nعبد الله بن بديل ، 96\r\nعبد الله بن بكير بن اعين ، 384\r\nعبد الله بن جعفر ، 112 ، 180 ، 200 ، 203 ، 229\r\nعبد اللّه بن جعفر حميرى ، 590\r\nعبد الله بن جعفر معروف به افطح ، 382\r\nعبد الله بن حرث بن بن نوفل ، 159\r\nعبد الله بن حرث بن نوفل ، 161 ، 162\r\nعبد الله بن حسن بن حسن ( ع ) ، 367 ، 371\r\nعبد الله بن حمدويه ، 548\r\nعبد الله بن حنظله ، 271\r\nعبد الله بن خباب ، 106\r\nعبد الله بن زبير ، 84 ، 88 ، 181 ، 271\r\nعبد الله بن سبأ ، 112\r\nعبد الله بن سلام ، 301\r\nعبد الله بن شجرة سلمى ، 104\r\nعبد الله بن شريك ، 315\r\nعبد الله بن عامر ، 84 ، 142 ، 143 ، 160 ، 165\r\nعبد اللّه بن عطاء ، 289\r\nعبد الله بن على ، 384\r\nعبد الله بن عمر ، 49 ، 63 ، 64 ، 84 ، 132 ، 200 ، 205 ، 224 ، 225\r\nعبد الله بن مالك خزاعى ، 393\r\nعبد اللّه بن محمد بن عمر ، 281\r\nعبد اللّه بن محمد هاشمى ، 503 - 505 ، 543\r\nعبد الله بن مسعود ، 96 ، 105\r\nعبد الله بن مطيع ، 200\r\nعبد الله بن عمير ليثى ، 297\r\nعبد الله بن موسى كاظم ( ع ) ، 435 ، 473 ، 475\r\nعبد الله بن وال ، 182 ، 183\r\nعبد الله بن وهب السبئي ، 112\r\nعبد الله بن وهب راسبى ، 104 ، 106 ، 107\r\nعبد الله بن يقطر ، 190\r\nعبد الملك بن عرم ، 335\r\nعبد الملك بن مروان ، 260 ، 265\r\nعبيد الله بن ابى رافع ، 67\r\nعبيد اللّه بن خاقان ، 568\r\nعبيد الله بن عباس ، 141 ، 144 ، 145 ، 148\r\nعبيد اللّه بن عمر ، 124 ، 175\r\nعبيد اللّه بن يحيى بن خاقان ، 502\r\nعبيد بن زراره ، 383\r\nعتريس بن عرقوب شيبانى ، 105\r\nعثمان ، 54 ، 55 ، 57 ، 59 ، 60 - 66 ، 71 ، 72 ، 76 ، 77 ، 78 ، 82 ، 84 ، 87 ، 93 ، 95 ، 97 ، 125 ، 126 ، 155 ، 214 ، 227\r\nعثمان بن حنيف ، 85\r\nعثمان بن سعيد سمّان ، 552 ، 580 ، 590\r\nعثمان بن على بن ابى طالب ، 227\r\nعدى بن حاتم ، 140\r\nعروة بن جدير ، 104\r\nعروة بن زبير ، 412\r\nعروة بن يحيى معروف به دهقان ، 553\r\nعزير ، 267\r\nعسفان ، 536\r\n\r\n","description":"","footnote":"","page_name":" 625 ","page_number":625},
  {"content":"\r\n\r\nعطاء ، 52\r\nعقبة بن بشير اسدى ، 317\r\nعقبة بن علقمه ، 114\r\nعلامهء امينى ، 218\r\nعلى اكبر ، 214 ، 219 ، 225 ، 264\r\nعلى بن ابراهيم طالقانى ، 531\r\nعلى بن ابراهيم قمى ، 559\r\nعلى بن اسباط ، 492 ، 493\r\nعلى بن اسماعيل ، 429 ، 430\r\nعلى بن اسماعيل بن جعفر صادق ، 401\r\nعلى بن بلال ، 514 ، 571\r\nعلى بن جرين ، 545\r\nعلى بن جعفر ، 476 ، 514 ، 539\r\nعلى بن حسكه ، 526\r\nعلى بن حسن بن فضال ، 573\r\nعلى بن طاحى ، 573\r\nعلى بن عبد الواحد ، 559\r\nعلى بن محمد بن بشير همدانى ، 157\r\nعلى بن محمد بن زياد ، 594\r\nعلى بن محمد كاشانى ، 532\r\nعلى بن محمد نوفلى ، 310\r\nعلى بن مهرويه ، 426\r\nعلى بن مهزيار ، 492 ، 494\r\nعلى بن يقطين ، 407 ، 408 ، 427\r\nعلى حسن ، دكتر ، 295\r\nعمار ، 55 ، 61 ، 64 ، 78 ، 95 ، 96 ، 99 ، 228\r\nعمّار بن موسى ساباطى ، 382 ، 384 ، 517\r\nعمر ، 49 ، 54 ، 57 ، 60 ، 66 ، 69 ، 78 ، 82 ، 93 ، 107 ، 130 ، 294 ، 298 ، 487 ، 488\r\nعمران بن حصين ، 77\r\nعمر بن خالد صيداوى ، 197\r\nعمر بن سعد ، 210 ، 213 ، 216 ، 217 ، 225\r\nعمر بن عبد العزيز ، 51 ، 53 ، 293 ، 311 ، 320 ، 544\r\nعمر بن مقدام ، 328\r\nعمر بن يزيد بيّاع سابرى ، 383\r\nعمرو اهوازى ، 570\r\nعمرو بن اديّه ، 104\r\nعمرو بن ارطاة ، 165\r\nعمرو بن بعجه ، 170\r\nعمرو بن بكير تميمى ، 110\r\nعمرو بن حجاج ، 217 ، 223\r\nعمرو بن حمق خزاعى ، 96 ، 176\r\nعمرو بن دينار ، 290\r\nعمرو بن سعيد بن عاص ، 218 ، 223\r\nعمرو بن سلمه ، 115\r\nعمرو بن عاص ، 54 ، 61 ، 95 ، 100 ، 101 ، 103 ، 110 ، 132 ، 178 ، 395\r\nعمرو بن عبد ود ، 52\r\nعمرو بن عبيد ، 409\r\nعمرة بنت عبد الرحمن بن عوف ، 224\r\nعنايت ، حميد ، 234 ، 250\r\nعياشى ، محمد بن مسعود ، 485 ، 559\r\nعيسى الحجرانى ، 340\r\nعيسى بن جعفر بن منصور ، 403\r\nعيسى ( ع ) ، 237 ، 238 ، 241 ، 267 ، 395\r\nفارس بن حاتم قزوينى ، 514 ، 526 ، 527 ، 573\r\nفاطمه بنت حسن بن على ( ع ) ، 285\r\n\r\n","description":"","footnote":"","page_name":" 626 ","page_number":626},
  {"content":"\r\n\r\nفاطمهء بنت اسد ، 47\r\nفاطمهء معصومه ( س ) ، 554\r\nفتح بن خاقان ، 510\r\nفتح بن يزيد الجرجانى ، 468 ، 528\r\nفتح بن يزيد جرجانى ، 531\r\nفرات بن احنف ، 269\r\nفرزدق ، 189 ، 195 ، 201\r\nفروه دختر قاسم بن محمد ، 325\r\nفروة بن نوفل ، 104 ، 107\r\nفضالة بن ايوب ازدى ، 468\r\nفضل الله بن روزبهان خنجى ، 242\r\nفضل بن ربيع ، 403\r\nفضل بن شاذان ، 418 ، 546\r\nفضل بن يحيى برمكى ، 403\r\nفضيل بن يسار ، 314 ، 382\r\nفيض بن مختار ، 339 ، 380\r\nفيض كاشانى ، 302\r\nقاسم بن عوف ، 268\r\nقاسم بن محمد ، 180\r\nقاسم بن محمد بن ابى بكر ، 347\r\nقاسم شعرانى يقطينى ، 526\r\nقاسم يقطينى ، 526\r\nقاضى ابو يوسف ، 388\r\nقاضى عبد الجبار ، 224\r\nقاضى نعمان ، 259\r\nقتاده ، 292\r\nقثم بن عباس ، 83\r\nقرة بن خالد ، 290\r\nقطام بنت شجنة بن عدى ، 110\r\nقطيفى ، شيخ ابراهيم ، 233\r\nقعقاع بن سويد ، 195\r\nقفطى ( نويسندهء تاريخ الحكما ) ، 434\r\nقيس بن ربيع ، 298\r\nقيس بن سعد ، 95 ، 107 ، 126 ، 131 ، 140 ، 142 ، 144 ، 145 ، 146\r\nقيس بن مسهر ، 183 ، 189 ، 190 ، 209\r\nكاشفى ، ملا حسين ، 232 ، 242\r\nكرشاسب بن على بن فرامز ابن علاء الدوله ، 465\r\nكسرى ، 259\r\nكعب الاحبار ، 225 ، 301 ، 302\r\nكعب بن اشرف ، 188\r\nكعب بن سور ، 85\r\nكعب بن مالك ، 64\r\nكلينى ، 47 ، 119 ، 259 ، 425 ، 430 ، 448 ، 471 ، 499 ، 511 ، 565 ، 570\r\nكندى ( نويسندهء اخبار القضاة ) ، 511\r\nماريه قبطيه ، 472\r\nمالك بن اعين جهنى ، 305\r\nمالك اشتر ، 63 ، 73 ، 91 ، 95 ، 98 ، 100 ، 101 ، 103 ، 315\r\nمالك بن انس ، 262 ، 327 ، 328 ، 331 ، 333 ، 351\r\nمالك بن ضمره ، 154\r\nمأمون ، 235 ، 326 ، 384 ، 430 - 450 ، 458 462 ، 477 - 485 ، 502 ، 503 ، 528 ، 529 ، 538 ، 593\r\nمبارك خادم ، 551\r\n\r\n","description":"","footnote":"","page_name":" 627 ","page_number":627},
  {"content":"\r\n\r\nمتقى هندى ، 111\r\nمتوكل ، 502 - 511 ، 529 ، 593\r\nمجاهد ، 220\r\nمجلسى اول ، 558\r\nمجلسى ، علامه ، 237 ، 246 ، 476 ، 558 ، 590\r\nمجمّع بن عبد الله العائذى ، 195 ، 197\r\nمحقق كركى ، 233 ، 558\r\nمحمد بن ابراهيم بن مهزيار ، 587\r\nمحمد بن ابراهيم سمرقندى ، 545\r\nمحمد بن ابراهيم نعمانى ، 575\r\nمحمد بن ابى بكر ، 61 ، 89 ، 130 ، 222\r\nمحمّد بن ابى عمير ، 418\r\nمحمد بن ابى يعقوب بلخى ، 468\r\nمحمد بن احمد قطّان ، 588 ، 589\r\nمحمّد بن ادريس شافعى ، 447\r\nمحمد بن اسامة بن زيد ، 264\r\nمحمد بن اسحاق بن عمّار ، 427\r\nمحمد بن اسحاق طالقانى ، 468\r\nمحمد بن اسماعيل بن بزيع ، 593\r\nمحمد بن اسماعيل بن صادق ( ع ) ، 383\r\nمحمد بن اسماعيل بن صالح ، 583\r\nمحمد بن اسماعيل بن موسى بن جعفر ، 570\r\nمحمد بن اشعث ، 160\r\nمحمد بن امام هادى ( ع ) ، 573\r\nمحمد بن بحر رهنى ، 574\r\nمحمد بن بشير ، 184 ، 429\r\nمحمد بن جبير بن مطعم ، 269\r\nمحمد بن جعفر علوى ، 426\r\nمحمد بن جعفر معروف به ديباج ، 383\r\nمحمد بن حسكه ، 525\r\nمحمد بن حسن شيبانى ، 352 ، 447\r\nمحمد بن حسين بن عباد ، 550\r\nمحمد بن حنفيه ، 64 ، 87 ، 99 ، 112 ، 169 ، 182 ، 200 ، 229 ، 266 - 269 ، 361 ، 576\r\nمحمد بن خالد برقى ، 555\r\nمحمد بن ربيع شيبانى ، 539\r\nمحمد بن زيد طبرى ، 468\r\nمحمد بن سليمان ، 55\r\nمحمد بن سنان ، 427\r\nمحمد بن سيّار ، 558\r\nمحمد بن عبد العزيز بلخى ، 539\r\nمحمد بن عبد الله الخراسانى ، 468\r\nمحمد بن عثمان بن سعيد عمرى ، 570 ، 581\r\nمحمد بن على بن حمزه ، 555\r\nمحمد بن على شلمغانى ، 585\r\nمحمد بن على كاشانى ، 520 ، 530\r\nمحمّد بن عمرو طوسى ، 443\r\nمحمد بن عيسى ، 545\r\nمحمد بن عيسى العبيدى ، 545\r\nمحمد بن فرج ، 511\r\nمحمد بن فرج رخجى ، 519\r\nمحمد بن فضل ، 504\r\nمحمد بن قاسم استرآبادى ، 558\r\nمحمد بن قاسم علوى ، 576\r\nمحمد بن كعب قرظى ، 288\r\nمحمد بن مسلم ، 314 ، 318 ، 333 ، 334\r\nمحمد بن مسلمه ، 64\r\nمحمد بن معاوية بن حكيم ، 571\r\n\r\n","description":"","footnote":"","page_name":" 628 ","page_number":628},
  {"content":"\r\n\r\nمحمد بن منكدر ، 290 ، 304\r\nمحمد بن موسى بن حسن بن فرات ، 526\r\nمحمد بن موسى شريقى ، 526\r\nمحمد بن موسى نيشابورى ، 549\r\nمحمد بن نصير ، 526 ، 585\r\nمحمد بن نعمان ، مؤمن طاق ، 383\r\nمحمد بن يزيد مبرد ، 507\r\nمحيى الدين بن عربى ، 241\r\nمختار ، 133 ، 136 ، 183 ، 198 ، 266 ، 267 ، 268\r\nمخنف بن سليم ، 97\r\nمداينى ، 131\r\nمروان بن ابى حفصه ، 396\r\nمروان بن حكم ، 57 ، 67 ، 89 ، 168 ، 169 ، 180 ، 181 ، 271\r\nمريم بنت زيد العلويه ، 567\r\nمستعين ، 542 ، 543\r\nمستوفى ( مؤلف تاريخ گزيده ) ، 405\r\nمسعودى ، 48 ، 129 ، 212 ، 393 ، 471 ، 481 ، 500 ، 507 ، 535\r\nمسلم ، 183 ، 184 ، 186 ، 189 ، 194 ، 206 ، 207 ، 209 ، 223\r\nمسلم بن عقبه ، 271\r\nمسلم بن عوسجه ، 188 ، 197\r\nمسلمة بن مخلّد ، 64\r\nمسور بن مخرمه ، 201\r\nمسيب بن نجبه ، 157 ، 182\r\nمصطفى عبد الرزاق ، 306\r\nمطرف بن عبد الله ، 77\r\nمطهرى ، مرتضى ، 245\r\nمعاويه ، 54 ، 59 ، 68 ، 75 ، 84 ، 91 - 103 ، 107 ، 110 ، 116 ، 121 ، 122 ، 124 ، 130 ، 131 ، 132 ، 137 - 140 ، 144 - 149 ، 152 ، 155 ، 159 - 164 ، 167 ، 175 ، 181 ، 184 ، 200 ، 222 ، 223 ، 224 ، 225 ، 228 ، 256 ، 270 ، 294\r\nمعتز ، 500 ، 502 ، 544\r\nمعتصم ، 480 ، 485 ، 486 ، 501 ، 502 ، 593\r\nمعتمد ، 500 ، 544 ، 545 ، 561 ، 569\r\nمعروف بن خربوز ، 314\r\nمعقل بن قيس ، 140\r\nمعلّى بن خنيس ، 360\r\nمعمّر بن خلّاد ، 476\r\nمغيره ضبى ، 70\r\nمغيرة بن سعيد ، 308 ، 310 ، 344\r\nمغيرة بن شعبه ، 93 ، 143 ، 146 ، 165\r\nمغيرة بن نوفل ، 140\r\nمفضل بن عمر ، 338 ، 381\r\nمقتدر ، 593\r\nمقداد ، 228\r\nمكحول ، 292 ، 298 ، 307\r\nمنتصر ، 502 ، 511\r\nمنذر بن جارود ، 127\r\nمنصور ، 325 ، 326 ، 330 ، 360 ، 366 ، 367 ، 369 ، 379 ، 385 ، 386 ، 446\r\nموسى بن بغا ، 543\r\nموسى بن عيسى ، 390\r\nموسى بن محمد « موسى مبرقع » ، 501\r\n\r\n","description":"","footnote":"","page_name":" 629 ","page_number":629},
  {"content":"\r\n\r\nموسى ( ع ) ، 50 ، 153 ، 357\r\nمهتدى ، 544\r\nمهدى عباسى ، 385 ، 386 ، 387 ، 388 ، 394 ، 407 ، 446\r\nميثم تمار ، 111\r\nمير داماد ، 592\r\nمؤمن الطاق ، 382\r\nنافع بن هلال مرادى ، 197 ، 227\r\nنجاشى ، 559 ، 575 ، 593\r\nنجمه ، 426\r\nنرجس ، 567\r\nنصر بن قابوس ، 427\r\nنصر بن مزاحم ، 97 ، 104 ، 127\r\nنصير بن كثير ، 329\r\nنعمان بن بشير ، 184 ، 193 ، 207\r\nنعيم بن صالح طبرى ، 468\r\nنفس زكيه ، 361 ، 364 ، 366 ، 371 ، 372 ، 389 ، 576\r\nنوبختى ، 119 ، 383 ، 425 ، 471 ، 472 ، 474 ، 572 ، 576 ، 577\r\nنوح بن دراج ، 594\r\nو اصل بن عطاء ، 409\r\nواقدى ، 257 ، 360\r\nوليد بن صبيح ، 380\r\nوليد بن عبد الملك ، 258\r\nوليد بن عتبة بن ابى سفيان ، 181 ، 211\r\nوليد بن عقبه ، 67\r\nهادى عباسى ، 385 ، 389 ، 446\r\nهارون ، 50 ، 375 ، 378 ، 385 ، 387 ، 390 - 408 ، 426 ، 446 ، 447 ، 448 ، 460\r\nهاشم ، 259\r\nهاشم بن ابى هاشم ، 491\r\nهاشم بن عتبه ، 99\r\nهاشمىنژاد ، عبد الكريم ، 251\r\nهانى بن عروه ، 184 ، 185 ، 187 ، 189 ، 194\r\nهشام بن اسماعيل ، 281 ، 282\r\nهشام بن حكم ، 398 ، 399 ، 400 ، 404 ، 421 ، 430 ، 518 - 520\r\nهشام بن سالم ، 382 ، 383 ، 430 ، 518 - 520\r\nهشام بن عبد الملك ، 286 ، 288 ، 291 ، 297 ، 302 ، 319 ، 320 ، 322 ، 362\r\nهشام بن عروه ، 292\r\nهلال بن نافع ، 226\r\nهلال بن يساف ، 129\r\nهوى ، 179\r\nهيثم بن عدى ، 128 ، 168 ، 405\r\nياسر خادم ، 436\r\nيافعى ، 376\r\nيحيى بن اكثم ، 484 ، 485\r\nيحيى بن ام الطويل ، 269\r\nيحيى بن حبيب بن زيّات ، 476\r\nيحيى بن خالد برمكى ، 398 ، 400 ، 404 ، 405\r\nيحيى بن زيد ، 364 ، 365\r\nيحيى بن سعيد ، 328\r\nيحيى بن عبد الله علوى ، 385\r\nيحيى بن عمر علوى ، 576\r\nيحيى بن هرثمه ، 504 ، 505 ، 506 ، 538\r\nيزدگرد سوم ، 258\r\n\r\n","description":"","footnote":"","page_name":" 630 ","page_number":630},
  {"content":"\r\n\r\nيزيد ، 181 ، 198 ، 200 ، 203 ، 207 ، 210 ، 222 ، 224 ، 228 ، 245 ، 257 ، 260 ، 270\r\nيزيد بن عبد اللّه تركى ، 511\r\nيزيد بن هانى ، 101\r\nيعقوب بن اسحاق كندى ، 556\r\nيعقوب بن جعفر جعفرى ، 414\r\nيعقوب بن يزيد كاتب ، 512\r\nيعقوب ( ع ) ، 279\r\nيعقوبى ، 105 ، 119 ، 140 ، 143 ، 147 ، 285 ، 286 ، 287 ، 376 ، 594\r\nيوسف بن محمد بن زياد ، 558\r\nيوسف ( ع ) ، 279\r\nيونس بن ضبيان ، 345\r\nيونس بن عبد الرّحمن ، 430\r\nيونس بن يعقوب ، 346\r\n\r\n","description":"","footnote":"","page_name":" 631 ","page_number":631},
  {"content":"\r\n . \r\n\r\n","description":"","footnote":"","page_name":" 632 ","page_number":632}
  ]