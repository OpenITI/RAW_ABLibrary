[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nدكتر مصطفى الصاوى الجوينى\r\nشيوه هاى تفسير قرآن كريم\r\nترجمهء\r\nموسى دانش\r\nحبيب روحانى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nجوينى ، مصطفى الصاوى .\r\nJuwayni , Mustafa al - Sawi .\r\nشيوه هاى تفسيرى قرآن كريم / مصطفى الصاوى الجوينى ؛ ترجمهء موسى دانش ، حبيب روحانى . - - مشهد : بنياد پژوهشهاى اسلامى ، 1387 .\r\n510 ص .\r\nISBN 978 - 964 - 444 - 946 - 8\r\nفهرست نويسى بر اساس اطلاعات فيپا .\r\nمناهج في التفسير .\r\nكتابنامه به صورت زيرنويس .\r\n1 . تفاسير اهل سنت - - مطالعات تطبيقى . 2 . تفاسير اهل سنت - - تاريخ و نقد .\r\n3 . تفسير - - تاريخ . 4 . تأويل . 5 . تفسير - - فن . الف . دانش ، موسى ، 1337 -\r\nمترجم . ب . روحانى ، حبيب ، 1314 - ، مترجم . ج . عنوان .\r\n8041 م 9 ج / 92 BP\r\n171 / 297\r\nكتابخانه ملى ايران\r\n33148 - 84 م\r\nشيوه هاى تفسيرى قرآن كريم\r\nدكتر مصطفى الصاوى الجوينى\r\nترجمهء موسى دانش - حبيب روحانى\r\nويراستار : اصغر ارشاد سرابى\r\nچاپ دوم : 1378 / 1500 نسخه / قيمت : 61000 ريال\r\nچاپ و صحافى : مؤسسهء چاپ و انتشارات آستان قدس رضوى\r\nبنياد پژوهشهاى اسلامى ، مشهد : صندوق پستى 366 - 91735\r\nتلفن و دورنگار واحد فروش بنياد پژوهشهاى اسلامى : 803 - 223\r\nفروشگاه هاى كتاب بنياد پژوهشهاى اسلامى ، مشهد : 2233923 ، قم : 7733029\r\nشركت به نشر ، دفتر مركزى ( مشهد ) تلفن 7 - 8511136 ، دورنگار 8515560\r\nE - mail : info @ islamic - rf . ir\r\nWeb Site : www . islamic - rf . ir\r\nحق چاپ محفوظ است\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nفهرست مطالب\r\nنگاهى به كتاب شيوه‌هاى تفسير قرآن كريم 7\r\nيادداشت مترجمان 15\r\nپيش‌گفتار نويسنده 17\r\nبخش اوّل : شيوهء قرآنى در قرائت و تفسير طرد شيطان در هنگام قرائت 25\r\nبخش دوم : ابن عباس پدر تفسير تفسير ، يكى از راههاى رسيدن به سعادت 45\r\nبخش سوم : مكتب لغوى در شيوهء تفسيرى فصل اوّل : فرّاء و كتاب او « معانى القرآن » 71\r\nشيوهء فرّاء در تفسير قرآن 77\r\nتاريخ نگارش كتاب معانى القرآن 78\r\nفصل دوم : ابو عبيده و كتاب مجاز القرآن 87\r\nشيوهء ابو عبيده در مجاز القرآن 98\r\nفصل سوم : ابو اسحاق زجّاج و كتابش معانى القرآن 128\r\nبخش چهارم : خردگرايى در تفسير جاحظ فصل اوّل : ديدگاه معتزله در تفسير قرآن و احاديث 143\r\nپاىبندى معتزله به اصل خردگرايى 143\r\nمعناى تأويل از ديدگاه معتزله 144\r\nابزار تأويل از ديدگاه معتزله 146\r\nموضع معتزله در تفسير احاديث 151\r\nآيا روش معتزله مأخذ درستى دارد ؟ 155\r\nفصل دوم : نظريهء جاحظ در فهم متن قرآن و حديث 156\r\nارزيابى پژوهشهاى ديگران درباره جاحظ 156\r\nنظريهء جاحظ دربارهء برداشت از متن قرآن 159\r\nگونه‌هاى مختلف تفسير از ديدگاه جاحظ 163\r\nتفسير ادبى 163\r\nتفسير كلامى جاحظ 182\r\nتفسير موضوعى 206\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nتفسير اجتماعى قرآن 210\r\nتفسير علمى جاحظ 214\r\nتفسير روان‌شناسى 226\r\nتفسير روايى 231\r\nتفسير لغوى 264\r\nنظريهء جاحظ راجع به برادشت از متن حديث 264\r\nلفظ 291\r\nآهنگ لفظ يا آواشناسى آن 293\r\nمعنا 306\r\nنظم از نظر جاحظ 309\r\n1 - رعايت حال مخاطبان 312\r\n2 - بيان عام قرآنى و حديثى 313\r\n3 - گونه‌هاى بيان 326\r\nپايان بحث 356\r\nبخش پنجم : طبرى و شيوهء تفسير روايى قرآن مقام علمى طبرى 367\r\nمهارتهاى علمى طبرى 371\r\nآثار علمى طبرى 375\r\nشاگردان طبرى 383\r\nويژگيهاى شخصيت طبرى 387\r\nشيوهء طبرى در تفسير ( انديشه نظرى ) 401\r\nشيوهء طبرى در تفسير ( جنبهء عملى ) 433\r\n1 - قرائت 433\r\n2 - تفسير قرآن به روايت 435\r\n3 - تفسير داستانى آيات 447\r\n4 - ديدگاه طبرى دربارهء تفسير به رأى 451\r\n5 - ديدگاه طبرى در تفسير به ظاهر لفظ 460\r\n6 - ابزار لغوى 463\r\n7 - شيوهء طبرى دربارهء سبك قرآن 485\r\nآخرين سخن در شيوهء طبرى 509\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nبه قلم : استاد واعظ زاده خراسانى مدير گروه قرآن در بنياد پژوهشهاى اسلامى\r\n\r\nنگاهى به كتاب شيوه‌هاى تفسير قرآن كريم\r\nاين كتاب ترجمهء كتاب « مناهج فى التفسير » اثر گرانسنگ دانشمند و استاد مصرى « مصطفى صاوى جوينى » استاديار رشتهء مطالعات اسلامى و بلاغت در دانشكدهء دختران « دانشگاه عين الشمس » قاهره است .\r\nاين دانشگاه پس از دانشگاه قاهره و دانشگاه الأزهر شايد مهمترين و پرمايه‌ترين دانشگاههاى كشور مصر است . من در هنگام اقامت 8 ماهه در مصر در سال 1351 شمسى هفته‌اى يك روز به اين دانشگاه مىرفتم و با استادان آن از جمله دكتر عبد المعطى صيّاد و ديگر استادان آن مؤسسهء علمى تماس داشتم و با جوّ علمى آن كاملا آشنا شدم .\r\nمتأسفانه در اين كتاب ، تاريخ تأليف و تاريخ چاپ قيد نشده است تا بدانيم مؤلف عاليقدر اكنون در چه سمتى قرار دارد . به احتمال زياد وى تاكنون مرحله دانشيارى را پشت سر نهاده ، به سمت استادى رسيده و رتبه‌هايى از استادى را هم طى كرده است . در هر حال نوشتهء او حاكى از استادى وى در تأليف اين كتاب است .\r\nمؤلف ، در حقيقت آغاز تفنّن در تفسير قرآن را كه بعدها مايهء علم تفسير و مناهج آن گرديد ، تا پايان قرن سوم به اضافهء دو نمونه از قرن چهارم و پنجم ارائه كرده است . ولى در مقدمه آرزو كرده است كه با توفيق خداوند مراحل بعدى تفسير قرآن را به آن اضافه نمايد : ( فان أعان اللّه و وفّق تكون مرحلة تالية تتابع فيها الإضافة . . . ) و ما نمىدانيم آيا توفيق اين امر را يافته است يا خير . چه خوب است مترجمان محترم اين اثر نفيس ، تاريخچه زندگى مؤلف را به مقدمهء كتاب اضافه نمايند .\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nدر اين سه قرن ، تفسير قرآن عمدتا به تفسير لغوى و ادبى و نيز تفسير روائى و عقلى محدود بود . تفسير روائى از جانب اهل سنّت و تفسير عقلى از جانب معتزله كه منشأ تفسير كلامى بودند دنبال مىگرديد و تا آن تاريخ ، اصطلاح « أهل سنت » در مقابل « معتزله » كه به عقل بيش از نقل و سنت تكيه مىكردند ، قرار داشت ، امّا بعدها اصطلاح اهل سنت در مقابل « شيعه » قرار گرفت كه تاريخ اين تبديل و تغيير و هم انگيزهء آن نامشخص است .\r\nدر حالى كه اين اصطلاح در قبال معتزله پيروان مكتب عقلى كه عقل را بر نقل و سنت ترجيح مىدادند ، بجا بود - هرچند آنان يكسره سنّت را رها نكرده بودند - امّا در قبال شيعه كه سنّت را همراه كتاب از ادلّهء احكام مىشمرند و مىگويند : ادلّه اربعه عبارتند از :\r\n« كتاب و سنّت و اجماع و عقل » درست نيست و موهم آن است كه شيعه سنّت را معتبر نمىداند .\r\nاز اين‌گونه تغيير در اصطلاحات فراوان است كه باعث اختلاف و دشمنى بين مذاهب اسلامى گرديده است و بايد محققان - به انگيزه تقريب بين مذاهب اسلامى - تاريخ پيدايش اصطلاحات گوناگون مذهبى و كلامى و رجالى را روشن نمايند .\r\nمؤلّف ، كتاب خود را پس از مقدمهء كوتاهى در پنج باب تنظيم كرده است .\r\nدر باب اول ، روش قرآنى در قرائت و تلاوت و تفسير را با اتّكا به آيات قرآنى و روايات نبوى شرح داده كه در حقيقت روش تفسير قرآن در عصر رسول خدا صلّى اللّه عليه و إله را دربر دارد و آن عبارت بود از دل سپردن به قرآن و فهم دقيق و تأثر شديد از قرآن .\r\nدر باب دوم ( ص 23 ) راجع به روش تفسيرى ابن عباس - كه به گفتهء مؤلف ( ص 388 ) پدر تفسير « قرآن » است - داد سخن داده است .\r\nوى ، دربارهء روش تفسيرى صحابه پس از رحلت رسول خدا صلّى اللّه عليه و إله در آغاز باب اول ( ص 23 ) مىگويد : روش آنان تفسير عملى قرآن بود يعنى قرآن را در عمل پياده مىكردند و همين عمل آنان به قرآن ، تفسير عملى قرآن شمرده مىشد .\r\nامّا در آن‌ميان جوانى بلندپرواز از خويشان رسول خدا صلّى اللّه عليه و إله دامن همت به كمر زد و\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nعلم تفسير قرآن را پايه‌گذارى كرد .\r\nبه گفتهء مؤلف ، ابن عباس در هنگام رحلت رسول خدا صلّى اللّه عليه و إله ، به اختلاف روايات ، حدّاكثر 17 سال و حداقل 13 سال داشت . او همين 13 سال را ترجيح مىدهد ، زيرا وى سه سال قبل از هجرت متولد شده است . ما نيز همين ديدگاه را درست مىدانيم ، زيرا در احاديث حجة الوداع آمده است كه رسول خدا صلّى اللّه عليه و إله ابن عباس را در رديف بچه‌هاى نابالغ ، شبانه همراه زنان از « مزدلفه » به « منى » فرستاد .\r\nدر همين‌جا مناسب مىدانيم اين حقيقت را كه حتّى بر اهل اطلاع پنهان مانده است آشكار كنيم كه ابن عباس جز چند حديث از خاطرات دوران كودكى خود ، حديثى بلاواسطه از رسول خدا صلّى اللّه عليه و إله نقل نكرده است و با اينكه محدّثان او را جزء 7 تن مكثرين « 1 » حديث مىدانند ، أحاديث او همه باواسطه است ، منتها وى غالبا واسطه را حذف كرده است . ابن عباس حتى به زحمت مىتواند از صغار « 2 » صحابه شمرده شود ، در حالى كه محدّثان او را در رديف كبار صحابه ياد مىكنند .\r\nتحقيق در اين امر ، نادرستى بسيارى از روايات او را دربارهء مسائل سياسى و خلافت كه مستقيما از قول رسول خدا صلّى اللّه عليه و إله نقل مىشود ثابت مىكند و اين خود نياز به تحقيق بسيار دارد .\r\nدر هر حال ، مؤلف كتاب از قول خود ابن عباس ( ص 24 ) مراجعهء او را به صحابهء رسول خدا صلّى اللّه عليه و إله بازگو مىكند و مىگويد : ( ص 25 ) « ابن عباس در بيش از يك مورد بيان كرد كه بيشتر علم اصحاب رسول خدا صلّى اللّه عليه و إله را نزد « انصار » يافته است .\r\nمؤلف ، امتياز ابن عباس را در علم به اسباب نزول ، علم به لغات قبائل ، علم به اشعار عرب و استشهاد به شعر در تفسير لغات قرآن ، علم به آداب و رسوم عرب جاهلى ،\r\n\r\n\r\n","description":"","footnote":"\r\n( 1 ) - « مكثران » به كسانى گفته مىشد كه بيش از هزار حديث از رسول خدا صلّى اللّه عليه و إله روايت كرده‌اند و آنان هفت تن بودند از اين قرار : ابو هريره ، انس بن مالك ، عايشه ، عبد اللّه بن عمر ، ابو سعيد خدرى ، جابر بن عبد اللّه و ابن عباس .\r\n( 2 ) - صغار صحابه در برابر كبار صحابه به جوانهاى صحابه از قبيل عبد اللّه بن عمر و جابر بن عبد اللّه گفته مىشد .\r\n","page_name":" 9 ","page_number":9},
  {"content":"\r\n\r\nتفسير قرآن به قرآن ، مراجعه درست و توأم با احتياط به اهل كتاب ، علم به جغرافى كشورهاى اسلامى ، اهتمام وى به دانستن قصه‌هاى قرآن و مواضع آنها دانسته ، مىگويد :\r\nاو حتى در هنگامى كه نابينا شده بود از طلب علم باز نايستاد . وى نزد ابو رافع كاتب رسول خدا صلّى اللّه عليه و إله مىرفت و از او مىپرسيد : رسول خدا صلّى اللّه عليه و إله در فلان روز چه كرد ؟ و كاتبش پاسخ را مىنوشت و به همين خاطر ابن عباس ، نزد صحابه و معاصران و كسان پس از وى مورد احترام است و دائما نام او در كتابهاى تفسير با اختلاف مناهج و مذاهب مفسّران ، ياد مىشود .\r\nاز ديدگاه شيعه ، ملازمت ابن عباس با على عليه السّلام و استفاده از علم سرشار آن حضرت ، او را از اعتبار خاصى برخوردار ساخته است .\r\nمؤلف ، در باب سوم ( ص 45 ) تحت عنوان « مكتب لغوى در تفسير » طىّ سه فصل كوششهاى سه تن از لغت شناسان نامى را در تفسير لغوى قرآن بيان كرده است به اين ترتيب : در فصل يكم از ( ص 45 ) به بعد ، به شرح روش « ابو زكريّا فرّاء » و كتابش « معانى القرآن » پرداخته است . فرّاء از جمله موالى و اهل كوفه بوده و در عصر هارون و مأمون مىزيسته و با آن دو خليفه مراوده داشته است و از يونس بن حبيب بصرى ، دايى بكر بن عيّاش ، و على بن حمزهء كسائى و محمّد بن حفص الحنفى ، علم آموخته است .\r\nمؤلف ، از قول ثمامة بن الأشرس نقل مىكند كه فرّاء در ادب و نحو و فقه و نجوم و طبّ و آگهى از ايّام عرب و اشعار آنان ، حاذق بوده است ، و چند كتاب از وى نام مىبرد اهمّ آنها كتاب « معانى القرآن » است كه براى اولين بار در زمينهء تفسير قرآن اين نام پديد آمد و تا چندى مفسران كتابهاى خود را « معانى القرآن » مىناميدند .\r\nسپس در ( ص 50 ) به روش فرّاء در تفسير قرآن مىپردازد و مىگويد : او بيش از هر چيز به قرائت قرآن اهميت مىداد ، زيرا تفسير قرآن ، موقوف بر اين علم است و پس از آن ، علم نحو و صرف در فهم قرآن مؤثر است . او از بين قرائتهاى مختلف ، قرائتى را اختيار مىكرد كه قاريان بر آن اجماع داشتند . او به گفتهء مفسّران پيش از خود ، اعتماد مىكرد و تمايلى هم از خود به روش معتزله نشان مىداد كه در جاىجاى تفسيرش راجع\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nبه صفات خداوند به چشم مىخورد .\r\nمؤلف ، در فصل دوم ( ص 58 به بعد ) دربارهء نفر دوم از آن سه نفر ، ابو عبيده معمر بن ثقفى ( م 110 ) و كتابش « مجاز القرآن » داد سخن داده است . ابو عبيده نيز از موالى و ايرانى و از سران شعوبيه و از اهل بصره بود ، از نژاد ايرانى و برترى آنان بر عرب دفاع مىكرد و در اين زمينه داستانى را نقل مىكند .\r\nاو نزد ابان بن عثمان بن يحيى اللؤلؤيى و يونس بن حبيب و ابى عمرو بن العلاء علم آموخته و از هشام بن عروة حديث نقل مىكرده و به مسلك خوارج تمايل داشته است .\r\nدانش او در حدى بود كه « جاحظ » درباره‌اش گفته است ( ص 40 ) : « در روى زمين فردى خارجى و اجماعى ( يعنى طرفدار خلفا ) داناتر به جميع علوم از ابو عبيده پيدا نمىشود » .\r\nمؤلف ، دربارهء ريشهء فرهنگى ابو عبيده كه جدش يهودى و خودش ايرانى بوده بحث مىكند و مىگويد : « كتابهاى او از ميان رفته و لهذا ما نمىتوانيم به اثر يهوديّت او پى ببريم ، امّا آثار ايرانى بودنش همان شعوبى بودن اوست كه از راههاى گوناگون آن را اظهار مىكرده است .\r\nمؤلف ، آنگاه به آثار فرهنگ عربى ابو عبيده پرداخته و اينكه گسترش فرهنگى او در اين خصوص او را از بصره به دربار هارون در بغداد كشانده است .\r\nابو عبيده به گفتهء ياقوت ( ص 70 ) اولين كسى است كه « غريب الحديث » نوشته است و سرانجام بحث را راجع به كتاب « مجاز القرآن » و انگيزهء تأليف آن ، ادامه داده است .\r\nمراد او از « مجاز » معنى اصطلاحى اين كلمه مقابل حقيقت نيست ، بلكه مرادش تعبيراتى است كه با عنايتى خاص در كلام عرب وجود داشته و قرآن آن روشها را به كار بسته است .\r\nمثل : « و من مجاز ما حذف فيه مضمر قال : ( و سئل القرية الّتى كنّا فيها و العير الّتى اقبلنا فيها ) فهذا محذوف فيه ضمير ، مجازه ( و سئل اهل القرية و من فى العير » . ظاهرا منشأ آن اصطلاح ، همين تعبيرات ابو عبيده است هرچند گفته‌هاى او بر همهء اقسام مجاز كه بعدا در علم بلاغت آمده منطبق نمىشود .\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nمؤلف ، در فصل سوم از ابو اسحق زجّاج ( متوفى 311 ) و كتاب « معانى القرآن » او ياد كرده از علامه سيوط نقل مىكند \" هرجا در كتابهاى تفسير اين جمله را ببينى : « قال اهل المعانى » مراد از آن ، مصنفين كتابهاى معانى القرآن است مانند زجّاج ، فرّاء ، أخفش و ابن انبارى \" . اين اصطلاح را پيش از « زجّاج » ، « فرّاء » به كار بست و بعد ديگران .\r\nمؤلف ، در اين فصل از خدمات علماى نحو و لغت به تفسير قرآن ياد مىكند كه ابن نديم در « فهرست » افراد برجسته و مؤلفات آنان را نام برده است .\r\nزجّاج ، نخست شيشه‌تراش بود و علاقهء او به علم و هم پايبندى او به دين ، او را به سوى علم نحو و اخذ آن از « ثعلب » و بعدا از « مبرّد » كشانيد و از اين راه با علوم قرآن و حديث آشنا گرديد . و شاگردان برجسته‌اى كه در علم نحو و لغت استاد شدند مانند ابو على فارسى و شاگردان وى را به جاى گذاشت .\r\nمؤلف ، سرانجام سخن خود را بر كتاب « معانى القرآن » متمركز و از نسخهء مخطوطى از آن كتاب ياد مىكند . آنگاه به روش تفسيرى زجّاج مىپردازد به اين شرح كه زجّاج نخست به نقل آراء مفسران پيش از خود بدون ترجيح يكى از آنها و گاهى با ترجيح لغوى اكتفا مىكند . زجّاج تفسير لغوى قرآن را بر مبناى تعبيرات متفاوت عربى نهاده است و اين خود رنگ خاصى به تفسير او كه مغاير با روش معمول مفسّران است ، مىدهد . آنگاه مبانى فنّى زجّاج را طى چند صفحه شرح مىدهد . وى گويد « ابو على فارسى » شاگرد زجّاج خطاهاى او را در كتابى به نام « الإغفال » برشمرده است و با اين مطلب ، سخن دربارهء زجّاج پايان مىپذيرد .\r\nمؤلف ، در باب چهارم طىّ دو فصل در فصل اول روش تفسيرى معتزله را تحت عنوان « مكتب عقلى در تفسير » توضيح داده و سرانجام نقش جاحظ و اصطلاح « تأويل » را نزد وى به تفصيل شرح مىدهد .\r\nگرچه كتاب « نظم القرآن » جاحظ در دفاع از قرآن و رفع اشكالات منحرفان در دست مؤلف نبوده ، امّا وى سعى كرده است اقوال جاحظ را دربارهء قرآن از كتابهاى « الحيوان » و « البيان و التّبيين » و « مجموعهء رسائل » جاحظ گرد آورد .\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nبا مطالعهء اين منقولات پىمىبريم كه جاحظ اساس علم بلاغت را بنا نهاده و بيشتر مندرجات كتب بلاغت و حتى اصطلاحات رايج اين علم در سخنان جاحظ وجود دارد .\r\nدر فصل دوم ، روش نقد حديث جاحظ را بيان مىكند و از اين راه به سعهء معلومات جاحظ در علومى عقلى و نقلى و ادبى و لغوى پىمىبريم . در ديدگاه جاحظ دربارهء لفظ و معنى و نيز رابطه اين دو باهم ، اصطلاحات بديعى آمده است .\r\nمؤلف ، در باب پنجم به كتب تفسير نقلى و پيشواى اين مكتب ، ابن جرير طبرى پرداخته و در اين خصوص داد سخن داده است .\r\nاز خلال اين بحثها به چند نتيجه مىرسيم : اولا اينكه مسلمانان چقدر براى فهم قرآن ، قرائت قرآن ، دفاع از قرآن و شناخت قرآن و حديث ، مايه گذاشته‌اند ؟\r\nثانيا تفسير قرآن يكى از بزرگترين علوم اسلامى بوده و حتى پيش از علوم ديگر از قبيل فقه ، كلام و علوم حديث شكل گرفته است .\r\nثالثا تأثير قرآن در همهء آن علوم ، به خصوص در تكامل علم كلام و علوم ادبى از جمله علم لغت و بلاغت ، آشكار مىگردد .\r\nرابعا اين حقيقت روشن مىشود كه علم تفسير قرآن ، از مباحث علوم گوناگون به خصوص علوم ادبى و حديثى و عقلى مايه گرفته و هم سبب پيدايش و تكامل اين علوم گرديده است .\r\nخامسا علماى علم تفسير از مذاهب مختلف اهل سنت و شيعه و از مسلكهاى گوناگون بوده‌اند و كوشش همهء آنها در خدمت به كتاب خدا مشكور است و هيچ مذهب و مسلكى حق ندارد تنها خود را اهل تفسير بداند و ديگران را نفى كند .\r\nسادسا در كتابهاى تفسيرى قرن دوم و سوم و چهارم مطالبى يافت مىشود كه هنوز هم در زمينهء لغت و كلام و جز اين دو علم ، قابل استفاده است .\r\nسابعا بحث روشهاى تفسيرى به اين چهار قرن اختصاص ندارد بلكه در قرنهاى پس از آن تا زمان ما جريان دارد و بعدا هم جريان خواهد داشت ، زيرا قرآن كتاب همه زمانها است .\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nدر پايان از زحمات مترجمان دانشمند آقايان موسى دانش و دكتر حبيب روحانى كه اين كتاب مشكل و پر از غلط چاپى را به خوبى ترجمه كرده‌اند و اثرى باارزش بر فرهنگ قرآنى به زبان فارسى افزوده‌اند قدردانى مىنمايد و الحمد اللّه رب العالمين و سلام على المرسلين .\r\nمحمّد واعظزاده خراسانى\r\n16 شعبان المعظم 1427\r\n19 / 6 / 1385\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n\r\nيادداشت مترجمان\r\nدر ميان بحثهاى گوناگون و سودمند علوم قرآنى ، بحث از شيوه‌هاى تفسيرى جايگاهى ويژه و نقشى كليدى دارد . در زبان عربى از شيوه‌هاى تفسيرى به « الوان التفسير » تعبير شده است . برخى از اين شيوه‌ها عبارتند از : تفسير نقلى ، تفسير به رأى ، تفسير رمزى ، تفسير عقلى يا خردگرا ، تفسير قرآن با قرآن ، تفسير ادبى ، تفسير فقهى ، تفسير علمى . . .\r\nاين روشهاى گوناگون ، بدين سبب به وجود آمده است كه مفسّران در مطالعه و بررسى آيات قرآن ، هركدام به تناسب ميزان دانش و نوع تخصّص و گرايشهاى خود ، تنها به جنبهء خاصّى از قرآن و بيان ديدگاههاى ويژه‌اى از آن پرداخته‌اند و درست به همين دليل ، هريك از تفاسير موجود ، رنگ خاص تاريخى ، فقهى ، كلامى ، ادبى ، عرفانى ، علمى يا . . . گرفته‌اند . براى نمونه ، برخى از مفسران آيات قرآن را تنها از نظر ادبى و بلاغت و فصاحت مورد بررسى قرار داده و در بحثهاى تفسيرى خود به توضيح اين جنبه‌ها بسنده كرده‌اند . عدّه‌اى ديگر ، به مباحث عقلى و كلامى توجّه داشته و در تفسير آيات به استنتاج آراى اعتقادى پرداخته‌اند . گروهى ديگر ، جنبه‌هاى اخلاقى قرآن را در نظر گرفته‌اند و گروهى نيز قرآن را از جنبهء فقهى و حقوقى مورد بررسى و تفسير قرار داده‌اند « 1 » و . . .\r\nاينك از چند تفسير با گرايشهاى مختلف نام مىبريم :\r\n1 - متشابه القرآن ، عبد الجبار ( ف . 415 ق ) - كلامى\r\n2 - الكشاف عن حقائق غوامض التنزيل ، زمخشرى ( ف . 538 ق ) - بلاغى\r\n\r\n\r\n","description":"","footnote":"\r\n( 1 ) . عميد زنجانى ، مبانى و روشهاى تفسير قرآن ، ص 113 .\r\n","page_name":" 15 ","page_number":15},
  {"content":"\r\n\r\n3 - البحر الوجيز ، ابن عطيه ( ف . 542 ق ) - روايى\r\n4 - البحر المحيط ، ابو حيان اندلسى ( ف . 574 ق ) - ادبى\r\n5 - الوجيز فى تفسير القرآن ، على محمّد على دخيل - تربيتى\r\n6 - التحرير و التنوير ، محمّد طاهر ، عاشور ( ف . 1393 ق ) - اجتماعى\r\nكتابى كه هم اينك با عنوان شيوه‌هاى تفسير قرآن كريم فراروى شما قرار دارد ، كتابى است تحقيقى و ادبى كه شيوه‌هاى تفسيرى را از دوران پيامبر صلّى اللّه عليه و إله تا پايان قرن سوم هجرى بررسى و نقد مىكند . نويسندهء كتاب « مناهج فى التفسير » ، دكتر مصطفى صاوى جوينى ، استاديار پژوهشهاى اسلامى و بلاغى در دانشگاه عين شمس در قاهره ، از شيوهء ابن عباس در قرن نخست و شيوه‌هاى فراء ، ابو عبيده ، جاحظ و طبرى در قرنهاى دوم و سوم ياد مىكند و به مقايسهء اين شيوه‌ها مىپردازد و معلوم مىكند كه هركدام از آنان در فهم و تفسير آيات قرآن چه شيوه‌اى داشته و از كدام منبع سود مىجسته‌اند . او براى اثبات و تعيين شيوهء هركدام از اين مفسران به متونى استناد مىجويد كه از آنان بر جاى مانده است . و بدين ترتيب ، در زمينهء شيوه‌هاى تفسير ، كارى ارزشمند ارائه مىدهد .\r\nبا توجّه به اين‌كه نويسندهء محترم در اين كتاب به متون برجسته و پيچيدهء ادبى همچون متون الحيوان و البيان و التبيين اثر اديب پرآوازهء عربى ، جاحظ و نيز به اشعار عربى دوران جاهليت استشهاد جسته ، برگرداندن اين كتاب به فارسى كارى بسيار دشوار بود . امّا باوجود اين ، بر آن شديم كه اين كار را انجام دهيم تا از يك سو ، در شناساندن مفاهيم سخن خدا به شيفتگان آن كمك كنيم . و از سوى ديگر ، به يك كار ارزشمند علمى ارج بگذاريم .\r\nدر پايان ، از هيئت مديرهء محترم بنياد پژوهشهاى اسلامى آستان قدس رضوى ، نيز از اداره انتشارات بنياد كه در به سامان رساندن اين اثر ما را يارى داده‌اند و به ويژه از همكاران فاضل و ارجمند آقايان اصغر ارشاد سرابى و سيد ابو القاسم موسوى كه ويرايش ادبى و نمونه‌خوانى دقيق آن را برعهده داشته‌اند ، سپاسگزاريم .\r\nو من اللّه التوفيق\r\nموسى دانش - حبيب روحانى\r\nمشهد مقدس - بهار 1384\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\nپيش‌گفتار نويسنده\r\nدشوارترين كار براى پژوهشگرى كه در زمينه‌هاى اسلامى تحقيق مىكند ، آن است كه در مرحلهء نخست ، هدف خود را مشخص كند . اين پژوهشگر از اين‌كه به ميراث فرهنگى گسترده‌اى برمىخورد كه تمامى آن مىتواند در خدمت تفسير متن قرآن قرار گيرد ، سخت شگفت‌زده مىشود ! ليك با كمال تأسف ، بخش عمده‌اى از اين ميراث علمى به صورت آثار خطى در كتابخانه‌هاى جهان پراكنده است و آن مقدارى هم كه به چاپ رسيده ، از آثار خطى كمياب‌تر است ، زيرا چاپ آنها بسيار قديمى بوده و از كتاب‌فروشيها و كتابخانه‌ها جمع‌آورى شده است .\r\nوقتى هدف پژوهشگر معلوم شد ، آنچه براى او لازم به نظر مىرسد آن است كه وى بايد پژوهشهاى موردنظر را ريشه‌يابى كند . چه ، پژوهش اسلامى همچون كشتزارى دست‌نخورده و حاصلخيز و پهناور است كه هركس در آن قدم گذارد ، بايد به بررسى كشته‌هاى موجود در آن بپردازد و در حد توان خويش ، نخستين منابع تحقيقات خود را پيدا كند .\r\nدر اين‌جا در خواهيد يافت كه پژوهش اسلامى آن‌چنان شاخه‌هاى فراوان دارد كه در كنار فرهنگ‌هاى غير اسلامى ، تمامى فنون فرهنگ قديم و جديد اسلامى را دربر مىگيرد و از لابلاى چنين پژوهشى ، مىتوان به شيوه‌هاى پژوهشى خاورشناسان دست يافت و به اهداف پيچيدهء آنها و اين‌كه كدام يك از آنان مغرض و كدام يك بىطرف بوده است ، پىبرد .\r\nمن يقين دارم در ميراث كهن ما ، خير فراوان وجود دارد كه لازم است گام‌به‌گام آن\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nرا دنبال كنيم و نبايد با ديد تقدس و عاطفى بدان بنگريم ، بلكه بايد آن را آگاهانه دريابيم و بفهميم . برحسب همين احساس ژرف و دريافت شخصى بود كه من به منابع دست اول پژوهشهاى اسلامى رجوع كردم تا از اين منابع به دست آورم كه پيشينيان ما چگونه در فهم متن قرآن كوشيدند و چگونه آن را آموختند ؟\r\nنخست به صورت گذرا به كاوش دربارهء محمد صلّى اللّه عليه و إله امين وحى الهى و ياران برگزيده‌اش پرداختم تا ببينم آنان چگونه ميان قرائت و فهم قرآن رابطه برقرار كردند و چگونه با تمام وجدان خويش متن قرآن را درك كردند و با تمام انديشهء خويش آن را فهميدند و با عمل كرد خويش در زندگى ، آموزه‌هايش را ترجمه كردند ؟\r\nآنگاه دوران پيامبر صلّى اللّه عليه و إله سپرى مىشود و پس از آن ، نسل ديگرى مىآيد كه جوانى از خويشاوندان رسول خدا صلّى اللّه عليه و إله به نام عبد اللّه بن عباس اين نسل را نمايندگى مىكند . او به خوبى درمىيابد مردم زمانش به يك برنامهء تفسيرى نياز دارند كه بايد نشانه‌هاى آن روشن و پايه‌هايش ، بنا شود . لذا به درخت تنومندى كه علم تفسير در سايهء آن پديد آمد ، روى آورد و آن ، درخت حديث بود . حديث در آن زمان تمامى ميوه‌هاى درخت دانش اسلامى را دربر مىگرفت .\r\nابن عباس بينش و آگاهى را كه براى مفسر لازم است نمايش داد و حدودى را كه نبايد مفسر از آن فراتر رود ترسيم كرد و راههايى را كه ممكن است مفسر در تفسيرش در آنها قدم گذارد ، به او نشان داد .\r\nبه رغم آن‌كه ابن عباس شخصيت بزرگى در علم تفسير به حساب مىآيد ، نسبتهايى به او مىدهند كه دامن وى از آنها پاك است و ما بر خود لازم مىدانيم كه وقتى شيوهء تفسيرى او را بررسى مىكنيم از وارد شدن در اين امور بپرهيزيم .\r\nكسى كه به تحقيق در شيوه تفسيرى ابن عباس مىپردازد بىشك به اين نتيجه مىرسد كه او در عرصهء پژوهش اسلامى داراى مقامى والاست ، زيرا وى ميراث پيامبر صلّى اللّه عليه و إله و يارانش را به خوبى فراگرفت و در محدودهء همين ميراث به تفسير متن قرآن پرداخت ، و با توجه به نبوغ ذاتى كه داشت ، به منظور تكميل شيوهء تفسيرى خود ، از\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nتمامى علومى كه در عصر او متداول بود بهره گرفت . عصر او يعنى عصر فتوحات اسلامى ، عصر آميزش نژادها و فرهنگها و تمامى تمدنها و برخورد انديشه‌ها و عقايد و نبرد با تمامى سلاحها ، خواه سلاح مادى از قبيل شمشير و خواه سلاح معنوى نظير عناصر فرهنگ .\r\nما در اين‌جا كارى به سلاحهاى مادى نداريم ، ليك درمىيابيم كه در قرن دوم ، تخصص و تلاشهاى علمى در خدمت متن قرآنى قرار مىگيرد و در اين زمينه مالك بن انس به پا مىخيزد و احاديث فقهى را از مجموعهء حديث جدا مىسازد و آن را به ابواب مختلف بخش مىكند .\r\nشخصيت ديگرى به نام ابن اسحاق ، سيرهء پيامبر صلّى اللّه عليه و إله و شأن نزولهاى قرآن و روى دادهاى اسلامى را از متون حديثى جدا مىكند .\r\nاهل لغت را مىبينيم كه اشعار عرب ، واژه‌هاى زبان عربى و شيوه‌هاى بيان را گرد مىآورند تا به وسيلهء آنها متن قرآن را تفسير كنند . بدين‌ترتيب ، اهل لغت ، زبان قرآن و شيوه‌هاى بيان آن را بر زبان عرب و متون ادبى آن عرضه مىكردند و در حالى كه به ويژگيهاى بيان عربى و معانى واژهء قرآنى اشاره داشتند ، به مقايسهء آن با آنچه در ميان عرب شناخته شده است مىپرداختند . برخى از اين زبان‌دانان ، سخت تمايل داشتند كه بين تفسير خود با تفسيرهايى كه از گذشتگان به آنها رسيده ، پيوند زنند و آنچه را كه با اجتهاد زبان‌شناسى خود در تفسير قرآن به دست آورده‌اند بدان بيفزايند . اوج اين شيوه را مىتوان در زجّاج ، زبان‌دان سرشناس بصرى ، يافت .\r\nآنچه گفته آمد ، شيوهء برخى از اهل لغت بود . امّا شيوهء برخى ديگر از اينان در كوشش دلاورانهء ابو عبيده ، زبان‌دان بصرى ، تجسّم مىيابد كه تمامى كوششهايش را متوجه ماجراى عربى بودن قرآن كرد ، تا ثابت كند قرآن از لحاظ ساختار و معنا و نيز از نظر شيوهء بيان ، عربى است و لذا وى هماره ميان سبك قرآنى و سبك عربى مقايسه مىكرد تا سرانجام به اين نتيجه برسد كه قرآن عربى است .\r\nابو عبيده با واكنشى سخت از سوى ديگران روبه‌رو شد ، زيرا اوّلا : زمينه‌اى براى\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nانديشهء گذشتگان باقى نگذاشت و ثانيا : در تفسير متن قرآن ، تنها زبان را داور قرار داد و ثالثا : در شخصيت او ، ابعاد ديگرى وجود داشت كه موجب مخالفت ديگران با وى مىشد .\r\nدر هر صورت ، مكتب لغوى ( زبان‌شناسى ) با هر دو طريقه‌اش ، شيوه‌اى بود براى بيان عربى بودن قرآن .\r\nهرچند پس از پيروزى اسلام ، نبرد با شمشير فروكش كرد ، امّا برخوردهاى عقيدتى همچنان ادامه يافت و موجب خرده‌گيريها ، اشكال‌تراشيها و شك و ترديدها دربارهء قرآن شد و طرفداران و قهرمانان اين نوع رويارويىها ، متكلمان مسلمان بودند .\r\nبه منظور معلوم كردن كوششهاى اين گروه از متكلمان و آشنايى با شيوه‌هاى آنان در بررسى متن قرآن يا حديث ، دست به كار شدم و در همهء اين موارد به انديشهء كلامى دانشمند بزرگ ، جاحظ معتزلى ، پناه بردم .\r\nاين‌كه در اين‌جا تلاش كرديم تا هم با شيوهء متكلمان در فهميدن متن قرآن آشنا شويم و هم با شيوهء آنان در فهميدن متن حديث ، براى آن بوده است كه ديدگاه ايشان را دربارهء تفسير روايى كه بيشتر به صورت حديث آمده ، مشخص سازيم .\r\nدر اين‌جا به شيوه‌اى برمىخوريم كه براى فهميدن متن قرآن و درك زيبايى آن ، در كنار علوم آن زمان از فلسفه بهره مىگرفته است و به منظور دستيابى به اين شيوه از فهم و درك ، راههاى گوناگونى از تأويل را مىپيموده و تمامى ابزار فرهنگى را در اين راه به كار مىگرفته كه گاهى موفقيت‌آميز و گاهى ناموفق بوده است .\r\nوقتى مرحلهء آغاز دوران پيامبر صلّى اللّه عليه و إله و ابن عباس در قرن اول و دوران اهل لغت در قرن دوم ( به استثناى زجاج در قرن چهارم ، ت 311 ه ) تا دوران جاحظ در قرن سوم را كه قرآن را تفسير به رأى مىكرد پشت سر بگذاريم ، به دوران ابن جرير طبرى ، پيشواى مفسران روايى در آغاز قرن چهارم مىرسيم . طبرى از همان آغاز كوشيد ميراث روايى را در تفسير گردآورى كند و آن را از حديث جدا سازد . بنابراين ، به نقد و بررسى اين ميراث يعنى تفسير روايى پرداخت و در اين راه از دانش و آگاهى زمانهء خويش كمك\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nگرفت ، حركت اصلى او در چهارچوب تفسير روايى بود . طبرى از مفسران روايى حمايت مىكرد و اصالت مكتب تفسير لغوى و مكتب تفسير خردگرايى را به باد انتقاد مىگرفت .\r\nلازم است دربارهء مكتبهاى لغوى ، خردگرايى و روايى ، تأمّلى بيش از گذشته داشته باشيم ، زيرا مجال سخن گفتن دربارهء آنها فراهم و بررسى بسيارى از ابعاد آنها به كوشش و بينش نيازمند است .\r\nشايسته است به اين نكته اشاره كنيم كه در بررسى شيوهء مفسران ، كوشيديم ميان شيوهء تفسيرى و شخصيت مفسّر ارتباط برقرار سازيم . چه ، يقين داريم كه اگر كار شخص ، كارى اصيل و ريشه‌دار باشد ، نه تنها بازتاب تمامى ابعاد شخصيت او ، كه بازتاب چهرهء تمامى دوران اوست .\r\nبدين‌ترتيب ، درمىيابيم كه تفسير مفسران ، افزون بر ارائه شخصيت مؤلف ، بازتاب تمدن عصر آنان است .\r\nدر بررسى هر شيوهء تفسيرى كوشيدم كه مقدار درك و فهم صاحب اين شيوه را از متن قرآن ، روشن سازم ، زيرا فهميدم متن قرآن ، گامى است براى رسيدن به قلّهء درك لطايف قرآنى .\r\nبه استثناى آنچه ضرورت پژوهش ايجاب مىكند كه به‌طور گذرا ديدگاه زجاج در قرن چهارم را كه اوج مكتب لغويون است - هرچند قسمت بزرگى از حيات او به قرن سوم نسبت داده مىشود - و ديدگاه سيد مرتضى را ( ت 436 ه ) - كه به روشنى از مكتب خردگرايى در تفسير سخن گفته است - به عنوان پيش‌درآمدى براى كاوش ديدگاه جاحظ بررسيم ، زمان قسمتهاى ديگر اين پژوهش از قرن سوم فراتر نمىرود و حتى طبرى هم تفسيرش را پيش از آغاز قرن چهارم به انجام رسانيد .\r\nبنابراين ، سخن اين كتاب ، پيرامون شيوه‌هاى تفسيرى قرآن تا قرن سوم دور مىزند .\r\nوانگهى اين پژوهش - شيوه‌هاى تفسيرى - مرحله‌اى است كه ما در آن ، با كوشش\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nپيشينيان دربارهء بررسى متن قرآن و درك آن آشنا مىشويم . اگر خدا كمك كند و توفيق دهد ، در آينده به اندازه توان و فراهم شدن امكانات ، تلاشهاى ديگرى را در اين زمينه انجام خواهيم داد .\r\n\r\n","description":"","footnote":"","page_name":" 22 ","page_number":22},
  {"content":"\r\n\r\n\r\nبخش اوّل شيوهء قرآنى در قرائت و تفسير\r\n\r\n","description":"","footnote":"","page_name":" 23 ","page_number":23},
  {"content":"\r\n . \r\n","description":"","footnote":"","page_name":" 24 ","page_number":24},
  {"content":"\r\n\r\n\r\nطرد شيطان در هنگام قرائت\r\nقرآن شيوه‌اى را براى قرائت متن و فهميدن معانىاش وضع كرده است و نخستين گام در اين شيوه از اين سخن خداى سبحان در قرآن آغاز مىشود :  فَإِذا قَرَأْتَ الْقُرْآنَ فَاسْتَعِذْ بِاللَّهِ مِنَ الشَّيْطانِ الرَّجِيمِ  « 1 » ، « هنگامى كه قرآن مىخوانى از شر شيطان مطرود به خدا پناه بر . » بنابراين ، تلاوت‌كنندهء آيات خدا بايد صورت شيطان و اوهام و القاءات وسوسه‌انگيز او را از ذهن خود دور سازد و خود را براى نشستن در محضر خداوند مهيّا و دل ، انديشه و گوش خود را براى خدا و آيات او ، فارغ و آماده كند .\r\nدومين گام در اين شيوه را نيز از سخن خداى متعال به دست مىآوريم كه فرموده است :  وَ رَتِّلِ الْقُرْآنَ تَرْتِيلًا  « 2 » ، « و قرآن را با دقّت شمرده شمرده بخوان . » منظور از « ترتيل » در قرائت همان تأمّل و شمرده خواندن و آشكار ساختن حروف و حركات است كه از باب تشبيه آن به الثغر المرتّل يعنى دندانى مرتّب و زيبا بسان پرهاى سفيد گل بابونه ، اين‌گونه تعبير شده است . پيامبر صلّى اللّه عليه و إله در ترتيل ، نمونه اعلا بوده و حفصه - همسر حضرت - گويد : رسول خدا سوره‌هاى قرآن را با ترتيل قرائت مىفرمود به‌طورى كه هر سوره ، طولانىتر از آنچه بود به نظر مىرسيد . أنس بن مالك قرائت رسول خدا صلّى اللّه عليه و إله را چنين توصيف مىكند : « پيامبر صلّى اللّه عليه و إله در وقت قرائت ، حروف و كلمات را به‌گونهء خاصى مىكشيد . »\r\nاين شمرده خواندن و تأمّل در قرائت ، تنها به منظور فهميدن متن قرآن و تفكّر در مفاهيم آن و سير در راههاى مختلفش است . خداى عزّ و جلّ مىفرمايد :  كِتابٌ أَنْزَلْناهُ \r\n\r\n\r\n","description":"","footnote":"\r\n( 1 ) - نحل / 98 .\r\n( 2 ) - مزّمّل / 4 .\r\n","page_name":" 25 ","page_number":25},
  {"content":"\r\n\r\n إِلَيْكَ مُبارَكٌ لِيَدَّبَّرُوا آياتِهِ وَ لِيَتَذَكَّرَ أُولُوا الْأَلْبابِ  « 1 » ، « اين كتابى است پربركت كه بر تو نازل كرده‌ايم تا در آيات آن بينديشند و خردمندان پند گيرند . »  أَ فَلا يَتَدَبَّرُونَ الْقُرْآنَ أَمْ عَلى قُلُوبٍ أَقْفالُها  « 2 » ، « آيا آنها در قرآن تدبّر نمىكنند يا بر دلهايشان مهر نهاده شده است ؟ »\r\nقرآن سرشار از آياتى است كه لزوم انديشيدن مردم در آيات الهى و پند گرفتن از آنها را بيان مىكند : آيات  لِقَوْمٍ يَسْمَعُونَ  . . .  يَتَفَكَّرُونَ  . . .  يَعْقِلُونَ  . . .  يَتَذَكَّرُونَ  . . . . روايات نيز صحنه‌هايى دل‌انگيز را از چگونگى اين انديشيدن نزد رسول خدا صلّى اللّه عليه و إله و صحابه براى ما به تصوير كشيده‌اند : حذيفه نقل مىكند كه شبى با پيامبر نماز گزاردم ؛ حضرت در آغاز سورهء بقره و سپس سورهء نساء و آل عمران را شمرده شمرده خواند و هرگاه به آيه‌اى مىرسيد كه خدا در آن تسبيح شده بود ، تسبيح مىگفت و چون بر آيه‌اى مىگذشت كه در آن چيزى از خداوند درخواست شده بود ، آن را درخواست مىكرد و هرگاه به آيه‌اى مىرسيد كه پناهنده‌شدن به خدا در آن مطرح بود ، به خدا پناه مىبرد .\r\nاز عوف بن مالك نقل شده كه گفت : شبى با پيامبر به نماز ايستادم ، حضرت سورهء بقره را در نماز خواند و به هريك از آيات رحمت كه مىرسيد درنگ و از خداوند درخواست رحمت مىكرد و بر هريك از آيات عذاب كه مىگذشت از قرائت باز مىايستاد و به خدا پناه مىبرد .\r\nابو ذر غفارى نيز روايت مىكند ، يك شب پيامبر صلّى اللّه عليه و إله آن‌قدر آيهء :  إِنْ تُعَذِّبْهُمْ فَإِنَّهُمْ عِبادُكَ  « 3 » ، « خدايا اگر آنان را مجازات كنى بندگان تواند . » را در نماز تكرار كرد كه صبح شد . مقصود از اين خبر ، اين است كه رسول خدا صلّى اللّه عليه و إله [ با توجّه به معانى گوناگونى كه در آيه وجود داشت 
  ] در حالى كه به بررسى وجوه مختلف معانى آيه مىپرداخت ، آن معنا را در ذهن خويش تكرار مىكرد .\r\nاين تكرار و تدبر به پيامبر صلّى اللّه عليه و إله امكان مىداد با آياتى كه مىخواند همنوا و هم سخن شود ، چونان كه هرگاه سوره :   وَ التِّينِ وَ الزَّيْتُونِ   و . . . را تلاوت مىكرد و به آيهء :\r\n\r\n\r\n","description":"","footnote":"\r\n( 1 ) - ص / 29 .\r\n( 2 ) - محمّد / 24 .\r\n( 3 ) - مائده / 118 .\r\n","page_name":" 26 ","page_number":26},
  {"content":"\r\n\r\n أَ لَيْسَ اللَّهُ بِأَحْكَمِ الْحاكِمِينَ  « 1 » ، « آيا خداوند بهترين حكم‌كنندگان نيست ؟ » مىرسيد ، مىفرمود : « بلى » ؛ و هنگامى كه آيهء :  فَبِأَيِّ حَدِيثٍ بَعْدَهُ يُؤْمِنُونَ  « 2 » ، « به كدام سخن پس از آن ايمان خواهند آورد ؟ » را مىخواند ، مىفرمود : « به خدا و آنچه فروفرستاده ايمان آوردم » و چون حضرت آيهء :  فَأَلْهَمَها فُجُورَها وَ تَقْواها  « 3 » ، « پس آنچه را مايهء ناپاكى و آنچه را مايه پاكى است به او الهام كرد . » در نماز قرائت مىكرد ، مىفرمود : « پروردگارا نفس مرا از تقوايش برخوردار ساز و آن را تزكيه كن و تو بهترين تزكيه‌كننده و سرپرست و مولاى آن هستى » و صحابه نيز چنين مىكردند . علقمه گويد : در كنار عبد اللّه نماز مىگزاردم ؛ او شروع به خواندن سوره طه كرد و چون به اين آيه رسيد :  وَ قُلْ رَبِّ زِدْنِي عِلْماً  « 4 » ، « و بگو پروردگارا بر دانش و آگاهى من بيفزا » گفت :  رَبِّ زِدْنِي عِلْماً  . عبد اللّه بن عمر هرگاه اين آيه را :  أَ لَمْ يَأْنِ لِلَّذِينَ آمَنُوا أَنْ تَخْشَعَ قُلُوبُهُمْ لِذِكْرِ اللَّهِ . . .  « 5 » ، « آيا وقت آن نرسيده است كه دلهاى مؤمنان در برابر ياد خدا و آنچه از او نازل شده است ، خاشع گردد ؟ » تلاوت مىكرد ، مىگريست و مىگفت : آرى وقت آن رسيده است ، اى پروردگار من !\r\nاستحباب « ترتيل » نيز براى انديشيدن درباره آيات است ؛ زيرا ترتيل به شكوه و متانت و وقار نزديك‌تر و تأثيرش بر دل بيشتر است . رسول اكرم صلّى اللّه عليه و إله و صحابه هرگاه با قرآن خلوت مىكردند و به تلاوت و تدبّر در آن مىپرداختند ، در فضاى معنوى كه قرآن پديد آورده بود ، ذوب مىشدند ، متن آيات را درك مىكردند ، دلهاى خود را براى فهميدن آن مىگشودند و ميان خود و مفاهيم قرآن رابطه برقرار مىكردند و بدين سبب دلهايشان نرم مىشد و مىگريستند . مطرف بن عبد اللّه بن شخير از پدرش حكايت مىكند كه گفت : رسول خدا صلّى اللّه عليه و إله را ديدم كه نماز مىخواند و سينه‌اش از گريه صدا مىكرد همچون صداى ديگ از جوشش آب اندرونش . از عبد اللّه بن عباس روايت شده كه گفت :\r\n\r\n\r\n","description":"","footnote":"\r\n( 1 ) - تين / 8 .\r\n( 2 ) - اعراف / 185 .\r\n( 3 ) - شمس / 8 .\r\n( 4 ) - طه / 114 .\r\n( 5 ) - حديد / 16 .\r\n","page_name":" 27 ","page_number":27},
  {"content":"\r\n\r\nرسول خدا صلّى اللّه عليه و إله به من فرمود : برايم قرآن بخوان و من سوره نساء را براى حضرت تلاوت كردم تا به اين آيه رسيدم :  فَكَيْفَ إِذا جِئْنا مِنْ كُلِّ أُمَّةٍ بِشَهِيدٍ وَ جِئْنا بِكَ عَلى هؤُلاءِ شَهِيداً  « 1 » ، « حال آنان چگونه است ، آن روز كه براى هر امّتى گواهى بر اعمالشان مىطلبيم ، تو را - اى پيامبر - گواه اينها قرار مىدهيم » به رسول خدا صلّى اللّه عليه و إله نگريستم و ديدم اشك از ديدگانش جارى است .\r\nپيامبر صلّى اللّه عليه و إله مردم را تشويق مىكرد كه با حالت زارى و فروتنى قرآن را بخوانند ، چنان‌كه جابر روايت مىكند ، آن حضرت فرمود : « خوش صداترين مردم كسى است كه هرگاه صداى تلاوتش را شنيديد او را چنان بيابيد كه از خداى متعال مىترسد . »\r\nابو بكر ، اهل گريه بود و هرگاه قرآن مىخواند بىاختيار اشكهايش سرازير مىشد . عمر بن خطاب با مردم نماز مىگزارد و در قرائت نماز چنان مىگريست كه قرائتش قطع مىگرديد و صداى ناله او در صف چهارم شنيده مىشد . عبد اللّه بن عمر سوره مطفّفين را قرائت كرد و چون به آيهء :  يَوْمَ يَقُومُ النَّاسُ لِرَبِّ الْعالَمِينَ  « 2 » ، « روزى كه مردم در پيشگاه پروردگار جهانيان مىايستند » رسيد ، آن‌قدر گريست كه از خواندن بقيّه سوره بازماند . از گروهى از صحابه و تابعين نقل شده كه آنها موقع تلاوت قرآن از بيم و ترس عذاب الهى گريه مىكردند . خداوند در كتاب خود گريه‌كنندگان را مورد ستايش قرار مىدهد و از حال پيامبران و اولياى الهى كه به آنان پيوستند خبر مىدهد و مىفرمايد :    إِنَّ الَّذِينَ أُوتُوا الْعِلْمَ مِنْ قَبْلِهِ إِذا يُتْلى عَلَيْهِمْ يَخِرُّونَ لِلْأَذْقانِ سُجَّداً * وَ يَقُولُونَ سُبْحانَ رَبِّنا إِنْ كانَ وَعْدُ رَبِّنا لَمَفْعُولًا * وَ يَخِرُّونَ لِلْأَذْقانِ يَبْكُونَ وَ يَزِيدُهُمْ خُشُوعاً    « 3 » ، « آنها كه پيش از اين علم و دانش به آنان داده شده هنگامى كه اين آيات بر آنها خوانده مىشود ، به خاك مىافتند و سجده مىكنند و مىگويند : منزّه است پروردگار ما كه وعده هايش بىشك انجام‌شدنى است . آنها بىاختيار به زمين مىافتند و سجده مىكنند و اشك مىريزند و هر زمان خشوعشان فزونتر مىشود . » و در جاى ديگر فرمود :  إِذا تُتْلى \r\n\r\n\r\n","description":"","footnote":"\r\n( 1 ) - نساء / 41 .\r\n( 2 ) - مطفّفين / 6 .\r\n( 3 ) - اسراء / 107 - 109 .\r\n","page_name":" 28 ","page_number":28},
  {"content":"\r\n\r\n عَلَيْهِمْ آياتُ الرَّحْمنِ خَرُّوا سُجَّداً وَ بُكِيًّا  « 1 » ، « آنها كسانى بودند كه وقتى آيات خداوند رحمان بر آنان خوانده مىشد ، به خاك مىافتادند و سجده و گريه مىكردند . » خداوند خبر داده است كه گريه بر خشوع آنان مىافزايد . و كسانى كه علم و دانش به آنان داده شده ، اهل خشيتند ، چنان‌كه در قرآن فرموده :  إِنَّما يَخْشَى اللَّهَ مِنْ عِبادِهِ الْعُلَماءُ  « 2 » ، « تنها دانشمندان از خدا مىترسند » بنابراين ، كسانى كه به خدا داناترند ، بيشتر از او بيم دارند . و ازاين‌روست كه پيامبر اكرم صلّى اللّه عليه و إله فرمود : « سوگند به خدا كه من پرهيزگارترين شما نسبت به خداوند و داناترين شمايم به آنچه او بندگانش را از آن برحذر داشته است . »\r\nآرى ، آنگاه به اوج اين شيوهء قرآنى در قرائت مىرسيم كه به اين سخن خداوند گوش فرادهيم :  الَّذِينَ آتَيْناهُمُ الْكِتابَ يَتْلُونَهُ حَقَّ تِلاوَتِهِ أُولئِكَ يُؤْمِنُونَ  « 3 » ، « كسانى كه به آنها كتاب آسمانى داده‌ايم و چنان‌كه بايسته است آن را تلاوت مىكنند ، هم اينان به او ايمان مىآورند . » مفسران گفته‌اند : منظور از يتلونه حقّ تلاوته اين است كه با پيروى كردن از اوامر و نواهى قرآن ، چنان‌كه سزاوار است از آن پيروى مىكنند ؛ حلال قرآن را حلال و حرام آن را حرام مىشمرند و به احكام و دستوراتى كه دربر دارد ، عمل مىكنند .\r\nخداى متعال فرموده است :  اتَّبِعْ ما أُوحِيَ إِلَيْكَ مِنْ رَبِّكَ  « 4 » ، « از آنچه از سوى پروردگارت بر تو وحى شده پيروى كن » و نيز فرموده :  فَاسْتَمْسِكْ بِالَّذِي أُوحِيَ إِلَيْكَ  « 5 » ، « به آنچه بر تو وحى شده است چنگ بزن » هم فرموده :  اتَّبِعُوا ما أُنْزِلَ إِلَيْكُمْ مِنْ رَبِّكُمْ  « 6 » ، « از آنچه از سوى پروردگارتان بر شما نازل شده پيروى كنيد » .\r\nرسول اكرم صلّى اللّه عليه و إله سه بار به حذيفه فرمود : « اى حذيفه كتاب خدا را بياموز و از احكام و دستوراتى كه در آن است پيروى كن . » از ابو شريح خزاعى نقل شده كه گفت :\r\nرسول خدا صلّى اللّه عليه و إله نزد ما وارد شد و فرمود : « مژده به شما ، مژده به شما ، آيا گواهى مىدهيد كه خدايى جز خداى يكتا نيست و محمّد صلّى اللّه عليه و إله رسول خداست ؟ » حاضران گفتند : « آرى »\r\n\r\n\r\n","description":"","footnote":"\r\n( 1 ) - مريم / 58 .\r\n( 2 ) - فاطر / 28 .\r\n( 3 ) - بقره / 121 .\r\n( 4 ) - انعام / 106 .\r\n( 5 ) - زخرف / 43 .\r\n( 6 ) - اعراف / 3 .\r\n","page_name":" 29 ","page_number":29},
  {"content":"\r\n\r\nفرمود : « همانا اين قرآن رشته‌اى است كه يك طرف آن در دست خدا و طرف ديگرش در دست شماست ، پس به آن چنگ بزنيد ، بدرستى كه شما پس از آن هرگز گمراه و هلاك نخواهيد شد . »\r\nابو هريره روايتى را نقل مىكند كه در آن پيامبر صلّى اللّه عليه و إله فرمود : در روز قيامت نخستين كسى كه دربارهء او حكم صادر مىشود ، قارى قرآنى است كه بدان عمل نكرده است .\r\nرسول خدا در حالى كه مژده مىدهد مىفرمايد : « خوشا به حال آن‌كه به قرآن عمل كند » .\r\nابو درداء گويد : بيم دارم كه روز قيامت از من سؤال شود : عالم بودى يا جاهل ؟ و من بگويم : عالم بودم . تمامى آيات دستوردهنده و نهىكنندهء كتاب خدا نزد من آيند و هركدام از تكليف واجب خود بپرسد . آيات دستوردهندهء قرآن از من بپرسند آيا فرمان بردى و آيات نهىكنندهء قرآن سؤال كنند آيا از آنچه تو را نهى كرديم خوددارى كردى ؟\r\nبنابراين ، تلاوت‌كنندهء قرآن بايد در متن قرآن زندگى كند و در دل به آن ايمان داشته باشد ، چه هنگامى كه با قرآن خلوت مىكند و چه زمانى كه از آن جدا مىشود .\r\nپس بايد ، از تعاليم قرآن پيروى و برطبق آنها عمل كند و همواره به ياد قرآن باشد . لذا كراهت دارد كسى تمام قرآن را در كمتر از سه روز تلاوت كند ، زيرا اين تلاوت موجب تدبّر در قرآن و كسب فهم و درك آن نخواهد بود . در حديث مرفوع « 1 » از عبد اللّه بن عمر نقل شده است : كسى كه قرآن را در كمتر از سه روز بخواند چيزى از آموزه‌هاى آن را درك نمىكند . در حديث موقوف « 2 » از ابن مسعود نقل شده كه گفت : قرآن را در كمتر از سه روز قرائت نكنيد . از معاذ بن جبل نقل شده كه او دوست نداشت قرآن را در كمتر از سه روز قرائت كند . از مكحول نقل شده كه گفت : از ميان اصحاب نيرومند رسول\r\n\r\n\r\n","description":"","footnote":"\r\n( 1 ) - حديثى است كه از وسط سلسلهء سند يا آخر آن ، يك فرد يا بيشتر افتاده باشد ، لكن تصريح به رفع كرده باشند . مثلا ( عن كلينى عن على بن ابراهيم عن ابيه رفعه عن الصادق عليه السّلام قال . . . ) ، استاد شانه‌چى ، علم الحديث ، ص 153 . م .\r\n( 2 ) - حديثى است كه از مصاحب معصوم نقل شود ، چه سلسله سند به صحابى متصل باشد چه منفصل .\r\nهمان مأخذ ، ص 160 . م .\r\n","page_name":" 30 ","page_number":30},
  {"content":"\r\n\r\nخدا صلّى اللّه عليه و إله عدّه‌اى قرآن را در طى هفت روز ، برخى در يك ماه ، شمارى در دو ماه و برخى هم آن را در بيشتر از اين مدّت قرائت مىكردند . عبد اللّه بن عمر از رسول خدا صلّى اللّه عليه و إله پرسيد : در طى چند روز قرآن را ختم مىكنيد ؟ فرمود : « در مدت چهل روز . » مردى از زيد بن ثابت پرسيد : ختم قرآن را در هفت روز چگونه مىبينى ؟ زيد گفت : خوب است ، ولى من دوست دارم آن را در ظرف پانزده يا ده روز بخوانم ، مىدانى چرا ؟ سائل گفت :\r\nنه . زيد پاسخ داد : براى اين‌كه در آن تدبّر كنم و بر آن آگاه شوم .\r\nتمايل شديد مسلمانان به تدبّر در قرآن و عمل به دستورات آن ، آنان را واداشته بود تا براى حفظ و فراگيرى اين كتاب مدتى درنگ كنند . از مالك نقل شده كه به وى خبر رسيد عبد اللّه بن عمر هشت سال بر روى سورهء بقره درنگ كرد و آن را مىآموخت . و از ابن مسعود روايت شده كه گفت : هرگاه يكى از ما ده آيه را فرامىگرفت ، ديگر فراتر نمىرفت تا اين‌كه معانى آنها را ياد مىگرفت و آنها را به كار مىبست . از ابو عبد الرّحمن روايت شده كه گفت : كسانى كه به ما قرائت مىآموختند ، براى ما نقل كردند كه آنها قرائت را از پيامبر صلّى اللّه عليه و إله فرامىگرفتند و چون ده آيه را مىآموختند از آن آيات فراتر نمىرفتند تا اين‌كه بدان عمل مىكردند و لذا ما قرآن و عمل بدان را باهم آموختيم .\r\nامّا شيوه‌اى را كه ما در تفهيم متن قرآن و تفسير آن از خود قرآن استنباط مىكنيم ، به‌طور طبيعى ، اوّلين مجرى آن ، امين وحى و كسى است كه خداوند او را براى انجام رسالتش برگزيد . خداوند در مقام بيان رسالت پيامبرانش ، به‌طور كلى مىفرمايد :  وَ ما أَرْسَلْنا مِنْ رَسُولٍ إِلَّا بِلِسانِ قَوْمِهِ لِيُبَيِّنَ لَهُمْ  « 1 » ، « ما هيچ پيامبرى را نفرستاديم مگر به زبان قومش تا حقايق را براى آنها آشكار سازد . » سپس قرآن بيان مىكند كه مرجع مردم در اجراى دستورات خداوند محمّد صلّى اللّه عليه و إله رسول عربى است :  فَإِنْ تَنازَعْتُمْ فِي شَيْءٍ فَرُدُّوهُ إِلَى اللَّهِ وَ الرَّسُولِ  « 2 » ، « و هرگاه در چيزى نزاع كرديد آن را به خدا و پيامبر ارجاع دهيد . »\r\n وَ أَنْزَلْنا إِلَيْكَ الذِّكْرَ لِتُبَيِّنَ لِلنَّاسِ ما نُزِّلَ إِلَيْهِمْ  « 3 » ، « ما اين ذكر - قرآن - را بر تو نازل كرديم تا\r\n\r\n\r\n","description":"","footnote":"\r\n( 1 ) - ابراهيم / 4 .\r\n( 2 ) - نساء / 59 .\r\n( 3 ) - نحل / 44 .\r\n","page_name":" 31 ","page_number":31},
  {"content":"\r\n\r\nآنچه به سوى مردم نازل شده است براى آنها بيان كنى ، شايد انديشه كنند . »  وَ ما أَنْزَلْنا عَلَيْكَ الْكِتابَ إِلَّا لِتُبَيِّنَ لَهُمُ الَّذِي اخْتَلَفُوا فِيهِ  « 1 » ، « ما قرآن را بر تو نازل نكرديم ، مگر براى اين‌كه آنچه در آن اختلاف دارند براى آنها بيان كنى . » بنابراين ، پيامبر اكرم صلّى اللّه عليه و إله نخستين آموزگار آموزه‌هاى اسلام و نخستين مفسّر كتاب خداست ، چنان‌كه قرآن مىفرمايد :\r\n كَما أَرْسَلْنا فِيكُمْ رَسُولًا مِنْكُمْ يَتْلُوا عَلَيْكُمْ آياتِنا وَ يُزَكِّيكُمْ وَ يُعَلِّمُكُمُ الْكِتابَ وَ الْحِكْمَةَ وَ يُعَلِّمُكُمْ ما لَمْ تَكُونُوا تَعْلَمُونَ  « 2 » ، « همان‌گونه كه در ميان شما فرستاده‌اى از خودتان فرستاديم تا آيات ما را بر شما بخواند و شما را پاك گرداند و به شما كتاب و حكمت بياموزد و آنچه نمىدانستيد به شما ياد دهد . »\r\nرسول خدا صلّى اللّه عليه و إله مردم را به پرسش دربارهء امور دين تشويق مىكرد و مىفرمود :\r\n« شفاى فرد ناتوان و درمانده پرسيدن است . » و هرگاه از حضرت پرسان مىشد ، به آنچه از قرآن فهميده بود ، پاسخ مىداد . شافعى مىگويد : هر حكمى كه رسول خدا صلّى اللّه عليه و إله صادر مىفرمود ، همان چيزى بود كه از قرآن فهميده بود . خداوند متعال در آيات ديگرى مىفرمايد :  إِنَّا أَنْزَلْنا إِلَيْكَ الْكِتابَ بِالْحَقِّ لِتَحْكُمَ بَيْنَ النَّاسِ بِما أَراكَ اللَّهُ  « 3 » ، « ما اين كتاب را به حق بر تو فرستاديم تا به آنچه خدا به تو آموخته ، در ميان مردم قضاوت كنى . » رسول اكرم صلّى اللّه عليه و إله فرمود : « همانا قرآن با نظيرش كه همان سنّت است به من داده شده است . »\r\nگاهى سؤالى از پيامبر مىشد و پاسخش از طريق وحى به حضرت مىرسيد ؛ چنان‌كه در قرآن آمده است : و  يَسْئَلُونَكَ عَنِ الْأَهِلَّةِ قُلْ هِيَ مَواقِيتُ لِلنَّاسِ وَ الْحَجِّ  « 4 » ، « درباره هلالهاى ماه از تو سؤال مىكنند ، بگو آنها بيان اوقات و تقويم طبيعى براى نظام زندگى مردم و تعيين وقت حج است . »  يَسْئَلُونَكَ ما ذا يُنْفِقُونَ قُلْ ما أَنْفَقْتُمْ مِنْ خَيْرٍ فَلِلْوالِدَيْنِ  « 5 » ، « از تو مىپرسند : چه چيز انفاق كنند ؟ بگو : هر خير و نيكى ( و سرمايه سودمند مادى و معنوى ) كه انفاق مىكنيد ، براى پدر و مادر . . . »  يَسْئَلُونَكَ عَنِ الشَّهْرِ الْحَرامِ قِتالٍ فِيهِ قُلْ \r\n\r\n\r\n","description":"","footnote":"\r\n( 1 ) - نحل / 64 .\r\n( 2 ) - بقره / 151 .\r\n( 3 ) - نساء / 105 .\r\n( 4 ) - بقره / 189 .\r\n( 5 ) - بقره / 215 .\r\n","page_name":" 32 ","page_number":32},
  {"content":"\r\n\r\n قِتالٌ فِيهِ كَبِيرٌ  « 1 » ، « از تو درباره جنگ كردن در ماه حرام سؤال مىكنند ، بگو : جنگ در آن گناه بزرگى است »  وَ يَسْتَفْتُونَكَ فِي النِّساءِ قُلِ اللَّهُ يُفْتِيكُمْ فِيهِنَّ . . .  « 2 » « از تو درباره زنان سؤال مىكنند ، بگو : خداوند دراين زمينه به شما پاسخ مىدهد . » [ شيوهء قرآنى در تفهيم و تفسير آيات قرآن را مىتوان به صورت زير بيان كرد 
  ] :\r\nالف - اگر ما شيوه‌هاى تفسيرى رسول اكرم صلّى اللّه عليه و إله را بررسى و دنبال كنيم ، در مىيابيم كه آن حضرت معناى واژه‌هاى نامفهومى را كه در قرآن وجود داشت ، بيان مىفرمود . از ابن عباس نقل شده كه گفت : مردى از رسول خدا صلّى اللّه عليه و إله پرسيد : منظور از « مقتسمين » در آيهء :  كَما أَنْزَلْنا عَلَى الْمُقْتَسِمِينَ  كيانند ؟ فرمود : يهود و نصارى . سپس پرسيد : مقصود از « عضين » در آيهء :  الَّذِينَ جَعَلُوا الْقُرْآنَ عِضِينَ  چيست ؟ فرمود : كسانى كه به بخشى از قرآن ايمان آورده و به بخشى ديگر كفر ورزيدند . آن حضرت آيهء كريمه :\r\n هَلْ جَزاءُ الْإِحْسانِ إِلَّا الْإِحْسانُ  را با سخن خود اين‌گونه تفسير فرمود : هل جزاء من أنعمت عليه بالتّوحيد إلّا الجنّة : « آيا جز بهشت ، پاداش كسى است كه نعمت توحيد را به او ارزانى داشته‌اى ؟ »\r\nب - رسول خدا صلّى اللّه عليه و إله مفاهيم قرآنى را توضيح مىداد و آن را قابل درك مىساخت ، زيرا قرآن همانند هر اثر ادبى ديگر در خور فهم مردم است ، ليكن هركسى به ميزان درك و عقل خود ، آن را مىفهمد و هرچه فصاحت ( و بلاغت ) و اندرونهء يك اثر ادبى بيشتر باشد ، ميزان تفاوت مردم در مقدار دركشان از آن پردامنه‌تر است و اين خدشه‌اى بر قرآن وارد نمىكند ، مادام كه مفاهيم آن روشن باشد و بخشى از قرآن بخشى ديگر را تفسير كند كه :  وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً  « 3 » ، « و اگر قرآن از جانب غير خدا بود ؛ اختلافات فراوانى در آن مىيافتند » و نيز مادام كه عواطف و فطرت عقلى سالم را مخاطب خويش بداند و مردم با رشد عقلى متفاوتى آفريده شده باشند و حتى درجات فكرى يك فرد در روزهاى گوناگون عمرش متفاوت باشد . روايت شده كه\r\n\r\n\r\n","description":"","footnote":"\r\n( 1 ) - بقره / 217 .\r\n( 2 ) - نساء / 127 .\r\n( 3 ) - نساء / 82 .\r\n","page_name":" 33 ","page_number":33},
  {"content":"\r\n\r\nابو بكر به پاخاست و پس از ستايش خداوند گفت : اى مردم شما آيهء :  يا أَيُّهَا الَّذِينَ آمَنُوا عَلَيْكُمْ أَنْفُسَكُمْ لا يَضُرُّكُمْ مَنْ ضَلَّ إِذَا اهْتَدَيْتُمْ  « 1 » ، « اى كسانى كه ايمان آورده‌ايد مراقب خود باشيد ، هنگامى كه شما هدايت يافتيد گمراهى كسانى كه گمراه شده‌اند به شما زيانى نمىرساند . » را تلاوت مىكنيد ، ولى ما از رسول خدا صلّى اللّه عليه و إله شنيديم كه مىفرمود :\r\n« هرگاه مردم منكرى را مشاهده كنند و آن را تغيير ندهند ، به زودى خداوند همهء آنان را مشمول عذاب خويش گرداند . »\r\nابو بكر مىپرسد ، اى رسول خدا پس از اين آيه :  لَيْسَ بِأَمانِيِّكُمْ وَ لا أَمانِيِّ أَهْلِ الْكِتابِ مَنْ يَعْمَلْ سُوءاً يُجْزَ بِهِ  « 2 » ، « فضيلت و برترى به آرزوهاى شما و آرزوهاى اهل كتاب نيست ، هركس كه عمل بد كند ، كيفر داده مىشود » چاره چيست ؟ و آيا در برابر هر كار بدى كه انجام داديم مجازات مىشويم ؟ رسول خدا صلّى اللّه عليه و إله فرمود : « اى ابو بكر خدا تو را بيامرزد ، آيا تو بيمار و خسته و درمانده و اندوهگين مىشوى و سختى و گرفتارى به تو مىرسد ؟ »\r\nگفت : بلى .\r\nفرمود : « اينها همان چيزهايى است كه شما توسّط آنها كيفر مىشويد . »\r\nرسول اكرم صلّى اللّه عليه و إله آيهء :  وَ ما أَصابَكُمْ مِنْ مُصِيبَةٍ فَبِما كَسَبَتْ أَيْدِيكُمْ وَ يَعْفُوا عَنْ كَثِيرٍ  « 3 » ، را براى على عليه السّلام چنين تفسير مىكند : ما أصابكم من مرض أو عقوبة أو بلاء فى الدّنيا فبما كسبت أيديكم : « هر بيمارى يا كيفر يا بلايى كه در دنيا به شما مىرسد به خاطر اعمالى است كه انجام داده‌ايد » و خداوند متعال برتر از آن است كه آنها را در آخرت نيز دچار كيفر كند و خداوند هركه را در دنيا مورد عفو قرار داده ، بردبارتر از آن است كه دوباره به كيفر دادن او بازگردد . از عايشه نقل شده كه گفت : اى رسول خدا قرآن مىگويد :  وَ الَّذِينَ يُؤْتُونَ ما آتَوْا وَ قُلُوبُهُمْ وَجِلَةٌ  « 4 » ، « و آنها كه نهايت كوشش را در انجام طاعات به خرج مىدهند ، امّا با اين حال دلهايشان ترسناك است . » آيا مقصود كسانى\r\n\r\n\r\n","description":"","footnote":"\r\n( 1 ) - مائده / 105 .\r\n( 2 ) - نساء / 123 .\r\n( 3 ) - شورى / 30 .\r\n( 4 ) - مؤمنون / 60 .\r\n","page_name":" 34 ","page_number":34},
  {"content":"\r\n\r\nهستند كه دزدى و زنا مىكنند و شراب مىنوشند و در عين حال از خدا مىترسند ؟\r\nفرمود : « نه ، دختر ابو بكر ، آنان كسانى هستند كه نماز مىخوانند و روزه مىگيرند و از خدا مىترسند . »\r\nج - قرآن به زبان عربى آشكار نازل شده است :  إِنَّا أَنْزَلْناهُ قُرْآناً عَرَبِيًّا لَعَلَّكُمْ تَعْقِلُونَ  « 1 » ، « ما آن را قرآن عربى نازل كرديم تا شما درك كنيد »     وَ إِنَّهُ لَتَنْزِيلُ رَبِّ الْعالَمِينَ * نَزَلَ بِهِ الرُّوحُ الْأَمِينُ * عَلى قَلْبِكَ لِتَكُونَ مِنَ الْمُنْذِرِينَ * بِلِسانٍ عَرَبِيٍّ مُبِينٍ     « 2 » ، « و اين ( قرآن ) از سوى پروردگار جهانيان نازل شده است ؛ روح الأمين آن را نازل كرده است ؛ بر قلب تو تا مدرم را انذار كنى ، آن را به زبان عربى آشكار نازل كرديم » . قوم اصلى كه قرآن به زبان آنان نازل شده قريش بودند كه زبانشان اصلاح شده بود ، آنها زبانهاى قبايل مختلف عرب را كه در مراسم حجّ يا هر موسم ديگر و هنگام خريد و فروش در مكه گرد مىآمدند ، در ميان خودشان مىچرخاندند . در قرآن الفاظى از ديگر زبانهاى عرب آمده است كه به نقل طبرى تعداد آنها به هفت زبان مىرسد . اين افزون بر مفاهيم جديدى است كه اسلام آورده و به وسيلهء آنها معناى برخى از واژگان زبان عرب را تغيير داده و معناى اسلامى به آنها بخشيده است . در قرآن بيش از صد واژه وجود دارد كه مربوط به زبانهاى فارسى ، رومى ، قبطى « 3 » ، نبطى « 4 » ، حبشى ، بربرى ، سريانى « 5 » و عبرى است و اين\r\n\r\n\r\n","description":"","footnote":"\r\n( 1 ) - يوسف / 2 .\r\n( 2 ) - شعراء / 192 - 195 .\r\n( 3 ) - قبط طايفه‌اى از مردم بومى مصر ، ساكنان اصلى مصر قديم . قبطى : منسوب به قبط ، يك تن از طايفهء قبط ، اقباط جمع و نيز قبطى : زبان قديم مصريان كه اكنون متداول نيست ، پس از فتح مصر به دست عربها و مهاجرت اعراب به آن كشور ، مصر به صورت يك مملكت عربى درآمد . مصريهاى قديم در ميان عربها مستهلك شدند و زبان آنان نيز به زبان عربى تبديل شد و فقط عدّهء كمى از مردم و روحانيون زبان قبطى را حفظ كردند . فرهنگ عميد . م .\r\n( 4 ) - قبايل بدوى از عرب كه حدود قرن 4 ق . م . در قسمت جنوبى فلسطين سكنى گزيده و تمدنى به وجود آوردند ، در سال 106 م . به دست روميان منقرض شدند . فرهنگ عميد . م .\r\n( 5 ) - منسوب به سوريه ، بين النهرين و بلاد شام ، قومى از نژاد سامى كه در شمال بين النهرين و سوريه ساكن\r\n","page_name":" 35 ","page_number":35},
  {"content":"\r\n\r\nواژه‌ها را عرب با زبان خود هماهنگ ساخته و به آنها شناسنامه زبان عربى داده و بدين سان اين واژه‌ها به واژه‌هاى عربى تبديل شده است .\r\nاز اين گذشته ، در قرآن واژه‌هايى وجود دارد كه با معانى مختلفى به كار مىرود يا واژه‌هايى هست كه به معنايى جدا از آن معنايى كه معمولا در آن به كار مىرفته ، آمده است . در همهء اين موارد هرگاه مردم خواهان تفسير آنها بودند به پيامبر اكرم صلّى اللّه عليه و إله رجوع مىكردند و آن حضرت آنان را تشويق مىفرمود تا الفاظ قرآن را همان‌گونه كه وى بازگو مىكند بشناسند . بيهقى در حديث مرفوعى از ابو هريره نقل كرده كه پيامبر صلّى اللّه عليه و إله فرمود :\r\n« قرآن را با اعراب بخوانيد و در جستجوى غرائب آن باشيد . » وى نظير اين خبر را در حديث موقوفى از عمرو بن مسعود نيز نقل كرده است . همچنين بيهقى در حديث مرفوعى از پيامبر صلّى اللّه عليه و إله نقل كرده است كه فرمود : « هركس قرآن بخواند و آن را اعراب دهد در برابر هر حرفى براى او بيست حسنه خواهد بود و كسى كه آن را بدون اعراب بخواند برابر هر حرفى ده حسنه برايش خواهد بود . » سيوطى مىگويد : « منظور از اعراب دادن قرآن ، درك معانى واژگان آن است . »\r\nاز أبو سلمة بن عبد الرّحمن روايت شده كه گفت : مردى نزد پيامبر صلّى اللّه عليه و إله مىآمد و مسائلى را از وى مىپرسيد . و چون از معناى « كلالة » پرسيد ، حضرت فرمود : « آيا نشنيده‌اى آيه‌اى را كه در تابستان نازل شد ؟ » :  يَسْتَفْتُونَكَ قُلِ اللَّهُ يُفْتِيكُمْ فِي الْكَلالَةِ  « 1 » ، « از تو ( درباره ارث خواهران و برادران ) سؤال مىكنند ، بگو : خداوند حكم كلاله ( خواهر و برادر ) را براى شما بيان مىكند . » پس در صورتى كه ميّت فرزند يا پدرى از خود باقى نگذارد برادر و خواهرش از او ارث مىبرند .\r\n\r\n\r\n","description":"","footnote":"\r\nبودند و به زبان سريانى كه لهجه‌اى از آرامى است تكلم مىكردند و آثار مهمّى به اين زبان پيش از پيدايش دين مسيح و بعد آن باقىمانده كه از جمله ترجمه و تفسير تورات است . مانى هم كتابهاى خود را به زبان سريانى نوشته است . هنوز هم لهجهء سريانى در بعضى از كشورهاى عربى زبان وجود دارد . آشوريها و كلدانىهاى عراق ، سوريه ، تركيه و ايران به اين لهجه تكلم مىكنند ، لهجهء سريانى نو با لغت عربى و فارسى و تركى آميخته شده است . فرهنگ عميد . م .\r\n( 1 ) - نساء / 176 .\r\n","page_name":" 36 ","page_number":36},
  {"content":"\r\n\r\nاز ابو هريره روايت شده كه رسول خدا صلّى اللّه عليه و إله فرمود : « مقصود از « سائحون » در آيه قرآن « 1 » روزه دارانند . » عمر بن خطاب از پيامبر صلّى اللّه عليه و إله نقل كرده كه فرمود :  أَقِمِ الصَّلاةَ لِدُلُوكِ الشَّمْسِ إِلى غَسَقِ اللَّيْلِ . . .  « 2 » ، « نماز را از زوال خورشيد تا ظلمت شب برپادار . » مقصود از دلوك الشمس همان زوال خورشيد است .\r\nد - مطلب آخرين در مورد اين شيوه قرآنى آن است كه خداوند علم برخى از معانى قرآن را به خود اختصاص داده و از اين رهگذر شرّ بسيارى دامنگير مسلمانان شده است و منشأ آن درك نكردن روح شيوهء قرآن و افراط در تكيه به خرد بوده است .\r\nخداوند متعال در آيات فراوانى از قرآن بيان فرموده كه تنها او از غيب آگاه است و مردم به چيزى از علم آفريدگارشان احاطه ندارند ، زيرا هيچ خرد و انديشه‌اى هرگز به ادراك ذات حق نايل نمىشود .\r\nقرآن در فراخوانى مردم و ايمان به خدا و صفاتش - از قبيل علم و قدرت و وحدانيّت - روشى را در پيش گرفته است كه خرد را برمىانگيزد و آن اين‌كه مردم را به نگريستن به پديده‌هاى جهان فرا مىخواند ، ولى در عين حال از ظاهربينى و سطحى نگرى و نيز پيروى محض از همين خرد جلوگيرى مىكند ؛ زيرا آزادى بدون نظم و قانون به هرج‌ومرج منجر مىشود و ژرف‌نگرى بيش از حد به پديده‌هاى هستى موجب گمراهى است . قرآن مىفرمايد :  يَعْلَمُ ما بَيْنَ أَيْدِيهِمْ وَ ما خَلْفَهُمْ وَ لا يُحِيطُونَ بِشَيْءٍ مِنْ عِلْمِهِ إِلَّا بِما شاءَ  « 3 » ، « خداوند آنچه را در پيش روى آنها و پشت سر آنهاست مىداند و جز به مقدارى كه بخواهد كسى از علم او آگاه نمىگردد . »  رَبُّ السَّماواتِ وَ الْأَرْضِ وَ ما بَيْنَهُما فَاعْبُدْهُ وَ اصْطَبِرْ لِعِبادَتِهِ هَلْ تَعْلَمُ لَهُ سَمِيًّا  « 4 » ، « او پروردگار آسمانها و زمين است و آنچه در ميان اين دو قرار دارد ، پس او را پرستش كن ، و در راه عبادتش شكيبا باش ، آيا مثل و مانندى براى او پيدا مىكنى ؟ »  وَ ما يَعْلَمُ جُنُودَ رَبِّكَ إِلَّا هُوَ  « 5 » ، « و لشكريان\r\n\r\n\r\n","description":"","footnote":"\r\n( 1 ) - توبه / 112 .\r\n( 2 ) - اسراء / 78 .\r\n( 3 ) - بقره / 255 .\r\n( 4 ) - مريم / 65 .\r\n( 5 ) - مدّثّر / 31 .\r\n","page_name":" 37 ","page_number":37},
  {"content":"\r\n\r\nپروردگارت را كسى جز خود او نمىداند » .\r\nالبته خداوند كسانى را كه بدون برخوردارى از دانش و هدايت و كتابى روشنگر ، دربارهء خدا به جدال برمىخيزند ، نكوهش كرده و مورد تهديد قرار داده است :   وَ مِنَ النَّاسِ مَنْ يُجادِلُ فِي اللَّهِ بِغَيْرِ عِلْمٍ وَ لا هُدىً وَ لا كِتابٍ مُنِيرٍ * ثانِيَ عِطْفِهِ لِيُضِلَّ عَنْ سَبِيلِ اللَّهِ لَهُ فِي الدُّنْيا خِزْيٌ وَ نُذِيقُهُ يَوْمَ الْقِيامَةِ عَذابَ الْحَرِيقِ   « 1 » ، « گروهى از مردم درباره خدا بدون هيچ دانش و بدون هيچ هدايت و كتاب روشنى به مجادله برمىخيزند . آنها با تكبر و بى اعتنايى - نسبت به سخنان الهى - مىخواهند مردم را گمراه سازند ، براى آنها در دنيا رسوايى است و در قيامت عذاب سوزنده به آنها مىچشانيم » اين ابراهيم خليل است كه خداوند را به قدرتش توصيف مىكند :  أَ لَمْ تَرَ إِلَى الَّذِي حَاجَّ إِبْراهِيمَ فِي رَبِّهِ أَنْ آتاهُ اللَّهُ الْمُلْكَ إِذْ قالَ إِبْراهِيمُ رَبِّيَ الَّذِي يُحْيِي وَ يُمِيتُ قالَ أَنَا أُحْيِي وَ أُمِيتُ قالَ إِبْراهِيمُ فَإِنَّ اللَّهَ يَأْتِي بِالشَّمْسِ مِنَ الْمَشْرِقِ فَأْتِ بِها مِنَ الْمَغْرِبِ فَبُهِتَ الَّذِي كَفَرَ وَ اللَّهُ لا يَهْدِي الْقَوْمَ الظَّالِمِينَ  « 2 » ، « آيا نديدى كسى را كه با ابراهيم دربارهء پروردگارش محاجّه و گفتگو كرد ، زيرا خداوند به او حكومت داده بود ، هنگامى كه ابراهيم گفت : خداى من آن كسى است كه زنده مىكند و مىميراند ، او گفت من هم زنده مىكنم و مىميرانم ! ابراهيم گفت : خداى من خورشيد را از افق شرق مىآورد - اگر راست مىگويى كه حاكم بر جهان هستى - تو خورشيد را از مغرب بيرون بياور ؛ در اين هنگام آن مرد كافر مبهوت شد . آرى خداوند قوم ستمگر را هدايت نمىكند » .\r\nابراهيم عليه السّلام وقتى كه دربارهء بقاى آفريدگار جهان و اين‌كه جاودانگى تنها از آن اوست با قومش محاجّه مىكرد ، نگاه خود را در آسمان از نقطه‌اى به نقطهء ديگر مىدوخت :     فَلَمَّا جَنَّ عَلَيْهِ اللَّيْلُ رَأى كَوْكَباً قالَ هذا رَبِّي فَلَمَّا أَفَلَ قالَ لا أُحِبُّ الْآفِلِينَ * فَلَمَّا رَأَى الْقَمَرَ بازِغاً قالَ هذا رَبِّي فَلَمَّا أَفَلَ قالَ لَئِنْ لَمْ يَهْدِنِي رَبِّي لَأَكُونَنَّ مِنَ الْقَوْمِ الضَّالِّينَ * فَلَمَّا رَأَى الشَّمْسَ بازِغَةً قالَ هذا رَبِّي هذا أَكْبَرُ فَلَمَّا أَفَلَتْ قالَ يا قَوْمِ إِنِّي بَرِيءٌ مِمَّا تُشْرِكُونَ * إِنِّي    \r\n\r\n\r\n","description":"","footnote":"\r\n( 1 ) - حج / 8 - 9 .\r\n( 2 ) - بقره / 258 .\r\n","page_name":" 38 ","page_number":38},
  {"content":"\r\n\r\n وَجَّهْتُ وَجْهِيَ لِلَّذِي فَطَرَ السَّماواتِ وَ الْأَرْضَ حَنِيفاً وَ ما أَنَا مِنَ الْمُشْرِكِينَ  « 1 » ، « هنگامى كه تاريكى شب او را پوشانيد ستاره‌اى مشاهده كرد ، گفت : اين خداى من است ، امّا هنگامى كه غروب كرد گفت : غروب‌كنندگان را دوست ندارم ؛ و هنگامى كه ماه را ديد كه سينه افق را مىشكافد ، گفت : اين خداى من است ، امّا هنگامى كه افول كرد ، گفت : اگر پروردگارم مرا راهنمايى نكند مسلّما از جمعيّت گمراهان خواهم بود . و هنگامى كه خورشيد را ديد كه طلوع مىكند ، گفت : اين خداى من است ، اين‌كه از همه بزرگتر است .\r\nامّا هنگامى كه غروب كرد گفت : اى قوم ، من از شريكهايى كه شما براى خدا مىسازيد بيزارم . من روى خود را به سوى كسى كه آسمانها و زمين را آفريده متوجّه ساختم ، من در ايمان خود خالصم و از مشركان نيستم » .\r\nهنگامى كه فرعون از موسى و برادرش - هارون - درباره پروردگارشان مىپرسد ، آن دو با توصيف قدرت خداى سبحان پاسخ مىدهند :   قالَ فَمَنْ رَبُّكُما يا مُوسى * قالَ رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى   « 2 » ، « ( فرعون ) گفت : پروردگار شما كيست ، اى موسى ؟ ! گفت : پروردگار ما كسى است كه به هر موجودى آنچه را لازمه آفرينش او بود داده ، سپس راهنمايىاش كرده است » و اين موسى عليه السّلام است كه با فرعون به گفتگو مىپردازد . او با اين‌كه انسان بود ولى خود را خدا مىدانست و به عنوان الوهيت با موسى محاجّه مىكرد :       قالَ فِرْعَوْنُ وَ ما رَبُّ الْعالَمِينَ * قالَ رَبُّ السَّماواتِ وَ الْأَرْضِ وَ ما بَيْنَهُمَا إِنْ كُنْتُمْ مُوقِنِينَ * قالَ لِمَنْ حَوْلَهُ أَ لا تَسْتَمِعُونَ * قالَ رَبُّكُمْ وَ رَبُّ آبائِكُمُ الْأَوَّلِينَ * قالَ إِنَّ رَسُولَكُمُ الَّذِي أُرْسِلَ إِلَيْكُمْ لَمَجْنُونٌ * قالَ رَبُّ الْمَشْرِقِ وَ الْمَغْرِبِ وَ ما بَيْنَهُما إِنْ كُنْتُمْ تَعْقِلُونَ       « 3 » ، « فرعون گفت : پروردگار عالميان چيست ؟ موسى گفت : پروردگار آسمانها و زمين و آنچه ميان اين دو است ، اگر اهل يقين هستيد . فرعون به اطرافيانش گفت : آيا نمىشنويد اين مرد چه مىگويد ؟ موسى گفت : پروردگار شما و پروردگار نياكان شما . فرعون گفت :\r\nپيامبرى كه به سوى شما فرستاده شده ديوانه است . موسى گفت : او پروردگار مشرق و\r\n\r\n\r\n","description":"","footnote":"\r\n( 1 ) - انعام / 76 - 79 .\r\n( 2 ) - طه / 49 - 50 .\r\n( 3 ) - شعراء / 23 - 28 .\r\n","page_name":" 39 ","page_number":39},
  {"content":"\r\n\r\nمغرب و آنچه در ميان اين دو است مىباشد ، اگر شما عقل و انديشهء خود را به كار مىگرفتيد . »\r\nدر قرآن آياتى راجع به عرش الهى و صورت و دستها و لشكريان خدا آمده است و مفسران سعى كرده‌اند آنها را تأويل و توجيه كنند ، ولى آنان اين قبيل آيات را تنها بر معانى خلاف ظاهرشان حمل كرده و نتوانسته‌اند به‌طور قطع اظهار نظر كنند ، زيرا از آداب روش قرآنى كناره‌گيرى كرده‌اند :  وَ لا تَقْفُ ما لَيْسَ لَكَ بِهِ عِلْمٌ  « 1 » ، « از آنچه نمىدانى پيروى مكن »  وَ ما أُوتِيتُمْ مِنَ الْعِلْمِ إِلَّا قَلِيلًا  « 2 » ، « و جز اندكى از دانش به شما داده نشده است » . رسول خدا صلّى اللّه عليه و إله در تفسير و توضيح معانى اين قبيل آيات متشابه كه خداوند علم تأويل آنها را به خود اختصاص داده است ، از قرآن رهنمود مىگرفت . و از شيوهء آن پيروى مىكرد .\r\nاز أنس بن مالك روايت شده كه پيامبر صلّى اللّه عليه و إله وقتى اين آيه را قرائت كرد :  فَلَمَّا تَجَلَّى رَبُّهُ لِلْجَبَلِ جَعَلَهُ دَكًّا  « 3 » ، « هنگامى كه پروردگارش بر كوه جلوه كرد ، آن را ريزريز ساخت . » فرمود : اين‌چنين ، و با كنار انگشت ابهام دست خويش به نوك انگشتان دست راستش اشاره كرد ، سپس فرمود : كوه فروپاشيد و موسى مدهوش به زمين افتاد . رسول خدا در اين‌جا معناى آيه را با اشاره نشان مىدهد بدون آن‌كه وارد جزئيّات يا چگونگى آن شود .\r\nاز على عليه السّلام نقل شده كه فرمود : « روزى رسول خدا صلّى اللّه عليه و إله نشسته بود و با چوبى كه در دست داشت بر زمين خط مىكشيد ، سپس سرش را بلند كرد و فرمود : « هيچ‌يك از شما نيست ، جز اين‌كه جايگاه او در بهشت و يا دوزخ معين شده است . » على عليه السّلام مىفرمايد : « آن‌گاه عده‌اى از حاضران گفتند : اى رسول خدا پس ما چه عمل انجام دهيم ؟ ! فرمود : « شما به وظيفهء خود عمل كنيد ، زيرا هركس به منظور انجام كارى آفريده شده است . »     فَأَمَّا مَنْ أَعْطى وَ اتَّقى * وَ صَدَّقَ بِالْحُسْنى * فَسَنُيَسِّرُهُ لِلْيُسْرى * وَ أَمَّا مَنْ    \r\n\r\n\r\n","description":"","footnote":"\r\n( 1 ) - اسراء / 36 .\r\n( 2 ) - اسراء / 85 .\r\n( 3 ) - اعراف / 143 .\r\n","page_name":" 40 ","page_number":40},
  {"content":"\r\n\r\n   بَخِلَ وَ اسْتَغْنى * وَ كَذَّبَ بِالْحُسْنى * فَسَنُيَسِّرُهُ لِلْعُسْرى    « 1 » ، « امّا آن كسى كه در راه خدا انفاق كند و پرهيزگارى پيش گيرد و جزاى نيك الهى را تصديق كند ، ما او را در مسير آسانى قرار مىدهيم و امّا كسى كه بخل ورزد و از اين طريق بىنيازى طلبد و پاداش نيك الهى را تكذيب كند ، ما به زودى او را در مسير دشوارى قرار مىدهيم . »\r\nشايد بتوان گفت ، اين حديث از فقر فكرى انسان در موضوع اراده‌اش مىكاهد و به او آرامش خيال مىدهد . در صورتى كه خداوند در دنيا ، مردم را از درجات و جايگاهشان در آخرت نزد خود آگاه سازد ، پيداست كه چه هرج‌ومرجى حاكم خواهد شد و چگونه فساد همه‌جا را دربرخواهد گرفت . آرى همهء حكمتها در كلمهء « إعملوا » ( كار خود را انجام دهيد ) نهفته است . البته قرآن مطالبى را كه اهل كتاب و مشركان از پيامبر اكرم صلّى اللّه عليه و إله پرسيده‌اند ، بازگو مىكند و خداوند در كتاب محكمش با ردّ ادّعاهاى آنان پاسخى دندان‌شكن به مشركان داده و به آنان فهمانده است كه آنچه از فرستاده او مىپرسند تنها به علم خداوند و قدرت منحصر به فرد او بستگى دارد .\r\nرسول خدا صلّى اللّه عليه و إله به موضوع قيامت زياد مىانديشيد ، نه به زمان و ساعت آن ، زيرا مردم از قيامت و آنچه در انتظار آنان بود از پيامبر صلّى اللّه عليه و إله مىپرسيدند . مشركان مكه از روى استهزا از رسول خدا صلّى اللّه عليه و إله راجع به زمان وقوع قيامت سؤال مىكردند و خداوند اين آيات را نازل فرمود :    يَسْئَلُونَكَ عَنِ السَّاعَةِ أَيَّانَ مُرْساها * فِيمَ أَنْتَ مِنْ ذِكْراها * إِلى رَبِّكَ مُنْتَهاها    « 2 » ، « از تو درباره قيامت سؤال مىكنند كه در چه زمانى واقع مىشود ؟ تو را با ياد آورى اين سخن چه كار ؟ نهايت آن به سوى پروردگار تو است . » و نيز به خاطر پرسش قريش اين آيه نازل شد :  يَسْئَلُونَكَ عَنِ السَّاعَةِ أَيَّانَ مُرْساها * قُلْ إِنَّما عِلْمُها عِنْدَ رَبِّي لا يُجَلِّيها لِوَقْتِها إِلَّا هُوَ ثَقُلَتْ فِي السَّماواتِ وَ الْأَرْضِ لا تَأْتِيكُمْ إِلَّا بَغْتَةً يَسْئَلُونَكَ كَأَنَّكَ حَفِيٌّ عَنْها قُلْ إِنَّما عِلْمُها عِنْدَ اللَّهِ وَ لكِنَّ أَكْثَرَ النَّاسِ لا يَعْلَمُونَ  « 3 » ، « از قيامت از تو سؤال مىكنند كه وقوع آن در چه زمانى است ؟ بگو : علمش نزد پروردگار من است و هيچ‌كس جز او\r\n\r\n\r\n","description":"","footnote":"\r\n( 1 ) - ليل / 5 - 10 .\r\n( 2 ) - نازعات / 42 - 44 .\r\n( 3 ) - اعراف / 187 .\r\n","page_name":" 41 ","page_number":41},
  {"content":"\r\n\r\nنمىتواند وقت آن را آشكار سازد . امّا قيام قيامت حتى در آسمانها و زمين سنگين و بسيار پراهميّت است و جز به‌طور ناگهانى به سراغ شما نمىآيد ، ( باز ) از تو چنان سؤال مىكنند كه گويى تو از زمان وقوع آن باخبرى ، بگو علمش تنها نزد خداست ولى بيشتر مردم نمىدانند . »\r\nيهود دربارهء روح از رسول خدا صلّى اللّه عليه و إله سؤال كردند و خداى سبحان فرمايد :\r\n وَ يَسْئَلُونَكَ عَنِ الرُّوحِ قُلِ الرُّوحُ مِنْ أَمْرِ رَبِّي وَ ما أُوتِيتُمْ مِنَ الْعِلْمِ إِلَّا قَلِيلًا  « 1 » ، « از تو درباره « روح » سؤال مىكنند ، بگو : روح از فرمان پروردگار من است و جز اندكى از دانش به شما داده نشده است . »\r\nبه‌اين‌ترتيب درمىيابيم كه شيوهء قرآن در تلاوت و فهم و تفسير آن به نحوى مؤثر با قلب در ارتباط و به نوعى آميختهء با دل است و انسان را به عمل كردن به احكام و دستوراتى كه قرآن آورده ، وامىدارد و به آسانى و راحتى و سادگى كه با فطرت همهء مردم سازگار است ، خرد و انديشهء آنان را برمىانگيزاند ، هرچند سطح فرهنگ و درك و فهم آنها متفاوت باشد و همهء اين ويژگيها به زبانى است كه خرد و دل همهء مردم را مورد خطاب قرار مىدهد .\r\n\r\n\r\n","description":"","footnote":"\r\n( 1 ) - اسراء / 85 .\r\n","page_name":" 42 ","page_number":42},
  {"content":"\r\n\r\n\r\nبخش دوم ابن عباس پدر تفسير\r\n\r\n","description":"","footnote":"","page_name":" 43 ","page_number":43},
  {"content":"\r\n . \r\n","description":"","footnote":"","page_name":" 44 ","page_number":44},
  {"content":"\r\n\r\n\r\nتفسير ، يكى از راههاى رسيدن به سعادت\r\nهدف مكتب اسلام ، سعادت دنيا و آخرت مردم است و قرآن راههاى رسيدن به اين سعادت را براى آنان بيان كرده و رسول خدا صلّى اللّه عليه و إله نيز آن را در گفتار و كردارش روشن ساخته است و تفسير به عنوان يكى از وسايل در اين راه مطرح بوده است كه معلّم اوّل اسلام يعنى رسول اكرم صلّى اللّه عليه و إله به بهترين وجه آن را به كار گرفت و چون مشيّت خداوند اين بود كه پيامبر صلّى اللّه عليه و إله رسالت پروردگار را به پايان برساند و به رفيق اعلى بپيوندد ، پس از رحلت آن حضرت ، شاگردان او يعنى صحابه ، به انتشار مكتب و آموزه‌هاى ارزشمندش پرداختند ؛ با اين تفاوت كه روش آنان در تفسير ، روشى كاربردى بوده است .\r\nچه ، مسائل اسلام در آغاز ، صحابه را به خود سرگرم ساخته بود و در آن هنگام كه آفتاب درخشندهء اسلام برآمد ، آنان شاهد وقايع و رويدادها بودند . صحابه ، به يارى پيامبر صلّى اللّه عليه و إله مىپرداختند و از گفتار و رفتارش پيروى مىكردند و چون او چشم از جهان فروبست ، برخى از صحابه در شهرها پراكنده شدند و برخى كارهاى خلافت را برعهده گرفتند . آنان عملا به اجراى احكام اسلام سرگرم شدند و از قرآن يا حديث بهره مىگرفتند و در صورتى كه حكم موضوعى خاص را نمىتوانستند از قرآن يا احاديث استنباط كنند ، به رأى خود عمل مىكردند و يا از شورا و نظر جمعى يارى مىطلبيدند .\r\nبنابراين ، صحابه ، به جز تفسير كاربردى ، فرصت چندانى نداشتند تا با شيوه‌اى ديگر به تفسير قرآن بپردازند . ليكن نوجوانى فراخ‌انديش ، هنگامى كه به درجه‌اى از رشد عقلى دست يافت ، پرتو درخشان اسلام ، قرآن و حديث و حوادثى چون نبرد ميان شرك و توحيد ، پيروزى ياران اندك رسول خدا صلّى اللّه عليه و إله و شكست جبهه انبوه شرك ، او را شگفت\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nزده كرد . وقتى به سن بلوغ رسيد كه اسلام در شبه جزيرهء عربستان گسترش مىيافت و از حالت ناتوانى و پراكندگى و هرج‌ومرج خارج مىشد تا آن‌جا كه تاج‌وتخت دو امپراتور بزرگ جهان ؛ يعنى ايران و روم را زير پا گذاشت ، دلهاى تيره شده از قساوت و خشونت جاهليت ، صاف و خالص گشت و سپاه مسلمانان با شتاب ، شرق و غرب جهان را در نورديد و هركجا را كه فتح مىكرد پرتو اسلام را در آن‌جا مىگستراند . البته نبايد از ياد ببريم كه اين جوان يعنى « ابن عباس » با قهرمان اين حوادث يعنى پيامبر صلّى اللّه عليه و إله رابطه خويشاوندى داشت و ميدان وقوع اين رويدادهاى بزرگ جولانگاه اين جوان بود .\r\nهنگام رحلت رسول خدا صلّى اللّه عليه و إله هفده سال از عمر ابن عباس مىگذشت . « 1 » او در آن زمان به آموختن قرآن روى آورد و از ابعاد گوناگون به بررسى قرآن پرداخت و به حق در ميان نسل معاصر خود و نسلهاى بعدى تا به امروز يگانهء روزگار به شمار مىرود ، زيرا او نمايانگر نياز نسل دوران خود به اسباب و وسايلى بود كه با كمك آنها قادر به فهم قرآن و متشابهات آن باشند ، و از آن‌جا كه اين نسل از دوران انقلاب دور شده بودند ، ابن عباس نخستين جوينده از اين منظر به شمار مىرفت .\r\nهنگامى كه رسول خدا صلّى اللّه عليه و إله از دنيا رفت و مسلمانان را در ماتم و اندوه فروبرد ، ابن عباس رهسپار مدينه - جايگاه دليران و قهرمانان اسلام - شد . عكرمه از ابن عباس نقل مىكند كه گفت : چون رسول خدا صلّى اللّه عليه و إله به جوار حق شتافت ، به مردى از انصار گفتم : اكنون بايد پرسشهاى خود را از اصحاب رسول اللّه كه تعدادشان هم زياد است بپرسيم . آن مرد گفت : شگفتا . آيا تو مردم را نيازمند خود مىبينى ؟ اين را گفت و از من جدا شد ، ولى من خود مصمّم بودم كه از اصحاب سؤال كنم و هرگاه مىشنيدم كسى حديثى را نقل كرده به خانه او مىرفتم . . . ابن عباس در ادامه مىگويد : گاهى جلو خانهء وى رداى خود را زير سر\r\n\r\n\r\n","description":"","footnote":"\r\n( 1 ) - ابن حجر در الإصابة ، ج 2 ، ص 802 مىگويد : ابن عباس سه سال و به قولى پنج سال قبل از هجرت متولد شد و قول اول معتبرتر و به آنچه در صحيحين آمده نزديك‌تر است . در كتاب الاستيعاب فى معرفة الأصحاب ، ج 1 ، ص 383 چنين آمده : صحيح‌ترين روايت اين است كه وقتى پيامبر صلّى اللّه عليه و إله رحلت فرمود ، ابن عباس نوجوانى سيزده ساله بود .\r\n","page_name":" 46 ","page_number":46},
  {"content":"\r\n\r\nمىگذاشتم و دراز مىكشيدم و باد ، گردوخاك را روى من پراكنده مىساخت ، با اين حال منتظر مىماندم تا صاحب‌خانه بيرون آيد و چون چشمش به من مىافتاد ، مىپرسيد : اى پسر عموى رسول خدا صلّى اللّه عليه و إله ! چه چيز تو را به اين‌جا كشانده است ؟ چرا پيغام ندادى تا من نزد تو آيم ؟ در پاسخ مىگفتم : كه لازم بود كه من نزد تو بيايم و سپس حديثى را كه شنيده بودم از وى سؤال مىكردم . آن مرد انصارى هنوز زنده بود تا اين‌كه يك روز در حالى كه مردم در اطراف من گرد آمده بودند و از من سؤال مىكردند مرا ديدار كرد و به آنها گفت :\r\nاين جوان از من خردمندتر است ! « 1 »\r\nابن عباس در بيشتر موارد بيان مىكرد كه عمدهء دانش اصحاب رسول اللّه صلّى اللّه عليه و إله را نزد اين طايفه از انصار يافته است و چنان‌كه پيشتر ديديم او بر در خانهء آنان مىخوابيد و اگر مىخواست وارد خانه شود ، به‌طور حتم به او اجازه ورود مىدادند ، ليكن هدف ابن عباس از اين كار جلب رضايت و ميل رغبت صاحب‌خانه بود ، « 2 » و اين نشانگر فروتنى او در كسب دانش بود .\r\nاز ابن عباس روايت شده كه گفت : همواره مشتاق بودم در مورد دو نفر از همسران پيامبر صلّى اللّه عليه و إله كه خداوند متعال دربارهء آن دو فرموده است :  إِنْ تَتُوبا إِلَى اللَّهِ فَقَدْ صَغَتْ قُلُوبُكُما  « 3 » ، « اگر از كار خودتان توبه كنيد به نفع شماست ، زيرا دلهايتان از حق منحرف گشته است » از عمر بپرسم . آنها چه كسانى بودند ؟ تا اين‌كه او آهنگ سفر حج كرد و من نيز همراهش به حج رفتم . ابن عباس پيوسته نسبت به عمر ابراز محبت و فروتنى مىكرد و به هنگام وضو آب روى دستهاى او مىريخت تا اين‌كه فهميد آن دو زن ، حفصه و عايشه بوده‌اند . « 4 »\r\n\r\n\r\n","description":"","footnote":"\r\n( 1 ) - ابن حجر عسقلانى ، الإصابة ، ج 2 ، ص 84 - 85 ؛ ابن عبد البر ، جامع بيان العلم و فضله ، ج 1 ، ص 86 .\r\n( 2 ) - جامع بيان العلم و فضله ، ج 1 ، ص 96 .\r\n( 3 ) - تحريم / 4 .\r\n( 4 ) - مسند احمد بن حنبل ، ج 1 ، ص 252 - 253 ؛ جامع بيان العلم و فضله ، ج 1 ، ص 111 - 112 ؛ تفسير قرطبى ، ج 1 ، ص 26 ، ابن عباس گويد : دو سال صبر كردم تا از عمر راجع به دو نفر از همسران پيامبر صلّى اللّه عليه و إله كه بر ضد او همدست شدند ، سؤال كنم .\r\n","page_name":" 47 ","page_number":47},
  {"content":"\r\n\r\nبه‌اين ترتيب درمىيابيم ، ابن عباس تا آن‌جا دربارهء اسباب نزول آيات و شأن نزول آنها به كاوش مىپرداخت كه در سيرهء ابن اسحاق - قديمىترين مأخذى كه در زمينهء شأن نزول آيات در دسترس ماست - نام او فراوان به چشم مىخورد . به عنوان مثال ، ابن عباس مىگويد : هشت آيه از آيات قرآن دربارهء نضر بن حارث نازل شده است . « 1 » يا مناسبتها و اسباب نزول آياتى را از سورهء كهف نقل مىكند « 2 » ، و مىبينيم هنگامى كه او آيات را شرح و تفسير مىكند ، با بيان شأن نزول ، معناى آنها را روشن مىسازد . از ابن عباس نقل شده كه : چون خداوند اين دو مثال را يعنى آيهء :  مَثَلُهُمْ كَمَثَلِ الَّذِي اسْتَوْقَدَ ناراً . . .  « 3 » ، « آنها ( منافقان ) مانند كسى هستند كه آتشى افروخته »  أَوْ كَصَيِّبٍ مِنَ السَّماءِ . . .  « 4 » ، « يا همچون بارانى از آسمان . . . » در سه آيه پشت سر هم براى منافقان بيان فرمود ؛ آنان گفتند : خداوند برتر و باشكوهتر از اين است كه اين‌گونه مثال بزند . آن‌گاه خداوند آيهء :  إِنَّ اللَّهَ لا يَسْتَحْيِي أَنْ يَضْرِبَ مَثَلًا ما بَعُوضَةً . . .  « 5 » ، « خداوند از اين‌كه به موجودات ظاهرا كوچكى مانند پشه و . . . مثال بزند شرم نمىكند » تا  أُولئِكَ هُمُ الْخاسِرُونَ  « 6 » را نازل فرمود . « 7 »\r\nمروان بن حكم آيهء :  لا تَحْسَبَنَّ الَّذِينَ يَفْرَحُونَ بِما أَتَوْا وَ يُحِبُّونَ أَنْ يُحْمَدُوا بِما لَمْ يَفْعَلُوا فَلا تَحْسَبَنَّهُمْ بِمَفازَةٍ مِنَ الْعَذابِ وَ لَهُمْ عَذابٌ أَلِيمٌ  « 8 » ، « گمان مبر آنها كه از اعمال زشت خود خوشحال مىشوند و دوست دارند در برابر كار نيكى كه انجام نداده‌اند مورد ستايش قرار گيرند از عذاب ( الهى ) بركنارند ، بلكه براى آنها عذاب دردناكى است » را قرائت كرد ، سپس به رافع گفت : اى رافع نزد ابن عباس برو و به او بگو : چنانچه هركس از ما كه از عمل خويش خوشحال بوده و دوست داشته در برابر كار نيكى كه انجام نداده مورد ستايش قرار گيرد ، معذب باشد ، خداوند بايد همهء ما را عذاب كند .\r\n\r\n\r\n","description":"","footnote":"\r\n( 1 ) - سيره ابن هشام ، ج 1 ، ص 320 - 231 .\r\n( 2 ) - همان مأخذ ، ص 330 - 334 .\r\n( 3 ) - بقره / 17 .\r\n( 4 ) - بقره / 19 .\r\n( 5 ) - بقره / 26 .\r\n( 6 ) - بقره / 27 .\r\n( 7 ) - تفسير طبرى ، ج 1 ، ص 138 .\r\n( 8 ) - آل عمران / 188 .\r\n","page_name":" 48 ","page_number":48},
  {"content":"\r\n\r\nابن عباس گفت : چه شده است شما را كه اين‌گونه مىانديشيد ؟ پيامبر صلّى اللّه عليه و إله به هنگام دعوت يهود ، دربارهء موضوعى از آنان سؤال كرد و آنها آن را پنهان كردند و از موضوع ديگرى به حضرت خبر دادند و به پيامبر صلّى اللّه عليه و إله وانمود كردند كه با اين پنهان‌كارى خود دعوت خدا را اجابت كرده‌اند . سپس ابن عباس اين آيه را خواند :  وَ إِذْ أَخَذَ اللَّهُ مِيثاقَ الَّذِينَ أُوتُوا الْكِتابَ . . .  « 1 » ، « و به خاطر بياوريد هنگامى را كه خداوند از اهل كتاب پيمان گرفت كه . . . » « 2 »\r\nابن عباس در زمينهء ابزار تفسير قرآن تا آنجا مهارت يافته بود كه آيات مكّى و مدنى قرآن را مىشناخت و تشخيص مىداد . « 3 » ترتيب نزول همه سوره‌هاى قرآن از او نقل شده كه مىگويد : اولين سوره‌اى كه نازل شد ،   اقْرَأْ بِاسْمِ رَبِّكَ الَّذِي خَلَقَ . . .   ، بوده است و پس از آن   يا أَيُّهَا الْمُزَّمِّلُ   ، سپس   يا أَيُّهَا الْمُدَّثِّرُ   ، سپس   تَبَّتْ يَدا أَبِي لَهَبٍ . . .   « 4 » ، تا آخر . شأن نزول آيات را به خوبى موشكافى كرده بود ؛ به‌طورى كه مىدانست كدام آيه در سفر و يا در حضر نازل شده است . به عنوان مثال ، او مىگويد : آيهء :  فَمَنْ كانَ مِنْكُمْ مَرِيضاً أَوْ بِهِ أَذىً مِنْ رَأْسِهِ . . .  « 5 » ، « و اگر كسى بيمار بود و يا ناراحتى در سر داشت » در حديبيه نازل شده است « 6 » و آيهء :   يا أَيُّهَا النَّاسُ اتَّقُوا رَبَّكُمْ إِنَّ زَلْزَلَةَ السَّاعَةِ شَيْءٌ عَظِيمٌ   . . .  وَ لكِنَّ عَذابَ اللَّهِ شَدِيدٌ  « 7 » ، « اى مردم از پروردگارتان بترسيد كه زلزله رستاخيز امر عظيمى است . . . ولى عذاب خدا شديد است ! » ، در بين راه كه رسول خدا صلّى اللّه عليه و إله براى شركت در غزوهء بنى مصطلق مىرفت نازل شده است . « 8 »\r\nابن عباس مىدانست كه كدام آيه در شب و كدام آيه در روز نازل شده است . از اين‌رو مىگويد : سورهء أنعام هنگام شب در مكه نازل شده است . او بر اوّلين و آخرين آيه\r\n\r\n\r\n","description":"","footnote":"\r\n( 1 ) - آل عمران / 187 .\r\n( 2 ) - تفسير طبرى ، ج 4 ، ص 138 .\r\n( 3 ) - سيوطى ، الاتقان ، ج 1 ، ص 9 ، س 34 ، كه مجاهد از ابن عباس دربارهء تشخيص آيات مكى قرآن از مدنى سؤال مىكند .\r\n( 4 ) - همان مأخذ ، ص 11 .\r\n( 5 ) - بقره / 196 .\r\n( 6 ) - همان مأخذ ، ص 19 ، س 13 .\r\n( 7 ) - حج / 1 - 2 .\r\n( 8 ) - همان مأخذ ، ص 20 ، س 16 .\r\n","page_name":" 49 ","page_number":49},
  {"content":"\r\n\r\nو سوره‌اى كه نازل شده بود ، احاطه داشت و مىگفت : اوّلين آيه‌اى كه دربارهء جنگ نازل شد ، آيهء :  أُذِنَ لِلَّذِينَ يُقاتَلُونَ بِأَنَّهُمْ ظُلِمُوا . . .  « 1 » ، « به آنان كه جنگ بر آنها تحميل شده اجازه جهاد داده شده است . . . » بوده است . « 2 » او مىگويد : آخرين آيه‌اى كه بر رسول خدا صلّى اللّه عليه و إله نازل شده ، آيه ربا « 3 » و اوّلين آياتى كه از قرآن نازل شده ، آيات   اقْرَأْ بِاسْمِ رَبِّكَ . . .   « 4 » و آخرين سوره‌اى كه نازل شده است ، سورهء   إِذا جاءَ نَصْرُ اللَّهِ وَ الْفَتْحُ   بوده است . « 5 »\r\nشناخت ناسخ و منسوخ ، به آگاهى داشتن از شأن نزول آيات بستگى دارد ، زيرا بيشتر آيات منسوخ نزولشان مقدّم بر آيات ناسخ است و ابن عباس در تفسير قرآن از اين ابزار كمك مىجسته است .\r\nعلى عليه السّلام از ابن عباس نقل كرده « 6 » كه گفت : اوّلين آيه‌اى كه از قرآن نسخ شده ؛ آيه قبله بوده است و اين بدان سبب بود كه چون رسول خدا صلّى اللّه عليه و إله به مدينه مهاجرت كرد و بيشتر ساكنان آن يهودى بودند ، خداوند به پيامبر صلّى اللّه عليه و إله دستور داد به جانب بيت المقدس نماز بگزارد . يهود از صدور اين فرمان خوشحال شدند . رسول خدا صلّى اللّه عليه و إله ده ماه و اندى رو به بيت المقدس نماز مىگزارد ، زيرا او قبله ابراهيم عليه السّلام را دوست مىداشت . ازاين‌رو\r\n\r\n\r\n","description":"","footnote":"\r\n( 1 ) - حج / 39 .\r\n( 2 ) - همان مأخذ ، ص 27 ، س 4 .\r\n( 3 ) - تفسير طبرى ، ج 3 ، ص 75 ، در همان مأخذ ، ص 76 در روايت ديگرى ، عكرمه از ابن عباس روايت كرده است ، آخرين آيه‌اى كه بر پيامبر صلّى اللّه عليه و إله نازل شد آيهء :  وَ اتَّقُوا يَوْماً تُرْجَعُونَ فِيهِ إِلَى اللَّهِ  ، « و بترسيد از روزى كه در آن به سوى خدا باز مىگرديد . . . » ( بقره / 281 ) است و در هر حال اين آيه در سورهء بقره نزديك به آيهء رياست و در اين‌باره روايت ديگرى نيز كه با اين روايت اختلاف دارد ، در الاتقان سيوطى ، ج 1 ، ص 28 ، نقل شده است .\r\n( 4 ) - الاتقان ، ج 1 ، ص 11 ، س 3 .\r\n( 5 ) - همان مأخذ ، ص 28 ، س 19 .\r\n( 6 ) - به نظر مىرسد در اين مورد ، اشتباهى رخ داده باشد ، يعنى ابن عباس روايت ياد شده را از على عليه السّلام نقل كرده است و نه على عليه السّلام از ابن عباس ، زيرا اوّلا : على عليه السّلام از ابن عباس پيش‌كسوت‌تر است و ثانيا :\r\nدانش على عليه السّلام در تفسير قرآن بيش از ابن عباس است و نيازى ندارد كه چيزى را از او فراگيرد . م .\r\n","page_name":" 50 ","page_number":50},
  {"content":"\r\n\r\nهمواره دعا مىكرد و به آسمان مىنگريست تا اين‌كه خداوند تبارك و تعالى آيهء :  قَدْ نَرى تَقَلُّبَ وَجْهِكَ فِي السَّماءِ فَلَنُوَلِّيَنَّكَ قِبْلَةً تَرْضاها فَوَلِّ وَجْهَكَ شَطْرَ الْمَسْجِدِ الْحَرامِ وَ حَيْثُ ما كُنْتُمْ فَوَلُّوا وُجُوهَكُمْ شَطْرَهُ  « 1 » ، « نگاههاى انتظارآميز تو را به سوى آسمان ( براى تعيين قبله نهايى ) مىبينيم ، اكنون تو را به سوى قبله‌اى كه از آن خشنود باشى ، بازمىگردانيم ، روى خود را به جانب مسجد الحرام كن و هرجا باشيد روى خود را به جانب آن بگردانيد » . يهود از تغيير قبله دچار ترديد شدند و با خود گفتند : چه چيز موجب شد كه مسلمانان از قبله آنان روى برگردانند . آن‌گاه خداوند عزّ و جلّ اين آيه را نازل فرمود :\r\n وَ لِلَّهِ الْمَشْرِقُ وَ الْمَغْرِبُ فَأَيْنَما تُوَلُّوا فَثَمَّ وَجْهُ اللَّهِ  « 2 » ، « مشرق و مغرب از آن خداست و به هر سو رو كنيد ، خدا آن جاست » « 3 » . على بن ابى طلحه از ابن عباس نقل كرده است كه آيهء :\r\n فَاعْفُوا وَ اصْفَحُوا حَتَّى يَأْتِيَ اللَّهُ بِأَمْرِهِ إِنَّ اللَّهَ عَلى كُلِّ شَيْءٍ قَدِيرٌ  « 4 » ، « شما آنها را عفو كنيد و گذشت كنيد تا خداوند فرمان خودش ( فرمان جهاد ) را بفرستد ، خداوند بر هر چيزى تواناست » به وسيلهء آيهء :  فَاقْتُلُوا الْمُشْرِكِينَ حَيْثُ وَجَدْتُمُوهُمْ  « 5 » ، « مشركان را هركجا يافتيد به قتل برسانيد » نسخ شده است . « 6 »\r\nوسيلهء ديگرى كه ابن عباس در تفسير از آن مدد جسته ، اشعار عربى است . او به هنگام تفسير ، با مهارت اين وسيله را به كار مىگرفت و هوش و ذكاوت فوق العاده و حافظه نيرومند و سرشارش در اين امر به او كمك مىكرد . او خود مىگويد : آنچه را مىشنيدم هرگز از ياد نمىبردم و آن را بازگو مىكردم . گاهى كه صداى زنى نوحه‌گر را مىشنيدم ، بدان سبب كه دوست نداشتم آنچه را مىگويد حفظ كنم ؛ گوشهايم را\r\n\r\n\r\n","description":"","footnote":"\r\n( 1 ) - بقره / 144 .\r\n( 2 ) - بقره / 115 .\r\n( 3 ) - تفسير طبرى ، ج 1 ، ص 399 - 400 .\r\n( 4 ) - بقره / 109 .\r\n( 5 ) - توبه / 5 .\r\n( 6 ) - همان مأخذ ، ص 390 ، شايد تعبير « نسخ » در اين‌جا صحيح نباشد ، چرا كه نسخ آن است كه حكمى ظاهرا به صورت نامحدود تشريع شود ، امّا در باطن موقت باشد ، ولى حكم عفو در آيه سوره بقره به صورت محدود بيان شده است ، محدود به زمانى كه هنوز فرمان الهى دربارهء جهاد نيامده است . م .\r\n","page_name":" 51 ","page_number":51},
  {"content":"\r\n\r\nمىبستم . « 1 »\r\nعمر بن أبى ربيعه قصيدهء خود را :\r\n أمن آل نعم أنت غاد فمبكر * غداة غد أم رائح فمهجّر \r\n« آيا تو از قبيله نعم در سپيده‌دمان فردا مىآيى ، يا در گرماى سخت ميانه روز . »\r\nتا آخر براى ابن عباس مىخواند . او بلافاصله قصيدهء وى را بازمىخواند ، در حالى كه تنها يك‌بار آن را شنيده بود . آنچه در اين روايت گفته شده ، اشاره به چگونگى حافظهء ابن عباس و نيرومندى آن دارد .\r\nاستشهاد ابن عباس به شعر از دانش ادبى او ناشى مىشد تا آن‌جا كه درمىيابيم او در زمان خود از آگاهان و صاحب‌نظران جهان ادب به شمار مىرفته است . آنچه مهارت ابن عباس را در ادب معاصر خود نشان مىدهد ، سخنى است كه عمر بن ابى ربيعه از وى نقل مىكند كه گفت : آيا اين شخص مغيرى [ منسوب به قبيله مغيره 
  ] پس از ما چيزى پديد آورده است ؟ همين عمر به ابن عباس گفت : آيا از شاعر برتر عرب هم شعر نقل مىكنى ؟ « 2 »\r\nابن عباس پرسيد او كيست ؟\r\nعمر گفت : كسى كه مىگويد :\r\n و لو أنّ حمدا يخلد النّاس أخلدوا * و لكنّ حمد النّاس ليس بمخلد \r\n« اگر ستايشى ، مردم را جاودان مىساخت ، جاودان شده بودند ، ولى ستايش مردم سبب جاودانگى نمىشود . »\r\nابن عباس بلافاصله گفت : او « زهير » است . « 3 »\r\nحطيئه [ شاعر بزرگ عرب 
  ] رو به ابن عباس مىكند و درباره حلال بودن دشنام دادن از او فتوا مىخواهد . ابن عباس فتوا مىدهد كه اين كار حرام است . سپس ابن عباس\r\n\r\n\r\n","description":"","footnote":"\r\n( 1 ) - أبو الفرج اصفهانى ، الأغانى ، ج 1 ، ص 72 .\r\n( 2 ) - همان مأخذ ، ص 73 .\r\n( 3 ) - الأغانى ، ج 10 ، ص 289 . و تكرار آن در ، ص 290 - 291 .\r\n","page_name":" 52 ","page_number":52},
  {"content":"\r\n\r\nاز بزرگترين شاعران گذشته از او پرسان مىكند « 1 » . . . و از قرار معلوم گرايش ادبى ابن عباس نزد ياران و شاگردانش معروف بوده ، چنان‌كه ابو الفرج اصفهانى نقل مىكند : مردى به ابن عباس رو كرد و پرسيد : بزرگترين شاعر كيست ؟\r\nابن عباس گفت : اى ابو اسود دئلى به او خبر بده .\r\nابو اسود گفت : او كسى است كه مىگويد :\r\n فإنّك كاللّيل الّذى هو مدركى * و إن خلت أنّ المنتأى عنك واسع « 2 » \r\n« همانا تو همچون شب هستى كه مرا دربر مىگيرد ؛ هرچند گمان مىكنم فاصله ميان من و تو زياد است » .\r\nابن عباس ذوق شعرى سرشارى داشت و شعر خوب را مىپسنديد . اين سخن اوست كه مىگويد : اين سخن بسان سخن پيامبران است :\r\n ستبدى لك الأيّام ما كنت جاهلا * و يأتيك بالأخبار من لم تزوّد « 3 » \r\n« روزگار به زودى آنچه را نمىدانستى آشكار مىكند و كسى كه توشه‌اى نطلبيده خبرها را براى تو مىآورد » .\r\nحتى او خود شعر مىگفت . عمر بن ابى ربيعه مصراع :\r\n تشطّ غدا دار جيراننا \r\n« فردا خانهء همسايگان ما ، دور مىشود » را خواند و ابن عباس بلافاصله مصراع ديگر آن را آورد :\r\n و للدّار بعد غد أبعد \r\n« و آن خانه پس‌فردا دور تر مىشود » .\r\nعمر به ابن عباس گفت : همين‌طور است كه گفتى ، خدا تو را رستگار كند . آيا اين بيت شعر را شنيده بودى ؟\r\nابن عباس گفت : خير ، ولى شايسته است مصراع ديگرش چنين باشد . « 4 »\r\nمحمّد بن مصعب شعرى براى ابن عباس سرود و گفت :\r\n ما أكثر العلم و ما أوسعه * من ذا الّذى يقدر أن يجمعه \r\n« دانش چه بسيار و پردامنه است ! چه كسى توانايى گردآورى آن را دارد . . . ؟ »\r\n\r\n\r\n","description":"","footnote":"\r\n( 1 ) - همان مأخذ ، ج 2 ، ص 192 - 193 .\r\n( 2 ) - همان مأخذ ، ج 11 ، ص 5 .\r\n( 3 ) - ابن قتيبه ، عيون الأخبار ، ج 2 ، ص 191 .\r\n( 4 ) - الأغانى ، ج 1 ، ص 73 .\r\n","page_name":" 53 ","page_number":53},
  {"content":"\r\n\r\n إن كنت لابدّ له طالبا * محاولا فالتمس أنفعه « 1 » \r\n« اگر ناگزيرى كه در به دست آوردن دانش بكوشى پس به دنبال سودمندترين آن باش » .\r\nپس از بيان اين مطالب ، جاى تعجّب نيست كه مىبينيم ابن عباس تفسير را در قالبى ادبى شكل مىدهد ، از قبيل اين‌كه مىگويد : « الهوى » به معناى خداى معبود است و آن‌گاه آيهء :  أَ فَرَأَيْتَ مَنِ اتَّخَذَ إِلهَهُ هَواهُ  ، « 2 » « آيا ديدى كسى كه هواى نفس خويش را معبود خود قرار داد » را قرائت مىكند . « 3 » و در تفسير آيهء :  أُحِلَّ لَكُمْ لَيْلَةَ الصِّيامِ الرَّفَثُ إِلى نِسائِكُمْ  ، مىگويد : منظور از « رفث » آميزش جنسى است ولى خداوند آن را با كنايه بيان فرموده است . « 4 » و در مورد آيهء :  الشَّيْطانُ يَعِدُكُمُ الْفَقْرَ وَ يَأْمُرُكُمْ بِالْفَحْشاءِ وَ اللَّهُ يَعِدُكُمْ مَغْفِرَةً مِنْهُ وَ فَضْلًا  ، مىگويد :\r\nدر اين آيه دو وعده از جانب خداوند و دو وسوسه از سوى شيطان خطاب به انسان به چشم مىخورد . شيطان آدمى را به فقر تهديد مىكند و مىگويد : مال را انفاق نكن و براى خود باقى گذار ، زيرا خود بدان نياز خواهى داشت ، و نيز به فحشاء و زشتيها فرامىخواند . ولى خداوند به شما وعده آمرزش گناهان و « فزونى » روزى را مىدهد . « 5 »\r\nجنبهء ادبى تفسير ابن عباس ، افكار و احساسات مردم را تحت‌تأثير قرار مىداد .\r\nشخصى به نام شقيق مىگويد : ابن عباس را در زمانى كه از مراسم حج بازگشته بود ، ديدم . او سورهء نور را بر سر منبر خواند و تفسير كرد به گونه‌اى كه اگر روميان تفسير او را شنيده بودند ، اسلام مىآوردند . « 6 »\r\nمردى كه تفسير سورهء نور را از ابن عباس شنيده بود ، مىگويد : دوست داشتم به خاطر شيرينى سخنش لبهاى او را ببوسم . « 7 »\r\n\r\n\r\n","description":"","footnote":"\r\n( 1 ) - جامع بيان العلم و فضله ، ج 1 ، ص 106 .\r\n( 2 ) - جاثيه / 23 .\r\n( 3 ) - عيون الأخبار ، ج 1 ، ص 94 .\r\n( 4 ) - تفسير طبرى ، ج 2 ، ص 94 .\r\n( 5 ) - همان مأخذ ، ج 3 ، ص 29 .\r\n( 6 ) - همان مأخذ ، ج 1 ، ص 29 .\r\n( 7 ) - الاصابة ، ج 2 ، ص 812 .\r\n","page_name":" 54 ","page_number":54},
  {"content":"\r\n\r\nسعيد بن جبير نيز مىگويد : هنگامى كه از ابن عباس حديث مىشنيدم ، اگر به من اجازه مىداد ، لبهاى او را مىبوسيدم . « 1 » ابن عباس از اين‌رو به شعر روى آورده بود كه عادات مردم جاهليت را مورد مطالعه و بررسى قرار دهد ، چه عاداتى را كه اسلام ممنوع و مردود دانسته و چه آنهايى را كه اصلاح كرده بود .\r\nابن عباس در پاسخ مردى كه از مسأله طلاق در ميان عرب سؤال كرده بود . گفت :\r\nرسم عرب اين بود كه اگر مردى همسرش را طلاق مىداد ، حق رجوع به او را داشت . اگر بار دوم طلاق مىداد باز هم حق رجوع داشت ، ولى چنانچه براى سومين بار او را طلاق مىداد ، حق بازگشت و زندگى دوباره با او را نداشت و با توجه به همين عادت جاهلى بود كه أعشى شاعر عرب گفته است :\r\n أيا جارتا بينى فإنّك طالقة * كذاك أمور النّاس غاد و طارقة \r\n« اى همسرم از من جدا شو كه تو رها شده‌اى . كارهاى مردم اين‌چنين مىآيد و مىرود » .\r\n و بينى فقد فارقت غير ذميمة * و موموقة منّا كما أنت وامقة \r\n« و جدا شو زيرا در اين صورت بدون نكوهش جدا شده‌اى و در نظر ما محبوب خواهى ماند همچنان‌كه دوست دارى » .\r\n فبينى فإنّ البين خير من العصا * و أن لا ترى لى فوق رأسك بارقة « 2 » \r\n« جدا شو ، زيرا جدايى بهتر از پرخاشگرى است و نيز ديگر من همچون آذرخشى بالاى سرت نخواهم بود » .\r\nابن عباس در تفسير قرآن از اين شناخت و آگاهى نسبت به عادات و رسوم عرب ، كمك مىگرفت . از عطاء خراسانى نقل شده كه ابن عباس دربارهء آيهء :  يا أَيُّهَا الَّذِينَ آمَنُوا لا يَحِلُّ لَكُمْ أَنْ تَرِثُوا النِّساءَ كَرْهاً . . .  « 3 » ، « اى كسانى كه ايمان آورده‌ايد ، براى شما حلال نيست كه از روى اكراه و ايجاد ناراحتى براى زنان از آنان ارث ببريد . . . » گفته است : در\r\n\r\n\r\n","description":"","footnote":"\r\n( 1 ) - همان مأخذ .\r\n( 2 ) - همان مأخذ .\r\n( 3 ) - نساء / 19 .\r\n","page_name":" 55 ","page_number":55},
  {"content":"\r\n\r\nجاهليت معمول بود كه هرگاه مردى ، پدر و يا خويشاوند نزديكش از دنيا مىرفت ، از همه سزاوارتر بود كه همسر او نامادرى خود را به ازدواج خود درآورد و چنانچه مهر او سبك بود ، او را نگه مىداشت و در غير اين صورت او را زندانى مىكرد تا مهر خود را ببخشد يا بميرد و اموالش به او برسد . « 1 »\r\nابن عباس به منظور پژوهش در معناى واژگان قرآن به شعر روى مىآورد ، او مىگفت : اگر خواستيد از واژه‌هاى نامأنوس قرآن از من بپرسيد ، آن را در شعر بجوييد ، زيرا شعر سند عرب است . « 2 »\r\nاز نافع بن أبى نعيم روايت شده كه از عبد اللّه بن عباس راجع به معناى سخن خداوند :  « وَ فُومِها »  ؛ سؤال شد ، او گفت : منظور گندم است ، آيا سخن احيحة بن جلاح را نشنيده‌اى كه مىگويد :\r\n قد كنت أغنى النّاس شخصا واحدا * ورد المدينة عن زراعة فوم « 3 » \r\n« من ، تنها ثروتمندى بودم كه محصول گندم را به شهر آوردم . » نافع بن ازرق از ابن عباس پرسيد ، مقصود از  « سِنَةٌ »  در سخن خداى عزّ و جلّ :  لا تَأْخُذُهُ سِنَةٌ وَ لا نَوْمٌ  « 4 » چيست ؟\r\nگفت : منظور چرت زدن است ، چنان‌كه زهير بن أبى سلمى گويد :\r\n لا سنة فى طول اللّيل تأخذه * و لا ينام و لا فى أمره فند « 5 » \r\n« در طول شب نه چرت به سراغ او مىآيد و نه مىخوابد و نه در كارش سستى و ناتوانى است » .\r\nشايد بيشترين مطالبى كه در اين باب از ابن عباس روايت شده ، پرسشهاى نافع بن أزرق باشد كه در خلال آنها از ابن عباس خواسته است آياتى از قرآن را برايش تفسير كند و شواهدى از كلام عرب را برايش بياورد كه صاحب « اتقان » ( سيوطى ) آنها را در كتابش\r\n\r\n\r\n","description":"","footnote":"\r\n( 1 ) - تفسير طبرى ، ج 4 ، ص 208 .\r\n( 2 ) - همان مأخذ ، ج 1 ، ص 24 .\r\n( 3 ) - همان مأخذ ، ص 247 .\r\n( 4 ) - بقره / 255 .\r\n( 5 ) - تفسير قرطبى ، ج 1 ، ص 25 .\r\n","page_name":" 56 ","page_number":56},
  {"content":"\r\n\r\nياد كرده است ؛ « 1 » هرچند مطالب ديگرى نيز به اين داستان افزوده‌اند ، ولى در هرحال مشخص مىشود كه ابن عباس در تفسير قرآن به شعر عرب توجه داشته و آنها را مورد استشهاد قرار مىداده است .\r\nدانش ادبى ابن عباس بزرگترين وسيله‌اى بود كه مىتوانست مشكلات زبان قرآن را حل كند و با هوشيارى معناى موردنظر را از لفظ متضاد آن دريابد ، مانند لفظ  « بَلاءٌ »  در آيهء :  وَ فِي ذلِكُمْ بَلاءٌ مِنْ رَبِّكُمْ عَظِيمٌ  « 2 » ، « و در اين ، آزمايش سختى از طرف پروردگار براى شما بود » .\r\nعلى بن أبى طلحه مىگويد : ابن عباس گفته است : منظور از  « بَلاءٌ »  در آيهء شريفه « نعمت » است . « 3 » او معناى يك لفظ را در تمام قرآن جستجو مىكرد . ضحاك از ابن عباس روايت كرده كه وى دربارهء آيهء :  فَأَنْزَلْنا عَلَى الَّذِينَ ظَلَمُوا رِجْزاً مِنَ السَّماءِ  ، « 4 » گفته است :\r\nواژهء « رجز » در همهء قرآن به معناى عذاب است . « 5 » و در آيهء :  فَذَبَحُوها وَ ما كادُوا يَفْعَلُونَ  « 6 » ، « گاو را سر بريدند ؛ امّا نمىخواستند اين كار را انجام دهند » . مىگويد : يعنى مىخواستند انجام ندهند و آنچه دربارهء نكشتن گاو اراده كرده بودند ، تحقّق نيافت ، و هر جا در قرآن « كاد » يا « كادوا » يا « لو » باشد ، بدين معناست كه آن كار انجام نمىشود ، مانند آيهء :  أَكادُ أُخْفِيها  « 7 » ، « مىخواهم آن را پنهان سازم » . « 8 »\r\nابن عباس با استفاده از همين دانش لغوى بود كه توانست واژه‌هاى غريب و نامأنوس را در تمام قرآن شرح و تفسير كند . سيوطى دربارهء ابن عباس مىگويد : از او رواياتى با سند قطعى و صحيح در تفسير همه واژگان مشكل قرآن نقل شده است . « 9 » و اگر\r\n\r\n\r\n","description":"","footnote":"\r\n( 1 ) - الاتقان ، ج 1 ، ص 121 و ص 134 .\r\n( 2 ) - بقره / 49 .\r\n( 3 ) - تفسير طبرى ، ج 1 ، ص 217 .\r\n( 4 ) - بقره / 59 .\r\n( 5 ) - همان مأخذ ، ص 242 .\r\n( 6 ) - بقره / 71 .\r\n( 7 ) - طه / 15 .\r\n( 8 ) - تفسير طبرى ، ج 1 ، ص 281 .\r\n( 9 ) - الاتقان ، ج 1 ، ص 115 ، س 29 .\r\n","page_name":" 57 ","page_number":57},
  {"content":"\r\n\r\nنتوان گفت همهء واژگان ، لااقل بخش قابل توجهى از آنها را دربر مىگيرد . « 1 »\r\nابن عباس مىگويد : من تمام قرآن بجز واژه‌هاى « حنانا » ، « أوّاه » و « رقيم » را مىدانم . « 2 » روشن است كه اين سخن مربوط به زمانى است كه او معناى آنها را نمىدانسته ، ولى بعدا آنها را آموخته است . به‌هرحال ، اين مطالب و آمار و ارقام ، حاكى از توانمندى ابن عباس در شناخت واژه‌هاى دور از فهم قرآن است و بيانگر اين است كه وى الفاظى را كه از معناى آنها آگاهى نداشت مدنظر قرار مىداد ، آن‌گاه به سخن اعراب گوش مىداد تا معناى آن واژه‌ها را دريابد .\r\nاز ابن عباس نقل شده كه گفت : من معناى واژهء « يحور » را نمىدانستم تا اين‌كه شنيدم زنى عرب به دختر خردسالش گفت : حورى يعنى برگرد . « 3 » او در مورد سخن خداى سبحان :   إِنَّا فَتَحْنا لَكَ فَتْحاً مُبِيناً   « 4 » ، مىگويد : من اين آيه را قرائت مىكردم و نمىدانستم معنايش چيست ، تا اين‌كه با دختر مشرح ازدواج كردم و از او شنيدم كه گفت ، فتح اللّه بينى و بينك ؛ يعنى خدا ميان من و تو داورى كرد . « 5 »\r\nابن عباس به كمك همين دانش لغوىاش توانست در هنگام تفسير ، زبان اصيل قريش را از زبانهاى ديگر قبايل عرب متمايز سازد . به عنوان مثال ، وى در مورد آيهء :  وَ كُنْتُمْ قَوْماً بُوراً ،  مىگويد : « بور » در گويش قبيله أزد عمان « 6 » به معناى « فاسد » و در سخن عرب به معناى « نابودى » است ، چنان‌كه گفته مىشود : أصبحت أعمالهم بورا ؛ يعنى\r\n\r\n\r\n","description":"","footnote":"\r\n( 1 ) - همان مأخذ ، ج 1 ، ص 120 ، س 5 . سيوطى از صفحه 115 تا 121 ، مطالبى را در مورد تفسير لغت نامأنوس و دور از فهم قرآن از ابن عباس ذكر مىكند و اخيرا آنها را استاد محمد فؤاد عبد الباقى در كتابى جداگانه گردآورى كرده و آن را معجم غريب القرآن - كه از صحيح بخارى استخراج شده - ناميده است و در اين كتاب آنچه تنها از طريق ابو طلحه از ابن عباس نقل شده ، آمده است . ( چاپ حلبى ) .\r\n( 2 ) - تفسير طبرى ، ج 14 ، ص 132 .\r\n( 3 ) - زمخشرى ، تفسير كشاف ، ج 2 ، ص 533 .\r\n( 4 ) - فتح / 1 .\r\n( 5 ) - ابن قتيبه ، مشكل القرآن و غريبه ، ج 1 ، ص 48 .\r\n( 6 ) - يكى از شعبه‌هاى قبيلهء ازد كه به عمان رفتند ، اسلام آوردند و سپس مرتد شدند . اعلام المنجد .\r\n","page_name":" 58 ","page_number":58},
  {"content":"\r\n\r\nاعمالشان نابود شد ، و أصبحت ديارهم بورا ؛ يعنى خانه‌هايشان ويران و نابود شد . « 1 »\r\nاز ابن عباس نقل شده است :  وَ أَنْتُمْ سامِدُونَ  « 2 » ، در زبان يمنى بدين معناست كه شما از عذاب الهى غافليد . « 3 » و نيز در مورد سخن خداى متعال :  أَ تَدْعُونَ بَعْلًا  « 4 » گفته است : « بعلا » در زبان مردم يمن به معناى بتى بود كه پرستش مىشد .\r\nابن عباس مىگويد : واژهء « وزر » در گويش قبيله هذيل به معناى « نوه » است . « 5 » او در مورد آيهء :  فِي الْكِتابِ مَسْطُوراً  « 6 » ، گويد : « مسطورا » به معناى « مكتوبا » ( نوشته شده ) و گويش حميرى است ، زيرا آنان كتاب را « أسطور » مىناميدند . « 7 » از اين‌رو مىتوان گفت :\r\nابن عباس در جستجوى واژه‌هايى بود كه از زبان ديگرى وارد زبان عربى شده بود و معناى آنها را به دست مىآورد .\r\nسعيد بن جبير از ابن عباس نقل كرده است كه وى در مورد آيهء :  إِنَّ ناشِئَةَ اللَّيْلِ  « 8 » ، گفته است : در زبان حبشى هرگاه كسى در شب بپاخيزد گويند : نشأ . « 9 »\r\nاز ابن عباس راجع به « قسورة » در آيهء :  فَرَّتْ مِنْ قَسْوَرَةٍ  « 10 » ، سؤال شد گفت :\r\nمنظور از آن « أسد » است كه در فارسى شير و در زبان قبطى « أريا » و در زبان حبشى به آن « قسورة » گويند . « 11 »\r\nنيز از ابن عباس راجع به آيهء :  يَوَدُّ أَحَدُهُمْ لَوْ يُعَمَّرُ أَلْفَ سَنَةٍ  « 12 » ، « هريك از آنان دوست دارد هزار سال عمر كند » پرسيدند . او گفت : اين همان سخن ايرانيان است كه مىگفتند : « سال زه نوروز ، مهرگان جر » . « 13 »\r\n\r\n\r\n","description":"","footnote":"\r\n( 1 ) - مشكل القرآن و غريبه ، ج 2 ، ص 133 .\r\n( 2 ) - نجم / 61 .\r\n( 3 ) - الاتقان ، ج 1 ، ص 135 ، س 1 .\r\n( 4 ) - صافات / 125 .\r\n( 5 ) - الاتقان ، ج 1 ، ص 135 ، س 12 .\r\n( 6 ) - اسراء / 58 .\r\n( 7 ) - همان مأخذ ، س 17 .\r\n( 8 ) - مزّمل / 6 .\r\n( 9 ) - تفسير طبرى ، ج 1 ، ص 6 .\r\n( 10 ) - مدّثر / 51 .\r\n( 11 ) - همان مأخذ .\r\n( 12 ) - بقره / 96 .\r\n( 13 ) - همان مأخذ . ص 340 .\r\n","page_name":" 59 ","page_number":59},
  {"content":"\r\n\r\nعلاوه بر اين ، ابن عباس قرآن را با قرآن تفسير مىكرد ، او در مورد آيهء :  رَبَّنا أَمَتَّنَا اثْنَتَيْنِ وَ أَحْيَيْتَنَا اثْنَتَيْنِ  « 1 » ، « پروردگارا ! ما را دوبار ميراندى و دوبار زنده كردى » ، مىگويد :\r\nمنظور اين است كه پيش از اين‌كه خداوند شما را بيافريند خاك بوديد و اين حالت مرده است ، سپس شما را زنده كرد و آفريد و اين يك بار زنده كردن است . آن‌گاه شما را مىميراند و به گورها بازمىگرديد و اين ميراندن دوباره است و سپس شما را در قيامت برمىانگيزاند و اين زنده ساختن دوباره است ؛ و اين است دو بار زنده كردن و دو بار ميراندن و همين معنا مقصود خداوند است ، آنجا كه مىفرمايد :  كَيْفَ تَكْفُرُونَ بِاللَّهِ وَ كُنْتُمْ أَمْواتاً فَأَحْياكُمْ ثُمَّ يُمِيتُكُمْ ثُمَّ يُحْيِيكُمْ ثُمَّ إِلَيْهِ تُرْجَعُونَ  « 2 » ، « چگونه به خداوند كافر مىشويد در حالى كه شما اجسام بىروحى بوديد و او شما را زنده كرد ، سپس شما را مىميراند ، سپس زنده مىكند ، آنگاه به سوى او بازمىگرديد » .\r\nابن عباس به منظور روشن ساختن معنا و آشكار كردن آن از شيوهء اضافات تفسيرى پيروى مىكرد . او در مورد آيهء :  هُمْ دَرَجاتٌ عِنْدَ اللَّهِ وَ اللَّهُ بَصِيرٌ بِما يَعْمَلُونَ  « 3 » ، « هريك از ايشان را نزد خداوند درجاتى است و خداوند به آنچه انجام مىدهند بيناست » ، مىگويد : آنها به سبب اعمالشان براى خود درجه و مقامى در نزد خدا دارند . . . « 4 »\r\nابن عباس به خاطر ژرف‌نگرى كه در فهم متن قرآن داشت به انديشيدن مىپرداخت . او در تفسير آيهء :  قالُوا ادْعُ لَنا رَبَّكَ يُبَيِّنْ لَنا ما هِيَ إِنَّ الْبَقَرَ تَشابَهَ عَلَيْنا وَ إِنَّا إِنْ شاءَ اللَّهُ لَمُهْتَدُونَ  « 5 » ، « گفتند از خدايت بخواه براى ما روشن سازد بالاخره چگونه گاوى باشد ؛ زيرا اين گاو براى ما مشتبه شده ! و اگر خدا بخواهد ما هدايت خواهيم شد » ، مىگويد : اگر بنى اسرائيل پست‌ترين گاو را ذبح كرده بودند بدان بسنده مىشد ، ولى آنان در انتخاب آن سختگيرى كردند ، خداوند هم بر آنها سخت گرفت . « 6 » به خاطر همين\r\n\r\n\r\n","description":"","footnote":"\r\n( 1 ) - مؤمن / 11 .\r\n( 2 ) - بقره / 28 .\r\n( 3 ) - آل عمران / 163 .\r\n( 4 ) - همان مأخذ ، ج 4 ، ص 107 .\r\n( 5 ) - بقره / 70 .\r\n( 6 ) - تفسير طبرى ، ج 1 ، ص 275 .\r\n","page_name":" 60 ","page_number":60},
  {"content":"\r\n\r\nويژگى ابن عباس بود كه على عليه السّلام دربارهء وى فرموده است : « او از پس پردهء نازكى به جهان غيب مىنگرد » . « 1 »\r\nابن عباس هنگامى كه با ابزار دانش خود قرآن را تفسير مىكرد ، تنها در چهارچوب روايات منقول بدان مىپرداخت . او هرگاه مورد سؤال واقع مىشد ، پاسخ آن را از قرآن مىگفت و چنانچه در قرآن نبود و از رسول خدا صلّى اللّه عليه و إله چيزى دربارهء آن شنيده بود ، از زبان آن حضرت نقل مىكرد ، « 2 » و از تفسير به رأى بيم داشت . او مىگويد : اين همان كتاب خدا و سنّت پيامبر اوست و كسى كه چيزى از خود بدان بيفزايد ، نمىدانم آن را از كارهاى نيكش خواهد يافت يا از گناهانش ؟ « 3 » ازاين‌رو ، تفسير او را از آيات مربوط به صفات خداوند يا آياتى كه ظاهرشان نشانگر جسمانى بودن خداوند است ، تفسيرى خالص و شيوا و هماهنگ با ذوق اهل لغت مىيابيم . ابن عباس در تفسير آيهء :  اللَّهُ يَسْتَهْزِئُ بِهِمْ  « 4 » ، مىگويد : يعنى خداوند آنان را استهزا مىكند ، زيرا از آنها انتقام مىگيرد . « 5 » و آيهء :  وَ اللَّهُ غَنِيٌّ حَلِيمٌ  « 6 » ، را اين‌گونه تفسير مىكند : « غنى » كسى است كه در كمال بىنيازى باشد و « حليم » كسى است كه در كمال بردبارى به سر مىبرد . « 7 »\r\nابن عباس در برخى از آيات قرآن درنگ مىكرد و چيزى در مورد آن نمىگفت . از ابو مليكه نقل شده كه گفت : مردى راجع به روزى كه به اندازه هزار سال و نيز روزى كه در آيهء :  فِي يَوْمٍ كانَ مِقْدارُهُ خَمْسِينَ أَلْفَ سَنَةٍ  « 8 » ، به اندازه پنجاه هزار سال است ، از ابن عباس سؤال كرد . او در پاسخ گفت : اينها دو روز هستند و خداوند متعال كه در كتاب خود از آنها سخن به ميان آورده ، داناتر به آن دو است . « 9 » بنابراين ، ابن عباس فرهنگ قرآنى و\r\n\r\n\r\n","description":"","footnote":"\r\n( 1 ) - الاصابه ، ج 2 ، ص 807 . متن نامفهوم و تحريف شده است .\r\n( 2 ) - همان مأخذ .\r\n( 3 ) - جامع بيان العلم و فضله ، ج 2 ، ص 26 .\r\n( 4 ) - بقره / 15 .\r\n( 5 ) - تفسير طبرى ، ج 1 ، ص 104 .\r\n( 6 ) - بقره / 263 .\r\n( 7 ) - تفسير طبرى ، ج 3 ، ص 7 .\r\n( 8 ) - معارج / 4 .\r\n( 9 ) - الاتقان ، ج 2 ، ص 28 ، س 26 ، و در موطأ مالك ، ج 1 ، ص 302 - 303 آمده است كه مردى بر پرسش\r\n","page_name":" 61 ","page_number":61},
  {"content":"\r\n\r\nشيوهء پيامبر را دربارهء اين‌كه خداوند برخى از علوم را به خود اختصاص داده ، بيان مىكند .\r\nمطلب ديگرى كه در شيوهء تفسيرى ابن عباس وجود دارد ، موضع او در برابر اهل كتاب و كمك گرفتن از آنها در تفسير داستانهاى قرآن است . او مىگويد : چگونه شما مسلمانان ، چيزى از اهل كتاب سؤال مىكنيد و حال آن‌كه كتاب شما قرآنى است كه خداوند آن را بر پيامبر صلّى اللّه عليه و إله نازل كرده و در دسترس شما قرار داده و تازه‌ترين كتابى است كه كهنه شدنى نيست ! آيا خداوند در كتاب خود به شما خبر نداده است كه آنها تورات و انجيل را تحريف كردند و با دست خود كتاب ديگرى نوشتند و گفتند : اين همان كتابى است كه از جانب خدا نازل شده است تا بدين وسيله بهاى ناچيزى به دست آورند ؟ ! آيا خداوند شما را از علمى كه با پرسيدن از آنان به دست مىآوريد نهى نمىكند ؟ به خدا سوگند هرگز كسى از آنان را نديدم كه از آنچه خداوند در قرآن بر شما نازل كرده است از شما بپرسد . « 1 » ولى باوجوداين ، برخى از رواياتى كه ما در اختيار داريم مؤيّد اين است كه ابن عباس به اهل كتاب مراجعه مىكرده است .\r\nمردى از بنى تميم روايت مىكند كه ابن عباس به ابو الخلد نامه نوشت و راجع به درختى كه آدم از آن خورد و نيز درختى كه در كنار آن توبه كرد ، از او پرسيد . ابو الخلد در پاسخ وى نوشت : درختى كه آدم از نزديك شدن بدان نهى شده بود ، سنبله و درختى كه نزد آن توبه كرد ، درخت زيتونه بود . « 2 » ابو الخلد مورد ستايش مردم بود ، زيرا كتابهاى آسمانى را قرائت مىكرد و دخترش ميمونه مىگويد : پدرم قرآن را در ظرف يك هفته و تورات را در مدت شش روز ختم مىكرد . او تورات را با نگاه خود مىخواند و چون روز ختم آن فرامىرسيد ، گروهى از مردم نزد وى جمع مىشدند و او مىگفت : گويى هنگام\r\n\r\n\r\n","description":"","footnote":"\r\nخويش از ابن عباس در مورد انفال ، پافشارى كرد ، ابن عباس به حاضران در مجلس گفت : آيا مىدانيد اين شخص مانند كيست ؟ او مانند صبغ است كه عمر بن خطاب دستور داد او را تازيانه زدند . زيرا او با پرسشهاى سخت دربارهء قرآن مردم را به دردسر مىانداخت .\r\n( 1 ) - جامع بيان العلم و فضله ، ج 2 ، ص 42 .\r\n( 2 ) - تفسير طبرى ، ج 1 ، ص 183 .\r\n","page_name":" 62 ","page_number":62},
  {"content":"\r\n\r\nختم تورات رحمت خداوند نازل مىشود . « 1 » اسحاق بن عبد اللّه حارث از پدرش نقل مىكند كه ابن عباس از كعب [ الاحبار 
  ] راجع به قول خداى متعال :  يُسَبِّحُونَ اللَّيْلَ وَ النَّهارَ لا يَفْتُرُونَ  « 2 » ، « شب‌وروز تسبيح مىگويند و ضعف و سستى به خود راه نمىدهند » و آيهء :  يُسَبِّحُونَ لَهُ بِاللَّيْلِ وَ النَّهارِ وَ هُمْ لا يَسْأَمُونَ  « 3 » ، « شب‌وروز براى او تسبيح مىگويند و خسته نمىشوند » پرسيد . او گفت : آيا چشمت براى ديدن أشيا و نفست تو را به رنج و زحمت مىاندازد ؟\r\nابن عباس گفت : خير .\r\nكعب گفت : تسبيح خداوند نيز به آنان الهام شده ، چنان‌كه ديدن و نفس كشيدن به تو الهام شده است . « 4 »\r\nجلساتى تشكيل مىشد كه كعب الاحبار و ابن عباس در آنها به بحث و مذاكره دربارهء تورات مىپرداختند . عكرمه گويد : ما نزد عبد اللّه بن عمر و ابن عباس نشسته بوديم كه پرنده‌اى با سروصدا از بالاى سرمان عبور كرد . مردى از ميان ما گفت : خير باشد ، خير باشد ، ابن عباس گفت : خير و شرّى در كار نيست . كعب به ابن عباس گفت : تو دربارهء طيرة ( فال بد زدن ) چه مىگويى ؟\r\nابن عباس گفت : دوست دارى در مورد آن‌چه بگويم ؟ لا طير إلّا طير اللّه و لا خير إلّا خير اللّه و لا حول و لا قوّة إلّا باللّه ، « هيچ خير و شرّى جز آنچه خدا بخواهد وجود ندارد و هيچ قدرت و حركت و نيرويى نيست جز به يارى خداوند » .\r\nكعب گفت : اين كلمات در كتاب تورات وجود دارد . « 5 »\r\nدربارهء آغاز آفرينش و داستانهاى قرآن روايات بسيارى از ابن عباس نقل شده كه ممكن نيست وى به اهل كتاب مراجعه نكرده باشد ، بخصوص آنجا كه اين داستانها را به تفصيل بيان مىكند .\r\n\r\n\r\n","description":"","footnote":"\r\n( 1 ) - طبقات ابن سعد ، ج 7 ، بخش اوّل ، ص 161 .\r\n( 2 ) - انبياء / 20 .\r\n( 3 ) - فصّلت / 38 .\r\n( 4 ) - تفسير طبرى ، ج 17 ، ص 10 .\r\n( 5 ) - عيون الاخبار ، ج 1 ، ص 146 .\r\n","page_name":" 63 ","page_number":63},
  {"content":"\r\n\r\nاكنون رجوع ابن عباس به اهل كتاب و درخواست او را از مسلمانان مبنى بر عدم مراجعه به آنها ، چگونه سازگار بدانيم ؟ حقيقت اين است كه ميان آنچه ابن عباس مىگويد و آنچه انجام داده اختلافى وجود ندارد ؛ زيرا هنگامى كه او به منظور توضيح خواستن به اهل كتاب رجوع مىكند ، مانند مراجعه دانشمندى است كه گوش خود را براى آنچه گفته مىشود عاريه مىدهد ، آن‌گاه خرد و انديشه خويش را در آنچه شنيده به كار مىگيرد و با كنار زدن مطالب ساختگى و دور از واقعيّت مطلب درس را برمىگزيند .\r\nاو با اين سخن خود : « علوم بيش از آنند كه بتوانيد بر آنها احاطه پيدا كنيد ، پس بكوشيد بهترين آنها را فراگيريد » پايه و اساس گزينش علم را گذاشته است . محمد بن مصعب براى ابن عباس چنين سروده است :\r\n ما أكثر العلم و ما أوسعه * من ذا الّذى يقدر أن يجمعه \r\n« علوم چه بسيار و گسترده‌اند ، چه كسى قادر به جمع‌آورى آنهاست . »\r\n إن كنت لابدّ له طالبا * محاولا فالتمس أنفعه « 1 » \r\n« اگر به ناچار درپى آن باشى . پس در جستجوى سودمندترين آن باش » .\r\nبلكه مىتوان گفت كه جايگاه ابن عباس در نظر اهل كتاب ، به او عزّت دينى مىدهد و وى را داراى كرامت نفس و سخاوتمند در دانش خويش ، معرفى مىكند .\r\nروايت شده ، مردى براى ابن عباس خبر آورد كه كعب الاحبار بر اين باور است كه خورشيد و ماه را در روز قيامت بسان دو گاو پىشده مىآورند و در آتش مىافكنند . ابن عباس خشمگين شد و گفت : كعب الاحبار دروغ گفته است و آن را سه بار تكرار كرد و حتى افزود : اين عقيده مربوط به دين يهود است و او مىخواهد آن را در اعتقادات اسلام وارد سازد . « 2 » پس از آن كعب از ابن عباس معذرت‌خواهى كرد و پوزش طلبيد . « 3 »\r\nنيز از همين قبيل است روايتى كه مىگويد : در محضر ابن عباس سخن از ظلم به ميان آمد ، كعب گفت : من در كتاب خداوند نيافته‌ام كه ستم ، خانه‌ها را خراب مىكند . ابن\r\n\r\n\r\n","description":"","footnote":"\r\n( 1 ) - جامع بيان العلم و فضله ، ج 1 ، ص 106 .\r\n( 2 ) - ثعلبى ، العرائس ، ص 18 .\r\n( 3 ) - همان مأخذ ، ص 24 .\r\n","page_name":" 64 ","page_number":64},
  {"content":"\r\n\r\nعباس گفت : من آن را در قرآن به تو نشان مىدهم ، آنجا كه خداى عزّ و جلّ مىفرمايد :\r\n فَتِلْكَ بُيُوتُهُمْ خاوِيَةً بِما ظَلَمُوا  ، « 1 » « اين خانه‌هاى آنهاست كه به خاطر ظلم و ستم‌شان خالى مانده » « 2 » .\r\nچنان‌كه ملاحظه مىكنيد ، اين است حقيقت موضع ابن عباس در برابر اهل كتاب و هرگاه وى مردم را به پرهيز از مراجعهء به اهل كتاب دعوت مىكرد به خاطر تباهى و فسادى بود كه از اين رهگذر بر عقل و انديشه تودهء مردم وارد مىشد ، ولى دانشمندانى چون ابن عباس انگيزه‌هايى دارند كه موجب مىشود در سخنى كه به آنان القا مىشود ، پيش از آن‌كه آن را تصديق كنند ، كاملا درنگ كنند و بينديشند .\r\nدانش ديگرى كه ابن عباس در تفسير قرآن به كار برد ، جغرافيا بود و آنچه در اين امر به او كمك كرد ارتباط وى با خلفا و شناخت او نسبت به مرزهاى كشور اسلامى بود . « 3 » چيزى كه موجب شد او از اين دانش بهرهء فراوان ببرد ، سفرش به شهرهاى ميان مكه و مدينه و نيز حكومتش بر بصره و لشكركشى او به افريقا با همراهى عبد اللّه بن سعد در سال بيست و هفت هجرى بود « 4 » . حتى در خلال سفرهايش به نواحى مختلف جزيرة العرب به منظور كسب علم ، به‌طور كامل از دانش جغرافيا برخوردار شد .\r\nابن عباس به آگاهى از سرگذشت هر نام و جايى كه در قرآن با اشاره يا با صراحت ذكرى از آن به ميان آمده بود ، بسيار اهتمام مىورزيد . او مىگويد : منظور از « احقاف » كه\r\n\r\n\r\n","description":"","footnote":"\r\n( 1 ) - عيون الأخبار ، ج 1 ، ص 76 .\r\n( 2 ) - نمل / 52 .\r\n( 3 ) - ياقوت در معجم البلدان ، ج 1 ، ص 507 ، نقل مىكند كه ابن عباس گفت : بحرين از توابع عراق و مرز آن از عمان ناحيه جرفار و يمامة رشته‌كوههاى آن جاست .\r\nابن عباس در همان مأخذ ، ج 3 ، ص 646 مىگويد : مرز عرفات از كوه مشرف بر دشت عرنه و كوههاى آن تا قصر آل مالك و وادى عرفه است . ياقوت در همان مأخذ ، ج 2 ، ص 76 مىگويد : در تعيين مرزهاى جزيرة العرب اختلاف‌نظر وجود دارد و بهترين آن ديدگاهى است كه ابو المنذر هشام بن محمد بن سايب به طريق مسند از ابن عباس نقل مىكند كه گفت : اعراب جزيرة العرب را به پنج بخش تقسيم كردند . . .\r\n( 4 ) - الاصابه ، ج 2 ، ص 803 .\r\n","page_name":" 65 ","page_number":65},
  {"content":"\r\n\r\nدر قرآن ذكر شده ، شنزارى است كه بين عمان و حضرموت قرار دارد . « 1 » و به حق تفسير ابن عباس از ديدگاه جغرافيا دربارهء آيهء :  تُولِجُ اللَّيْلَ فِي النَّهارِ وَ تُولِجُ النَّهارَ فِي اللَّيْلِ  « 2 » ، « شب را به روز و روز را به شب درمىآورى » كم‌نظير است . او در تفسير اين آيه مىگويد : يعنى آنچه از روز كم شود ، خداوند آن را در شب و آنچه از شب كاسته شود در روز قرار مىدهد . « 3 »\r\nبدين‌سان ابن عباس با معلومات گستردهء خود مىكوشيد به آنچه در قرآن هست آگاهى يابد تا آن‌جا كه مىگويد : چون به آيه‌اى از قرآن مىپرداختم ، دوست داشتم آنچه را من از آن مىدانم ، همهء مسلمانان بدانند . « 4 » ابن عباس در بيان مقدار توانمندى خود از تفسير مىگويد : « اگر افسار شترى از من مفقود شود ، آن را در قرآن مىيابم » . « 5 » بىشك ، در صورتى كه ابن عباس از علوم مختلف بهره‌مند نبود و نمىتوانست همه آنها را در تفسير قرآن به‌كار گيرد ؛ اين سخن را نمىگفت .\r\nعبيد اللّه بن عبد اللّه بن عتبه دانش و مهارت ابن عباس را كه در تفسير به او كمك مىكرد ، اين‌گونه براى ما توصيف مىكند : او از جهاتى بر مردم برترى داشت . از نظر بهره‌مندى از علوم پيشين و قدرت فهم و هوشمندى در مواردى كه مىبايد اظهار نظر كند . و نيز از نظر بردبارى ، نسب و تأويل . من نديدم كسى را كه نسبت به احاديث رسول خدا صلّى اللّه عليه و إله و داوريهاى ابو بكر و عمر و عثمان و در آرا و ديدگاههاى فقهى ، شعر ، زبان عرب ، تفسير قرآن ، رياضى و آگاهى از واجبات ، از ابن عباس داناتر باشد . در مواردى كه ديگران اظهار نظر مىكردند و لازم بود ابن عباس نيز نظر خود را ابراز دارد ، هيچ رأيى برتر و استوارتر از رأى او نبود . ابن عباس روزها به بحث مىنشست . يك روز فقط مسائل شرعيّه مردم را بيان مىكرد ؛ يك روز تفسير مىگفت ؛ روزى دربارهء جنگهاى پيامبر ؛ يك روز دربارهء شعر و روزى ديگر راجع به جنگهاى عرب صحبت مىكرد . هرگز نديدم\r\n\r\n\r\n","description":"","footnote":"\r\n( 1 ) - ياقوت ، معجم البلدان ، ج 1 ، ص 154 .\r\n( 2 ) - آل عمران / 27 .\r\n( 3 ) - تفسير طبرى ، ج 3 ، ص 149 .\r\n( 4 ) - الاصابة ، ج 2 ، ص 218 .\r\n( 5 ) - الاتقان ، ج 2 ، ص 126 ، س 31 .\r\n","page_name":" 66 ","page_number":66},
  {"content":"\r\n\r\nدانشمندى در مجلس او بنشيند و نسبت به وى فروتنى نكند ، يا سؤال‌كننده‌اى كه پاسخ خود را دريافت نكند . « 1 »\r\nابن عباس خود را وقف علم كرد و بينايى خود را در اين راه از دست داد . « 2 » ولى با اين‌حال به كسب دانش ادامه مىداد و براى به دست آوردن آن مىكوشيد . عبيد اللّه بن ابىّ از على بن ابى رافع نقل مىكند كه گفت : ابن عباس با رفيقى كه داشت ، نزد پدرم - ابو رافع - مىآمد و سؤال مىكرد ، پيامبر صلى اللّه عليه و إله در فلان روز چه كرد ؟ و آنچه او در پاسخ ابن عباس مىگفت ، رفيق وى آن را مىنوشت . « 3 »\r\nازاين‌رو ، ابن عباس همواره مورد ستايش و احترام صحابه پيامبر صلّى اللّه عليه و إله و تابعين آن حضرت بود و نام او در تفسيرهاى گوناگون كه با روشها و گرايشهاى سياسى و مذهبى متفاوت نوشته شده ، فراوان به چشم مىخورد و شايد مطالب فراوانى كه جعل و به ابن عباس نسبت داده شده ، نشان‌دهندهء اين باشد كه او از ديدگاه كسانى كه اقدام به جعل مطالب مىكردند ، عظمت داشته و آنان خواسته‌اند كالاى خود را به كسى نسبت دهند كه از آوازهء علمى برخوردار بوده است .\r\n\r\n\r\n","description":"","footnote":"\r\n( 1 ) - ابن اثير ، اسد الغابة ، ج 3 ، ص 383 .\r\n( 2 ) - موطأ مالك ، ج 1 ، ص 112 و ج 2 ، ص 238 .\r\n( 3 ) - الاصابة ، ج 2 ، ص 804 .\r\n","page_name":" 67 ","page_number":67},
  {"content":"\r\n . \r\n","description":"","footnote":"","page_name":" 68 ","page_number":68},
  {"content":"\r\n\r\n\r\nبخش سوم مكتب لغوى در شيوهء تفسيرى فرّاء ، أبو عبيده و زجاج\r\nفصل اوّل : فرّاء و كتاب او « معانى القرآن » فصل دوم : ابو عبيده و كتاب مجاز القرآن فصل سوم : ابو اسحاق زجّاج و كتابش معانى القرآن\r\n\r\n","description":"","footnote":"","page_name":" 69 ","page_number":69},
  {"content":"\r\n . \r\n","description":"","footnote":"","page_name":" 70 ","page_number":70},
  {"content":"\r\n\r\n\r\nفصل اوّل فرّاء و كتاب او « معانى القرآن »\r\nاز زمانى كه كتاب مقدّس قرآن در اختيار مسلمانان قرار گرفت ، دانشمندان علوم مختلف ، تحقيقات و پژوهشهاى فراوانى در مورد آن انجام دادند . و اهل لغت با كوششى خداپسندانه و قابل تقدير در تبيين مفاهيم قرآن و آشكار ساختن زيبايى اسلوب و نيز كشف أسرار آن ، شركت داشته‌اند . ما اكنون دربارهء دانشمندى برجسته ، يعنى « أبو زكريا فرّاء » به تحقيق مىپردازيم كه فرمانرواى كشور نحو در زبان عرب بوده است و ثعلب [ نحوى 
  ] نيز اين لقب را شايسته وى دانسته است .\r\nما از دوران كودكى و خانواده او چندان آگاهى نداريم . پدرش - زياد - در جنگ با حسين بن على عليه السّلام شركت داشت و يك دستش از تن جدا شد . زياد غلام ابو ثروان و او غلام بنى عبس بود . بنابراين فرّاء فرزند يكى از بردگان بوده است . ابن نديم مىنويسد :\r\nفرّاء غلام بنى منقر و زادگاهش كوفه بوده است . به‌هرحال نشوونما در عالم بردگى يكى از عوامل برترى علمى او بوده است ، زيرا طبيعى بود كه موالى در جامعهء آن روز عرب احساس حقارت كنند و شايد همين احساس بود كه موجب شد آنان نبوغ و استعداشان را در زمينه‌هاى مختلف آشكار سازند و بدين‌سان درمىيابيم اين عامل ، نقشى اساسى در زندگى بسيارى از مواليان داشته و آنان را به كار و دستيابى به عاليترين مناصب در حكومت عرب وادار مىكرده است .\r\nاز جملهء چيزهايى كه دربارهء وضعيت خاندان فرّاء مىدانيم اين است كه نيك و بد ، شايسته و ناشايسته در آن دودمان بوده است . او خود داراى پسرى زيرك ، امّا شرور\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nبود كه با فرومايگان رفاقت مىكرد و محمد بن حسن شيبانى فقيه ، پسرخاله فرّاء بوده است .\r\nاما دربارهء اساتيد وى كتب تراجم نوشته‌اند كه او از قيس بن ربيع و مندل بن على و علىّ بن حمزه كسائى و ابو بكر بن عيّاش و سفيان عيينة حديث نقل كرده و علوم عربى و فقه و حديث را از آنان آموخته است . در لغت و نحو بيشتر نزد يونس بن حبيب بصرى تلمّذ كرده است ، ولى بصريون اين را انكار مىكنند و آنچه در خصوص قرائت فراگرفته بود تنها از ابو بكر بن عياش و على بن حمزه كسائى و محمد بن حفص حنفى بود . فرّاء مىخواست علم كلام را به‌طور كامل بياموزد و جاحظ دراين‌باره مىگويد : من در سال 204 ه ق ، هنگامى كه مأمون به بغداد رفته بود ، وارد آن‌جا شدم . فرّاء نسبت به من ابراز علاقه كرد و مىخواست چيزى از علم كلام فراگيرد ، ليكن ذوق و استعدادى در اين علم نداشت . باوجوداين‌كه فرّاء چيزى از علم كلام دريافت نكرد ، به معتزله گرايش پيدا كرد .\r\nدر كتابهايش به داشتن مهارت در فلسفه تظاهر مىكرد و اصطلاحات فلاسفه را به كار مىبرد و شايد ملقّب شدن وى به فرّاء به خاطر موشكافى و دقت در علم كلام بوده است . اين مطلبى است كه ابو الفضل فلكى آن را در كتاب خود « الالقاب » گفته است .\r\nفرّاء به علوم مختلف دست يافته بود كه ثمامة بن أشرس ( معتزلى ) در توصيف وى مىگويد : من چون هيبت علم را در او ديدم در محضرش نشستم و او را دريايى از لغت ، منحصربه‌فرد در نحو ، فقيهى آگاه به مسائل مورد اختلاف امّت در فقه ، ماهر در نجوم ، آگاه به طب و آشنا با جنگها و اشعار عرب يافتم . فرّاء با خليفگان و حاكمان وقت رابطه داشت و همين امر موجب ترقى و ثروتمندى او شده بود و زندگانى او را تضمين مىكرد . او با هارون الرّشيد نيز رابطه داشت و شايد اين ارتباط به كمك استادش كسائى برقرار شده بود .\r\nقطرب نقل مىكند كه فرّاء بر هارون وارد شد و چون لب به سخن گشود ، مرتكب چند اشتباه گشت . جعفر بن يحيى به هارون گفت : اى فرمانرواى مؤمنان ، فرّاء به اشتباه سخن گفت . هارون به فرّاء گفت : آيا تو به اشتباه سخن گفتى ؟ فرّاء پاسخ داد : يا\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nامير المؤمنين طبع باديه‌نشينان بر فصاحت و درست گفتن و طبع مردمان شهرنشين بر نادرست گفتن است و من هرگاه مواظبت كنم ، اشتباه نمىكنم ، ولى چون به طبع خويش برگردم دچار اشتباه مىشوم . هارون سخن وى را نيكو شمرد . دراين‌باره تصور مىرود كه سبب لكنت زبان فرّاء و اشتباه وى در سخن گفتن ، حضور يافتن به محضر هارون بوده باشد ، زيرا اوّلين بار بوده كه او با خليفگان و حاكمان تماس مىگرفته و تواضع در برابر خليفه او را دچار لكنت زبان كرده است . ازاين‌رو ، وى دليل نادرست‌گويى خود را بيان كرد و دليل خوبى آورد . به‌اين‌ترتيب ، فرّاء با خليفه عباسى - هارون - دوستى برقرار كرد و از اين طريق به مقام و موقعيّت و ثروت دست يافت و به ادامهء اين رابطه نيز تمايل داشت و نيز مىبينيم كه او به دربار هارون رفت‌وآمد داشت و توسط همين خليفه با ثمامة بن أشرس - كسى كه مأمون مقام علمى او را مىشناخت و دستور مىداد او را به حضور بياورند - ديدار مىكرده است .\r\nمقام و منزلت فرّاء را نزد مأمون ، مىتوان از خبرى كه ابو بريدهء وضّاحى آن را نقل كرده است ، به دست آورد . مأمون به فرّاء سفارش كرد كتابى تأليف كند كه اصول نحو و آنچه از عرب شنيده شده در آن گرد آمده باشد . آنگاه دستور داد حجره‌اى در دربار به او اختصاص دهند و به منظور برآوردن نيازهايش كنيزان و غلامانى در اختيار وى بگذارند تا او بدون تعلّق خاطر به چيزى به كار خويش بپردازد . آنها پيوسته در خدمت وى بودند و حتى هنگام نماز را به او اطّلاع مىدادند . مأمون نويسندگان و كارگزاران و كارپردازان خود را ملزم كرده بود با فرّاء همكارى كنند . نويسندگان در نوشتن كتاب به او كمك مىكردند تا اين‌كه كتاب « الحدود » را تصنيف كرد و مأمون دستور داد نوشته‌هايش را در كتابخانه‌ها قرار دهند ؛ و پيداست كه تأليف « الحدود » پس از مراحلى از قبيل تقرير و مناظره پيرامون موضوع كتاب صورت گرفته است ، چنان‌كه ابن نديم در خبرى از أبو العابس ثعلب نقل مىكند : دليل إملاى « الحدود » اين بود كه گروهى از شاگردان كسائى نزد او رفتند و از وى تقاضا كردند كه اشعار نحوى را بر آنان املا كند ، او پذيرفت و چون جلسه بعدى تشكيل شد ، به يكديگر گفتند : اگر اين كار به همين منوال ادامه يابد ، كودكان هم علم نحو را فرا\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nمىگيرند . بهتر است او را از تدريس نحو بازداريم و چون سخن آنان به گوش فرّاء رسيد خشمگين شد و گفت : شما از من تقاضاى املاى نحو را كرده بوديد و چون به اين كار پرداختم در مجلس درس حاضر نشديد . به خدا سوگند تا زمانى كه دو نفر در مجلس درس حضور يابند نحو را به آنها املا خواهم كرد . به‌اين‌ترتيب او شانزده سال به املاى نحو پرداخت و ما مباحث اين كتاب را در فهرست ابن نديم مىيابيم .\r\nمأمون ، نسبت به فرّاء و دانش او اعتماد داشت . او را معلم فرزندان خود كرد . وى نيز در زمان مأمون با عبد اللّه بن طاهر ارتباط داشت و كتاب « البهى » را كه دربارهء تلفظ نادرست الفاظ و كلمات بين مردم بود ، براى او تأليف كرد .\r\nبدين‌سان درمىيابيم ، فرّاء روابط خود را با دولتمردان و رؤسا گسترش داد و كتابهاى علمى خويش را براى آنان تأليف كرد ، كتابهايى كه ما عناوين آنها را در مأخذى كه به شرح زندگى وى پرداخته‌اند ، خواهيم يافت ، ولى آنچه در اين پژوهش براى ما اهميت دارد ، كتابهايى است كه فرّاء در زمينه مطالعات قرآنى نوشته است . همچنان‌كه تذكره‌نويسان ، كتب زير را در رديف تأليفات وى ياد كرده‌اند :\r\n1 - المصادر فى القرآن\r\n2 - الجمع و التثنية فى القرآن\r\n3 - الوقف و الابتداء\r\n4 - اختلاف أهل الكوفة و البصرة و الشام فى المصاحف\r\n5 - معانى القرآن ( كه موضوع بحث ماست ) .\r\nابو العبّاس ثعلب دربارهء چگونگى تأليف اين كتاب مىگويد : فرّاء به اين سبب كتاب « معانى القرآن » را به شاگردانش املا كرد كه يكى از پيروان او به نام عمر بن بكير كه نديم حسن بن سهل بود ، براى فرّاء نامه‌اى نوشت به اين مضمون : امير حسن بن سهل چيزهايى از قرآن از من مىپرسد و من پاسخى براى گفتن ندارم ، اگر موافق هستى ، اصولى را براى من گردآورى كن يا در اين مورد كتابى بنويس كه بدان مراجعه كنم و آن را به كار زنم . فرّاء شاگردانش را فراخواند و گفت : گردهم آييد تا كتابى دربارهء مفاهيم قرآن\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nبر شما املا كنم و روزى را براى آغاز اين كار تعيين كرد . در مسجد مردى بود كه اذان مىگفت و با مردم نماز مىگزارد . فرّاء به او گفت : سورهء فاتحه را قرائت كن تا ما آن را تفسير كنيم و سپس به تفسير همه قرآن بپردازيم . مرد سوره فاتحه را خواند و فرّاء آن را تفسير كرد . ابو العباس مىافزايد پيش از او كسى چنين تفسيرى نكرده بود و گمان نمىكنم كسى بهتر از او تفسير كند .\r\nسلمة بن عاصم و أبا نصر بن جهم دو نفر از نويسندگان فرّاء در املا كردن كتاب معانى القرآن شركت داشتند و ياقوت [ حموى در معجم البلدان 
  ] از قول بريدهء وضاحى مىنويسد : ما قصد داشتيم كسانى را كه براى املاى كتاب معانى القرآن گرد هم آمده بودند بشماريم ، ولى به خاطر كثرتشان نتوانستيم شمار آنها را به‌طور دقيق ثبت كنيم و چون فرّاء از املا كردن اين كتاب فراغت يافت ، نويسندگان آن را براى خود ذخيره كردند تا به اين وسيله براى خود مال و ثروتى به دست آورند و گفتند : اين كتاب را به كسى نشان نمىدهيم جز آنهايى كه بخواهند آن را برايشان بنويسيم و در ازاى هر پنج ورق يك درهم بپردازند . مردم به فرّاء شكايت كردند ، او نويسندگان را فراخواند و با آنان دراين‌باره صحبت كرد و گفت : به مردم نزديك شويد تا براى آنان سودمند باشيد و خودتان نيز سود ببريد ، ولى آنان از گفتهء وى سرپيچى كردند . آنگاه فرّاء [ ناگزير 
  ] به مردم اعلان كرد كه مىخواهد كتاب معانى القرآن را با شرحى كاملتر و بيانى مبسوطتر از گذشته املا كند .\r\nاز آن پس در مسجد نشست و به املاى آن پرداخت و پيرامون سورهء حمد ، صد ورق مطلب بيان داشت . با اين عمل طولى نكشيد كه نويسندگان نزد فرّاء آمدند و گفتند : آنچه مردم ( از اين كتاب ) بخواهند در اختيار آنان قرار مىدهيم و از آن پس در برابر هر ده ورق كه مىنوشتند يك درهم مىگرفتند .\r\nاين موضع فرّاء نسبت به دوستاران دانش او ، ما را به پژوهش دربارهء خلق‌وخو و مشى ادبى او وامىدارد . همان‌طور كه وى در برابر نويسندگان موضع قاطعانه‌اى فراپيش گرفت ، مىبينيم كه نظير همين شيوه را در برابر علماى نحو كه قصد داشتند از تعليم نحو به مردم خوددارى كنند ، فراپيش مىگيرد . پيشتر از اين از خبرى كه ابو العباس ثعلب نقل\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nكرده بود ، ياد كرديم و گفتيم كه عدّه زيادى از شاگردان فرّاء از حضور در درس خوددارى مىكردند ، زيرا او نحو را به‌طور ساده و روان به افراد مبتدى آموزش مىداد و افرادى بودند كه نمىخواستند ديگران نحو را بياموزند و فرّاء چون چنين ديد ، بر املا كردن نحو پافشارى كرد و گفت : حتّى اگر دو نفر از شاگردانم در درس حضور يابند درس را املا خواهم كرد و به اين‌ترتيب شانزده سال به اين كار ادامه داد . او معتقد بود نبايد علم تنها در انحصار گروهى از مسلمانان باشد ، چرا كه زكات علم ، نشر و گسترش دادن آن است .\r\nاز سوى ديگر ، اين اخبار بيانگر اين است كه علم فرّاء به قدرى مورد استقبال مردم قرار گرفته بود كه آنان براى به دست آوردن تأليفات وى بر يكديگر سبقت مىجستند و نويسندگان از آنها بهره‌بردارى مادى مىكردند .\r\nتذكره‌نويسان دربارهء زندگى فرّاء مىنويسند : او بيشتر در بغداد اقامت داشت و از اموالى كه به دست مىآورد ، مقدارى را ذخيره مىكرد و چون پايان سال مىشد به كوفه مىرفت و به مدت چهل روز در آن‌جا با خانواده‌اش به سر مىبرد و اموالى را كه گرد آورده بود در ميان خويشاوندانش تقسيم و به آنان احسان و نيكى مىكرد . و مىتوان گفت كه او با اين كار نيكش فردى متديّن و پرهيزگار بوده است .\r\nفرّاء ، گرچه به پاره‌اى از خصايل نيك آراسته بود ، ولى از آن‌جا كه هيچ انسانى بىعيب نيست ، ناگزير نشانه‌هايى از كاستى و عيب در او به چشم مىخورد و چنان‌كه نقل شده ، او فردى متكبّر ، خودبين و مغرور بود و نسبت به سيبويه دشمنى و تعصب زيادى داشت و در عين حال كتاب او را پيوسته همراه داشت و در نحو بدان استناد مىكرد .\r\nدر شعر جز سه بيت از فرّاء نقل نشده و شايد او پس از ارتباط با خليفگان ، نتيجهء تجارب و عقايد خود را در قالب اين اشعار بيان داشته است :\r\n لن ترانى تلك العيون بباب * ليس مثلى يطيق ذلّ الحجّاب \r\n« چشمان مردم هرگز مرا بر در خانه‌اى نخواهند ديد . كسى چون من قدرت تحمل اهانت دربانان را ندارد » .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\n يا أميرا على جريب من الأر * ض له تسعة من الحجّاب \r\n« اى كسى كه بر مقدارى از زمين حكومت مىكنى و نه نفر دربان دارى . . . » .\r\n جالسا فى الخراب يحجب فيه * ما رأينا إمارة فى خراب \r\n« درحالىكه در ويرانه نشسته‌اى و در آن‌جا دربانى مىكنى ، ما فرمانروايى در ويرانه را هرگز نديده‌ايم » .\r\nسرانجام ، مرگ فرّاء فرامىرسد و او در سال 207 ه ق در سن شصت و هفت سالگى از دنيا مىرود .\r\nسلمة بن عاصم شاگرد او مىگويد : هنگامى كه فرّاء در بستر بيمارى افتاده بود ، بر او وارد شدم و او درك و هوش خود را از دست داده بود ، درآن‌حال مىگفت : اگر نصب باشد نصب است و اگر رفع باشد ، رفع است و بدين‌سان اين دانشمند در طى زندگانى خود به فراگيرى علم نحو و لغت پرداخت و دانش خود را در راه خدمت به قرآن به كار گرفت .\r\n\r\nشيوهء فرّاء در تفسير قرآن\r\nنكتهء بسيار قابل توجهى كه در شيوهء تفسيرى فرّاء وجود داشت و براى ما قابل درنگ است ، اهميّت دادن وى به قرائت است ؛ و اهتمام به قرائت از اصيل‌ترين شيوه‌هاى عملى در مطالعات قرآنى است و مقصود از بررسى اين شيوهء عملى تصحيح قرائت و ضبط درست آن است ، چرا كه تحريف لفظى و به دنبال آن تحريف معنوى قرآن از تغيير قرائت ناشى مىشود . بنابراين ، اهتمام به درستى تلفظ ، همزمان با اهتمام به سلامت معناى آيات قرآن موجب حفظ و نگهدارى متن قرآن از هرگونه شبهه و تحريف مىشود .\r\nاين شيوهء عملى در قرائت ، افزون براين‌كه در توثيق نص قرآن و نگهدارى آن از تحريف ، داراى ارزش حياتى و عملى قابل ملاحظه‌اى است ، در زمانى كه كتابت رواج نداشته و اعتماد مردم تنها به ذهن و حافظه خودشان بوده است ، نيز ارزشى و الا دارد .\r\nاهتمام به قرائت به‌طور منطقى مستلزم اهتمام ورزيدن به ساختار نحوى در متن\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nقرآن است ، زيرا اهميّت دادن به ضبط دقيق حروف آخر واژه‌ها اساس معناست ، زيرا معنا پيرامون ثبت واژه دور مىزند : هر فاعلى مرفوع و هر مفعولى منصوب و هر اسمى كه اسباب جر در آن باشد ، مجرور است و همچنين است ساير ابواب نحوى . . . بنابراين ، توجّه نحويان به اعراب قرآن پيش از هر چيزى به منظور خدمت به معناى قرآن و روشن شدن آن بوده است و من در تحليل نصوص قرآنى ، تلاشى خالصانه‌تر و صادقانه‌تر از تلاش نحويان كه در راه خدمت به متن قرآن به‌طور خاص و متون عربى به‌طور عام ، داشته‌اند ، سراغ ندارم . البته آنان گاهى دچار اشتباه جزئى نسبت به متون شده‌اند ، ولى ترديدى نيست كه تلاش خالصانه نحويان در زيبا بيان كردن متن قرآن و اهداف عاليهء آنها در روشن ساختن معانى ، چيزى است كه جا دارد بدان مباهات شود ، مباهاتى نه با سخنانى اغراق‌آميز و پرزرق‌وبرق بلكه با پژوهشى ژرف دربارهء كوششهاى نحويان كه كارهاى درست ايشان را بازگويد ، خطاهايشان را به نقد كشد و در صورت نياز ، شيوه‌هاى آنان را تصحيح كند .\r\n\r\nتاريخ نگارش كتاب معانى القرآن\r\nدر نسخهء خطّى كه نزد من است و از نسخهء موجود در كتابخانهء عثمانيه نور ، عكس‌بردارى شده ، تاريخ نگارش « معانى القرآن » قرن چهارم هجرى بيان شده است .\r\nاين نسخه از ابتداى سورهء زمر تا آخر قرآن را دربردارد و از طريق همين نسخه مىكوشيم با روش ابو زكريا فرّاء آشنا شويم . از آغاز اين تفسير اهتمام به قرائت كه قبلا بدان اشاره كرديم ، به چشم مىخورد .\r\n1 - الف : او در مورد آيهء :  يُخْرِبُونَ بُيُوتَهُمْ بِأَيْدِيهِمْ وَ أَيْدِي الْمُؤْمِنِينَ  « 1 » ، مىنويسد : قرّاء بر « يخربون » اجماع كرده‌اند ، مگر ابو عبد الرحمن سلمى كه « يخرّبون » قرائت كرده است و قرائت همهء آنان صحيح است ، گرچه جمع كردن ميان قرائت قرّاء نزد من پسنديده‌تر\r\n\r\n\r\n","description":"","footnote":"\r\n( 1 ) - حشر / 2 .\r\n","page_name":" 78 ","page_number":78},
  {"content":"\r\n\r\nاست ، و دليل اين‌كه فرّاء قرائت اجماعى را ترجيح مىداد و بهتر مىدانست اين بود كه به اعتقاد وى قاريان از محدّثينى پيروى مىكنند كه به تأويل قرآن داناترند .\r\nب : فرّاء معتقد بود ، قرائتى درست است كه موجب تغيير معنا نشود ، ولى او براى حفظ امانت علمى دوست داشت كه اعلان كند ؛ كسى تاكنون چنين قرائت نكرده است .\r\nبه عنوان مثال ، در مورد آيهء :  الَّذِينَ يَجْتَنِبُونَ كَبائِرَ الْإِثْمِ وَ الْفَواحِشَ  ، مىگويد : يحيى بن وثاب « كبير » خوانده و از ابن عباس نقل شده كه منظور از « كبير الإثم » ( گناه بزرگ ) شرك است و اين تفسير با قرائت كسى همخوانى دارد كه آن را به صورت مفرد خوانده است .\r\nولى عموم قرّاء ، كبائر الإثم و الفواحش ؛ قرائت كرده‌اند ، آنان « كبائر » را شىء كلى در نظر گرفته‌اند با اين‌كه در اصل يك چيز است . به نظر من [ - فرّاء 
  ] كسانى كه « كبائر » قرائت كرده‌اند بهتر است « الفواحش » را جرّ دهند ، يعنى آن را به كسر ( الفواحش ) بخوانند ، زيرا عموم قرّاء آن را به فتح خوانده‌اند ، تا « كبائر » به مجموع الإثم و الفواحش ، اضافه شده باشد ، سپس مىگويد : كسى را از قرّاء نديدم كه « الفواحش » را به كسر بخواند ؟\r\n2 - چنان‌كه گفتيم فرّاء به خاطر تأثير مهمّ قرائتها در معنا به آنها اهميت مىداد .\r\nالف : ازاين‌رو ، فرّاء هميشه دوست داشت قرائت را از لحاظ معنوى توجيه كند و درپى قرائت ، زيبايى معنا و حلاوت مضمون را نمايان سازد و ما اين مطلب را در ضمن مثال دنبال مىكنيم : خداوند متعال فرموده :  قُلْ أَ رَأَيْتُمْ ما تَدْعُونَ مِنْ دُونِ اللَّهِ أَرُونِي  « 1 » ، « به آنها بگو : آنچه را به جاى خدا پرستش مىكنيد ، به من نشان دهيد . . . » . سپس فرموده :\r\n ما ذا خَلَقُوا مِنَ الْأَرْضِ  ، « چه چيزى از زمين را آفريده‌اند ؟ » و نفرموده : ماذا خلقت و ماذا خلقن ، زيرا منظور خداوند بتهايند و از آن‌جا كه آنها نيز مانند سلاطين و ديگران مورد خطاب ، ستايش ، مراجعه و تعظيم قرار مىگرفتند ، آنها را به منزلهء انسان قرار داده است . فرّاء برحسب قرائت ابن مسعود بر اين معنا تأكيد دارد و مىگويد : عبد اللّه بن مسعود من تدعون من دون اللّه ، قرائت كرده و از بتها تعبير به « من » كرده است و در اين تعبير ، بتها در گفتار و كردار به‌طور آشكار به انسان تشبيه شده‌اند .\r\n\r\n\r\n","description":"","footnote":"\r\n( 1 ) - احقاف / 4 .\r\n","page_name":" 79 ","page_number":79},
  {"content":"\r\n\r\nب : فرّاء در توجيه معنوى قرائت از يكى از وسايل مهمّ تفسير يعنى از شأن نزول آيات كمك مىگرفت . به عنوان مثال ، آيهء :  أَ لَيْسَ اللَّهُ بِكافٍ عَبْدَهُ  ، را يحيى بن وثاب و ابو جعفر مدنى ، أليس اللّه بكاف عباده ، به لفظ جمع قرائت كرده‌اند ، در حالى كه ديگر مسلمانان آن را به لفظ مفرد ( عبده ) خوانده‌اند ، و فرّاء در تفسير قرائت مسلمين بيان مىكند كه قريش به پيامبر صلّى اللّه عليه و إله گفتند : آيا نمىترسى كه خدايان ما تو را به خاطر نكوهش از آنها ، بفريبند ؟ آن‌گاه خداوند متعال اين آيه را نازل كرد :  أَ لَيْسَ اللَّهُ بِكافٍ عَبْدَهُ  « 1 » ، « آيا خدا براى حفظ و نجات بنده‌اش - محمّد صلّى اللّه عليه و إله بسنده نيست ؟ » پس چگونه تو را از غير او مىترسانند ؟\r\nسپس فرّاء با نگرش كلى به داستانهاى قرآن ، قرائت ديگر را توضيح مىدهد و مىگويد : كسانى كه « عباده » خوانده ، گفته‌اند : مقصود از اين واژه پيامبرانند كه امّتهايشان آنان را تهديد مىكردند ، چنان‌كه قرآن سخن قوم هود را نقل مىكند كه به او گفتند :  إِنْ نَقُولُ إِلَّا اعْتَراكَ بَعْضُ آلِهَتِنا بِسُوءٍ  « 2 » ، « تنها چيزى كه دربارهء تو مىگوييم اين است كه بعضى از خدايان ما به تو زيان رسانده‌اند » ، پس خداوند متعال كه فرموده : أليس اللّه بكاف عباده ، منظور از « عباد » محمّد صلّى اللّه عليه و إله يا پيامبران پيش از اويند و هر دو قرائت درست است .\r\n3 - فرّاء و علم نحو الف : فرّاء گاهى براى زيبايى معناى لفظ يك نوع قرائت را نيكو مىشمرد . او در مورد آيهء :  وَ السَّماواتُ مَطْوِيَّاتٌ بِيَمِينِهِ  « 3 » ، « و آسمانها پيچيده در دست اوست » مىگويد :\r\nرفع سموات به باى بيمينه است و گويى خداوند فرموده : و السّماوات فى يمينه « 4 » و در اين صورت بهتر اين است كه مطويّات ، منصوب و حال باشد .\r\n\r\n\r\n","description":"","footnote":"\r\n( 1 ) - زمر / 36 .\r\n( 2 ) - هود / 54 .\r\n( 3 ) - زمر / 67 .\r\n( 4 ) - ظاهرا مراد اين است كه رفع « سموات » به وسيلهء متعلق جارّ و مجرور است و در اصل استقرّت السموات فى يمينه بوده است . م .\r\n","page_name":" 80 ","page_number":80},
  {"content":"\r\n\r\nب : فرّاء گاهى در تحقيق و بررسى صنعت نحو ، درپى بيان وجوهى برمىآيد كه ناخودآگاه موجب فاسد شدن معنا مىشود و در مورد آيهء :  فَاعْبُدِ اللَّهَ مُخْلِصاً لَهُ الدِّينَ  « 1 » ، « خدا را پرستش كن و دين خود را براى او خالص گردان » مىگويد : الدّين منصوب است به مخلصا ، سپس وجه ديگرى بيان مىكند كه در آن ، الدّين مرفوع به « له » است و مخلصا لازم است نه متعدّى و گويى چنين است : اعبد اللّه مطيعا فله الدّين ، ولى اين توجيه نحوى سياق معنا را بر هم مىزند ، بلكه مىتوان گفت : موجب تكرار معنا مىشود بدون اين كه چيزى بر آن بيفزايد ، زيرا آيهء بعد كه مىفرمايد :  أَلا لِلَّهِ الدِّينُ الْخالِصُ  ، معنايش كاملا همان است كه فرّاء در قرائت به رفع اراده كرده است . بنابراين ، اگر او به سياق بين دو آيه توجه مىداشت ، وجه دوم را ياد نمىكرد .\r\nج : به رغم اين‌كه ديدگاههاى نحوى فرّاء منابعى دارد كه از آن گرفته شده است ، امّا گاه نظريه‌اى را از او مىبينيم كه بسيار جالب است . به عنوان مثال در مورد آيهء :  وَ إِذا مَسَّ الْإِنْسانَ ضُرٌّ دَعا رَبَّهُ  . . .  نَسِيَ ما كانَ يَدْعُوا إِلَيْهِ  « 2 » ، « هنگامى كه انسان را زيانى رسد ، پروردگار خود را مىخواند . . . ولى هرگاه نعمتى به او عطا شود كسى را كه مىخواند به فراموشى مىسپارد » مىگويد : مقصود از « ما » خداوند متعال است . او سپس گفتگويى را دربارهء به كار رفتن « ما » به جاى « من » مطرح مىكند :\r\nاگر بگوييد چرا قرآن نسى من كان يدعوا ؛ نگفت ؟ پاسخ اين است كه لفظ « ما » گاهى به جاى « من » به كار رفته است . چنان‌كه خداوند متعال فرمايد :     قُلْ يا أَيُّهَا الْكافِرُونَ * لا أَعْبُدُ ما تَعْبُدُونَ * وَ لا أَنْتُمْ عابِدُونَ ما أَعْبُدُ     ، منظور از « ما » در ما أعبد خداوند متعال است . خداوند در جاى ديگرى مىفرمايد :  فَانْكِحُوا ما طابَ لَكُمْ مِنَ النِّساءِ  ؛ كه به جاى « من » لفظ « ما » به كار رفته است . و نظير اين است آيهء :  أَنْ تَسْجُدَ لِما خَلَقْتُ بِيَدَيَّ  ؛ يعنى لمن خلقت .\r\nممكن است منظور از « ما » در  نَسِيَ ما كانَ يَدْعُوا إِلَيْهِ  چيزى باشد كه به خاطر آن چيز قبلا خدا را مىخواندند . به‌هرحال شما مختاريد كه ضمير إليه را به « ما »\r\n\r\n\r\n","description":"","footnote":"\r\n( 1 ) - زمر / 2 .\r\n( 2 ) - زمر / 8 .\r\n","page_name":" 81 ","page_number":81},
  {"content":"\r\n\r\nبرگردانيد يا به « من » كه هر دو وجه صحيح است و چنان‌كه مشاهده مىشود بنابر هر دو وجه معنا زيباست ، هرچند به گفتهء فرّاء ، بنابر وجه دوم ، معنا شيرين‌تر است ، زيرا آيه به خواستهء مردم اشاره دارد و حالت حسرت و زارى و خوارى آنها را در روزى كه انسان فراموشكار به خاطر زيانهايش به خدا پناه مىبرد ، مجسم مىسازد .\r\n4 - حقيقت اين است كه فرّاء مرد معنا بود و در آن دقت مىكرد و دقّت و تأمّل از كسى مانند فرّاء عجيب نيست ، زيرا هنر او انديشيدن دربارهء سخن است . او به اين پرسش كه : چگونه خداوند فرموده :  وَ لا يَرْضى لِعِبادِهِ الْكُفْرَ  « 1 » ، « خداوند هرگز كفر را براى بندگانش نمىپسندد » ، در حالى كه آنها كافر شدند ؟ پاسخ مىدهد : تقدير آيه : لا يرضى أن يكفروا است ، يعنى خدا كافر شدن آنها را نمىپسندد ، نه اين‌كه اصل كفر را [ تا نگذارد كسى كافر شود 
  ] .\r\n5 - فرّاء دربارهء شيوهء قرآنى ، بررسيهاى جالب و اساسى داشت كه حاكى از هشيارى بسيار وى بود :\r\nالف - او در بيان شيوهء آوردن ضمير در سخن خداى متعال :  فَأَثَرْنَ بِهِ نَقْعاً  « 2 » :\r\nمىگويد : مقصود از « به » ، « بالوادى » ( در بيابان ) است ، هرچند قبلا ذكر نشده است و اين كاربرد جايز است ، زيرا گردوغبار تنها از مكان بلند مىشود هرچند نام آن برده نشده باشد . و هرگاه نام چيزى شناخته شود ، ضمير كنايه از آن آورده مىشود ، هرچند ذكرى از آن چيز به ميان نيامده باشد .\r\nخداوند در سوره قدر مىفرمايد :   إِنَّا أَنْزَلْناهُ فِي لَيْلَةِ الْقَدْرِ   « 3 » ، « ما قرآن را در شب قدر نازل كرديم » . اين آيهء ابتداى سوره است و در هيچ سورهء ديگرى ابتدا به ضمير نشده مگر پس از آن‌كه در آيات قبل ذكرى از مرجع آن به ميان آمده است ، مانند :     حم * وَ الْكِتابِ الْمُبِينِ * إِنَّا أَنْزَلْناهُ . . .     ؛ و در جاى ديگر خداوند مىفرمايد :  إِنِّي أَحْبَبْتُ حُبَّ الْخَيْرِ عَنْ ذِكْرِ رَبِّي حَتَّى تَوارَتْ بِالْحِجابِ  « 4 » ، « گفت من اين اسبان را به خاطر پروردگارم\r\n\r\n\r\n","description":"","footnote":"\r\n( 1 ) - زمر / 7 .\r\n( 2 ) - عاديات / 4 .\r\n( 3 ) - قدر / 1 .\r\n( 4 ) - ص / 32 .\r\n","page_name":" 82 ","page_number":82},
  {"content":"\r\n\r\nدوست دارم ( همچنان مىگفت ) تا خورشيد در حجاب ( شب ) پنهان شد » و مقصود از ضمير در « توارت » خورشيد است ، در حالى كه قبلا ذكرى از آن به ميان نيامده است .\r\nب - فرّاء از زيبايى تكرار در بيان قرآنى به‌طور خاص و در بيان عربى به‌طور عام پرده برمىدارد . او در مورد آيهء :   كَلَّا سَوْفَ تَعْلَمُونَ * ثُمَّ كَلَّا سَوْفَ تَعْلَمُونَ   ، مىگويد :\r\nعرب به منظور تأكيد و بيم دادن بيشتر ، واژه را تكرار مىكند و اين آيه از همين باب است ، و در آيهء :   لَتَرَوُنَّ الْجَحِيمَ * ثُمَّ لَتَرَوُنَّها   ، نيز تكرار فعل براى تأكيد است .\r\nج - فرّاء شيفته آهنگ بيان قرآن بود ، ازاين‌رو ، در برابر متون قرآن بسيار درنگ مىكرد و آهنگ شيوهء بيانى آن را مورد توجه قرار مىداد . او مىگويد : در آيهء :  إِنَّها تَرْمِي بِشَرَرٍ كَالْقَصْرِ  « 1 » ، « البته آن آتش شراره‌اى پرتاب مىكند مانند قصرى بزرگ » منظور از « قصر » بنايى از بناهاى بزرگ عرب است و مفرد و جمع آن هر دو ، عربى هستند . خداوند متعال مىفرمايد :  سَيُهْزَمُ الْجَمْعُ وَ يُوَلُّونَ الدُّبُرَ  « 2 » ، « به زودى همه كفار شكست مىخورند و پا به فرار مىگذارند » منظور از يولّون الدّبر ، پشت كردن كفار است . گويى قرآن بنابر آنچه عرب دوست مىداشت ، يعنى هماهنگى مقاطع آيات ، نازل شده است ، چنان‌كه مىبينيم در سورهء قمر مىفرمايد :  إِلى شَيْءٍ نُكُرٍ  ؛ كاف « نكر » را هماهنگ با ديگر آيات اين سوره مضموم و تلفظ آن را ثقيل ساخته است و در جاى ديگر مىگويد :  فَحاسَبْناها حِساباً شَدِيداً وَ عَذَّبْناها عَذاباً نُكْراً  « 3 » ، و قرّاء اتفاق‌نظر دارند كه قرائت اين آيه آسان و روان ولى قرائت آيه نخست سنگين و دشوار است ؛ و نظير اين است :  الشَّمْسُ وَ الْقَمَرُ بِحُسْبانٍ  « 4 » ، و نيز سخن خداوند :  جَزاءً مِنْ رَبِّكَ عَطاءً حِساباً  « 5 » ، به‌اين‌ترتيب مقاطع آيات هماهنگ با يكديگر آمده است و اين هماهنگى و نظم در آيات قرآن بيش از آن است كه در اين كتاب بيان شود . و ذكر همين چند مورد براى شما خوانندگان گرامى بسنده است .\r\n\r\n\r\n","description":"","footnote":"\r\n( 1 ) - مرسلات / 32 .\r\n( 2 ) - قمر / 45 .\r\n( 3 ) - طلاق / 8 .\r\n( 4 ) - رحمن / 5 .\r\n( 5 ) - نبأ / 36 .\r\n","page_name":" 83 ","page_number":83},
  {"content":"\r\n\r\n6 - فرّاء در تفسير واژه‌هاى قرآن از تفسير روايى و يا تفاسير عرب يعنى اهل لغت بهره مىگيرد .\r\nالف : به عنوان مثال ، او در مورد سخن خداى متعال :  وَ حاقَ بِهِمْ  « 1 » ، مىگويد : اين جمله در سخن عرب به معناى عاد عليهم ( به آنها برگشت ) مىباشد و در تفسير آمده است : حاق بهم ، يعنى احاط بهم و نزل بهم ، ( آنها را احاطه كرد و بر آنها نازل شد ) .\r\nو نيز مىگويد : واژهء  زُخْرُفاً  ، « 2 » به معناى طلا است و در تفسير آمده است :\r\nنجعلها لهم من فضّة و من زخرف ، « ما براى آنها خانه‌هايى از طلا و نقره قرار مىدهيم » فرّاء در اين‌گونه تفسيرها ، بازگوكنندهء نظر صحابه و تابعين يا بيان‌كنندهء تفسير اهل لغت با رعايت اختصار است .\r\nب : در عين حال او با ذكر شأن نزول يا رويدادهاى تاريخى نقل شده دربارهء آيات قرآن ، از خود علاقهء زيادى براى روشن ساختن معناى آنها نشان مىدهد . وى در توضيح آيهء :  وَ قالَ الَّذِينَ كَفَرُوا لِلَّذِينَ آمَنُوا لَوْ كانَ خَيْراً ما سَبَقُونا إِلَيْهِ  « 3 » ، « كافران دربارهء مؤمنان گفتند . اگر ( اسلام ) چيز خوبى بود هرگز آنها بر ما پيشى نمىگرفتند » ، مىگويد : چون قبايل « مزينه » ، « جهينه » و « غفار » به اسلام گرويدند ، قبيله‌هاى « بنى عامر » و « غطفان » و « اشجع » و « أسد » گفتند : اگر اسلام آوردن خوب بود ، چوپانان هرگز بر ما پيشى نمىگرفتند . اين است معناى سخن خداى متعال :  لَوْ كانَ خَيْراً ما سَبَقُونا إِلَيْهِ  .\r\nدر مورد آيه :  قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى  « 4 » ، « بگو من هيچ پاداشى از شما براى رسالتم درخواست نمىكنم ، جز دوست داشتن نزديكانم » . گفته است : انصار هزينه‌اى براى پيامبر جمع‌آورى كردند تا در ازاى رنج و زحمتى كه از طرف اصحاب بر آن حضرت وارد مىشد از آن بهره‌مند شود . آنان ، آن را نزد پيامبر صلّى اللّه عليه و إله آوردند و گفتند : خداوند متعال ما را به وسيله تو هدايت كرد و تو فرزند برادر ( مهاجر ) ما هستى .\r\nاين مال را بگير و از آن ، براى نيازمنديهاى خود استفاده كن . حضرت از قبول آن\r\n\r\n\r\n","description":"","footnote":"\r\n( 1 ) - نحل / 34 .\r\n( 2 ) - زخرف / 35 .\r\n( 3 ) - احقاف / 11 .\r\n( 4 ) - شورى / 23 .\r\n","page_name":" 84 ","page_number":84},
  {"content":"\r\n\r\nخوددارى كرد و خدا آيهء مورد بحث را نازل فرمود : اى پيامبر به آنان بگو من در برابر رسالتم مزدى از شما مطالبه نمىكنم ، جز اين‌كه شما خويشان و نزديكان مرا دوست بداريد . ابن عباس گفته است : منظور از « قربى » خويشاوندان رسول خدا صلّى اللّه عليه و إله از قريش هستند . « 1 »\r\nفرّاء در اين بعد از شيوهء تفسيرى خويش ، خود را در چهارچوب نوشته‌هاى\r\n\r\n\r\n","description":"","footnote":"\r\n( 1 ) - روايات فراوانى در منابع اهل سنت و شيعه از شخص پيامبر صلّى اللّه عليه و إله نقل شده كه نشان مىدهد منظور از « قربى » اهل بيت و نزديكان و خاصان پيامبرند ، نه عموم خويشاوندان آن حضرت از قريش ، به عنوان نمونه :\r\n1 - احمد در فضائل الصحابه با سند خود از سعيد بن جبير از عامر چنين نقل مىكند : « هنگامى كه آيهء :\r\n قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى  ، نازل شد ، اصحاب عرض كردند اى رسول خدا ! خويشاوندان تو كه مودّت آنها بر ما واجب است كيانند ؟ فرمود ، على و فاطمه و دو فرزندشان ( حسن و حسين عليهما السّلام ) ، و اين سخن را سه بار تكرار فرمود . احقاق الحق ، ج 3 ، ص 2 و تفسير قرطبى ، ج 8 ، ص 5843 .\r\n2 - از امام على بن حسين عليهما السّلام نقل شده كه وقتى أمير مؤمنان عليه السّلام به شهادت رسيد ، حسن بن على عليهما السّلام در ميان مردم خطبه خواند كه بخشى از آن اين بود : انا من اهل البيت الذى افترض اللّه مودتهم على كل مسلم فقال تبارك و تعالى لنبيّه صلّى اللّه عليه و إله قل لا اسئلكم عليه أجرا إلا المودة فى القربى و من يقترف حسنة نزد له فيها حسنا فاقتراف الحسنة مودتنا أهل البيت ؛ من از خاندانى هستم كه خداوند مودت آنها را بر هر مسلمانى واجب كرده است ، و به پيامبرش فرمود : قل لا اسئلكم . . . منظور خداوند از « اكتساب حسنه » مودّت ما اهل بيت است . مستدرك الصحيحين ، ج 3 ، ص 172 .\r\n3 - سيوطى در الدر المنثور ، ج 6 ، ص 7 ، در ذيل آيهء مورد بحث از مجاهد ، از ابن عباس نقل كرده كه در تفسير آيهء :  قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى  ؛ گفت : أن تحفظونى فى أهل بيتى و تودّوهم بى ؛ منظور اين است كه حق مرا در اهل بيتم حفظ كنيد ، و آنها را به سبب من دوست بداريد .\r\nفخر رازى از كشاف زمخشرى چنين نقل مىكند : « وقتى اين آيه نازل شد ، عرض كردند : اى رسول خدا ! خويشاوندان تو كيانند كه مودّتشان بر ما واجب است ؟ فرمود : « على و فاطمه و دو فرزندشان » . تفسير فخر رازى ، ج 27 ، ص 166 .\r\nبنابراين ، آنچه از ابن عباس نقل شده خلاف روايات معتبرى است كه از طريق شيعه و سنى در تفسير « قربى » در دسترس ما هست ، علاوه بر اين ، مؤلف مأخذى براى آن بيان نكرده است . م .\r\n","page_name":" 85 ","page_number":85},
  {"content":"\r\n\r\nمفسران روايى محدود ساخته است ، زيرا او مطالب و شأن نزولهايى را كه در تفاسير آنها ، نقل شده ، بيان مىكند .\r\n7 - فرّاء با معتزله دمساز بود ، و شما - به سبب جانبدارى او از مكتب اعتزال - مىبينيد كه وى به آزادى ارادهء انسان در تفسيرش گرايش دارد . ليكن تفسير او نه لجاجت كلامى را در خود دارد و نه بىپايگى تأويل را بلكه تفسير او ، تفسيرى ساده و بىآلايش است . و در تفسير آيهء :  فَأَلْهَمَها فُجُورَها وَ تَقْواها  ، « 1 » مىگويد : يعنى خداوند راه خير و شر را به نفس آدمى معرّفى كرد ، و اين آيه نظير آيهء :  وَ هَدَيْناهُ النَّجْدَيْنِ  « 2 » ، « و او را به خيروشر هدايت نموديم » ، است .\r\nفرّاء در تفسيرش آيات مربوط به صفات پروردگار را به گونه‌اى شرح مىدهد كه هيچ عقيده‌اى را مخدوش نمىسازد . او در تفسير آيهء :  يَدُ اللَّهِ فَوْقَ أَيْدِيهِمْ  « 3 » ، مىگويد :\r\nيعنى در وفاى به عهد دست خدا بالاى دست آنهاست .\r\nبنابراين ، شيوهء فرّاء در تفسير ، پيش از هر چيز بر فرهنگ اصيل عرب استوار است ، فرهنگى كه مؤلفه‌هاى آن از اولين كتاب عربى يعنى قرآن و پس از آن ، حديث الهام مىگيرد و در مرحله بعد بر تفاسير منقوله از رسول خدا صلّى اللّه عليه و إله و صحابه و تابعين متكى است .\r\nسپس زبان ادبيات و تاريخ عرب را مىتوان نام برد كه فرّاء با تكيه بر همهء اينها و اهتمام و توجه او در قدم اوّل به تصحيص قرائت و ضبط صحيح آن ، به تفسير آيات قرآن مىپرداخت . او در درك اسرار زيبايى سخن در بيان قرآنى از ذوق سليم عرب برخوردار بود .\r\n\r\n\r\n","description":"","footnote":"\r\n( 1 ) - شمس / 8 .\r\n( 2 ) - بلد / 10 .\r\n( 3 ) - فتح / 10 .\r\n","page_name":" 86 ","page_number":86},
  {"content":"\r\n\r\n\r\nفصل دوم ابو عبيده و كتاب مجاز القرآن\r\nما همواره علاقه‌منديم ، سعى و كوشش مسلمانى را كه در راه خدمت به اوّلين كتاب مسلمانان يعنى قرآن انجام مىدهد و نيز همهء جوانب زندگى او را تا آن‌جا كه منابع و مصادر از وى سخنى به ميان آورده‌اند ؛ آشكار ساخته و مورد بررسى قرار دهيم . در غير اين صورت ، تصورى درست و همه‌جانبه از آنها به دست نخواهيم آورد و جز اندكى از زندگى آنان براى ما روشن و قطعى نخواهد بود ؛ زيرا مهارتها و گرايشهاى فكرى يك فرد بدون ترديد در تأليفات علمى او منعكس مىشود . ازاين‌رو ، تفاسير قرآن ، در ترسيم انديشهء مفسّر از ارزش والايى برخوردار است و مفسّر نيز به نوبهء خود اگر از آگاهيها و انديشه و شخصيت علمى بهره‌مند باشد ، تفسيرش منبع باارزش ديگرى در تاريخ انديشهء دورانى خواهد بود كه وى در آن دوران نگاشته است . بنابراين ، اهميّت دادن به دانش و مهارت مفسّر و بررسى آثار و فعاليتهاى گوناگون زندگانى وى ما را به شناختى آگاهانه از شيوه او در تفسير قرآن و راه و روش او در تفهيم و تفهّم آن مىرساند .\r\nبه اعتقاد من ، هيچ مفسّرى به اندازهء ابو عبيده معمّر بن مثنّى - كه محور بحث ماست - نيازمند اين نيست كه همهء دقايق زندگىاش مورد جستجو و بررسى قرار گيرد ، زيرا او از جهاتى مهم بود :\r\nنخست اين‌كه ؛ فارسى زبانى بود متعصّب و ضدّ عرب ، دوم ؛ يهودىزاده بود ، و سوم اين‌كه مسلمانى بود كه علوم و معارف را به طرز گسترده ، به خوبى مىدانست .\r\nاهميّت اين مرد ، آن بود كه به عنوان يك مفسّر ، وقتى به تفسير كتاب خدا مىپردازد ، از\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nهمه اين جهات به دست مىآيد ؛ و لذا ما تلاش خود را در اخبارى كه در منابع عربى دربارهء ابو عبيده است متمركز مىكنيم .\r\nابو عبيده در سال 110 هجرى متولد شد . قفطى دراين‌باره حكايتى را نقل كرده كه خلاصه‌اش چنين است : امير جعفر بن سليمان از ابو عبيده راجع به زمان ولادتش سؤال كرد . او گفت : پاسخ اين سؤال را عمر بن أبى ربيعه مخزومى پيش از من داده است .\r\nهنگامى كه از وى سؤال شد ، چه وقت تولّد يافتى ؟ پاسخ داد : « در شبى كه عمر بن خطاب از دنيا رفت » و من نيز در شبى كه حسن بن أبى الحسن بصرى مرد تولد يافتم و آن شبى از سال 110 هجرى بود . بنابراين ، پاسخ من و پاسخ عمر بن أبى ربيعه يكى است .\r\nولى علان شعوبى مىنويسد : ابو عبيده در سال 114 هجرى متولّد شده است .\r\nنظير اين اختلاف‌نظر را در تاريخ فوت او نيز مىبينيم . به‌هرحال ، اين اختلاف تأثيرى بر آنچه ما در صدد بيان آن هستيم ، ندارد .\r\nعلان شعوبى شخصا ادعا كرده كه ابو عبيده ملقب به سبخت ، از مردم ايران و ايرانى الاصل بوده است .\r\nسيرافى نقل مىكند كه چون از اصالت ابو عبيده سؤال شد ، گفت : پدرم به من خبر داد كه پدرش در « باجروان » يهودى بود . ابن خلكان معتقد است : « باجروان » نام قريه‌اى از توابع بلخ است ، چنان‌كه نام شهرى در ارمنستان ، از توابع سروان نيز مىباشد . او اين قول را كه ابو عبيده از اهالى اين شهر باشد ، ترجيح مىدهد .\r\nدر هر صورت زادگاه او خواه شهر بوده يا روستا ، هر دو از توابع ايران است و در صورتى كه ابو عبيده يهودىزاده و ايرانى الاصل بوده باشد ، غلام بنى عبيد اللّه بن معمر تيمى از عشيرهء مرة بن كعب بن لؤى بوده ، يعنى تربيت شده عرب است .\r\nاين قبيل اخبار پراكنده ، هرچند اطّلاعات اندكى از تولد ابو عبيده ، به دست مىدهد امّا اخبارى كه وضعيّت خانوادگى و يا چگونگى دوران كودكى او را در ايران براى ما بيان و مشخّص كند كه زندگى علمى او در عراق چگونه سپرى شده است ؛ وجود ندارد ، جز يك خبر ضعيفى كه ياقوت حموى آورده و مضمونش چنين است : ابان بن\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nعثمان بن يحيى بن زكرياى لؤلؤى ، استاد ابو عبيده و ابن سلام جمعى بوده است و اين دو شاگرد ، اشعارى را از استادشان ( ابان ) نقل كرده‌اند و نيز مفاد خبر ديگرى كه ياقوت نقل مىكند چنين است : ابو عبيده لغت را از يونس بن حبيب و أبو عمرو بن علاء فراگرفت و او اين خبر را به هشام بن عروة اسناد داده است .\r\nليك ، اين گفتارها ، وسعت دانش و اطّلاعات ابو عبيده را تاييد مىكند و براى ما همين بس است كه جاحظ دربارهء او مىگويد : « در ميان أصحاب اجماع و ديگران ، فردى داناتر از او در همه علوم نبود » سخن يزيد بن مرة ديدگاه جاحظ را بيشتر تأييد مىكند آن‌جا كه مىگويد : « از ابو عبيده دربارهء هيچ دانشى سؤال نمىشد ، مگر اين‌كه سؤال‌كننده گمان مىكرد وى به علوم ديگر آشنا نيست و به هيچ علمى بيشتر از اين علم نپرداخته است . »\r\nاگر به نخستين منابع دانشها و مهارتهاى ابو عبيده مراجعه كنيم ، او را به سه منبع وابسته خواهيم يافت :\r\n1 - فرهنگ يهود كه آن را از نياكانش به ارث برده بود .\r\n2 - فرهنگ ايرانى كه آن را در وطنش آموخته بود .\r\n3 - سرانجام ، دانش عربى كه براى تحصيل آن تلاش كرد تا اين‌كه به آن شهرت يافت . اگر تمام كتابهاى ابو عبيده سالم و دست‌نخورده مانده بود ، قادر بوديم ، ابعاد شخصيت علمى او را به روشنى به تصوير كشيم . بنابراين ، براى ما به آسانى مقدور نيست از ميزان دانشى كه وى از ناحيهء يهود به دست آورده است ، آگاه شويم و به عنوان مثال همين دانش را در كتاب مجاز القرآن وى كه كاملا خالى از اسرائيليات است ، توضيح دهيم و ياقوت حموى نيز تمام تأليفات ابو عبيده را بيان نكرده است و درميان كتابهايى هم كه از او به ثبت رسانيده ، كتابى كه در زمينهء اسرائيليات تأليف كرده باشد ، وجود ندارد .\r\nليك در مورد دانش ايرانى ابو عبيده ، آثار و شواهدى در دست است كه نشان‌دهندهء دانش اوست . البته ، بسيار در آن غلو شده است . چه ، مىگويند : او اين دانش را در\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nبدگويى از عرب و طرفدارى از ايرانيان به كار گرفت و به همين جهت وى يكى از رؤساى شعوبيه به شمار مىآمد . ابن نديم در الفهرست ، نام برخى از كتابهايى را كه وى در آنها به بدگويى از عرب پرداخته ، ذكر كرده و نوشته است : ابو عبيده معايب عرب را منتشر و از زشتيهاى آنان سخن مىگفت . او كتابهاى لصوص العرب و ادعياء العرب را بر ضد عرب نوشت و از سوى ديگر كتابى در فضيلت ايرانيان تأليف كرد و به وسيله آن به عرب فخر مىفروخت . او تأليف ديگرى در أخبار مربوط به ايرانيان دارد و مسعودى در مروج الذهب از آن نام مىبرد . در اين كتاب ابو عبيده سلسلهء سلاطين ايران و جانشينانشان و نيز اخبار و سخنان و تيره‌هاى مختلف آنان و همچنين شهرها و دهستانهايى كه آنان بنا كردند و نهرهايى كه كندند و خانواده‌هايشان و نام و نشان هر گروه از آنان ، از قبيل شهارجه و ديگران را توصيف مىكند و هدف ابو عبيده از نوشتن اين‌گونه كتابها آن بود كه برترى خود را بر عرب - كه كشورش را فتح كرده و آن را به نور اسلام روشن ساخته بود - به اثبات برساند .\r\nابن قتيبه يكى از روشهايى را كه ابو عبيده در بد نام كردن عرب دنبال مىكرد ، براى ما ترسيم كرده است . او آنچه عرب بدان افتخار مىكرد ، به ريشخند مىگرفت .\r\nعرب به قوس حاجب [ نام شخصى است 
  ] فخر مىورزيد و به وفادارى او عزّت مىجست ، در حالى كه ابو عبيده كار حاجب را كوچك و كم‌ارزش شمرده است . او سخن شاعر عرب :\r\n ايا ابنة عبد اللّه و ابنة مالك * و يا ابنة ذى البردين و الفرس و الورد \r\n« اى دختر عبد اللّه و دختر مالك و اى دختر صاحب دو عباى پشمين و اسب و گله شتر » را با تمسخر نقل مىكرد و از اين‌كه آنها خود را مىستايند كه پدرانشان داراى لباس پشمى و اسب و گله شتر هستند ، اظهار شگفتى مىكرد .\r\nابو عبيده در آن كتاب به مقايسهء عرب با شاهان ايران و تاج‌وتخت آنان مىپردازد و نقل مىكند كه خسرو پرويز نهصد و پنجاه پيل در اصطبلهايش داشت و هزار كنيز در خدمت او بودند و در اتاق مخصوص وى كه مشرف بر واردشوندگان بود ، هزار ظرف\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nطلا وجود داشت .\r\nشيوهء ديگرى كه ابو عبيده - و ديگر شعوبيان ( ملّىگرايان ) - در بدگويى از عرب بدان روى آورده بودند ، جعل داستانهاى زشت در شرح اشعار يا ضرب المثلهاى عرب بود .\r\nروش سومى كه در كار ابو عبيده مشاهده مىكنيم اين است كه او مطلبى را به غير گوينده آن نسبت مىداد ، و هدف او و هم‌مسلكانش به تباهى كشاندن فرهنگ و ادب عرب و محو نشانه‌هاى آن بود تا فرهنگ قابل اعتمادى براى عرب باقى نماند و عزّتى را كه عرب به خاطر ميراث شعرى خود اندوخته بود ، از ميان ببرد ، اشعارى كه دربردارندهء مفاخر عرب و حافظ انساب و جنگهايشان و بازگوكنندهء برداشتها و افكارشان و نشان دهندهء وضعيّت محيط اجتماعى آنها بود . ابو عبيده دربارهء اين دو بيت شعر :\r\n هيّنون ليّنون أيسار ذوو كرم * سوّاس مكرمة ابناء ايسار \r\n« فرزندان عمرو غنوى ، نرمخو ، ثروتمند صاحب كرم ، بزرگ پرورده و غنى زاده‌اند »\r\n ان يسالوا الخير يعطوه و ان خبّروا * فى الجهد ادرك منهم طيب اخبار \r\n« اگر از آنان طلب خير شود ، آن را عطا كنند و چنانچه از تلاش و كوشش آنان خبر دهند ، خبرهاى خوبى از آنان دريافت شود » .\r\nمىگويد : اين شعر از عرندس كلابى است كه در آن بنى عمرو غنوى را مىستايد ، ولى اصمعى منكر اين نسبت است و مىگويد : محال است كه كلابى ، غنوى را ستايش كند ، زيرا آنها با يكديگر دشمن بودند .\r\nبا توجه به ناپديد شدن كتابهايى كه شعوبيه براى بد نام كردن عرب نوشته بودند - از جمله تأليفات ابو عبيده - معلوم مىشود مهمترين سبب نابودى آنها اين بوده است كه مسلمانان ، گرايش شعوبيه را گرايشى ضد اسلامى به شمار مىآوردند ؛ ازاين‌رو از بازگو كردن آن اجتناب مىورزيدند و افرادى مانند جار اللّه زمخشرى كه اسلامشان درست است از اين گرايش بيزارى جسته‌اند . او در مقدّمه كتاب خود ، المفصل ، خداوند را به\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nخاطر اين‌كه او را بر فطرت طرفدارى از عرب و تعصّب داشتن نسبت به آنان آفريده ، و او را از پيوستن به گروه شعوبيه مبرّا ساخته ، سپاس مىگويد .\r\nآنچه گفته آمد آثار دانش فارسى ابو عبيده بود و چيزى كه باقى مىماند اين است كه با دانش عربى او آشنا شويم . ابن قتيبه در كتاب خود ، « المعارف » ، درباره او مىنويسد :\r\nبيگانگى ابو عبيده با عرب و اخبار وقايع آن محسوس‌تر بود . سيرافى مىگويد : ابو عبيده داناترين مردم به انساب عرب و جنگهاى آنان بود . او كتابهاى بسيارى دربارهء تاريخ و جنگهاى عرب دارد ، مانند كتاب مقاتل الفرسان ، و نيز كتابهايى دربارهء جنگهاى معروف عرب نوشته است .\r\nمبرّد ، اصمعى و ابو عبيده را با يكديگر مقايسه مىكند و مىگويد : ابو عبيده و اصمعى قهرمانان شعر و غرائب معانى بودند ، ولى ابو عبيده در علم انساب بر اصمعى برترى داشت و اصمعى در علم نحو از ابو عبيده داناتر بود .\r\nابن مناذر ، دانش لغويون بزرگ قرن سوم هجرى را مقايسه مىكند و عقيده دارد كه اصمعى به يك سوم لغات و ابو عبيده يك دوم لغت و ابو زيد دو سوم آنها را پاسخ مىدادند . اين سخن ابن مناذر بر خلاف ظاهرش تفسير شده است و گفته‌اند : منشأ اين تفاوت ، كمى و زيادى دانش آنان نبوده ، بلكه منشأ آن وسعت فراگيرى و حفظ و اظهار نظر در لغت و محدوديت در اين مورد بوده است ، برخى از آنان مانند اصمعى در امر فراگيرى لغت دچار زحمت و فشار بودند . ابو عبيده - چنان‌كه ابو الطيب گويد - از ميان اين سه نفر داناترين آنها نسبت به جنگها و اخبار عرب ، و جامعترين فرد در علوم عربى بود ، فرّاء دربارهء ابو عبيده مىگويد : او كاملترين مردم و داناترين آنان به جنگهاى عرب و مذاهب آنهاست .\r\nاز ابو عبيده نقل شده است كه مىگفت : در جاهليت و اسلام هيچ‌گاه دو اسب سوار ، باهم روبه‌رو نشده‌اند ، جز اين‌كه من نوع اسب آنها و سواركاران آن دو را مىشناسم و اين سخن باوجود اغراق‌آميز بودنش بدون ترديد ، نشان‌دهنده دانش وسيع او نسبت به اخبار عرب است .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nقفطى نقل مىكند كه ابو عبيده گفت : مثالهايى را كه برروى برگه‌هاى كاغذ نوشته شده بود به جعفر بن سليمان دادم ، از من سؤال شد چه تعداد است ، گفتم : چهارده هزار مثال . قفطى با اظهار تعجّب از اين احاطه علمى و مهم دانستن آن چنين مىگويد : بنگر به اين گستردگى دانش در نقل مثالها و آنچه را كه ابو عبيد قاسم بن سلام نقل كرده است با آن مقايسه كن ، زيرا او پس از كوشش زياد توانست هزار مثال بياورد .\r\nشايد بهترين دليل بر وسعت دانش عربى ابو عبيده كتاب او « النقائض بين جرير و الفرزدق » باشد . او اشعارى را كه ميان جرير و فرزدق ردّوبدل شده و در پاسخ يكديگر گفته‌اند ، در اين كتاب آورده و برخى از اشعار مشكل و كلمات نامأنوس را تفسير كرده و شرح كاملى بر جنگهاى عرب و وقايع مهمّ آن نوشته كه پايهء مطالبى به شمار مىرود كه بعدها در منابع عربى آمده است . اين كتاب نشانهء وسعت دانش و اطّلاع ابو عبيده از ادب و شعر و تاريخ عرب و قبايل و انساب آنهاست . بدون ترديد به خاطر همين شهرت علمى ابو عبيده در دانش عربى بود كه هارون الرشيد او را در سال 188 ه ق از بصره به بغداد آورد و در آن‌جا برخى از كتابهاى ابو عبيده را آموخت .\r\nابو عبيده را به‌ويژه در فرهنگ اسلامى - چنان‌كه ياقوت حموى گويد - اوّلين كسى مىيابيم كه دربارهء غرائب و الفاظ مشكل حديث ، كتاب نوشته است . دار قطنى دربارهء وى گفته است : ابو عبيده شخص بدى نيست هرچند به داشتن برخى از عقايد خوارج و بدعتگذارى متهم است . او با اين‌كه به دانش عربى كاملا مسلّط بود ، پاره‌اى نقاط ضعف نيز داشت . به عنوان مثال خوش‌بيان نبود ، به‌طورى كه باهلى صاحب كتاب « المعانى » مىگويد : هرگاه دانشجويان در مجلس درس اصمعى حضور مىيافتند ، دانشى كه از او كسب مىكردند مانند سرگينى بود كه از بازار در به دست مىآوردند ؛ ولى هرگاه براى كسب علم نزد ابو عبيده مىرفتند ، مثل اين بود كه درى را از ميان سرگين برمىگرفتند و سببش اين بود كه اصمعى از بيان خوبى برخوردار بود و اشعار و مطالب كم‌ارزش را به گونه‌اى توصيف مىكرد كه زشت را در نظر مخاطب زيبا جلوه مىداد ، هرچند با اين وصف بهرهء علمى چندانى عايد [ مخاطب 
  ] نمىشد ، ولى ابو عبيده باوجود آن‌كه از\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nدانش زيادى برخوردار بود و مىتوانست بهرهء زيادى از آن به ديگران برساند ، بيان خوبى نداشت و اشعار عربى را شكسته و نادرست مىخواند ، و آنها را با ذوق شعرى و برداشت خود تفسير نمىكرد ، و در تفسير شعر دچار خطاهايى مىشد . قفطى نقل مىكند . اين شعر جرير كه آغازش چنين است :\r\n طرب الحمام بذى الاراك فهاجنى * لا زلت فى فنن و ايك ناضر \r\n« آواز كبوتر در ذى الأراك مرا آن‌چنان به هيجان آورد كه هنوز در ميان باغستانها و درختان انبوه شاد و باطراوتم » .\r\nبر عمارة بن عقيل بن بلال بن جرير خوانده شد ، تا به اين شعر او رسيدند :\r\n امّا الفؤاد فلا يزال موكّلا * بهوى حمامة أو بريّا العاقر \r\n« اما دلم همواره در هواى « حمامة » و يا بيابان « عاقر » است »\r\nتوزى از عماره پرسيد ؛ منظور از « حمامه » و « عاقر » چيست ؟ عماره گفت : رفيق شما ابو عبيده چه مىگويد ؟ پاسخ داد : او مىگويد : منظور ، دو زن هستند ، عماره خنديد و گفت : آنها دو تودهء شن در جانب راست‌وچپ خانه من است . علاوه بر اين ، ابو عبيده خود اشعار ركيكى مىسرود . از چيزهايى كه بر او عيب گرفته مىشد اين بود كه هرگاه سخن مىگفت يا قرآن مىخواند ، به اشتباه خود اطمينان داشت و مىگفت : علم نحو غير قابل اطمينان است . ازاين‌رو - چنان‌كه ابن نديم نقل مىكند - قرآن را با نگاه خود مىخواند ، زيرا دريافته بود كه اگر قرآن را با صداى بلند بخواند ، در قرائت آن اشتباه مىكند .\r\nبدون ترديد ، همين علومى را كه ابو عبيده آموخته بود ، به او شايستگى اين را داد كه همراه اصمعى به دربار هارون الرشيد راه يابد ، ولى هارون ، اصمعى را براى همنشينى با خود انتخاب كرد ، زيرا او خوش‌بيان‌تر و براى مجالست با سلاطين شايسته‌تر بود و بر اثر همين انتخاب است كه مىبينيم ابو عبيده و اصمعى بر ضدّ يكديگر زياد شعر گفته‌اند و هريك به مخالفت با ديگرى پرداخته است و حق اين است كه در وراى اين اختلاف يك حقيقت بزرگ نهفته و آن اين است كه هريك از آنها ( ابو عبيده و اصمعى ) در عصر\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nخود نمايندهء دو طرز تفكر متفاوت بودند .\r\nاصمعى به دليل عرب‌بودنش مروّج انديشهء عربيّت بود و در راه نشر آن تلاش مىكرد و در صحّت آنچه نقل مىكرد ، دقّت داشت و صحيح‌ترين واژه‌ها را تجويز مىكرد . اصمعى از بيم اين‌كه مبادا اشتباه كند ، از پاسخ گفتن به مسائل قرآن و حديث اجتناب مىورزيد و اشعارى را كه هجو و دشنام در آنها بود ، اظهار نمىكرد و گويى معتقد بود ، اين كارها دين او را فاسد مىكند ، يا به نظر وى هجو كردن افراد موجب پايين آمدن ارزش و احترام هجوشدگان يا قبيلهء آنها مىشود و اين امر به عربيّت كه مايهء عزّت او بود ، لطمه مىزند .\r\nليك ابو عبيده نماينده طرز تفكر شعوبيه و ايرانى بود و عرب نزد او حرمتى نداشت ، به‌طورى كه زبان به دشنام آنان و گفتن معايبشان مىگشود . وانگهى با آزاد انديشى قرآن را تفسير به رأى مىكرد و لذا اصمعى او را مورد انتقاد قرار مىداد ، چنان‌كه به زودى در پايان همين بحث ، تفصيل گفتار وى خواهد آمد .\r\nازاين‌رو ، عرب گرد اصمعى مىچرخيدند و به حمايت از او و انديشه‌اش مىپرداختند . شعوبيها پيرامون ابو عبيده گرد مىآمدند و به دفاع و پشتيبانى از وى برخاستند و با مكروحيله مىخواستند او را به دربار سلطان برسانند و مىبينيم اسحاق بن ابراهيم موصلى - كه ايرانى است - به فضل بن ربيع چنين مىگويد :\r\n عليك ابا عبيدة فاصطنعه * فإنّ العلم عند أبى عبيدة \r\n« بر تو باد به ملازمت با ابو عبيده ، پس او را برگزين كه علم در نزد ابو عبيده است » .\r\n و قدّمه و آثره عليه * و دع عنك القريد بن القريدة \r\n« ابو عبيده را مقدم بدار و او را بر بوزينگك ترجيح بده و بوزينگك پسر بوزينگك را از خود طرد كن » .\r\nمقصود وى از كسى كه در بيت دوم هجو كرده ، اصمعى است .\r\nابو نواس ، شاعر شعوبى ، ابو عبيده را بر اصمعى مقدّم مىدارد و دليلش اين است\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nكه ابو عبيده كسى بود كه اگر به او امكان مىدادند ، اخبار اوّلين و آخرين را براى آنان بيان مىكرد ، ولى اصمعى بلبلى بود كه با آواز خود آنان را به وجد مىآورد . ابو الفرج اصفهانى نقل مىكند ، اسحاق موصلى از معايب اصمعى نزد هارون الرشيد پرده برداشت و او را از كم‌سپاسى و بخل و فرومايگى اصمعى و اين‌كه نيكى در نزد او فزونى نمىيابد ، باخبر ساخت ، ولى ابو عبيده را نزد هارون به وثاقت و راستگويى و گذشت و نظربلندى و دانايى توصيف كرد و اين معايب را نزد فضل بن ربيع ( والى بصره ) نيز بيان كرد . او پيوسته از اصمعى بدگويى مىكرد تا اين‌كه منزلت وى را پايين آورد و او را از چشم خلفا انداخت و آنان كسى را نزد ابو عبيده فرستادند و او را به دربارشان آوردند .\r\nاصمعى احساس مىكرد كه شعوبيه و برامكه پشت سر ابو عبيده قرار دارند و آنان از طريق شخص او با عربيت مبارزه مىكنند ؛ ازاين‌رو در نكوهش برامكه مىگويد :\r\n اذا ذكر الشّرك فى مجلس * اضاءت وجوه بنى برمك \r\n« وقتى كه در مجلسى از شرك سخنى به ميان آيد ، چهره‌هاى برامكه ، باز و روشن مىشود » .\r\n و ان تليت عندهم آية * اتوا بأحاديث عن مزدك \r\n« و اگر آيه‌اى از قرآن نزد آنان تلاوت شود ، سخنان مزدك را به ميان مىآورند » .\r\nابو عبيده علاوه بر شعوبى بودن ، اوصاف ديگرى را نيز داشت كه موجب كينه و نفرت مردم قرار گرفته بود . او مردى ژوليده بود ، زبانش لكنت داشت ؛ نسبش مشكوك و دين و اعتقادش نادرست بود و به مذهب اباضيه كه از خوارج هستند ، گرايش داشت .\r\nابو حاتم سجستانى مىگويد : چون من از خوارج سجستان بودم ، ابو عبيده مرا مورد لطف و احترام قرار مىداد . او مردى بددهان بود و همه مردم بصره براى حفظ آبرويشان خود را از او پنهان مىكردند . اصمعى هرگاه مىخواست وارد مسجد شود مىگفت : ببينيد او - ابو عبيده - در مسجد نيست ! زيرا از بدزبانى او مىترسيد . چون ابو عبيده از دنيا رفت هيچ كس بر جنازه او حاضر نشد ، زيرا كسى از شرّ زبانش در امان نمانده بود . ابو عبيده در سن پيرى و در حال تصنيف و تأليف مرد و گفته شده تأليفات وى نزديك به دويست كتاب\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nبوده است .\r\nدر تاريخ درگذشت او اختلاف‌نظر بسيار است : صولى گويد : ابو عبيده در سال 209 ه ق از دنيا رفت ؛ ديگرى گويد : او 93 سال عمر كرد . در كتاب ابن عفير از قول پدرش آمده است : ابو عبيده معمر بن مثنى تيمى در سال 211 ه ق وفات يافت . قول ديگر اين است كه در سال 210 ه ق مرده است . اقوال ديگرى نيز وجود دارد . برخى گفته‌اند : فوت او در سال 208 ه . ق بوده است و نيز گفته شده ابو عبيده در سال 213 ه ق از دنيا رفته و 98 سال سن داشته است . بنابراين تاريخ فوت او منحصرا بين سالهاى 208 ه ق تا 213 ه ق بوده است .\r\nاز ميان كتابهايى كه ابو عبيده در زمينه مطالعات اسلامى تأليف كرده ، مىتوانيم سه مجلد را جداگانه نام ببريم ، آنها عبارتند از : غريب القرآن ، مجاز القرآن و غريب الحديث ، جز كتاب مجاز القرآن ، كتب ديگر وى به دست ما نرسيده است . بخشى از اين كتاب پس از انجام تحقيق برروى آن ، منتشر شده است و بقيّه آن همچنان به صورت نسخهء خطى است .\r\nاين بود آنچه به نفع و يا بر ضد ابو عبيده گفته شده است ، مردى كه علوم بسيارى را فراگرفت و به خاطر اين‌كه يهودىزاده و ايرانى الاصل و داراى مسلك شعوبى بود و با توجه به شرح حال او كه پيشتر بيان شد ، وى ناگزير بود هنگامى كه به تفسير اوّلين كتاب مسلمانان ( قرآن ) مىپرداخت ، عكس‌العمل شديدى از خود نشان دهد .\r\nسؤال ما اين است كه هدف اين مرد از تفسير قرآن كريم چه بوده ؟ و آيا كتاب مجاز القرآن را با نبوغ فطرى خود تأليف كرده و اصالت دارد ؟ اگر چنين است نشانه‌هاى آن چيست ؟ و بالاخره بازتاب علمى تأليفش چه بوده ؟ و چرا دربارهء آن اختلاف‌نظر وجود دارد تا آن‌جا كه برخى از علما كتاب او را از اوّلين كتبى برشمرده‌اند كه در علم بلاغت نوشته شده است ؟\r\n\r\n","description":"","footnote":"","page_name":" 97 ","page_number":97},
  {"content":"\r\n\r\n\r\nشيوهء ابو عبيده در مجاز القرآن\r\nهمان بازتاب و جنجالى كه آثار ابو عبيده در زمان ما به راه انداخته ، در گذشته نيز به دنبال داشته است و شايد اين بازتاب حاكى از اصالت كارى باشد كه او در زمينه مطالعه و بررسى قرآن انجام داده است . به راستى جا داشت پيرامون شخصيت وى گفتگو شود . او كه در اصل فارسى زبان و يهودىزاده و شعوبى و مخالف عرب بود ، پيروانى داشت كه نزد سلاطين عرب نيز از او حمايت مىكردند . ابو عبيده بسيار ناسزاگو و بدزبان بود . اطّلاع وى از اخبار و انساب عرب در اين امر به او كمك مىكرد ، به علاوه ، چنان‌كه نقل شده ، او از خوارج انقلابى بود ، ولى باوجود همه اينها بسيار زيرك بود و زبان و علوم عربى را به خوبى مىدانست و دوست و دشمن بر اين اتّفاق داشتند . بدون ترديد همين خصوصيت ، اين شايستگى را به ابو عبيده داده بود كه با روحيه‌اى علمى ، واقع‌گرايانه ، و جسورانه ، به پژوهش در مطالعات قرآنى بپردازد و در عين حال روحيهء امانتدارى را كه لازمهء يك پژوهش علمى محض است ، دارا باشد و به صداقت و نوآورى شناخته شود . همين نگاه گذرا براى ما بسنده است كه به بررسى كتاب مجاز القرآن ابو عبيده بپردازيم . در آغاز با توجه به عنوان كتاب ، اين پرسش مطرح مىشود كه آيا اين كتاب پژوهشى در بلاغت قرآن است يا چيزى ديگر ؟ ما بيطرفانه خواهيم كوشيد نظر قطعى را در اين مورد بيان كنيم .\r\nدر روايت تاريخى كه شرايط تأليف كتاب مجاز القرآن و هدف از تأليف آن را شرح مىكند چنين آمده است :\r\n« ابو عبيده گويد : در سال 188 ه ق فضل بن ربيع حاكم ( سابق ) بصره برايم پيغام فرستاد كه نزد او بروم . من به بغداد رفتم پس از كسب اجازه بر او وارد شدم . او جاى فراخى داشت كه با قالى يكپارچه‌اى فرش شده بود و در جايگاه مخصوص خود كه سطح آن بلندتر بود نشسته بود . من به عنوان وزير بر او سلام كردم . او پاسخ سلام مرا داد و به من لبخند زد و از من خواست نزديكش بنشينم . در كنار او نشستم و او مرا مورد لطف قرار داد و با گشاده‌رويى حال مرا پرسيد و گفت : شعرى برايم بخوان . خواندم و او\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nبه وجد آمد و خنديد و بسيار خوشحال شد . سپس مردى كه به نظر مىرسيد جزو نويسندگان است ، وارد شد . او را در كنار من نشانده ، به او گفت : آيا اين شخص را مىشناسى ؟ جواب داد : اين ابو عبيده علّامهء مردم بصره است . فضل بن ربيع افزود : ما او را به اين‌جا آورده‌ايم تا از دانش وى استفاده كنيم . آن مرد برايش دعا كرد و از او به خاطر اين كارش تقدير كرد .\r\nآن‌گاه مرد رو به من كرد و گفت : من مشتاق ديدن تو بودم و سؤالى داشتم ، آيا اجازه مىدهى آن را مطرح كنم ؟\r\nگفتم : بفرماييد .\r\nگفت : خداوند عزّ و جلّ فرموده :  طَلْعُها كَأَنَّهُ رُؤُسُ الشَّياطِينِ  « 1 » ، « شكوفهء آن درخت مانند سرهاى شياطين است » . ( و شكوفه‌هاى درخت « زقوم » را به كله‌هاى شياطين تشبيه كرده است ) وعدووعيد بايد با چيزى باشد كه مردم نظير آن را بشناسند و حال آن‌كه كله‌هاى شياطين را مردم نديده‌اند .\r\nگفتم : خداوند با عرب برطبق زبان و تعبيرات خودشان سخن گفته است . آيا نشنيده‌اى سخن امرء القيس را كه مىگويد :\r\n ايقتلنى و المشرفىّ مضاجعى * و مسنونة زرق كأنياب اغوال \r\n« آيا او مىخواهد مرا بكشد و حال آن‌كه شمشير بران و نيزه‌اى كه مانند نيش غول تيز شده ، در بستر همراه من است » .\r\nامرء القيس در اين شعر نيزه را به نيش غول كه عرب هرگز آن را نديده تشبيه كرده است ، ولى چون از غول هراس داشتند ، يكديگر را به آن تهديد مىكردند .\r\nفضل و نيز آن مرد سؤال‌كننده گفتار مرا نيكو شمردند و از همان روز تصميم گرفتم دربارهء قرآن كتابى در همين موضوع و موضوعات نظير آن‌كه هركس قرآن را آموخته احتياج بدان دارد ، تأليف كنم و چون به بصره بازگشتم ، كتاب مجاز القرآن را به رشتهء تحرير درآوردم . وقتى از نام‌ونشان آن مرد سؤال‌كننده پرسيدم ، به من گفتند : او\r\n\r\n\r\n","description":"","footnote":"\r\n( 1 ) - صافات / 65 .\r\n","page_name":" 99 ","page_number":99},
  {"content":"\r\n\r\nابراهيم بن اسماعيل كاتب از نويسندگان و همنشينان وزير است . « 1 »\r\nاين روايت نشان مىدهد سؤال‌كننده كه يكى از نويسندگان و علماى علم بيان به شمار مىرفت ، در برابر اين تشبيه قرآنى كه مشبّه به در آن نامحسوس است ، به تأمّل و درنگ وادار شود و از اين‌جا ابو عبيده دريافت كه بىاطلاعى از روشهاى بيانى عرب فتنه‌اى است كه راه را براى تحريف معنوى بازمىكند . ازاين‌رو ، او شخص سائل را به شعر عرب كه از قبيل تشبيه موجود در قرآن بود ، ارجاع مىدهد و حتى مىبينيم در زمان ابو عبيده ، خود اين آيه دستاويزى براى بدگويى ملحدان از قرآن بوده است و جاحظ كه از أدبا و متكلّمان بصره بود ، به ستيز با آنان برخاست و به دفاع از لفظ و معناى اين آيه پرداخت .\r\nبنابراين ، هدفى كه ابو عبيده را به تأليف كتاب مجاز القرآن واداشت اين بود كه او مىخواست با آگاه ساختن مسلمانان از شيوه‌هاى قرآن ، در درك مفاهيم قرآن كريم به آنان كمك كند ، زيرا به عقيدهء وى جهل و بىخبرى از اين شيوه‌ها ، فهم معانى قرآن را به خطر مىاندازد و تلاش توأم با نوآورى او در بررسى و مطالعهء اين موضوع در راستاى هدف ياد شده بود . اكنون بشنويم آنچه خود وى در مقدّمهء مجاز القرآن مىگويد :\r\n« مضمون يكى از آيات قرآن اين است : قرآن به زبان عربى آشكار نازل شده است و در آيهء ديگرى مىفرمايد :  وَ ما أَرْسَلْنا مِنْ رَسُولٍ إِلَّا بِلِسانِ قَوْمِهِ  « 2 » ، « ما هيچ پيامبرى را نفرستاديم مگر به زبان قومش » . پس عرب پيش از اسلام و كسانى كه زمان وحى و نزول قرآن بر پيامبر صلّى اللّه عليه و إله را درك كرده بودند ، نيازى نداشتند از معانى قرآن سؤال كنند ، چرا كه آنان عرب‌زبان بودند و قرآن را مىفهميدند و از اين‌كه از معانى قرآن و انواع اعراب و كلمات نامأنوس و معانى آن بپرسند ، بىنياز بودند » . « 3 »\r\nما گرچه با ابو عبيده در اين‌كه عربهاى نخستين ، از معانى قرآن سؤال نمىكردند ،\r\n\r\n\r\n","description":"","footnote":"\r\n( 1 ) - ياقوت حموى ، معجم الادباء ، ج 19 ، ص 158 - 159 .\r\n( 2 ) - ابراهيم / 4 .\r\n( 3 ) - ابو عبيده ، مجاز القرآن ، برگ 3 ، عكس‌بردارىشده توسّط دانشگاه عربى .\r\n","page_name":" 100 ","page_number":100},
  {"content":"\r\n\r\nاعمّ از مطلق معانى يا خصوص معانى نحوى « 1 » يعنى ترتيب كلمات همداستان نيستيم ، ولى اصل اين مطلب درست است كه قرآن شيوه‌اى از بيان در زبان عربى است ؛ لذا مىبينيم بعدا ابو عبيده از عقيدهء خود برمىگردد و در زمينهء شيوه‌هاى بيانى عرب و چگونگى همخوانى بيان قرآن با آنها به تفصيل سخن مىگويد ، [ و مواردى از مجازهاى قرآن در تعابيرش را بيان مىكند : 
  ]\r\n1 - از جمله موارد مجازى كه امكان تأويل آن وجود دارد ، اين آيهء شريفه است :\r\n وَ انْطَلَقَ الْمَلَأُ مِنْهُمْ أَنِ امْشُوا وَ اصْبِرُوا  « 2 » ، « سركردگان آنان بيرون آمدند و گفتند : برويد و مقاومت كنيد » كه در آن به نقل عملى كه سران شرك يكديگر را بدان سفارش كردند ، بسنده‌شده و تقديرش : و تواصوا أن امشوا يا تنادوا أن امشوا يا نظير اينهاست . در آيهء ديگرى از قول كفّار آمده است :  ما ذا أَرادَ اللَّهُ بِهذا مَثَلًا  « 3 » ، « منظور خداوند از اين مثل چه بوده است ؟ » و در پاسخ آنان به اين سخن خداوند كه  يُضِلُّ بِهِ كَثِيراً  ، « خدا جمع زيادى را با آن گمراه مىكند » اكتفا شده و تقدير آيه : قل يا محمد يضل به كثيرا است .\r\n2 - موردى كه چيزى از آيه حذف و در تقدير گرفته‌شده ، مانند اين آيه :  وَ سْئَلِ الْقَرْيَةَ الَّتِي كُنَّا فِيها وَ الْعِيرَ الَّتِي أَقْبَلْنا فِيها  « 4 » ، كه تقديرش : و اسئل أهل القرية التى . . . و من فى العير مىباشد « از اهل آبادى و كسانى از قافله‌اى كه ما در آن بوديم جويا شو » .\r\n3 - موردى كه از آوردن خبر به دليل بىنياز بودن از آن ، خوددارىشده و خبر در تقدير است ، مانند آيهء شريفه :  حَتَّى إِذا جاؤُها وَ فُتِحَتْ أَبْوابُها وَ قالَ لَهُمْ خَزَنَتُها سَلامٌ عَلَيْكُمْ طِبْتُمْ فَادْخُلُوها خالِدِينَ  « 5 » ، « و كسانى كه تقواى الهى پيشه كردند گروه‌گروه به سوى\r\n\r\n\r\n","description":"","footnote":"\r\n( 1 ) - حسن بن عبد اللّه مرزبانى سيرافى متوفاى 368 هجرى قمرى در مناظره‌اى كه در معجم الادباء ، ج 8 ، ص 214 - 215 با متى بن يونس دارد مىگويد : معانى نحو به سه قسم تقسيم مىشود : 1 - حركات و سكنات لفظ . 2 - قرار دادن حروف در محل مقتضى خود . 3 - تأليف كلام به وسيلهء تقديم و تأخير و گزينش راه درست و اجتناب از خطا در اين امور . م .\r\n( 2 ) - ص / 6 .\r\n( 3 ) - بقره / 26 .\r\n( 4 ) - يوسف / 82 .\r\n( 5 ) - زمر / 73 .\r\n","page_name":" 101 ","page_number":101},
  {"content":"\r\n\r\nبهشت برده مىشوند ، هنگامى كه به آن مىرسند درهاى بهشت گشوده مىشود و نگهبانان به آنان مىگويند . سلام بر شما ! گوارا باد اين نعمتها برايتان ! داخل بهشت شويد و جاودانه بمانيد » خبر يا جزاى محذوف اين است : « جاؤها و فتحت ابوابها » « 1 » .\r\n4 - مواردى كه در لفظ به صورت مفرد و در معنا جمع مىباشند ، مانند :  ثُمَّ يُخْرِجُكُمْ طِفْلًا  « 2 » ، « سپس شما را به صورت طفلى بيرون مىفرستد » ، كه خداوند به جاى « اطفالا » « طفلا » فرموده است ، و نيز فرمود :  إِنَّمَا الْمُؤْمِنُونَ إِخْوَةٌ فَأَصْلِحُوا بَيْنَ أَخَوَيْكُمْ  « 3 » و مقصود از مؤمنان در اين آيه ، همان دو گروه از مؤمنان در آيهء قبل هستند كه مىفرمايد :\r\n وَ إِنْ طائِفَتانِ مِنَ الْمُؤْمِنِينَ اقْتَتَلُوا  ، « هرگاه دو گروه از مؤمنان باهم به نزاع بپردازند » . و در آيه ديگرى به جاى و الملائكة على ارجائها فرموده است :  وَ الْمَلَكُ عَلى أَرْجائِها  « 4 » ، « فرشتگان در جوانب و كناره‌هاى آسمان قرار مىگيرند » .\r\n5 - موردى كه خبر جمع به لفظ مفرد آمده است مانند :  وَ الْمَلائِكَةُ بَعْدَ ذلِكَ ظَهِيرٌ  ، به جاى ظهراء . « 5 »\r\n6 - موردى كه لفظى جمع‌آمده ، ولى مقصود از آن يك فرد است مانند :  الَّذِينَ قالَ لَهُمُ النَّاسُ إِنَّ النَّاسَ قَدْ جَمَعُوا لَكُمْ  « 6 » ، « اينها كسانى بودند كه ( بعضى از ) مردم به آنان گفتند : مردم ( لشكر دشمن ) براى ( حمله به ) شما اجتماع كرده‌اند » ، « ناس » به معناى همهء مردم است ، ولى كسى كه با آنها چنين گفت ، يك مرد [ نعيم بن مسعود 
  ] بود . و نيز مانند آيهء :  فَقُولا إِنَّا رَسُولُ رَبِّ الْعالَمِينَ  « 7 » و آيهء :  إِنَّا كُلَّ شَيْءٍ خَلَقْناهُ بِقَدَرٍ  « 8 » ، و حال آن‌كه تنها خدا آفريننده است و شريكى براى او نيست .\r\n7 - موردى كه به جاى تثنيه لفظ جمع آمده است مانند :  فَإِنْ كانَ لَهُ إِخْوَةٌ  « 9 » ، « اگر\r\n\r\n\r\n","description":"","footnote":"\r\n( 1 ) - تفسير كشّاف ، يعنى حتّى اذا جاءها ، جاءوها و . . .\r\n( 2 ) - مؤمن / 67 .\r\n( 3 ) - حجرات / 10 .\r\n( 4 ) - حاقه / 17 .\r\n( 5 ) - تحريم / 4 .\r\n( 6 ) - آل عمران / 173 .\r\n( 7 ) - شعراء / 16 .\r\n( 8 ) - قمر / 49 .\r\n( 9 ) - نساء / 11 .\r\n","page_name":" 102 ","page_number":102},
  {"content":"\r\n\r\nدو برادر يا بيشتر داشت » . و « إخوة » كه جمع مىباشد ، بر دو نفر اطلاق شده است . و نيز مانند آيهء :  إِنَّمَا الْمُؤْمِنُونَ إِخْوَةٌ فَأَصْلِحُوا بَيْنَ أَخَوَيْكُمْ  « 1 » ، و آيهء :  وَ السَّارِقُ وَ السَّارِقَةُ فَاقْطَعُوا أَيْدِيَهُما  ، كه به جاى يديهما ، أيديهما آمده است .\r\n8 - موردى كه لفظ از خود ، جمع ندارد و مفرد و جمعش يكسان است مانند :\r\n حَتَّى إِذا كُنْتُمْ فِي الْفُلْكِ  « 2 » ، لفظ « فلك » در معناى مفرد و جمع هر دو استعمال مىشود . و نيز مانند آيهء :  وَ مِنَ الشَّياطِينِ مَنْ يَغُوصُونَ لَهُ  « 3 » ، « و گروهى از شياطين را ( نيز ) مسخّر او قرار داديم » و آيهء :  فَما مِنْكُمْ مِنْ أَحَدٍ عَنْهُ حاجِزِينَ  « 4 » ، « و احدى از شما نمىتوانست مانع شود » ، كه به ترتيب لفظ « من » و « كم » در معناى مفرد و جمع هر دو به كار رفته است . « 5 »\r\n9 - موردى كه لفظ جمع در خبر با لفظ مفرد مشترك است مانند آيهء :  أَ وَ لَمْ يَرَ الَّذِينَ كَفَرُوا أَنَّ السَّماواتِ وَ الْأَرْضَ كانَتا رَتْقاً فَفَتَقْناهُما  « 6 » ، « آيا نمىبينى كه آسمانها و زمين به هم پيوسته بودند و ما آنها را از يكديگر بازكرديم ؟ » كه سموات به خاطر شريك بودن آن با « أرض » به يك اعتبار مفرد آمده است .\r\n10 - موردى كه دو لفظ آمده ، ولى خبر آن دو به صورت جمع ذكر شده است ، مانند :  ائْتِيا طَوْعاً أَوْ كَرْهاً قالَتا أَتَيْنا طائِعِينَ  « 7 » ، « به آسمان و زمين دستور داد به وجود آييد و شكل گيريد ، خواه از روى طاعت و خواه اكراه ! آن دو گفتند : ما از روى طاعت مىآييم ! » .\r\n11 - موردى كه از دو چيز مشترك يا چند چيز خبر داده مىشود ، ولى لفظى كه به عنوان خبر آمده تنها از يك چيز خبر مىدهد و از خبر ديگرى خوددارى شده مانند :\r\n الَّذِينَ يَكْنِزُونَ الذَّهَبَ وَ الْفِضَّةَ وَ لا يُنْفِقُونَها فِي سَبِيلِ اللَّهِ  « 8 » ، « و آنان كه طلا و نقره را ذخيره كرده و آن را در راه خدا انفاق نمىكنند » .\r\n\r\n\r\n","description":"","footnote":"\r\n( 1 ) - مجاز القرآن ، برگ 4 .\r\n( 2 ) - يونس / 22 .\r\n( 3 ) - انبياء / 82 .\r\n( 4 ) - حاقه / 47 .\r\n( 5 ) - همان مأخذ ، برگ 4 - 5 .\r\n( 6 ) - انبياء / 30 .\r\n( 7 ) - فصّلت / 11 .\r\n( 8 ) - توبه / 34 .\r\n","page_name":" 103 ","page_number":103},
  {"content":"\r\n\r\n12 - موردى كه مبتدا مركّب از دو چيز بوده و جملهء بعدى ، خبر براى جزء اوّل واقع شده باشد مانند :  وَ إِذا رَأَوْا تِجارَةً أَوْ لَهْواً انْفَضُّوا إِلَيْها  « 1 » ، « هنگامى كه تجارت يا سرگرمى و لهوى را ببينند پراكنده مىشوند و به سوى آن مىروند » .\r\n13 - موردى كه مبتدا مركب از دو جزء بوده و جملهء بعدى ، خبر براى جزء آخر باشد مانند :  وَ مَنْ يَكْسِبْ خَطِيئَةً أَوْ إِثْماً ثُمَّ يَرْمِ بِهِ بَرِيئاً  « 2 » ، « و كسى كه خطا يا گناهى مرتكب شود ، سپس بيگناهى را بدان متّهم سازد » .\r\n14 - موردى كه خبر مربوط به حيوانات و جمادات با لفظى كه دربارهء انسانها و مردم به كار مىرود ، آمده باشد ، مانند آيات :  رَأَيْتُ أَحَدَ عَشَرَ كَوْكَباً وَ الشَّمْسَ وَ الْقَمَرَ رَأَيْتُهُمْ لِي ساجِدِينَ  « 3 » ، « من در خواب ديدم ، يازده ستاره و خورشيد و ماه در برابرم سجده مىكنند » و مانند :  قالَتا أَتَيْنا طائِعِينَ  « 4 » ، « آسمان و زمين گفتند : ما از روى اطاعات مىآييم » و ،  لَقَدْ عَلِمْتَ ما هؤُلاءِ يَنْطِقُونَ  « 5 » ، « تو مىدانى كه اين بتها سخن نمىگويند » و ،  قالَتْ نَمْلَةٌ يا أَيُّهَا النَّمْلُ ادْخُلُوا مَساكِنَكُمْ لا يَحْطِمَنَّكُمْ سُلَيْمانُ وَ جُنُودُهُ  « 6 » ، « مورچه‌اى گفت : اى مورچگان ! به لانه‌هاى خود برويد تا سليمان و لشكرش شما را پايمال نكنند . »\r\nو ،  إِنَّ السَّمْعَ وَ الْبَصَرَ وَ الْفُؤادَ كُلُّ أُولئِكَ كانَ عَنْهُ مَسْؤُلًا  « 7 » ، « گوش و چشم و دلها همه مسؤولند » .\r\n15 - موردى كه شىء حاضر با لفظ مربوط به غايب مورد خطاب قرار گرفته است ، مانند :    الم * ذلِكَ الْكِتابُ    « 8 » كه معناى آن آلم هذا القرآن است .\r\n16 - موردى كه از خطاب به غيبت التفات شده است ، مانند آيهء :  حَتَّى إِذا كُنْتُمْ فِي الْفُلْكِ وَ جَرَيْنَ بِهِمْ  « 9 » ، يعنى جرين بكم .\r\n\r\n\r\n","description":"","footnote":"\r\n( 1 ) - جمعه / 11 .\r\n( 2 ) - نساء / 112 .\r\n( 3 ) - يوسف / 4 .\r\n( 4 ) - فصلت / 11 .\r\n( 5 ) - انبياء / 65 .\r\n( 6 ) - نمل / 18 .\r\n( 7 ) - اسراء / 36 .\r\n( 8 ) - بقره / 1 - 2 .\r\n( 9 ) - يونس / 22 .\r\n","page_name":" 104 ","page_number":104},
  {"content":"\r\n\r\n17 - موردى كه در خبر از غيبت به خطاب التفات شده است مانند :   ثُمَّ ذَهَبَ إِلى أَهْلِهِ يَتَمَطَّى * أَوْلى لَكَ فَأَوْلى   « 1 » ، « سپس به سوى خداوند خود بازگشت در حالى كه متكبرانه قدم برمىداشت ، عذاب الهى براى تو شايسته است ، شايسته‌تر ! » .\r\n18 - مواردى كه در جمله حروف زايد وجود دارد ، مانند آيات :  إِنَّ اللَّهَ لا يَسْتَحْيِي أَنْ يَضْرِبَ مَثَلًا ما بَعُوضَةً فَما فَوْقَها  « 2 » ، [ ما زايد و براى تأكيد است 
  ] و ،  فَما مِنْكُمْ مِنْ أَحَدٍ عَنْهُ حاجِزِينَ  « 3 » ، [ من زايد است 
  ] ،  وَ شَجَرَةً تَخْرُجُ مِنْ طُورِ سَيْناءَ تَنْبُتُ بِالدُّهْنِ وَ صِبْغٍ لِلْآكِلِينَ  « 4 » ، [ باء زايد است 
  ] ،  وَ إِذْ قالَ رَبُّكَ لِلْمَلائِكَةِ . . .  « 5 » ، [ گفته شده « إذ » زايد است 
  ] و ،  ما مَنَعَكَ أَلَّا تَسْجُدَ  ، « 6 » [ كه « لا » زايد است 
  ] و در همهء اين آيات جايز است كه حروف زايد حذف شود .\r\n19 - موردى كه نيازى به ظاهر كردن مقدّر نيست ، مانند : بسم اللّه كه در اصل هذا بسم اللّه يا بسم اللّه أول كل شىء يا نظير اينها بوده است .\r\n20 - موردى كه براى تأكيد تكرار شده است ، مانند آيات :  قالَ  . . .  رَأَيْتُ أَحَدَ عَشَرَ كَوْكَباً وَ الشَّمْسَ وَ الْقَمَرَ رَأَيْتُهُمْ لِي ساجِدِينَ  « 7 » ، كه در اين آيه فعل « رأى » ( ديدن ) و در آيهء :\r\n أَوْلى لَكَ فَأَوْلى  « 8 » ، لفظ اولى و در آيهء :  فَصِيامُ ثَلاثَةِ أَيَّامٍ فِي الْحَجِّ وَ سَبْعَةٍ إِذا رَجَعْتُمْ تِلْكَ عَشَرَةٌ كامِلَةٌ  « 9 » ، [ معناى ده تا 
  ] و در آيهء :   تَبَّتْ يَدا أَبِي لَهَبٍ وَ تَبَّ   « 10 » ، لفظ « تبّ » تكرار شده است .\r\n21 - موردى كه كلمه مجمل است و نيازى به تكرار كردن ندارد ، مانند : ( . . . ) ، در نسخهء خطّى كتاب مجاز القرآن براى اين مورد مثال بيان نشده است و شايد مثالهايى كه ابو عبيده آورده بوده ، با گذشت زمان پاك شده است .\r\n\r\n\r\n","description":"","footnote":"\r\n( 1 ) - قيامت / 33 - 34 .\r\n( 2 ) - بقره / 26 .\r\n( 3 ) - حاقّه / 47 .\r\n( 4 ) - مؤمنون / 20 .\r\n( 5 ) - بقره / 30 .\r\n( 6 ) - اعراف / 12 .\r\n( 7 ) - يوسف / 4 .\r\n( 8 ) - قيامت / 34 .\r\n( 9 ) - بقره / 196 .\r\n( 10 ) - مسد / 1 .\r\n","page_name":" 105 ","page_number":105},
  {"content":"\r\n\r\n22 - مواردى كه لفظ مقدّم و مؤخّر شده است ، مانند آيهء :  فَإِذا أَنْزَلْنا عَلَيْهَا الْماءَ اهْتَزَّتْ وَ رَبَتْ  « 1 » ، كه منظور ربت و إهتزت است و آيهء :  لَمْ يَكَدْ يَراها  « 2 » ، يعنى لم يرها و لم يكد .\r\n23 - موردى كه خبر مبتدا به آنچه سبب براى آن است برگردانده شده ، مانند آيهء :\r\n فَظَلَّتْ أَعْناقُهُمْ لَها خاضِعِينَ  « 3 » ، [ كه در اصل فظلت اعناقهم لها خاضعة بوده 
  ] و خبر به ضميرى برگردانيده شده كه در آخر اعناق آمده است .\r\n24 - موردى كه فعل فاعل به مفعول يا غير آن نسبت داده شده است ، مانند آيهء :\r\n ما إِنَّ مَفاتِحَهُ لَتَنُوأُ بِالْعُصْبَةِ  « 4 » ، كه فعل « تنوء » [ از ماده « نوء » به معناى قيام كردن با زحمت و سنگينى است 
  ] به غير فاعل نسبت داده شده است [ و در اصل ، إن العصبة لتنوء به مفاتح نعمه است 
  ] يعنى جماعت زورمندى كه دست به دست هم مىدهند از حمل كليد خزائن [ اموال قارون 
  ] به زحمت مىافتادند .\r\n25 - موردى كه در لفظ ، فاعل ؛ ولى در معنا مفعول است مانند آيهء :  مَثَلُ الَّذِينَ كَفَرُوا كَمَثَلِ الَّذِي يَنْعِقُ بِما لا يَسْمَعُ  ، [ كه درواقع كافران به چهارپايان و در ظاهر به چوپان تشبيه شده‌اند 
  ] .\r\n26 - موردى كه به جاى اسم و صفت مصدر آمده است ، مانند آيات :  وَ لكِنَّ الْبِرَّ مَنْ آمَنَ بِاللَّهِ  « 5 » ، كه به معناى لكنّ البارّ است ،  أَنَّ السَّماواتِ وَ الْأَرْضَ كانَتا رَتْقاً  « 6 » ، « رتق » مصدر و در موضع « مرتوقتين » است ،  أَنَا رَسُولُ رَبِّكِ  « 7 » ، يعنى رسالة ربّك .\r\n27 - موردى كه هريك از قرّاء آيه‌اى را به گويش خودش قرائت كرده و آن آيه به دو وجه يا بيشتر خوانده شده است . به عنوان مثال : اهل مدينه  فَبِمَ تُبَشِّرُونَ  « 8 » را تبشروننى قرائت كرده و نون زايد را به لغتشان افزوده‌اند . ابو عمرو گفته است : به تبشرون\r\n\r\n\r\n","description":"","footnote":"\r\n( 1 ) - حج / 5 .\r\n( 2 ) - نور / 40 .\r\n( 3 ) - شعراء / 4 .\r\n( 4 ) - قصص / 76 .\r\n( 5 ) - بقره / 177 .\r\n( 6 ) - انبياء / 30 .\r\n( 7 ) - مريم / 19 .\r\n( 8 ) - حجر / 54 .\r\n","page_name":" 106 ","page_number":106},
  {"content":"\r\n\r\nجز نون كنايه ( وقايه ) افزوده نمىشود .\r\n28 - موردى كه لفظى به معانى مختلف آمده و هريك از قرّاء سبعه آن را با گويش خودش تفسير و تأويل كرده است و در معناى آن دو وجه يا بيشتر گفته شده ، مانند آيهء :\r\n وَ غَدَوْا عَلى حَرْدٍ قادِرِينَ  « 1 » ، كه « على حرد » را سه‌گونه تفسير كرده‌اند :\r\nالف - برخى از مفسّران گفته‌اند : به معناى « على قصد » است .\r\nب - برخى ديگر گفته‌اند : به معناى « على منع » است .\r\nج - برخى هم گفته‌اند : به معناى « على غضب و حقد » است .\r\n29 - موردى كه به خاطر اختلاف قرائت قرّاء ، با دو لفظ آمده و در نتيجه تفسيرهاى متفاوتى براى آن نقل شده است ، چنان‌كه برخى از قرّاء آيهء شريفه :  إِنْ جاءَكُمْ فاسِقٌ بِنَبَإٍ فَتَبَيَّنُوا أَنْ تُصِيبُوا قَوْماً بِجَهالَةٍ  « 2 » ، را با لفظ « فتبيّنوا » و برخى ديگر از آنان با لفظ « فتثبّتوا » « 3 » قرائت كرده‌اند . و برخى آيهء :  أَ إِذا ضَلَلْنا فِي الْأَرْضِ  « 4 » ، را با ضاد « ضللنا » و برخى ديگر أ إذا صللنا فى الارض ، با صاد بىنقطه قرائت كرده‌اند . إذا صللنا فى الأرض يعنى هنگامى كه مرديم و اجسادمان در زمين بدبو و متعفّن گشت . از قبيل :\r\nصلّ اللّحم يصلّ ؛ يعنى گوشت بو گرفت . و نيز آيهء :  وَ ادَّكَرَ بَعْدَ أُمَّةٍ  « 5 » ، « و بعد از مدتى طولانى متذكر شد » را برخى با لفظ « أمّة » برخى ديگر با لفظ « امه » « 6 » ، يعنى پس از فراموشى به ياد آورد قرائت كرده‌اند . برخى آيهء :  فِي لَوْحٍ مَحْفُوظٍ  را به فتح لام قرائت كرده و برخى آن را فى لوح محفوظ ، به ضم لام قرائت كرده است يعنى در فضايى محفوظ . ( به ضمّ « ل » پانوشت كشاف سورهء بروج ) .\r\n30 - مواردى كه حروفى در جاهاى متفاوتى داراى چندين معناست و يكى از آن حروف در برخى از اين‌جاها به بعضى از آن معانى آمده است ، مانند آيات :  أَنْ يَضْرِبَ \r\n\r\n\r\n","description":"","footnote":"\r\n( 1 ) - قلم / 25 .\r\n( 2 ) - حجرات / 6 .\r\n( 3 ) - مجاز القرآن ، برگ 6 .\r\n( 4 ) - سجده / 10 .\r\n( 5 ) - يوسف / 45 .\r\n( 6 ) - تفسير مجمع البيان . يعنى بدون نقطه .\r\n","page_name":" 107 ","page_number":107},
  {"content":"\r\n\r\n مَثَلًا ما بَعُوضَةً فَما فَوْقَها  « 1 » ، كه « ما فوق » در اين‌جا به معناى « مادون » ( پست‌تر و كوچكتر ) است ،  وَ الْأَرْضَ بَعْدَ ذلِكَ دَحاها  « 2 » ، كه « بعد » به معناى « مع » ( يعنى ، مع ذلك » است ، و قال  لَأُصَلِّبَنَّكُمْ فِي جُذُوعِ النَّخْلِ  « 3 » كه « فى » به معناى « على » است ؛  إِذَا اكْتالُوا عَلَى النَّاسِ يَسْتَوْفُونَ  « 4 » كه « على » به معناى « من » آمده و در آيهء :   هذِهِ الْأَنْهارُ تَجْرِي مِنْ تَحْتِي أَ فَلا تُبْصِرُونَ * أَمْ أَنَا خَيْرٌ مِنْ هذَا الَّذِي هُوَ مَهِينٌ   « 5 » ، « أم » به معناى « بل » مىباشد .\r\n31 - موردى كه با دو لفظ آمده و حرف عامل [ جرّ 
  ] در يك جا عمل كرده و در جاى ديگر ( به ظاهر ) از عمل بازمانده است ، مانند آيهء :     وَيْلٌ لِلْمُطَفِّفِينَ * الَّذِينَ إِذَا اكْتالُوا عَلَى النَّاسِ يَسْتَوْفُونَ * وَ إِذا كالُوهُمْ أَوْ وَزَنُوهُمْ يُخْسِرُونَ     « 6 » ، كه به معناى اذا كالوا لهم أو وزنوا لهم است . « 7 »\r\n32 - موردى كه با سه لفظ آمده است و در يك لفظ دو حرف عامل [ جر 
  ] در آن عمل كرده و در يك لفظ هيچ‌يك از آنها در آن عمل نكرده‌اند ، مانند آيهء :  اهْدِنَا الصِّراطَ الْمُسْتَقِيمَ  كه با لفظ إلى الصّراط و للصّراط نيز آمده است .\r\n33 - موردى كه در آن دو لغت وجود دارد ، ولى يكى از آن دو آورده شده است .\r\nمانند آيهء :  وَ إِنَّ لَكُمْ فِي الْأَنْعامِ لَعِبْرَةً نُسْقِيكُمْ مِمَّا فِي بُطُونِهِ  « 8 » [ كه در انعام 
  ] دو وجه است : الف - اين‌كه جمع مكسّر براى نعم باشد . ب - اسم مفرد و به معناى جمع باشد . « 9 » و به اين اعتبار براى مذكّر و مؤنّث به كار مىرود . و نيز مانند آيهء :  كَذَّبَتْ قَوْمُ نُوحٍ الْمُرْسَلِينَ  « 10 » ، كه هذا قومك و جاء قومك نيز گفته شده است .\r\n34 - موردى كه لفظ مؤنّثى بدل از مذكّر قرار داده شده و با صفت مذكّر توصيف\r\n\r\n\r\n","description":"","footnote":"\r\n( 1 ) - بقره / 26 .\r\n( 2 ) - نازعات / 30 .\r\n( 3 ) - طه / 71 .\r\n( 4 ) - مطفّفين / 2 .\r\n( 5 ) - زخرف / 51 - 52 .\r\n( 6 ) - مطففين / 1 - 3 .\r\n( 7 ) - به اعتبار اخير حرف جرّ به كار رفته است . م .\r\n( 8 ) - نحل / 66 .\r\n( 9 ) - كشّاف .\r\n( 10 ) - شعراء / 105 .\r\n","page_name":" 108 ","page_number":108},
  {"content":"\r\n\r\nشده است مانند آيهء :  السَّماءُ مُنْفَطِرٌ بِهِ  « 1 » ، كه « سماء » بدل از سقف مانند سماء البيت ، يعنى مذكّر است .\r\n35 - موردى كه يكى از كنايات به جاى اسم ظاهر آمده است ، مانند آيهء :  إِنَّما صَنَعُوا كَيْدُ ساحِرٍ  « 2 » ، كه « ما » معناى اسمى دارد و تقدير آيه اين است : إنّ صنيعهم كيد ساحر .\r\n36 - موردى كه دو چيز در لفظ مشترك ، ولى در حقيقت متفاوتند و آنچه از آن خبر داده شده ، تنها در يكى از آن دو وجود دارد و به خاطر اشتراك لفظى به هر دو نسبت داده شده است ، مانند آيات :  مَرَجَ الْبَحْرَيْنِ يَلْتَقِيانِ  . . .  يَخْرُجُ مِنْهُمَا اللُّؤْلُؤُ وَ الْمَرْجانُ  « 3 » ، « دو درياى مختلف را در كنار هم قرار داد در حالى كه باهم تماس دارند ، . . . از آن دو ، لؤلؤ و مرجان خارج مىشود » باوجوداين‌كه لؤلؤ و مرجان تنها در آب شور پرورش مىيابد ، در اين آيه درياى آب شور و شيرين هر دو ، محلّ استخراج آنها بيان شده است .\r\n37 - مواردى كه در اعراب آنها چند وجه است ، مانند آيات :   سُورَةٌ أَنْزَلْناها   « 4 » ، به رفع و نصب « سورة » ،  وَ السَّارِقُ وَ السَّارِقَةُ فَاقْطَعُوا أَيْدِيَهُما  « 5 » ، به رفع و نصب « السارق و السارقة » ،  الزَّانِيَةُ وَ الزَّانِي فَاجْلِدُوا كُلَّ واحِدٍ مِنْهُما مِائَةَ جَلْدَةٍ  « 6 » ، به رفع و نصب « الزانية و الزّانى » .\r\n38 - موردى كه احتمال مىرود اعرابش به چند وجه مجاز باشد ، مانند :  إِنْ هذانِ لَساحِرانِ  « 7 » ، [ كه مشهور « هذان » به رفع و برخى « هذين » به نصب قرائت كرده‌اند 
  ] .\r\nابو عبيده مىگويد : همهء اين موارد مجاز بودنشان مشهور است و گاهى مفسّران نيز از آنها سخن مىگويند . « 8 »\r\nاز سياق اين‌گونه مثالها كه به تشريح بيان عربى قرآن مىپردازد ، روشن مىشود كه\r\n\r\n\r\n","description":"","footnote":"\r\n( 1 ) - مزّمّل / 18 .\r\n( 2 ) - طه / 69 .\r\n( 3 ) - رحمن / 19 - 22 .\r\n( 4 ) - نور / 1 .\r\n( 5 ) - مائده / 38 .\r\n( 6 ) - نور / 2 .\r\n( 7 ) - طه / 63 .\r\n( 8 ) - مجاز القرآن ، برگ 7 .\r\n","page_name":" 109 ","page_number":109},
  {"content":"\r\n\r\nكلمهء « مجاز » در اكثر موارد شيوه‌اى از بيان زبان عربى است كه بيان قرآنى برطبق همان شيوه است و كلمهء « مجاز » به معانى ديگرى نيز آمده است كه ما به برخى از آنها اشاره مىكنيم :\r\nالف - معناى لغوى مفرد لفظ مانند :   أَوْفُوا بِالْعُقُودِ   كه مفرد عقود ، « عقد » و به معناى عهود است ، يعنى به سوگندهايى [ كه خورديد 
  ] و پيمانهايى كه بستيد وفا كنيد ، و حطيئه شاعر عرب گويد :\r\n قوم إذا عقدوا عقدا لجارهم * شدّوا العناج و شدّوا فوقه الكربا « 1 » \r\n« قومى كه هرگاه با همسايه‌شان پيمانى ببندند كمر همّت را بسته و آستين را بالا زنند . »\r\nو در مورد آيهء :  وَ احْلُلْ عُقْدَةً مِنْ لِسانِي  « 2 » ، « و گره را از زبان من بگشا » مىگويد :\r\nمنظور از گره زبان اين است كه نتواند حرف را به زبان آورد يا در زبانش گرفتگى از قبيل لكنت يا گنگى باشد . « 3 »\r\nب - گاهى مقصود ابو عبيده از كلمه « مجاز » معناى مجموعهء كلمات و به تعبير ديگر تفسير آيه است . چنان‌كه در مورد آيهء :  هذا بَصائِرُ لِلنَّاسِ  « 4 » ، مىگويد : تفسير اين آيه ، القرآن بصائر للنّاس است . « 5 »\r\nابو عبيده در مورد آيهء :  وَ ما أُهِلَّ بِهِ  « 6 » ، دو وجه تفسيرى بيان مىكند : 1 - يعنى حيوانى كه هدف ذبح آن غير خدا باشد ( بر شما حرام كرده ) . 2 - يعنى آنچه را به هنگام ذبح نام غير خدا بر آن گفته شود حرام كرده است . « 7 »\r\nج - ابو عبيده كلمهء « مجاز » را به معناى وزن و قالب صرفى نيز به كار برده ، چنان‌كه در مورد آيهء :  سُقُفاً مِنْ فِضَّةٍ  « 8 » ، مىگويد : مفرد سقف « سقف » بر وزن « وهن » است .\r\n\r\n\r\n","description":"","footnote":"\r\n( 1 ) - مجاز القرآن ، برگ 39 .\r\n( 2 ) - طه / 27 .\r\n( 3 ) - مجاز القرآن ، برگ 108 .\r\n( 4 ) - جاثيه / 20 .\r\n( 5 ) - همان مأخذ ، برگ 163 .\r\n( 6 ) - بقره / 173 .\r\n( 7 ) - همان مأخذ ، برگ 20 .\r\n( 8 ) - زخرف / 33 .\r\n","page_name":" 110 ","page_number":110},
  {"content":"\r\n\r\nد - گاهى كلمهء « مجاز » به معناى شيوهء عرب در بيان است ، چنان‌كه در مورد آيهء :\r\n عَلى شَفا جُرُفٍ هارٍ  « 1 » ، مىگويد : و مجاز الآية مجاز التّمثيل . . . يعنى روش آيه روش تمثيل است ، زيرا اساس بناى تقوا پايدارتر از پايهء بناى كفر و نفاق است چرا كه مانند بنايى است كه بر كنارهء پرتگاهى سست بنا شده باشد . « جرف » به معناى كناره جويبارها و مسيلهايى است كه آب زير آنها را خالى كرده باشد و چنانچه بنايى بر روى آنها ساخته شود ، پايدار نخواهد ماند . « 2 »\r\nاو در مورد آيهء :  فَرِيقاً كَذَّبُوا  « 3 » ، كه مقدّم و مؤخّر شده مىگويد : مجاز آن كذبوا فريقا . و نيز در مورد و  فَرِيقاً يَقْتُلُونَ  « 4 » ، مىگويد : مجاز آن يقتلون فريقا است . « 5 » و دلايلى كه مؤيّد اين شيوه است پيش از اين ، بيان شد .\r\nبا اطمينان مىتوان گفت كه كلمهء « مجاز » [ در سخن ابو عبيده 
  ] يك نوع نامگذارى لغوى و به معناى تفسير است . بنابراين آشنايى با روشهاى عرب و مدلول الفاظ و معانى اشعار آنها اوزان و قالبها و وجوه اعراب و نحوهء خواندن اشعار ، همهء اينها راهى است كه موجب رسيدن به معنا مىشود . پس منظور ابو عبيده از « مجاز » قرآن ، شيوهء فهم آن است و اين نامگذارى يك نامگذارى لغوى است ، نه اصطلاحى و اختلاف‌نظرهايى كه پيرامون كتاب مجاز القرآن‌ميان متقدّمين وجود دارد ، ديدگاه ما را تأييد مىكند :\r\nما در ميان اهل لغت معاصر كسانى را سراغ داريم كه ابو عبيده را به خاطر اين‌كه به خود اجازه داده وارد اين بحث ( مجاز در قرآن ) شود ، مورد سرزنش قرار داده‌اند . البته ممكن است در حقيقت منشأ برخى از اين سرزنشها حسادت افرادى بوده كه در يك رشته تخصّص داشته‌اند و يا عواملى بوده كه شخصيّت ابو عبيده را برمىانگيخته است و ما پيشتر به آنها اشاره كرديم . ولى حق اين است كه كتاب « مجاز القرآن » - مانند هر كتاب علمى ديگر - خالى از اشكال نيست و به‌هرحال اين سخن سلمه است كه مىگويد : « از\r\n\r\n\r\n","description":"","footnote":"\r\n( 1 ) - توبه / 109 .\r\n( 2 ) - مجاز القرآن ، برگ 69 - 70 .\r\n( 3 ) - مائده / 70 .\r\n( 4 ) - مائده / 70 .\r\n( 5 ) - همان مأخذ ، برگ 49 .\r\n","page_name":" 111 ","page_number":111},
  {"content":"\r\n\r\nفرّاء شنيدم كه به مردى مىگفت : اگر ابو عبيده نزد من آورده مىشد به خاطر كتاب او يعنى مجاز القرآن بيست تازيانه به او مىزدم » . « 1 »\r\nشايد روشنترين تصويرى كه بتواند انتقادات شديد مطرح شده از سوى ابو عبيده را منعكس كند ، اختلاف او با اصمعى باشد ، چرا كه اين دو نفر نمايندهء دو طرز تفكّر متضاد بودند : اصمعى عربى متعصّب و ابو عبيده قوم‌گرايى بود داراى فرهنگ عربى . در اين زمينه روايتى از اصمعى نقل خواهيم كرد مبنى بر اين‌كه گرايش اصمعى به فرهنگ عربى گرايشى علمى و تجربى و نيز تأليفات او در مقايسه با ابو عبيده كمتر بوده است ، در حالى كه دانش ابو عبيده در اين زمينه بيشتر و داراى خط فكرى بوده است . گرچه بايد توجه داشت كه اين روايت را كسى نقل مىكند كه با ابو عبيده خصومت دارد :\r\nاصمعى مىگويد : من و ابو عبيده نزد فضل بن ربيع حضور داشتيم ، فضل از من پرسيد چند كتاب دربارهء اسب دارى ؟\r\nگفتم : يك مجلد و از ابو عبيده سؤال كرد ، او پاسخ داد : پنجاه كتاب !\r\nآن‌گاه به ابو عبيده گفت : برخيز و يك‌يك اعضاى اين اسب را لمس كن و نام ببر .\r\nابو عبيده گفت : من بيطار ( دامپزشك ) نيستم ، ولى در اين كتابها چيزهايى است كه دربارهء اين حيوان از عرب فراگرفته‌ام .\r\nسپس فضل رو به من كرد و گفت : اصمعى ! برخيز و آنچه گفتم انجام بده . من برخاستم و يال اسب را گرفته ، شروع كردم به تشريح اعضاى بدن حيوان ، به اين صورت كه دستم را روى تك‌تك اعضايش مىگذاشتم و آنچه عرب در مورد آن گفته بود ، در قالب شعر بازگو مىكردم ، تا اين‌كه از اين كار فراغت يافتم .\r\nآن‌گاه فضل گفت : من اين اسب را به تو هديه مىكنم ، آن را بپذير ! من آن را تحويل گرفتم و هرگاه مىخواستم ابو عبيده را به خشم آورم با همان اسب نزد او مىرفتم . « 2 »\r\nاصمعى - چنان‌كه در روايات زيادى ذكرشده - از تفسير كردن قرآن به كمك لغت\r\n\r\n\r\n","description":"","footnote":"\r\n( 1 ) - معجم الأدباء ، ج 19 ، ص 158 - 159 .\r\n( 2 ) - اصمعى ، الأضداد ، ص 64 - 65 .\r\n","page_name":" 112 ","page_number":112},
  {"content":"\r\n\r\nاجتناب مىورزيد با اين‌كه شايستگى آن را داشت و از ابن عون و حماد بن سلمه و حماد ابن زياد و ديگر راويان رسيده است كه او در بيان احاديثى كه مىدانست راستگو بود و چنان‌كه از ابو عمرو و نافع و غيره نقل شده ، وى قرآن را به خوبى درك مىكرد و از روش لغت ، در تفسير قرآن و حديث استفاده نمىكرد . « 1 »\r\nحتّى هنگامى كه از تفسير لغوى كلمات قرآن از وى سؤال مىشد ، پس از پاسخ دادن پشيمان مىگشت . سيرافى مىگويد : ابو على صفار از قول ابو عمرو صفار و نصر بن على براى ما نقل مىكند كه گفت : من در مجلس اصمعى حضور يافتم ، يك نفر از معناى سخن پيامبر صلّى اللّه عليه و إله كه فرموده : جاءكم أهل اليمن و هم أبخع أنفسا ( اهل يمن نزد شما مىآيند و آنان « أبخع أنفسا » هستند ) از وى سؤال كرد ، او گفت : يعنى « أقتل أنفسا » ( خود را بيشتر به هلاكت مىاندازند ) ، سپس پشيمان شد و خود را ملامت كرد و گفت : چه كسى مرا به تفسير آن واداشت و حال آن‌كه من اطلاع كافى در مورد آن ندارم .\r\nمن به اصمعى گفتم : گناهى بر تو نيست ، زيرا سفيان بن عيينه از ابن ابى نجيح و او از مجاهد براى ما نقل كرده است كه منظور خداوند از  لَعَلَّكَ باخِعٌ نَفْسَكَ  « 2 » ، اين است كه گويى مىخواهى خود را هلاك كنى و بدين وسيله خداوند غم و اندوه پيامبر صلّى اللّه عليه و إله را بر طرف ساخت .\r\nاصمعى گرايش ابو عبيده به لغت را تفسير به رأى شمرده و چنان‌كه سيرافى مىگويد : گرچه اصمعى در تفسير قرآن و حديث از شيوهء لغت استفاده نمىكرده ، ليك از سوى ديگر بر ابو عبيده به سبب گرايش لغوى او در تفسير قرآن خرده مىگرفته است ، در حالى كه اين عيب بر خود اصمعى نيز وارد است ، زيرا روايات براى ما ثابت مىكند كه اصمعى نيز تفسير به لغت داشته است ، ولى به نظر مىرسد تفسير او به گونه‌اى بوده كه مفردات الفاظ را شرح مىكرده و براى آنها از شعر نمونه‌هايى را به عنوان مثال مىآورده است . « ابو عباس محمد بن يزيد مىگويد : ابو قلّابهء جرمى به من گفت : من نزد اصمعى\r\n\r\n\r\n","description":"","footnote":"\r\n( 1 ) - سيرافى ، أخبار النحويّين ، ص 58 - 67 ، انتشارات فرنيس كرنكو .\r\n( 2 ) - كهف / 6 .\r\n","page_name":" 113 ","page_number":113},
  {"content":"\r\n\r\nبودم و كتاب مجاز القرآن ابو عبيده همراهم بود . اصمعى گفت آن را به من بده ، من كتاب را به او دادم و برگشتم و او آن را از اوّل تا آخر خواند ، بعد كه به او مراجعه كردم به من گفت :\r\nابو عبيده در اوّل كتابش گفته است : « لا ريب فيه » در آيهء :    الم * ذلِكَ الْكِتابُ لا رَيْبَ فِيهِ    ، به معناى « لا شكّ فيه » ( ترديدى در آن نيست ) مىباشد ، او از كجا مىداند كه « ريب » به معناى شك است ؟\r\nابو قلابه مىگويد : من به أصمعى گفتم خودت آن را در شعر مربوط به قبيله هذيل اين‌گونه براى ما تفسير كردى :\r\n فقالوا تركنا القوم قد حصروا به * فلا ريب أن قد كان ثمّ لحيم \r\n« گفتند ما آن قوم را ترك كرديم ، درحالىكه آنان بر او سخت گرفته بودند ، پس شكى نيست كه او در آن‌جا كشته شده است » .\r\nاصمعى سكوت كرد و چيزى نگفت و كتاب را به من برگرداند . « 1 »\r\nمىبينيم وقتى كه ابو عبيده در تفسير آيات قرآن از شيوهء لغوى استفاده مىكند و اصمعى بر او خرده مىگيرد ، با اصمعى به مناظره مىپردازد كه او نيز عمل ابو عبيده انجام مىدهد و شما خوانندگان گرامى چهرهء واقعى ابو عبيدهء لغوى بصرى را در اين مناظره كه محيط بصره را فراگرفته بود ، ملاحظه خواهيد كرد :\r\nتوزى گويد : به ابو عبيده خبر رسيد كه اصمعى تأليف كتاب مجاز القرآن را بر او ايراد گرفته و گفته است : او قرآن را به رأى خود تفسير كرده است . ابو عبيده از ديگران پرسيد كه مجلس اصمعى در چه روزى منعقد مىشود ؟ همان روز بر الاغش سوار و رهسپار مجلس اصمعى شد . و چون وارد مجلس گشت بر او سلام كرد و نزد وى نشست و در گفتگويى كه با اصمعى داشت به او گفت : اى ابو سعيد رأى تو دربارهء خبز ( نان ) چيست ؟\r\nاصمعى گفت : نان چيزى است كه آن را مىپزى و مىخورى .\r\nابو عبيده به او گفت : تو كتاب خدا را به رأى خود تفسير كردى ! آنجا كه خداوند\r\n\r\n\r\n","description":"","footnote":"\r\n( 1 ) - أخبار النحويّين البصريّين ، ص 58 - 67 .\r\n","page_name":" 114 ","page_number":114},
  {"content":"\r\n\r\nمىفرمايد :  إِنِّي أَرانِي أَحْمِلُ فَوْقَ رَأْسِي خُبْزاً  « 1 » ، « ديدم بر روى سر خود نان حمل مىكنم » .\r\nاصمعى گفت : من آنچه برايم معلوم بود گفتم ، من قرآن را به رأى خود تفسير نكردم .\r\nابو عبيده به او گفت : همهء آنچه من گفته‌ام و تو بر من ايراد مىگيرى نيز بر من معلوم شده بود . بنابراين من قرآن را به رأى خودم تفسير نكرده‌ام . آن‌گاه برخاست بر الاغش سوار شد و برگشت . « 2 »\r\nاز برخى روايات فهميده مىشود كه اين خصومت شديد ميان ابو عبيده و اصمعى ناشى از حسدى بوده است كه معمولا ميان افرادى كه داراى تخصّص واحدند ، وجود دارد . ابن جنّى نقل مىكند كه ابو على فارسى گفت : اصمعى در اخبارى كه روايت مىكرد ، ديگران را متّهم مىساخت . به او گفتم چگونه ؟ با اين‌كه اصمعى به درجه‌اى از پرهيزگارى رسيده بود كه تفسير قرآن و امثال آن را كنار گذاشت و از آن دست كشيد ؟\r\nگفت : او اين كار را از روى ريا و بر اثر دشمنى با ابو عبيده انجام مىداد ، زيرا او در نوشتن كتابى دربارهء قرآن بر اصمعى پيشى گرفت و او ترجيح داد كه ديگر قرآن را تفسير نكند . « 3 »\r\nاگرچه پيش از اين در مقام ردّ شيوهء ابو عبيده از سوى اهل لغت برپايهء عدم پذيرش و مجادله بوديم ، ولى از سوى ديگر با نقد مثبتى از سوى امام المفسّرين طبرى روبه‌رو مىشويم و گفتار او را مىشنويم كه مىگويد : « برخى از كسانى كه شناخت ناقصى از تفسير مفسّران دارند و أقوال مفسران گذشته را كمتر نقل مىكنند ، گمان كرده‌اند كه « رحمن » به معناى صاحب رحمت و « رحيم » به معناى رحم‌كننده است ؛ و سپس گفته است : اهل لغت اين دو لفظ را از يك ريشه و به يك معنا گرفته و مورد بررسى قرار داده‌اند و اين به خاطر گستردگى سخن عرب است . « 4 » آن‌گاه ، طبرى به نقد و بررسى\r\n\r\n\r\n","description":"","footnote":"\r\n( 1 ) - يوسف / 36 .\r\n( 2 ) - معجم الأدباء ، ج 19 ، ص 158 - 159 .\r\n( 3 ) - معجم الأدباء ، ج 7 ، ص 261 .\r\n( 4 ) - تفسير طبرى ، ج 1 ، ص 44 - 45 .\r\n","page_name":" 115 ","page_number":115},
  {"content":"\r\n\r\nسخن او مىپردازد . و مىگويد : چون ابو عبيده از مفسّران پيشين مطالب كمترى نقل كرده و تنها به بيان خود قرآن نظر دوخته ، بدون اين‌كه به فهميدن گفته‌هاى گذشتگان مقيد باشد و با توجه به اين‌كه او به آنچه در ديوان شعر عرب بيان شده تأسّى جسته و به عنوان يك لغوى به بررسى اشعار و سخن عرب پرداخته ، كوشيده است به منظور اتخاذ يك روش لغوى محض ، بيانات قرآن را بر برداشتهاى خود از ادبيات عرب منطبق سازد .\r\nشايد همين گرايش لغوى محض ، سبب شد كه او در رديف اوّلين كسانى قرار گيرد كه درباره الفاظ مشكل « حديث » كتاب تأليف كردند . « 1 »\r\nپيشتر ديديم كه يكى از معاصران ابو عبيده ، يعنى فرّاء بر تثبيت و تحكيم روش تفسير مفسّران و در كنار آن روش تفسير اهل لغت پافشارى مىكرد و پس از او زجاج نيز چنين بود ، ولى ابو عبيده چندان اهتمامى به روش تفسير نداشت .\r\nتلاش ابو عبيده مورد انتقاد شديد طبرى قرار گرفته است . وى با ردّ آن در تفسيرش از او انتقاد كرده است . « 2 » در عين حال ، اين كار مانع از اين نشده كه طبرى بدون انتقاد يا خدشه‌دار كردن ، مطلبى را از ابو عبيده نقل نكند . اينك به مواردى از اين قبيل اشاره مىشود :\r\n1 - گفته‌شده معناى آيهء :  حَتَّى إِذا فَشِلْتُمْ وَ تَنازَعْتُمْ فِي الْأَمْرِ وَ عَصَيْتُمْ مِنْ بَعْدِ ما أَراكُمْ ما تُحِبُّونَ  « 3 » ، اين است : حتى إذا تنازعتم فى الأمر فشلتم و عصيتم من بعد ما أراكم ما تحبّون ، يعنى « تا موقعى كه در كار خود به نزاع پرداختيد سست شديد و پس از آن‌كه آنچه دوست مىداشتيد خداوند به شما نشان داد ، نافرمانى كرديد » . « فشلتم » كه در آيه مقدّم شده ، در معنا مؤخّر است و « واو » بعد از آن زايد است مثل واو « و ناديناه » در آيهء :\r\n  فَلَمَّا أَسْلَما وَ تَلَّهُ لِلْجَبِينِ * وَ نادَيْناهُ   « 4 » ، « هنگامى كه هر دو تسليم و آماده شدند و ابراهيم جبين او را بر خاك نهاد او را ندا داديم كه . . . » اين سخنى است كه در مورد ما بعد « حتّى اذا » و « لمّا » گفته شده است .\r\n\r\n\r\n","description":"","footnote":"\r\n( 1 ) - معجم الأدباء ، ج 19 ، ص 155 .\r\n( 2 ) - تفسير طبرى ، ج 1 ، ص 62 - 63 و 109 .\r\n( 3 ) - آل عمران / 152 .\r\n( 4 ) - صافات / 103 - 104 .\r\n","page_name":" 116 ","page_number":116},
  {"content":"\r\n\r\n2 - از آن موارد است آيهء :  حَتَّى إِذا فُتِحَتْ يَأْجُوجُ وَ مَأْجُوجُ  « 1 » ، و سپس آيهء :  وَ اقْتَرَبَ الْوَعْدُ الْحَقُّ  « 2 » ، كه « واو » در « و اقترب » زايد مىباشد ، چنان‌كه شاعر گفته است :\r\n حتّى اذا محلت بطونكم * و رايتم أبناءكم شبّوا \r\n« تا اين‌كه شكمتان گرسنه شد . و ديديد كه فرزندانتان جوان شدند » .\r\n و قلّبتم ظهر المجنّ لنا * انّ اللّئيم لعاجز الخبّ « 3 » \r\n« و شما دوستى ما را به دشمنى بدل كرديد ، به درستى كه شخص فرومايه بى شك عاجز و فريبكار است » .\r\nپس از فرونشستن غبار خصومتى كه كتاب مجاز القرآن در زمان ابو عبيده ايجاد كرد ، فردى اهل لغت و با اطّلاع از دانش كلامى يعنى ابن قتيبه را مىيابيم كه در كوشش خود براى دفاع از روش قرآن در برابر طعنهء ملحدان ، از نتايج كار ابو عبيده سود مىبرد و مردم هم از كوشش او خرسند مىشوند . البتّه آنچه در اين‌جا از ابن قتيبه نقل مىشود ، همان چيزى است كه ابو عبيده پيش از آن در كتابش مجاز القرآن گفته و مورد سرزنش قرار گرفته است :\r\n« عرب در سخن خود مجازهايى دارد و مقصود از آنها شيوه‌هاى سخن و طرز بيان آن است و برخى از اين مجازها عبارتند از : استعاره ، تمثيل ، قلب ، تقديم ، تأخير ، حذف ، تكرار ، إخفا ، إظهار ، تعريض ، افصاح ، كنايه ، ايضاح ، مورد خطاب قرار دادن مفرد به جاى جمع و جمع به جاى مفرد ، و مفرد و جمع به جاى تثنيه ، و نيز از لفظ خاص اراده عام كردن و يا به عكس و بسيارى چيزهاى ديگر كه به خواست خدا آنها را در فصول مربوط به « مجاز » ملاحظه خواهيد كرد . »\r\nقرآن به همهء اين روشها نازل شده ؛ ازاين‌رو هيچ مترجمى قادر نيست آن را ( به طور دقيق ) به زبانهاى ديگر برگرداند ، آن‌گونه كه انجيل از لغت سريانى به زبان حبشى و رومى بازگردانده شد و تورات و زبور و ساير كتب آسمانى به عربى ترجمه گرديد ، و اين\r\n\r\n\r\n","description":"","footnote":"\r\n( 1 ) - انبياء / 96 .\r\n( 2 ) - انبياء / 97 .\r\n( 3 ) - هر دو مثال : ج 1 ، ص 3 ، 54 ، 62 و 109 ، از تفسير طبرى .\r\n","page_name":" 117 ","page_number":117},
  {"content":"\r\n\r\nعدم توانايى به خاطر اين است كه در باب مجاز ، زبانهاى ديگر گستردگى زبان عربى را ندارند . « 1 »\r\nگرچه برخى از اهل لغت اسلوب و طرز تفكّر ابو عبيده را ردّ كرده‌اند ، ولى ديگران قصد اصلاح و تهذيب و تنقيح مطالبى را داشته‌اند كه در تفسير الفاظ قرآن جنبهء ادبى محض داشته و بعدها علم تفسير غرائب قرآن بدان اختصاص يافته است .\r\nابو حاتم سهل بن محمّد سجستانى روايت مىكند كه أخفش سعيد بن مسعده - كه معاصر با أبو عبيده و متوفّاى 215 هجرى ، و به قولى 221 هجرى ، بوده كتاب مجاز القرآن ابو عبيده را در اختيار گرفت و مطالبى را از آن حذف كرد و مطالبى را نيز بر آن افزود ، يا جايگزين ساخت . ابو حاتم مىگويد : من به او گفتم اين چه كارى است كه تو انجام مىدهى ؟ آيا مؤلّف كتاب تو هستى ؟\r\nأخفش پاسخ داد : اين كتاب براى كسى است كه آن را اصلاح كند ، نه براى كسى كه آن را تباه سازد . « 2 »\r\nامّا كتاب ابو عبيد قاسم بن سلام ( متوفاى 223 يا 224 هجرى و معاصر ديگر ابو عبيده ) دربارهء غرائب قرآن ، چنان‌كه ابو طيب عبد الواحد بن على لغوى نقل مىكند ، از كتاب مجاز القرآن ابو عبيده اقتباس شده است . « 3 »\r\nابن قتيبه ( متوفّاى 267 هجرى ) در كتاب خود « إصلاح غلط أبى عبيده » - كه ابو مظفّر محمّد بن آدم بن كمال هروى متوفّاى 414 هجرى آن را شرح كرده - ابو عبيده را مورد سرزنش قرار داده است . « 4 »\r\nابن قتيبه كه به دفاع از اسلوب قرآن مىپرداخت ، بهتر بود در اين كتاب - كه چگونگى اشتباه ابو عبيده را برملا نمىسازد - كتاب مجاز القرآن ابو عبيده را ارزيابى مىكرد .\r\nاين تلاشها با مخالفت شديد برخى از فقهاء مواجه شد از قبيل آنچه ازاين روايت\r\n\r\n\r\n","description":"","footnote":"\r\n( 1 ) - مشكل القرآن ، برگ 9 .\r\n( 2 ) - اين روايت را راويان خبر داده‌اند .\r\n( 3 ) - معجم الأدباء ، ج 16 ، ص 255 .\r\n( 4 ) - كشف الظنون ، ج 1 ، ص 112 .\r\n","page_name":" 118 ","page_number":118},
  {"content":"\r\n\r\nبه دست مىآوريم : « ابو عبيد قاسم بن سلام به نوشتن كتاب « معانى القرآن و اعرابه » مىپرداخت تا به سورهء حج و انبياء رسيد . سپس آن را رها ساخت و تكميل نكرد ، زيرا امام أحمد بن حنبل نامه‌اى به او نوشت و گفت : به من خبر رسيده است كه تو سرگرم تأليف كتابى دربارهء « قرائات » هستى و از روش فرّاء و ابو عبيده پيروى مىكنى و در معانى قرآن به گفته‌هاى آنان استدلال مىجويى . تو نبايد به اين كار ادامه دهى » « 1 » .\r\nهمچنين درمىيابيم كه ابو عبيده در مورد همهء آنچه اصيل و بكر است ، روزنه هايى را بر روى پژوهشهاى قرآنى گشوده كه از جملهء آنها موارد زير است :\r\n- شيوهء بيان قرآن .\r\n- غرائب الفاظ مفرد قرآن .\r\n- بحث لغوى محض ، مانند بحث اضداد در زبان عرب .\r\nابو عبيده در مجاز القرآن خود خواسته است الفاظى را كه داراى معانى متضاد مىباشند ، به خاطر تأثيرى كه در معناى جمله دارند ، بيان كند ، زيرا مسأله در اصل ، مربوط به سبك است و لذا به لفظ متضاد ، يا از جنبهء انس لغوى نگريسته مىشود يا از بعد اسلوب كاربرد آن در نزد عرب . به بيانى ساده‌تر : يك كلمه گاهى در يك جا داراى معنا و مفهومى است كه مورد اتفاق همه و كاربردش رايج است ، در حالى كه همان كلمه در جايى ديگر داراى معنا و كاربردى است كه رايج و مورد اتفاق همگان نيست و كم‌كم رواج پيدا مىكند . بنابراين ، روشن است كه مسأله اساسا يك مسأله سبكى است . به عنوان مثال خداوند مىگويد :\r\n وَ مِنَ اللَّيْلِ فَتَهَجَّدْ بِهِ نافِلَةً لَكَ  « 2 » : « پاسى از شب را براى دعا و نماز بيدار شو ، اين يك وظيفه اضافى براى توست » و حال آن‌كه « هجدت » به معناى « نمت » نيز مىباشد . « 3 » و همچنين در  مَنْ كانَ فِي الْمَهْدِ صَبِيًّا  « 4 » ، سه احتمال وجود دارد :\r\n\r\n\r\n","description":"","footnote":"\r\n( 1 ) - معجم الأدباء ، ج 6 ، ص 129 . اين روايت را ناشر معجم الادباء از طبقات المفسرين ، داودى ص 45 ، نقل كرده است .\r\n( 2 ) - اسراء / 79 .\r\n( 3 ) - مجاز القرآن ، برگ 98 ، سورهء اسراء .\r\n( 4 ) - مريم / 29 .\r\n","page_name":" 119 ","page_number":119},
  {"content":"\r\n\r\n1 - « كان » در ماضى استعمال شده باشد .\r\n2 - « كان » در معناى حال به كار رفته باشد .\r\n3 - در موضع « يكون » و در استقبال به كار رفته باشد . چنان‌كه عرب آن را به كار برده است ، آن‌جا كه شاعر مىگويد :\r\n ان يسمعوا ريبة طاروا بها فرحا * منّى و ما يسمعوا من صالح دفنوا \r\n« اگر تهمتى را نسبت به من بشنوند از خوشحالى پرمىزنند ، ولى خوبى را كه مىشنوند آن را بازگو نمىكنند » .\r\nكه « طاروا » به معناى « يطيروا » و « دفنوا » به معناى « يدفنوا » است . و نيز « كان » در  وَ كانَ اللَّهُ عَلِيماً حَكِيماً  « 1 » ، در ماضى و حال و آينده به كار رفته است . « 2 »\r\nاين پديدهء ادبى در تفسير قرآن داراى اهميّت بوده است . ابو حاتم سجستانى در كتاب « المقلوب لفظه فى كلام العرب و المزال عن جهته و الأضداد » مىگويد : انگيزهء ما در تأليف اين كتاب اين بود كه در سخن عرب كلمات متضاد در لفظ و معنا و الفاظ مقلوب فراوان به چشم مىخورد و ما آنچه از آنها سراغ داشتيم شرح داديم ، زيرا در قرآن « ظنّ » به معناى شكّ و يقين و « رجاء » به معناى خوف و طمع كه با يكديگر متضادند ، آمده است و چنين چيزى در سخن عرب شايع است . ضدّ شىء يعنى خلاف آن و ما خواستيم كسى كه با زبان عرب آشنايى كامل ندارد بداند كه وقتى خداى عزّ و جلّ مىفرمايد :   إِنَّها لَكَبِيرَةٌ إِلَّا عَلَى الْخاشِعِينَ * الَّذِينَ يَظُنُّونَ   « 3 » ، در اين آيه ، خداوند ترديدكنندگان در لقاء پروردگارشان را ، ستايش نمىكند ، بلكه در اين‌جا « يظنّون » به معناى « يستيقنون » است . « 4 »\r\nمبرّد [ در كتاب خود دربارهء واژه‌هايى كه مورد بحث قرار داده 
  ] مىگويد : « واژه هايى كه در لفظ متّحد و در معنا مختلفند و يا در گفتار به يكديگر نزديك و همانند ، ولى در نقل و كتابت متفاوت هستند ، ما آنها را از كتاب خدا ( قرآن ) برپايهء آنچه در سخن عرب يافت مىشوند گردآورديم ، زيرا برخى ازسخنان ايشان يا در لفظ و معنا متفاوتند ،\r\n\r\n\r\n","description":"","footnote":"\r\n( 1 ) - نساء / 17 .\r\n( 2 ) - مجاز القرآن ، برگ 105 ، سورهء مريم .\r\n( 3 ) - بقره / 45 - 46 .\r\n( 4 ) - ثلاثة كتب فى الأضداد ، ص 72 .\r\n","page_name":" 120 ","page_number":120},
  {"content":"\r\n\r\nيا در لفظ مختلف ، ولى در معنا متّحد و يا در لفظ متّحد و در معنا مختلفند . « 1 »\r\nبحث اضداد از مباحثى بوده است كه ملحدان از طريق آن قرآن را مورد حمله قرار دادند ، ابن انبارى مىگويد :\r\n- « در اين كتاب [ قرآن 
  ] واژه‌هايى آمده است كه عرب آنها را در معانى متضاد به كار مىبرد و گاهى يك واژه دو معناى مختلف دارد و اهل بدعت و منحرفان و تحقير كنندگان عرب ، گمان مىكنند كه اين قبيل كاربردها از طرف عرب دليل بر نقصان دانش و فرهنگ عرب و كمى بلاغت و كثرت آميختگى مكالمات آنان هنگام ارتباط با مخاطبانشان است » « 2 » .\r\nعدم تشخيص ميان گويشهاى عرب هنگام گردآورى آنها ، موجب شده است كه مسألهء تضاد مطرح شود و عبارتى كه ابن دريد در الجمهرة دراين‌باره دارد ، مرا به شگفت آورد ، آن‌جا كه مىگويد : واژهء « شعب » هم به معناى افتراق و هم به معناى اجتماع از اضداد نمىباشد ، بلكه هركدام گويش قومى است . « 3 » او با اين سخن خود خواسته بيان كند شرط أضداد اين است كه لفظ در گويش يك قوم در دو معنا به كار رفته باشد .\r\nبرخى از اهل لغت مانند ابن درستويه « 4 » پديدهء اضداد را انكار مىكنند . و شخصى مانند ابن فارس نظر آنان را ردّ مىكند و به ستيز با آنان برمىخيزد . « 5 »\r\nگاهى وجود دو تفسير متضاد در مورد برخى از آيات موجب طرح اين مسأله ( أضداد ) گرديد . به عنوان مثال ، واژهء « أمّة » به فرد نيكوكارى گفته مىشود كه در نيكوكارى پيشوا و زبانزد همگان است ، در حالى كه همين واژه به كسى كه در آيين خود ، جداى از ديگران باشد نيز گفته مىشود ، و براى اين واژهء قرآنى در آيهء :  كانَ النَّاسُ أُمَّةً واحِدَةً فَبَعَثَ اللَّهُ النَّبِيِّينَ مُبَشِّرِينَ وَ مُنْذِرِينَ  « 6 » ، دو تفسير متضاد بيان شده است : برخى از\r\n\r\n\r\n","description":"","footnote":"\r\n( 1 ) - مبرّد ، ما اتّفق لفظه اختلف معناه من القرآن ، ص 2 .\r\n( 2 ) - الأضداد فى اللغة ، ص 2 .\r\n( 3 ) - سيوطى ، المزهر ، ج 2 ، ص 234 .\r\n( 4 ) - همان مأخذ .\r\n( 5 ) - همان مأخذ ، ص 228 .\r\n( 6 ) - بقره / 213 .\r\n","page_name":" 121 ","page_number":121},
  {"content":"\r\n\r\nمفسّران مىگويند : معناى آيه اين است كه همهء مردم مؤمن بودند و برخى ديگر مىگويند : معنايش اين است كه همه مردم كافر بودند و هركدام براى اثبات ديدگاه خويش دليل مىآورند . « 1 »\r\nجمعى از اهل لغت ، از جمله : مبرّد ، اصمعى ، ابو حاتم سجستانى و ابن انبارى « 2 » اقدام به نوشتن كتاب دربارهء أضداد كرده‌اند ، ولى نام ابو عبيده بيشتر در اين كتابها به چشم مىخورد و اين خود به فضل و برترى او در آگاه ساختن ديگران از اين مسأله اشاره دارد . ابو عبيده در اين‌جا نيز از انتقاد مصون نمانده و ابو حاتم سجستانى در بهترين حالات خود ، رأى او را با احتياط تأييد مىكند .\r\nابو عبيده دربارهء معناى كلمهء « خاف » مىگويد : « خاف » از ريشهء « خوف » و به معناى يقين است ؛ و در مورد آيهء شريفهء :  فَإِنْ خِفْتُمْ أَلَّا تَعْدِلُوا  « 3 » ، مىگويد : منظور اين است كه اگر براى شما يقين حاصل شد كه نمىتوانيد به عدالت رفتار كنيد . ولى من خود يقين به اين گفته‌ام ندارم ، زيرا آن آيهء قرآن است و ما آن را از پروردگار عالم نقل مىكنيم و نمىدانيم مقصود خداوند چيست و شايد منظور آن‌گونه كه او گمان مىكند نباشد . « 4 »\r\nابو حاتم بار ديگر از ابو عبيده به شدّت انتقاد مىكند : ابو عبيده دربارهء « عسعس » در آيهء :  وَ اللَّيْلِ إِذا عَسْعَسَ  « 5 » ، مىگويد : « عسعس » به معناى « اقبل » ( روآورد ) است ، و حال آن‌كه گفته مىشود به معناى « أدبر » است ، « و قسم به شب هنگامى كه پشت كند و به آخر برسد » ابو عبيده به شعر علقمة بن قرط تيمى استناد كرده كه اين واژه را به معناى روآوردن به كار برده است :\r\n مدرّعات اللّيل لمّا عسعسا * و ادرعت منه بهيما حندسا \r\n« زنهايى كه چون شب فرامىرسد آن را زره خود قرار مىدهند و از تاريكى شب\r\n\r\n\r\n","description":"","footnote":"\r\n( 1 ) - ابن انبارى ، الأضداد ، ص 235 - 236 و همچنين ص 260 - 261 و 321 - 322 .\r\n( 2 ) - افراد ديگرى نيز دراين‌باره كتاب نوشته‌اند به كشف الظّنون ، ج 2 ، ص 367 - 368 مراجعه شود .\r\n( 3 ) - نساء / 3 .\r\n( 4 ) - ابو حاتم سجستانى ، الأضداد ، ص 88 .\r\n( 5 ) - تكوير / 17 .\r\n","page_name":" 122 ","page_number":122},
  {"content":"\r\n\r\nبراى خود به عنوان پوشش استفاده مىكنند » .\r\nابو حاتم مىگويد : ابو عبيده ادّعاى بزرگى كرده‌است و گمان نمىكنم « عسعس » در اين آيه معنايى بيشتر از سياه شدن داشته باشد . اين كلمه در همهء مواردى كه ذكر شده به معناى « اظلم » و « أسود » ( تاريك شد ) است و هرچه از اين باب در قرآن وجود دارد بهتر است از تفسير كردن آن خوددارى شود و امكان خطا و اشتباه در آنچه از قرآن نباشد كمتر است . « 1 »\r\nابو حاتم سومين موردى كه از روى ترديد و عدم اطمينان از ابو عبيده نقل مىكند ، واژهء « أسرّ » است . او گفته است : « أسررت الشّىء » به معناى « أخفيته » ( آن را پنهان كردم ) است و به معناى « اظهرته » ( آن را آشكار ساختم ) نيز مىباشد . و در مورد اين آيهء شريفه :\r\n وَ أَسَرُّوا النَّدامَةَ لَمَّا رَأَوُا الْعَذابَ  ، مىگفت : به معناى أظهروا الندامة است و من به گفته وى در اين مورد اطمينان ندارم . و خدا داناتر است . برخى گمان كرده‌اند كه فرزدق گفته است :\r\n فلمّا رأى الحجّاج جرّد سيفه * أسرّ الحرورى ما كان اضمرا \r\n« وقتى كه آن خارجى مذهب ، ديد : حجّاج شمشيرش را از نيام بركشيد . آنچه بدان اعتقاد داشت و پنهان كرده بود ، برملا ساخت » .\r\nبه گفته فرزدق دربارهء قرآن ، نيز اعتماد و يقين ندارم ، زيرا شايد گفته باشد : الّذى كان أظهرا ؛ يعنى آنچه را كه به آن اعتقاد داشت آشكار كرد . آميختگى در شعر فرزدق زياد به چشم مىخورد ، ولى در سخن دو همتاى او جرير و أخطل چنين چيزى نيست .\r\nلذا اعتمادى به سخن وى دربارهء قرآن ندارم . « 2 »\r\nامّا ابن جرير طبرى امام مفسران هنگامى كه به نقد و بررسى گفتار ابو عبيده در الفاظ متضاد مىپردازد ، مىبينيم كه ضمن اعتراف به دانش عربى او ، تنها به اظهار نظر\r\n\r\n\r\n","description":"","footnote":"\r\n( 1 ) - الأضداد ، ص 97 - 98 .\r\n( 2 ) - الأضداد ، ص 114 - 115 . فرزدق از شاعران برجسته عرب بوده و همه ادباء و نحويان به شعر او استشهاد مىكنند . م .\r\n","page_name":" 123 ","page_number":123},
  {"content":"\r\n\r\nخود كه مخالف نظر اوست ، بسنده مىكند . ابو جعفر گفته است : « برخى از كسانى كه با سخن عرب آشنايند ، « وراء » را از واژه‌هاى متضاد دانسته و گمان كرده‌اند كه اين واژه هم در مورد آنچه پيش‌رو است به كار مىرود و هم براى آنچه پشت سر مىباشد و براى تأييد اين پندار خود به گفتهء شاعر استشهاد كرده‌اند كه گفته است :\r\n أ يرجو بنو مروان سمعى و طاعتى * و قومى تميم و الفلاة ورائيا \r\n« آيا مروانيان اميد دارند كه من از آنان پيروى كنم و حال آن‌كه قوم من ، بنى تميم و بيابان پهناور پيش منند ؟ »\r\nكه « ورائى » به معناى « أمامى » ( پيش‌روى من ) مىباشد » ؛ او از معناى درست آن غافل مانده است ، زيرا به كسى كه نزد شماست به اين دليل « هو ورائى » ( او نزد من است ) . گفته مىشود كه شما مقابل او قرار داريد و او را مشاهده مىكنيد ، همان‌طور كه او شما را مىبيند . پس چون چنين است ، گويى او پشت سر شما و شما پيش روى او هستيد .\r\nبرخى از عربىدانان كوفى جايز نمىدانند در مورد كسى كه پيش روى شماست گفته شود : « هو ورائى » ، و نه هرگاه پشت سر شما باشد گفته شود : « هو أمامى » آنان مىگويند : چنين گفته‌اى در مورد اوقات و زمانها از قبيل روزها و . . . جايز است . مانند اين كه بگويى : ورائك برد شديد و بين يديك حرّ شديد « پشت سرت سرمايى سخت و پيش رويت گرماى سخت است » و تو از دنبال آن مىآيى ، اين عبارت جايز است ، زيرا گرما چيزى است كه مىآيد و در حركت است و گويى هرگاه از دنبال تو بيايد پشت سرت قرار گرفته است و هرگاه تو به سمت آن به روى و بدان برسى ، پيش روى تو قرار مىگيرد ، طبرى مىگويد : ازاين‌رو است كه دو وجه جايز است « 1 » .\r\nگفتار ابو عبيده دربارهء عربيت قرآن در دو زمينه است :\r\n1 - در زمينهء ساختار ، يعنى روش قرآن در بيان مطالب بر همان سبكى كه در ميان عرب معمول بوده است .\r\n2 - در زمينهء الفاظ ، به اين معنا كه او خواسته است خالص بودن عربيت الفاظ قرآن\r\n\r\n\r\n","description":"","footnote":"\r\n( 1 ) - تفسير طبرى ، ج 16 ، ص 2 .\r\n","page_name":" 124 ","page_number":124},
  {"content":"\r\n\r\nرا ثابت كند . او در ردّ هرگونه شبهه‌اى در مورد عربيّت قرآن حساسيّت شديدى داشت .\r\nابو عبيده مىگويد : قرآن به زبان عربى آشكار نازل شده و هركس خيال كند سخن غير عربى در آن وجود دارد به گزاف سخن گفته است و كسى كه گمان كند واژه‌هاى آن به زبان نبطى « 1 » است گناه بزرگى مرتكب شده است . البته گاهى دو لفظ [ در قالب و معنا 
  ] با يكديگر نزديك و دمسازند و حال آن‌كه ممكن است يكى از آن دو عربى و ديگرى فارسى يا غير آن باشد ، از اين قبيل است واژهء « استبرق » كه به معناى پارچه ابريشمى ضخيم است و در فارسى به آن « استبرك » گويند و كلمهء « فرند » ( شمشير جوهردار ) در زبان فارسى كه در عربى به آن « جور » گويند و امثال اينها فراوان است . « 2 »\r\nاين بحث و جدل دربارهء عربيت قرآن جوّ فعّالى را به وجود آورده بود . عموم علما گفته‌اند : به دليل آيهء :  إِنَّا جَعَلْناهُ قُرْآناً عَرَبِيًّا  « 3 » ، « ما آن را قرآنى فصيح و عربى قرار داديم » ، و آيهء :  بِلِسانٍ عَرَبِيٍّ مُبِينٍ  « 4 » ، « آن را به زبان عربى آشكار نازل كرد » ، در كتاب خداى سبحان چيزى غير از زبان عرب وجود ندارد . ولى برخى ادعا كرده‌اند ، در قرآن واژه‌هايى هست كه عربى نيست ، تا آنجا كه گفته‌اند : زبان رومى و قبطى ( زبان مردم قديم مصر ) و نبطى در قرآن وجود دارد . « 5 »\r\nابن فارس در كتاب خود فقه اللّغة از آنچه ابو عبيده در كتاب مجاز القرآن گفته ، تبعيت كرده است ، ولى سيوطى ميان معرّب [ واژه‌هايى كه به عربى برگردانده شده 
  ] و واژه‌هايى كه از زبانهاى ديگر وارد عربى شده‌اند ، فرق گذاشته و گفته است :\r\n« فرق اين‌گونه واژه‌ها با معرّب اين است كه براى معرّب غير از لفظ عجمى كه عرب آن را به‌كار برده است نام ديگرى در زبان عرب وجود دارد ، بر خلاف واژه‌هايى كه تعريب نشده وارد زبان عربى شده‌اند » .\r\n\r\n\r\n","description":"","footnote":"\r\n( 1 ) - « نبط » يا « أنباط » از قبايل بدوى عرب و تا قرن 4 هجرى قمرى كوچ‌نشين بودند و بعدها در جنوب فلسطين و بطايح سكنا گزيدند و « نبطى » زبان منسوب به آنان است . م .\r\n( 2 ) - مجاز القرآن ، برگ 8 .\r\n( 3 ) - زخرف / 3 .\r\n( 4 ) - شعراء / 195 .\r\n( 5 ) - المزهر ، ج 1 ، ص 157 .\r\n","page_name":" 125 ","page_number":125},
  {"content":"\r\n\r\nبرخى از زبان‌دانان معتقدند كه ممكن است يك لفظ در چند زبان باهم مشترك باشد ، ابن جنّى در الخصائص مىگويد :\r\nگفته مىشود : « تنور » لفظى است كه در زبان همهء مردم چه عرب و چه غير عرب ، مشترك است . اين واژه عربى نيز محسوب مىشود ، زيرا از زبان ديگرى به زبان عربى منتقل نشده است بلكه يك نوع توافقى است كه ميان زبانهاى مختلف صورت گرفته است .\r\nسيوطى بعيد دانسته كه واژهء تنور در اصل از يك زبان بوده و سپس به همهء زبانها منتقل شده باشد ، زيرا نظير آن را در زبانهاى ديگر نمىشناسيم . « 1 »\r\nسيوطى معرّب را اين‌گونه تعريف مىكند : معرب واژه‌اى است كه براى معنايى در غير زبان عربى وضع شده و عرب آن را به كار برده است . ابو عبيد قاسم بن سلام گويد : مفسّران در مورد وجود واژهء عجمى در قرآن اختلاف دارند ، از ابن عباس و مجاهد و ابن جبير و عكرمه و عطاء و ديگر مفسّران روايت شده كه آنان واژه‌هاى بسيارى را غير عربى دانسته‌اند و اين نظريه فقيهان است .\r\nسيوطى مىگويد : عربىدانان اعتقاد دارند كه از سخنان غير عرب چيزى در قرآن وجود ندارد ، زيرا خداوند متعال مىفرمايد :  قُرْآناً عَرَبِيًّا  « 2 » ،  بِلِسانٍ عَرَبِيٍّ مُبِينٍ  « 3 » .\r\nولى ابو عبيد قاسم بن سلام گفته است : « به نظر من حق اين است كه ميان نظريهء هر دو گروه جمع گردد و راهش اين است كه بگوييم : اين‌گونه واژه‌ها در اصل چنان‌كه مفسران گفته‌اند غير عربى است ، جز اين‌كه وارد زبان عرب شده و آنها اين واژه‌ها را به زبان خود تغيير داده و معرّب ساخته‌اند و سپس الفاظ غير عربى به صورت عربى در آمده و پس از آن‌كه قرآن نازل‌شده اين قبيل واژگان با سخن عرب درهم آميخته است .\r\nبنابراين هم كسانى كه گفته‌اند آنها عربى است و هم كسانى كه معتقد به غير عربى بودن آنها هستند ، درست مىگويند » . « 4 »\r\n\r\n\r\n","description":"","footnote":"\r\n( 1 ) - المزهر ، ج 1 ، ص 158 .\r\n( 2 ) - زخرف / 3 .\r\n( 3 ) - شعراء / 195 .\r\n( 4 ) - همان مأخذ ، ص 159 .\r\n","page_name":" 126 ","page_number":126},
  {"content":"\r\n\r\nنتيجهء اين پژوهش اين شد كه وقتى يك واژهء غير عربى وارد زبان عربى مىشود يا به كلّى تغيير مىكند و كاملا تسليم منطق زبان عربى مىشود و يا با حفظ معناى خود ، نامى عربى مىگيرد و به‌اين‌ترتيب براى واژهء واردشده به زبان عربى ، راهى غير از اين متصوّر نيست و تمام سروصداهايى كه در گذشته پيرامون كتاب مجاز القرآن بلندشده بود براى اين بود كه آيا اين كتاب در زمينه بلاغت عربى نوشته شده است يا در زمينه تفسير قرآن ؟ ! و ديديم كه عدّهء زيادى آن را مورد انتقاد قرار دادند و گفتند : ابو عبيده قرآن را به رأى خود تفسير كرده است و عدّهء كمى از آنان مجاز القرآن را كتابى در بلاغت دانستند مانند ابو اسحاق شيرازى متوفاى 476 هجرى در كتابش اللمع فى اصول الفقه و ابن قتيبه در قرن سوم تلويحا نه با صراحت اشاره كرده كه مجاز القرآن از كتب بلاغى است .\r\nزيرا او نتايجى را كه ابو عبيده دربارهء بيان اسلوب عربى كه قرآن نيز بر همان اسلوب نازل شده به آنها دست يافته بود ، بابى مىدانست كه نابخردان براى به تمسخر گرفتن اسلوب قرآن از آن وارد مىشوند . امّا معاصران زمان ما در اظهار نظر پيرامون كتاب ابو عبيده به چند دسته تقسيم شده‌اند : استاد ابراهيم مصطفى آن را كتابى در نحو شمرده و از نسلهاى جديد خواسته است كه آن را به دقّت بررسى و مطالعه كنند ، در حالىكه دكتر طه حسين آن را كتابى دانسته كه به لغت مىپردازد نه به بلاغت و امين الخولى اظهار نظر كرده كه مجاز القرآن كتابى در تفسير است ؛ ولى چنان‌كه از بررسى موضوعات اين كتاب و انگيزه تأليف آن روشن شده ، اين كتاب در زمينهء يك مسألهء اساسى تأليف يافته است و آن اثبات عربيّت قرآن در مفردات و آيات و مقايسه آنها با گفتارها يا اشعارى است كه ابو عبيده از عرب آموخته بوده است . بنابراين مجاز القرآن كتابى در تفسير لغوى است و در آن لغت و نحو و قرائت وجود دارد ، ولى در عين حال ، گفتگو دربارهء بيان قرآن بر همه آنها برترى دارد .\r\n\r\n","description":"","footnote":"","page_name":" 127 ","page_number":127},
  {"content":"\r\n\r\n\r\nفصل سوم ابو اسحاق زجّاج و كتابش معانى القرآن\r\nنخست بايد اشاره كنيم كه اهل لغت و نحويون در خدمت به قرآن و توضيح مفاهيم آن ، از پيشگامان بوده‌اند و لذا گروه بزرگى از آنان تلاش خود را متوجّه تأليف كتاب در زمينهء معانى قرآنى كرده‌اند ، چنان‌كه ابن نديم در الفهرست نام بزرگان آنها و تأليفاتشان را از گذشته تا زمان خودش ياد كرده است .\r\nمقصود از معانى قرآن ، تفسير آن است . ابن صلاح در مورد آنچه سيوطى در الاتقان نقل مىكند ، مىگويد :\r\n« هركجا در كتب تفسير عبارت قال اهل المعانى را ديدى ، منظور از آن ، نويسندگان كتب در معناى قرآن مانند زجّاج و أخفش و ابن انبارى است » .\r\nگروهى از آنان به تأليف تفاسير مفيد و پربارى كه اسنادشان حذف شده بود ، روآوردند و اكنون به بررسى شرح حال يكى از اهل لغت برجستهء بصره يعنى ابراهيم بن سرى بن سهل ابو اسحاق زجّاج متوفا به سال 311 ه ق مىپردازيم .\r\nزجّاج به گواهى كسانى كه شرح حال وى را نوشته‌اند ، اهل فضل ، متدين ، داراى عقايد درست و مرام نيكو بوده است . او به كار شيشه‌گرى مىپرداخت ، ولى همتش او را در ميان اهل لغت و نحاة عرب به مقام شامخى از علم رساند . او علاقه به نحو را در خود مشاهده كرد و خواست در آن مهارت پيدا كند و لذا آموختن نحو را پيش ثعلب نحوى آغاز كرد ، سپس نزد مبرّد رفت و ادبيات را به خوبى از آن دو فراگرفت .\r\nاو خود را با استفاده از ابزارهاى دانش عربى ، يعنى قرآن ، حديث ، علم لغت و\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nتاريخ كه هريك از علماى معاصر وى آنها را در حد توان خويش تحصيل مىكرد ، به اين درجه علمى رساند .\r\nمقام زجّاج با فراگيرى علوم تا آن‌جا بالا مىرود كه از شيشه‌گرى به همنشينى ويژهء وزير عبيد اللّه بن سليمان بن وهب مىرسد و به حدّى مورد اعتماد او قرار مىگيرد كه وزير از وى مىخواهد ادبيات را به فرزندش - قاسم - بياموزد و هنگامى كه قاسم بن عبيد اللّه به وزارت مىرسد ، از طريق او مال فراوانى نصيب زجّاج مىگردد . ستاره بخت زجاج همواره بالا مىرود تا سرانجام نديم خليفه عبّاسى المكتفى باللّه مىشود .\r\nزجّاج چيزهايى از خود برجاى گذاشته كه از بهره و مقامى كه در دنيا به آن رسيده بود ، برايش بهتر است . او شاگردان و كتابهاى علمى از خود برجاى نهاد و اساتيد بزرگ نحو و لغت از شاگردان وى بودند . ابو على فارسى از او علم آموخت و ابو جعفر نحاس مصرى نزد او تلمذ كرد . شاگرد ديگرش ابو القاسم عبد الرّحمان زجّاجى صاحب كتاب الجمل در نحو ، خود را منتسب به او دانسته است . زجّاج تاليفات بسيارى دارد و بيشتر آنها پيرامون لغت است .\r\nآنچه در اين‌جا براى ما اهميّت دارد كتاب معانى القرآن اوست . ابن نديم در گفتارى كه دارد تاريخ تأليف اين كتاب را تعيين مىكند و مىگويد : « من روى جلد كتاب معانى القرآن خواندم كه ابو اسحاق زجاج املاى كتاب خود موسوم به معانى القرآن را در صفر سال 285 ه ق آغاز كرد و در ماه ربيع الاول سال 301 ه ق به پايان رسانيد » .\r\nبنابراين ، زجّاج زمانى اقدام به تأليف كتاب معانى القرآن كرد كه دانش و معلوماتش كامل شده بود ، زيرا او ده سال پس از تأليف آن درگذشت و در هنگام مرگ هفتاد و به قولى هشتاد سال داشته است .\r\nبه‌هرحال ، رسالهء خطّى كه ما براى شناخت ويژگيهاى شيوهء زجّاج از آن استفاده مىكنيم از سورهء « يس » آغاز و به سورهء « تين » پايان مىيابد و تاريخ كتابت آن ، ماه ذى حجّهء سال 589 ه ق و يكى از نسخه‌هاى دانشگاه عربى است .\r\nاكنون هنگام آن رسيده كه از روش زجّاج در تفسير سخن بگوييم :\r\n\r\n","description":"","footnote":"","page_name":" 129 ","page_number":129},
  {"content":"\r\n\r\n1 - اولين ويژگى كه در شيوهء تفسيرى زجّاج به چشم مىخورد ، تلخيص و نقل مطالب تفاسير روايى دربارهء متن قرآن است .\r\nبه عنوان نمونه ، او دربارهء آيهء شريفهء :    وَ النَّازِعاتِ غَرْقاً * وَ النَّاشِطاتِ نَشْطاً    ، مىگويد :\r\nدر تفسير اين آيات گفته شده منظور از « نازعات » و « ناشطات » فرشتگانى هستند كه ارواح كافران را مىگيرند و آنها را به بند مىكشند و لذا جان دادن بر آنان سخت مىشود .\r\nمنظور از آيهء :   وَ السَّابِحاتِ سَبْحاً * فَالسَّابِقاتِ سَبْقاً   ، اين است كه ارواح مؤمنان به راحتى از بدنشان خارج مىشوند .\r\nبرخى گفته‌اند : منظور از « نازعات » فرشتگان سنگ‌دل ، و مقصود از « ناشطات » ريسمانهايى است كه يك سر آنها گره خورده و در گردن حيوانات مىافكنند .\r\n« سابحات » به معناى كشتيها و « سابقات » به معناى گلهء اسبان است و مقصود از « المدبّرات امرا » فرشتگانند ، جبرئيل و ميكائيل مأمور باران و روييدنيها و اسرافيل مأمور دميدن در « صور » و عزرائيل مأمور قبض ارواح است .\r\nگفته‌شده : منظور از « نازعات » ستارگانى است كه از مدارشان خارج و جابجا مىشوند . و نيز مقصود از « سابحات » ستارگانند كه در آسمان حركت مىكنند ، چنان‌كه خداوند فرموده :  كُلٌّ فِي فَلَكٍ يَسْبَحُونَ  « 1 » ، « و هريك از آنها در مدارى در حركتند » . و همچنين « سابقات » ، ولى « مدبرات » به معناى فرشتگان است . و گفته‌شده : منظور از « سابقات » فرشتگانى هستند كه درآوردن وحى براى پيامبران بر شياطين پيشى مىگيرند .\r\nهمهء اين معانى در تفسير اين آيات آمده است و خداوند به حقيقت آنها داناتر است .\r\nبدين‌سان زجّاج تفاسير مربوط به آيات را نقل مىكند ، بدون اين‌كه خود يكى از آنها را بر ديگرى ترجيح دهد و اين وسواس علمى در سراسر تفسيرش به چشم مىخورد .\r\nالبته اين عدم اظهار نظر در مواردى است كه دليل بر اقوا بودن تفسيرى بر ديگرى نزد وى\r\n\r\n\r\n","description":"","footnote":"\r\n( 1 ) - انبياء / 33 .\r\n","page_name":" 130 ","page_number":130},
  {"content":"\r\n\r\nنباشد و جالب اين است كه دانشمندان مسلمان در طول تاريخ خود را ملزم مىساختند كه در همه اين موارد بگويند : « و اللّه أعلم » ( خدا داناتر است ) .\r\nدر موردى كه يك وجه لغوى وجود دارد كه آيهء قرآن با آن تفسير مىشود ، مىبينيم زجّاج آن را همراه با تفسير روايى بيان مىكند .\r\nاينك ببينيم زجّاج در برابر آيهء شريفهء :  وَ إِنْ يَكادُ الَّذِينَ كَفَرُوا لَيُزْلِقُونَكَ بِأَبْصارِهِمْ  « 1 » چه مىكند ؟ او ابتدا اقوال مفسران را نقل مىكند و مىگويد : « امّا آنچه در تفسير اين آيه نقل شده است كه هرگاه مردى از عرب مىخواست به كسى چشم‌زخم بزند ، سه روز گرسنه به سر مىبرد و پس از آن درباره او مىگفت : هيچ‌گاه مانند امروز اين قدر گوسفند و شتر نزد وى نديده‌ام ! و با اين گفتهء خود ، به او چشم‌زخم مىرساند . كفار نيز دربارهء پيامبر صلّى اللّه عليه و إله نظير اين سخن را گفتند و چنان‌كه مفسران مىگويند ، منظور از  لَمَّا سَمِعُوا الذِّكْرَ  اين است كه دشمنان هنگامى كه آيات باعظمت قرآن را از تو مىشنوند ، به قدرى خشمگين و ناراحت مىشوند كه مىخواهند تو را با چشمهاى خود نابود كنند !\r\nسپس زجّاج توضيح اهل لغت را نقل مىكند و مىگويد : امّا به اعتقاد اهل لغت تفسير آيه اين است كه دشمنان از شدّت كينه و دشمنى با تو ، نزديك است با نگاه كينه‌آلود خود تو را به زمين افكنند . اين سخن ، مرسوم است كه كسى بگويد : فلانى به من چشم دوخت و نزديك بود مرا با نگاهش به زمين بيفكند ، يا گفته مىشود : طورى به من نگاه كرد كه گويا مىخواست مرا بخورد و معناى همه اين سخنان اين است كه فلانى آن چنان نگاهى به من انداخت كه اگر برايش امكان داشت مرا بخورد يا به زمين بكوبد ، اين كار را مىكرد .\r\nزجّاج در مورد آيهء :  إِنَّا سَنُلْقِي عَلَيْكَ قَوْلًا ثَقِيلًا  « 2 » ، تفسير آن را اين‌گونه آغاز مىكند :\r\nدر تفسير آيه چنين آمده است : يعنى عمل به قرآن دشوار است ، زيرا حلال و حرام و نماز و روزه و همهء اوامر و نواهى خداوند را كسى جز با سختى و دشوارى\r\n\r\n\r\n","description":"","footnote":"\r\n( 1 ) - قلم / 51 .\r\n( 2 ) - مزّمّل / 5 .\r\n","page_name":" 131 ","page_number":131},
  {"content":"\r\n\r\nنمىتواند به انجام رساند .\r\nزجّاج بارديگر به تفسير اين آيه براساس لغت مىپردازد و مىگويد : به عقيده اهل لغت مىتوان گفت : معناى آيه اين است كه قرآن سخنى است كه در درستى و روشنى بيان و مفيد بودنش ، وزين و باارزش است ، چنان‌كه هرگاه سخنى را نيكو بيابى و بدانى كه به منزله حكمت است ، مىگويى اين سخنى استوار و باارزش است .\r\nزجّاج اين تفسير لغوى خود را برپايهء مقايسهء متن قرآن با بيانهاى معمول در ميان عرب بنيان نهاده و اين همان چيزى است كه به تفسير او چهره‌اى غير از چهرهء متعارف در ديگر تفاسير روايى بخشيده است .\r\nسومين موردى كه بايد در شيوهء تفسيرى زجّاج دنبال كنيم ، سخن خداى متعال :   أَمْ لَهُمْ شُرَكاءُ فَلْيَأْتُوا بِشُرَكائِهِمْ إِنْ كانُوا صادِقِينَ * يَوْمَ يُكْشَفُ عَنْ ساقٍ   « 1 » ، است كه مىگويد : يكشف عن ساق در لغت به معناى برملا شدن سختى كار است ، چنان‌كه عرب گويد :\r\n قد شمّرت عن ساقها فشدّوا * وجدّت الحرب بكم فجدّوا \r\n« تنور جنگ داغ‌شده و نبرد شما جدى گشته ، پس يورش ببريد و جدّيت كنيد » .\r\n2 - دومين ويژگى شيوهء تفسيرى زجاج آن است كه در برابر تفسير روايى ، موضع منفى اتخاذ نكرد ، زيرا شيوهء او شيوهء انتخاب و گزينش بود و به حق انتخابش را بر پايه‌هاى علمى و فنى زيربنا نهاده بود :\r\nالف - او تفسيرى را برمىگزيند كه نظم و اسلوب معنوى متن قرآن را حفظ كند . و دربارهء تفسير سخن خداى متعال :  لِتُنْذِرَ قَوْماً ما أُنْذِرَ آباؤُهُمْ فَهُمْ غافِلُونَ  « 2 » ، نخست مىنويسد : « در تفسير آيه آمده است كه تقدير آن : لتنذر قوما مثل ما انذر آباؤهم ؛ مىباشد ، سپس زجّاج وجه ديگرى را بيان مىكند و مىگويد : لتنذر قوما لم ينذر آباؤهم ؛ بنابراين كه « ما » ماى جحد باشد . اين يك انتخاب محض است و خدا به تفسير آن داناتر است ، زيرا جمله فهم غافلون دلالت بر معناى ما انذر آباؤهم غافلون ؛ دارد ( كه جحد و\r\n\r\n\r\n","description":"","footnote":"\r\n( 1 ) - قلم / 41 - 42 .\r\n( 2 ) - يس / 6 .\r\n","page_name":" 132 ","page_number":132},
  {"content":"\r\n\r\nمنفى است ) و بعيد است كه به معناى اذا كان قد أنذر آباؤهم غافلون ( يعنى مثبت ) باشد ولى در تفسير آيه آمده است . دليل بر نافيه بودن « ما » در آيهء قبل ، اين سخن خداى متعال مىباشد :  وَ ما آتَيْناهُمْ مِنْ كُتُبٍ يَدْرُسُونَها وَ ما أَرْسَلْنا إِلَيْهِمْ قَبْلَكَ مِنْ نَذِيرٍ  « 1 » ، « ما - قبلا - چيزى از كتب آسمانى را به آنها نداده‌ايم كه آن را بخوانند و قبل از تو هيچ پيامبرى - نيز - براى آنان نفرستاديم » زيرا اگر پدرانشان انذار شده بودند كتبى براى آنان ارسال مىشد تا بخوانند البته خدا داناتر است .\r\nب - زجّاج نوعى از تفسير را نيكو مىشمارد كه مستند به يكى از قرائات نقل شده باشد . او در مورد آيهء شريفهء :  لِيُنْذِرَ يَوْمَ التَّلاقِ  « 2 » ، مىگويد : يعنى تا پيامبر صلّى اللّه عليه و إله با آياتى كه بر او وحى مىشود مردم را از روز ملاقات ( قيامت ) بيم دهد . و جايز است به معناى لينذر اللّه يوم التلاق باشد ، يعنى تا خدا مردم را از روز ملاقات بيم دهد . معناى اوّل بهتر به نظر مىرسد ، البته خدا داناتر است . و دليل آن اين است كه اين آيه ، لتنذر يوم التلاق با ( تاء ) قرائت شده است .\r\nج - او گاهى باذوق و سليقه خود يك تفسير روايى را بر روشهاى زبان عرب ترجيح مىداد ، چنان‌كه در مورد آيهء :  وَ سْئَلْ مَنْ أَرْسَلْنا مِنْ قَبْلِكَ مِنْ رُسُلِنا أَ جَعَلْنا مِنْ دُونِ الرَّحْمنِ آلِهَةً يُعْبَدُونَ  « 3 » ، « از رسولانى كه قبل از تو فرستاديم بپرس ، آيا غير از خداوند رحمان معبودى براى پرستش آنها قرار داديم ؟ ! » سه ديدگاه تفسيرى بيان مىكند و مىگويد : « در تفسير اين آيه آمده است كه در شب معراج ، همهء پيامبران در بيت المقدس گرد آمدند و پشت سر پيامبر اسلام صلّى اللّه عليه و إله نماز خواندند و به آن حضرت گفته شد چيزى از آنان مپرس . پيامبر صلّى اللّه عليه و إله در اين فرمان الهى ترديد نكرد و از پيامبران هم چيزى نپرسيد .\r\n( امر به سؤال در آيه را به معناى نهى از آن قرار داده است ) .\r\nديدگاه دوم كه زجّاج آن را اختيار كرده آن است كه مقصود از سؤال در آيهء :  وَ سْئَلْ مَنْ أَرْسَلْنا مِنْ قَبْلِكَ مِنْ رُسُلِنا أَ جَعَلْنا مِنْ دُونِ الرَّحْمنِ آلِهَةً يُعْبَدُونَ  اقرار كردن است ، چنان‌كه خدا در آيه ديگرى فرموده :  وَ لَئِنْ سَأَلْتَهُمْ مَنْ خَلَقَهُمْ لَيَقُولُنَّ اللَّهُ  « 4 » ، « و اگر از\r\n\r\n\r\n","description":"","footnote":"\r\n( 1 ) - سبأ / 44 .\r\n( 2 ) - مؤمن / 15 .\r\n( 3 ) - زخرف / 45 .\r\n( 4 ) - زخرف / 87 .\r\n","page_name":" 133 ","page_number":133},
  {"content":"\r\n\r\nمشركان بپرسى چه كسى آنان را آفريده ، خواهند گفت : خدا » ، كه در اين‌جا تنها به منظور اقرار گرفتن از آفرينش آنان سؤال شده است و همين‌طور اگر از همهء پيروان انبياء سؤال شود : آيا فرمانى در مورد پرستش غير خدا به آنان رسيده ؟ ، آنان در كتب خود دليلى دراين‌باره نمىيابند كه اقامه كنند .\r\nديدگاه سوم ، اين است كه گرچه در اين آيه مخاطب ، پيامبر صلّى اللّه عليه و إله است ، ولى خطاب متوجه امّت او نيز مىباشد مانند آيهء :   يا أَيُّهَا النَّبِيُّ إِذا طَلَّقْتُمُ النِّساءَ   ، « اى پيامبر صلّى اللّه عليه و إله هرگاه شما زنان را طلاق دهيد . . . » .\r\nد - زجّاج در مورد شأن نزول آيات ، آن‌جا كه تنها مىتواند به شأن نزولى اشاره كند كه بيشتر روايت شده ، درمىيابيم كه او همين نقل اكثر را به عنوان يك قاعدهء علمى برمىگزيند و لذا دربارهء سخن خداى متعال :   يا أَيُّهَا النَّبِيُّ لِمَ تُحَرِّمُ ما أَحَلَّ اللَّهُ لَكَ تَبْتَغِي مَرْضاتَ أَزْواجِكَ وَ اللَّهُ غَفُورٌ رَحِيمٌ   « 1 » ، « اى پيامبر ! چرا چيزى را كه خدا بر تو حلال كرده به خاطر جلب رضايت همسرانت بر خود حرام مىكنى و خداوند غفور و رحيم است » مىگويد و اللّه غفور رحيم يعنى : خدا حرام كردن چيزهاى حلال را بر تو بخشيده است . و در تفسير آيه آمده است كه پيامبر صلّى اللّه عليه و إله نزد [ همسرش 
  ] زينب دختر جحش قدرى عسل نوشيد ، عايشه و حفصه با يكديگر تبانى كردند كه هريك از آنان به حضرت بگويد : بوى مغافير از تو استشمام مىكنم . « مغافير » صمغى است داراى بوى متغيّر ، و برخى گفته‌اند :\r\nنوعى سبزى است .\r\nوقتى پيامبر صلّى اللّه عليه و إله پيش هريك از آنان رفت . به او گفتند : بوى مغافير از تو به مشام من مىرسد . آن‌گاه پيامبر صلّى اللّه عليه و إله نوشيدن عسل را بر خود حرام كرد و گفته‌اند ، حضرت سوگند ياد كرد كه ديگر عسل ننوشد . در تفسير آمده است - و اين نظريه بيشتر نقل‌شده - كه پيامبر صلّى اللّه عليه و إله يك روز كه نوبت رفتن به پيش عايشه بود با كنيز خود أم ابراهيم كه ماريه قبطيه ناميده مىشد ، خلوت كرد و حفصه از آن آگاهى يافت و رسول خدا صلّى اللّه عليه و إله به او فرمود : اين موضوع را به عايشه خبر ندهى . حفصه گفت : من چنين كارى نخواهم كرد و به او خبر خواهم داد . پس از آن پيامبر صلّى اللّه عليه و إله ماريه را بر خود حرام كرد .\r\n\r\n\r\n","description":"","footnote":"\r\n( 1 ) - تحريم / 1 .\r\n","page_name":" 134 ","page_number":134},
  {"content":"\r\n\r\nسپس زجّاج در اين‌جا مىگويد : بنابر هر دو تفسير هيچ‌كس حق ندارد آنچه را خداوند حلال كرده است ، حرام كند .\r\nه - زجّاج هنگامى كه تفسير داستانى آيات قرآن را بيان مىكند ، به چيزى استدلال نمىكند و علم به حقيقت را به خدا موكول مىكند . او در مورد آيهء :  الَّذِي خَلَقَ الْمَوْتَ وَ الْحَياةَ لِيَبْلُوَكُمْ أَيُّكُمْ أَحْسَنُ عَمَلًا  « 1 » ، مىگويد :\r\nدر تفسير كلبى آمده است : خداوند مرگ را به صورت قوچى سياه و سفيد آفريده كه هرگاه بر چيزى عبور كند و يا بر هر چيزى قدم گذارد آن چيز مىميرد ، و حيات را به صورت ماده اسبى خاكسترى رنگ از الاغ بزرگتر و از قاطر كوچكتر ، آفريده كه بر هرچه مىگذرد آن را زنده مىكند و بر چيزى قدم نمىگذارد مگر اين‌كه آن را زنده مىگرداند و نسيم حركتش به هرچه مىرسد زنده مىشود . البته خداوند به حقيقت آن داناتر است .\r\nزجّاج در اين مورد مسامحه كرده است ، در حالى كه جاحظ از تفسير قصص قرآن كلبى به شدت انتقاد مىكند و خود زجّاج نيز هرگاه مىبيند كه تفسير داستانى كلبى با عصمت انبياء برخورد دارد و آن را مخدوش مىسازد مانند اسرائيلياتى كه راجع به داوود پيامبر و همسر فرمانده سپاهش - ارويا - در كتابهاى تفسيرى نقل‌شده ، در صدد برمىآيد ، آنها را به‌گونه‌اى توجيه كند كه با عصمت انبياء سازگار باشد . زجّاج مىگويد :\r\nتفسيرى كه نقل كرده است : داوود خواست اوريا را از بين ببرد تا با همسر او ازدواج كند و اين قبيل مطالب ، خداوند دراين‌باره آگاه‌تر است . بر فرض كه داوود چنين خواسته‌اى داشته است معلوم نيست چرا مايل بوده اوريا به قتل برسد ، با اين‌كه براى ريختن خون او تلاش نكرد و اگر هم خواهان قتل او بوده ، خداوند اين را بر داوود گناه دانسته است و اين با عصمت انبياء سازگار نيست . شايد داوود به خاطر دلاورى و شجاعت اوريا در جنگ و نيز لياقتش به او فرمان داد پيشاپيش سپاه حركت كند و فرماندهى آن را برعهده بگيرد .\r\nدر اين صورت امكان دارد كه او كشته شود و پس از آن ازدواج داوود با همسر او جايز مىشود . داوود كه داراى نود و نه همسر بود به خاطر علاقه به همسر كسى كه تنها يك زن داشت ، مورد عتاب و سرزنش واقع شد و اين براى داوود پيامبر گناه بود . او سپس\r\n\r\n\r\n","description":"","footnote":"\r\n( 1 ) - ملك / 2 .\r\n","page_name":" 135 ","page_number":135},
  {"content":"\r\n\r\nتوبه كرد و به اندازه‌اى در پيشگاه خدا زارى كرد كه نزديك بود در حال توبه و انابت جان خود را از دست بدهد ، لذا خداى عزّ و جلّ او را چنين توصيف كرد و فرمود :  إِنَّهُ أَوَّابٌ  « 1 » ، « داوود بسيار توبه‌كننده است » .\r\nدر عين‌حال كه موضع زجّاج در برابر تفسير روايى ، موضعى محتاطانه است ، موضع او در برابر قرائتها سخت‌تر است ، زيرا تحريف قرائت به‌طور منطقى خطر تحريف معنوى متن قرآن را به دنبال دارد و لذا در حالىكه مواردى را از ديدگاه نحوى درست مىدانست ، امّا نمىخواست كه قاريان ، سنت قرائت را زير پا نهند و مىگفت :\r\nقرائت سنتى است كه نبايد با آن مخالفت كرد . هرچند آنچه قرائت نمىشود ، در نحو جايز باشد . او در سراسر تفسير خود اين معنا را تكرار و هنگام بررسى آيات قرآنى آن را عملا به كار گرفته است . در مورد آيهء :  إِنَّا زَيَّنَّا السَّماءَ الدُّنْيا بِزِينَةٍ الْكَواكِبِ  « 2 » ، مىگويد :\r\n« زينة » به « الكواكب » اضافه شده است و بيشتر قرّاء بر همين نحو قرائت كرده‌اند ، و با تنوين ( بزينة ) نيز قرائت شده يعنى « الكواكب » بدل از « زينة » است و معناى آيه اين است كه ما آسمان دنيا را به وسيله ستارگان زينت بخشيديم . و مىتوان گفت : « الكواكب » در حالت نصب بدل از « بزينة » باشد ، زيرا « بزينة » در موضع نصب است . « بزينة الكواكب » نيز جايز است ولى كسى را كه به رفع قرائت كرده باشد ، سراغ ندارم ، پس نبايد به اين نحو قرائت شود ، زيرا قرائت ، يك سنّت است ، مگر اين‌كه با خبر صحيحى جواز آن ثابت شود . بنابر رفع « الكواكب » معناى آيه چنين است : ما آسمان دنيا را زينت داديم كه زينت آن ستارگان است .\r\n4 - زجّاج به عنوان يك مفسّر نمىخواست قرآن را با تلاش فكرى خود تفسير كند ، زيرا با پيروى از قاعدهء معروف « القرآن يفسر بعضه بعضا » قرآن را با قرآن تفسير مىكرد . او در تفسير آيهء :  أَلا ذلِكَ هُوَ الْخُسْرانُ الْمُبِينُ  و آيهء بعد ؛  لَهُمْ مِنْ فَوْقِهِمْ ظُلَلٌ مِنَ النَّارِ وَ مِنْ تَحْتِهِمْ ظُلَلٌ  « 3 » ، « آگاه باشيد زيان آشكار همين است . براى آنها از بالاى سرشان سايه‌بانهايى از آتش و در زير پايشان نيز طبقهايى آتشين است . » مىگويد : اين آيه\r\n\r\n\r\n","description":"","footnote":"\r\n( 1 ) - ص / 17 .\r\n( 2 ) - صافات / 6 .\r\n( 3 ) - زمر / 15 - 16 .\r\n","page_name":" 136 ","page_number":136},
  {"content":"\r\n\r\nاز قبيل سخن خداى متعال است كه فرموده :  يَوْمَ يَغْشاهُمُ الْعَذابُ مِنْ فَوْقِهِمْ وَ مِنْ تَحْتِ أَرْجُلِهِمْ  « 1 » ، « آن روز كه عذاب [ الهى 
  ] آنان را از بالاى سر و پايين پا مىپوشاند . »\r\nوى در مورد آيهء :  وَ الْمَلائِكَةُ يُسَبِّحُونَ بِحَمْدِ رَبِّهِمْ وَ يَسْتَغْفِرُونَ لِمَنْ فِي الْأَرْضِ  « 2 » ، « فرشتگان پيوسته تسبيح و حمد پروردگار خود را به جا مىآورند و براى كسانى كه در زمين هستند استغفار مىكنند » مىگويد : يعنى براى مؤمنان استغفار مىكنند و نمىتوان گفت فرشتگان براى همه كسانى كه در زمين هستند استغفار مىكنند ، زيرا خداوند دربارهء كفار مىفرمايد :  أُولئِكَ عَلَيْهِمْ لَعْنَةُ اللَّهِ وَ الْمَلائِكَةِ وَ النَّاسِ أَجْمَعِينَ  « 3 » ، « لعنت خدا و فرشتگان و مردم بر آنان باد » اين آيه دليل بر اين است كه فرشتگان براى مؤمنان استغفار مىكنند ، چنان‌كه آيهء :  وَ يَسْتَغْفِرُونَ لِلَّذِينَ آمَنُوا . . .  « 4 » ، نيز دلالت بر همين امر دارد .\r\n5 - زجّاج كه قرآن را با قرآن تفسير مىكرد به جمع ميان معانى آياتى كه موضوعشان يكى است و در جاهاى مختلف قرآن آمده ، توجه داشت ، او در مورد آيهء :\r\n فَيَوْمَئِذٍ لا يُسْئَلُ عَنْ ذَنْبِهِ إِنْسٌ وَ لا جَانٌّ  « 5 » ، مىگويد : معناى آيه اين است كه گناهكار [ از چهره‌اش 
  ] شناخته مىشود ، بنابراين به منظور فهميدن از او سؤال نمىشود بلكه براى توبيخ از او پرسيده مىشود ، زيرا خدا در جاى ديگر مىفرمايد :  وَ قِفُوهُمْ إِنَّهُمْ مَسْؤُلُونَ  « 6 » ، « آنان را متوقف سازيد كه بايد بازپرسى شوند » در روز قيامت چهرهء گناهكاران سياه و كبود است و دليل آن آيهء :  يُعْرَفُ الْمُجْرِمُونَ بِسِيماهُمْ  « 7 » ، و آيهء :  يَوْمَ تَبْيَضُّ وُجُوهٌ وَ تَسْوَدُّ وُجُوهٌ  « 8 » ، و نيز آيهء :  وَ نَحْشُرُ الْمُجْرِمِينَ يَوْمَئِذٍ زُرْقاً  « 9 » ، است .\r\nزجّاج در جاى ديگرى از تفسيرش دربارهء آيات :  خَلَقَ الْإِنْسانَ مِنْ صَلْصالٍ كَالْفَخَّارِ  « 10 » ،  إِنَّا خَلَقْناهُمْ مِنْ طِينٍ لازِبٍ  « 11 » ،  مِنْ حَمَإٍ مَسْنُونٍ  « 12 » ،  إِنَّ مَثَلَ عِيسى عِنْدَ \r\n\r\n\r\n","description":"","footnote":"\r\n( 1 ) - عنكبوت / 55 .\r\n( 2 ) - شورى / 5 .\r\n( 3 ) - آل عمران / 87 .\r\n( 4 ) - غافر / 7 .\r\n( 5 ) - رحمن / 39 .\r\n( 6 ) - صافّات / 24 .\r\n( 7 ) - رحمن / 41 .\r\n( 8 ) - آل عمران / 106 .\r\n( 9 ) - طه / 102 .\r\n( 10 ) - رحمن / 14 .\r\n( 11 ) - صافّات / 11 .\r\n( 12 ) - حجر / 26 .\r\n","page_name":" 137 ","page_number":137},
  {"content":"\r\n\r\n اللَّهِ كَمَثَلِ آدَمَ خَلَقَهُ مِنْ تُرابٍ  « 1 » ، مىگويد : اين آيات در لفظ متفاوتند ، ولى در معنا به يك اصل برمىگردند ، چرا كه اصل « طين » ( گل ) ، « تراب » ( خاك ) است و خداوند اعلام فرموده كه انسان را از خاكى كه در آغاز به صورت گل بود و سپس تغيير كرد و خشك شد ، آفريديم . « صلصال » به معناى گل خشكيده است و همه اين تغييرات در مايه اصلى خلقت يعنى خاك پديد آمده است و در معنا و مفهوم اين آيات تناقض وجود ندارد .\r\n6 - زجّاج تنها معناى قرآن را براى ما بيان نكرده است ، بلكه نظريات خوبى دربارهء قرآن دارد و ما را از انواع اسلوبهاى بيانى آن آگاه ساخته است :\r\nالف - او در مورد آيهء :  قُلْ تَمَتَّعْ بِكُفْرِكَ قَلِيلًا إِنَّكَ مِنْ أَصْحابِ النَّارِ  « 2 » ، « بگو : چند روزى از كفرت بهره‌گير كه از اصحاب دوزخى ! » ، مىگويد : اين سخن خداوند در لفظ امر است ، ولى در معنا تهديد مىباشد . و مانند آن است ، آيات :  فَتَمَتَّعُوا فَسَوْفَ تَعْلَمُونَ  ، « 3 »  فَمَنْ شاءَ فَلْيُؤْمِنْ وَ مَنْ شاءَ فَلْيَكْفُرْ  « 4 » ، و از اين سخنان تهديدآميز است سخن تو به كسى كه او را تهديد مىكنى و مىگويى : اين كار ناپسند را دوباره انجام ده براى تو كافى است ! و تو در حقيقت به او فرمان نمىدهى ، بلكه به او وعده مجازات مىدهى و تهديدش مىكنى كه اگر كارى را كه بر خلاف ميل توست انجام دهد ، او را مجازات خواهى كرد .\r\nب - زجّاج دربارهء هر سوره‌اى كه سخن مىگويد ، به آهنگ معنوى كه در فضاى اين سوره وجود دارد توجه مىكند . او در مورد سوره « رحمن » مىگويد : خداوند در اين سوره آنچه را كه نشانگر يگانگى اوست ، بيان مىكند از قبيل : آفرينش انسان ، سخن آموختن ، آفرينش خورشيد و ماه و آسمان و زمين . سپس جن و انس را مخاطب قرار داده ، مىفرمايد :  فَبِأَيِّ آلاءِ رَبِّكُما تُكَذِّبانِ  ، « شما كدام يك از اين نعمتهاى بىشمار پروردگارتان را تكذيب مىكنيد ؟ ! » همهء اينها نعمتهايى است كه به شما داده شده و بايد شما را به وحدانيّت خدا راهنمايى كنند و در ميان نعمتهايى كه شما از آنها برخورداريد ، چيزهايى هست كه بقا و ادامه حيات شما به آنها وابسته است . در پايان سوره به آنجا\r\n\r\n\r\n","description":"","footnote":"\r\n( 1 ) - آل عمران / 59 .\r\n( 2 ) - زمر / 8 .\r\n( 3 ) - روم / 34 .\r\n( 4 ) - كهف / 29 .\r\n","page_name":" 138 ","page_number":138},
  {"content":"\r\n\r\nمىرسيم كه خداى سبحان سوره را با آيه‌اى كه درخور مجد و عظمت اوست به پايان مىرساند و مىفرمايد :  تَبارَكَ اسْمُ رَبِّكَ ذِي الْجَلالِ وَ الْإِكْرامِ  .\r\nج - زجّاج از ديد زيباشناسى به بررسى تعبيرات قرآنى مىپردازد كه محيط عربى ، فضاى تجارت و دادوستد و سودوزيان را به تصوير مىكشد . او دربارهء آيهء :  يَوْمَ يَجْمَعُكُمْ لِيَوْمِ الْجَمْعِ ذلِكَ يَوْمُ التَّغابُنِ  « 1 » ، مىگويد : « يوم التغابن » روزى است كه اهل بهشت ، دوزخيان را مغبون مىسازند ، زيرا كسى كه در بهشت مقام والايى دارد آن را كه منزلتش از او پايين‌تر است مغبون مىبيند . زجّاج اين آيه را براى خريدوفروش مثال آورده است ، چنان‌كه خداوند در آيهء ديگرى فرموده :   هَلْ أَدُلُّكُمْ عَلى تِجارَةٍ تُنْجِيكُمْ مِنْ عَذابٍ أَلِيمٍ * تُؤْمِنُونَ بِاللَّهِ وَ رَسُولِهِ   « 2 » ، و در جاى ديگرى فرموده :  فَما رَبِحَتْ تِجارَتُهُمْ وَ ما كانُوا مُهْتَدِينَ  « 3 » ، و همه اين آيات دربارهء كسانى است كه گمراهى را به جاى هدايت خريدند .\r\n- زجّاج در مورد آيهء :  وَ إِذَا الْعِشارُ عُطِّلَتْ  « 4 » ، « و در آن هنگام كه باارزشترين اموال به دست فراموشى سپرده شود » مىگويد : « عشار » شتران مادهء باردار است و چون دوران زادن آنها غالبا ده ماه طول مىكشد « عشار » ناميده شده‌اند ، آنها هرگاه جنين‌شان كامل شود ، پس از گذشت يك سال مىزايند و اين‌گونه شترها ، بهترين بچه‌ها را مىزايند ، لذا صاحبانشان جز در قيامت آنها را رها نمىسازند و بدان سبب كه شتر بيشترين دارايى و ثروت عرب محسوب مىشد و وسيلهء تأمين معيشت آنان بود [ براى بيان شدت هول‌وهراس قيامت 
  ] به رها شدن اين‌گونه شتران در آن لحظه ، باوجود ارزش و اهميّت آنها در ميان اعراب ، اشاره شده است .\r\nاكنون با توجه به همه اين مطالب درمىيابيم كه زجّاج با افرادى كه قبل از او در زمينهء معانى قرآنى يا مجازهاى آن ، كتاب تأليف كرده‌اند نظير ابو عبيده و فرّاء ، به مناقشه مىپردازد و در قرن ششم هجرى زمخشرى ، مفسّر پرآوازه را مىيابيم كه در شيوهء تفسيرى خود به [ نظريات 
  ] زجّاج تكيه مىكند .\r\n\r\n\r\n","description":"","footnote":"\r\n( 1 ) - تغابن / 9 .\r\n( 2 ) - صفّ / 10 - 11 .\r\n( 3 ) - بقره / 16 .\r\n( 4 ) - تكوير / 4 .\r\n","page_name":" 139 ","page_number":139},
  {"content":"\r\n\r\nولى ابو على فارسى - شاگرد زجّاج - خطاهاى استادش در كتاب معانى القرآن را گردآورى كرده و آنها را در كتاب خود الاغفال مورد بررسى قرار داده است . او در آغاز كتابش مىگويد : اينها مسائلى است از كتاب ابو اسحاق ابراهيم سرى [ زجّاج 
  ] در زمينه اعراب قرآن و به سبب اين‌كه در آنها غفلت صورت گرفته و به نظر ما نياز به توضيح دارد ، در هريك از اين مسائل ، عين عبارت او را به‌طور كامل از نسخه‌اى كه شنيده بوديم از او است ، نقل مىكنيم . سپس آن را با رأى و نظر خود مورد بررسى قرار مىدهيم .\r\nبنابراين ، اين بحث ، بحثى است نحوى كه ميان استاد و شاگردش جريان داشته است .\r\n- زجّاج تفسير خود را بر انتخاب و گزينش از ميان تفاسير روايى پايه‌ريزى كرده و هرگاه وجهى براى تفسير لغوى وجود داشته ، آن را با دلايلى كه از اسلوبهاى عربى مىدانسته ، توضيح داده است . سرانجام با توجه به نظريات او ، به برخى از رازهاى زيبايى قرآن و اعجاز آن آشنا مىشويم .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\n\r\nبخش چهارم خردگرايى در تفسير جاحظ\r\nفصل اول : ديدگاه معتزله در تفسير قرآن و احاديث فصل دوم : نظريهء جاحظ در فهم متن قرآن و حديث\r\n\r\n","description":"","footnote":"","page_name":" 141 ","page_number":141},
  {"content":"\r\n . \r\n","description":"","footnote":"","page_name":" 142 ","page_number":142},
  {"content":"\r\n\r\n\r\nفصل اوّل ديدگاه معتزله در تفسير قرآن و احاديث\r\nديدگاه معتزله در برابر تفسير قرآن و حديث ، از آغاز ، براساس خردگرايى استوار بوده است ، زيرا آنان خرد را پيش از شرع حجّت دانسته‌اند و براين اساس ، پنج اصل اعتقادى را براى خويش برگزيدند كه همگى دربارهء آنها همداستانند ، هرچند با يكديگر در فروع اختلاف‌نظر دارند . اين اصول پنجگانه عبارتند از : توحيد ، عدل ، وعدووعيد ، منزلة بين المنزلتين ، امر به معروف و نهى از منكر .\r\nاين ديدگاه معتزله از آنچه خيّاط معتزلى نقل مىكند ، روشن مىشود . او از جعفر بن بشر دربارهء سخن خداى متعال :  يُضِلُّ مَنْ يَشاءُ وَ يَهْدِي مَنْ يَشاءُ  ، و آيهء : « ختم » و « طبع » سؤال كرد . وى در پاسخ گفت : اكنون براى انجام كارى شتاب دارم ، ولى سخنى را به تو مىگويم تا بدان عمل كنى . بدان كه بر خداوند أحكم الحاكمين روا نيست كرامتى را به انسان عطا كند و سپس از او بگيرد يا آن را به رذالت تبديل كند و نيز شايسته نيست كه او كسى را از كار زشتى نهى كند و بعد خود او را در آن وارد سازد و ازاين پس تو هرگونه خواستى اين آيات را تفسير كن .\r\n\r\nپاىبندى معتزله به اصل خردگرايى\r\nفهم اين موضوع داراى اهمّيّت آشكار است كه معتزله در آغاز به اصل خردگرايى ، دراين‌جا مقصود از آن عدالت است ، پاىبندند و مسائل مختلفى از اين اصل نشأت مىگيرد و از آن جمله ، مسأله‌اى است كه دربارهء آزادى و مختار بودن انسان يا\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nمجبورى و تابع سرنوشت بودن وى ، در خبر آمده است . عقل مىگويد : محال است كه خداوند كسى را به انجام كارى مجبور سازد و سپس او را محاكمه و مجازات كند . بنابر اين ، آيات مربوط به اين موضوع عقلانى ، بايد به هر نحو ممكن تأويل و توجيه شوند .\r\nبراين اساس ، تأويل آيات براساس خردگرايى از اصول معتزله شده است و آنان با اين ديدگاه و به منظور كشف معنى ، همه‌جانبه در تمام قرآن سير مىكنند و به‌اين نتيجه مىرسند كه « محكم » آيه‌اى است كه ظاهر معناى آن با اصول آنان سازگار باشد و « متشابه » آيه‌اى است كه ظاهرش با اصول اعتقادى آنان سازگار نباشد . شايد اوّلين مسأله‌اى كه اشارهء صريح به‌اين مطلب دارد ، مسألهء مرتكب كبيره و ميزان مجازات او باشد كه فرقهء معتزله برپايهء آن بنيان شده است .\r\nدو بنيانگذار مكتب اعتزال - و اصل و عمرو - عقيده دارند كه « محكم » آيه‌اى است كه در آن ، خداى سبحان كيفر گناه فاسقان را اعلان فرموده مانند :  وَ مَنْ يَقْتُلْ مُؤْمِناً مُتَعَمِّداً . . .  ، و امثال اين ، از آيات تهديد . و « متشابه » آيه‌اى است كه در آن خداوند كيفرش را از مردم پنهان داشته و آن‌گونه كه در « محكمات » بيان فرموده كه گناهكاران را به خاطر گناه‌شان كيفر مىدهد ؛ در « متشابهات » بيان نفرموده است .\r\nبنابراين ، رسالت تفسير از ديدگاه معتزله ، تأويل آياتى است كه با اصول خردگرايى آنان همخوانى نداشته باشد ، يعنى همسان كردن معناى آيه « متشابه » با « محكم » از خلال معناى آن . آنان اظهار داشته‌اند كه هركس انحراف و ترديدى در دلش باشد از متشابه پيروى مىكند ، مانند « مشبّهة » و « مجبّرة » كه به ظاهر قرآن عمل مىكنند و به همين خاطر خداوند آنان را نكوهش كرده است . آنچه بر ما واجب است آن است كه بايد از دليل پيروى شود و هيچ آيهء متشابهى نيست ، جز اين‌كه همراه آن دليلى وجود دارد كه بر مقصود آن دلالت مىكند و آن خرد است .\r\n\r\nمعناى تأويل از ديدگاه معتزله\r\nبهتر است پيش از يادآورى برخى شيوه‌هاى معتزله در تأويل قرآن ، به معناى\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nاصطلاحى « تأويل » از ديدگاه آنان ، بپردازيم و آن را از يكى از پيشوايانشان كه جاحظ نام دارد ، به دست آوريم .\r\nجاحظ مطلبى را نقل مىكند كه در گذشته در ميان عرب چنين معمول بوده است كه هركس در مورد برآورده شدن آرزوى خود نذر كرده و مىگفته است : اگر شتران و يا گوسفندانم به فلان عدد برسد ، فلان مقدار از عتيره براى بتها به عنوان قربانى ، خواهم كشت ( عتيره قربانى است كه عرب در ماه رجب براى خدايانشان قربانى مىكردند و جمعش عتاير است ) ؛ امّا وقتى كه مقصودش حاصل مىشد و شتران يا گوسفندانش به عددى كه شرط كرده بود ، مىرسيد ، سخن خود را تأويل مىكرد و مىگفت : من در نذر خود ، گوسفند و آهو شرط كرده بودم . بنابراين به جاى گوسفند ، آهوهايى را كه در بيابان صيد مىكرد ، قربانى مىكرد . اين‌گونه تأويل به معناى برگرداندن لفظ از معناى اوّل به معناى ديگرى است كه برطبق ميل خود و با استفاده از انعطاف‌پذيرى زبان صورت مىپذيرد ، چرا كه « غنم » و « شاة » به يك معناست و « آهو » و « شاة » هم يكى است ، در حالى كه به هنگام شرط كردن در آغاز ، آن اعرابى براى اداى نذر خود ، « غنم » قصد كرده بود ، امّا وقتى كه گوسفندانش به عدد معين مىرسيد از قربانى كردن گوسفند بخل ورزيده و از آهوانى كه شكار مىكرد به عنوان قربانى استفاده مىكرد ! « 1 » معتزله عين همين تأويل را در روش تفسير قرآن و فهم حديث به‌كار مىبرند .\r\nالبته اين‌گونه تأويلات اگر بخواهد عملى شود نياز به دلايل و اسبابى دارد كه تمام آن را سيّد مرتضى رحمة اللّه در تفسير اين آيه از سورهء يوسف خلاصه كرده :  وَ لَقَدْ هَمَّتْ بِهِ وَ هَمَّ بِها لَوْ لا أَنْ رَأى بُرْهانَ رَبِّهِ ، كَذلِكَ لِنَصْرِفَ عَنْهُ السُّوءَ وَ الْفَحْشاءَ إِنَّهُ مِنْ عِبادِنَا الْمُخْلَصِينَ  « 2 » ، « زليخا آهنگ يوسف كرد و او نيز اگر برهان پروردگارش را نمىديد ، آهنگ وى مىكرد ، اين‌چنين كرديم تا بدى و فحشا را از او دور سازيم ، چرا كه او از بندگان با اخلاص ما بود » .\r\n\r\n\r\n","description":"","footnote":"\r\n( 1 ) - اين مطلب در ص 128 - 129 تكرار شده است . م .\r\n( 2 ) - يوسف / 24 .\r\n","page_name":" 145 ","page_number":145},
  {"content":"\r\n\r\nسيّد مرتضى چنين مىگويد : « وقتى كه با دلايل عقلى قطعى كه احتمال و مجاز و توجيهات در آن راه ندارد ، ثابت شود كه هيچ‌گونه گناهى به ساحت قدس پيامبران عليهم السّلام راه نمىيابد ، هر عبارتى از قرآن يا سنّت را كه ظاهرش بر خلاف اين باشد ، به همان مفهومى برمىگردانيم كه با دلايل عقلى سازگارى دارد نظير عباراتى كه دربارهء صفات خداوند آمده و بر خلاف عقل است كه همهء آنها بر خلاف ظاهرش حمل مىشود » .\r\n\r\nابزار تأويل از ديدگاه معتزله\r\nابزار تأويل از ديدگاه معتزله عبارتند از : عقل كه تكيه‌گاه اصول دينى آنهاست ؛ لغت ؛ و مهارتى كه براى تأويل به كار گرفته شود .\r\nدربارهء عقل كه نخستين ابزار معتزله است ، حرفى نداريم ؛ زيرا زمينهء بحث آن كتابهاى كلامى است و در آغاز بحث هم به مهمترين مسائل متكلمان دربارهء عقل اشاره شد .\r\nامّا آنچه اندكى ما را به بررسى وادار مىكند توجه فراوان معتزله به لغت است . و براى اين‌كه لغت با روش عقلى آنها سازگار باشد ، در آن دخل و تصرف مىكردند و پيش از هر چيز ، وقتى معتزله ديدند كه اهل سنّت - كه ابن فارس بيانگر نظريهء آنهاست - مىگويند : لغت ، امرى توقيفى است و اين سخن اشاره به اين عقيدهء آنان دارد كه خدا خالق افعال بندگان مىباشد ، به اهل سنت پاسخ دادند و گفتند : - نشانگر نظريه آنها ابن جنى و ابو على فارسى است - لغت امرى اصطلاحى است [ نه توقيفى و وضعى 
  ] . آنها وضع الفاظ براى معنا از جانب خدا را ردّ كرده‌اند ، زيرا لازمهء اين عمل ، ايماواشاره به وسيلهء اعضاست و حال آن‌كه خداوند از داشتن اعضا و جوارح منزّه است .\r\nوقتى واژه‌ها تا اين حدّ در اختيار انسان قرار گيرد ، ممكن است براى يك لفظ چند معناى متفاوت باشد ، زيرا اين لفظ در موارد مختلف به كار مىرود و شرايط گوناگونى برايش پيش مىآيد . چنان‌كه جاحظ مىگويد : « گاهى يك اسم [ لفظ 
  ] از نظر تلفظ و نوشتن يكى است ، امّا از لحاظ مكان و معنا مختلف . در اين صورت ، براى تعيين معناى\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nآن بايد به [ قرينه‌هايى از قبيل 
  ] كسى كه آن را به‌كار برده يا مورد خطاب واقع شده ، يا حالات و سخنان مختلفى كه دربارهء آن گفته شده مراجعه كرد » .\r\nامّا عامل ديگرى كه باعث كاربرد لفظ درميان معتزله و انعطاف‌پذيرى بيشتر آن شده ، اين است كه معتزله مىگويند : « ما نمىتوانيم همهء سخنان عرب را به معناى حقيقى آنها بدانيم ، زيرا مجاز و استعاره در سخن عرب بيشتر از حقيقت وجود دارد » ، چنان‌كه همه مىدانيم ، مجاز ، نوعى از تعبيرات ادبى است و در آن شيوه‌هايى براى تأويل و توجيه معانى الفاظ وجود دارد كه در معناى حقيقى نيست ، زيرا در شيوهء حقيقى جايز نيست كه لفظ در بيشتر از يك ، يا چند معناى مشخّص به‌كار گرفته شود .\r\nاز اين‌جا براى معتزله انواع معانى پيدا مىشود و پيدايش اين مسأله امرى طبيعى است ، زيرا اولا مكتب معتزله يك مكتب خردگرايى است كه اصول خود را دارد و ثانيا عنوان مدافع اسلام بر ضدّ هجوم ديگر عقايد را به خود اختصاص داد و همين امر ، موجب شد كه معتزله دربارهء آيات قرآنى كه آنها را يارى مىرسانند بينديشند . زيرا هر چه دليل و برهان بيشتر داشته باشند ، بهتر مىتوانند دشمن را مغلوب و يا او را به پذيرش عقيدهء خود وادار كنند . آنچه آنها را در اين مسأله مهم ، يارى كرد ، تسليم آنها در مقابل عقل بود كه از سويى مانند متكلمان ، از فلسفه و منطق بهره مىگرفتند و از سوى ديگر مانند اهل سخن ، از لغت و ادبيات استفاده مىكردند .\r\nاين‌چنين است كه سرمايهء تفسيرى آنان با استفاده از ميراث برجاى مانده از گذشتگان كه با اصول آنان تعارض ندارند و ميراث اعتزالى كه نسلهاى مختلف آن را سينه‌به‌سينه نقل كرده‌اند و نيز مسائل تازه‌اى كه هر نسلى از خود بر آن افزوده ، افزايش مىيابد . ازاين‌رو ، مىبينيم كه شخصى همانند سيّد مرتضى چنين مىگويد : « دراين آيه ديدگاه سوّمى نيز محتمل است كه ذكر آن را از معتزله نيافته‌ايم » .\r\nاز اين بالاتر مىبينيم كه سيّد مرتضى هرچند در مورد قرآن آشكارا سخنى نگفته ، امّا آنجا كه نظريهء خود را در مورد مطلق سخن بيان داشته ، گفته است : « بر هركس كه دست‌اندركار تفسير سخنان و اشعار مشكل است ، واجب است هر معنايى را كه\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nاحتمال مىدهد ، بيان كند » .\r\nاكنون بايد ببينيم ، معتزله تا چه حدّ در به‌كار بردن اين شيوه و استعمال لفظ در تمام معانى و وجوهى كه در چهارچوب اصول فكريشان احتمال مىدهند ، رنج كشيده‌اند ؟ آيه‌اى هست كه ظاهرش به‌طور آشكار با نظريهء معتزله در باب توحيد تضاد دارد . درباره اين آيه سؤالى مطرح مىشود كه آيا خدا را مىتوان با چشم ديد ؟ سيّد مرتضى براى توجيه معنوى نص مىگويد : « اصحاب ما ، دربارهء آيهء :   وُجُوهٌ يَوْمَئِذٍ ناضِرَةٌ * إِلى رَبِّها ناظِرَةٌ   « 1 » ، « در روز قيامت رخسار گروهى از شادى برافروخته و به پروردگارشان نظاره‌گرند » و ردّ آنچه معتقدان به رؤيت خداوند گمان كرده‌اند ، به چند ديدگاه و معنا متوسل شده‌اند ، از جمله اين‌كه گفته‌اند : « نظر ، نه مفيد رؤيت است و نه احتمال مىرود كه رؤيت از معانى آن باشد » ؛ و همچنين او در يك تعريف قطعى ، اصول معتزله را به روشنى مورد توجّه قرار مىدهد و از اين طريق به تأويل مفهوم « نظر » مىپردازد و آن را به چند بخش تقسيم كرده ، مىگويد :\r\n1 - تيز كردن مردمك چشم به منظور ديدن چيزى ؛\r\n2 - نظرى كه به معناى انتظار كشيدن باشد ؛\r\n3 - نظرى كه به معناى مورد عطوفت و رحمت قرار دادن است ؛\r\n4 - به معناى انديشه و تامّل كردن ؛\r\nتا آنجا كه مىگويد :\r\n« چون رؤيت داخل در هيچ‌يك از اين اقسام نيست ، اهل تحقيق به ظاهر آيه تمسك نكرده‌اند و همگى به تأويل و توجيه آن به معنايى غير از رؤيت و ديدن پرداخته‌اند » .\r\nسپس سيّد مرتضى يادآور مىشود كه برخى از مفسّران « نظر » را به معناى انتظار ثواب گرفته‌اند ، هرچند از ثوابى كه مورد انتظار است نامى برده نشده و تنها منتظر منه كه پروردگار است ذكر شده و اين در ميان عرب ، معروف و معمول است .\r\n\r\n\r\n","description":"","footnote":"\r\n( 1 ) - قيامت / 22 - 23 .\r\n","page_name":" 148 ","page_number":148},
  {"content":"\r\n\r\nوقتى سيّد مرتضى از بيان اين‌كه « نظر » در آيه به معناى ديدن نيست فارغ مىشود ، مىپذيرد كه يكى از اقسام نظر ، ديدن با چشم است ، امّا ديدن چه چيزى ؟\r\nبرخى از مفسّران پذيرفته‌اند كه : « نظر ، به معناى ديدن با چشم است و آيه را به ديدن اهل بهشت نعمتهايى را كه خداوند به ايشان ارزانى داشته ، حمل كرده‌اند ، به اين بيان كه آنچه در حقيقت ديده مىشود حذف‌شده و در آيه نيامده است » .\r\nسيّد مرتضى پس از اين همه رنج ، مىكوشد كه خيالش را راحت سازد و لذا نظريّهء بعضى از معتزله را در آيهء مورد بحث مىپذيرد و چنين مىگويد :\r\n« توجيه شگفت‌انگيزى از اين آيه از برخى متاخّران نقل شده است كه طرفداران اين نظريه ، نه نيازى به عدول از ظاهر آيه دارند ، نه نياز به كلمه‌اى در تقدير و نه نياز به مجادله با طرفداران رؤيت خدا كه آيا در كلمهء « نظر » احتمال رؤيت با چشم هست يا نه ، بلكه اعتماد به اين نظريه درست است ، خواه اين واژه به معناى انتظار قلبى باشد يا ديدن با چشم . اين نظريه از اين قرار است : « الى ربّها » به معناى نعمة ربّها است ؛ يعنى به نعمت پروردگارش نظر مىكند » . [ « الى » را اسم به معناى نعمت گرفته و از اين جهت گفته است :\r\nآلاء به معناى نعمتهاست . 
  ]\r\nامّا شكى نيست كه اگر سيّد مرتضى به اين تأويل اخير اعتماد كرده است ، ما هرگز بدان اعتماد نمىكنيم ، زيرا « الى » در اين آيه حرف جرّ است و نه اسم و به معناى نعمت .\r\nهرچند به‌طور طبيعى شيوه‌اى كه معتزله در تفسير قرآن دنبال كرده‌اند ، از يكسو آنان را در معناى آيات قرآن به تكلّف و زحمتى دچار كرده كه مخالف اصول آنهاست ، امّا از سوى ديگر ، اين شيوه ، فوايد غيرقابل انكارى دارد كه در ذيل به بيان آنها مىپردازيم :\r\nاز جمله فوايد اين شيوه ، بررسى و تفسير عقلى آيات قرآنى است و لذا نظّام معتزلى سفارش كرده است كه ما نبايد به بسيارى از مفسّران اعتماد كنيم هرچند آنان خود را پيشواى تودهء مردم قرار مىدهند و در هر مسأله‌اى دخالت مىكنند ، زيرا بسيارى از آنان بدون سند و پايه ، حرف مىزنند و هر مفسّرى كه مطالبى را دور از انديشه و خرد\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nبگويد ، نزد عامّه محبوبتر است . نظّام [ براى اثبات سخن خود 
  ] به : عكرمه ، كلبى ، سدّى ، ضحّاك ، مقاتل بن سليمان و ابو بكر اصمّ ، مثال زده و سفارش كرده است كه به تفسيرهاى اين اشخاص اعتماد نشود ؛ زيرا اينان در تفسير اين سخن خداوند متعال :  وَ أَنَّ الْمَساجِدَ لِلَّهِ  ، « محلهاى سجده از آن خداست » گفته‌اند : مقصود ، مسجدها و مكانهايى كه در آن‌جا نماز مىخوانيم ، نيست ، بلكه منظور پيشانيها و هر عضوى است كه در سجده به‌كار گرفته مىشود از قبيل دست و پا و پيشانى و بينى و كفها . در تفسير اين سخن خداوند :   وَيْلٌ لِلْمُطَفِّفِينَ   ، « واى بر كم‌فروشان » . . . گفته‌اند : « ويل » واديى است در جهنم و سپس به توصيف اين وادى پرداخته‌اند و حال آن‌كه معناى « ويل » در سخن عرب معروف است و به‌هرحال اين واژه در زمان جاهليت پيش از اسلام مشهورترين سخن در ميان عرب بوده است .\r\nاز جمله در تفسير آيهء :  عَيْناً فِيها تُسَمَّى سَلْسَبِيلًا  « 1 » ، « در بهشت چشمه‌اى است كه سلسبيل نام دارد » بعضى گفته‌اند : پيوند اجزاى كلمهء « سلسبيل » به يكديگر اشتباه است ، بلكه تقدير آيه ، چنين است : سل سبيلا اليها يا محمّد صلّى اللّه عليه و إله ؛ « راه به سوى چشمه را جويا شو اى محمّد صلّى اللّه عليه و إله ، در حالى كه اين سخن اشتباه است ، زيرا اگر چنان باشد كه اينها گفته‌اند ، پس معناى تسمّى چه مىشود و اين فعل بر چه چيزى واقع شده است و چه ناميده مىشود و آن چيست . . . ؟\r\nيكى ديگر از محسّنات اين شيوه ، توجه معتزله به نكات ارزشمند ادبى است كه در تفسير زمخشرى استفادهء كامل از آن شده است ، ولى ما در اين‌جا به تفسير عقلى كه برخى معتزليان از متون آيات كرده‌اند ، ، اكتفا مىكنيم ؛ چنان‌كه جاحظ در اين آيه از آن شيوه سود برده است :  وَ لَوْ جَعَلْناهُ مَلَكاً لَجَعَلْناهُ رَجُلًا  « 2 » ، « اگر فرشته‌اى را به رسالت فرستيم او را به صورت انسان درمىآوريم » جاحظ مىگويد : « دليل بر اين مطلب اين است كه انسان سخن انسان را از سخن فرشته بهتر مىفهمد و طبيعتش با او از فرشته سازگارتر است و شنوايىاش هم از او به همين اندازه است » . او آيات قرآن را بدين\r\n\r\n\r\n","description":"","footnote":"\r\n( 1 ) - دهر / 17 .\r\n( 2 ) - انعام / 9 .\r\n","page_name":" 150 ","page_number":150},
  {"content":"\r\n\r\nترتيب دسته‌بندى كرده است :\r\n( 1 ) :   كِراماً كاتِبِينَ * يَعْلَمُونَ ما تَفْعَلُونَ   « 1 » ، « آنها نويسندگان اعمال شما و فرشتگان مقرّب خدايند »\r\n( 2 ) :    فِي صُحُفٍ مُكَرَّمَةٍ * مَرْفُوعَةٍ مُطَهَّرَةٍ * بِأَيْدِي سَفَرَةٍ    « 2 » ، در لوحه‌هاى پر ارزشى ، والاقدر و پاكيزه ، به دست سفيرانى . . . است » .\r\n( 3 ) :  فَأَمَّا مَنْ أُوتِيَ كِتابَهُ بِيَمِينِهِ  « 3 » ، « پس كسى كه نامهء اعمالش به دست راستش داده شود . . . » .\r\n( 4 ) :  وَ أَمَّا مَنْ أُوتِيَ كِتابَهُ وَراءَ ظَهْرِهِ  « 4 » ، « و كسى كه نامه اعمالش از پشت سر به دست چپ داده شود »\r\n( 5 ) :  اقْرَأْ كِتابَكَ كَفى بِنَفْسِكَ الْيَوْمَ عَلَيْكَ حَسِيباً  « 5 » ، « كتابت را بخوان كه تو خود تنها براى رسيدگى به حساب خويش كافى هستى » .\r\nجاحظ اين آيات را در يك تفسير عقلى دسته‌بندى كرده و گفته است :\r\n« اگر اعمال مردم نوشته هم نمىشد ، محفوظ باقى مىماند و فراموش نمىشد ، امّا خداوند متعال مىداند كه كتاب محفوظ و نسخه‌هاى آن ، براى بيم دادن ، رساتر و قطعىتر و در دلها ترس‌آورتر است » .\r\n\r\nموضع معتزله در تفسير احاديث\r\nمعتزله اگرچه در تفسير قرآن و احاديث ديدگاهى همانند دارند ، امّا تفاوت مهمى كه ميان اين‌دو مورد به چشم مىخورد اين است كه آيات قرآن به دليل وحى بودنش در بالاترين درجه اعتماد و وثوق قرار دارد . ازاين‌رو ، آزادى كه معتزليها در تفسير قرآن احساس مىكنند ، آزادى در توجيه و تأويل آن است ، بر خلاف روايت و حديث كه در متن\r\n\r\n\r\n","description":"","footnote":"\r\n( 1 ) - انفطار / 11 - 12 .\r\n( 2 ) - عبس / 13 - 15 .\r\n( 3 ) - انشقاق / 7 .\r\n( 4 ) - انشقاق / 10 .\r\n( 5 ) - إسراء / 14 .\r\n","page_name":" 151 ","page_number":151},
  {"content":"\r\n\r\nآن احتمال جعل و تقلب وجود دارد و چنان‌كه از نظر سند و راوى گاهى مورد شك واقع مىشود ، از نظر متن نيز ردّ مىشود . بنابراين ، آزادى معتزله در حديث مطلق است .\r\nبراين اساس ، ابو على معتزلى با اين‌كه سلسله روات دو حديث را كه باهم يكسان هستند ، پذيرفته ، امّا متن يكى از آنها را از ديدگاه خرد مورد انتقاد قرار داده است .\r\nبركانى از ابو على دربارهء حديثى كه ابو زياد از اعرج نقل مىكند كه ابو هريره گفت :\r\nپيامبر صلّى اللّه عليه و إله فرموده است : لا تنكح المراة على عمتها و لا على خالتها : « هيچ زنى هووى عمّه و خاله‌اش نمىشود » سؤال كرد ، ابو على گفت : اين حديث صحيح است .\r\nآن‌گاه بركانى گفت : با همين سند حديث احتجاج آدم با موسى نقل‌شده آيا درست است ؟ ابو على گفت : نه ، بلكه اين خبر باطل است .\r\nبركانى در پاسخ گفت : دو حديث با يك سلسله سند چگونه مىشود كه يكى درست و ديگرى نادرست باشد ؟ ابو على در پاسخ او گفت ، زيرا قرآن و اجماع مسلمين و عقل آن را باطل مىدانند . دراين حديث نقل شده است كه موسى عليه السّلام حضرت آدم عليه السّلام را در بهشت ديدار كرد و گفت : اى آدم ، تو پدر انسانها هستى ، خدا تو را با دست قدرت خود آفريد و در بهشت جاى داد و فرشتگان را برايت به سجده درآورد ، با اين حال او را معصيت كردى . آدم گفت : اى موسى آيا من اين عصيان را انجام دادم يا خداوند دو هزار سال پيش از آفرينش من آن را براى من مقدر كرده است ؟ موسى گفت : اين چيزى است كه خداوند برايت نوشته بوده است .\r\nآدم گفت : پس چرا بر آنچه از پيش برايم نوشته‌شده ، مرا سرزنش مىكنى ؟ و به اين طريق آدم موسى را مغلوب ساخت . ابو على گفت : آيا اين حديث چنين نيست ؟\r\nبركانى گفت همين‌طور است .\r\nآن‌گاه ابو على گفت : وقتى كه آدم براى عمل خود به اين طريق معذور باشد ، آيا فرزندان گنهكار وى ، بلكه كافران بهانه‌اى نخواهند داشت تا از سرزنش معاف باشند ؟\r\nبركانى ساكت شد .\r\nچنان‌كه گفته شد با اين‌كه در اين روايت ، راوى از نظر ابو على موثّق بوده ، امّا به\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nآن توجه نكرده ، زيرا متن حديث كه ظاهرش مفيد جبر است ، مغاير با عقيدهء معتزله كه انسان را در اراده‌اش آزاد مىدانند مىباشد .\r\nليك به‌رغم اين‌كه مىبينيم ابو على در ردّ اين حديث از سه دليل : قرآن و اجماع مسلمين و عقل نام برده ، امّا فقط از دليل عقل استفاده كرده و دو دليل قرآن و اجماع را بيان نكرده است .\r\nبه‌هرحال بحثهاى عقلى معتزله در متن احاديث ، آنان را نيازمند مىسازد تا امورى چند را كه براى هر پژوهشگر در حديث ، لازم است ، مورد توجه قرار دهند .\r\nهمخوانى حديث با سبب نقل آن و نيز ارتباط حديث و اسلوب معنوىاش با سخنى كه پيش از آن گفته‌شده و يا بعد از آن گفته مىشود و همچنين شناخت شرايط و علل آن از جملهء اين امور است .\r\nدليل ما براين امر ، مطلبى است كه از جاحظ مىشنويم كه در حديث كشتن مارمولك مىگويد :\r\n« . . . بعلاوه ، شايد پيامبر اكرم صلّى اللّه عليه و إله اين سخن را - اگر گفته باشد - بر سبيل حكايت از گفته‌هاى قوم گفته باشد و ممكن است به معنايى باشد كه در آن زمان معلوم بوده و مردم سبب گفتن آن را ياد نكرده و خبر را بدون علت روايت كرده‌اند ؛ و نيز ممكن است كسى كه اين حديث را از پيامبر شنيده ، تنها در بخش پايانى سخن آخرش حضور داشته و قسمت نخست آن را نشنيده است و شايد خود حضرت با اين سخن به گروهى از اصحابش نظر داشته كه ميان او و آنها دراين‌باره گفتگويى صورت گرفته و اين ، امرى رايج و بىاشكال است » .\r\nجاحظ در مورد ديگرى مىگويد : « گفته مىشود كه پيامبر صلّى اللّه عليه و إله به عتبة بن ابى لهب فرمود : « سگ خدا تو را بخورد » و شير او را خورد . در حالى كه پيامبر صلّى اللّه عليه و إله هرگز اين سخن را نگفته و اگر هم گفته باشد دربارهء سخن ديگرى و يا بر سبيل حكايت بوده است » .\r\nسپس جاحظ بيان كرده است كه معتزله ، نخست به بررسى سند نمىپردازند - كارى كه اهل حديث مىكنند - و آن را توثيق يا تضعيف نمىكنند تا انتقادشان دربارهء\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nحديث به آسانى انجام شود بلكه به متن حديث توجّه مىكنند و آن را برطبق انديشهء خود بررسى مىكنند خواه سند روايتى آن ، درست باشد يا نادرست .\r\nازاين‌رو ، جاحظ به طعن دربارهء مملوكيت بردهء خصى و فروش و خريد او از سوى برخى دشمنان يا خداپرستان نادان و كم‌خرد ، روايت مىكند كه آنها در اين مورد مىگويند : خصى برده‌اى است كه مقوقس ، بزرگ قبطيان او را با ماريهء قبطى [ كه بعدها مادر ابراهيم شد 
  ] به پيغمبر اكرم اهدا كرده بود . . . و سپس در نقد سخن آنان مىگويد :\r\nقبل از هر چيز بايد ديد آيا اين سخن از نظر اسناد و صدور درست است يا نه ؟ بر فرض دوم اصل مسأله باطل است و اگر سند و صدور آن صحيح باشد معلوم مىشود كه پيامبر صلّى اللّه عليه و إله با علم به خصى بودن برده ، آن را از مقوقس قبول كرده و قبول هديه غير از خريدن آن است . تا آخر .\r\nجاحظ در تفسير عقلى حديث ، به همين طريق ادامه مىدهد ، ولى تشكيك او دربارهء سلسلهء روات حديث در قالب فرض و احتمال ، به مقصود ما زيانى نمىرساند ، زيرا اگر اين تشكيك به جرح يا تعديل منجر شود ، بار مسؤوليت آن را از دوش ما و خودش برداشته است ؛ ليكن تمام همّت او بر متن حديث است نه بر صحت و سقم سند آن . معتزله در اين شيوهء انتقاديشان ، دربارهء حديث مروى دقّت زيادى به خرج داده‌اند ، چه به اصول آنها ارتباط داشته و چه نداشته باشد ؛ از آن‌جا كه اين موضع‌گيرى معتزله در حديث ، عكس العمل اهل سنت را درپى داشت ، ابن قتيبه در صدد مبارزه با آنان برآمد و كتاب خود تأويل مختلف الحديث را تأليف كرد و منظورش از تأليف اين كتاب ، پاسخ به معتزله بوده و چنين گفته است : « ما ، در اين كتاب قصد نداريم كه زنادقه و گروهى را كه به آيات خداوند و پيامبرانش نسبت دروغ مىدهند ، رد كنيم ؛ بلكه هدف ما ردّ كسانى است كه مدّعى تناقض در حديث هستند و مىگويند در احاديث اختلاف و معانى ناممكن وجود دارد و خود را جزء مسلمانان هم مىدانند » .\r\nدر زمينهء تفسير و حديث نيز احمد بن حنبل ، بدعتگذاران را كه از جمله آنها معتزله‌اند سرزنش كرده است ، زيرا آنها بر عقل و لغت تكيه مىكنند و به كتابهاى تفسير\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nروايى و حديث و آثار گذشتگان اعتمادى ندارند و تنها به كتابهاى ادبى و كلامى كه بزرگانشان نوشته‌اند ، اعتماد مىكنند .\r\n\r\nآيا روش معتزله مأخذ درستى دارد ؟\r\nاشتباه معتزله در اين است كه دربارهء معناى ظاهر متن قرآن دو موضع متعارض فراپيش گرفته‌اند :\r\nنخست اين‌كه از ظاهر عبارات چيزى را پذيرفته‌اند كه با نظريهء آنان همخوان باشد و آنچه را كه همخوانى ندارد ، ردّ كرده‌اند .\r\nدوم اين‌كه به تأويل و به‌كارگيرى خرد مىپردازند تا آيات را با افكارى كه در سر دارند هماهنگ سازند . بنابراين ، بزرگترين خطاى معتزله اعتقاد قاطع آنها به اصول فكرىشان است كه آنان را وامىدارد ، مسائل دينى را كه بيشتر به عالم غيب و وحى مربوط است با اين اصول هماهنگ سازند و نخستين ابزار آنها در اين امر ، خرد است كه به آن اعتماد زيادى دارند و همين خرد آنها را به اختلاف و بىنظمى دچار ساخته تا آنجا كه در راه هدفشان ، آنچه از معارف پذيرفته‌اند از دست داده‌اند .\r\nمعتزله هرچند آغاز كارشان دفاع از اسلام در مقابل اشكالات دشمنان بود ، سرانجام ، به تعصّب شديد مذهبى كشيده شدند و ره‌آورد اين تعصب هم همان تأويل آيات قرآن بود .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\n\r\nفصل دوم نظريهء جاحظ در فهم متن قرآن و حديث\r\n\r\nارزيابى پژوهشهاى ديگران درباره جاحظ\r\nدربارهء جاحظ پژوهشهاى ارزشمندى صورت گرفته كه بر اثر گونه‌گونى اهداف پژوهشگران ، اين پژوهشها نيز ابعاد گونه‌گون يافته است . به عنوان نمونه كتاب الجاحظ حياته و آثاره نوشتهء دكتر طه حاجرى به پژوهش در زندگى جاحظ پرداخته و آن را محصول محيط و عصر وى دانسته است . كتاب منهج تفكير الجاحظ نوشتهء امين خولى به بررسى خردگرايى جاحظ از لحاظ تئورى و عملى پرداخته است . در حالى كه كتاب اثر الوسط البصرى فى تكوين الجاحظ اثر شارل يللات به عناصر فرهنگى كه باعث رشد خردگرايى در جاحظ شد توجه كرده است و كتاب النزعة الكلامية فى اسلوب الجاحظ اثر ابو يوسف شلحت به بيان ويژگيهاى عقلانى انديشه و بيان جاحظ پرداخته است .\r\nپژوهشهاى ديگرى نيز وجود دارد كه نشان مىدهد جاحظ جامعهء عصر خود را به تصوير كشيده است از قبيل تحقيق خانم دكتر بديعه به نام نجم الجاحظ و الحاضرة العبّاسية و ديگر پژوهشها نظير ادب الجاحظ اثر سندوبى و الجاحظ معلّم العقل و الادب نوشتهء شفيق جبرى و ديگر آثار . اين پژوهشها گاهى عميق و ريشه‌دار و گاهى سطحى و تقليدى است كه به شخصيّت بررسىكننده و فرهنگ و ابعاد علمى او بستگى دارد و در اين‌جا مجال براى به نقد كشيدن گفته‌هاى پژوهشگران درباره جاحظ اعم از آنچه ما از آنها ياد كرديم يا ناگفته مانده است ، نمىباشد .\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nوقتى مىگوييم جاحظ فرهنگ زمان خود را تحت‌تأثير قرار داده است ، سخنى به گزاف نگفته‌ايم و دراين‌صورت طبيعى است كه نبايد پژوهشهاى سودمند دربارهء او را مورد انتقاد قرار دهيم ، بلكه نياز به پژوهش نو دربارهء او داريم . چه ، به‌رغم پژوهشهاى گوناگون دربارهء جاحظ ، راجع به ديدگاه عقلى و ادبى او در مورد متون قرآن و حديث پژوهشى انجام نشده است ، در حالى كه اين موضوع در بررسى زندگى جاحظ بسيار مهم است .\r\nبررسى در زمينهء نظريات جاحظ ، اقتضا دارد كه چند موضوع را به قرار زير مورد تحقيق قرار دهيم :\r\nاز جمله اين‌كه بايد گفت : بسيارى از آثار فرقهء معتزله از بين رفته است و مقدار بر جاى مانده به آثار زير منحصر مىشود :\r\nتفسير كشاف زمخشرى و برخى از كتابهاى منتشرشده از قاضى عبد الجبار ، مانند المغنى و تنزيه القرآن عن المطاعن و تفسير جزء عمّ از رمّانى و برخى از مجالس در كتاب امالى سيّد مرتضى و ديگر متون معتزله در تفسير قرآن كه در نقاط مختلف پراكنده‌اند و ما بعضى از آنها را در تفسير فخر رازى و امثال آن مشاهده مىكنيم .\r\nبنابراين ، هدف ما از تحقيق دربارهء زندگانى علمى جاحظ ، شناخت حلقه‌اى از سلسله كوششهايى تفسيرى است كه در خدمت نصّ قرآنى به كار گرفته‌شده ، آن هم از سوى يكى از برجستگان معتزله كه بىچون‌وچرا داراى مكتب انديشهء آزاد اسلامى است و در ابعاد كلام و ادب و شناخت بطور كلّى نسبت به ديگران برترى دارد .\r\nوقتى كه فرقهء معتزله ، با انديشه و فرهنگ خاصّ خود ، بهترين نماينده اسلام باشد و حقايق آن را آشكار ساخته و از حملات طرفداران آيينهاى ديگر ، جلوگيرى كند ، تحقيق دربارهء اين فرقه ، صورت يك قضيّهء مهمّ و حياتى را در تاريخ انديشهء اسلامى به خود مىگيرد و بر ما لازم مىشود كه به اندازهء توانمان ، ابعاد گوناگون اين قضيّه را روشن سازيم و عوامل تأثيرگذار در دوره‌هاى مختلف آن و نيز مقدار همخوانى و سازش آن را با ديدگاه معتزله و مخالفان آنها ، چه مسلمان و چه غير مسلمان ، دربارهء متن قرآنى و\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nحديثى ، شناسايى كنيم .\r\nآنچه گفته شد يكى از ابعاد نظريهء جاحظ بود كه بدون شك داراى ارزش حياتى است ؛ امّا بعد ديگرى كه از نظر ارزش حياتى ، كمتر از آن نيست ، اين است كه جاحظ ، به پژوهش دربارهء اين جهان هستى و موجودات آن ، همت گماشته و نصوصى از قرآن و حديث را پيرامون اين پژوهش گردآورده و به آنها رنگ تفسيرى خاصّى بخشيده است و قصدش اين بوده كه موقعيّت انسان در اين جهان هستى را مشخّص سازد ، زيرا اين مشكلى است كه تمام فلاسفه و ادباى هر عصرى مىكوشند براى آن ، پاسخى بيابند .\r\nجاحظ دراين‌باره به جوابى قاطع دست يافت كه زندگى سرشار از علم وى آن را منعكس مىكند . او در ابتدا به فراگيرى علم و دانش پرداخت و سپس معاصرانش از او درستى و خير و هنر آموختند . و اين خود نياز به بحث جداگانه‌اى دارد . آنگاه به نخستين منبع عربى جاحظ - تا آنجا كه مىدانيم - برمىخوريم كه در آن به نقد از متن حديث پرداخته ، در حالى كه تلاشهايى كه قبل و بعد از او انجام شده ، تنها از راويان و سلسلهء سند انتقاد به عمل آمده است و بحث جرح و تعديل در همين زمينه دور مىزند .\r\nاين بعد انتقادى كه در جاحظ تبلور يافته ، تنها براى فرقهء عقل‌گراى معتزله ميسّر بوده است ، زيرا اين فرقه است كه در كنار انديشهء علمى از ذوق ادبى لطيف و آگاه نسبت به متون نيز برخوردار مىباشد .\r\nبعلاوه جاحظ ، در ادبيات عرب ، صاحب‌نظر است ، امّا متأسّفانه كتابى كه در اين زمينه داشته و نصّ قرآنى را بررسى كرده ، از بين رفته است .\r\nازاين‌رو ، ما مىكوشيم نظريّات هنرى پراكندهء او را پيرامون نصوص قرآنى يا حديثى كه تا حدودى اصول نظريات او را براى ما مجسّم مىكند ، شناسايى كنيم .\r\nبنابراين ، پس از به دست آوردن ذوق ادبى و برداشت جاحظ از نص قرآنى و حديثى ، تلاش خواهيم كرد ، تا حدّ امكان ، ويژگيها و سبك تفسيرى او را مشخّص سازيم .\r\nدر پايان ، يك سخن باقىمانده و آن ، اين‌كه به‌طور طبيعى هر بحثى ، مقتضيات و شرايط ويژهء خود را دارد .\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nبنابراين ، بحث و تحقيق ، دربارهء جاحظ ، به دانش گسترده و آگاهى از فنون و موضوعات مختلف نيازمند است و در موضوع محدودى نظير تحقيقى كه ما آن را انجام مىدهيم و موادّش را از ميان تحقيقات بيانى و كلامى و يا از لابلاى دانش جانورشناسى پيدا مىكنيم ، لازم است به نص استشهاد كنيم ، هرچند اين كار وقت زيادى مىطلبد و در غير اين صورت اگر چيزى از نص را حذف كنيم ، سخن ما بدون دليل خواهد بود و اگر خواننده را به اين نص حواله دهيم ، احاله به نصوصى خواهد بود كه در ميان نصهاى متنوّع جاحظ ، گم شده است .\r\nپس از ياد كردن همهء اين امور ، از جاحظ مىخواهيم كه دربارهء فهم و درك خود از متن قرآن به قلم خود ، براى ما ، سخن‌گويد و اينك دراين‌باره به صورت زير سخن مىگويد :\r\n\r\nنظريهء جاحظ دربارهء برداشت از متن قرآن\r\nدر اين زمينه ، نخست بر ما لازم است كه مفهوم « تأويل » را از ديدگاه جاحظ مورد بحث قرار دهيم ، آن‌هم نه به اين دليل كه دو اصطلاح تفسير و تأويل را در كتابهاى تفسيرى ، زياد مىبينيم و علما به بحث و جدال درباره آنها پرداخته‌اند ، بلكه به اين دليل كه شيوهء جاحظ در روشن ساختن متن ، پيرامون مفهوم اين تأويل دور مىزند . « 1 »\r\nجاحظ نقل مىكند كه عرب دربارهء كفّاره و قسم مىگفتند : اگر شترانم و يا گوسفندانم به فلان تعداد برسد ، فلان تعداد « عتيره » براى بتها قربانى خواهم كرد .\r\n( « عتيره » حيوانى است كه در حج رجبيه قربانى مىكردند و جمع آن عتاير است و به معناى آهوها نيز آمده است ) و هنگامى كه تعداد اشتران و يا گوسفندان يكى از آنان به آن\r\n\r\n\r\n","description":"","footnote":"\r\n( 1 ) - بخشى از اين مشاجره را سيوطى در فصلى از كتاب الاتقان ، ج 2 ، ص 173 - 174 آورده و اندكى بعد راغب اصفهانى در قرن پنجم هجرى به اختلاف دقيقى كه ميان اين دو كلمه است ، توجّه كرده و خلاصهء انديشهء او را هم ، ابن تيميّه ، برگزيده و در اطراف آن ، كتابى به نام الاكليل فى المتشابه و التّأويل تأليف كرده است ، امّا جاحظ ، در بيان معناى تأويل ، بر همهء اينها ، تقدّم دارد .\r\n","page_name":" 159 ","page_number":159},
  {"content":"\r\n\r\nعددى كه نيّت كرده بود مىرسيد ؛ سخن خود را تأويل مىكرد و مىگفت : من گفتم اين عدد شاة قربانى مىكنم و آهو ، نيز همان شاة است ؛ چنان‌كه غنم نيز همان شاة است و از اين‌رو ، تمام نذر قربانى خود را كه گوسفند نيّت كرده بود ، با قربانى آهوان ادا مىكرد . « 1 »\r\nبنابراين ، تأويل در اين‌جا نوعى سوءاستفاده از انعطاف‌پذيرى زبان است كه به خاطر عام بودن لفظ ، آن را به معنايى كه مطابق ميلش بوده به‌كار گرفته است ، زيرا عتيره عبارت از قربانى است و به معناى آهو نيز هست و ظباء به معناى شاة و غنم نيز به معناى شاة مىباشد و مقصود اين عرب از قربانى در آغاز ، غنم بوده ؛ امّا بعد كه حاجتش برآمده و شمارهء گوسفندانش به مقدار موردنظرش رسيده ، به دليل فرومايگى و پستى قربانى خود را از آهوان بيابانى كه صيد مىكرده ، ادا مىنموده است . « 2 » اين يك نوع كاربرد تأويل از واژه بود .\r\nنوع ديگر آن است كه واژه ، بر ترجمه ، يا معناى متضاد يك واژه نيز به‌كار مىرود چنان‌كه - راجع به « زرافه » مىگويند : در فارسى ، نامش « شترگاوپلنگ » است و « شتر » را به « بعير » و « گاو » را به « بقره » و « پلنگ » را به « ضبع » تأويل مىكنند . « 3 » در اين صورت روشن مىشود كه معناى تأويل از ديدگاه جاحظ و معاصرانش همين تفسير لغوى نزديكى است كه با معناى نص مطابقت داشته باشد ، چنان‌كه وى از اين تفسير ، همان معناى در نظر گرفته‌شده از نص را اراده مىكند . تأويل به اين‌صورت ، يعنى توجيه دلخواهى كه موجب اختلاف اذهان مىشود و شايد بهترين مثالى كه اين توجيه را مجسم كند ، داستان ارتداد آن مرد خراسانى است كه مسيحى بود ، اسلام آورد و سپس به مسيحيت برگشت . وقتى كه مأمون علت بازگشت او به مسيحيت را از او جويا شد ، آن مرد گفت : كثرت اختلافى كه در ميان شما مسلمانان ديدم مرا به وحشت انداخت .\r\nمأمون در پاسخ او مىگويد - يا اگر به دقت ملاحظه كنيم جاحظ از طرف او مىگويد - « در ميان ما مسلمانان دو نوع اختلاف وجود دارد :\r\n\r\n\r\n","description":"","footnote":"\r\n( 1 ) - الحيوان ، ج 1 ، ص 18 ، نشر عبد السلام هارون .\r\n( 2 ) - اين مطلب در ص 114 نيز ذكر شد .\r\n( 3 ) - الحيوان ، ج 1 ، ص 142 - 143 .\r\n","page_name":" 160 ","page_number":160},
  {"content":"\r\n\r\nاختلاف اوّل : از قبيل اختلاف در اذان و تكبير در نماز ميّت و اختلاف در تشهّد و نمازهاى عيد و تكبير بعد از هر نماز در ايّام تشريق و اختلاف در قرائتها و فتواها و مانند اينهاست . اينها درواقع اختلاف نيست ، بلكه نشانهء مختار بودن ، وسعت دادن و كم‌كردن زحمت است .\r\nپس كسى كه فصول اذان و اقامه را دوبه‌دو بگويد - به نظر اهل سنت - نمىشود به او اقتدا كرد و كسى كه فصول اذان را دوبه‌دو و اقامه را يك‌يك بگويد گناهى مرتكب نشده است و مسلمانان در اين امور يكديگر را سرزنش و عيب‌جويى نمىكنند ، تو اين امور را آشكارا مىبينى و به‌طور قطع برآن گواهى مىدهى .\r\nاختلاف ديگر از قبيل اختلاف در تأويل و تفسير آيهء قرآن و حديث پيامبر صلّى اللّه عليه و إله است ، به‌رغم اين‌كه همهء ما مسلمانان براصل نزول قرآن ، اجماع و بر صدور خبر از پيامبر صلّى اللّه عليه و إله اتّفاق داريم .\r\nاگر اين امر تو را به وحشت انداخته است تا آن‌جاكه به همين دليل ، قرآن را منكر شوى ، مىبايست نصارا و يهود در تورات و انجيل بر تأويل يك لفظ اتفاق داشته باشند چنان‌كه بر نزول آن اتّفاق دارند و بايد ميان آنها در هيچ‌يك از تأويلها اختلافى نباشد و بر تو سزاوار است به لغتى رجوع كنى كه در تأويل الفاظ آن ، هيچ اختلافى نباشد . اگر خداوند ، مىخواست كتابهاى آسمانى و سخنان پيامبرانش را كه يادگارهاى آنهاست به گونه‌اى نازل كند كه نياز به تفسير و تأويل نداشته باشد ، اين‌كار را مىكرد ، امّا هيچ‌چيز از امور دين و دنيا به‌طور كامل و به قدر كفايت به ما نرسيده است و اگر همه چيز به قدر كافى و بدون نياز به تأويل به ما مىرسيد ، امتحان و آزمايش واقع نمىشد و پيروزى و شكست از بين مىرفت و برترى وجود نداشت ، در حالى كه خداوند بناى دنيا را براين قرار نداده است » . « 1 »\r\nمعناى اين عبارت اين است كه در زمينهء نص ، گريزى از تفسير و تأويل نيست و هيچ كلمه‌اى از آن خالى نمىباشد . گويى جاحظ با اين بيانش از سويى به سرشت\r\n\r\n\r\n","description":"","footnote":"\r\n( 1 ) - البيان و التّبيين ، ج 3 ، ص 375 - 377 ، نشر عبد السلام هارون .\r\n","page_name":" 161 ","page_number":161},
  {"content":"\r\n\r\nانعطاف‌پذير زبان اشاره مىكند كه به‌اين سبب مىتوان از لفظ ، معانى گوناگونى را اراده كرد و از ديگر سو به نگرش اجتماعى انسان توجّه مىدهد كه خداوند براى بندگانش در زندگى ، حقايقى از قبيل اختيار و كوشش و رقابت و كاربرد عقل و جستجو دربارهء ابزار دانش . . . را قرار داده است و باوجوداين ، جاحظ اقرار مىكند كه هيچ چيز مانند تأويل مردم را به هلاكت نمىرساند . « 1 » و شايد دليلش هم ، اين باشد كه هرچند تأويل ، مردم را به امور دشوار وانمىدارد ، امّا ، خود مردم با پرداختن به تأويل از معناى واقعى لفظ دور مىشوند .\r\nبه‌هرحال ، ما در اين‌جا ، درصدد بررسى تاريخى مسألهء تأويل و بيان آثار آن نيستيم ، بلكه مىخواهيم ديدگاه جاحظ را دربارهء آن بدانيم . ازاين‌رو ، اقسام گوناگون تفسير نص از ديدگاه جاحظ را بررسى مىكنيم و مىبينيم كه وى ، متن قرآنى يا حديثى را از جنبهء ادبى يا علمى به‌كار مىگيرد و آن را با سخنان خود درهم مىآميزد و وسيلهء بيان انديشه‌هايش قرار مىدهد .\r\nهمچنين جاحظ از قرآن و حديث استفادهء جدلى مىكند و در جدال با هر گروهى براى تأييد نظريه‌اش ، از آن كمك مىگيرد و سپس نصّ قرآنى و حديثى را از لحاظ علمى به‌كار مىگيرد و بدون توجه به اقوال ديگران به تأويل و تفسير اين نص مىپردازد .\r\nما به همين دليل مفهوم تفسير را گسترش مىدهيم ، چنان‌كه جاحظ انجام داده است . بنابراين ، ما همچون جاحظ مفهوم تفسير را گسترش مىدهيم و از آن ، تنها بيان معناى صريح و مستقيم از طريق شرح و توضيح را قصد نمىكنيم ، بلكه مقصود ما از آن ، بيان معنا از راههاى ديگر و غيرمستقيم است و در آيندهء نزديك خواهيم گفت كه مراد از اين راهها ، درآوردن متون به رنگى است كه به معنا يا تفسير اين متون ، كمك كند و ما اين متون را از ميان كتابهاى كلامى و معانى و بيان و جانورشناسى كه زمينه‌هاى تأويل متن محسوب مىشود ، دست‌چين مىكنيم .\r\n\r\n\r\n","description":"","footnote":"\r\n( 1 ) - الحيوان ، ج 6 ، ص 200 .\r\n","page_name":" 162 ","page_number":162},
  {"content":"\r\n\r\n\r\nگونه‌هاى مختلف تفسير از ديدگاه جاحظ\r\nبراى اين‌كه به انواع گوناگون تفسير از ديدگاه جاحظ پىببريم ، ناچاريم شيوه‌هاى تفسيرى وى را گردآوريم و شكّى نيست كه اين تفسيرها هركدام داراى درون‌مايه‌اى است ژرف كه از يكسو اشاره به راههايى فرعى دارد كه جاحظ آنها را پيموده تا به مقصودش برسد و از ديگر سوى نشانه‌هاى فرهنگى است كه او آن را پذيرفته و همچنين از يك جهت ديگر عناصر تشكيل‌دهندهء شيوهء او در فهميدن متن مىباشد و ازاين‌رو ، نوعى تفسير را پس از نوعى بيان مىكنيم و به‌طور طبيعى متنى كه بيشتر مورد بررسى قرار مىگيرد ، قرآن است ، زيرا اوّلا حجّيّت آن قطعى است و ثانيا عظمت مقامش بالاتر از متن حديث است . اكنون به بيان گونه‌هاى مختلف تفسيرى از ديدگاه جاحظ به تفصيل مىپردازيم .\r\n\r\nتفسير ادبى\r\nالف : نخستين مسأله‌اى كه در اين‌جا با آن برخورد مىكنيم اين است كه جاحظ مردم را فرامىخواند تا با دلى گشاده و انديشه‌اى آگاه به اشياء بنگرند ، يعنى بايد انسان احساس روشن و انديشه‌اى زنده داشته باشد تا بتواند صفحهء اين جهان هستى را بخواند او چنين مىگويد : « پس سزاوار است كه هرگاه به آيه‌اى رسيدى كه از شگفتيهاى عالم نظير پروانه و پشه سخن مىگويد ، اين آيه را تحقير نكنى و آن جانور شگفت را به دليل اين‌كه معرفت به آن ندارى و حرمتى برايش قايل نمىباشى و در مقايسهء با خود او را ناچيز مىبينى ، كوچك نشمارى ، بلكه درباره كسى بينديش كه اين‌گونه تدبير و حكمتها از خود نمايان مىسازد ، چنان‌كه خداوند متعال فرموده است :  وَ كَتَبْنا لَهُ فِي الْأَلْواحِ مِنْ كُلِّ شَيْءٍ مَوْعِظَةً وَ تَفْصِيلًا لِكُلِّ شَيْءٍ  « 1 » ، « و براى موسى در تورات از هرموضوع پندى و براى هر چيز تفصيلى نوشتيم » . سپس فرموده است :  فَخُذْها بِقُوَّةٍ وَ أْمُرْ قَوْمَكَ يَأْخُذُوا بِأَحْسَنِها  « 2 » ، « پس آن را به قوّت فراگير و قومت را دستور ده كه نيكوترين آن را بگيرند » ،\r\n\r\n\r\n","description":"","footnote":"\r\n( 1 ) - اعراف / 145 .\r\n( 2 ) - همان .\r\n","page_name":" 163 ","page_number":163},
  {"content":"\r\n\r\nو نيز فرموده است :  وَ إِذْ نَتَقْنَا الْجَبَلَ فَوْقَهُمْ كَأَنَّهُ ظُلَّةٌ وَ ظَنُّوا أَنَّهُ واقِعٌ بِهِمْ خُذُوا ما آتَيْناكُمْ بِقُوَّةٍ وَ اذْكُرُوا ما فِيهِ . . .  « 1 » ، « و ياد آورند زمانى را كه كوه را مانند قطعهء ابر بر فراز آنها بر انگيختيم و پنداشتند بر آنها فرود خواهد آمد و گفتيم آنچه براى شما آورديم با قوّت ايمان فراگيريد و آنچه در آن است به ياد آوريد . . . » .\r\nآن‌گاه جاحظ فراخوانى خود را ادامه مىدهد و خدا را گواه خود مىگيرد كه جز حق و حكمت نگويد : « و من خود به خدا پناه مىبرم از اين‌كه جز حق بگويم و تو را نيز به خدا پناه مىدهم كه جز براى او نشنوى ، زيرا خداى تعالى فرموده است :  وَ إِنْ تَدْعُوهُمْ إِلَى الْهُدى لا يَسْمَعُوا وَ تَراهُمْ يَنْظُرُونَ إِلَيْكَ وَ هُمْ لا يُبْصِرُونَ  « 2 » ، « و اگر آنها را به راه هدايت بخوانيد نمىشنوند و مىبينى آنها را كه به تو مىنگرند ، در حالى كه نمىبينند » . خداوند مردم را مىترساند كه مبادا از اين گروه و از كسانى باشند كه به حكمتهاى الهى مىنگرند و آنها را نمىبينند و بصيرت به وسيلهء گشودن چشمها و شنيدن گوشها حاصل نمىشود ، بلكه از طريق تأمل قلبى و دقت عقلى و تسلّط از ناحيهء يقين و دلايل آشكار صورت مىپذيرد و هركس از اين امور روگردان شود مظاهر حكمت خدا را نمىبيند ، چنان‌كه خداوند مىفرمايد :  وَ لا تَكُونُوا كَالَّذِينَ قالُوا سَمِعْنا وَ هُمْ لا يَسْمَعُونَ  ، و در آيهء بعد ، از همين سوره فرموده است :  إِنَّ شَرَّ الدَّوَابِّ عِنْدَ اللَّهِ الصُّمُّ الْبُكْمُ الَّذِينَ لا يَعْقِلُونَ  ، « بدترين جنبندگان در نزد خداوند ، كرها و لالهايى هستند كه نمىفهمند » و اگر به ظاهر كرولال مىبودند و نمىفهميدند ، مورد سرزنش واقع نمىشدند ، چنان‌كه شخص ابله و كم‌خرد سرزنش نمىشود كه چرا نمىفهمد و نابينا به نديدنش سرزنش نمىگردد و چنان‌كه جنبدگان ملامت و درندگان كيفر نمىشوند ، امّا شخص بينايى كه خود را به كورى مىزند ، كور ناميده مىشود و شنوايى كه خود را كر مىنماياند ، كر ناميده مىشود و عاقلى كه خود را به نادانى مىزند ، جاهل و نادان گفته مىشود و خداوند فرموده است :\r\n فَانْظُرْ إِلى آثارِ رَحْمَتِ اللَّهِ كَيْفَ يُحْيِ الْأَرْضَ بَعْدَ مَوْتِها إِنَّ ذلِكَ لَمُحْيِ الْمَوْتى وَ هُوَ عَلى كُلِّ \r\n\r\n\r\n","description":"","footnote":"\r\n( 1 ) - اعراف / 171 .\r\n( 2 ) - اعراف / 198 .\r\n","page_name":" 164 ","page_number":164},
  {"content":"\r\n\r\n شَيْءٍ قَدِيرٌ  « 1 » ، « پس نگاه كن به آثار رحمت خدا كه چگونه زمين را پس از مرگ [ به وسيلهء دستبرد خزان ، با نفس باد بهارى ، سبز و 
  ] زنده مىگرداند ؟ به درستى كه خداوند زنده كنندهء مردگان است و او بر هر چيزى تواناست » پس اى انسان ، بنگر چنان‌كه خدا تو را امر كرده و از سويى بنگر كه از آن‌جا تو را ره نموده است و آن را با نيروى انديشه فراگير .\r\nخداوند فرموده است :  خُذُوا ما آتَيْناكُمْ بِقُوَّةٍ وَ اذْكُرُوا ما فِيهِ . . .  « 2 » ، « آنچه برايتان آورديم با قوّت ايمان فراگيريد و آنچه در آن است به ياد آوريد » . « 3 »\r\nجاحظ در جاى ديگر خواننده را فرامىخواند كه بايد طورى بينديشد كه حق به وى الهام شود و به ظاهر كوچك و حقير اشيا ، فريب نخورد ، بلكه در حقيقت و اندرون امور با توشهء عقل و جان نفوذ كند ، زيرا همين حقايق ، سرچشمهء معارف و زمينه‌هايى است براى شگفت‌زده شدن و به شگفت آوردن ما ، آن‌گاه كه انديشهء خود را به جولان درآوريم و احساساتمان را پيدا كنيم .\r\n« . . . آيا در خلقت زنبور عسل و عنكبوت و مورچه انديشيده‌اى ، و مىبينى كه ذات اقدس خداوند چگونه از آنها نام برده و چگونه مقام آنها را بالا برده و سوره‌هاى بزرگ و آيات پرمحتواى قرآن را به آنها نسبت داده و چگونه اخبار آنها را خواندنى و وسيلهء امتياز حق از باطل قرار داده و گفته است :  وَ أَوْحى رَبُّكَ إِلَى النَّحْلِ . . .  « 4 » ، « پروردگار تو به زنبور عسل وحى كرد » در كوچكى زنبور عسل و ناتوانى دستهايش تأمّل كن و سپس با عقلت در اين جمله بينديش :  ثُمَّ كُلِي مِنْ كُلِّ الثَّمَراتِ فَاسْلُكِي سُبُلَ رَبِّكِ ذُلُلًا  « 5 » ، « پس از ميوه‌هاى شيرين بخور و راه پروردگارت را به اطاعت بپوى » كه در اين‌صورت ، زنبور عسل را از كوه سر برفلك كشيده بزرگتر و از فضاى جهان ، گسترده‌تر خواهى ديد . سپس توجّه كن به اين گفتار خداوند دربارهء مورچه :  حَتَّى إِذا أَتَوْا عَلى وادِ النَّمْلِ  « 6 » ، « تا وقتى كه به وادى مورچگان رسيدند » با آن كودنى و كم‌هوشى چه ارزشى براى آن قايل\r\n\r\n\r\n","description":"","footnote":"\r\n( 1 ) - روم / 50 .\r\n( 2 ) - اعراف / 171 .\r\n( 3 ) - الحيوان ، ج 4 ، ص 210 - 212 .\r\n( 4 ) - نحل / 68 .\r\n( 5 ) - نحل / 68 - 69 .\r\n( 6 ) - نمل / 18 .\r\n","page_name":" 165 ","page_number":165},
  {"content":"\r\n\r\nهستى ؟ پس بنگر كه چگونه خداوند وادى را به اين حيوان نسبت داده و از برحذر داشتن ساير مورچگان و نصيحت كردن آنان و ترس از سلطهء قدرتمند ، خبر داده است و در اين‌صورت است كه او را پرارزش و شايستهء توجه مىدانى ، كه خداوند او را در انديشهء تو بزرگ ساخته ، پس از آن‌كه در ديدگانت كوچكش جلوه داده است » . « 1 »\r\nمقصود جاحظ از توجّه به قرآن‌كه موجوداتى چون چهارپايان و پشگان و حشرات را ياد كرده و آنها را موضوع بحث خود قرار داده ، آن است كه مىخواهد با اين عمل نيروى انديشه و وجدان آدمى را برانگيزاند تا دربارهء اين جهان بينديشد و زبان حال آنها را چنين مىگويد : « خداوند شش سوره از كتابش را به نامهاى ظاهرى سه تيره از حيوانات نامگذارى كرده : سه سوره را به نام چهارپايان از قبيل بقره ، انعام و فيل و دو تا از آنها را به نام همج ( نحل و عنكبوت ) و يكى را به نام حشرات ( نمل ) و اگر جايگاه نام بردن اين چهارپايان و حشرات و پشگان ، از ( لحاظ حقارت ) همان جايگاه آنها در دلهاى كسانى مىبود كه هيچ عبرت نمىگيرند و نمىانديشند و تشخيص نمىدهند و چيزى درك نمىكنند و از مقدرات خبرى ندارند ، خداوند اين سوره‌هاى باعظمت و جلال را به اين چيزهاى كوچك و پست و بىارزش نسبت نمىداد و اين‌قدر نام آنها را بالا نمىبرد .\r\nپس درست بينديش كه اديب و دانشمند هرگز دل را به ساده‌انديشى عادت نمىدهد ، جان را به انديشيدن و دل را به پندگرفتن بدار » . « 2 »\r\n\r\n\r\n","description":"","footnote":"\r\n( 1 ) - الحيوان ، ج 5 ، ص 544 - 545 .\r\n( 2 ) - همان مأخذ ، ص 524 - 525 در زمينهء اين انديشيدن كه براى راهنمايى بشر از آن استفاده مىكنند ، نمونه‌هاى گوناگونى از آفريدگان ديده مىشود كه به ظاهر پست و حقير مىنمايند ، امّا اگر از نظر رهنمونى به وجود خداوند به آنها بنگريم ، بزرگ و باعظمت مىباشند . جاحظ در كتاب الحيوان ، ج 2 ، ص 109 از سگ و خروس و صفحهء 111 از كرمهاى ميان سركه و نمك و نيز موش صحرايى و سمندر و در صفحهء 112 از شتر و شير درنده و دست يافتن موش كور بر خوراك خود و در صفحه 113 از دو پرندهء عجيب و صفحهء 114 از تضادّ طبيعى ميان حيوانات سخن گفته است .\r\nدر جلد 3 ، صفحهء 5 ، بابى را دربارهء كبوتر و انواع معرفت و خصلتهاى پسنديده كه خداوند در آن به\r\n","page_name":" 166 ","page_number":166},
  {"content":"\r\n\r\nاين شناخت و جستجوى جهان هستى ، از طريق افسانه و خيال نيست كه [ طبق معمول 
  ] خيال‌پردازان ، تسليم طبيعت مىشوند و وجدان خود را كنار مىگذارند و خردشان را ناديده مىگيرند ، بلكه اين جستجو ، بدين معناست كه دريچه‌هاى خرد و وجدان باهم و در يك حالت تكاملى به سوى اين عالم هستى بازشوند و به آن نگاه كنند و پديده‌هايش را مورد بررسى قرار دهند و از منظره‌هايش آگاه شوند ، و نيز در يك حالت لذّت‌بخش كه خرد از آن لذّت مىبرد ، وجدان اشباع مىشود و زبان به سخن مىآيد . هركس صفحهء جهان هستى را مطالعه كند ، به اندازهء فهم خود كسب معرفت مىكند و با آنچه انديشه‌اش ، از اين جهان به او داده و احساسش او را راهنمايى كرده به سوى ما برمىگردد ، برخى درست برداشت مىكنند و برخى دچار خطا مىشوند ، تفسيرها مختلف و ترجمه‌ها با يكديگر تضادّ دارند ، درحالى كه در ذات حقايق جهان ، هيچ تضادّى وجود ندارد ، بلكه اين مفسّران و مترجمان هستند كه به اندازهء تفاوت انديشه‌ها و ديدها و عملكردهايشان با يكديگر اختلاف دارند . هرگز كوه بيشتر از سنگريزه نشانهء وجود خداوند ، نيست و آسمان محيط بر تمام زمين ، بيشتر از بدن انسان ، وجود خداوند را نشان نمىدهد و در اين جهت ، ذرّهء دقيق و كوچك اين عالم مانند قطعات بزرگ آن است . در حقيقت امور ، اختلافى نيست . اختلاف تنها از ناحيهء انديشمندان است ، كه برخى خوب نمىانديشند و از موارد اختلاف و جدايى مرزها غفلت مىكنند . بنابراين ، برخى از دانشمندان به دلايلى گوناگون ، دچار اختلاف‌نظر شده‌اند . « 1 »\r\n\r\n\r\n","description":"","footnote":"\r\nوديعت نهاده تا بدين وسيله حكمت صانع و استحكام آفرينش او شناخته شود اختصاص داده است ، و نيز در همان مأخذ ، ج 6 ، ص 9 - 10 اشاره مىكند به حيوان كوچك و دلالت آن بر قدرت و كمال صنع آفريننده :\r\n« آنچه در حيوان اهميّت دارد ، بزرگى جثّه و كثرت عدد و سنگينى وزن آن نيست ، هرچند همهء اينها شگفتى آورند ، امّا آنچه دليل قاطع در اين امر مىباشد چيزى است كه انديشهء عاقل را استحكام مىبخشد و سينهء او را مىگشايد ، زيرا برخى از امور ، از برخى ديگر شگفت‌انگيزتر و راهنمايىكننده‌تر ، مىباشد . . . » .\r\n( 1 ) - الحيوان ، ج 3 ، ص 299 .\r\n","page_name":" 167 ","page_number":167},
  {"content":"\r\n\r\nب : با توجّه به آنچه گذشت ، عنصر دوم در تفسير ادبى جاحظ استخدام ادبى معنا يا مفهومى است كه متن بر آن دلالت مىكند ، لذا مىبينى كه او با انديشه‌اى آزاد و بيانى روان از متن قرآن يا حديثى كه تحت موضوع مورد بحث و نيز دو ركن مهمّ در ساختمان فكرى او هستند كمك مىگيرد و به عنوان نمونه در باب فوايد خط و حساب سخن مىگويد . سخن او دربارهء خط چنين است :\r\n« از جمله چيزهايى كه خداوند در كتاب خود ، راجع به فضايل خط و فوايد نوشتن بيان كرده اين است كه به پيامبر صلّى اللّه عليه و إله فرموده است :    اقْرَأْ وَ رَبُّكَ الْأَكْرَمُ * الَّذِي عَلَّمَ بِالْقَلَمِ * عَلَّمَ الْإِنْسانَ ما لَمْ يَعْلَمْ    « 1 » ، « بخوان و بدان كه پروردگارت كريمترين است ، او كه دانش نويسندگى ياد داد ، به انسان آموخت آنچه را نمىدانست » . و در كتابش كه بر پيامبر صلّى اللّه عليه و إله نازل كرد به آن ، سوگند خورد و گفت :   ن وَ الْقَلَمِ وَ ما يَسْطُرُونَ   « 2 » ، « سوگند به نون ( لوح محفوظ ) و سوگند به قلم و آنچه مىنويسند » ، و بدين سبب گفته‌اند : قلم يكى از دو زبان است . چنان‌كه گفته‌اند : كمى عائله يكى از دو آسانى است و نيز گفته‌اند : اثر قلم جاودانىتر و بيهوده‌گويى زبان بيشتر است و عبد الرّحمان بن كيسان گفته است : كاربرد قلم براى تشويق ذهن در درست نوشتن ، شايسته‌تر از كاربرد زبان براى درست گفتن است . و گفته‌اند : فايدهء زبان ويژهء مخاطبان نزديك است ، ولى فايدهء قلم شاهد و غايب را دربرمىگيرد ، و قلم براى گذشته و حال چنان است كه براى ايستادهء پابرجا ، و نوشته همه‌جا خوانده و هر زمان مطالعه مىشود ، امّا زبان از شنونده فراتر نمىرود » .\r\nجاحظ پس از گفتگو دربارهء فضيلت قلم و مقايسهء ميان قلم و زبان و برترى آن بر زبان ، به گفتگو دربارهء ارزش حساب پرداخته و چنين گفته است : « امّا سخن دربارهء عقد كه عبارت است از حساب بدون لفظ و خط ، دليل بر فضيلت و بزرگى بهره بردن از آن ، گفتار خداوند متعال است :  فالِقُ الْإِصْباحِ وَ جَعَلَ اللَّيْلَ سَكَناً وَ الشَّمْسَ وَ الْقَمَرَ حُسْباناً ذلِكَ تَقْدِيرُ الْعَزِيزِ الْعَلِيمِ  « 3 » ، « خدا شكافنده پردهء صبحگاهان است و شب را مايهء آسايش قرار\r\n\r\n\r\n","description":"","footnote":"\r\n( 1 ) - علق / 3 - 5 .\r\n( 2 ) - قلم / 1 .\r\n( 3 ) - انعام / 96 .\r\n","page_name":" 168 ","page_number":168},
  {"content":"\r\n\r\nداده و خورشيد و ماه را به نظمى معين به گردش درآورده ، اين تقدير خداى مقتدر تواناست » و نيز فرموده است :       الرَّحْمنُ * عَلَّمَ الْقُرْآنَ * خَلَقَ الْإِنْسانَ * عَلَّمَهُ الْبَيانَ * الشَّمْسُ وَ الْقَمَرُ بِحُسْبانٍ       « 1 » ، « خداى مهربان قرآن را به رسولش آموخت ، انسان را آفريد ، به او سخن گفتن ياد داد ، خورشيد و ماه حساب منظمى دارند » ، و نيز فرموده است :  هُوَ الَّذِي جَعَلَ الشَّمْسَ ضِياءً وَ الْقَمَرَ نُوراً وَ قَدَّرَهُ مَنازِلَ لِتَعْلَمُوا عَدَدَ السِّنِينَ وَ الْحِسابَ ما خَلَقَ اللَّهُ ذلِكَ إِلَّا بِالْحَقِّ  « 2 » ، « اوست خدايى كه آفتاب را رخشان و ماه را تابان و سير آن را در منازلى ، معين كرد تا شمارهء سالها و حساب روزها را بدانيد ، اينها را خداوند ، جز بحقّ و مصلحت نيافريده است » .\r\nحساب ، داراى معانى فراوان و سودهايى كلان است و اگر مردم نسبت به معانى حساب در دنيا آگاهى نمىداشتند ، معناى حساب خداوند در آخرت را نيز نمىفهميدند و آنجا كه لفظ نباشد و خط فاسد شود و حساب مجهول بماند ، بزرگترين نعمتها تباه شود و تمام سودها از بين برود و آنچه خداوند براى ما ، مايهء قوام و مصلحت و استحكام قرار داده به نابودى كشيده شود » « 3 » .\r\nبا اين نوع تفصيل ادبى ، جاحظ دربارهء اهمّيّت بيان و نعمتى كه خداوند به وسيلهء زبان به انسان داده ، مىگويد : « . . . آن‌گاه كه خداوند متعال موسى بن عمران را به منظور ابلاغ رسالت به سوى فرعون فرستاد ، وى از خدا درخواست كرد كه برهانش را قاطع و دليلش را روشن سازد و هنگامى كه از لكنت‌زبان و گرفتگى بيانش ياد مىكند چنين مىگويد ،   وَ احْلُلْ عُقْدَةً مِنْ لِسانِي * يَفْقَهُوا قَوْلِي   « 4 » ، « گره زبانم را بگشا تا گفته‌ام را بفهمند » .\r\nخداى متعال از متوسل شدن فرعون به هر سببى و دست‌زدن به هر ستم و بدى به ما خبر مىدهد و به اين وسيله ما را از روش هر دشمن منكر خدا و حيله‌گر آگاه\r\n\r\n\r\n","description":"","footnote":"\r\n( 1 ) - رحمن / 1 - 5 .\r\n( 2 ) - يونس / 5 .\r\n( 3 ) - البيان و التّبيين ، ج 1 ، ص 79 - 80 .\r\n( 4 ) - طه / 27 - 28 .\r\n","page_name":" 169 ","page_number":169},
  {"content":"\r\n\r\nمىسازد ، و از زبان او مىگويد :  أَمْ أَنَا خَيْرٌ مِنْ هذَا الَّذِي هُوَ مَهِينٌ وَ لا يَكادُ يُبِينُ  « 1 » ، « بلكه من بهترم از اين كسى كه فقير و خوار است و هيچ منطق روشنى ندارد » و موسى عليه السّلام گفت :\r\n وَ أَخِي هارُونُ هُوَ أَفْصَحُ مِنِّي لِساناً فَأَرْسِلْهُ مَعِي رِدْءاً يُصَدِّقُنِي  « 2 » ، « و برادرم هارون از من زبان‌آورتر است ، پس او را به پشتيبانى من بفرست تا مرا تصديق كند » و نيز گفت :  وَ يَضِيقُ صَدْرِي وَ لا يَنْطَلِقُ لِسانِي  « 3 » ، « سينه‌ام تنگى مىكند و زبانم باز نمىشود » .\r\nموسى اين سخنان را مىگفت چون مىخواست زبانش به احتجاج بيشتر باز و استدلالش روشن شود تا گردنها به سوى وى بيشتر كشيده شوند ، خردمندان سخنانش را بهتر بفهمند و دلها به سويش مايلتر گردند ، هرچند مىتوانست به قدر نياز با آنان سخن بگويد و با مقدارى زحمت مطلب را به آنها بفهماند . . . تا آخر . » « 4 »\r\nنظير اين موارد ، مجموعه‌اى را از متون قرآن و حديث و شعر و گفته‌هاى پيشينيان از صحابه و تابعان خواهيم ديد كه محور تمام آنها همان چيزى است كه جاحظ گفتار خود را پيرامون آن طرح مىكند و در عين حال معانى اين متون و نيز بحثهايى گستردهء ادبى و نكاتى را كه در اين معانى وجود دارد ، گردآورى و سامان‌دهى مىكند .\r\nما از اين كاربرد ادبى نصّ قرآن به‌نام اقتباس ياد نمىكنيم ، زيرا اقتباس مربوط به يك انديشهء جزئى است كه دريك فراز يا عبارتى پيدا مىشود ، امّا آنچه در اين‌جا به چشم مىخورد ، يك اصل كلى در بحث مورد گفتگو مىباشد .\r\nج : يكى از مواردى كه جاحظ به تفسير ، رنگ ادبى مىدهد ، بيان مفاهيمى است كه در قرآن و حديث و شعر ، معمول مىباشد . به عنوان نمونه ، در مورد رياكارى اين\r\n\r\n\r\n","description":"","footnote":"\r\n( 1 ) - زخرف / 52 .\r\n( 2 ) - قصص / 34 .\r\n( 3 ) - شعراء / 13 .\r\n( 4 ) - البيان و التبيين ، ج 1 ، ص 7 - 9 و ما براى اين كاربرد ادبى مثالهاى گوناگونى مىيابيم از قبيل سخن جاحظ در كتاب يادشده ، ج 3 ، ص 90 - 92 كه براى هر جنسى ، علامت و نشانه‌اى است و در ، ج 1 ، ص 84 - 86 و نيز ص 235 - 238 ، سيمايى از ارزشيابى پيشينيان در بيان ، و در ، ج 1 ، ص 254 - 265 ، از كلمهء ادب به معناى گستردهء لغوىاش كه بلاغت در تعبير و حسن رفتار را دربردارد ، سخن گفته است .\r\n","page_name":" 170 ","page_number":170},
  {"content":"\r\n\r\nشعر را آورده است :\r\n و مولى كعبد العين امّا لقاؤه * فيرضى و امّا غيبه فظنون \r\n« و بسا غلامى كه گويى بردهء چشم است ، زيرا در حضور مولا اظهار رضايت مىكند و در غيابش از او بد مىگويد » ، آن‌گاه جاحظ براى شرح اين شعر از تفسير لغوى و شاهد قرآنى استفاده كرده چنين مىگويد :\r\n« اين شعر دربارهء بردهء رياكار و هركسى است كه وقتى كسى را مىبيند ، به احترامش بلند مىشود و چنان مىنماياند كه خدمتگزار و مطيع اوست ، امّا همين‌كه از او پنهان و از چشم‌اندازش دور مىشود ، حالت و رفتار او تغيير مىيابد . بنابراين ، او بندهء چشم است نه بردهء مولايش . خداى عزّ و جلّ مىفرمايد :  وَ مِنْ أَهْلِ الْكِتابِ مَنْ إِنْ تَأْمَنْهُ بِقِنْطارٍ يُؤَدِّهِ إِلَيْكَ وَ مِنْهُمْ مَنْ إِنْ تَأْمَنْهُ بِدِينارٍ لا يُؤَدِّهِ إِلَيْكَ إِلَّا ما دُمْتَ عَلَيْهِ قائِماً  « 1 » ، « برخى اهل كتاب چنان درست‌كارند كه اگر مال بسيارى به آنان بسپارى ، آن را درست به تو بر مىگردانند و برخى تا آن حدّ نادرستند كه اگر يك دينارى به امانت به آنها بدهى آن را پس نمىدهند ، مگر اين‌كه بر مطالبهء آن سختگيرى كنى » . « 2 » منظور اين است كه از ميان دو گروه اهل كتاب - يهود و نصارا - گروهى هستند كه حق امانت را ادا نمىكنند ، مگر در صورتى كه صاحب امانت مطالبه كند و در حضور وى باشد . جاحظ دربارهء معناى ترس و وحشتى كه بر شخص ترسان عارض مىشود اين آيه را ذكر كرده است :  يَحْسَبُونَ كُلَّ صَيْحَةٍ عَلَيْهِمْ هُمُ الْعَدُوُّ فَاحْذَرْهُمْ قاتَلَهُمُ اللَّهُ أَنَّى يُؤْفَكُونَ  « 3 » ، « هر صدايى را بشنوند بر زيان خويش پندارند ، به حقيقت اينها دشمنان دين و ايمان هستند ، پس از ايشان برحذر باش ، خدايشان بكشد ، از حق به كجا برمىگردند » ، و روايت مىكند كه گفته‌اند : جرير هم از اين روش استفاده كرده و در شعر خود چنين گفته است :\r\n ما زلت تحسب كلّ شىء بعدهم * خيلا تكرّ عليهم و رجالا « 4 » \r\n\r\n\r\n","description":"","footnote":"\r\n( 1 ) - آل عمران / 75 .\r\n( 2 ) - الحيوان ، ج 3 ، ص 85 - 86 .\r\n( 3 ) - منافقون / 4 .\r\n( 4 ) - الحيوان ، ج 6 ، ص 429 و نيز ج 5 ، ص 240 و مثالهاى ديگر در كتاب البيان و التبيين ، ج 2 ، ص 315 -\r\n","page_name":" 171 ","page_number":171},
  {"content":"\r\n\r\n« پيوسته هر چيزى را پس از آنها خيال مىكنى ، اسب‌سواران يا پيادگانى هستند كه به آنها حمله مىآورند » .\r\nجاحظ گاهى در معناى شعر ، چيزهايى از معانى قرآنى شاهد مىآورد كه با معناى شعر مخالف و متضادّ است و اين نوع تقابل از چيزهايى است كه وى ، هم در انديشه و هم در تعبيرات خود به آن عشق مىورزد . او شعر جرير در ستايش عمر بن عبد العزيز را مىآورد كه گفته است :\r\n أنّى لآمل منك خيرا عاجلا * و النّفس مولعة بحبّ العاجل \r\n« من از تو آرزوى نيكى زودرس دارم و جان من به دوستى خير عاجل ، حريص است » .\r\nسپس براى معناى اين شعر از متن قرآن ، نه از حديث شاهد آورده و گويى اين استشهاد به تنهايى بر آنچه او اراده كرده است ، بسنده مىكند و چنين مىگويد :\r\n« خداوند متعال فرموده است :  قُلْ ما أَسْئَلُكُمْ عَلَيْهِ مِنْ أَجْرٍ وَ ما أَنَا مِنَ الْمُتَكَلِّفِينَ  « 1 » ، « من بر اداى رسالت از شما مزدى نمىخواهم و بىدليل مدّعى رسالت نيستم » .\r\nشاعر كه موجودى خاكى و دلبسته ماديات است از مخاطب خود درخواست پاداش مىكند ، امّا رسول خدا صلّى اللّه عليه و إله كه انسان الهى و دلبسته معنويات است ، جز جلب رضاى خداوند چيزى نمىطلبد .\r\nهنگامى كه بعد از اين از تفسير بلاغى سخن بگوييم ، خواهيم ديد كه شخصى مانند ابو هلال عسكرى اشاره مىكند كه چنين عملى در هماهنگى شعر با معانى قرآنى ،\r\n\r\n\r\n","description":"","footnote":"\r\n- 316 ، در معناى آيهء :  وَ لَكُمْ فِي الْقِصاصِ حَياةٌ  همان مأخذ ، ج 4 ، ص 63 - 64 در معناى حسد و عجله ، همان مأخذ ، ج 3 ، ص 260 - 261 در معناى كراهت داشتن انسان از چيزى كه در آن خير است ، همان مأخذ ، ج 2 ، ص 331 - 332 دربارهء بدرفتارى ، همان مأخذ ، ج 3 ، ص 204 در فضيلت خاك ، همان مأخذ ، ج 3 ، ص 22 دربارهء اعتدال در امور .\r\n( 1 ) - ص / 86 .\r\n","page_name":" 172 ","page_number":172},
  {"content":"\r\n\r\nاز باب دستبرد ادبى است و به اين دليل آن را در مبحث سرقات « 1 » ( دزديهاى ادبى ) گنجانيده است .\r\nد : جاحظ گاهى داستانى را نقل مىكند كه مشتمل بر رمزى است و همين امر ، انگيزه مىشود براى ذكر آيه‌اى از قرآن ، از قبيل داستانى كه به حالت دشمنى اشاره مىكند كه به شمشير و سرنيزه مجهّز است . جاحظ مىگويد : اين رمزى است كه قرآن آن را به‌كار گرفته است و اين داستان را به عنوان بخشى از تفسير ادبى قرآن آورده و چنين گفته است : « . . . عطاردى كه همان كرب بن صفوان است ، دربارهء درّهء كوهش چنين عملى انجام داده و داستانش چنين است : وقتى مخالفان از او خواستند حرفى دراين‌باره بزند ، سخنى نگفت بلكه دو عدد هميان از دست خود انداخت يكى پر از خار و ديگرى پر از خاك ، قيس بن زهير گفت : اين مرد تصميم گرفته است كه حرف نزند و با اين عمل خود ، شما را از تعداد ياران و سلاحهاى جنگىاش برحذر مىدارد ، چنان‌كه خداى تعالى مىفرمايد :  وَ تَوَدُّونَ أَنَّ غَيْرَ ذاتِ الشَّوْكَةِ تَكُونُ لَكُمْ  « 2 » ، « و شما دوست مىداشتيد اموال گروهى كه مجهّز نيستند براى شما باشد » . « 3 »\r\nه : از جملهء رنگهاى ادبى ، چيزى است كه جاحظ در مطالعات محققانه‌اش به آن تكيه كرده و از تاريخ ادبى در آن كمك گرفته است و اين هنگامى است كه وى از باب مثال اشعارى را كه راجع به رجم شياطين گفته‌شده و اشكال‌كنندگان به آيهء شريفه از آن استفاده كرده‌اند ، مورد تحليل قرار مىدهد :  وَ أَنَّا كُنَّا نَقْعُدُ مِنْها مَقاعِدَ لِلسَّمْعِ فَمَنْ يَسْتَمِعِ \r\n\r\n\r\n","description":"","footnote":"\r\n( 1 ) - جمع سرقت است و سرقت ادبى اين است كه كسى سخن ديگران راى به خود نسبت دهد و چهار نوع است :\r\nالف - انتحال : شاعر ، شعر ديگرى راى بدون تغيير در لفظ و معنا ، يا با اندك تصرّفى ، به خود نسبت دهد .\r\nب - سلخ : كه شاعر مبنا و لفظ راى فراگيرد و تركيب الفاظ راى تغيير دهد و به صورت ديگر ادا كند .\r\nج - نقل : شاعر ، معناى شعر شاعرى راى بگيرد و از بابى به باب ديگر برد ؛ از مدح به ذم و به عكس . . .\r\nد - المام : شاعر معنايى راى فراگيرد و به عبارت و وجه ديگرى به‌كار آورد . فرهنگ معين : سرقات . م .\r\n( 2 ) - انفال / 7 .\r\n( 3 ) - الحيوان ، ج 3 ، ص 125 .\r\n","page_name":" 173 ","page_number":173},
  {"content":"\r\n\r\n الْآنَ يَجِدْ لَهُ شِهاباً رَصَداً  « 1 » ، « طايفهء جنّ مىگويند ما در كمين شنيدن رازهاى آسمانى مىنشستيم ، امّا اكنون هركس از اسرار وحى الهى سخنى بخواهد بشنود ، تير شهاب در كمين اوست » اين اشكال‌كنندگان مىگويند : شما مسلمانان گمان مىكنيد كه خداى تعالى اين رجمهاى جنّيان را دليل وجود پيامبر صلّى اللّه عليه و إله قرار داده است چگونه اين رجم ، دليل بر نبوت پيامبر صلّى اللّه عليه و إله است در صورتى كه قبل از اسلام ظاهر و مشهود بوده است « 2 » ؟ و اين امر در شعرها موجود است . اينان شعرهايى از ابو خازم و ضبى و اوس بن حجر و عوف بن خرع و افوه اودى و اميّة بن ابى صلت بيان كرده‌اند . جاحظ تمام اين اشعار را مىآورد و با بررسى ادبىاش آنها را مورد هجوم قرار مىدهد و در آغاز ، تفاوت دوره‌هاى گويندگان ادبى را بيان مىكند و چنين مىگويد : « اگر شما به بعضى اشعار دورهء جاهليّت دست يافته‌ايد كه مربوط به پيش از زمان بعثت پيامبر صلّى اللّه عليه و إله و ولادت او بوده است و برخى از شما بدان استدلال مىكنيد ، اين از همان چيزهايى است كه افرادى نظير شما ، بدان چنگ مىزنند . هرچند پاسخ آن هم انشاء اللّه خواهد آمد .\r\nامّا شعرهاى مخضرمين « 3 » و مسلمانان ، دليلى براى شما محسوب نمىشود و بر شما سزاوار نيست كه به شعر شاعر دورهء جاهلى كه زمان ولادت پيامبر را درك نكرده است ، تمسك جوييد . بشر بن ابى خازم كه داستان فجار را درك كرده ، پيامبر صلّى اللّه عليه و إله هم در آن زمان بوده و خودش فرموده است : « فجار را مشاهده كردم و نوجوان بودم و به عموهايم كمك مىكردم » .\r\nجاحظ از بررسى ديدگاه بشر بن ابى خازم به انواعى از نشانه‌ها و مژده‌هاى نامفهوم به رخ دادن يك حادثهء بزرگ منتقل مىشود : « علايم و نشانه‌ها ، چند نوع‌اند :\r\n\r\n\r\n","description":"","footnote":"\r\n( 1 ) - جنّ / 9 .\r\n( 2 ) - ما آسمان فرودين را با چراغهاى پرفروغى زينت داديم و آنها را تيرهايى براى شياطين قرار داديم و بر ايشان آتش دوزخ فراهم ساختيم ( ملك / 5 . )\r\n( 3 ) - جمع مخضرم : كسى كه نصف عمرش در دوره جاهليت بوده است و نيمى در عصر اسلام ، جاهليّت و اسلام را درك كرده است و مرد ختنه ناشده را نيز گويند . فرهنگ نفيس . م .\r\n","page_name":" 174 ","page_number":174},
  {"content":"\r\n\r\nبرخى از آنها از نوع اشارات در كتابهاست ، زيرا هرگاه حادثه‌اى طورى اتفاق افتد كه هيچ نوع سابقه نداشته باشد ، حجت تمام است و اين خود دليل بر وقوع آن امر عظيم است .\r\nانواع ديگرى از نشانه‌ها ، از قبيل : إرهاص « 1 » : ( اشاره به‌كارى ) و تأسيس و تعبيد « 2 » و ترشيح است ، « 3 » زيرا كمتر پيامبرى است كه هنگام ولادت او يا اندكى پيش از آن و يا پس از آن ، حوادثى بىسابقه رخ ندهد و مردم هنگام وقوع اين حوادث مىگويند : اين حادثه به دليل امرى واقع‌شده و با وقوع اين حادثه ، ارادهء وقوع امرى شده است ، يا اين حادثه پيش‌بينى براى وقوع امرى خواهد بود ، چنان‌كه وقتى دنباله‌اى براى برخى از ستارگان پيدا مىشود ، حرفهايى مىگويند . به عنوان مثال ، كارى كه عبد المطلب ، هنگام قرعه براى ذبح عبد اللّه انجام داد و نيز جارى شدن آب از زير زانوى شترش ، نوعى ترشيح و تأسيس و تفخيم است و همچنين داستان فيل و پرندگان ابابيل و جز اينها از امورى كه هرگاه براى انسانى پيش آيد بر نجابت و بزرگوارى شأنش مىافزايد و باعث انتظار عظمت هميشگى از وى مىشود .\r\nجاحظ ميان دو گروه از شعرا نيز فرق مىگذارد : گروهى كه دوران جاهليت را درك كرده‌اند ، امّا دوران ولادت پيامبر صلّى اللّه عليه و إله و پس از آن را درك نكرده‌اند . گروه ديگر ، آنها كه در دوران ولادت آن حضرت يا پس از آن بوده‌اند .\r\nجاحظ اشعارى را كه ساخته و پرداختهء گروه نخست مىباشد - به رغم زيادى آنها - موردارزيابى و بررسى قرار مىدهد ، تا دربارهء اشعارى كه در مورد رجم گفته‌شده است اظهار نظر كند : « پس اگر اين شهابها - هنگامى كه اين اشعار گفته‌شده - ديده مىشده و آشكار بوده‌اند ، از باب تأسيس و ارهاص است ، ليك اينها براى ما شعرى سروده‌اند كه همانند شعر شعرايى است كه ولادت پيامبر صلّى اللّه عليه و إله و پس از آن را درك\r\n\r\n\r\n","description":"","footnote":"\r\n( 1 ) - شرعا نوعى از خرق عادت است كه به پيامبران پيش از نبوت عطا مىشود ، وجه تسميه‌اش اين است كه اين واژه در لغت به معناى بناى خانه است و اين امر ، اعلام به بناى خانهء پيامبرى است . كشّاف اصطلاحات الفنون .\r\n( 2 ) - تعبيد : مقدّمه‌چينى و رام كردن .\r\n( 3 ) - ترشيح : آماده شدن براى كارى ، الحيوان ، ج 6 ، پاورقى ، ص 281 .\r\n","page_name":" 175 ","page_number":175},
  {"content":"\r\n\r\nنكرده‌اند ؛ زيرا تعداد اين‌گونه شاعران بسيار و شعرشان هم مشهور است و گفته‌شده كه شعرهاى دورهء كوتاهى پيش از اسلام ، از تمام شعرهايى كه از صدر اسلام تا زمان ما گفته شده ، بيشتر است . و از ديدگاه شما ، شاعران آن زمان از شاعران زمان بعد ، استادتراند .\r\nشاعران آن زمان از هيچ چيز ، حتّى از استخوان دورافتادهء پوسيده ، و سنگ دور انداخته شده و سوسك و سرگين و كرم و مار نگذشته ، مگر اين‌كه دربارهء آن شعر گفته‌اند ، پس چگونه ممكن است يكى از آنها به ياد ستارگان فروريخته نيفتاده و يا در مورد زيبايى و سرعت و شگفتى كه در آنهاست شعرى نگفته باشد و چگونه تمام اين شاعران تا زمانى كه دشمنانتان به استدلال و احتجاج پرداخته‌اند ، سكوت كرده باشند . در حالى كه مىدانيم وقتى در حضور پيامبر صلّى اللّه عليه و إله از روز ذى قار ياد شد ، فرمود : « اين روز ، نخستين روزى بود كه عرب بر عجم پيروز شد و عرب به وسيلهء من به پيروزى رسيد ، در حالى كه پيش از آن هرگز نگفته بود كه حادثه‌اى چنين و چنان پيش خواهد آمد و شما به وسيلهء من بر عجم پيروز خواهيد شد » .\r\nحال اگر بشر بن ابى خازم و امثال او كه نام برديد ، درهم ريختن ستارگان را به وسيلهء شهابها مشاهده كرده‌اند ، دور نيست كه اين امر براى كسى كه خود از حقيقت آن خبر ندارد و به آن وسيله ، به نفع خود استدلال مىكند ، ارهاص باشد .\r\nبه علاوه بشر بن ابى خازم در زمان جنگهاى فجار زنده بود و پيامبر صلّى اللّه عليه و إله خود شاهد اين جنگها بود و قبايل كنانه و قريش به وسيلهء آن حضرت به پيروزى رسيدند .\r\nجاحظ با اين بحث تحليلى و تاريخى از حوادث و يا ادبيات به اشعار منتقل مىشود و به تشخيص اشعار درست از نادرست مىپردازد و در اين راستا از يك فرهنگ ادبى فراگير كمك مىگيرد : « ما به زودى درباره اشعارى كه شما آنها را قرائت كرديد ، مطالبى خواهيم گفت و از ارزيابى و طبقات آنها خبر خواهيم داد ؛ امّا سخن شاعر :\r\n فانقضّ كالدّرّىّ من متحدّر * لمع العقيقة جنح ليل مظلم \r\n« پس آن اسب به سرعت دويد ، مانند ستارهء نورانى از بالاى بلندى همانند درخشيدن دانهء عقيق در شب تاريك » .\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nابو اسحاق به من خبر داد كه اين شعر ، جزئى از اشعار ديگرى است كه گويا شخصى به نام اسامه ، روح بن ابى همّام آنها را سروده است . حال اگر شما اين خبر ابو اسحاق را قبول نداريد ، نام شاعر را بگوييد و دنبالهء قصيده را بيان كنيد ، زيرا در چنين موردى هيچ‌گونه شعرى پذيرفته نمىشود ؛ مگر اين‌كه آن شعر درست و صحيح الجوهر ، از قصيدهء مهم و شاعرى معروف باشد و گرنه براى هر شاعرى ، اين توانايى هست كه پنجاه بيت شعر بگويد و در ميان آنها ، يك شعر از اين بهتر باشد .\r\nامّا شعرى كه از قول اوس بن حجر قرائت شده اين است :\r\n فانقضّ كالدّرّىّ يتبعه * نقع يثور تخاله طنبا \r\n« آن اسب دويد مانند ستارهء نورانى كه به دنبال آن غبارى بلند شود كه پندارى طنابهاى خيمه است » .\r\nاين شعر را هيچ‌كس از اوس نمىداند مگر كسى كه ميان شعر اوس بن حجر و شريح ابن اوس « 1 » فرقى نمىگذارد . و نيز راويان شعرى را كه شما به بشر بن ابى خازم نسبت داده‌ايد ، مورد طعن قرار داده‌اند :\r\n و العير يرهقها الحمار و جحشها * ينقضّ خلفها انقضاض الكواكب \r\n« الاغهاى ماده به كاروان مىرسند ، در حالى كه بچّه‌هاى آنها به سرعت ستارگان پشت سر آنها مىدوند » .\r\nراويان مزبور گمان كرده‌اند كه عادت شاعران بر اين نبوده است كه جست‌وخيز و شكل ظاهرى الاغ را به جهش ستارگان و هيأت ظاهرى آنها تشبيه كنند .\r\nدر مورد شعرى كه بيشتر راويان احتمال داده‌اند ، از بشر باشد نيز گفته‌اند : در ميان اشعارش ، شعر ساختگى بسيار است و از جملهء آنها قصيده‌اى است كه چنين مىگويد :\r\n فرجّى الخير و انتظرى ايابى * اذا ما القارظ العنزى آبا \r\n« به دختر مرده‌اش مىگويد : اميد خير و آمدن مرا داشته باش ، آن‌گاه كه دبّاغ\r\n\r\n\r\n","description":"","footnote":"\r\n( 1 ) - زيرا شريح بن اوس از شعرايى است كه جاهليت و اسلام را درك كرده و جاحظ از او شعرى در كتاب الحيوان ، ج 1 ، ص 319 - 368 ذكر كرده است .\r\n","page_name":" 177 ","page_number":177},
  {"content":"\r\n\r\nپوست بز بيايد » .\r\nامّا آنچه از شعر ضبىّ گفتيد ، او از مخضرمين است . . .\r\nبه جان خودم سوگند كه افوه اودى نيز از شعراى جاهليت است و هيچ‌يك از روات را نديده‌ايم كه در ساختگى بودن قصيدهء منسوب به او ، ترديد داشته باشد .\r\nوانگهى ، افوه از كجا مىدانست ، شهابهايى را كه مىبيند براى طرد و رجم شياطين است درحالىكه او از دورهء جاهلى است و اين ادّعا ، تنها ويژهء مسلمانان است ، پس اين دليل ديگرى است براى اين‌كه اين قصيده ساختگى است ، نه واقعى . « 1 »\r\nاز آنچه گفته شد آشكار مىشود كه نگرش دينى جعل‌كنندگان شعر جاهليت ، علامت اين است كه اعتراض‌كنندگان به آياتى از قرآن كه راجع به رجم شياطين آمده است ، به اين شعر استدلال كرده‌اند .\r\nموقعى كه جاحظ با اين تحقيق ادبى ، متون ادبى دروغينى را كه به منظور طعن بر آيهء قرآن آورده‌شده ، نفى مىكند ، اشكال ديگرى را كه در داستان فيل و واقعيت آن وجود دارد نيز ، بر طرف مىسازد . و در نتيجه اشعار موثّق و معتبرى را كه شاعران دوران جاهليت دربارهء رويداد فيل ايراد كرده‌اند ، ثابت مىكند : « اين شعر را ابو قيس بن اسلت در دورهء جاهليت بيان كرده و همين شعر دليل بر آن است كه خداوند ، فيل و ابرهه را از خانهء خود به وسيلهء پرندگان ابابيل برگردانيد و ما ، چندى از اين اشعار را هم‌اكنون بيان مىكنيم . ابو قيس چنين گفته است :\r\n و من صنعه يوم فيل الحبو * ش اذ كلّما بعثوه رزم \r\n« از عظمت كار خداوند اين است كه در روز فيل ، هرچه حبشيها آن فيل را فرستادند ، از جايش برنخاست » ؛\r\n محاجنهم تحت اقرابه * و قد كلموا انفه فانخرم \r\n« منقارهاى پرندگان بر تهيگاه فيل سوار فرودمىآمد و او را مجروح مىكرد و بينى اش را مىشكافت » ؛\r\n\r\n\r\n","description":"","footnote":"\r\n( 1 ) - الحيوان ، ج 6 ، ص 272 - 281 .\r\n","page_name":" 178 ","page_number":178},
  {"content":"\r\n\r\n و قد جعلوا سوطه معولا * اذا يمّموه فقاه كلم \r\n« تازيانه‌اش را كلنگ قرار مىدادند و آن‌گاه كه آهنگ او مىكردند اثر جراحت در وى پيدا مىشد » ؛\r\n فارسل من فوقهم حاصبا * يلفّهم مثل لفّ القزم \r\n« پس ، از بالاى سرشان سنگريزه را مىانداخت و آنها را مانند آدمهاى قد كوتاه درهم مىپيچانيد » ؛\r\nو صيفى بن عامر كه همان ابو قيس بن اسلت و يمانى از اهل مدينه و از دوران جاهليت بود و قرشى و با قريش همسوگند نبود ، چنين گفته است :\r\n و قوموا فصلّوا ربّكم و تعوّذوا * باركان هذا البيت بين الاخاشب \r\n« برخيزيد پروردگارتان را عبادت كنيد و به گوشه‌هاى اين خانه كه در ميان سنگلاخهاست پناه ببريد » ؛\r\n فعندكم منه بلاء مصدّق * غداة ابى يكسوم هادى الكتائب \r\n« زيرا نزد شما از خداوند آزمايشى است كه فرداى ابرهه را كه فرستندهء لشكرهاى فيل است تصديق مىكند » ؛\r\n فلمّا اجازوا بطن نعمان ردّهم * جنود الاله بين ساف و حاصب \r\n« وقتى از سرزمين نعمان عبور كردند ، لشكريان خداوند آنها را در ميان خارو خاشاك و سنگريزه پرتاب كردند » ؛\r\n فولّوا سراعا نادمين و لم يؤب * الى اهله من جيش غير عصائب \r\n« پس شتابان با پشيمانى بازگشتند و هيچ‌يك از لشكر حبشه ، جز گروه اندكى ، به سوى خانواده برنگشت » ؛\r\nيكى از دلايل درستى اين داستان ، شعر طفيل غنوى است كه از دورهء جاهليت بود و شعرهايش صحيح و مشهور است و هيچ‌يك از روات در آن شكى ندارد . طفيل اين اشعار را به اين دليل گفت كه غنى - پدر طفيل - در تهامه مسكن گرفته بود ، امّا كنانه او را با بقيّه خارجيان بيرون راندند . او چنين گفت :\r\n\r\n","description":"","footnote":"","page_name":" 179 ","page_number":179},
  {"content":"\r\n\r\n ترعى مذانب وسمى اطاع له * بالجزع حيث عصى اصحابه الفيل \r\n« اين مردم در مسير بارانى كه در « جزع » مىبارد مىچرند ، همان جايى كه فيلها با صاحبانشان مخالفت كردند . »\r\nابو صلت ، نامش ربيعه و همان ابو اميّة بن ابو صلت و از قبيلهء ثقيف و اهل طائف و از شعراى دوران جاهليت است . قبيلهء ثقيف در آن زمان از لحاظ فرهنگ ، ثروت ، داشتن باغ و بوستان همسان نبودند و دو بت به نامهاى لات و غبغب و بتخانه‌اى با چند نگهبان و پرده‌دار داشتند و در اين امر با قريش همسنگى مىكردند . اين شخص ، با تمام اين ويژگيها كه عامل حسد ورزيدن و فخرفروشى است ، دراين‌باره چنين مىگويد :\r\n انّ آيات ربّنا بيّنات * ما يمارى فيهنّ الّا الكفور \r\n« نشانه‌هاى وجود پروردگار ما ، روشن است ، كسى در آن شك ندارد ، مگر شخص ناسپاس » ؛\r\n حبس الفيل بالمغمّس حتّى * ظلّ يحبو كأنّه معقور \r\n« فيل با فرورفتن در آب ، از راه رفتن مىافتاد و چنان راه مىرفت كه گويى مچ پاهايش را بريده‌اند » ؛\r\n واضعا حلقة الجران كما قط * و صخر من كبكب محدور \r\n« به گردن بر روى زمين مىافتاد ، مانند صخره‌اى كه از بالاى كوه پايين افتد » ؛\r\nبرخى از شعراى جاهليّت « 1 » به ابرهة بن اشرم گفتند :\r\n اين المفرّ و الاله الطّالب * و الاشرم المغلوب غير الغالب \r\n« به كجا فرار مىكنى ؟ درحالىكه خدا ، گيرنده و پسر اشرم مغلوب است نه غالب » ؛\r\nعبد المطلّب در روز فيل ، هنگامى كه بر كوه حرا قرار داشت گفت :\r\n لاهمّ انّ المرء يم * نع رحله فامنع رحالك \r\n« خداوندا : هركس از خانهء خود دفاع مىكند ؛ تو نيز از خانه‌ات دفاع كن » ؛\r\n\r\n\r\n","description":"","footnote":"\r\n( 1 ) - نفيل بن حبيب است كه در سيره ابن هشام نقل شده است .\r\n","page_name":" 180 ","page_number":180},
  {"content":"\r\n\r\n لا يغلبن صليبهم و مح * الهم ابدا محالك \r\n« هرگز مباد كه صليب آنها و قدرتشان بر نيرو و قدرت تو غلبه كند » ؛\r\n ان كنت تاركهم و قبلتنا * فامر ما بدا لك \r\n« اگر آنها را رها كرده و ما را پذيرفته‌اى ، پس آنچه خواسته تو است ، امر كن » ؛\r\nنضيل بن حبيب خثعمى ، شاعر دوران جاهليت كه داستان فيل و آنچه را خداوند در آن روز انجام داد ، مشاهده كرده بود چنين مىگويد :\r\n الا ردّى جمالك يا ردينا * نعّمناكم مع الاصباح عينا \r\n« اى قبيله ردين شترانتان را برگردانيد ، زيرا ما در بامداد شما را خوشحال ساختيم » ؛\r\n و كلّ النّاس يسأل عن نفيل * كأنّ علىّ للحبشان دينا \r\n« تمام مردم از نفيل سؤال مىكردند گويى حبشيان را بر ذمه من دينى است » ؛\r\n فانّك لو رايت و لن تراه * لدى جنب المحصّب ما راينا \r\n« اگر تو آنچه را ما نزديك رمى جمرات ديديم ، مىديدى كه هرگز نخواهى ديد » ؛\r\n حمدت اللّه أن عاينت طيرا * و حصب حجارة تلقى علينا \r\n« خدا را شكر مىكردى ، زيرا پرندگان و سنگى را كه به سوى ما مىآمد ، مىديدى » ؛\r\nمغيرة بن عبد اللّه مخزومى چنين سروده است :\r\n انت حبست الفيل بالمغمّس * حبسته كأنّه مكردس\r\nمحتبس تزهق فيه الانفس \r\n« تو فيلان را درهم ماليده ، مچاله كردى ، چنان مچاله كردى كه گويى در اصل به هم چسبيده بودند »\r\n« در زندانى كه نفس در آن تنگى مىكند »\r\nخداى متعال فرموده است :       أَ لَمْ تَرَ كَيْفَ فَعَلَ رَبُّكَ بِأَصْحابِ الْفِيلِ * أَ لَمْ يَجْعَلْ كَيْدَهُمْ فِي تَضْلِيلٍ * وَ أَرْسَلَ عَلَيْهِمْ طَيْراً أَبابِيلَ * تَرْمِيهِمْ بِحِجارَةٍ مِنْ سِجِّيلٍ * فَجَعَلَهُمْ كَعَصْفٍ      \r\n\r\n","description":"","footnote":"","page_name":" 181 ","page_number":181},
  {"content":"\r\n\r\n      مَأْكُولٍ       « 1 » ، « نديدى پروردگارت با اصحاب فيل چه كرد ؟ آيا نقشهء آنها را در گمراهى و تباهى قرار نداد ؟ و بر سر آنها پرندگانى را گروه‌گروه فرستاد كه با سنگهاى كوچك آنها را هدف قرار دادند ، در نتيجه آنان را مانند كاه خورده‌شده قرار داد . »\r\nاين سوره وقتى نازل شد كه قريش ، مىكوشيدند به پيامبر صلى اللّه عليه و إله پاسخ دهند و هيچ چيز نزد آنها محبوبتر از اين نبود كه در آن حضرت ، لغزش يا دروغ يا برخى از كاستيهايى را كه خود داشتند ، مشاهده كنند و اگر پيامبر صلى اللّه عليه و إله مطالبى را به آنها يادآور نمىشد كه همگان از پاسخ آن درمىماندند و دشمنان نيز نمىتوانستند آنها را انكار كنند ، مطالب زيادى براى گفتن داشتند . « 2 »\r\nجاحظ با اين سخنان مىكوشد به اثبات متن قرآن بپردازد و با بررسى ادبى اشكالاتى را كه موجب تشكيك در متن قرآن و موهم تحريف در آن مىشود بر طرف سازد . از اين‌كه جاحظ هنگام نام بردن شاعران سعى در اثبات نسب و موطن آنها دارد و انگيزه‌هاى خوددارى آنان را از اتفاق بر امرى متذكر مىشود ، پىمىبريم كه به اين موضوع معتقد است كه هرچند ميان شعرا بر اثر برخورد منافع ، عداوتى وجود دارد ، امّا آنها با اشعار خود واقعيت حادثهء فيل را به ثبوت رسانده‌اند و در زمينهء از بين بردن شك ، چيزى محكمتر از متون ادبى كه معاصر با اين داستان باشد و متن قرآن آن را تأييد كند ، وجود ندارد ، يعنى جاحظ با پژوهش ادبى خود ، متن قرآنى را تاييد و توثيق مىكند .\r\n\r\nتفسير كلامى جاحظ\r\nبعد كلامى در تفسير از ديدگاه جاحظ يك اصل است ، چرا كه وى سركردهء فرقه معتزله و يكى از پيشوايان اين گروه است و در نزد بزرگترين دانشمند اين فرقه ، يعنى نظّام شاگردى كرده و سخت تحت‌تأثير او قرار گرفته است . اين امر بروشنى در كتابهايش بويژه كتاب الحيوان به چشم مىخورد . ما در اين‌جا از جزئيات مسائل معتزله كه ويژهء جاحظ است بحث نمىكنيم ، زيرا جاى آن ، مباحث خاصّ كلامى است ، امّا در اين‌جا\r\n\r\n\r\n","description":"","footnote":"\r\n( 1 ) - فيل / 1 - 5 .\r\n( 2 ) - الحيوان ، ج 7 ، ص 196 - 200 .\r\n","page_name":" 182 ","page_number":182},
  {"content":"\r\n\r\nكافى است كه نمونه‌اى از گفته‌هاى وى را دربارهء تفسير و تأويل متون قرآنى و حديثى در چهارچوب اصول كلى معتزله ، بيان كنيم .\r\nبالاترين ابزار درك آيات قرآنى كه جولانگاه انديشه‌هاى اعتزالى است ، عقل مىباشد ، زيرا مفاهيم اين آيات از دسترس حواسّ ظاهرى دور هستند : « هر امرى دو حكم دارد : يك حكم ظاهرى كه مربوط به حواسّ است و حكم ديگر ، باطنى كه مربوط به عقل مىباشد . و تنها عقل است كه حجت مىباشد و مىدانيم كه خازنان آتش كه فرشته‌اند از خازنان بهشت كمتر نيستند و فرشتهء مرگ كمتر از فرشتهء ابر نيست ، اگرچه اوّلى باعث مرگ مىشود و دومى باران و سرسبزى مىآورد و نيز جبرئيل كه فرشتهء عذاب است از ميكائيل كه وسيلهء رحمت است ، جدا نيست . . . » « 1 »\r\nدرهرحال ، بحث كلامى ما ، در اين‌جا دربارهء امورى كه اصول اعتقادى معتزله را اثبات و يا مخالفت آنها با يكديگر را بيان مىكند ، تنها صبغهء اعتزالى دارد و تمام اين سخنان ، نخستين عرصه‌هاى اين جنبهء كلامى است .\r\nحقيقت اين است كه عرصه‌هاى اين جنبهء كلامى درهم آميخته‌اند ، لكن ما به منظور بررسى و گسترش انديشه ، به تفصيل آنها مىپردازيم .\r\nالف : عرصهء اعتزالى بحثهاى كلامى جاحظ : نخستين چيزى كه از اصول كلامى معتزله به شمار مىآيد ، سخن جاحظ در مورد مسائلى است كه به آزادى ارادهء انسان ارتباط دارد . اين آزادى كه از خرد و شناخت سرچشمه مىگيرد ، اساس اصول كلامى آنهاست .\r\nجاحظ دربارهء فضيلت انسان بر حيوان سخن مىگويد و برترى انسان را به سبب داشتن استعداد اثبات مىكند و همين استعداد نوعى حجت الهى براى او محسوب مىشود : « پس مىگويم : فرق ميان انسان و چهارپايان و انسان و درنده و حشره و آنچه به انسان اين شايستگى را داده است كه خداوند درباره‌اش بگويد : « و آنچه در آسمانها و در زمين است تمام را مسخّر شما گردانيده است . . . » « 2 » نه صورت ظاهرى اوست ، نه اين‌كه او\r\n\r\n\r\n","description":"","footnote":"\r\n( 1 ) - الحيوان ، ج 1 ، ص 207 .\r\n( 2 ) - جاثيه / 13 .\r\n","page_name":" 183 ","page_number":183},
  {"content":"\r\n\r\nاز نطفه آفريده‌شده و پدرش از خاك به وجود آمده و نه اين‌كه چون برروى دو پا راه مىرود و با دستهايش نيازهايش را رفع مىكند ، زيرا تمام اين ويژگيها در انسانهاى ابله و ديوانه و كودكان و عقب‌افتاده‌ها نيز وجود دارد .\r\nتفاوت واقعى ميان انسان و موجودات يادشده ، اقتدار و نيرويى است كه برخاسته از عقل و معرفت است ، هرچند كه لازمهء وجود عقل و معرفت ، اقتدار و توانايى نمىباشد .\r\nخداى تعالى جنّيان را نيز به سبب همان توانايى كه نشان‌دهندهء وجود عقل و معرفتى است كه به او عطا كرده ، بر درندگان و چهارپايان شرافت و برترى داده است و نيز خدا فرشتگان را بر جنّيان فضيلت داده و بر انسان مقدم داشته و برطبق نعمتهايى كه به فرشتگان داده آنان را ملزم به تكليف كرده است ، با اين‌كه اين فرشتگان ، صورت ظاهرى انسانى نداشته و از نطفه آفريده‌نشده و پدرشان از خاك به وجود نيامده است و تنها چيزى كه مايهء امتياز آنان شده ، همانا عقل و معرفت و توانايى آنان است .\r\nآيا مىتوان گفت خداى تعالى از برخى آفريدگانش كه اين ويژگيها را به آنها داده هيچ چيزى مطالبه نمىكند و با آنها همان برخوردى را خواهد كرد كه با موجوداتى عارى از اين ويژگيها ؟ در حالى كه خداوند به منظور انديشيدن و عبرت گرفتن ، عقل را به آنها داده است و معرفتى كه به آنها داده تنها براى اين است كه حق را بر هواى نفس خود ترجيح دهند و قدرتى كه داده براى اين است كه حجّت را بر آنها تمام كند . » « 1 »\r\nاين‌كه معتزله به قدرت قبل از فعل قايل هستند ، خود نشانهء تكليف و آزادى اراده است و به همين دليل ، طرفدار اين نظريه به دنبال شاهدى از قرآن مىگردد . جاحظ مىگويد : « مثل اين شخص مثل يكى از مخالفان قدرت است - مفوّضه - كه از يكى از اصحاب ما سؤال كرد : آيا از قرآن دليلى بر اين‌كه قدرت قبل از فعل است مىشناسى ؟\r\nگفت : آرى بسيار است و از آن جمله ، اين سخن خداوند است :  قالَ عِفْرِيتٌ مِنَ الْجِنِّ أَنَا آتِيكَ بِهِ قَبْلَ أَنْ تَقُومَ مِنْ مَقامِكَ وَ إِنِّي عَلَيْهِ لَقَوِيٌّ أَمِينٌ  « 2 » ، « عفريت جن گفت : من پيش از\r\n\r\n\r\n","description":"","footnote":"\r\n( 1 ) - الحيوان ، ج 5 ، ص 542 - 545 .\r\n( 2 ) - نمل / 39 .\r\n","page_name":" 184 ","page_number":184},
  {"content":"\r\n\r\nآن‌كه تو از جايت برخيزى تخت بلقيس را به حضورت مىآورم و من بر اين‌كار نيرومند و امانت‌دار هستم . »\r\nشخص مخالف گفت : من ازتو خواستم كه از سخن خداوند به من خبر دهى ، امّا تو از عفريت خبر مىدهى كه اگر جلو رويم مىبود در مقابلش فرياد مىزدم كه ادّعاى باطلى كرده است .\r\nفردى كه از ما بود گفت : سليمان پيامبر عليه السّلام گفتار عفريت را انكار نكرد و اگر گفتار او كفر و افترا و ستيز با خدا و تفويض مشيّت به خودش مىبود ، حضرت سليمان و مسلمانان جن و انس حاضر در مجلس ، شايسته‌تر به انكار بودند ، بلكه عفريت در اين‌جا كسى نيست كه در اين امر پيش‌دستى و اظهار اطاعت كرده باشد و چنان نيست كه با يادآورى شتاب در اجراى فرمان ، تقرب بجويد و مژده دهد ، با او نيرويى است كه براى برآوردن نياز سليمان آمادگى دارد ، تا سخن نامربوطى گفته و نيرويى كه برايش نيست ادّعا كرده باشد و سپس با افترا به خداوند متعال و ستم بر او و نيز اظهار بىنيازى از او ، با پيامبرى روبه‌رو شده باشد كه بر جن و انس و باد و پرنده و گردش كوهها سلطنت دارد و سخن همه موجودات را مىداند و در عين حال اين پيامبر به او پرخاش نكند ، در حالىكه بايد او را كتك زند و زندانى كند و حتى او را به قتل رساند . به علاوه ، خداوند چنين گفتارى را به عنوان قرآن نازل نمىكند و هر سخنى را كه داراى عيب باشد رها مىكند ، مگر اين‌كه اين سخن راست و پذيرفته شده باشد .\r\nاز اين گذشته اين سخن را پيامبر صلى اللّه عليه و إله شنيده و بر مردم تلاوت كرده و مردم پيوسته آن را در مجالس و اجتماعات مىخوانده‌اند ، آيا در ميان تمام اينها يك نفر نبوده است كه معرفت شما را داشته باشد يا به اندازهء شما براى خدا خشمناك شود ؟ » « 1 »\r\n\r\n\r\n","description":"","footnote":"\r\n( 1 ) - الحيوان ، ج 2 ، ص 190 - 192 ، و گفتار جاحظ دربارهء آزادى اراده درهمان مأخذ ، ج 1 ، ص 141 - 142 اين است : در اعطاى قدرت از جانب خداوند ، گرايشها مختلف و خواسته‌ها متفاوت است امّا معاصى ، كار خود بندگان است .\r\n","page_name":" 185 ","page_number":185},
  {"content":"\r\n\r\nدر تأويل اين سخن پيامبر صلى اللّه عليه و آله كه فرمود : « مگس در آتش است » « 1 » دانشمندان اختلاف كرده‌اند . برخى گفته‌اند : يعنى مگس براى آتش آفريده شده ، چنان‌كه خدا بسيارى از مردم و گروهى از كودكان را براى آتش آفريده است . البته ، مقصود آنان كودكان مشركان است . در اين‌جا ، جاحظ در ستيز با كسانى كه اين حديث را تأويل كرده‌اند ، سخنى گفته است كه با عقيدهء معتزله دربارهء عدل الهى سازگارى ندارد : « اين گروه - تأويل‌كنندگان حديث - عذر و بهانه را كنار گذاشته و به جايى رسيده‌اند كه هرگاه يكى از آنان بگويد : اين امر - خداوند بعضى را براى آتش آفريده - عدل خداوند است ، عذر را به نهايت رسانيده و مىپندارند كه هرگاه وى عذاب كودكان را به خدا نسبت دهد او را تمجيد كرده است و اگر اين شخص ، راهى پيدا مىكرد كه بگويد : اين كار خدا ظلم است ، بىشك اين سخن را ، مىگفت و اگر راهى مىبود به اين‌كه وى گمان كند خداى تعالى از وجود چيزى خبر مىدهد كه وجود ندارد و بعد مىگفت : به‌طور حتم اين سخن راست است ، هر آينه اين سخن را مىگفت ؛ مگر اين‌كه از شمشير بترسد كه كشته شود ، اگرچه گفتار قبلى در افترا بستن از اين گفتهء او بزرگتر است . »\r\nآيا نظريهء شما دربارهء اين قوم چيست ؟ آيا غير از اين است كه آنها بر اثر غفلت و تنگ‌نظرى به مرحله‌اى رسيده‌اند كه كارها را بدون موازين عقلى صحيح مىسنجند و از اين‌رو ظلم را عدل مىنگرند و دروغ را راستى مىدانند ؟\r\nاين پندار هنگامى آشكار مىشود كه جاحظ با نقل گفته‌هاى معتزليان به انتقاد خويش ادامه مىدهد : « برخى از آنها گمان مىكنند كه خداى عزّ و جلّ اطفال مشركان را عذاب مىكند تا پدرانشان به اين سبب عذاب شوند و سپس آنان كه خود را به دروغ عاقل خوانده‌اند ، مىگويند : خداوند آنها را عذاب مىكند به دليل اين‌كه چنين مىخواهد و اين حقّ اوست ؛ جاحظ در حالى كه آنها را سفيه مىخواند و از اين‌كه آنها امور را\r\n\r\n\r\n","description":"","footnote":"\r\n( 1 ) - عمر الذّباب اربعون يوما و الذباب فى النّار « مگس فقط چهل روز عمر دارد و مگس در آتش است . » بعضى گفته‌اند در آتش بودن مگس به منظور عذاب خودش نيست ، بلكه براى اين است كه اهل آتش دوزخ به وسيله افتادن آن ، در آتش ، بيشتر عذاب شوند . لسان العرب ، مادّهء ذبب .\r\n","page_name":" 186 ","page_number":186},
  {"content":"\r\n\r\nوارونه جلوه مىدهند تعجب مىكند ، به آنها حمله كرده ، مىگويد : « كاش مىدانستم كه آيا اين گفته‌ها در شمار تمجيد خدا به حساب مىآيد ؟ به دليل اين‌كه هركس آنچه را مىتواند ، انجام دهد پسنديده است و هركس از تازيانهء فرمانروا بترسد ، مىتواند كار زشتى را انجام دهد و آنچه موجب نيكو شمردن عمل زشت مىشود اين است كه انجام دهندهء آن از ترس يا از بازخواست سلطان در امان باشد . با اين‌كه دروغ و ظلم و عبث و لهو و بخل ، همگى بر كسى كه انگيزه و نيازى به آنها ندارد ، محال است . »\r\nجاحظ خلاف‌گوييهاى معتزله را دربارهء مگس و كودكان مشرك نقل مىكند تا آن جا كه به شرح اصل عدل الهى مىرسد : « . . . پاسخهايى كه در اين مسأله گفته‌اند هرچه باشد ، پست‌ترين و بدترين اين پاسخها از سخن كسى كه مىگويد : خداى تعالى آن كس را كه موجب خشم او نشده و نمىفهمد كه خشم خدا چيست عذاب مىكند ، بهتر است و عجيب اين است كه برخى گمان كرده‌اند خدا اين كودكان را عذاب مىكند تا پدرهايشان از آن غمگين شوند ، زيرا كسى اين عمل را انجام مىدهد كه نتواند ضعف اندوه و دردى را كه به سبب عذاب فرزندان كفار به آنان مىرسد به‌طور غيرمستقيم به آنان برساند ، كسى كه بر رساندن اين عذاب قادر است چگونه آن را به غير مستحق مىرساند و از كسى كه او را به خشم درآورده برمىگرداند و بر غير او وارد مىسازد ؟\r\nبه علاوه ، اين قوم سخن خداى تعالى را نيز شنيده‌اند :       يَوَدُّ الْمُجْرِمُ لَوْ يَفْتَدِي مِنْ عَذابِ يَوْمِئِذٍ بِبَنِيهِ * وَ صاحِبَتِهِ وَ أَخِيهِ * وَ فَصِيلَتِهِ الَّتِي تُؤْوِيهِ * وَ مَنْ فِي الْأَرْضِ جَمِيعاً ثُمَّ يُنْجِيهِ * كَلَّا إِنَّها لَظى * نَزَّاعَةً لِلشَّوى       « 1 » ، « آن روز گنهكار آرزو كند كه كاش مىتوانست فرزندان و همسر و برادر و قبيله‌اش را كه از او حمايت مىكردند و تمام مردم روى زمين را در برابر عذاب آن روز فدا كند تا مايهء نجاتش شود . هرگز چنين نيست زيرا آتش دوزخ شعله‌ور است ، دست و پا و سر را مىكند و مىبرد » و چگونه كسى كه قرآن مىخواند « 2 » چنين مىگويد ؟\r\nجاحظ با مسيحيان نيز در مورد قطع نسل ستمگران سنگدل و گمنامى و\r\n\r\n\r\n","description":"","footnote":"\r\n( 1 ) - معارج / 11 - 16 .\r\n( 2 ) - الحيوان ، ج 3 ، ص 293 - 297 .\r\n","page_name":" 187 ","page_number":187},
  {"content":"\r\n\r\nمحروميت فرزندانشان و اين‌كه اين امور كيفرى است براى آنان به وسيلهء فرزندانشان ، به مشاجره پرداخته و اين بحث را به موضوع عدل الهى مرتبط ساخته ، مىگويد : « امّا آنچه در مورد قطع نسل ستمگران و گمنامى فرزندانشان از قبيل قطع نسل فرعون و هامان و نمرود و بختنصّر « 1 » و امثال آنها ياد كرديد ، خداى تعالى مىفرمايد :  وَ لا تَزِرُ وازِرَةٌ وِزْرَ أُخْرى  « 2 » ، « بار سنگين كسى را ديگرى به دوش نمىگيرد » ؛ « 3 » و اگر بگوييد : آنهايى هم كه اهل صلاح بوده ، به اين كيفرها گرفتار شده‌اند نظير كسانى كه به كلى نازا يا مخنّث بوده‌اند يا فرزندان بدى داشته‌اند كه در زندگى به پدر و مادر ظلم كرده و پس از مرگ ، آنان را در معرض دشنام و ناسزاگويى قرار داده‌اند ، اين سخن درستى است . . . و حجّاج نيز از دنيا رفت در حالىكه از سلامت جسمى و نعمت ظاهرى و آن قدرت شاهى و صدور امر و نهى تا آخرين نفس برخوردار بود . حال اگر بگوييد : خدا او را سالم داشته و فرزندانش را كيفر كرده است و اين ، اعتقاد شما باشد و با اين سخن خود ، جبريه را مورد خطاب قرار دهيد ، ممكن است به دليلى ، خودتان در شمار آنها به حساب آييد . امّا كسى كه معتقد به عدل باشد ، اين را خطاى بزرگى مىداند كه شبهه‌اى در آن نيست . » « 4 »\r\nب : عرصهء دفاعى ( پاسخ اشكالات بر قرآن ) : آنچه در بخش قبلى گفته شد ، نخستين عرصهء مكتب اعتزالى و تثبيت‌كنندهء اصول آن بود ، امّا عرصهء دوم عرصهء دينى و دفاعى است كه در اين عرصه جاحظ با پيروان اديان ديگر كه به اسلام هجوم آورده و به متون كتاب آن اشكال كرده‌اند به مجادله پرداخته است . از دشوارترين موضعگيريهاى معتزله\r\n\r\n\r\n","description":"","footnote":"\r\n( 1 ) - بختنصّر ، كسى است كه بيت المقدس را خراب كرد ، اصمعى گفته : در اصل ( غير عربى ) بو ختنصّر بوده و سپس معرّب شده و ( در زبان اوليّه‌اش ) بوخت به معناى ابن و نصّر بت بوده . اين شخص پدرش ناشناخته است ، او را ابن الصّنم مىگفتند . لسان العرب مادّهء نصر ؛ فرهنگ نفيس . اين كلمه در اصل بابلى و نام دو نفر از پادشاهان بابل بوده و بايد بدون الف و لام نوشته شود ، فرهنگ معين . م .\r\n( 2 ) - انعام / 164 .\r\n( 3 ) - اين آيه در چند سورهء ديگر نيز آمده از قبيل : بنى اسرائيل / 14 ؛ فاطر / 18 ؛ زمر / 7 ؛ نجم / 38 و در اين سوره با كلمهء « الّا » آغاز شده است . م .\r\n( 4 ) - الحيوان ، ج 2 ، ص 139 .\r\n","page_name":" 188 ","page_number":188},
  {"content":"\r\n\r\nاستدلال به دلايل عقلى براى اثبات مسائل غيبى است ، بويژه در مقابل دهريها كه هر امر غيبى را منكرند ، چنان‌كه مىگويد : « دهريه منكر شيطان و جن و فرشته و خواب ديدن و هر دعا و تعويذ هستند » ؛ « 1 » و تنها چيزهايى را قبول دارند كه محسوس و مشهود يا به منزلهء آن باشد . « 2 » از باب نمونه :\r\n1 - گروهى از دهريها دربارهء پادشاهى حضرت سليمان عليه السّلام و ملكهء سبا اشكال كرده و چنين گفته‌اند : « شما گمان كرده‌ايد كه سليمان عليه السّلام از پروردگارش درخواست كرد و گفت : « پروردگارا به من سلطنتى عطا كن كه به هيچ‌كس پس از من نخواهى داد » و خداى تعالى خواسته‌اش را برآورده ساخت و علاوه بر حكومت بر انسانها ، حكومت بر جنّ را نيز به او عطا كرد و سخن گفتن پرندگان را به وى آموخت و باد را به تسخير او درآورد .\r\nبنابراين ، جنّ بردهء او شد و بادها به تسخير او درآمدند و سپس معتقديد كه سليمان - چه\r\n\r\n\r\n","description":"","footnote":"\r\n( 1 ) - همان مأخذ ، ج 4 ، ص 9 .\r\n( 2 ) - الحيوان ، ج 4 ، ص 435 - 436 در اين مورد ، جاحظ در مسائل ديگرى نيز از معتزله انتقاد كرده ، كه ما در اين‌جا به سخن او از اصل منزلة بين المنزلتين ، مثل مىزنيم كه خوارج نيز به آن نيازمند مىباشند ، جاحظ در همان مأخذ ، ج 4 ، ص 278 آياتى را آورده و گفته است : اينها دلايل معتزله دربارهء اصل منزلة بين المنزلتين مىباشند ، امّا او به انتقاد از معانى اين آيات از لحاظ عقلى نمىپردازد . و در همان مأخذ ، ج 1 ، ص 204 - 207 ، در مسأله صلاح و اصلح كه متفرّع از اصل عدل الهى است ، از مصلحت هستى دربارهء درهم آميختن خيروشر سخن مىگويد و در ج 1 ، ص 307 - 308 از فلسفهء قتل و قصاص سخن مىگويد و در ج 5 ، ص 100 ، از كيفر آخرت و دنيا حرف مىزند و در ج 5 ، ص 97 - 99 از بهشت و دوزخ و در ج 1 ، ص 162 - 163 دربارهء ايراد كاستى و شكستگى بر بعضى اجزاى حيوانات و به درد آوردن آنها سخن گفته است . نظّام در اين‌باره نظريه‌اى دارد كه به تعويض ، تعبير مىشود و اصحابش در اين نظريه با او مخالفند و از چيزهايى كه دانشمندان در مخالفت با او گفته‌اند ، اين است كه حكم خداى تعالى دربارهء هر موذى و آزاررساننده قتل نيست و در حكم خداوند هر چيزى اندازه‌اى دارد و احكام او همگون و ناهمگون و كم‌وزياد است و او حكيم و داناست . و در ج 5 ، ص 101 - 102 آيهء :  وَ عَلَّمَ آدَمَ الْأَسْماءَ كُلَّها  را به علم مصلحت او در دنيا و آخرت تفسير مىكند .\r\n","page_name":" 189 ","page_number":189},
  {"content":"\r\n\r\nدر شام بوده و چه در سواد عراق - از وجود ملكه‌اى در يمن كه چنين صفاتى دارد ، خبر نداشته است » ؛ دهريها در اين مورد ، حال سليمان و آنچه از اسباب سلطنت را كه خدا به او داده ، با وضع پادشاهان امروزه مقايسه مىكنند و مىگويند : « پادشاهان ما امروز ، با آن كه قدرتشان از سليمان كمتر است ، از اهالى هند و روم و ترك و نوبه آگاهى دارند ، پس چگونه سليمان عليه السّلام از جايگاه ملكهء سبا آگاهى نداشته با اين‌كه به او نزديك و شهرهايش به سرزمين او متّصل بوده و ميان آنها نه دريايى وجود داشته و نه كوه و درّه‌اى و راه براى سواره و پياده و كفشدار و بىكفش مناسب بوده است . او چگونه نمىدانست و حال آن‌كه جنّ و انس در اطاعت او بودند ؟ و اگر هنگامى كه هدهد سليمان را از جايگاه ملكهء سبا خبر داد ، سليمان بكلّى به او بىاعتنايى كرد ، شايسته است گوينده‌اى بگويد : هدهد وى را از كارى آگاه كرد كه او خود آن را مىدانست . بنابراين ، تمام اين سخنان و آنچه شبيه آن است دليل بر فساد گفته‌هاى شماست . »\r\nجاحظ با شرح مفصّلى كه براى اصل صرفه « 1 » مىآورد و آن را بر بسيارى از داستانها و حوادث قرآن تطبيق مىكند ، اشكال آنها را پاسخ مىدهد : « در پاسخ اشكال اين گروه مىگوييم : اگر خداوند دنيا را به تدبير اهلش واگذار كند و جريان امورش را به عادات طبيعى محوّل فرمايد ، به جانم سوگند ، آنچه شما مىگوييد درست است . ما چنين مىفهميم كه يعقوب بن اسحاق بن ابراهيم ، چون پيامبر و پسر پيامبر بود آگاهترين اهل زمانش بود و يوسف با اين‌كه وزير پادشاه مصر بود و وسايل خبرى و قاصدها در اختيار داشت و خبرها به او مىرسيد ، امّا مدّتها نه يعقوب از جاى يوسف خبر داشت و نه يوسف از يعقوب ، به‌رغم آن همه آگاهى و قدرت و نزديك بودن مكانهايشان و نيز دربارهء موسى بن عمران عليه السّلام و يارانش چنين است ، زيرا با اين‌كه امّتى از امّتها بودند ، در مسافتى اندك كه چند فرسخى بيش نبود ، در بيابان كوير مدت چهل سال سرگردان بودند\r\n\r\n\r\n","description":"","footnote":"\r\n( 1 ) - اصل صرفه : اعتقاد به اين‌كه خدا بندگانش را از آوردن سخنى همانند قرآن منصرف مىكند . انديشه‌هاى كلامى شيخ مفيد ، احمد آرام . الصّرفه ، بالفتح : أن يصرف اللّه عبده عن امر . الحيوان ، ج 4 ، پاورقى ، ص 92 ؛ مجلّه نامهء مفيد ، شمارهء 3 نيز در اين‌باره مقالهء مفصلى نوشته است . م .\r\n","page_name":" 190 ","page_number":190},
  {"content":"\r\n\r\nو راه به جايى نمىبردند ، در حالىكه آن سرزمين محلّ بازى و تفريحگاه آنها بود » ؛ و نيز جاحظ در زمينهء بيان كامل مفهوم صرفه ، به امورى مثل مىزند ، از قبيل اين‌كه خداوند ، شياطين را كه استراق سمع مىكنند به وسيلهء شهابها رجم مىنمايد ، ولى هيچ‌يك از آنها پند نمىگيرد و ديگر اين‌كه ابليس تا قيامت بر عصيان خود باقى است و خود را وادار به اطاعت خدا نمىكند و همچنين پيامبر اسلام صلى اللّه عليه و آله يارانش را مژده پيروزى و اتمام كار مىداد چون خدا او را چنين مژده‌اى داده بود و اگر مسلمانان در تمام احوال اين مژده را در نظر مىداشتند به جنگ و جدال نمىپرداختند ، و از اين قبيل است آنچه از ذهن عربها برداشته شد و فكر آنها از اين‌كه به معارضهء با قرآن برخيزند منصرف گرديد و به همين دليل هيچ يك از آنها را نمىيابى كه آرزوى اين‌كار را كرده باشد ، با اين‌كه پيامبر ، آنها را به مبارزه با قرآن دعوت مىكرد .\r\nسپس جاحظ نظريهء خود را كه دهرى به كلّى منكر آن است ، به وسيلهء چيزى كه همان دهرى آن را مسلّم مىداند ، آشكار مىسازد : « اگر دهرى از اهل عبادت و پيامبران ، چيزى را مىخواهد كه خود بر آن است ، به اين معنا كه هيچ چيز جز امر محسوس و يا همانند آن را نمىپذيرد ، اين انديشه ، ظلم است ، در حالىكه خود او مىداند كه ما به پروردگارى عقيده داريم كه جسمها را مىآفريند و خود قسمت‌پذير نيست و طول و عرض و عمق ندارد ؛ و نيز معتقديم كه پيامبران مرده‌ها را زنده مىكنند و تمام اينها را دهرى انكار مىكند . » در اين‌صورت بايد نقطهء مشتركى باشد كه هر دو خصم ، يعنى هم جاحظ و هم دهرى بر آن بايستند و اين نقطهء مشترك همان قياس عقلى است كه در هنگام اختلاف بايد داورى را به عقل بسپارند و چون دهرى دليل نقلى و عالم وحى و غيب را قبول ندارد ، جاحظ به منظور رفع اختلاف ، زمينهء بحث را به عقل كشانده و دهرى را به اصلى متوجّه ساخته است كه هيچ عقلى منكر آن نيست : « اگر آنچه ما به آن معتقديم از قبيل اصل ربوبيت و پذيرش رسالت ، امرى محال و ناروا باشد ، دهرى مىتواند ، عليه ما سخنى بگويد ؛ امّا حال كه مدّعاى ما ، نه محال است و نه ظلم ، براى او چيزى باقى نمىماند ، جز اين‌كه دليل توحيد و اثبات پيامبران را از ما بخواهد و دليلى\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nبراى اثبات صدق قرآن جويا شود كه در اين‌صورت مىگوييم : يكى از دلائل صدق قرآن ، نظم زيبايى است كه هيچ‌كس از مردم ، توان آوردن مثل آن را ندارد و نيز دلايل ديگرى كه دراين‌باره بيان شده است . »\r\nبه اين‌طريق جاحظ از راه اعتماد به متن قرآن‌كه مردم را به مبارزه دعوت كرد و آنها از آوردن همانند نظم آن عاجز ماندند ، اصل صرفه را بر ملك سليمان تطبيق مىدهد و براى او رويدادهايى را ثابت مىكند كه جز خداوند نمىتواند كسى را ازاين رويدادها منصرف سازد . جاحظ به سخنان خود چنين ادامه مىدهد :\r\n« در قرآن نوشته‌شده است كه سليمان بن داود عليه السّلام را در حالى مرگ فراگرفت كه بر عصايش تكيه كرده و در مكانى بود كه بر جن‌ّوانس و شياطين اشراف داشت و مىديد كه برخى از كار ، سخت خسته و مانده و برخى زندانى و محبوس و برخى ديگر در بند بردگى گرفتارند ، چنان‌كه قرآن مىگويد : « آن ديوان براى او هرچه مىخواست از بناهاى بلند و تنديس‌ها و كاسه‌هايى چون حوض و ديگهاى محكم برجاى ، مىساختند . » « 1 » و نيز فرموده است : « و شياطين را هم كه بناهايى عالى مىساختند و از دريا جواهرات گرانبها مىآوردند مسخّر او كرديم و ديگران از شياطين را به دست او ، در غل‌وزنجير كشيديم . » « 2 » روز ديگر هم خداوند انس و جن را از شناخت حال سليمان منصرف كرد ، به‌گونه‌اى كه او در جلو چشم آنها مرد ، امّا نه آنها صورت مرده را مىشناختند و نه سليمان چون مردگان بر زمين مىافتاد و در همان حال كه مرده بود ، برپا ايستاده بود و بر عصايش تكيه داشت و عصايش راست و استوار در دستش قرار داشت و آن را با پنجهء خود گرفته بود ، و اين امور با ويژگيهاى مردگان سازگارى ندارد ؛ و نيز قرآن مىفرمايد : « پس وقتى كه ما بر سليمان مرگ را مقدّر ساختيم ، ديوان را از مرگ او ، جز حشرهء زمين چوب‌خوار [ موريانه 
  ] كه عصايش را مىخورد ، آگاه نساختيم ، و همين‌كه بر زمين افتاد ، ديوان فهميدند كه اگر از رازهاى غيبى آگاه بودند ، دراين كارهاى سختى كه\r\n\r\n\r\n","description":"","footnote":"\r\n( 1 ) - سبأ / 13 .\r\n( 2 ) - ص / 37 - 38 .\r\n","page_name":" 192 ","page_number":192},
  {"content":"\r\n\r\nانجام مىدادند ، درنگ نمىكردند » « 1 » ما كه در حسّ و تيزبينى از شياطين و جنّ پايين‌تر هستيم ، اگر با چنين مرده‌اى مواجه شويم ، امر او بر ما پوشيده نمىماند و دست‌كم دربارهء آن به شك و ترديد دچار مىشويم و اين گروه اگر شك مىكردند و به حركت مىآمدند و سخن مىگفتند و مشورت مىكردند ، هشيار مىشدند و موضوع مرگ سليمان برايشان ثابت مىشد ، بويژه كه گرفتار عذاب بودند و اميد گشايش داشتند .\r\nپس اگر نبود اصل صرفه‌اى كه خداى تعالى آن را بر دل هركس كه مىخواهد قرار مىدهد و اگر اين نبود كه خدا مىتواند دلها را از امرى برگرداند و به آنچه خود مىخواهد متوجّه كند و يا آنها را به فراموشى مبتلا سازد ، هرگز خانوادهء سليمان و كاخ نشينان و مردم اطراف و نواحى و خواصّ و خدمتگزاران وى از جنّيان و آدميان و ديوان ، زنده بودن او را باور نمىكردند . آرى آنها چنين عقيده داشتند و مرگ سليمان عليه السّلام پيش آمد ، چون مرگ او را حسّ نمىكردند ، همان فعاليّتهاى سخت خود را ادامه دادند .\r\nاز آنچه گفته شد مىفهميم كه چون مردم نادان و پست ، جنّ و شياطين را اگاه به علم غيب مىدانند ، خداوند با بيان اين آيات مىخواهد به اين گروهها بفهماند كه چنين نيست . آنها علم غيب نمىدانند ، چنان‌كه دانشمندان اين را مىفهمند .\r\nبر اثر اين امور و امثال آن ، ما ناچاريم به اين دليلها متوسل شويم و مخالفان ما ناچارند كه با ما هم‌داستان شوند و به دليلى كه ما را به اين نظرگاه وادار ساخته بينديشند ، اگر برهان ، درست باشد نتيجهء آن‌هم درست خواهد بود و اگر نادرست باشد از تفسير و تأويل خود ماست . » « 2 »\r\n\r\n\r\n","description":"","footnote":"\r\n( 1 ) - سبأ / 14 .\r\n( 2 ) - الحيوان ، ج 4 ، ص 85 - 93 . همچنين دربارهء آيات مسخ كه در قرآن وارد شده ، دهريه به دو گروه تقسيم شده‌اند : گروهى از اصل ، منكر مسخ شده‌اند و گروه ديگر آن را از آثار محيط يا نتيجهء ويژگيهاى طبيعى دانسته‌اند و اگر آيهء قرآن وجود نداشت ، نزديك بود كه نظّام ، استاد جاحظ نيز با گروه اخير هم‌عقيده شود ، درحالىكه ديگر معتزليها به تبديل صورت آدمى به صورتهاى ميمون و خوك قايل شده‌اند ، چنان‌كه از ظاهر آيه ، تفصيل بحث در آن ، فهميده مىشود ، همان مأخذ ، ج 4 ، ص 70 - 74 .\r\n","page_name":" 193 ","page_number":193},
  {"content":"\r\n\r\n2 - جاحظ دربارهء حليت صيد و ذباحه كه مضمون نصّ قرآن است ، با گروهى از اهل كتاب كه بر قرآن اشكال گرفته‌اند و برخى از متصوّفه كه از آنها پيروى مىكنند ، به جدال برخاسته است . او نخست به ذكر دلايل آنان پرداخته ، مىگويد : « . . . مخالفان از شكار كردن ، بد مىگويند و آن را يك نوع سنگدلى مىدانند و مىگويند : انسان در زندانى ساختن پرندگان و دام نهادن براى آهوان آنها را از فعاليت بازمىدارد ، تا جايى كه از لاغرى و گرسنگى مىميرند و نيز از مسلّط ساختن درندگان بر حيوانات بيابانى دچار قساوت قلب و بىاعتنايى به خون انسانها مىشود ، و رحم و رقت قلب هم يك شكل بيش ندارد . كسى كه به سگ رحم نكند ، به آهو هم رحم نمىكند و كسى كه به آهو رحم نكند به گوسفند نيز رحم نمىكند و آن‌كه نسبت به گنجشك رحم نداشته باشد ، به كودك هم رحم نخواهد كرد ، چرا كه گناه كوچك به گناهان بزرگ منجر مىشود و براى هيچ كس شايسته نيست كه نسبت به آنچه روزى سبب سنگدلى شود ، سستى به خرج دهد .\r\nبيشترين كسانى كه من از آنها اين اشكال را شنيده‌ام ، گروهى از صوفيه و نصرانيان هستند ، زيرا آنها با زنادقه در ردّ ذبيحه و مخالفت با خونريزى و پرهيز از خوردن گوشت آنها يكسان مىباشند . . . . »\r\nبنابراين ، جاحظ در برابر دو گروه قرار دارد . يكى زنادقه كه اصل انديشهء مزبور از آنهاست و ديگرى پيروانشان يعنى نصارا و از مجادله با متصوفه خوددارى مىكند ، زيرا آنها در اين امر ، مقلّدند نه صاحب فكر و انديشه . جاحظ با روش ظلمت و نور كه از اصول زنادقه است به ردّ عقيده حرمت صيد و كشتن حيوانات مىپردازد : « نظريهء زنادقه دربارهء حرمت شكار كردن و كشتن پرندگان گوشتخوار و چهارپايان درنده درست نيست ، امّا در مورد قتل مار و عقرب درست است و حتّى به اندازهء يك چشم به هم زدن هم نبايد دربارهء كشتن اين دو درنگ كنند ، چرا كه اينها يا شرّ محض هستند و يا خيرشان در مقابل شرّشان ناچيز است و شيطان و ظلمت هم دشمن نور است . بنابراين ، زنده نگهداشتن ظلمت درحالىكه قدرت بر نابود كردن آن باشد ، كار نور نيست بلكه ممكن است گاهى رحمت بودن نور براى مردم و بقيّهء خلايق ، همان نجات آنها از شرّ ظلمت\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nباشد . همچنان‌كه از ديدگاه خرد ، زنده نگهداشتن نور و كوشش براى حفظ و دفاع از آن نيكوست ، شايسته است كه از بين بردن ظلمت و كمك به نابودى آن نيز نيكو باشد .\r\nچهارپا هم كه اين گروه از آن دفاع مىكنند ، هرچند شرّش از خيرش كمتر است ، ليك آميخته از خيروشر است و زنده نگهداشتن او ، باقى گذاشتن شرّ آميخته به خير است و اگر پندارند كه اين كار جايز است ، به دليل اين‌كه در طبيعت اين چهارپايان نور بر ظلمت غلبه دارد ؛ جواب اين است كه سزاوار است به سبب اندك بودن جزء شر در طبيعت چهارپايان ، آنها را مورد بخشايش قرار دهند چنان‌كه در مورد دفاع از چهارپايان نيز به دليل غالب بودن نور بر ظلمت ، آنها را مورد عفو قرار مىدهند . » چنين است درمورد جدل و سخنان هوشيارانه جاحظ در گفتگوى او با مجوس .\r\nسخن جاحظ با نصارا در مورد صيد و ذبح حيوانات با يك رويداد تاريخى آغاز مىشود :\r\n« . . . آيا مردم در قبال احكام تورات در زمان حضرت موسى و داوود چگونه عمل مىكردند ؟ با اين‌كه اين دو پيغمبر ، اهل جنگ و كشتار و اسير گرفتن ديگران و نيز ذبح كردن حيوانات بودند و حتى همهء قربانيان يا اغلب آنها حيوانات ذبح‌شده بودند و به همين دليل ، شما بيت المقدس را بيت المذبح مىناميديد . ما دربارهء روش نصرانيان در اين زمان از شما نمىپرسيم ، بلكه دربارهء دين موسى و حكم تورات و حكم صاحب زبور داوود و وضعى كه مردم در آن روز داشتند از شما مىپرسيم و اين وضعيت را شما همچنان داريد ، تا آنجا كه كسانى كه قايل به ربوبيّت مسيح هستند ، بيش از ما مسلمانانى مىباشند كه امروز قايل به صيد و ذبح هستيم . . . » .\r\nسپس دربارهء كارهاى امروز مسيحيان سخن مىگويد و به استدلال عقلى و شهود حسى مىپردازد : « از اين گذشته مىبينيم كه شما ، ماهى را مىخوريد و از خوردن گوشت نيز بدگويى مىكنيد . چرا چنين مىكنيد ؟ آيا براى اين است كه ماهى كشته نشده ، يا چون ماهى را بدون كارد كشته‌ايد و آن هم كشتن خود را حسّ نكرده است ؟ و حال آن‌كه همه حيوانند و مقتول و همگى داراى احساس هستند . پس چگونه خوردن گوشت سنگدلى\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nاست و خوردن ماهى قساوت نيست و چگونه كشتن چهارپايان مايهء قساوت است ، جدا كردن ماهى از آب تا حدّى كه بميرد ، قساوت نيست . و چگونه سر بريدن گوسفند مايهء سنگدلى است ، ولى شكار ماهى با چنگكهاى قطع‌كنندهء كج كه [ در آب 
  ] افكنده مىشود و معلوم نيست با پيكر ماهى چه مىكند مايهء قساوت نيست ؟ در صورتىكه اگر اين چنگك به داخل شكم ماهى چنگ نمىانداخت و اگر روح آن را به قبضهء خود در نياورده بود ، صيّاد ، به گرفتن ماهى قادر نبود . و چگونه است كه صدمهء ناچيز به گلوى شتر به منظور نحر كردن ، قساوت‌آميزتر از ضربت تيرها بر پشت ماهيها مىباشد و چگونه نيزه زدن بر شتر و نصب دام براى آهوان و فرستادن سگهاى شكارى به منظور صيد كردن آنها ، سخت‌تر از انداختن چنگك بر پشت ماهى مىباشد ؟\r\nبه علاوه مكرر گفته‌ايد : ما در اوقات روزه چيزى كه خون داشته باشد نمىخوريم . چگونه ماهى را كه خون دارد مىخوريد . بطوركلّى همهء حيوانات يا خون دارند و يا چيزى شبيه خون و آيا ملاك خون داشتن در حرمت حيوان چيست ، اگر مىگوييد هرچه خون دارد بيشتر احساس درد مىكند ، از كجا معلوم و دليل آن چيست ؟ « 1 »\r\n3 - گروه ديگرى كه جاحظ به جدال با آنان برخاسته ، مسلمانانى هستند كه با انديشهء معتزله مخالفت مىكنند و شايد ما را همين بس باشد كه به گفتگويى اشاره كنيم\r\n\r\n\r\n","description":"","footnote":"\r\n( 1 ) - الحيوان ، ج 4 ، ص 427 - 436 . در همين مأخذ ، ج 5 ، ص 69 ، جاحظ اشكالات مجوس راجع به عذاب آتش را ردّ مىكند . و در ج 6 ، ص 265 - 272 با كسانى كه در استراق سمع شياطين كه قرآن از آن سخن مىگويد اشكال مىكنند ، احتجاج مىكند و در ص 496 - 500 احتجاجش را پىمىگيرد و نيز اشكالات آنها را بر آيات قرآنى كه از هدهد سليمان سخن مىگويد يادآور مىشود و سپس بدان پاسخ مىدهد . از جمله پاسخهاى جاحظ به آنها اين است كه اوّلا تهديد سليمان در مورد هدهد از باب تربيت بوده است و حتى اگر تهديد خود را عملى مىساخت اين يكى از راههاى مرگ هدهدها بود . و ثانيا تهديد سليمان ظاهرى بود و چنين گفت تا نشانهء شگفت را ابراز كند تفصيل مطلب در همان مأخذ ، ج 4 ، ص 77 - 85 بيان شده است .\r\n","page_name":" 196 ","page_number":196},
  {"content":"\r\n\r\nكه جاحظ آن را دربارهء سكوت و سخن گفتن و اين‌كه كدام يك بهتر مىباشد آورده است .\r\nما در ضمن اين بحث كوتاه ، به نزاع ميان معتزله و اهل حديث ، اشاره مىكنيم ، زيرا اهل حديث توجّه‌شان به متن حديث يا ظاهر متن قرآن است و از اين دو ، فراتر نمىروند . در مشاجرهء عقلى كلامى موضع آنها نسبت به جدال عقلانى و كلامى معتزله ، منفى است .\r\nبنابراين ، شيوهء محدثين در برابر جدل ، شيوهء سكوت است و لذا جاحظ با نيرومندى و روشنى به دشمن هجوم مىآورد و فضيلت سخن را بر سكوت آشكار مىكند و فضيلتى را كه سكوت - تا جايى كه با فطرت انسان سازگار باشد - بر سخن گفتن دارد ، منكر مىشود . جاحظ نخست نصوص حديثى يا غير حديثى را كه مخالفانش براى اثبات عقيدهء خود به آن تمسك كرده‌اند بيان مىكند . درحديث مأثور است : « خدا رحمت كند كسى را كه سكوت اختيار كند تا سالم بماند » ؛ يا چنان‌كه نقل شده : « تا غنيمت به دست آورد » ؛ « تندرستى بالاتر از غنيمت است ، زيرا سلامت اصل و غنيمت فرع است » ؛ و پيامبر صلى اللّه عليه و إله فرمود : « خداوند دشمن مىدارد سخنورى را كه زبانش را مانند گاو در ميان دهانش كلفت مىكند و مىپيچاند » « 1 » و گفته‌شده است : « اگر سخن گفتن نقره باشد ، سكوت طلاست . »\r\nدر اين‌جا بايد اشاره كنيم كه آنچه جاحظ ياد مىكند نصوص مرويّه‌اى است كه نه مورد بررسى قرار گرفته و نه اهل حديث به تفسير و بيان آن پرداخته‌اند . ازاين‌رو ، وى در منطقى بسته سخن مىگويد ، در حالى كه ميان بيان و سكوت مقايسه مىكند و به اهل بلاغت و خطابه و اهل بيان و تبيين مثل مىزند و در عين حال كه به تأويل اين روايات مىپردازد ، رواياتى را مىآورد كه به نظريه‌اش كمك كنند : « پيامبر اكرم از ريشخند كنندگان و ياوه‌گويان و آنان كه در حال سخن گفتن مانند گاو ، صدايشان را كلفت مىكنند\r\n\r\n\r\n","description":"","footnote":"\r\n( 1 ) - اين حديث در لسان العرب ، مادهء خلل به اين عبارت است : انّ اللّه يبغض البليغ من الرّجال الّذى يتخلّل الكلام بلسانه كما تتخلّل الباقرة الكلأ بلسانها . و ابن اثير مىگويد : منظور كسى است كه بدون ملاحظه حرف مىزند و مردم را مسخره مىكند و زبانش را در سخن گفتن كلفت مىكند و آن را در دهانش مىپيچاند چنان كه گاو علف را به منظور خوردن درهم مىپيچاند . م .\r\n","page_name":" 197 ","page_number":197},
  {"content":"\r\n\r\nو زبانشان را مىچرخانند ، مذمّت فرموده است . » اعرابى متشادق ، كسى است كه به وسيلهء دو فك و دو گوشهء لبش كارهايى انجام مىدهد كه اهل ادب و سخنوران اصيل هيچ شهر و روستايى آن را اجازه نمىدهند ، و هركس از شما اين كار را انجام دهد سزاوارتر است كه مورد نقد و نكوهش قرار گيرد .\r\nدر گذشته يكى از سخنوران عرب به سخن گفتن مىپرداخت و چندين مثل معروف را ايراد مىكرد و مردم ، تنها در صورتى به اين مثلها تمسك مىجستند كه فايده‌اى براى آنها دربرداشت و معيار آگاهى شخصى شاهد آوردن و مثال زدن بود .\r\nاين‌كه در روايات فوق به سكوت تشويق شده ، دليلش اين است كه عامّهء مردم ، اشتباه در سخن را از اشتباه سكوت ، درك مىكنند و مقصود شخص ساكت ، در سكوتش ، از مقصود گوينده در گفتارش پنهان‌تر است . در غير اين‌صورت ، سكوت از سخن گفتن به حق ، به معناى سخن گفتن به باطل است ؛ به جانم سوگند كه مردم به سخن زودتر جلب مىشوند تا به سكوت ، زيرا طبيعى است كه نياز به گفتار و كردار بيشتر از نياز به ترك كردار و سكوت مطلق است . و تمام انواع سكوت ، بهتر از تمام انواع سخن نيست ، چنان‌كه تمام انواع سخن نيز بهتر از تمام انواع سكوت نخواهد بود ، بلكه دانستيم به‌طور كلى سخن بهتر از سكوت است چنان‌كه خدا در آيهء :  سَمَّاعُونَ لِلْكَذِبِ أَكَّالُونَ لِلسُّحْتِ  « 1 » ، « و دشمنان زياد به سخنان تو گوش مىدهند تا دستاويزى براى تكذيب و افترا بر تو پيدا كنند . » شنيدن سخن دروغ و دروغ گفتن را مساوى قرار داده است . شاعر نيز گفته است :\r\n بنى عدى الا تنهوا سفيهكم * انّ السّفيه اذا ما لم ينه مأمور \r\n« اى بنى عدى آيا اين نادان قبيله‌تان را از بدگويى منع نمىكنيد ؟ بدانيد كه شخص نادان هرگاه از خلافكارى بازداشته نشود مثل آن است كه به آن امر خلاف ، امر شده است . »\r\nشاعر ديگر چنين گويد :\r\n\r\n\r\n","description":"","footnote":"\r\n( 1 ) - مائده / 42 .\r\n","page_name":" 198 ","page_number":198},
  {"content":"\r\n\r\n فان انا لم آمر و لم أنه عنكما * ضحكت له حتّى يلجّ و يستشرى \r\n« اگر من ، شما دو تا را به كار نيك امر نكنم و از كار زشت هم بازندارم ، گويى بر روى بدكار خنديده‌ام تا اين‌كه در كار خود اصرار ورزد و بدى را شدّت دهد . »\r\nچگونه سكوت سودمندتر و برتر است ، درحالىكه منفعت آن از صاحبش فراتر نمىرود ، ولى نفع سخن گفتن همگانى است و نيز راويان ، سكوت خاموشان را روايت نكرده‌اند ، چنان‌كه سخن‌گويندگان را روايت كرده‌اند . خداوند پيامبران خود را به سخن گفتن فرستاده است نه به سكوت . همچنين موارد پسنديدهء سكوت اندك است ، ولى موارد پسنديدهء سخن گفتن فراوان است ، و نيز به درازا كشيدن سكوت ، توان زبان را در سخن گفتن از بين مىبرد . بكر بن عبد اللّه مزنى مىگويد : طولانى كردن سكوت ، زندانى ساختن زبان است . چنان‌كه عمر بن خطّاب گفته است : حركت ندادن زبان به معناى بستن آن است . هرگاه انسان گفتار را ترك كند ، خاطره‌هاى ذهنىاش مىميرد ، و كودن مىشود و دركش به تباهى مىگرايد . در گذشته مردم به كودكانشان رجزخوانى و نيكو خواندن متن مىآموختند و دستور مىدادند كه صدايشان را بلند كنند و اعراب كلمات را درست تلفّظ كنند ، زيرا اين عمل كام را گشاده مىسازد و زبان را بازمىكند و هرچه زبان بيشتر كار كند نرم‌تر و رقيقتر مىشود و هرچه حركتش كمتر باشد و سكونش به طول انجامد ، سفت‌تر و محكمتر مىشود .\r\nعبايه جعفى گفته است : اگر در شمار عادتهاى بد تلقّى نمىشد ، دستور مىدادم كه جوانانمان با يكديگر مناظره و مجادله كنند . هر عضوى كه از حركت بازداشته شود و به كار گماشته نشود ، به همان اندازه گره و گرفتگى در آن به وجود مىآيد .\r\nچرا پيامبر اكرم صلى اللّه عليه و إله به نابغهء جعدى گفت : « خداوند دندانهايت را نشكند » يعنى به تو اجر دهد و چرا به كعب بن مالك گفت : « خدا تو را در اين گفته از ياد نمىبرد » يعنى اجر تو را ضايع نمىكند و چرا به هيذان بن شيخ فرمود : « چه بسا از قبيلهء عبس سخنورى پيدا مىشود ! » ، و چرا به حسّان فرمود : « بزرگان بنى عبد مناف را نكوهش كن ، به خدا سوگند ، شعر تو بر آنها سخت‌تر است از افتادن تير در انبوه تاريكى » ؛ و ما شك نداريم كه\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nپيامبر اكرم صلى اللّه عليه و إله مردم را از جدال و دروغ و پرحرفى و هرچه همانند ريا و سمعه باشد و نيز از فخرفروشى و تكبر و آبروريزى و آشوبگرى و سوگند زياد و ستيزه‌جويى منع كرده است . امّا اصل سخن‌گويى را چگونه نهى كند و حال آن‌كه روشنترين سخن ، سخن خداست كه تبيين و اهل بيان را ستوده است . » « 1 »\r\nبه علاوه ، اهل حديث اگرچه در مناظره و جدال به‌طور عميق نپرداخته‌اند ، امّا روش تحقيق آنها چنان بوده است كه در برابر استدلال عقلى معتزله ، به جاى سكوتى كه بدان ملتزم شده بودند ، شيوهء جرح و تعديل را پيش گرفتند . ازاين‌رو ، پيوسته لغزشهاى روش معتزله را دنبال مىكردند تا آنان را جرح كنند و عموم روايات آنان را مخدوش سازند .\r\n4 - جاحظ با گروه ديگرى نيز به جدال عقلى پرداخته است ، ليكن هيچ‌گونه خصومتى با اين گروه نداشته ، بلكه تنها از لحاظ فكرى با آنها مخالفت كرده است . از جملهء آنها كسانى هستند كه مىگويند : « خداى عزّ و جلّ براى بيان ضعف و ناتوانى مردم چنين مثل زده است : « اى مردم مثلى زده شده است به آن گوش فرادهيد ، چيزهاى غير از خدا را كه به خدايى مىخوانيد ، هرگز نمىتوانند مگس را بيافرينند ، هرچند همه‌شان جمع شوند ، و اگر مگس چيزى از آنها بربايد نمىتوانند از آن بگيرند ، طالب و مطلوب ( بت و بت‌پرست ) ضعيف و ناتوانند . » « 2 » برخى از مردم گفته‌اند : خداوند در اين آيه مگس و مردم را در عجز و ناتوانى يكسان قرار داده و نيز گفته‌اند : چگونه اين آفريده نمىتواند چيزى بيافريند در صورتى كه گاهى از ريختن نطفه در فراش يا غير آن انسانى به وجود مىآيد و اين ، نوعى از آفرينش محسوب مىشود و آيهء قرآن است كه مىفرمايد :  وَ إِذْ تَخْلُقُ مِنَ الطِّينِ كَهَيْئَةِ الطَّيْرِ  « 3 » ، « و هنگامى كه از گل ، شكل مرغى به امر من مىساختى » ،\r\n\r\n\r\n","description":"","footnote":"\r\n( 1 ) - البيان و التبيين ، ج 1 ، ص 270 - 273 و از مثالهاى احتجاج‌گران معتزلى با فرقه‌هاى ديگر احتجاج بشر معتزلى با بكر خارجى راجع به اطاعت هدهد و معصيت اوست كه جاحظ در كتاب الحيوان ، ج 6 ، ص 319 - 320 نقل كرده است .\r\n( 2 ) - حج / 73 .\r\n( 3 ) - مائده / 110 .\r\n","page_name":" 200 ","page_number":200},
  {"content":"\r\n\r\nو نيز مىفرمايد :  أَحْسَنُ الْخالِقِينَ  : معلوم مىشود آفريننده‌اى غير از خدا هم هست كه خدا نيكوترين آنهاست و شاعرى نيز چنين سروده است :\r\n و اراك تفرى ما خلق * ت و بعض القوم يخلق ثمّ لا يفرى \r\n« مىبينم تو را كه آنچه آفريده‌اى خراب مىكنى ، درحالىكه بعضى از مردم آنچه مىآفرينند خراب نمىكنند » . برخى گفته‌اند : « مقصود از خلقت اختراع است نه تقدير . » « 1 »\r\nج : عرصهء اجتماعى : سومين عرصهء تفسير كلامى جاحظ ، عرصهء اجتماعى آن است و در چنين زمينه‌اى جاحظ را مىبينيم كه جدال را در قالب بعد كلامى مطرح مىكند و ما به اعتبار اين‌كه وى به بحثهاى خود شكل منطقى مىدهد بحثهاى تفسيرى او را كلامى تلقى مىكنيم و به اعتبار مضمون و مفهوم ، آنها را بحثهاى اجتماعى مىيابيم كه پيرامون تعصّب منطقه‌اى و نژادى دور مىزند ؛ از قبيل تعصّبى كه برخى از عربيان بر برخى ديگر دارند نظير تعصّبى كه ميان عربهاى شمال و جنوب وجود دارد . جاحظ نيز گفتار خود را به همين مورد اختصاص داده است . عربهاى سمت شمال افتخارشان اين است كه خداوند ، محمّد صلى اللّه عليه و إله را فرستادهء خود قرار داده است و آنان قوم وى هستند .\r\nقحطانيان نخستين دليل عربيّتشان اسماعيل است كه خداوند توان سخن گفتن با زبان عربى فصيح را به او داد بدون اين‌كه از پيش به او تلقين كند يا وى را تمرين دهد .\r\nقحطانيان از قوم اسماعيل نبودند .\r\nجاحظ ، گفتهء عرب سمت شمال را چنين پاسخ مىدهد : وقتى خداوند از عرب پيامبرى مبعوث كند ، او را بر تمام عرب مبعوث كرده و همهء آنها قوم وى مىباشند .\r\nچرا چنين نباشد و حال آن‌كه خداوند پيامبر اسلام را بر تمام خلق سرخ و سياه\r\n\r\n\r\n","description":"","footnote":"\r\n( 1 ) - الحيوان ، ج 3 ، ص 383 و در همين مأخذ ، ج 4 ، ص 38 - 40 جاحظ مشاجره عقلى مىكند كه چرا مسخ انسانهاى گناهكار به شكل بوزينه و خوك گفته‌شده و به غير اينها از حيواناتى كه به صورت ظاهر و از جهت اعمال از اينها پست‌ترند ، مسخ نمىشوند ؟ و با شيخى بصرى كه از انديشهء حسن نيّت در استدلال براى امّى بودن پيامبر صلى اللّه عليه و إله برگشته بود ، در كتاب البيان و التبيين ، ج 4 ، ص 32 - 34 گفتگو مىكند .\r\n","page_name":" 201 ","page_number":201},
  {"content":"\r\n\r\nمبعوث كرده است ، به دليل نصّ قرآن و حديث . « 1 » امّا تعصّب ملّىگرايان ، همچون تعصّب نژادى و قومى ، قسمت بزرگى از تأليفات جاحظ را اشغال كرده و مقصود ما از آن ، موضع شعوبيه نسبت به عرب است و جاحظ در اين مورد با يك توجيه ، شعوبيه را با دين ارتباط مىدهد ، به اين معنا كه نهضت شعوبيه وسيلهء دشمنى با اسلام است : « . . . چه بسا دشمنى از ناحيهء نژادپرستى به وجود آمد ، زيرا نخستين عاملى كه موجب شد عامّهء مردم دربارهء اسلام به شك و ترديد بيفتند ، انديشهء شعوبيه و اصرار بر آن و طولانى شدن سرو صداهايى بود كه به جنگ و كشتار كشيد و هرگاه چيزى مورد دشمنى باشد ، طرفداران آن هم مورد خشم واقع مىشوند و اگر زبانى مورد خشم قرار گيرد ، سرزمين آن هم مورد خشم واقع مىشود و وقتى كه سرزمينى مورد خشم باشد ، دشمن اين سرزمين هم مورد محبّت قرار مىگيرد و همين حالات اگر ادامه يابد ، اهل آن از اسلام دور مىشوند ، زيرا مىگويند : عربها اسلام را آورده و آنها پيشگام و جلودار بوده‌اند . » « 2 »\r\nما ، در زمينهء شعوبى به بخش جوارى ( كنيزان ) در يكى از رساله‌هاى جاحظ تحت عنوان مفاخرة الجوارى و الغلمان بسنده مىكنيم :\r\nطرفداران غلامان مىگويند : از برتريهاى غلام بر كنيز اين است كه هرگاه بخواهند كنيزى را به كمال زيبايى توصيف كنند ، مىگويند : اين كنيز مانند غلام است و دختر بچّه را غلاميّة مىگويند و شاعر در توصيف كنيزكى چنين مىگويد :\r\n لها قدّ الغلام و عارضاه * و تفتير المبتّلة اللّعوب \r\n« قد آن كنيز مانند قد غلام و دوگونه‌اش مانند دوگونهء اوست و داراى ناز و عشوهء دخترى دلرباست . »\r\nبالاتر از سخن شاعر ، سخن خداوند است : « و براى ( خدمت ) آنان ( اهل بهشت ) پسرانى هستند كه برگردشان همىگردند ، انگارى آنها مرواريدىاند كه در صدف نهفته‌اند » ، « 3 » و اين سخن خداوند : « برگردشان پسرانى جاودان به خدمت مشغولند . با\r\n\r\n\r\n","description":"","footnote":"\r\n( 1 ) - تفصيل اين بحث در كتاب البيان و التبيين ، ج 3 ، ص 290 - 296 آمده است .\r\n( 2 ) - الحيوان ، ج 7 ، ص 220 .\r\n( 3 ) - طور / 24 .\r\n","page_name":" 202 ","page_number":202},
  {"content":"\r\n\r\nجامها و آبريزها و پياله‌هايى از بادهء ناب روان » « 1 » . قرآن در بسيارى از موارد غلامان را توصيف كرده و صاحبانشان را به سوى آنان تشويق فرموده است .\r\nطرفدار كنيزان مىگويد : خداوند در قرآن نام حور العين را بيشتر از ولدان ياد كرده است ، پس دليل شما در اين مورد عين همان دليل ما ، در مقابل شماست و از چيزهايى كه خداوند زنان را به وسيله آن حفظ كرده اين است كه براى تمام احكام ، دو شاهد خواسته حتى در شرك آوردن به خدا و قتل نفس كه خدا آن را حرام كرده است ، امّا در شهادت نسبت دادن زنا به زن ، چهار شاهد خواسته كه همه باهم و در يك مكان شهادت دهند كه عمل زناكار را مانند فرورفتن ميل در سرمه‌دان ديده‌اند و خداوند در اين‌جا ، امر را مشكل گرفته ، زيرا اراده كرده است كه از اين حدّ يعنى سنگسار ، چشم‌پوشى كند و اصلا خداوند مردان را از زنان به‌وجود آورده است .\r\nطرفدار غلامان مىگويد :\r\nهركسى چون غلام بىريش وارد بهشت مىشود . چنان‌كه در حديث چنين آمده است : اهل بهشت بىريش و مشكين چشم در آن وارد مىشوند ، و زنان به غلامان بىريش علاقه‌مندترند ، چنان‌كه اعشى شاعر گفته است :\r\n و ارى الغوانى لا يواصلن امرأ * فقد الشّباب و قد يصلن الامردا \r\n« زنان خواننده را مىبينم كه پيش مردان پير نمىروند ، امّا پيش غلامان بىريش ، مىروند . »\r\nطرفدار كنيزان مىگويد :\r\nاز پيامبر صلى اللّه عليه و إله حديثى نقل شده است كه فرمود : « زن و بوى خوش ، محبوب من است و نور چشم من در نماز است . » امّا براى غلامان چنين فضيلتى نقل نشده است و پيامبران از جمله حضرت داوود و يوسف عليهما السّلام به وسيلهء زنان گرفتار فتنه شدند .\r\nطرفدار غلامان مىگويد :\r\nاگر هيچ عيبى براى زنان نباشد جز اين‌كه عمل زشت زنا به وسيلهء آنها انجام\r\n\r\n\r\n","description":"","footnote":"\r\n( 1 ) - واقعه / 17 - 18 .\r\n","page_name":" 203 ","page_number":203},
  {"content":"\r\n\r\nمىشود و در قرآن و احاديث هيچ عملى به سختى آن نكوهش نشده ، همين عيب براى آنها بس است . خداى تعالى فرموده است : « به عمل زنا نزديك نشويد كه كارى بسيار زشت و عملى بسيار ناپسند است . » « 1 » و نيز مىفرمايد : « و بندگان رحمان . . . هرگز عمل زنا انجام نمىدهند كه هركس اين‌كار را مرتكب شود كيفرش را خواهد ديد و عذابش در قيامت چند برابر مىشود و با ذلّت و خوارى به دوزخ مخلّد گردد » « 2 » و مىفرمايد : « هريك از زنان و مردان زناكار را به صد تازيانه مجازات كنيد و نسبت به آنها در دين خدا رأفت و ترحم روامداريد . » « 3 » و در نسبت دادن به زنا اگر ميان زن و شوهر ، شاهد كامل نباشد يا به اختلاف شهادت دهند ميان آنها در دنيا لعان و جدا شدن از يكديگر قرار داده و در آخرت براى هريك كه دروغ گفته باشد لعن و خشم خود را وعده داده است .\r\nطرفدار كنيزان مىگويد :\r\nخداوند همانند كيفر زانى براى لواطكننده قرار داده است : از امام على بن ابى طالب عليه السّلام نقل شده است كه وقتى لواطكننده‌اى را نزدش آوردند ، او را بالاى مأذنه برد و با سر ، به پايين افكند . . . و گفت : « اين‌چنين در ميان آتش دوزخ افكنده مىشود » و از ابو بكر نيز نقل شده است كه وقتى لواطكننده‌اى را نزدش آوردند ، ديوارى بر رويش خراب كرد و در حديثى انس گفته است : رسول خدا صلى اللّه عليه و إله مردان زن‌گونه و زنان مردگونه را لعنت كرده است « 4 » . . . اين گفتگويى كه در رسالهء جاحظ صورت گرفته ، هرچند ظاهر ادبى دارد ، امّا رنگ ملّىگرايانه آن نيز پوشيده نيست ، زيرا در وراى طرفدارى از غلامان ( پسربچگان ) ، ملّىگرايى ايرانى به روشنى وجود دارد ، زيرا همجنس‌گرايى از طريق ايرانيان به عربها منتقل شده است . « 5 » ولى طرفدارى زنان از خصوصيات اعراب است . با\r\n\r\n\r\n","description":"","footnote":"\r\n( 1 ) - إسراء / 32 .\r\n( 2 ) - فرقان / 68 - 69 .\r\n( 3 ) - نور / 2 .\r\n( 4 ) - رسالهء مفاخرة الجوارى و الغلمان ، از مجموعه رسائل جاحظ ، ج 2 ، ص 95 - 101 ، نشر عبد السلام هارون . ج 1 ، كتابخانهء خانجى در مصر 1385 ه - 1965 م .\r\n( 5 ) - اين نظريه از سر ملّىگرايى عربى ابراز شده است . م .\r\n","page_name":" 204 ","page_number":204},
  {"content":"\r\n\r\nوجود اين ، وقتى گفتگوى طرفين بالا مىگيرد مىبينى كه طرفدار غلامان درحالىكه از شعوبيّت خود پرده برمىدارد ، خطاب به طرفدار كنيزان كه به شعر شعراى عرب استشهاد كرده - با اين‌كه بعضى از آن شعرا در عشق خود پاك و محترم مىباشند - چنين مىگويد : « شما در برابر ما - طرفداران غلامان - به سخن عربهاى خشن و ستمكار استشهاد مىكنيد كه بدرفتار و خشن هستند و با اين صفات زشت رشد كرده‌اند و از رفاه زندگى و لذّتهاى دنيوى ، هيچ نفهميده‌اند ، مسكنشان بيابانهاى بىآب‌وعلف است و همچون وحشيان از انسانها مىگريزند و غذاى خود را از خارپشت و مگس . . . تهيه مىكنند . . . » « 1 » در اين مبارزهء لفظى مىبينى كه مفاهيم متن قرآن يا حديث ميان گفتگوهاى دو طرف - ناجوانمردانه - ناديده گرفته مىشود و هركدام ، همان معنايى را كه مىخواهد از متن برداشت مىكند .\r\nامّا جاحظ گاهى نقش يك تماشاچى را به خود مىگيرد كه تنها مىبيند يا مىشنود ولى اظهار عقيده نمىكند . به اين معنا كه گفتگو را بىطرفانه آغاز مىكند و امّا غالبا آن را به هر نظريه‌اى كه بر ديگرى پيروز شود به انجام مىرساند چنان‌كه در رسالهء گفتگوى كنيزان و غلامان ملاحظه كرديم .\r\n\r\n\r\n","description":"","footnote":"\r\n( 1 ) - رسالهء مفاخره الجوارى و الغلمان ، ص 105 ، و در البيان و التبيين ، ج 3 ، ص 5 - 7 نمونه‌هايى از اين دست بيان مىكند : از جمله اشكالات شعوبيه ، نسبت به عادات و اعمال اجتماعى و ادبى عرب اين است كه آنها هنگام خواندن خطبه ، عصا به دست مىگيرند . ديگرى گفتگوى طولانى است كه ميان دو دانشمند واقع مىشود يكى به عنوان نمايندهء عرب : نظّام طرفدار سگ و ديگرى به نام معبد شعوبى طرفدار خروس .\r\nطرفداران سگ در بحث خود به منظور اثبات برترى سگ حديث نقل مىكنند . الحيوان ، ج 1 ، ص 356 و ج 2 ، ص 181 - 190 و بعد طرفداران خروس به آنها حمله مىكنند و احاديثى در فضيلت خروس مىآورند .\r\nهمان مأخذ ، ج 2 ، ص 251 - 254 و هنگامى كه طرفدار سگ اظهار مىدارد كه زاغ از خروس برتر است ، طرفدار خروس با او مناظره مىكند . همان مأخذ ، ج 3 ، ص 310 - 401 و نيز گفتگويى است كه ميان عرب ( طرفدار ميش ) و فارس ( طرفدار بز ) واقع مىشود كه هريك در فضيلت حيوانى كه رمز قوميت اوست به حديثى استدلال مىكند . همان مأخذ ، ج 5 ، ص 503 - 509 .\r\n","page_name":" 205 ","page_number":205},
  {"content":"\r\n\r\nآنچه باقى مىماند اين است كه گاهى جاحظ به خود اجازه مىدهد كه معانى متن قرآن و حديث را تأويل كند و در نتيجه هر گروه ، برحسب ديدگاه خود آن را دست به دست مىكند . بنابراين ، تناقضى كه پيدا مىشود ، در فهميدن و تأويل قرآن و حديث است ، امّا نص آن ، به كلى از فساد و تحريف و تغيير ، محفوظ مىماند . موضع جاحظ آن گاه كه به بيان حديث متناقض مىپردازد ، با همهء هوشمندىاش ، اين است كه گاهى مىخواهد ، از ديدگاه خودش سخن بگويد و گويى خود اين حالت آشكارا ، جعلى بودن حديث را نشان مىدهد ، تا هركدام از مخالفان ، مطلوب خود را به‌طور خاص در متون حديث پيدا كند و ما در آيندهء نزديك كه برداشت جاحظ از نصّ حديث را بيان مىكنيم ، دراين‌باره به تفصيل سخن خواهيم گفت .\r\n\r\nتفسير موضوعى\r\nمعتزله به دليل اين‌كه نصوص قرآنى محور استدلالها و دفاعياتشان بود ، موضوعات قرآن را خوب درك كردند و فرهنگ فلسفى - منطقىشان به آنها فرصت داد كه نخست تحقيقات قرآنىشان را با اين انديشهء فراگير و بلند انجام دهند و در مرحلهء دوم به بررسى جزئيات آيات و موضوعات قرآن بپردازند .\r\nشايد جاحظ ، آن‌گاه كه مطالعات خود را دراين راه آغاز كرد و انديشهء فراگيرش را دربارهء قرآن گسترش داد ، به چيزى توجه پيدا كرد كه ما امروز آن را تفسير موضوعى قرآن مىخوانيم و آن اين‌كه موضوعات قرآن در يك واحد كامل و در نظم و ترتيب تاريخىاش ، مورد بررسى واقع شود .\r\nجاحظ از موضوع آتش در قرآن ، سخن مىگويد و به توجيه موارد بزرگداشت آن در قرآن مىپردازد و با ياد كردن از بنى اسرائيل و آتش قربانى ، مىگويد : « از جاهايى كه آتش در آن مورد تعظيم قرار گرفته ، آن است كه خداوند متعال ، خواست به وسيلهء آتش ، بنى اسرائيل را بيازمايد و صدق نيّتشان را بشناسد . پس آنان به وسيلهء آتش به قبولى قربانيشان پىمىبردند ، بدين‌ترتيب كه هركس بااخلاص بود ، آتش از آسمان مىآمد و\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nقربانى را فرامىگرفت و مىسوزانيد و اين دليل پذيرش قربانى بود ؛ امّا اگر آتشى نمىآمد و قربانى به حالت خود باقى مىماند ، صاحب قربانى مىفهميد كه قلب و نيّتش فاسد بوده است ، ازاين‌رو خدا در قرآن فرموده است : « كسانى كه گفتند : خدا از ما پيمان گرفته است كه به هيچ پيغمبرى ايمان نياوريم تا اين‌كه براى ما قربانى آورد كه آتش آن را بسوزاند . اى پيامبر صلى اللّه عليه و إله به آنها بگو : پيش از من پيغمبرانى آمده و براى شما هرگونه معجزه آورده‌اند ، و اين را هم كه گفتيد ، نيز آوردند ، پس براى چه آن پيامبران را كشتيد ، اگر راست مىگفتيد . » « 1 » دليل بر اين‌كه سوختن قربانى به وسيله آتش در آن زمان معمول بوده اين جمله است : « پيامبران قبل از من ، هم معجزه‌ها آوردند و هم آنچه را كه اكنون مىگوييد . » اين امر در آن زمانها معمول بود ، ليكن خداوند آن را بر بندگانش پنهان كرد و بيانش را به آخرت واگذاشت . البته اين مقام براى آتش ، برحسب مصلحت آن زمان و بر طبق سرشت و آگاهى مردم بود ، زيرا آنها از شدّت نادانى در مرحله‌اى بودند كه هيچ چيز در آنها اثرى نداشت و مصلحت آنها را كامل نمىكرد ، مگر چيزى كه از اين قبيل باشد ، اين بود بابى از عظمت آتش در دلهاى مردم . »\r\nچون سخن از بنى اسرائيل است ، جاى آن دارد كه از آتش موسى نيز ياد كنيم : « از جمله چيزهايى كه به عظمت آتش در دل مردم مىافزايد اين گفتار خداوند است : « اى رسول ما ، مىخواهى حديث موسى را بدانى ؟ آن‌گاه كه آتشى مشاهده كرد و به خانواده‌اش گفت : اندكى درنگ كنيد كه از دور آتشى ديدم ، باشد كه پاره‌اى از آن را براى شما بياورم يا از آن ، به سوى آتش ، راهى پيدا كنم ، پس چون موسى عليه السّلام به آن آتش نزديك شد ، ندا آمد كه اى موسى ، من پروردگار توام ، پس كفشهايت را از پا ، بيرون آور كه اكنون در بيابان قدس و مقام قرب ، پا نهاده‌اى » « 2 » و در جاى ديگر مىفرمايد : « ياد كن هنگامى را كه موسى به خانواده‌اش گفت : آتشى به نظرم آمد ، مىروم تا از آن براى شما خبرى آورم يا شايد براى گرم شدنتان شعله‌اى برگيرم ، و چون به آن آتش نزديك شد ، ندا آمد كه مبارك باد كسى كه در كنار اين آتش است و آن‌كه در پيرامون آن قرار دارد ، و\r\n\r\n\r\n","description":"","footnote":"\r\n( 1 ) - آل عمران / 183 .\r\n( 2 ) - طه / 10 - 12 .\r\n","page_name":" 207 ","page_number":207},
  {"content":"\r\n\r\nمنزّه است خداوندى كه پروردگار جهانيان است » « 1 » تمام اينها از چيزهايى است كه بر ارزش آتش در سينه‌هاى مردم مىافزايد . »\r\nدربارهء آتش ابراهيم عليه السّلام نيز مىگويد : « از جمله اينها آتش ابراهيم عليه السّلام است و خداوند مىفرمايد : « بت‌پرستان گفتند : ما از جوانى ابراهيم نام شنيديم كه از بتان به بدى ياد مىكرد . گفتند : پس او را حاضر سازيد در جلو چشم مردم تا بر كار او گواهى دهند » ، « 2 » سپس در آيهء 68 مىفرمايد : « بت‌پرستان گفتند : ابراهيم را بسوزانيد و خدايانتان را يارى كنيد ، اگر مىخواهيد كارى كنيد » ، و چون در آيهء بعد فرمود : « ما گفتيم : اى آتش ، بر ابراهيم سرد و سالم باش » اين از چيزهايى بود كه عظمت و ارزش آتش را در دلهاى مردم افزود . »\r\nسپس ، جاحظ دربارهء منافع آتش از نظر قرآن باب ديگرى را گشوده و آن چنين است : « خداوند در قرآن مىفرمايد : « آن خدايى كه از درخت سبز و تر ، براى سود بردن شما آتش قرار داد تا وقتى كه خواستيد از آن ، برافروزيد » « 3 » . به علاوه آتش از بزرگترين لوازم خانه و چيزهاى مورد استفاده است ؛ و اگر جز اين نبود كه خداوند آن را وسيلهء دورى از گناهان قرار داده است ، همين مورد در ارزش آتش و اهميّت آن بسنده بود .\r\nخداوند مىفرمايد : « آيا آتشى را كه روشن مىكنيد ، مىبينيد ، آيا درختش را شما آفريديد يا ما ؟ » و به دنبال آن ، مىفرمايد : « ما اين آتش را مايهء پند و كالايى براى مسافران كوه و بيابان قرار داديم » « 4 » .\r\nاكنون دربارهء اين آيه : « ما آتش را مايهء پند و كالا . . . » بينديش ؛ اگر به آن ايمان دارى نخستين و واپسين فوايد نعمت آتش را به يادآور و سپس اندازه نعمتها و كاربردهاى آن را تخمين بزن . »\r\nجاحظ با استدلال عقلى و منطقى مىگويد : بيم دادن به وسيلهء آتش ، نعمت است :\r\n« ما مىدانيم كه خداوند امّتها را به وسيلهء غرق ساختن و فرستادن تندبادها و طوفانهاى\r\n\r\n\r\n","description":"","footnote":"\r\n( 1 ) - نمل / 7 - 8 .\r\n( 2 ) - انبياء / 60 - 61 .\r\n( 3 ) - يس / 80 .\r\n( 4 ) - واقعه ، / 71 - 73 .\r\n","page_name":" 208 ","page_number":208},
  {"content":"\r\n\r\nشن و سنگسار و صاعقه‌ها و فروبردن در زمين و مسخ كردن و گرسنگىها و كمبود ميوه‌ها ، عذاب كرده ، امّا بر آنها آتش نفرستاده است ، بلكه آن را از عذاب آخرت قرار داده ، و از اين‌كه جانورى را به آتش بسوزانند ، نهى كرده و گفته است : « كسى را به عذاب خدا عذاب نكنيد » ؛ چنان‌كه مىبينى در اين موارد آتش بزرگ شمرده شده است . پس بفهم ، خدا تو را رحمت كند ، كه خداوند تفهيم تو را اراده كرده است . نيز خداوند متعال خطاب به جنّ و انس مىفرمايد : « خداوند بر شما شراره‌هاى آتش و مس گداخته فرود آرد ، بنابراين نجاتى نيابيد ، پس كدام يك از نعمتهاى پروردگارتان را تكذيب مىكنيد . » « 1 » ،\r\nمقصود اين نيست كه عذاب با آتش ، نعمتى از نعمتهاى روز قيامت است ، بلكه خداوند متعال مىخواهد با ترس و تهديد به وسيلهء آتش جن‌وانس را از گناه برحذر دارد ، نه اين كه آنها را به آتش وارد كند و بسوزاند . » « 2 » جاحظ به دنبال اين سخن ، در جاى ديگر مىگويد : آتش از عذاب آخرت است نه دنيا : « از چيزهايى كه خداوند به وسيلهء آن ، آتش را تقدّس داده ، اين است كه آتش در آخرت از تمام دشمنان خدا انتقام مىگيرد ، امّا هيچ بشر يا جنّ حق ندارد از بشر و جنّ ديگر ، انتقام كينه ، ستم يا دشمنى خود را به وسيلهء آتش بگيرد . و هيچ كسى مستحق عذاب آتش نمىشود مگر به سبب دشمنى با خداوند و خدا با عذاب دشمنانش به وسيلهء آتش دل دوستانش را در قيامت شفا مىبخشد » . « 3 »\r\nاگرچه شيوهء تفسير موضوعى جاحظ ، با آنچه ما امروز از اين تفسير مىفهميم ، كاملا تطبيق نمىكند ، امّا به‌هرحال جاحظ اصل اين انديشه را درك كرده است كه ديدگاه تاريخى تكامل يافته بايد محور تفسير قرآن باشد . زيرا در روش جاحظ ، تفسير يك بعدى\r\n\r\n\r\n","description":"","footnote":"\r\n( 1 ) - رحمن / 35 - 36 .\r\n( 2 ) - الحيوان ، ج 4 ، ص 461 - 464 .\r\n( 3 ) - همان مأخذ ، ج 5 ، ص 96 ، مثالهاى ديگر براى اين آگاهى موضوعى به قرار زير است :\r\nمدح و ذمّى كه در قرآن ، نسبت به سگ شده ، همان مأخذ ، ج 2 ، ص 86 ، سخن را ادامه مىدهد تا بعضى از حيوانات كه خدا در قرآن ذكر كرده است ، همان مأخذ ، ج 4 ، ص 37 ، بعضى از انواع عذاب را كه در قرآن آمده نيز ذكر مىكند ، ج 4 ، ص 46 - 47 ، سپس در عذاب به وسيلهء ملخ و شپش و آب درنگ مىكند . ج 5 ، ص 545 - 548 و آنچه از فرشتگان در قرآن گفته‌شده نيز يادآور مىشود . ج 6 ، ص 220 - 221 .\r\n","page_name":" 209 ","page_number":209},
  {"content":"\r\n\r\nقرآن ، بدون شك ، در وحدت موضوعى آن اخلال ايجاد مىكند ؛ درحالىكه پيوسته تا به امروز زمينهء غالب تفسيرهاى ما ، همين روش تك‌بعدى بوده است .\r\n\r\nتفسير اجتماعى قرآن\r\nديدگاه ادبى جاحظ كه محيط و زمان وى را به تصوير مىكشد ، بهترين گواه بر ويژگى اجتماعى اوست . جاحظ دربارهء هر گروه و قبيله‌اى كه ديده ، سخنى را نقل كرده است كه رفتار ظاهرى آنان را ترسيم و حركات باطنى نفوس و عقول ايشان را بيان مىكند . او دربارهء بازرگانان ، دريانوردان ، آوازخوانان ، زاهدان ، قصّه‌گويان ، نىنوازان ، معلّمان و جز اينها سخن گفته است . جاحظ آن‌گاه كه فرومايگان را سرزنش مىكند و راجع به دزدان سخن مىگويد و مكر فريبكاران را برملا مىسازد و صورت باطنى قوّادان را آشكار مىكند و . . . ، به نقد و بررسى دردهاى جامعهء زمان خود مىپردازد .\r\nآنچه گفته آمد ، بررسى ديدگاه ادبى جاحظ است ، ليك مقصود ما در اين‌جا بررسى عوامل تأثيرگذار بر متن قرآنى و حديثى است كه جاحظ بدان پىبرده است ؛ عواملى كه ميان نص و محيط مادّى يا معنوى آن پيوستگى و رابطه ايجاد مىكند . بديهى است كه چنين رابطه‌اى ، آثار معنوى دارد ، زيرا اگر متن با قطع نظر از شرايطش لحاظ شود ، احتمال معانى متعدّد در آن وجود دارد . امّا توجه به شرايط و مناسبتها ، معناى موردنظر را از نص مشخص مىسازد و حتى در همان زمانى كه مورد اشكال دشمنان است ، آن را توثيق مىكند . كسانى كه به آيات داستان فيل ايمان دارند چنين مىگويند :\r\n« خداوند داستان فيل را از بزرگترين نشانه و بالاترين دليل براى عظمت بيت الحرام و قبلهء مسلمانان و نيز براى بنياد نهادن نبوت پيامبر صلى اللّه عليه و إله و بزرگداشت شأن و مقام وى و عظمت آنچه با دست جدّش عبد المطلّب اجرا شد - وقتى كه لشكريان حبشه خواستند خانهء حق را خراب كنند و خلق عرب را به خاك مذلّت نشانند - قرار داد . ازاين رو ، خداوند پادشاه آنان را ياد نكرده و از نام و نسب و لقبش سخنى به ميان نياورده و تنها فيل را نام برده و سوره را به آن نسبت داده است . نشانه‌اى كه خدا در فيل قرار داد ، اين\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nبود كه هرچند فيل سواران ، فيلها را به سوى خانهء خدا مىراندند آنها مخالفت مىكردند و بر زانو مىخوابيدند ، و وقتى كه آنها را به حال خود و آزاد مىگذاشتند ، برمىگشتند و منصرف مىشدند . . . »\r\nاشكال‌كنندگان در اين داستان مىگويند : « مردم دربارهء اين داستان دو گروه بودند :\r\nبعضى اين خبر را از قريش شنيده بودند و قريش هم با اين سخن مىخواستند براى خود ، احترامى به دست آورند ، چنان‌كه نگهبانان بتان نيز به دروغ چيزها مىگفتند تا منافعى كسب كنند . گروه ديگر كسانى بودند كه نمىدانستند اين خبر دروغ است ، تا به انكار آن پيش قدم شوند ، زيرا تمام افراد قريش آن را پذيرفته بودند .\r\nجاحظ در اين‌جا آنچه را كه پيرامون سورهء فيل گفته‌شده روشن مىسازد و در ابتدا به بررسى ساختار جمعيتى مكّه پرداخته و سپس وضعيت روانى و اجتماعى مردمى را كه معاصر داستان فيل بوده‌اند بيان مىدارد : « مكّه ، پيوسته محل سكونت قبيله خزاعه و بازماندگان جرهم و امتهاى از بين رفته بود و قبيلهء كنانه ، اهل نسأة « 1 » و قبيلهء مرّ بن ادّ ، از طايفهء صوفه و ربيط بودند كه اهل مزدلفه از اين قبيله به شمار مىرفتند و پرده‌دارى كعبه را به عهده داشتند . و قبيلهء عدوان و ابو سياره عميلة بن اعزل ، جلو مردم را مىگرفتند .\r\nميان قبيلهء خزاعه و بازماندگان جرهم جنگى واقع شد و خزاعه ، پرده‌دارى خانه را از جرهم گرفت . دو قبيله ثقيف و قريش به سبب نزديك بودن خانه‌هايشان با يكديگر و خويشاوندى سببى و همطرازى در ثروت و مجاورت ، به يكديگر حسد مىورزيدند و باهم دشمنى داشتند .\r\nدر ميان باشندگان مكّه ، مواليان غير عرب ؛ بوميهاى آن سرزمين ؛ افراد تازه‌وارد و نيز كسانى كه هر سال عمل حج را انجام مىدادند به چشم مىخوردند و خانهء كعبه پيوسته زيارتگاه مردمى بود كه پياده و سواره با مركبهاى لاغر از راه‌هاى دور با زحمت به\r\n\r\n\r\n","description":"","footnote":"\r\n( 1 ) - نسأة به ضم اوّل و سكون سين ، مقصود همان نسىء است كه در قرآن - سورهء توبه / 38 - آمده و به اين معناست كه عربها بعضى ماهها را به تأخير مىانداختند . لسان العرب . م .\r\n","page_name":" 211 ","page_number":211},
  {"content":"\r\n\r\nآن سو مىآمدند ، چنان‌كه خداوند مىفرمايد :  فَاجْعَلْ أَفْئِدَةً مِنَ النَّاسِ تَهْوِي إِلَيْهِمْ  « 1 » ، « پروردگارا تو ، دلهاى مردم را به سوى آنها متمايل كن » .\r\nمردم مكّه به دو بازار عكاظ و ذى مجاز نزديك بودند كه از بازارهاى مشهور شمرده مىشدند و تا زمان ظهور اسلام برقرار بودند . بنابراين ، امكان نداشت غارت كننده و غارت‌شده و نيز مباهات‌كننده و مباهات‌شونده و همچنين ، حاسد و محسود و ديندار و بىدين ، با اختلاف طبيعتها و گوناگونى اسباب و علل ، همگى بر پذيرش اين آيه و تصديق اين سوره اتّفاق نظر داشته باشند ، درحالىكه تمام اين گروهها بر كفر خود و دشمنى با پيامبر صلى اللّه عليه و إله همداستان بودند .\r\nحرمت‌شكنان عرب - قبايلى كه براى حرم و ماه‌هاى حرام احترامى قايل نبودند - عبارت بودند از : تمامى قبيله‌هاى طىّ و خثعم و بسيارى از افراد قضاعه و يشكر و شخص حارث بن كعب كه همگى در دين و نژاد با يكديگر دشمنى داشتند . افزون بر افراد و قبايل نامبرده ، گروههاى مختلفى از مسيحيان نيز در ميان اعراب وجود داشتند كه سخت مخالف دين مشركان عرب بودند ، از قبيل تغلب ؛ شيبان ؛ عبد القيس ؛ قضاعه ؛ غسّان ؛ سليح ؛ عباده ؛ تنوخ ؛ عامله ؛ لخم ؛ جذام و بسيارى از قبيلهء بلحارث بن كعب . اين قبايل در امور يكديگر دخالت مىكردند و با هم دشمن بودند . غارت مىكردند و دشنام مىدادند و از يكديگر اسير مىگرفتند . در ميان آنها كينه‌ها و انتقامها و برترىجوييها وجود داشت . آنها عرب بودند و زبانهاشان تيز و برنده بود و اشعارى كه مىگفتند دلها را مىگداخت . همّتهايى پست و غير مردمى داشتند و تجاوزگر بودند و با شعرها و رجزها و سخنرانيهاى منظم و نامنظم خود ، هر نكتهء باريك و مسألهء مهمّى را چه نيكو و چه زشت ، مسخره و مذمّت مىكردند . بنابراين ، آيا از هيچ‌يك از گروههايى كه برشمرديم شنيده شده كه داستان فيل را انكار كرده يا حتى يك كلمه با آن مخالفت كرده باشند ؟ « 2 » آرى ،\r\n\r\n\r\n","description":"","footnote":"\r\n( 1 ) - ابراهيم / 37 .\r\n( 2 ) - الحيوان ، ج 7 ، ص 211 - 217 ، مثالهاى ديگر نيز دربارهء نگارش تفسير اجتماعى از جاحظ در همين مأخذ ، ج 1 ، ص 48 - 49 و 96 - 98 وجود دارد . و سخن او دربارهء بيان و نقش آن در جامعه در ص 44 - 45\r\n","page_name":" 212 ","page_number":212},
  {"content":"\r\n\r\nجاحظ با زيركى ، به تعصّب اجتماعى شارح و مفسّر كه گاهى در معناى نصّ اثر مىگذارد ، نيز توجه كرده است .\r\nبه عنوان نمونه ، جاحظ دربارهء ابو عبيده كه به شعوبيگرى و بدگويى از عرب مشهور است و برطبق عقيده‌اش آيات قرآن را تأويل مىكند ، چنين مىگويد : « چنان‌كه گفتيم عربها ، دربارهء ملّتهاى هلاك‌شده و قرون گذشته سخن گفته‌اند ، درحالىكه بعضى از آنها بازماندگانى دارند كه در ميان بقيهء اعراب پراكنده و گمنام مىباشند ، از قبيل جرهم ؛ جاسم ؛ و بار ؛ عملاق ؛ أميم ؛ طسم ؛ جديس ؛ لقمان ؛ هرماس ؛ بنى ناصور ؛ قيل بن\r\n\r\n\r\n","description":"","footnote":"\r\nبه چشم مىخورد . و نيز ثابت مىكند كه هيچ پيامبرى نبوده مگر اين‌كه هنگام ولادتش يا اندكى پيش يا بعد از آن ، پيشامدهايى بىسابقه به وقوع پيوسته است ، همان مأخذ ، ج 6 ، ص 276 ، و در جاى ديگرى از همين مأخذ ، ج 7 ، ص 218 - 220 مىنويسد كه معجزات پيامبران به شرايط و مردم زمانشان بستگى دارد . و چون نصارا بر ذبح و صيد حيوانات توسط مسلمانان خرده مىگرفتند و مىگفتند : حالت اجتماعى اين گناه خبر از اين مىدهد كه خداوند از روش و رفتار مسلمانان خشمگين است ، جاحظ ضمن ردّ سخن آنها ، ياد آور مىشود : اين حالت اجتماعى كه آنان براى قصّابان و ديگر كشندگان حيوانات و دست‌اندركاران قرار داده‌اند ، همان حالت اجتماعى است كه مسيحيان دارند ، هنگامى كه به صيد ماهى رومىآورند تا حدّى كه در روزهاى معين - كه جاحظ آنها را مشخّص مىكند - آن را به مسلمانان گران مىفروشند ، و حيوانات گوشتى را بسيار مىكشند و در اعيادشان مىخورند . . . ، همان مأخذ ، ج 4 ، ص 427 - 436 ما در اين‌جا مهارت جاحظ را نسبت به نصّ نيز ذكر مىكنيم كه چگونه آن را مورد انتقاد قرار مىدهد و با شرايط و مناسبتهاى زمانىاش مىسنجد ، از باب مثال خطبه‌اى است منسوب به معاويه . وى - چنان‌كه نقل‌شده - زمانى اين جملات را گفت كه گروهى از قريش دورش بودند و انتظار مرگش را مىكشيدند ، جاحظ پس از اين‌كه خطبه را نقل كرده ، آن را به اين طريق مورد انتقاد قرار داده است : خدا تو را حفظ كند ، در اين خطبه انواعى از شگفتيها وجود دارد : از جمله اين‌كه اين سخن ، به سببى كه معاويه مردم را به خاطر آن دعوت كرده بود هيچ مشابهتى ندارد . نكتهء ديگر اين‌كه اين روش در تقسيم مردم و خبر دادن از عزّت و ذلّت آنها و تقيّه و خوف ، به سخن على عليه السّلام بيشتر شباهت دارد تا معاويه و حالات او ، نكتهء سوم اين‌كه ما هرگز معاويه را نديده‌ايم در يكى از سخنانش راه زاهدان پيش گيرد و يا از روش عابدان سخن گويد . البيان و التبيين ، ج 2 ، ص 59 - 61 .\r\n","page_name":" 213 ","page_number":213},
  {"content":"\r\n\r\nعتر ؛ ذى جدن و . . . ، امّا قوم ثمود ، خدا از آنها خبر داده و فرموده است :  وَ ثَمُودَ فَما أَبْقى  « 1 » ، « و قوم ثمود را هيچ باقى نگذاشت » و نيز فرموده است :  فَهَلْ تَرى لَهُمْ مِنْ باقِيَةٍ  « 2 » ، « آيا اثرى از آنها مىبينى ؟ » من در شگفتم از مسلمانى كه قرآن را قبول دارد و در عين حال مىپندارد كه از بقاياى قوم ثمود در ميان عرب كسانى وجود دارند . ابو عبيده كه آيهء :  وَ ثَمُودَ فَما أَبْقى  را تأويل كرده ، گفته است : اين نفى از باب حمل بر اغلب و اكثر است . اين رأى كه از ابو عبيده نقل‌شده - هرچند مورد اتفاق شعوبيه است - امّا نمىتواند بر آيهء قرآن‌كه عام ، مرسل و بىقيد و استثناست چيرگى يابد و آن را به اغلب و اكثر اختصاص دهد و پس از آن‌كه خدا فرمود : « آيا اثرى از آنها مىبينى ؟ » براى اشكال‌كننده و مخالف ، فرصتى باقى نمىماند كه بگويد : « ما در ميان هر قبيله‌اى باقيمانده‌اى از قوم عاد و ثمود مىبينيم » پناه بر خدا از اين دروغ . » « 3 »\r\n\r\nتفسير علمى جاحظ\r\nدر اين‌جا ميان اين‌كه جهان آفرينش نشانگر وجود آفريدگار است - در قرآن به آن اشاره شده - و در شناخت اين موضوع ، علم را به‌كار گيريم و آن را به استخدام خود در آوريم و اين‌كه بدون انديشه ، نصّ قرآن را بر نظريات علمى كه پيوسته قابل تغيير و تحوّل است ، تطبيق دهيم ، بايد تفاوت قايل شويم . در فرض اوّل ، علم وسيله‌اى است كه به فهم و انديشه كمك مىكند ، امّا در فرض دوم تطبيق جبرى قرآن بر علم مىباشد و اين كتاب را در معرض تغيير و تحوّلهايى كه به مرور زمان در علم پديد مىآيد ، قرار مىدهد و اين در حالى است كه علم ، همچنان در حال تكامل است .\r\nاز آن‌جا كه جاحظ در زمانى مىزيست كه فلسفه با علم آميخته شده بود ، در تفسير علمى قرآن به فرض دوم توجّه نكرد بلكه نظريهء نخست را پذيرفت و علم را وسيلهء روشنايى انديشه و سبب تقويت درك معناى نص قرآنى قرار داد .\r\n\r\n\r\n","description":"","footnote":"\r\n( 1 ) - نجم / 51 .\r\n( 2 ) - حاقة / 8 .\r\n( 3 ) - البيان و التبيين ، ج 1 ، ص 987 - 988 .\r\n","page_name":" 214 ","page_number":214},
  {"content":"\r\n\r\nاو در نحوهء تفكّر خود بدون تتبّع كامل و بررسى و تجربه‌هاى ثمربخش - كه اكنون مجال آن نيست - راه علمى را مىپيمايد و با شك و ترديد نظريه‌هايى را مطرح مىكند ، تا از اين راه به يقين « 1 » برسد . ازاين‌رو ، پىمىبريم كه وى تا چه حدّ تحت‌تأثير ابزار علم قرار گرفته است .\r\nجاحظ موقعيت انسان را در جهان هستى به گونه‌اى تعريف مىكند كه ويژگيهاى جهان هستى در آن ، به چشم مىخورد و چنين مىگويد : آيا نمىدانى انسان موجودى است كه آسمانها و زمين و آنچه ميان آنهاست به خاطر او آفريده شده است ، چنان‌كه خداوند مىفرمايد : « اى انسانها خداوند تمام آنچه در آسمانها و زمين است مسخّر شما قرار داده است . » انسان را جهان صغير و فرزند جهان كبير نيز ناميده‌اند ، زيرا در او تمام اشكالى را كه در جهان هستى است مشاهده كرده‌اند . در او حواس پنجگانه و محسوسات پنجگانه ، موجود است ، او گوشت و دانه مىخورد ، يعنى هم خوراك چهارپا را مىخورد و هم خوراك درنده را . در انسان سطوت شتر ، خيزش شير ، پيمان‌شكنى گرگ ، فريبكارى روباه ، ترس صفرد ( پرندهء مخصوص ) « 2 » ، اندوختن مورچه ، صنعتگرى سرفه ( حشرهء مخصوص ) « 3 » ، جوانمردى خروس ، وفادارى سگ و راهيابى كبوتر . . . وجود دارد .\r\nعلت ديگرى كه انسان را جهان صغير ناميده‌اند اين است كه تصوير هر چيزى را با دست خود مىكشد و هر صدايى را با دهان خود تقليد مىكند و دليل ديگرش اين\r\n\r\n\r\n","description":"","footnote":"\r\n( 1 ) - در الحيوان ، ج 6 ، ص 35 مىنويسد : پس از اين ، موارد شك و حالاتى را كه موجب شك مىشود بشناس تا اين‌كه موارد يقين و حالاتى را كه موجب يقين مىشود نيز بشناسى و بدانى كه شك در مورد مشكوك نوعى آموزش است . بنابراين ، اگر در اين امر هيچ چيز وجود نداشته باشد جز شناخت توقف و سپس تثبّت و احتياط ، اين چيزى است كه موردنياز است .\r\n( 2 ) - پرنده‌اى است بسيار ترسو كه به آن مثل مىزنند . منجد الطلاب . م .\r\n( 3 ) - كرمى است با سر سياه و بدن سرخ كه چوبهاى نازك را با لعاب دهانش به هم مىچسباند و در درونش مىرود و مىميرد . كرم ابريشم . منجد الطلاب . م .\r\n","page_name":" 215 ","page_number":215},
  {"content":"\r\n\r\nاست كه اعضاى او به عدد ماه‌هاى دوازده‌گانه و هفت ستاره است و در انسان صفرا وجود دارد كه ثمرهء آتش در وجود اوست و سودا از ثمرات زمين - خاك - و خون در وجود او از ثمرات هوا ، و بلغم از ثمرات آب و بر چهار طبيعت او ، چهار ميخ نهاده شده است .\r\nبنابراين ، علّت اين‌كه انسان جهان كوچك ناميده‌شده ، آن است كه تمام اجزا و اخلاط و طبائع جهان هستى در او جمع شده است ، مگر نمىبينى كه در او طبيعتهاى خشم و خشنودى ، يقين و شك و اعتقاد و انديشيدن وجود دارد و نيز طبيعتهاى هوشمندى و كودنى ، درستى و فريبكارى ، خيرخواهى و بدخواهى ، وفادارى و بى وفايى ، رياكارى و يكرنگى و غير اينها كه عددش نامعلوم و تعريفش ناشناخته است به چشم مىخورد . « 1 »\r\nانسان با اين همه قدر و ارزش ، در مقابل قدرتمندى حيوان و آنچه خدا در وجود او به وديعت نهاده ، عاجز و ناتوان است ( . . . او از معارف گوناگونى كه خداوند در سينهء ديگر حيوانات نهاده و انواع هدايتى كه فطرتش را بر آن ساخته خبرى ندارد و نيز از داشتن اقسام نغمه‌هاى موزونى كه خدا در اختيار حنجره‌هاى اين حيوانات گذاشته و صداهاى زيبا و آوازهاى دلكش كه گفته‌اند : تمام اصوات حيوانات ، معتدل ، موزون و مرتب است ، ناتوان مىباشد .\r\nبه علاوه ، انسان نمىداند كه چگونه خداوند اشيا را در برابر منقارها و پنجه‌هاى حيوانات ، نرم و مطيع قرار داده و چگونه به همان اندازه كه ابزار كار را در اختيار حيوان قرار داده ، باب معرفت را نيز بر وى گشوده است و چگونه ، به بسيارى از آنها حسّ لطيف و نيروى صنعت بديع ، بدون تعليم و تربيت و ارزشيابى و آموزش و گذراندن مراحل و انجام تمرين ، عطا كرده است . در نتيجه ، اين حيوانات ، به آسانى و به اندازه توان فطرى خود ، بدون مقدمّه و پيش‌بينى ، از همان ابتدا به مرحله‌اى از آگاهى رسيده‌اند كه انديشمندان و فلاسفه بشرى ، با دست و ابزارى كه در اختيارشان مىباشد توان رسيدن\r\n\r\n\r\n","description":"","footnote":"\r\n( 1 ) - الحيوان ، ج 1 ، ص 212 - 214 .\r\n","page_name":" 216 ","page_number":216},
  {"content":"\r\n\r\nبه آن را ندارند و حتّى كاملترين و ممتازترين انسانها نه از لحاظ فراگيرى بدون آموزش به آنها مىرسند ؛ نه از لحاظ توانايى ، نه از لحاظ پيشرفت و دقّت و نه از لحاظ آمادگى و تهيّه كردن مقدّمات و فراهم آوردن ابزار كمك‌كننده براى فراگرفتن علم و صنعت . بنابراين انسان روشنفكر ، نيرومند ، صاحب اختيار و اقدام‌كننده در همهء امور در حالى كه به انواع آنچه از اين امور به دست مىآيد مىنگرد ؛ به بسيارى از آنها نمىتواند دست يابد . از قبيل آنچه به عنكبوت و كرم ابريشم داده‌شده و مانند علمى كه به زنبور عسل و شناختى كه به تنوط « 1 » عطاشده و شناخت بديع و صنعت عجيبى كه در ديگر مخلوقات خداست .\r\nوانگهى اين مخلوقات در بسيارى از اين امور به اندازه‌اى كه انسان در هنگام تسلّط حيوانات ضعيف و مگسهاى ريز و حشرات كوچك بر او ؛ احساس ناتوانى مىكند ، احساس ناتوانى نمىكنند . به علاوه خداوند به انسانها عقل ، قدرت ، استطاعت و اختيار داده و او را زحمت‌كش و باتجربه و بادقت و فعّال و صاحب فهم و سابقه در راه علم و عاقبت‌انديش قرار داده است ، به‌گونه‌اى كه هرگاه كار دشوارى انجام دهد به كار آسانتر از آن تواناتر است و برخى از ساير حيوانات اگرچه كارهايى انجام مىدهند كه ماهرترين انسانها نمىتوانند ، امّا چنان نيست كه هرگاه كار عجيب و خوبى را انجام دهند ، قادر باشند كار ديگرى را - كه به گمان آسانتر از آن است - انجام دهند ، بلكه چيزى را كه واقعا به آن كار نزديك باشد ، نمىتوانند به خوبى انجام دهند .\r\nبنابراين ، نه انسان خود را چنين آفريده و نه حيوان اين كيفيت را خود برگزيده است كه اين اعمال را بدون آموزش آن‌چنان به خوبى انجام مىدهد كه انسان آموزش ديده از انجام آن ناتوان است . ازاين‌رو ، انسان نه اين ويژگى را طلب مىكند ، زيرا طمعى در آن ندارد ، و نه بر حيوانات حسد مىورزد ، زيرا آرزوى رسيدن به آن خصايص را ندارد . خداوند اين دو حكمت را در مقابل چشم بينندگان و گوش پندپذيران قرار داده و سپس آنان را به انديشيدن و عبرت گرفتن و موعظه‌پذيرى و پرهيز و آشنا ساختن و\r\n\r\n\r\n","description":"","footnote":"\r\n( 1 ) - تنوط : مرغى خرد كه در جنگلها از برگ درختان تارها سازد و به شكل زنبيلى آنها را بافته از شاخهء باريكى آويزان كرده و در آن آشيانه گرفته است ، مثل معروفى است : هو اصنع من تنوط . فرهنگ نفيسى . م .\r\n","page_name":" 217 ","page_number":217},
  {"content":"\r\n\r\nآشكار كردن و تأمّل و تذكر تشويق فرموده است . به اين طريق خداوند اين امور را وسيلهء تذكّر و آگاهى قرار داده و فطرت انسانى را چنان آفريده كه در وى انديشه را برمىانگيزد و او را به راههاى گوناگون سوق مىدهد و چنين توانايى ، تنها پروردگار جهانيان است .\r\n« پس بابركت است خدايى كه نيكوترين آفريدگاران است . » « 1 »\r\nاين است جايگاه انسان ، انسانى كه آنچه را در عالم هستى وجود دارد در خود گردآورده است ، امّا از تواناييهايى كه به حيوان داده‌شده ، عاجز است . ازاين‌رو بايد در ويژگيهاى حيوان بينديشد و آن را مورد مطالعه دهد و از آن پند بگيرد .\r\nخداى عزّ و جلّ حيوانات را چنين آفريده است : « بعضى حيوانات وحشى ، بسيار فعّال و حيله‌گر و برخى ناتوان و ساده‌اند . بعضى از خزندگان ، روزى يك سال خود را ذخيره مىكنند و برخى بر اين باورند كه خوراك روزانه‌شان به قدر كافى آماده است و قطعا به آنها مىرسد . بعضى از پشه‌ها و مگسهاى ريز خوراك خود را ذخيره مىكنند و برخى درصدد به دست آوردن روزى برمىآيند . بعضى از حيوانات نر ، غذاى بچّهء خود را تهيه مىكنند و برخى بچّهء خود را نمىشناسند . برخى از مادگان بچّهء خود را تربيت مىكنند و بعضى بچّهء خود را رها مىسازند و بچّهء ديگرى را نگاهدارى مىكنند . بعضى به هر بچّه‌اى كه از جنس خودشان باشد مهربانى مىورزند و برخى از مادگان پس از آن كه بچه‌شان از آنها بىنياز شد ، آن را نمىشناسند و بعضى نيز در همه‌حال بچه خود را مىشناسند و به او مهربانى مىكنند . بعضى از نرها و ماده‌ها بچّه‌هاى خود را مىخورند .\r\nبعضى از حيوانات با هر چيزى خصومت دارند و تخم خود را مىشكنند و يا بچّه‌هاى خود را مىخورند .\r\nيتيمى برخى از حيوانات از ناحيهء مادر است و برخى ديگر از سوى پدر ، بعضى از آنها خواستار بچه نيستند ، اگرچه بچه‌دار شوند و بعضى تمام تلاش خود را براى محبت بچه و رضايت او صرف مىكنند . بعضى نيز با يكديگر جفت مىشوند و بعضى نمىشوند . اين امور براى آن است كه انسانهاى ناتوان را به سوى كار سوق دهند و از\r\n\r\n\r\n","description":"","footnote":"\r\n( 1 ) - الحيوان ، ج 1 ، ص 35 - 37 .\r\n","page_name":" 218 ","page_number":218},
  {"content":"\r\n\r\nعوامل نيكوكارى و ستمگرى و محروميّت و تربيت و وحشت از ناحيهء خويشاوندان نزديك آگاهشان سازند . »\r\nجاحظ بر اين عقيده است كه به سبب نزديك بودن معانى و اختلاف عوامل ، رسول خدا صلى اللّه عليه و إله به يكى از اصحاب خود فرمود : اعقلها و توكل : « شتر را ببند ، آن‌گاه به خدا توكّل كن » و به بلال حبشى نيز فرمود : « اى بلال انفاق كن و از كمى آن ، از خدا ، مترس . »\r\nازاين‌رو جاحظ ، مطالعه در تمام موجودات عالم هستى و انديشيدن دربارهء آن را سفارش مىكند : « پس در اين نظم و ترتيب بينديشيد و اين حكمتها را درك كنيد و راههاى ورود و خروج آنها را بشناسيد ، زيرا خداى تعالى در كتاب خود قرآن ، به پند گرفتن ، انديشيدن ، دقّت و پايدارى و شناسايى ، بارها سفارش و تشويق فرموده و تنها منظورش اين بوده است كه شما از اين طريق ، دانش كسب كنيد و با اين آمادگى آگاهى به دست آوريد . »\r\nجاحظ علم را در خدمت جهان هستى قرار مىدهد و با شناخت آن است كه انسان مىتواند اسرار عالم هستى را كشف كند و از اين طريق به حالت خاصى برسد كه هم براى دنيايش مفيد باشد و هم براى آخرتش و نيز از همين طريق است كه انسان ارزش خود در زندگى را تحقق مىبخشد . جاحظ دراين‌باره مىگويد : « اگر علم ، كاربردى نداشته باشد ؛ معنايى نيز نخواهد داشت . چنان‌كه اگر دليل در استدلال به كار نرود براى آن معنايى نخواهد بود و اگر چشمها قوّهء تشخيص سود و زيان و خوب و بد را نداشتند ، خداى عزّ و جلّ آنها را نمىآفريد .\r\nهرگاه ، انسان آگاه ، راز كارها را بشناسد ، مىتواند آنچه را كه نياز دارد برگيرد و آنچه را كه نياز ندارد و از آن زيان مىبيند ، ترك كند و نيز آنچه را دوست دارد بپذيرد و آنچه را دوست نمىدارد رها سازد و در مقابل كار خوب ، سپاس گويد و در برابر كار زشت شكيبايى به خرج دهد و اين به خاطر آن است كه وى در انجام كار زشت ، چگونگى مجازات و عقاب مضاعف آن و در انجام دادن كار نيك ، اجر و ثواب آن را در\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nمىيابد و بالاخره ، آنچه مايهء اندوه است بازدارندهء اوست و از طريق شكيبايى درآن ، مورد آزمايش قرار مىگيرد و نيز آنچه موجب خوشحالى اوست شادمانى وى را درپى دارد و با سپاسگزارى آن ، مورد آزمايش قرار مىگيرد و در تمام اين موارد ، عقل مهيّاى فعّاليت و تحوّل است و براى هر خاطره‌اى ، سببى وجود دارد و براى هر انديشهء درستى ، درى گشوده است ، تا اين‌كه آگاهيهاى حسّى و دريافتهاى غريزى ، متوجه چيزهايى شود كه عقلها از آن پرده برمىدارد و ملاكها آن را دربر مىگيرد . و همچنين عمل دنياى انسان همچون نردبانى براى عمل آخرت او باشد تا از شناخت امور حسّى به شناخت امور عقلى ارتقاء يابد و از شناخت انديشه ، از هدفى به هدف ديگر منتقل شود ، تا آنجا كه از علم و عمل راضى نشود ، مگر به چيزى كه او را به پاداش جاودانى برساند و از كيفر هميشگى برهاند . » « 1 »\r\nحال كه اين متون مشخص مىسازد كه وجود انسان - هرانسانى كه باشد - موقعى در اين جهان تحقّق پيدا مىكند كه از زندگى در اين عالم ، منافع مادّى و روحى كسب كند و براى آخرتش پاداش نيك بيندوزد ، كه البته همهء اينها نتيجهء انديشيدن و كسب آگاهى او در اين جهان است . بنابراين ، شايسته‌تر اين است كه گوينده ، دانش فلسفه و علوم طبيعى و تجربى را - كه جاحظ به آن ، شناخت طبيعت مىگويد - نيز به علم دين اضافه كند ، زيرا گوينده زمانى مىتواند در تمام انواع سخن و نيز در فنّ سخنورى توانا باشد ، كه به اندازهء آگاهىاش از دين و فلسفه هم آگاهى داشته باشد و از نظر ما عالم كسى است كه جامع اين علوم باشد و عالم درستكار نيز به كسى اطلاق مىشود كه در عمل ، هم جنبهء توحيد را در نظر بگيرد و هم شناخت حقيقت طبايع را . باوجوداين ، جاحظ به اين حقيقت اعتراف مىكند كه جمع ميان توحيد و شناخت طبايع كار سختى است : « به جان خودم سوگند كه جمع ميان اين دو امر ، كار دشوارى است . » « 2 »\r\nجاحظ ، وقتى كه پزشكان زمانش را به باد انتقاد مىگيرد ، آرزو مىكند كه اى كاش پزشكان ، سخنور و سخنوران ، دانشمند مىبودند : « چه‌قدر ، ما و تمام بيماران نيازمنديم\r\n\r\n\r\n","description":"","footnote":"\r\n( 1 ) - الحيوان ، ج 2 ، ص 114 - 116 .\r\n( 2 ) - همان مأخذ ، ج 2 ، ص 134 - 135 .\r\n","page_name":" 220 ","page_number":220},
  {"content":"\r\n\r\nكه تمام پزشكان ما سخنور باشند و سخنوران ما دانشمند ، زيرا اگر علم پزشكى ، دستاورد استادان سخن و نتيجهء بذرافشانى آنان مىبود ، در اصولى كه مورد استدلال آنهاست ، كاستىهايى را كه اكنون مىبينيم ، نمىديديم . » « 1 »\r\nشناخت كامل علوم طبيعى بدون تجربه ، تحقّق نمىيابد و ازاين‌رو معتزله كه جاحظ نيز از آنهاست با روش تجربى به اين حقيقت دست مىيابند و ما در اين‌جا به نقل آزمايشى كه جاحظ آن را انجام داده است اكتفا مىكنيم : « شايع است كه مار از بوى سداب « 2 » و درمنه « 3 » بدش مىآيد و بوى اسپند را دوست دارد ، امّا من سر و بينى مار را در سداب آن‌چنان فروبردم كه تمامش را فراگرفت و دليلى بر آنچه مىگويند در آن نيافتم . » « 4 »\r\n\r\n\r\n","description":"","footnote":"\r\n( 1 ) - همان مأخذ ، ج 5 ، ص 59 ، و از مثالهاى روش علمى معتزله ، دو قصيده از بشر وجود دارد كه علم حيوان‌شناسى در آنها گنجانيده شده است ، به همان مأخذ ، ج 6 ، ص 284 - 297 مراجعه شود .\r\n( 2 ) - گياهى است خودرو و پرشاخ‌وبرگ ، بلنديش تا هشتاد سانتىمتر مىرسد ، برگهايش ضخيم و بدبو و آبدار و تلخ ، گلهايش زرد ، دانه‌هايش قهوه‌اى و به شكل مثلث ، و هر سه دانه‌اش در يك غلاف جا دارد ، دانه‌هايش معرّق و ضدّ كرم است از برگهايش اسانس گرفته و در طبّ به كار مىرود . به عربى سذاب يا قيجن مىگويند و در فارسى پيگن و پيغن هم گفته‌اند . فرهنگ عميد . م .\r\n( 3 ) - درمنه يا درمنه ، تركى ، گياهى است بيابانى و خودرو ، داراى ساقه‌اى است ، سخت و برگهاى ريز و داراى بريدگى و پوشيده از كركهاى سفيد ، بلنديش تا نيم سانتىمتر مىرسد ، گلهاى خوشه‌اى سرخ يا زرد دارد ، از آب ويژه‌اش در طب استفاده مىشود ، تلخ و داراى مادّهء سنتونين و سقّزى است دم‌كردهء آن به نسبت ده در هزار در طبّ قديم براى دفع كرمهاى روده به كار مىرفته است بوته‌هايش را جاروب درست مىكنند يا در تنور و كوره مىسوزانند ، آن را علف جاروب و ورك ، يوشن خنجك ، قيصوم انثى ، شيخ خراسانى نبات السنتونين نيز مىگويند . فرهنگ عميد و فرهنگ معين . م .\r\n( 4 ) - الحيوان ، ج 6 ، ص 399 . جاحظ اين خبر را كه شايع شده بود ، دنبلان شتر و « شقشقه » اش ( چيزى مانند شش كه شتر نر هنگام فرياد زدن از دهان بيرون مىآورد و در فارسى دخمه يا پيله گويند ) ، هنگام كشتن ، يافت نمىشود ، از قصابى پرسيد و او اين شايعه را تكذيب كرد ، امّا جاحظ اصرار داشت كه خود آن را ببيند .\r\nلذا پس از مدّتى قصاب شقشقه و خصيئه شترى را كه نحر كرده بود برايش فرستاد . همان مأخذ ، ج 6 ، ص\r\n","page_name":" 221 ","page_number":221},
  {"content":"\r\n\r\nحتّى جاحظ مىكوشد براى به دست‌آوردن معناى شعر نيز از اصل تجربه استفاده كند . او مىگويد : « يحياى اغرّ اين شعر را برايم خواند :\r\n كضرب القيون سبيك الحدي * د يوم الجنائب ضربا وكيدا \r\n« مانند ضربت شديد آهنگران بر شمش آهن در روز گرم كه ضربتى است ، بسيار سخت . »\r\nمن معناى شعرش را نفهميدم و آن را از بعضى فلزكاران پرسيدم ، گفتند : اين معروف است كه هرگاه آهن را در روز سرد از كوره بيرون آوريم ، قطع كردن آن احتياج به صد ضربه دارد و در روز گرم احتياج به ضرباتى بيشتر و سخت‌تر از آن دارد ، زيرا شمال [ سردى 
  ] فلز را خشك و زمخت و جنوب [ گرمى 
  ] آن را مرطوب و نرم مىسازد . » « 1 »\r\nاين بود دلايل روآوردن جاحظ به روش تجربى و ما ، تأثير اين روحيهء تجربى و علمى او را در تأويل نصوص و آنچه براى توضيح آنها بيان مىكند ، نيز مىبينيم . به عنوان نمونه در آيهء :  وَ يَخْلُقُ ما لا تَعْلَمُونَ  « 2 » ، « و مىآفريند آنچه را شما نمىدانيد » ، نظريه‌اى از برخى مفسّران كه شايد معتزلى باشند نقل مىكند : « هركس مىخواهد معناى  وَ يَخْلُقُ ما لا تَعْلَمُونَ  را بداند ، آتشى در ميان نيزار و يا بيابانى روشن كند و آن‌گاه به آفريده‌هاى گوناگونى از قبيل حشرات و مگسها كه دور آتش را فراميگيرد بنگرد . او صورتهايى را خواهد ديد و مخلوقاتى را خواهد شناخت كه گمان نمىكرده ، خداى تعالى موجودى از\r\n\r\n\r\n","description":"","footnote":"\r\n439 - 440 و نيز دربارهء ادّعاى ارسطو به اين‌كه ماهى هرگز غذا را نمىبلعد مگر با قدرى آب ، از دريانوردى پرسيد ، او اين ادّعا را تكذيب كرد . ج 6 ، ص 17 - 18 جاحظ نمونه‌هايى را از تجربه‌هاى مكتب اعتزال از قبيل تجربهء اسكار چهارپايان روايت كرده است . همان مأخذ ، ج 2 ، ص 228 - 229 و گفتهء نظّام را دربارهء تجربهء اسكار چهارپايان و درندگان نقل كرده است . همان مأخذ ، ج 2 ، ص 220 و تجربه‌اى را كه دربارهء وسيلهء قتل مورچه گفته‌شده باطل مىكند نيز آورده است . همان مأخذ ، ج 4 ، ص 36 و گفتهء بعضى از اهل علم و صاحبان اخبار و تجربه را دربارهء جستن حيوان نر بر هم‌جنس خود ياد كرده است . همان مأخذ ، ج 4 ، ص 51 .\r\n( 1 ) - الحيوان ، ج 4 ، ص 407 .\r\n( 2 ) - نحل / 8 .\r\n","page_name":" 222 ","page_number":222},
  {"content":"\r\n\r\nاين نوع در اين جهان آفريده است . به علاوه ، او پىخواهد برد كه اين مخلوقات همچون نيزار و دريا و كوهها با يكديگر تفاوت دارند و نيز مىفهمد كه آنچه علمش به آن نرسيده ، بيشتر و شگفت‌انگيزتر است » ؛ و آنچه دليل بر خشنودى جاحظ از اين تأويل و توضيح است ، اين گفتار اوست : « من اين تأويل را ردّ نمىكنم و به نظر من اين تأويل از چيزهايى است كه آيه بر آن دلالت دارد و كسى كه قايل به اين تأويل نباشد ، سخن پروردگارش را نفهميده و در دينش تفقّه نكرده است . » « 1 »\r\nگروهى در تأويل اين آيه اشكال گرفته‌اند : « از بنى اسرائيل دربارهء آباديى كه در ساحل دريا بود ( ده ايله و مدين ) بپرس كه چرا از حكم تعطيل شنبه تجاوز كردند ، آن‌گاه كه در روز شنبه ، ماهيان ، پيرامون دريا پديدار مىشدند و روزى كه تعطيل نبود ظاهر نمىشدند ، بدين‌گونه آنان را به عمل خلاف و نافرمانىشان آزموديم » . « 2 » اين گروه بدون آگاهى و دليل روشنى اشكال گرفته و گفته‌اند : « اين چگونه است و حال آن‌كه آمدن ماهيان چه در تمام ماه باشد و چه در اوّل ماه و يا در اوّل سال فرقى ندارد و اين درياى بصره و ايله بود كه سه ماه مشخّص در سال ماهى اسبور « 3 » در آن ظاهر مىشد و مردم در همان اوقات منتظر آنها مىشدند و اوقات حضور و غياب اين ماهيان را مىدانستند و اين امر جز در مواردى اندك بر آنها مشتبه نمىشد . ازاين‌رو بنى اسرائيل سه ماه معيّن در سال را به صيد ماهى مشغول بودند و اين موضوع براى انواع ماهيان ديگر در هر سال دو بار اتّفاق مىافتاد . » « 4 »\r\nجاحظ در پاسخ به اين اشكال با بيان علمى خود اسرار حكيمانه‌اى را كه در متن قرآن نهفته است روشن مىكند و ارزش محتواى آن را بيان مىدارد :\r\n« ما به اين گروه مىگوييم : بعضى از آنچه گفتيد درست و بعضى ديگر نادرست\r\n\r\n\r\n","description":"","footnote":"\r\n( 1 ) - همان مأخذ ، ج 2 ، ص 110 - 111 .\r\n( 2 ) - اعراف / 163 .\r\n( 3 ) - گروه اسبور ماهيهاى دريايى مشهورى است كه از جملهء آنها ، مرجان و سرغوس و سرب و كحلاء و مانند اينها ، مىباشد . الحيوان ، ج 3 ، پاورقى ، ص 295 . م .\r\n( 4 ) - الحيوان ، ج 4 ، ص 101 .\r\n","page_name":" 223 ","page_number":223},
  {"content":"\r\n\r\nاست ، خدا مىفرمايد : « ماهيها در روز تعطيل مىآمدند و در روز غير تعطيل نمىآمدند » و روز شنبه در همهء هفته‌ها و هفته‌ها در همهء ماهها وجود دارد و اين امر ثابت مىكند كه زمانها با يكديگر تفاوتى ندارند و روز تعطيل ( شنبه ) گاهى در زمستان و گاهى در تابستان و گاهى در پاييز و يا در ميان اينها مىباشد ، امّا اين حكم از باب اختلاف زمانها نيست از قبيل زمانى كه ماهى مىآيد يا نمىآيد و زمان حملهء حيوانات و موقع تخم‌گذارى و اوقات كشاورزى و جزرومد ( دريا ) و آمدن باران و اين‌كه درختان چگونه برگ و ميوه‌ها را مىريزند و مارها پوست مىاندازند و بز كوهى چگونه شاخش را مىاندازد و پرنده چگونه آواز مىخواند و چه وقت ساكت مىشود . . .\r\nما به شگفتيهاى موارد مختلف طلوع ستارگان و رابطهء جزرومد ( آبها ) با مقدار كمال و يا نقصان قرص ماه اقرار داريم و هرچه از اين قبيل جريانات تحقق يابد ، نشانه‌اى از وحدانيّت حق تعالى است .\r\nپس هرگاه كسى به اهل شريعت كه از ساحل‌نشينان دريا ، يا رودخانه ، يا ساكنان درّه يا چشمه‌سار است ؛ بگويد : ماهيان در هر روز شنبه براى شما حاضر مىشوند و يا بگويد : در هر ماه رمضان حضور مىيابند ، با اين‌كه ماه رمضان در زمانهاى مختلف :\r\nتابستان و زمستان و بهار و پاييز تحوّل مىيابد و روز شنبه هم در همهء زمانها در گردش است . اين خود از شگفتيهايى است كه دليل بر وحدانيت خداوند و صدق گويندهء اين خبر است و نشان مىدهد كه اين خبر از سوى ذاتى فرستاده شده است كه همهء اينها در قبضهء قدرت اوست و اين جريان ، از نظم موجود و عادت معمول طبيعى بيرون است و تفاوت ميان زمانها به نحوى كه بيان كردم امرى آشكار مىباشد و ستايش ، مخصوص خداوند است . » « 1 »\r\nجاحظ همچون برخى از معاصران ما در تفسير آيات قرآن ، به علوم تجربى متوسّل نمىشود ، لكن در تفسير برخى آيات سورهء يوسف ، مطلب زيركانه‌اى را طرح مىكند كه در آن ، ميان حكمت الهى و قوانين شناخته‌شدهء علمى فرق مىگذارد ، اكنون به\r\n\r\n\r\n","description":"","footnote":"\r\n( 1 ) - الحيوان ، ج 4 ، ص 100 - 104 .\r\n","page_name":" 224 ","page_number":224},
  {"content":"\r\n\r\nسخن او گوش مىدهيم : « آنچه راجع به حسّ بويايى بعضى انسانها و بهايم و درندگان و موشها و مورچگان ، حكايت مىشود ، غير از چيزى است كه قرآن در شأن يعقوب و يوسف از آن سخن مىگويد : يعقوب عليه السّلام گفت : من بوى يوسف را درك مىكنم ، اگر مرا تخطئه نكنيد . شنوندگان گفتند : به خدا قسم تو هنوز پريشانى حواس سابقت را دارى .\r\nاين سخن يعقوب پس از آن بود كه يوسف گفت : « اين پيراهن مرا ببريد و بر رخسار پدرم بيندازيد تا بينا شود و آن‌گاه تمام خانواده‌تان را به سوى من بياوريد » . بدين‌سبب ، خداوند فرموده است : « همين‌كه كاروان از مصر بيرون آمد گفت : من بوى يوسف را استشمام مىكنم اگر مرا تخطئه نكنيد » و سپس فرمود : « پس از آن‌كه بشير آمد و پيراهن را بر رخسار يعقوب افكند ، بينايىاش به او بازگشت » « 1 » . و اين نشانه ( نبوت و معجزه ) اى بود كه تنها از يعقوب آشكار شد ، زيرا مردم عادى همين‌كه فرزندانشان از جلو رويشان دور شوند ، بوى آنها را احساس نمىكنند و حتّى اسب كه بوى بچه‌اش را زياده از حدّ معمول ، دو برابر و سه برابر انسان احساس مىكند ، چنين توانى ندارد . پس انسان چگونه مىتواند با حسّ شامهء خود بوى فرزندش را از پيراهن او در همان ساعتى كه وى اندكى از زمين مصر فاصله گرفته است ، حسّ كند ؟ و به اين دليل است كه يعقوب بعدها گفت :\r\n« آيا به شما نگفتم : من از جانب خداوند چيزى مىدانم كه شما نمىدانيد » . « 2 »\r\n\r\n\r\n","description":"","footnote":"\r\n( 1 ) - يوسف / 92 - 96 .\r\n( 2 ) - الحيوان ، ج 4 ، ص 426 . از نمونه‌هاى ديگرى كه جنبهء علمى دارد ، تفسير جاحظ از بعضى آياتى مىباشد كه به شناخت زمان از روى حالات ماه استناد جسته است ، همان مأخذ ، ج 1 ، ص 46 - 47 . نمونهء ديگر از تفسير علمى جاحظ گفتار اوست دربارهء بالهاى فرشتگان آن‌گاه كه گروهى بر قرآن خرده مىگيرند كه چرا دربارهء بالها عدد فرد را بيان كرده است ؟ همان مأخذ ، ج 3 ، ص 231 - 233 و نيز تفسير آنچه بعضى براى نيروى شنوايى شترمرغ بدان استدلال كرده‌اند ، همان مأخذ ، ج 4 ، ص 386 - 388 . دربارهء ردّ اشكالى كه بعضى در آيهء رجم به وسيلهء شهابها وارد كرده و گفته‌اند : اگر اين شهابها براى رجم است ، ما هرگز ستاره‌اى را نديده‌ايم كه جاى خود را خالى كند ، همان مأخذ ، ج 6 ، ص 496 - 502 ، جاحظ نظريهء استادش نظّام دربارهء عالم هستى را مورد اشكال قرار مىدهد . نظّام گفته است : آب و آتش در آن درخت گرد آمده‌اند و\r\n","page_name":" 225 ","page_number":225},
  {"content":"\r\n\r\n\r\nتفسير روان‌شناسى\r\nاز همان آغاز كودكى ، در پيرامون جاحظ عواملى وجود داشت كه باعث رشد فكرى و بيدارى و تيزبينى وى شد .\r\nاو در خانواده‌اى رشد يافت كه عوامل دوستى و فرمانبردارى در فضاى آن حاكم بود . و سپس مزهء تلخ يتيمى و سختى فقر را چشيد ، زيرا مادرش هزينهء او را عهده‌دار بود و او هم به مادرش در تهيّهء ضروريات زندگى كمك مىكرد . « 1 »\r\nافزون بر تمام اينها ، او بسيار زشت و سياه‌چرده بود و چشمانى درشت و برآمده و قامت و گردن كوتاه و گوشهايى كوچك داشت . « 2 »\r\nمردم از روى نفرت به او مىنگريستند و او خود نيز اين را حس مىكرد و هر نگاهى بسان يك خطر او را رنج مىداد و مىفهميد كه همه دربارهء او سخن مىگويند . او با چنين حسّاسيتى رشد كرد .\r\nجاحظ وقتى كه به كمال علمى رسيد ، با راه يافتن به دربار خلفا و وزرا و اشراف به قلّهء ترقى صعود كرد و از چگونگى كاهش و افزايش تمايلات انسانى و بهره‌گيرى از آنها ، آگاهى يافت و هنگامى كه با دربار سلطان رابطه برقرار كرد ، با حسد حسودان و دشمنى دشمنان روبه‌رو گشت .\r\nكتابهاى او ، نشانه‌هاى جديدى از شناخت وى نسبت به حالات روحى انسان بود . « 3 »\r\n\r\n\r\n","description":"","footnote":"\r\nبراى اثبات نظريهء خويش به آياتى از قرآن استدلال كرده است .\r\n( 1 ) - ياقوت در معجم الادباء ، ج 16 ، ص 74 مىنويسد : جاحظ در بسيحان از نواحى بصره ، نان و ماهى مىفروخت .\r\n( 2 ) - شارل يللّات ، الجاحظ ، ص 100 ، چاپ دمشق ، دار اليقظة العربية 1961 م .\r\n( 3 ) - به عنوان مثال جاحظ را مىبينيم كه در يك روش روان‌شناسانه ، چگونه جد را با هزل درآميخته است ، زيرا مىداند كه وقتى تمام مطلب جدّى باشد طبيعت خواننده خسته مىشود و نشاطش به سستى مىگرايد . الحيوان ، ج 6 ، ص 15 و در موارد فراوانى از كتابها و رساله‌هايش بحثهاى مفصلى در اين موضوع به چشم مىخورد كه نياز به بحث جداگانه دارد .\r\n","page_name":" 226 ","page_number":226},
  {"content":"\r\n\r\nجاحظ با توجّه به اين‌كه شناخت دقيقى از متن قرآن دارد و معناى آن را درك مىكند به تأويل قرآن مىپردازد تا به چيزى فراتر از معنا برسد كه عبارت است از شناخت درست روان انسان و درك عميق از حالات او و اين روشى است كه امروزه ما به وسيلهء آن مىتوانيم معناى نصّ قرآن را به دقت بررسى كنيم ، با اين تفاوت كه ما در روان‌شناسى چيزهاى تازه‌اى را كشف كرده‌ايم كه جاحظ در عصر خود ، به آنها دسترسى نداشته است .\r\nجاحظ دربارهء ضرورت بيان مىگويد : « مقصود بيانى است كه خداوند آن را وسيلهء ارتباط ميان مردم ، راهى براى بازگو كردن نيازمنديها ، و برطرف‌كنندهء موانع دوستيها ، عامل از ميان برداشتن شبهه‌ها و درمان سرگردانيهايشان قرار داده است ؛ زيرا مردم مقصود يكديگر را بهتر و آسان‌تر درك مىكنند .\r\nپىبردن به حكمتهاى ظريف و گنجينه‌هاى ادب و چشمه‌هاى علوم موجود در اجسام بىجان و ماده‌هاى بىحركت ، بسيار دشوار است و اين كار تنها از طريق انديشه‌هاى تيزبين و بينش عميق و بىنقص و پرهيز از هوسهاى نفسانى ، امكان‌پذير است . همچنين به اين دليل كه هر موجودى همتاى خود را بهتر از ديگران درك و نسبت به او آرامش و شيفتگى بيشتر احساس مىكند ؛ چهارپايان و درندگان نيز از اين قانون ، مستثنى نيستند . همچنان‌كه كودك ، زبان كودك را بهتر مىفهمد و الفتش به او بيشتر و گرايشش به سوى او زيادتر است . و همچنين است رابطهء عالم با عالم و جاهل با جاهل .\r\nخداوند نيز به پيامبر صلى اللّه عليه و إله مىفرمايد : « اگر فرشته‌اى را به پيامبرى بفرستيم ، او را هم به صورت انسانى درآوريم . « 1 » »\r\nدليلش اين است كه انسان سخن انسان را بهتر مىفهمد و سرشت او با سرشت وى دمسازتر و شنوايى يكى از ديگرى بيشتر است . » « 2 »\r\nجاحظ آياتى را كه حالات روحى اعراب را بيان كرده ، ياد مىكند تا سخنش را دربارهء فضيلت تفهيم‌كننده و تفهيم‌شده در آيات ، بيان كند : « . . . سپس خداوند متعال در\r\n\r\n\r\n","description":"","footnote":"\r\n( 1 ) - انعام / 8 .\r\n( 2 ) - الحيوان ، ج 1 ، ص 44 - 46 .\r\n","page_name":" 227 ","page_number":227},
  {"content":"\r\n\r\nباب ديگرى راجع به ويژگيهاى قريش و عرب فرموده است : « آيا خواب و خيالهاى باطلشان آنان را به اين تكذيب وامىدارد ؟ » « 1 » و نيز فرموده است : « پس اى هوشياران عالم ، از اين حادثه پند و عبرت گيريد » « 2 » و نيز فرموده است : « ببين كه چه نسبتها به تو مىدهند ؟ » « 3 » و نيز برطبق اين روش فرموده است : « نزديك بود كافران به چشمان بد خود تو را چشم‌زخم زنند . » « 4 » شاعر دربارهء نگاه دشمنان به يكديگر مىگويد :\r\n يتقارضون اذا التقوا فى توقّف * نظرا يزيل مواطىء الأقدام \r\n« وقتى به يكديگر برخورد مىكنند ، چنان با گوشهء چشم نگاه مىكنند كه گويى مىخواهند ديگرى را بر زمين بكوبند . »\r\nخداى تعالى فرموده است : « رسولى براى قومى نفرستاديم مگر به زبان قومش تا معارف و احكام را بر ايشان بيان كند » « 5 » ، زيرا مدار امور ، بر بيان و تبيين و تفهيم و تفهّم است و هرچه زبان رساتر باشد ، پسنديده‌تر است ، چنان‌كه دل نيز اين‌چنين است . هر چند كسى كه مطلب را به تو بفهماند با كسى كه آن را از تو بفهمد در فضيلت شريكند ، فهماننده بر كسى كه از او مىفهمد ، فضيلت دارد ، همچون فضيلت معلّم بر متعلّم . اين‌چنين است ظاهر اين ماجرا و اين داورى ، مگر در مواردى خاصّ و اندك كه قابل ذكر نيست . » « 6 »\r\nجاحظ ، خطّ را در قرآن از ديدگاه روان‌شناسى و ايجاد رعب و وحشت بررسى مىكند : « خداى تعالى فرموده است :  كِراماً كاتِبِينَ  « 7 » ، « فرشتگان مقرّب خدا ، نويسندگان اعمالند و هر كار كنيد مىدانند » ، و نيز فرموده است : « اين كلمات بزرگ الهى در صحيفه الواح پرارزشى ثبت است ، الواحى والاقدر و پاكيزه به دست سفيرانى و الا مقام و نيكوكار » « 8 » و نيز فرموده است : « امّا كسى كه نامهء اعمالش را به دست راستش\r\n\r\n\r\n","description":"","footnote":"\r\n( 1 ) - طور / 32 .\r\n( 2 ) - حشر / 2 .\r\n( 3 ) - إسراء / 48 .\r\n( 4 ) - قلم / 51 .\r\n( 5 ) - ابراهيم / 3 .\r\n( 6 ) - البيان و التبيين ، ج 1 ، ص 12 - 21 .\r\n( 7 ) - انفطار / 11 - 12 .\r\n( 8 ) - عبس / 12 - 15 .\r\n","page_name":" 228 ","page_number":228},
  {"content":"\r\n\r\nدهند . . . » « 1 » و نيز فرموده است : « و امّا كسى كه نامهء اعمالش از پشت سر به دست چپش داده شود » « 2 » و فرموده است : « تو خود كتاب اعمالت را بخوان كه خود تنها براى رسيدگى به حسابت كافى هستى » « 3 » . هرچند اگر اعمالشان نوشته نمىشد به گونه‌اى نگهدارى مىشد كه از ياد نمىرفت ، امّا خداى متعال مىداند كه نوشتهء محفوظ و نسخه‌هاى آن براى بيدار ساختن و هشدار دادن رساتر است و در دلها بيشتر ايجاد ترس مىكند . » « 4 »\r\nاو دربارهء خصوصيّات روحى عموم انسانها در هر زمان و هر مكان و آنچه مربوط به آن است مىگويد : « خداوند در قرآن ، پاسخ قريش و مشركان عرب بر پيامبر صلى اللّه عليه و إله را آورده است . ازاين‌رو ، الفاظ ، مقاصد و تلاشهاى آنان را كه با آنچه تمام امّتهاى گذشته در پاسخ به پيامبران خود انجام داده‌اند برابر دانسته و دراين‌باره گفته است :  تَشابَهَتْ قُلُوبُهُمْ  « 5 » ، « دلهاشان در نافهمى شبيه يكديگر است » و نيز گفته است :  أَ تَواصَوْا بِهِ  « 6 » ، « آيا مردم اعصار ، يكديگر را به اين تكذيب ، سفارش كرده‌اند ؟ » و بعد فرموده است :  وَ خُضْتُمْ كَالَّذِي خاضُوا  « 7 » ، « شما هم مانند آنها در شهوات فرورفتيد » و نمونه‌هايى از اين قبيل فراوان است . مگرنه اين است كه ملاحظه مىكنيد بافندگان در هر زمان و مكانى كه باشند ، از لحاظ خشم و نادانى و كودنى و ستمگرى با يكديگر يكسان هستند و همين طور طبقات گوناگون برده‌فروش ، همگى در هر زمان و هر مكان ، شبيه يكديگر هستند و نيز همهء حجامتگران روى زمين علاقه به شراب دارند هرچند از نظر شهر و نژاد و سن مختلف باشند . و نيز مىبينيد كه هر زندانى و مضروبى در نزد سلطان و حاكم مىگويد :\r\nمن مظلوم واقع شده‌ام ، چنان‌كه شاعر گفته است :\r\n لم يخلق اللّه مسجونا تسائله * ما بال سجنك الّا قال مظلوم \r\n« اگر از هر زندانيى كه سؤال كنى كه چرا زندانى شده‌اى ؟ مىگويد : من مظلومم » و\r\n\r\n\r\n","description":"","footnote":"\r\n( 1 ) - حاقه / 19 و انشقاق / 7 .\r\n( 2 ) - انشقاق / 10 .\r\n( 3 ) - اسراء / 14 .\r\n( 4 ) - الحيوان ، ج 1 ، ص 62 .\r\n( 5 ) - بقره / 118 .\r\n( 6 ) - ذاريات / 53 .\r\n( 7 ) - توبه / 69 .\r\n","page_name":" 229 ","page_number":229},
  {"content":"\r\n\r\nهرگاه دو نفر متخاصم در نزد حاكم بروند ، هريك خود را مظلوم و طرف مقابل را ظالم مىداند . » « 1 »\r\nسپس جاحظ به حبّ وطن اشاره مىكند كه خداوند آن را در فطرت و روح انسان قرار داده است : « خداوند از حبّ وطن كه در سرشت انسان است خبر داده و گفته است :\r\n« و پاسخ دادند كه چرا در راه خدا نجنگيم و حال آن‌كه دشمنان ، ما و فرزندانمان را از ديارمان بيرون كردند . » « 2 » و نيز فرموده است : « و اگر به آنها حكم مىكرديم كه خود را بكشيد يا از خانه‌هاى خود بيرون رويد ، اطاعت نمىكردند مگر اندكى از آنها » . « 3 » « 4 »\r\nبراساس نظريهء جاحظ ، ترس از شيطان ، يك تصوير ثابت در دل و جان هر انسانى دارد كه با توجه به تفاوتهاى افراد از لحاظ محيط و ويژگيها آنان را مىترساند . و لذا خداوند مىفرمايد : « آن زقوم به حقيقت درختى است كه از بن دوزخ برآيد ؛ ميوه‌اش در خباثت‌گويى سرهاى شياطين است . » « 5 » مردم هرگز شيطان را به شكل خاصّى نديده‌اند ، امّا خداوند متعال سرشت همهء امتها را به‌گونه‌اى آفريده است كه چهرهء شياطين را زشت و ناپسند به نظر آورند به‌طورى كه اين زشتى در ميان آنان به صورت ضرب‌المثل درآمده است . گويى همهء اين امتها - از پيشينيان و پسينيان - با قبول اين تنفّر و زشتى ، شيطان را به عنوان نماد پليدى و بدى پذيرفته‌اند . « 6 »\r\n\r\n\r\n","description":"","footnote":"\r\n( 1 ) - الحيوان ، ج 2 ، ص 105 - 106 .\r\n( 2 ) - بقره / 246 .\r\n( 3 ) - نساء / 66 .\r\n( 4 ) - همان مأخذ ، ج 3 ، ص 228 .\r\n( 5 ) - صافّات / 65 .\r\n( 6 ) - الحيوان ، ج 4 ، ص 39 - 40 . نمونهء ديگر : جاحظ علّت روانى ترس قوم فرعون از عصاى موسى را اين مىداند كه به مار تبديل‌شده ، همان مأخذ ، ص 158 - 162 . به‌نظر جاحظ در تمام مخلوقات خداوند ، الهامات نفسانى وجود دارد . همان مأخذ ، ج 1 ، ص 33 - 35 و دربارهء هدهد سليمان از مشاركت او با انسان در حس و توجه او به تمايز بين هدايت و گمراهى سخن مىگويد ، همان مأخذ ، ج 4 ، ص 77 - 85 و نيز تفسيرى نقل مىكند كه ظاهرا از شخص معتزلى است و در آن ، براى تبسّم سليمان از سخن مورچه علّت نفسانى بيان كرده است ، همان مأخذ ، ص 20 .\r\n","page_name":" 230 ","page_number":230},
  {"content":"\r\n\r\n\r\nتفسير روايى\r\nاگر اجازه دهيد ، ما بدون ترديد جاحظ را يك مفسّر روايى مىشماريم ، زيرا وى تفسيرهاى روايى را نقل مىكند ، امّا هدف ما در اين‌جا ، بيان موضع جاحظ در برابر انواع تفسيرهاى روايى است . در برخى موارد ، تفسيرى به چشم مىخورد كه به متن نزديك است و چندان تفاوتى با معناى ظاهرى ندارد و در جاى ديگر نوآوريهاى تفسيرى را مىبينيم كه با اصل متن هماهنگى ندارد و تنها چيزى كه در آن ، مورد توجه است گزارشهاى شگفت‌انگيز و معانى تازه است . در مورد سوم ، تفسيرهاى داستانى را مشاهده مىكنيم كه از ساخته‌هاى ذهنى و يا آثار مردمانى است كه با ورودشان به اسلام ميراثهاى افسانه‌اى خود را در تفسير قرآن وارد كرده‌اند .\r\nليكن ما قبل از آن‌كه به تفصيل تمام اين موارد بپردازيم ، نخست به نظريهء جاحظ دربارهء تفسير روايى اشاره مىكنيم و به دنبال آن به جايگاه او ، در برابر تمام انواع تفسير روايى مىپردازيم .\r\nمورد اوّل : هر تفسيرى كه بر خلاف عقيده يا مذهب نباشد و معناى متن هم از آن برآيد ، جاحظ آن را جايز مىداند و در مقابل آن ايستادگى نمىكند و ازاين‌رو ، در موضوع دعا به چند تفسير روايى اشاره مىكند كه عبارت آن چنين است : « عبد العزيز بن ابان از طرف سفيان ، دربارهء اين سخن خداوند :  دَعْواهُمْ فِيها سُبْحانَكَ  « 1 » ، « اهل بهشت در آن‌جا زبان به تسبيح خدا گشايند » مىگويد : هرگاه يكى از آنها بخواهد خداى را بخواند مىگويد : سبحانك الّلهم .\r\nسفيان از ابن جريح از عكرمه در تفسير اين سخن خداوند :  قَدْ أُجِيبَتْ دَعْوَتُكُما  « 2 » ، « دعاى شما مستجاب شد » مىگويد : موسى عليه السّلام دعا مىكرد و هارون آمين مىگفت ، ازاين‌رو خداوند هر دو نفرشان را دعاكننده شمرد .\r\nوقتى كه يونس در دريا افتاد ، ماهى براى محافظتش مأمور شده بود و چون او را بلعيد و به قرارگاهى در قعر زمين رفت ، يونس در آن‌جا صداى تسبيح از سنگريزه‌ها\r\n\r\n\r\n","description":"","footnote":"\r\n( 1 ) - يونس / 10 .\r\n( 2 ) - يونس / 89 .\r\n","page_name":" 231 ","page_number":231},
  {"content":"\r\n\r\nشنيد ، پس در ميان تاريكيها صدا زد : « خدايى جز تو نيست ، پاك و منزّهى تو ، من از ستمكارانم » « 1 » عبد العزيز گفته است : مقصود از تاريكيهاى سه‌گانه : تاريكى شكم ماهى و تاريكى قعر دريا و تاريكى شب است و نيز خداوند مىفرمايد : « اگر يونس به تسبيح خدا نمىپرداخت ، تا قيامت در شكم ماهى مىزيست . » « 2 » « 3 »\r\nاكنون به موضع جاحظ دربارهء برخى از تفاسير روايى مىنگريم كه در مورد اخته كردن حيوانات نقل مىكند و از ميان آنها تفسيرى را برمىگزيند كه در فهميدن هر معنايى بر يك قاعدهء اساسى استوار است و آن اين‌كه ساختار سخن بيانگر اين معنا باشد و ما از پيش خود بدون دلالت لفظى يا سياق معنوى ، آن سخن را بر معنايى حمل نكنيم . سخن جاحظ اين است : « . . . ابو جعفر رازى مىگويد : ربيع بن انس از انس بن مالك دربارهء اين سخن خداوند كه شيطان گفت : « و من به آنها امر مىكنم كه آفرينش خدا را تغيير دهند . » « 4 »\r\nمىگويد : مقصود ، خصى كردن است . ابو بكر هذلى از عكرمه نقل كرده است كه مراد ، اخته كردن حيوانات است . و سعيد بن جبير گفته است : عكرمه ، خطا گفته ، بلكه مقصود ، دين خداست .\r\nنصر بن طريف از قتاده و او از عكرمه حديث كرده كه منظور از تغيير خلقت خدا ، خصى كردن چهارپايان است ؛ امّا وقتى كه اين سخن به مجاهد رسيد ، گفت : او دروغ گفته ، بلكه مقصود ، آيين الهى است . »\r\nجاحظ با پايه‌ريزى قاعدهء فهم معنا در انتقاد سعيد بن جبير و مجاهد از عكرمه ، تفصيل قايل شده و گفته است : « از عجايب است كه آنچه عكرمه گفته ، صواب است نه خطا و حتّى اگر خطا هم بود براى هيچ‌كس جايز نبود كه به او بگويد : دروغ گفته است ، زيرا مردم در مورد خطاى رأى كسى كه مجتهد است و حق رأى دارد ، چنين سخنى نمىگويند .\r\nاگر انسانى سخن خداوند :  فَلَيُغَيِّرُنَّ خَلْقَ اللَّهِ  را بشنود و بگويد : مقصود ، اخته\r\n\r\n\r\n","description":"","footnote":"\r\n( 1 ) - انبياء / 87 .\r\n( 2 ) - صافّات / 143 - 144 .\r\n( 3 ) - البيان و التبيين ، ج 3 ، ص 283 - 284 .\r\n( 4 ) - نساء / 119 .\r\n","page_name":" 232 ","page_number":232},
  {"content":"\r\n\r\nكردن است از او پذيرفته نمىشود ، زيرا لفظ آيه ، بر شىء خاصّى دلالت نمىكند و هرگاه لفظ عامّ باشد ، كسى نمىتواند چيز خاصّى را اراده كند ، مگر آن‌كه پيامبر صلى اللّه عليه و إله با تلاوت آيه ، آن را ياد كند يا جبرئيل بگويد . زيرا خداوند متعال چيزى را پنهان نمىكند و در نيّت نمىگيرد و چنان نيست كه هم ارادهء خاص كند و هم ارادهء عام ، بلكه دلالت در ساختار سخن است .\r\nبنابراين ، شكل سخن ، خود ، اراده و قصد است و ميان سخن خداوند با او ، فاصله‌اى نيست ، در حالى كه ميان مردم و سخن آنان ، فاصله وجود دارد . خدا بسى بزرگتر است از آنچه « مشبّهه » به او نسبت مىدهند . » آن‌گاه جاحظ تفسيرى را براى آيه بيان مىكند كه ابن عباس و عكرمه با آن موافقند : « ابو جرير از عمّار بن ابى عمّار نقل مىكند كه ابن عباس دربارهء سخن خداوند : « به آنها امر مىكنم كه آفرينش خدا را تغيير دهند » گفته است : مقصود ، اخته كردن است . ابو جرير از قتاده ، از عكرمه ، از ابن عباس همانند آن را نقل كرده است . » « 1 »\r\nمورد دوم : جاحظ دربارهء تفسير روايى كه تكلّف و زحمت در آن باشد ، موضع مخالفت فراپيش مىگيرد . او بر رأى استادش - نظّام - دربارهء آياتى كه در تفسير روايى آنها دچار زحمت شده ايراد گرفته است ، زيرا لفظ متن بر آن دلالت نمىكند . او گفته است :\r\n« ابو اسحاق پيوسته مىگفت : به گفتهء بسيارى از مفسّران اعتماد نكنيد ، اگرچه خود را به امامت جامعه منصوب كنند و به هر مسأله‌اى پاسخ دهند ، زيرا اكثر آنها بدون مدرك و پايه سخن مىگويند و هر مفسرى كه شگفت‌انگيزتر سخن‌گويد ، نزد مردم محبوبتر است و از جملهء اين مفسران عكرمه و كلبى ، و سدّى و ضحّاك و مقاتل بن سليمان و ابو بكر اصم مىباشند كه همه در يك خطاند . پس چگونه به نظريات اينها اعتماد و به درستى آنها آرامش خاطر پيدا كنم و حال آن‌كه گفته‌اند . . . » آن‌گاه نمونه‌هايى از مواردى كه آنان در تفسير آن به زحمت افتاده‌اند ذكر و سپس انتقاد مىكند : « . . . دربارهء سخن خداوند : « و اين‌كه مكانهاى سجده از خداست » « 2 » گفته‌اند : خداوند سجده‌هايى را\r\n\r\n\r\n","description":"","footnote":"\r\n( 1 ) - الحيوان ، ج 1 ، ص 179 - 180 .\r\n( 2 ) - جنّ / 18 .\r\n","page_name":" 233 ","page_number":233},
  {"content":"\r\n\r\nكه در آن نماز مىخوانيم اراده نكرده ، بلكه مقصود پيشانيها و هرچه مردم بر آن سجده مىكنند ، مىباشد از قبيل دست‌وپا و پيشانى و بينى و دو سر زانو . . .\r\nدربارهء سخن خداوند : « آيا به شتر نگاه نمىكنيد كه چگونه آفريده شده است ؟ » « 1 » ، گفته‌اند : مراد شتر و ناقه نيست ، بلكه مقصود ابرهاست . دربارهء سخن خداوند :\r\n  وَيْلٌ لِلْمُطَفِّفِينَ   « 2 » ، « واى بر كم‌فروشان » گفته‌اند : « ويل » واديى است در جهنم و سپس به توصيف اين وادى پرداخته‌اند ، و حال آن‌كه معناى ويل در سخن عرب شناخته شده است و چگونه چنين نباشد در صورتى كه در دوران جاهليت پيش از اسلام از مشهورترين سخنان آنها بوده است ؟ .\r\nعدّهء ديگرى در مورد اين سخن خداوند :  عَيْناً فِيها تُسَمَّى سَلْسَبِيلًا  « 3 » ، « در آن جا چشمه‌اى است به نام سلسبيل » مىگويند : برخى از روى اشتباه بعضى از كلمات را به بعضى ديگر چسبانده‌اند . آنها گفته‌اند : اصل آيه چنين است : سل سبيلا اليها يا محمّد صلى اللّه عليه و إله : « راهى به سوى بهشت از خدا بخواه اى محمّد صلى اللّه عليه و إله » و اگر چنين باشد معناى « تسمّى » چه مىشود ؟ و چه چيزى نامگذارى مىشود و آن چيز ، چيست ؟ » « 4 »\r\nجاحظ هرگز تفسير روايى را كه چيزى را بر مضمون نصّ تحميل كند كه در آن نباشد ، جايز نمىداند . او مىگويد : « واقدى از برخى اساتيدش روايت مىكند كه زبان موسى عليه السّلام نارسايى داشت و بر آن موهايى روييده بود و حال آن‌كه قرآن بر اين معنا دلالت ندارد و سخن خداوند : « خدايا عقدهء زبانم را بگشا » « 5 » دليل بر چنين مفهومى نيست . » « 6 »\r\nاين گروه از مفسّران با نقلهاى خود كارهاى شگفت‌انگيزى انجام داده‌اند تا بازار خود را نزد تودهء مردم رونق بخشند .\r\nامّا گروههاى ديگرى وجود دارند كه از روى هواوهوس ، اين تكلّفها را مرتكب\r\n\r\n\r\n","description":"","footnote":"\r\n( 1 ) - غاشيه / 17 .\r\n( 2 ) - مطفّفين / 1 .\r\n( 3 ) - دهر / 18 .\r\n( 4 ) - الحيوان ، ج 1 ، ص 343 - 346 .\r\n( 5 ) - طه / 27 .\r\n( 6 ) - البيان و التبيين ، ج 1 ، ص 37 .\r\n","page_name":" 234 ","page_number":234},
  {"content":"\r\n\r\nمىشوند و گويى عطر خوشبو را در خدمت افكارشان مىگيرند . و همين‌طور است تأويل صوفيّه كه غرق در خيالات خود هستند ، چنان‌كه جاحظ مىگويد : « خداى عزّ و جلّ فرموده است :   وَ التِّينِ وَ الزَّيْتُونِ   ، « سوگند به انجير و زيتون . » زيد بن اسلم خيال كرده است كه مقصود از « تين » دمشق ( شام ) و از « زيتون » فلسطين است . براى غلوّ كنندگان در اين گفتار تأويلى است كه ميل ندارم از آن ، نامى به ميان آورم .\r\nخداوند متعال آيه را به صورت قسم ذكر كرده است ، در حالىكه دمشق به دمشق و فلسطين به فلسطين معروف است نه به تين و زيتون و تو تنها مىتوانى از « تين » به مقدار طعم خشك و تر آن و نيز به پنهان شدن زير برگ و شاخه‌هايش پىببرى و بدان بسنده كنى . . . » او پس از آن‌كه منافع درخت انجير و زيتون را برمىشمارد ، به اين نتيجه مىرسد كه اگر انسان به اين منافع مادّى دنيايى بسنده كند ، « گمان بد به قرآن برده و ارزش تأويل را نمىداند ، زيرا عظمتى كه خداوند به اين ميوه‌ها داده و به آنها سوگند خورده و با نام بردنشان آنها را ستوده ، تنها به خاطر همين منافع مادّى نيست . »\r\nهرچند جاحظ هدف از قسم خوردن خداوند به اين دو ميوه را بيان نكرده ، امّا با سخن گفتن از تأمّل دربارهء پست‌ترين مخلوقات ، مطلب را روشن ساخته و چنين گفته است : « اگر با ديد عبرت به بال مگس بنگرى و انديشمندانه به آن توجه كنى ، به شرط اين كه تيزبين و داراى ابزار مناسب و شناگر درياى معانى باشى . . . ، چاههاى عميق و پوستهاى بزرگ و پروسعت را از چيزهايى كه موجب عبرت تو شود ، پرخواهى كرد . . . » « 1 »\r\nپس هدف اين است كه اين‌چنين ، در حكمت آفرينش تأمل گردد ، و درسها و پندهايى از اين عالم هستى گرفته شود .\r\nامّا جاحظ دربارهء صوفيه ، و از احمد بن حائط كه معتزلى بوده و انديشه‌هاى موهومى داشته است ، با كمال زيركى به انتقاد پرداخته و چنين گفته است : « ابن حائط و گروهى از نادانان صوفيه ، گمان كرده‌اند كه در ميان زنبوران عسل ، پيغمبرانى وجود دارند ، زيرا خداوند فرموده است :  وَ أَوْحى رَبُّكَ إِلَى النَّحْلِ  « 2 » ، « پروردگارت به زنبور\r\n\r\n\r\n","description":"","footnote":"\r\n( 1 ) - الحيوان ، ج 1 ، ص 208 - 209 .\r\n( 2 ) - نحل / 68 .\r\n","page_name":" 235 ","page_number":235},
  {"content":"\r\n\r\nعسل وحى كرد » و نيز گمان كرده‌اند كه حواريّون ، پيامبراند ، زيرا خدا فرموده است :  وَ إِذْ أَوْحَيْتُ إِلَى الْحَوارِيِّينَ  « 1 » ، « ياد كن هنگامى را كه به حواريون وحى كردم » .\r\nمىگوييم بنا به گفتهء شما نبايد تنها برخى از زنبوران عسل پيامبر باشند ، بلكه بايد تمام آنها پيامبر باشند ، زيرا خدا به‌طور عام گفته است : « پروردگارت به زنبور عسل وحى كرد ، و اين امر را به مادران و پادشاهان و ملكه‌هاى آنها اختصاص نداده ، بلكه به‌طور اطلاق گفته است . وانگهى اگر شما مسلمانيد ، اين گفتهء هيچ‌يك از مسلمانان نيست و اگر مسلمان نيستيد ، پس چرا سخنى را كه نزد شما باطل است ، دليل بر نبوت زنبور عسل آورده‌ايد ؟ » « 2 »\r\nبا توجّه به اين‌كه ابن حائط از شاگردان نظّام است و جاحظ در اين‌جا از وى انتقاد مىكند و نيز با توجّه به اين‌كه ابو بكر اصم ، معتزلى بوده و جاحظ انتقاد نظّام از ابو بكر را بيان كرده ، مىفهميم كه تكلّف در تأويل به چيزى كه در نص دليلى بر آن نباشد ، از ديدگاه جاحظ مردود است به‌ويژه اگر اين تأويل به خاطر اثبات يك نظريه و يا مذهب صورت نگرفته ، بلكه با هدف بازارگرمى نزد تودهء مردم انجام شده باشد .\r\nمورد سوم : جاحظ دربارهء طرفداران تفسير روايى به‌ويژه ، تفسيرى كه به بررسى داستانها مىپردازد دو موضع متفاوت دارد :\r\nموضع نخست : اگر طرفداران اين تفسير ، معتزلهء عقل‌گرا باشند ، از آنها با احترام و تقدير ياد مىكند .\r\nاز باب مثال راجع به فضل بن عيسى رقاشى ، داستان‌پرداز معتزله كه در نقل داستانها با سجع و قافيه سخن مىگفت ، چنين مىگويد : « . . . عمرو بن عبيد و هشام بن حسّان و ابان ابن ابى عياش در مجلس فضل حاضر مىشدند ، يك روز داوود بن هند ، به او گفت : اگر ، تو قرآن را به رأى خود تفسير نمىكردى ، ما به مجلس تو مىآمديم . فضل گفت : آيا من حلالى را حرام و يا حرامى را حلال مىكنم ؟ و او آياتى را تلاوت مىكرد كه\r\n\r\n\r\n","description":"","footnote":"\r\n( 1 ) - مائده / 111 .\r\n( 2 ) - همان مأخذ ، ج 5 ، ص 424 - 425 .\r\n","page_name":" 236 ","page_number":236},
  {"content":"\r\n\r\nدر آنها از بهشت و دوزخ و مرگ و حشر و مانند اينها ياد شده بود . » « 1 »\r\nاز عبارت اخير جاحظ معلوم مىشود كه فضل در نقل داستانها مردم را با استفاده از تشويق و تهديد ، به پند و اندرز گرفتن دعوت مىكرده و خردها را به انديشيدن توجه مىداده است . چنان‌كه جاحظ اين عبارت پندآميز را از او ياد مىكند : « فضل بن عيسى بن ابان در داستانهايش مىگويد : از زمين بپرس و بگو : چه كسى نهرهايت را جارى ساخته ، درختهايت را كاشته و ميوه‌هايت را چيده است ؟ پس اگر به گفتگو پاسخت ندهد به موعظه جوابت را خواهد گفت . » « 2 »\r\nيكى ديگر از داستان‌سرايان معتزله كه جاحظ نام برده : « موسى بن سيّار اسوارى است كه از افراد شگفت‌آور دنيا بود . در فارسى مانند عربى خوب سخن مىگفت . وقتى در جاى مشخّص خود مىنشست رجال عرب در طرف راست و رجال فارس ، در طرف چپ او قرار مىگرفتند ، آيه‌اى از قرآن مىخواند و براى عربها به عربى تفسير مىكرد ، سپس رو به ايرانيان مىكرد و براى آنها به فارسى تفسير مىكرد و معلوم نمىشد كه به كدام زبان بهتر سخن مىگويد .\r\nمعمولا وقتى كه يك شخص به دو زبان بخواهد سخن بگويد يكى از آنها ، بر ديگرى غلبه دارد ، بجز آنچه ما از موسى بن سيّار اسوارى نقل كرديم . در ميان اين امّت ، پس از ابو موسى اشعرى كسى در قرائت از موسى بن سيّار استادتر نبوده است و استادان پس از او به ترتيب عبارت بودند از : عثمان بن سعيد بن اسعد و يونس نحوى و سپس معلّى . » « 3 »\r\nجاحظ به روايت خود دربارهء كسانى كه در مسجد موسى اسوارى به تفسير داستانى پس از وى پرداخته‌اند ، ادامه مىدهد و اين اشخاص عبارت بودند از : « ابو على اسوارى كه همان عمر بن فائد است و مدت سى و شش سال داستان ، گفت . او تفسير سورهء بقره را آغاز كرد و قبل از آن‌كه تمام قرآن را تفسير كند ، از دنيا رفت و چون از\r\n\r\n\r\n","description":"","footnote":"\r\n( 1 ) - البيان و التبيين ، ج 1 ، ص 290 - 291 .\r\n( 2 ) - الحيوان ، ج 1 ، ص 35 .\r\n( 3 ) - البيان و التبيين ، ج 1 ، ص 368 .\r\n","page_name":" 237 ","page_number":237},
  {"content":"\r\n\r\nرفتارها و معاشرتها آگاه بود و انواع گوناگون تفسير و تأويلها را مىدانست ، چه بسا يك آيه را در چند هفته تفسير مىكرد . از باب مثال آيهء جنگ بدر را مىخواند و احاديث فراوانى را متناسب با آن حفظ داشت و داستانهايى از فنون مختلف به مناسبت ذكر مىكرد و در تفسير قرآن دخالت مىداد . يونس بن حبيب سخن عرب را از او مىآموخت و به آن استدلال مىكرد و خصلتهاى پسنديدهء او ، فراوان است .\r\nپس از ابو على ، قاسم بن يحيى ، كه همان ابو العباس نابيناست به تفسير داستانى قرآن پرداخت و در داستان‌سرايى كسى همانند او ديده نشده است و شخص ديگرى كه با اين دو ، و پس از اين دو به داستان‌گويى مىپرداخت مالك بن عبد الحميد نابيناست .\r\nبعضى بر اين گمانند كه از ابو على هرگز غيبت كسى شنيده نشد و با هيچ‌يك از مخالفان و حاسدان و سركشان ، معاملهء به مثل نكرد . » « 1 »\r\nاين است موقعيّت مفسّران داستان‌سراى معتزله از ديدگاه جاحظ . او زمانى نهايت اعتماد را به اين شيوهء تفسيرى دارد كه هدف اين مفسران توجه دادن به نشانه‌هاى خدا و تشويق بر انديشيدن در عظمت صنع او باشد و همچنين با استفاده از روش داستانى خود قرآن ، مردم را از يك سو تشويق و از سوى ديگر تهديد كنند . چنان‌كه خداوند مىفرمايد : « داستانهاى گذشتگان را بر ايشان بخوان شايد بينديشند » « 2 » و نيز مىفرمايد : « در داستانهاى گذشتگان براى صاحبان عقل پند و اندرزى كامل است . » « 3 » و همچنين داستانهاى قرآنى را با شيوهء رسايى بيان كنند كه در روح اثر گذارد و احساسات نهفته نيكى را در انسان برانگيزد چنان‌كه هدف قرآن ، از نقل داستانهايش ، اثرگذارى در نفوس است ، زيرا از احوال پيامبران و ملتهاى گذشته چيزهايى را نقل مىكند كه حضرت رسول صلى اللّه عليه و إله آنها را نيز از قومش مىبيند :  وَ كُلًّا نَقُصُّ عَلَيْكَ مِنْ أَنْباءِ الرُّسُلِ ما نُثَبِّتُ بِهِ فُؤادَكَ  « 4 » ، « و ما ، همهء آنچه از اخبار پيامبران بر تو مىخوانيم ، براى اين است كه قلب تو را قوى و استوار سازيم . » و شايد شخصى مانند ابو على اسوارى مفسّر داستان‌سرا ، به\r\n\r\n\r\n","description":"","footnote":"\r\n( 1 ) - همان مأخذ ، ج 1 ، ص 368 - 369 .\r\n( 2 ) - اعراف / 176 .\r\n( 3 ) - يوسف / 111 .\r\n( 4 ) - هود / 120 .\r\n","page_name":" 238 ","page_number":238},
  {"content":"\r\n\r\nسبب تخصّصى كه در نقل سرگذشتها و تفسير دارد ، بتواند اين هدف را پيگيرى كند .\r\nموضع دوم : ديدگاه ديگر جاحظ دربارهء مفسّران روايى و نقل‌گرا آن است كه در ابتدا از اين گروه چهره‌اى مسخره‌آميز و خنده‌آور ترسيم و سپس به غفلت و تزلزل انديشه‌هايشان اشاره مىكند .\r\nاكنون مىنگريم كه چگونه جاحظ ، دو شخصيّت داستان‌سرا را به بازى مىگيرد و مىگويد : « به ابو عتاب جرّار گفتم : آيا عبد العزيز غزال را نمىبينى كه در داستانهايش چه مىگويد ؟ گفت چه مىگويد ؟ گفتم مىگويد : كاش خداى تعالى مرا نمىآفريد و من در اين ساعت يك چشم مىبودم . ابو عتاب گفت : در گفتارش كوتاهى كرده و آرزوى بدى نموده است . امّا من مىگويم : كاش خداى تعالى مرا نمىآفريد و من در اين ساعت نابينا و بىدست‌وپا ، مىبودم . » « 1 »\r\nجاحظ از ابو كعب قاضى ، داستانى طنزآميز نقل مىكند و سپس در توصيف لطيفه‌اى از گفته‌هاى نغز او مىگويد : « . . . و اين ابو كعب كسى است كه هر چهارشنبه در مسجد عتاب ، داستان مىگفت . روزى از آمدن خوددارى كرد و مدت طولانى مردم در انتظارش بودند . ناگهان ديدند كه فرستادهء او آمد و گفت : كعب مىگويد : به خانه‌هايتان برويد ، زيرا من امروز به حالت مستى داخل صبح شدم . » « 2 »\r\nقصد جاحظ از اين بيانات مسخره‌آميز دربارهء مفسّران داستان‌سرا ، ناچيز شمردن گفته‌هاى آنها و شك در روايات ايشان است كه از چنين انديشه‌هايى صادر شده است ،\r\n\r\n\r\n","description":"","footnote":"\r\n( 1 ) - الحيوان ، ج 3 ، ص 34 - 35 .\r\n( 2 ) - الحيوان ، ج 3 ، ص 24 - 25 . جاحظ دربارهء عبد الاعلاى قصه‌گو ، مىگويد : چون تندرستى در او غلبه داشت ، احتمال غفلت و بىخيالى دربارهء او مىرود و از سخن خودش مصداقى بر اين احتمال هم ذكر مىكند . همان مأخذ ، ج 1 ، ص 107 . از شمامه حكايت مىكند كه گفت : بر روى غذا و نيز صورت يكى از داستان‌سرايان مگس مىنشست ، وى گفت : خدا قبرها را به وسيلهء شما زياد كند يعنى بميريد و معلوم است كه مگس دفن و قبرى ندارد . و شمامه از همين داستان‌سرا در آبادان شنيد كه مىگفت : خدايا بر ما و تمام مسلمين شهادت را ارزانى بدار . همان مأخذ ، ج 3 ، ص 324 .\r\n","page_name":" 239 ","page_number":239},
  {"content":"\r\n\r\nتا آن‌جا كه آنها و داستانهايشان در بعضى مجالس به عنوان لطايف و نوادر اخبار شهرت يافته است . چنان‌كه جاحظ مىگويد : « برخى از مفسّران و خبرنويسان گمان كرده‌اند كه اهل كشتى نوح از موش در آزار بودند . پس شير ، عطسه‌اى زد و از دو سوراخ بينىاش يك جفت گربه نر و ماده افتاد . ازاين‌رو ، گربه شبيه‌ترين حيوان به شير است و فيل يك جفت خوك از دبر خود خارج ساخت و ازاين‌رو خوك شبيه‌ترين حيوان به فيل است .\r\nكيسان گفت : اگر اين داستان درست باشد بايد گربهء نر ، آدم گربه‌ها و گربهء ماده ، حواى آنها باشد . ابو عبيده به كيسان گفت : مگر نمىدانى كه براى هر نوعى از حيوانات آدم و حوّايى وجود دارد ؟ و خودش و بقيّهء حضار خنديدند . » « 1 »\r\nليكن مفسّران داستان‌سراى پرتلاش و جدّى ، از تكريم و احترام جاحظ برخوردار بودند و نزد او جايگاهى عظيم داشتند ، چنان‌كه وى دربارهء يكى از آنها مىنويسد : « امّا صالح المرى كنيه‌اش ابو بشر ، نيك گفتار و خوش مجلس بود ، چنان‌كه اصحاب ما گفته‌اند : وقتى كه سفيان بن حبيب وارد بصره و نزد مرحوم عطار پنهان شده بود ، آن مرحوم به او گفت : آيا مىتوانى يك نفر داستان‌سرا در اين‌جا نزد ما حاضر كنى تا با تماس گرفتن با مردم و استماع از وى غم را از خود بزدايم ؟ سفيان رفت و ابو بشر را با اكراه آورد . عطار گمان كرد كه مقام او نيز مانند بعضى ديگر از قصّه‌گويان است . امّا وقتى كه او آمد و به نطق و تلاوت قرآن وى گوش فراداد و شنيد كه مىگويد : « شعبه از قتاده و قتاده از حسن براى ما حديث كرد » شيوهء بيانى را از او ديد كه هرگز تصور نمىكرد . پس سفيان رو به آن مرحوم كرد و گفت : اين‌كه تو آورده‌اى قصه‌گو نيست ، بلكه بيم‌دهنده است . » « 2 »\r\nاشكالى كه جاحظ بر مفسران روايى مىگيرد دربارهء گفتارهاى خرافى و افسانه‌اى آنهاست . جاحظ در حقيقت ، در برابر خرافه و افسانه موضع ادبى و دينى دارد . امّا روايت\r\n\r\n\r\n","description":"","footnote":"\r\n( 1 ) - الحيوان ، ج 1 ، ص 146 .\r\n( 2 ) - البيان و التبيين ، ج 1 ، ص 369 . از جمله نمونه‌هايى كه جاحظ مفسّران روايى مورد وثوق را معتبر مىداند ، سخن او دربارهء جمعى از آنهاست . همان مأخذ ، ص 367 - 368 .\r\n","page_name":" 240 ","page_number":240},
  {"content":"\r\n\r\nافسانه به عنوان روايتى ادبى بدون توجه به راست بودن مضمون آن ، از نظر جاحظ اشكالى ندارد . چنان‌كه دربارهء بچه غولها ، مىگويد : « براى مردم در اين نوع داستانها انواعى از ادّعاها به چشم مىخورد و علماى بدانديش آن را محقّق و امكان‌پذير مىدانند ، همانند انسانى كه برطبق ادّعاى آنان از بچّه غولهاست ، چنان‌كه اين موضوع را از عمر بن يربوع نقل كرده‌اند . و نيز ابو زيد نحوى نقل مىكند كه ماده‌غولى در ميان بنى عميم زندگى مىكرد تا اين‌كه ، فرزندى زاييد و همين‌كه مشاهده كرد كه از ناحيهء سرزمين غولان نورى درخشيد ، به سوى آنها پرواز كرد .\r\nشاعر مىگويد :\r\n رأى برقا فاوضع فوق بكر * فلا بك ما اسال و ما اغاما \r\n« روشنايى را ديد و به سرعت به سويش پريد و گفت : تو برقى نيستى كه باران مىدهد و ابر ايجاد مىكند . »\r\nشاعرى از آنها براى من شعرى با اين مضمون سرود كه جن بر بعضى از آنها وارد شدند . گفت :\r\n اتوا نارى فقلت منون انتم * فقالوا الجنّ فقلت عموا ظلاما \r\n« به سوى آتش من آمدند . گفتم : شما چه كسانى هستيد ؟ گفتند : جن . پس گفتم شما در تاريكى نمىبينيد . »\r\n فقلت الى الطّعام فقال منهم * زعيم نحسد الإنس الطّعاما \r\n« گفتم بياييد به سوى غذا ! بعضى از آنها گفتند : ما بزرگانى هستيم كه از غذاى انس خوشمان نمىآيد . »\r\nاصل روايت را انكار نمىكنيم ، آنچه مورد انكار است اعتقاد به آن و تأكيد نسبت به معانى آن است . زيرا بسيارند كسانى كه اين‌گونه مطالب را به خاطر شگفت‌انگيز بودن آن نقل مىكنند و يا براى اين‌كه مردم حقيقت را از باطل مشخّص سازند ، امّا ابو زيد و امثال او مورد اعتمادند ، جز اين‌كه هركس گويندهء ماهرى نباشد و رهبر و پيشواى عالمان\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nقرار گيرد ممكن است عمدا آنان را گمراه سازد . » « 1 »\r\nحتّى جاحظ گاهى به قصد مقابله با دروغ‌بافان و به منظور به‌كارگيرى جملات ادبى تا آن‌جا سخن را ادامه مىدهد كه به اساطير منجر مىشود : « مسخ سوسمار و مارماهى و نيز مسخ سگها و چلپاسه‌ها و اين‌كه كبوتر ، شيطان است ، سخنى است كه از روى شوخى به برخى از برادرانى كه مدّعى علم به همه چيز بودند ، نوشتيم و اين خرافات و هوش‌آزماييهاى كودكانه را از سؤالات آن قرار داديم . . . و گفتيم : ما به مطالبى كه مايهء فساد و خرافه است با شما ستيز كرديم تا شما را از طريق استدلال به خبر صحيحى برگردانيم كه براى تأييد معناى ظاهر نقل شده است .\r\nحال اگر تو اى سائل از اين پرسشها در شگفت هستى و اين روش را از نوادر مىدانى به رساله‌اى كه براى احمد بن عبد الوهاب كاتب نوشته‌ام ، رجوع كن كه مجموعه‌اى از اين‌گونه مطالب است . » « 2 »\r\nامّا موضع دينى جاحظ دربارهء افسانه و خرافه همان موضعى است كه مكتب اعتزالى او دراين‌باره دارد . اين مكتب به شدّت از افسانه‌گويى و داستانسرايى نكوهش و انتقاد مىكند . برخى از اين افسانه‌ها از طريق پيروان اديان گذشته و بيشتر آنها از طريق اهل كتاب به تفسير راه يافته است . به عنوان نمونه ، از جملهء اين مرويات اين روايت است : « روايت كرده‌اند كه كعب الاحبار گفته است : در تورات نوشته‌شده كه حوّا در آن وقت به ده كيفر دچار شد و آدم به خاطر اطاعت از حوّا و مخالفت با پروردگارش نيز به ده عقوبت گرفتار آمد و مار كه ابليس در شكمش داخل شد نيز به ده عقوبت مبتلا شد ،\r\n\r\n\r\n","description":"","footnote":"\r\n( 1 ) - الحيوان ، ج 1 ، ص 185 - 186 .\r\n( 2 ) - همان مأخذ ، ص 308 - 311 . از سخن مسخره‌آميز او دربارهء عتبى شاعر ، معلوم مىشود كه اين روايت براى او نقل و به او نسبت داده شده است كه زمانى بر اصحاب كهف داخل شد و شمارهء آنها را فهميد و آنان لباسهاى وحشتناك و بدنهاى بىمو ، داشتند و حال آن‌كه خداوند متعال به پيامبرش صلى اللّه عليه و إله فرموده است :\r\n« اگر بر آنها مشرف مىشدى با فرار خود به آنان پشت مىكردى و از آنها بسيار مىترسيدى » ( كهف / 18 ) الحيوان ، ج 3 ، ص 44 .\r\n","page_name":" 242 ","page_number":242},
  {"content":"\r\n\r\nعقوبتهايى كه حوّا و همهء زنان به آن دچار شدند عبارت‌اند از : ازالهء بكارت ؛ درد زاييدن ؛ رسيدن به حالت جان كندن ؛ پوشاندن سر ؛ ناملايماتى كه زن زائو در حال نفاس مىبيند ؛ خانه‌نشينى ؛ حيض ؛ تسلّط مردان بر آنها و امثال آن . . . .\r\nعقوبتهايى كه آدم به آن دچار شد ، عبارتند از : كاسته شدن از حرمت و موقعيّت او ؛ و ترس از جانوران و درندگان ؛ به زحمت افتادن در زندگى ؛ انتظار مرگ ؛ سكونت در زمين ؛ برهنه شدن از لباسهاى بهشت ؛ گرفتار شدن به دردهاى اهل دنيا ؛ دشوارى در امان ماندن از شرّ ابليس ؛ محاسبهء نگاهش و بالأخره معروف شدن به نام يكى از عصيان كنندگان . . . .\r\nعقوبتهايى كه مار به آن دچار شد : از بالهايش كاسته شد ؛ پاهايش قطع و مجبور شد بر روى شكم راه رود ؛ پوستش برهنه شد تا آنجا كه گفته مىشود فلان چيز برهنه‌تر از مار است ؛ زبانش از وسط شكافته شد ؛ به همين علت هرگاه از كشته شدن بترسد زبانش را بيرون مىآورد تا مردم را بترساند ؛ مردم را دشمن خود مىداند و از آنان مىترسد و خدا آن را نخستين حيوانى قرار داد كه گوشت و خونش مطرود و منفور است ؛ و دروغ و ستمگرى را به او نسبت دهند .\r\nنيز مىگويد : زمين بر اثر اين‌كه خون پسر آدم را آشاميد به ده عقوبت گرفتار آمد :\r\nخارها در آن روييد ؛ كويرها در آن به وجود آمد ؛ دريا در آن پديدار گشت ؛ بيشتر آبهايش شور شد ؛ جانوران و درندگان در زمين آفريده شدند ؛ قرارگاه شيطان و معصيت‌كاران گرديد ؛ جهنم را در آن قرار داد و ميوه‌اش بدون گرما قابل رشد نيست و به همين سبب تا قيامت در عذاب است و به علاوه در زير پاى شتران و سم چهارپايان و ديگر موجودات لگدمال مىشود و خداوند آن را شورمزه قرار داده است . . . » . « 1 »\r\nجاحظ نظريهء خود را دربارهء مرويات كعب الاحبار چنين بيان مىكند : « من گمان مىكنم كه بيشتر آنچه از كعب نقل‌شده و اين‌كه وى اظهار داشته كه اين مطالب در تورات نوشته‌شده يا اين‌كه آنها را در كتابهاى پيامبران ديده است ، منظورش كتابهايى\r\n\r\n\r\n","description":"","footnote":"\r\n( 1 ) - الحيوان ، ج 4 ، ص 192 - 201 .\r\n","page_name":" 243 ","page_number":243},
  {"content":"\r\n\r\nاست كه از سليمان به ارث رسيده و يا كتابهايى از قبيل كتاب اشعيا و ديگران و آنچه از كعب دربارهء خصوصيّات عمر بن خطاب و امثال او نقل مىكنند ، اگر آنها راست گفته باشند و او نيز اخبار دروغى جعل نكرده باشد ، دليلى براى سخن كعب نداريم مگر آنچه دربارهء او بيان داشتيم . » « 1 »\r\nبنابراين ، جاحظ نسبت به كعب الاحبار حسن ظنّ دارد . هرچند وى خود خبر دروغى نمىساخت بلكه افسانه‌هايى را كه در كتابهاى پيامبران وجود داشت ، نقل مىكرد . لذا وى مردى عادل و بىطرف است و به همين ترتيب است انتقاد جاحظ از داستان‌گويان معتزله‌اى كه افسانه نقل كرده‌اند : « عبد الرّحمان بن كيسان چنين سروده است :\r\n فكان رطيا يوم ذلك صخرها * و كان خضيدا طلحها و سيالها « 2 » \r\n« در آن روز ، سنگهاى سخت زمين ، نرم بود و درختان تنومند و خاردار ، ضعيف و بىخار » .\r\nچنان‌كه مىبينيد شاعر گمان كرده است كه سنگهاى سخت قبلا نرم بوده و درختان بزرگ و خاردار ، باريك و بىخار بوده‌اند . بعضى از مفسّران و بزرگان ، گمان كرده‌اند كه خارها ، روزى بر درختان ظاهر شد كه نصارا گفتند : مسيح پسر خداست .\r\nمقاتل مىگويد اين عقيده را ابو عقيل سوّاق كه از راويان و حاملان حديث از ابن كيسان بوده ، براى ما نقل كرده و همو گفته است كه سنگهاى سخت در اوّل نرم بوده و لذا قدم حضرت ابراهيم عليه السّلام بر روى سنگ ( مقام ابراهيم ) اثر گذاشته ، چنان‌كه قدمهاى ساير مردم در آن زمان اثر مىگذاشته است ، امّا خداى تعالى همهء اين آثار را محو كرده و از بين برده و تنها اثر مقام ابراهيم را باقى گذاشته است و اين خود دليل عظمت ابراهيم عليه السّلام است كه خداوند بجز رد پاى او ، بقيه را محو كرده است و اين نه به‌خاطر آن است كه\r\n\r\n\r\n","description":"","footnote":"\r\n( 1 ) - همان مأخذ ، ص 202 - 203 .\r\n( 2 ) - سيال : گياهى است با خارهاى سفيد و دراز كه در وقت كندن خارهايش ، شير از آن مىريزد . ترجمهء منجد الطّلاب . م .\r\n","page_name":" 244 ","page_number":244},
  {"content":"\r\n\r\nابراهيم پاى خود را روى سنگ خشك گذاشته و بر آن تأثير گذاشته است . »\r\nجاحظ اين مرويات را به باد انتقاد مىگيرد و هدفش - آن‌گونه كه مكتب اعتزالىاش ايجاب مىكند - آن است كه انديشه را از بند خرافاتى كه هيچ دليل و روايت درستى بر اثبات آن وجود ندارد ، آزاد سازد .\r\nاز اين‌رو ، مىگويد : « من حرف خود را با دليل ثابت مىكنم و از ياوه‌گويى و نسبت دادن چيزى به خودم كه از من نيست به خدا پناه مىبرم . اكنون مىگويم : اگر متكلمان نبودند ، عموم امّتها هلاك مىشدند و اگر معتزله نبودند نيز تودهء ملّتها از بين مىرفتند .\r\nحال اگر نگويم چنانچه ابراهيم و اصحابش نبودند ، عوام معتزله هلاك مىشدند ، اين را مىگويم كه ابراهيم براى معتزله راههايى را هموار كرد و گره از كارهايشان گشود و درهايى برايشان باز كرد كه منافع آن آشكار شد و نعمت فراوان آنها را فراگرفت . » « 1 »\r\nگاهى جاحظ روايتى دروغ را با تمسخر و زخم‌زبان باطل مىكند : « ابو علقمه گفته است : نام گرگى كه يوسف را خورد « رجحون » بود . يكى به او گفت : يوسف را گرگ نخورد ، بلكه به دروغ به گرگ نسبت دادند و به اين علت خداوند فرمود : « برادران يوسف پيراهن وى را آلوده به خون دروغين نزد پدر آوردند . » « 2 »\r\nگفت : پس نام گرگى است كه يوسف را نخورده ، و آيا سزاوار است كه اين اسم براى تمام گرگها باشد ، زيرا هيچ گرگى يوسف را نخورده است ؟ . » « 3 »\r\nهمان‌گونه كه بعضى اساطير از اهل كتاب نقل شده ، برخى ديگر از اعراب حكايت شده است مانند بعضى از سخنان آنان دربارهء ازدواج جنها با انسانها كه در اين باره به آياتى از قرآن استناد جسته‌اند . جاحظ به اين مطلب اشاره كرده و گفته است :\r\n« اعراب و امثال آنها در اين‌باره زياده‌روى و اشتباه مىكنند و بعضى از اهل تأويل ، در اين باب چيزى را تجويز مىكنند كه جايز نيست . » « 4 »\r\n\r\n\r\n","description":"","footnote":"\r\n( 1 ) - الحيوان ، ج 4 ، ص 205 - 206 .\r\n( 2 ) - يوسف / 18 .\r\n( 3 ) - همان مأخذ ، ج 6 ، ص 477 .\r\n( 4 ) - الحيوان ، ج 6 ، ص 161 - 164 و 196 - 220 عقايد آنها را دربارهء جن ذكر مىكند .\r\n","page_name":" 245 ","page_number":245},
  {"content":"\r\n\r\nمعتزله ، براى جنّ و غول كه از افسانه‌هاى عرب گرفته شده به علل روان‌شناختى آن پرداخته‌اند و جاحظ در اين‌باره چنين گفته است : « ابو اسحاق دربارهء آنچه اعراب ياد كرده‌اند ( نواختن جنيان و بازى غولان ) مىگويد : اساس اين كار آن است كه اين گروه ، وقتى در بيابان فرود آمدند ، ترس آنان را فراگرفت و تنهايى و سكونت آنها در اين سرزمينها و نيز دورى ايشان از انسانها ، به طول انجاميد ، بويژه آن‌كه بىكار و بىيار و ياور بودند و در حالت تنهايى نمىتوانستند اوقات را سپرى كنند و پيوسته در تفكر و آرزو به سر مىبردند و همين تفكر و خيال بود كه زمينه وسوسه و هراس را براى آنها فراهم مىكرد . » « 1 »\r\nپس از بيان انواع تفاسير از ديدگاه جاحظ ، سرانجام به آخرين نوع تفسير او مىپردازيم كه تفسير لغوى اوست :\r\n\r\nتفسير لغوى\r\nجاحظ نسبت به ارزش مطالعات لغوى و اهميّت كاربرد الفاظ در معانى احتمالى اين الفاظ توجه خاصّى دارد كه سزاوار است پيش از قرار گرفتن لفظ در جاى مناسب خود در عبارت ، از اين معانى آگاهى حاصل شود .\r\nما بدون پرداختن به ارزشيابى نقش فرقهء معتزله در لغت ، تنها گفتار جاحظ را در بحث لغوى بيان مىكنيم ، زيرا معتزله اهل انديشه و گفتگو هستند و هدفشان اقناع عقلى و تأثيرات ادبى است كه خود نياز به بحث جداگانه‌اى دارد .\r\nجاحظ براى كسى كه به جستجوى علم و يا پژوهشهاى كلامى مىپردازد ، مهارت در مفردات لغت و نظام ساختار عبارات و روش تعبير را ضرورى مىداند : « در ميان عربها ، مثلها و اشتقاقات و ساختارها و موارد خاصى وجود دارد كه سخن را بر معانى موردنظر خود حمل مىكنند . امّا مواردى نيز هست كه الفاظ ، معانى ديگرى مىدهند و كسى كه آن موارد و معانى را نشناسد ، نسبت به تأويل كتاب و سنّت و شاهد و مثالها\r\n\r\n\r\n","description":"","footnote":"\r\n( 1 ) - الحيوان ، ج 6 ، ص 248 - 249 .\r\n","page_name":" 246 ","page_number":246},
  {"content":"\r\n\r\nبىاطلاع خواهد بود . چنين فردى كه به نحوهء كاربرد اصطلاح آشنايى ندارد ، اگر در علوم گوناگون بينديشد ، خود به نابودى كشيده مىشود و ديگران را نيز به هلاكت مىاندازد . » « 1 »\r\nجاحظ با آگاهى گسترده‌اى كه دارد ، مىگويد : بعضى از الفاظ هرچند از نظر كتابت و تلفّظ با يكديگر همانند هستند ، امّا با اختلاف موارد و شروط ، معانى گوناگونى دارند و اين خود بحثى است كه معاصران به آن اهمّيّت مىدهند و دربارهء آن چنين مىگويند : دانش معنىشناسى ، از پديده‌هاى جديد پژوهش است . . . .\r\nجاحظ مىگويد : « گاهى اسمى با اسمى ديگر از نظر لفظ و نوشتن شباهت دارد ، ليكن از لحاظ كاربرد و معنا مختلف است و هرگاه چنين باشد ؛ بهترين معناى لفظ را از كسانى كه به آن تكلّم مىكنند ، يا از قراين حاليه و مقاليه و نيز از حالات كسانى كه مخاطب قرار گرفته‌اند ، مىتوان دريافت . آنچه گفتيم خلاصهء مطلب بود . امّا شرح و تفسيرش طولانىتر است . » « 2 »\r\nجاحظ در اين زمينه ، بحثى تطبيقى دارد كه ما پس از تفصيل نظريّهء لغوى به آن خواهيم پرداخت .\r\nجاحظ از ديدگاه لغوى به شكل زيبا و تازه‌اى دربارهء فرهنگ لغت هر گروهى سخن مىگويد و تقواى علمى را هم زير پا نمىگذارد ، به گونه‌اى كه ما امروز مهارت هر اديبى را از سخنان او مىتوانيم تشخيص دهيم . چه ، جاحظ به نقد فرهنگ لغت زنادقه و اديبان اعم از شاعران و نويسندگان مىپردازد و آن‌گاه علّت آرايش لفظ را در فرهنگ واژگان زنادقه بيان مىكند : « . . . اصل اين است كه زنادقه در كتابهايشان الفاظى دارند كه آنها را آرايش مىدهند ، زيرا وقتى كه الفاظشان از معانى خالى باشد ، با زحمت به چيزى تمايل پيدا مىكنند كه اغلب ، مختصرتر و آسانتر باشد .\r\nبراى هر قومى الفاظى است كه براى آنها ارزش خاصّى دارد و همچنين هر گوينده و سخنران و شاعر و سراينده‌اى در تمام جهان ، ناگزير از به كاربردن الفاظ و لهجه‌هاى مخصوصى است كه بتواند با استفاده از آنها سخن بگويد ، هرچند خود داراى\r\n\r\n\r\n","description":"","footnote":"\r\n( 1 ) - همان مأخذ ، ج 1 ، ص 153 - 154 .\r\n( 2 ) - الحيوان ، ج 1 ، ص 306 .\r\n","page_name":" 247 ","page_number":247},
  {"content":"\r\n\r\nعلمى وسيع و به معانى و الفاظ زيادى دسترسى داشته باشد .\r\nبنابراين ، كليد واژه‌هايى كه نزد زنادقه متداول و با طبيعت آنان سازگار و بر زبانشان جارى مىباشد ، اينهاست : تناكح ، نتايج ، مزاج ، نور ، ظلمت ، دفاع ، متاع ، ساتر ، غامر ، منحل ، بطلان ، وجدان ، اثير ، صديق و عمود السّبح « 1 » و واژه‌هايى از اين قبيل . اگرچه اين الفاظ از نظر مردم و دين ما و نيز نزد عوام و مردم معمولى ، بيگانه و متروك و نامأنوس است و آنها را بجز افراد خاصّ و متكلمان به‌كار نمىبرند . » « 2 »\r\nجاحظ چنين اظهار مىدارد كه زبان در حال تغيير و تحول است ؛ برخى واژه‌ها متروك مىشود و واژه‌هاى ديگرى از طريق اشتقاق رسميت پيدا مىكند ، چراكه هر پديدهء اجتماعى در معرض تحوّل و دگرگونى است . او مىگويد :\r\n« مردم ، بسيارى از چيزها را كه در دوران جاهليّت كاربرد داشته است رها كرده‌اند ، از جمله اين‌كه در جاهليت « خراج » را « اتاوه » و « رشوه » و نيز هرچه را كه سلطان مىگرفته ، « حملان » و « مكس » مىگفتند و همچنين در بسيارى از موارد ، جملات :\r\nانعم صباحا ، و انعم ظلاما ، را رها كرده‌اند و مىگويند : كيف اصبحتم و كيف أمسيتم ؛ و برده به مالكش نمىگويد : « ربّى » ، مثل رب الدّار و رب البيت : « صاحب منزل و صاحب خانه » . و نيز اطرافيان ارباب و پادشاه به او نمىگويند . ربّنا و نامهايى پديد آمده كه قبلا وجود نداشته و از نامهاى زمانهاى گذشته ، از باب تشبيه ، چيزهايى را مشتق ساخته‌اند از قبيل اين‌كه به كسانى كه دوران جاهليت و اسلام را درك كرده‌اند « مخضرم » مىگويند و همانند تيمّم كه خدا مىفرمايد :  فَتَيَمَّمُوا صَعِيداً طَيِّباً  « 3 » ، « پس خاكى جستجو كنيد و تيمم\r\n\r\n\r\n","description":"","footnote":"\r\n( 1 ) - همان مأخذ ، ج 3 ، ص 365 - 367 ، در پانوشت همين صفحه راجع به كلمهء « عمود السّبح » مىنويسد :\r\nمنظور از سبح عروج و صعود به آسمان است و به وسيلهء اين عمود وهمى ( معنوى ) تسبيحات و تقديسها و سخنان پاك و كارهاى خير به آسمان بالا مىرود . اين چيزى است كه مانى گفته است ، مراجعه شود به كتاب الفهرست ، چاپ مصر ، ص 461 . در اصل « الصبح » بوده و در جزء اول ، ص 57 نيز راجع به اين كلمه صحبت شده است . الحيوان .\r\n( 2 ) - الحيوان .\r\n( 3 ) - نساء / 43 .\r\n","page_name":" 248 ","page_number":248},
  {"content":"\r\n\r\nنماييد . »\r\nنيز فرموده است :  فَامْسَحُوا بِوُجُوهِكُمْ وَ أَيْدِيكُمْ  ، « آن‌گاه صورتها و دستهايتان را با آن مسح كنيد » اين جمله را فراوان به كار مىبرند ، تا آنجا كه از تيمم به مسح تعبير مىكنند . چنين است عادتها و كارهايشان در هر چيزى كه بسيار با آن در تماس باشند . . . » « 1 »\r\nجاحظ درپى اين سخن مىگويد : « از نامهاى جديدى كه جاى نامهاى زمان جاهليت را گرفته اين است كه در اسلام به كسى كه حج به جا نياورده « صروره » گفته مىشود و حال آن‌كه اگر اشعار جاهليت را بخوانيم ، مىبينيم كه اين اسم بر خلاف اين معنا به‌كار رفته است ، چنان‌كه ابن مقروم الضّبى چنين گفته است :\r\n لو انّها عرضت لأشمط راهب * عبد الإله صرورة متبتّل \r\n« اگر آن زن ، در مقابل ترساى پيرى كه خدا را عاشقانه عبادت مىكند ظاهر شود . »\r\n لدنا لبهجتها و حسن حديثها * و لهمّ من ناموره بتنزّل \r\n« به دليل جلوهء او و زيبايى سخنش ، به او نزديك مىشود و از جايگاه خود به زير مىآيد . »\r\n« صرورة » نزد اعراب جاهليت به كسى گفته مىشود كه بالاترين مردم در مراتب عبادت باشد ، ولى امروز اسم است براى كسى كه حج به جا نياورده و مستطيع نباشد ، يا آن را تضييع كرده و يا منكر آن باشد . بنابراين ، يك لفظ دو معناى مختلف به خود گرفته است . » « 2 »\r\nسپس جاحظ از اين سخن كلّى دربارهء الفاظ متروك زمان جاهليت و الفاظ جديد در اسلام صرف‌نظر كرده و به معانى جديد الفاظى كه در قرآن به كار رفته ، پرداخته است : « وقتى عربها ، از عباراتشان عبارتهايى و از نامهايشان نامهايى مشتق سازند ، اكنون كه زبان از خداوند است كه به آنان به عاريه داده شده و خداوند خود و آنها را آفريده و تمكّن بخشيده و به سويشان الهام كرده و آگاهشان ساخته ، و در عين حال ، اين عمل اشتقاق ، از آنها ، در نزد تمام مردم ، كار درستى محسوب مىشود . پس كسى كه خود ، اين\r\n\r\n\r\n","description":"","footnote":"\r\n( 1 ) - همان مأخذ ، ج 1 ، ص 334 - 337 .\r\n( 2 ) - همان مأخذ ، ج 1 ، ص 347 .\r\n","page_name":" 249 ","page_number":249},
  {"content":"\r\n\r\nنعمت را به آنها عاريه داده ، سزاوارتر است كه واژه‌اى را از واژه‌اى مشتق سازد كه البته اطاعت و پذيرفتن آن بر همه واجب است . چرا كه او مىتواند ، نامها را وضع كند و از آنها هرچه بخواهد مشتق سازد و بر اين اساس كتابش را « قرآن » ناميده با اين‌كه اين نام بى سابقه بوده است و سجده كردن در برابر خورشيد را « كفر » دانسته ، با اين‌كه اين سجده ، كفر نيست ، مگر اين‌كه مستلزم ترك سجده‌اى باشد كه نشانهء ايمان است ( يعنى سجدهء خدا ) و ترك چيزى ، تحقق پيدا نمىكند مگر با ابزار آن و در همان مدت زمانى كه عمل تحقق يابد و سجدهء خورشيد ، بدل و نتيجهء ترك سجدهء خدا باشد كه در اين صورت سجده كردن خورشيد كفر خواهد بود . وقتى كه سجده كردن كفر باشد ، انكار هم خواهد بود ، وقتى كه انكار باشد ، شرك هم خواهد بود . پس ، نه سجدهء مطلق انكار است و نه انكار شرك ، مگر به توجيهى كه منجر به شرك شود . » « 1 » با اين بيان جاحظ معتقد است كه معناى سجده با اختلاف موارد تغيير مىكند ، چنان‌كه در برابر خورشيد ، كفر ، و در مقابل خداوند ايمان محسوب مىشود .\r\nهمچنين ، جاحظ يكى ديگر از الفاظ مشتق قرآنى و معناى جديد آن را بيان مىكند و آن ، لفظ « منافق » است كه علاوه بر معناى نخست و اصلىاش به معناى ديگرى نيز آمده است . جاحظ به رابطه‌اى كه ميان معناى نخست و معناى جديد اين واژه وجود دارد و قرآن انسان را به آن توصيف كرده ، اشاره مىكند و مىگويد : « يرابيع » ( موشهاى دو پا ) نوعى از موش است . و نيز مىگويد : « نافقاء » يكى از سوراخها و خانه‌هايى است كه اين موش در زمين حفر مىكند و به آن قاصعاء و دامّاء و راهطاء « 2 » نيز مىگويند ، و هنگامى\r\n\r\n\r\n","description":"","footnote":"\r\n( 1 ) - الحيوان ، ج 1 ، ص 348 .\r\n( 2 ) - براى لانه‌هاى تودرتوى موش ، هفت نام گفته‌اند : نافقاء ، تاصعاء ، دامّاء ، راهطاء ، عانقاء ، حاثياء و لغز .\r\nنافقاء : جايى از لانهء موش است كه آن را نازك كرده ، تا هرگاه تعقيب شود با سرش آن را خراب و فرار كند .\r\nقاصعاء : لانه‌اى است كه آن را مىكند و پس از داخل شدن در آن ، درش را مىبندد كه جانورى داخل نشود و بعضى گفته : در نخستين لانه يا در لانه‌اى است كه پس از دامّاء آن را حفر كرده ، بعضى گفته‌اند : خاكى است كه با آن در لانه را مىبندد ، از قصع كه ضميمه كردن چيزى به چيزى است .\r\n","page_name":" 250 ","page_number":250},
  {"content":"\r\n\r\nكه موش خانه‌هايش را حفر مىكند گفته مىشود : نفّق اليربوع ، مضارع و مصدر آن چنين است : ينفّق تنفيقا ، چنان‌كه شاعر گفته است :\r\n فما امّ الرّدين و ان ادلّت * بعالمة باخلاق الكرام \r\n« امّ الرّدين اگرچه ناز بفروشد از اخلاق بزرگان آگاهى ندارد . »\r\n اذا الشّيطان قصّع فى قفاها * تنفّقاه بالحبل التّوأم \r\n« هرگاه شيطان در خانه‌هاى پشت سر او مسكن بگيرد ، با ريسمان درهم بافته او را بيرون مىآورد . »\r\nوقتى كه اين موش در يكى از اين لانه‌ها تحت تعقيب قرار گيرد ، فرار مىكند .\r\nيعنى از نافقاء خارج مىشود و اگر در اين لانه تعقيب شود به قاصعاء مىدود . گفته مىشود : انفقته انفاقا ، وقتى كه بر سرش فرياد زنند ، تا بيرون آيد ، و نفق همان وقتى است كه موش از نافقاء بيرون مىآيد .\r\nنيرنگ بازىهاى اين موش دو پا ، با ساختن لانه‌هاى متعدد به نامهاى : نافقاء و قاصعاء و دامّاء و راهطاء . و جمع‌آورى خاكها « جلو » سوراخها ، و اقدام به چاره‌انديشى و محافظت و به غلط انداختن كسانى كه وى را تعقيب مىكنند ، و پناه بردن از چيزى به چيزى ديگر و آگاهى او ، به راههاى فريب و نيرنگ ، و چگونگى غافل ساختن دشمن از واقعيت و به سرعت راه رفتن بر روى زمين ، چه در دشت و چه در زمينهاى نرم كه اثرش را نتوانند پيدا كنند ، و به‌كار بردن « توبير » يعنى راه رفتن روى پاشنهء پا به‌طورى كه اثرش معلوم نشود ، و ديگر فريبكارىهاى اين حيوان از كارهاى بسيار شگفت‌آور به شمار مىآيد .\r\n\r\n\r\n","description":"","footnote":"\r\nدامّاء : نام ديگرى براى آن است زيرا به معناى خاكى است كه موش از لانه‌اش مىكند و بيرون مىآورد و لانه‌اش را با آن اندود مىكند .\r\nراهطاء : نخستين سوراخى است كه ايجاد مىكند . زهرى مىگويد : بين نافقاء و قاصعاء است كه فرزندانش را آن‌جا مخفى مىكند . ابو الهيثم گويد : خاكى است كه آن را دم در قاصعاء قرار مىدهد . لسان العرب ، مادهء نفق ، قصع ، دمم ، رهط . م .\r\n","page_name":" 251 ","page_number":251},
  {"content":"\r\n\r\nخداوند عزّ و جلّ ، كسى را كه در باطن كافر است و تظاهر به ايمان مىكند و خلاف آنچه در باطن دارد نشان مىدهد ، چنان‌كه موش دو پا ، در ساختن ، نافقاء و قاصعاء چنين مىكند ، منافق ناميده است . اين نام در زمان جاهليت براى اين‌گونه اشخاص به‌كار برده نمىشد ، ولى خداوند در قرآن اين اسم را از اين اصل مشتق ساخته است . » « 1 »\r\nجاحظ به الفاظ قرآنى كه بر معانى جديدى دلالت دارد ، مثل قرآن ، فرقان ، تيمّم و فاسق . . . اشاره مىكند .\r\nوى اين نظريهء لغوى را هنگامى كه نصّ قرآن را بررسى مىكند ، با كمال جديّت به كار مىبندد .\r\nالف : او به صراحت بيان مىكند كه هيچ‌كس در اين‌كه لفظ معناى اصلى خود را بدهد مخالفت ندارد و گاهى براى چنين لفظى به نصّى كه مورد تأييد واقع شده استشهاد مىكند . جاحظ در سياق يك روايت ، به بررسى آن از جنبه تفسير لغوى مىپردازد و مىگويد : « پسر كلبى از پدرش از ابو صالح از ابن عباس نقل مىكند كه قيس بن مخرمه ، پسر مطّلب بن عبد مناف در اطراف خانهء كعبه سوت مىزد و صدايش از كوه حراء شنيده مىشد . خداوند متعال فرمود :  وَ ما كانَ صَلاتُهُمْ عِنْدَ الْبَيْتِ إِلَّا مُكاءً وَ تَصْدِيَةً  « 2 » ، « و نماز آنها نزد خانهء كعبه ، جز سوت و كف زدن كه خلق را از خانهء خدا منع مىكند چيز ديگرى نبود » . در اين‌جا « تصديه » به معناى « تصفيف » يعنى كف زدن و « مكاء » به معناى « صفير » سوت زدن و چيزى مانند آن است . عنتره چنين سروده است :\r\n و حليل غانية تركت مجدّلا * تمكو فريصته كشدق الاعلم « 3 » \r\n« چه بسا همسر زن زيبايى را بر روى زمين افكندم در حالى كه از ترس ، صداى لرزش عضلهء ميان كتف و سينه‌اش شنيده مىشد مانند صداى نفسى كه از شكاف لب\r\n\r\n\r\n","description":"","footnote":"\r\n( 1 ) - الحيوان ، ج 5 ، ص 276 - 280 .\r\n( 2 ) - انفال / 35 .\r\n( 3 ) - البيان و التبيين ، ج 1 ، ص 123 . براى آيه عين اين مطلب را در كتاب الحيوان ، ج 4 ، ص 188 ذكر مىكند .\r\n","page_name":" 252 ","page_number":252},
  {"content":"\r\n\r\nبالاى شكافته لب بيرون آيد . » « 1 »\r\nدربارهء تغيير معناى « خضرة : سبزى » و كاربرد آن در قرآن نيز مطالبى بيان كرده است : « معناى اصلى خضرة ، رنگ سبز ريحان و سبزيهاست ، امّا بعدها اين رنگ را براى آهن و آسمان نيز آوردند تا آن‌جا كه ، سرمه و شب را نيز چنين توصيف كردند ، شمّاخ بن ضرار چنين سروده :\r\n و رحن رواحا من زرود فنازعت * زبالة جلبابا من اللّيل اخضرا \r\n« آنها بامداد از « زرود » بيرون شدند ، پس زباله ( اسم مكانى ) با پوستينى از شب كه سبزرنگ بود به رقابت برخاست . »\r\nزاجر چنين سروده است :\r\n حتّى انتضاه الصّبح من ليل خضر * مثل انتضاء البطل السّيف الذّكر \r\n« تا اين‌كه صبح ، او را از شب تاريك بيرون آورد ، مانند شمشير كشيدن پهلوان و تاختن سوار كار . »\r\nخداوند متعال فرموده است :    وَ مِنْ دُونِهِما جَنَّتانِ * فَبِأَيِّ آلاءِ رَبِّكُما تُكَذِّبانِ * مُدْهامَّتانِ    « 2 » ، « غير از دو بهشتى كه براى خائفان گفته شد دو بهشت ديگر نيز وجود دارد ، پس كدام يك از نعمتهاى پروردگارتان را تكذيب مىكنيد ؟ ، درختانش در نهايت سبزى است . » گفته‌اند معناى « مدهامّتان » اين است كه از زيادى آبيارى شدن سبزى آنها متمايل به سياهى شده باشد . به سرزمين عراق به سبب رنگ شاخه‌هاى نخل و آب فراوان آن « سواد » مىگويند . » « 3 »\r\nمقصود جاحظ از اين بحث لغوى ، توجه به تأويل نصّ قرآن است كه مورد اتّفاق معتزله مىباشد ، زيرا آنها وقتى كه ديدن خدا را با حواس ظاهرى انكار مىكنند ،\r\n\r\n\r\n","description":"","footnote":"\r\n( 1 ) - شاعر ، صداى لرزش گوشت ميان كتف و سينه را از ترس ، به خروج نفسى از ميان دو لب شخص شكافته لب تشبيه كرده است و ديگرى گفته است : گستردگى زخم را به شكاف لب بالاى شكافته لب تشبيه كرده است . مجانى الحديث عن مجانى الادب ، ج 1 ، ص 158 ، شرح معلّقهء عنترة بن شداد .\r\n( 2 ) - رحمن / 62 - 64 .\r\n( 3 ) - الحيوان ، ج 3 ، ص 246 - 249 .\r\n","page_name":" 253 ","page_number":253},
  {"content":"\r\n\r\nمىكوشند كه براى فعلهاى « رأيت » و « نظرت » معانى ديگرى پيدا كنند ، چنان‌كه جاحظ مىگويد : ( . . . سخن خداوند : « آيا نديدى كه پروردگارت با قوم عاد چه كرد . » « 1 » و اين گفتار خداوند : « به پروردگار خود نمىنگرى كه چگونه سايه را بر سر عالميان بگسترانيد . » « 2 » و اين آيه : « و شما ، پيش از دستور جهاد آرزوى مرگ در راه خدا مىكرديد ، چگونه است امروز كه به جهاد مأمور شديد ، سخت نگران مىباشيد » « 3 » در همهء اين آيات مقصود از رؤيت ، ديدن به غير چشم ظاهرى است .\r\nجاحظ در باب ديگرى مىگويد : مقصود از واژهء رؤيت در سخن خداوند : « و آنها را مىبينى كه به تو نگاه مىكنند ، امّا نمىبينند » « 4 » يا سخن كسى مىگويد : « ديدم كه آن مرد چنين و چنان مىگويد » و « شنيدم كه خدا چنين و چنان گفت » و « فلانى شمشير را مىبيند » و « فلانى رأى ابو حنيفه را مىبيند » و « عقل فلانى را خوب ديدم » ديدن با چشم ظاهر نيست . ابن مقبل سروده است :\r\n سل الدّار من جنبى جبّر فواهب * بحيث يرى هضب القليب المضيح \r\n« سراغ خانه را از دو طرف جبّر و واهب ( دو مكان است ) بگير . در آن‌جا كه مضيح ( مكانى است ) بلندى چاه را مىبيند . ( مقابل آن قرار دارد ) » ، مثلا وقتى كوه در مقابل كوه قرار گيرد ، گويى آن را مىبيند . عربها مىگويند : « خانهء فلانى به خانهء فلانى نگاه مىكند » ( روبه‌روى هم هستند ) و خانه‌هاى فلان قبيله به يكديگر نگاه مىكنند ، يعنى روبه‌روى هم‌اند . پيامبر صلّى اللّه عليه و آله فرمود : « من از هر مسلمانى كه معاشر با مشركى باشد ، بيزارم » .\r\nاصحاب گفتند : براى چه ، يا رسول اللّه صلّى اللّه عليه و آله ؟ فرمود : « زيرا نبايد مسلمان چنان به مشرك نزديك شود كه هريك آتشى را كه ديگرى در خانه‌اش روشن مىكند ببيند » « 5 » عربها مىگويند : « وقتى كه مستقيم به طرف جلو مىروى و كوه به تو نگاه مىكند ، طرف راست خود را بگير . »\r\n\r\n\r\n","description":"","footnote":"\r\n( 1 ) - فجر / 6 .\r\n( 2 ) - فرقان / 45 .\r\n( 3 ) - آل عمران / 143 .\r\n( 4 ) - اعراف / 198 .\r\n( 5 ) - براى اين حديث معانى زيادى نقل شده است به كتاب لسان العرب مادهء « رأى » مراجعه شود . م .\r\n","page_name":" 254 ","page_number":254},
  {"content":"\r\n\r\nكميت چنين سروده است :\r\n و فى ضبن حقف يرى حقفه * خطّاف و سرحة و الأجدل \r\n« او در كنار تپّه‌اى از شن قرار دارد كه پرنده و چهارپا و شاهين آن را مىبينند . » ) « 1 »\r\nخلاصهء سخن اين‌كه در اين موارد « رؤيت » به معناى علم و « نظر » به معناى مقابل و روبه‌رو است .\r\nب : از جملهء موارد بحث لغوى جاحظ آن است كه معناى لفظ را با دقت از طريق مفهوم تعبير قرآنى به دست مىآورد و آن را مشخّص مىكند ، نظير لفظ « به دو » « . . . اهل به دو » ساكنان بيابان عرب و عجم را شامل مىشود و دليلش اين است كه گاهى در قرآن بر هر دو اطلاق مىشود . چنان‌كه خداوند فرموده است :  وَ جاءَ بِكُمْ مِنَ الْبَدْوِ مِنْ بَعْدِ أَنْ نَزَغَ الشَّيْطانُ بَيْنِي وَ بَيْنَ إِخْوَتِي  « 2 » ، « و شما را از آن بيابان دور به اين‌جا آورد ، پس از آن‌كه شيطان ميان من و برادرانم فساد كرد و جدايى افكند . »\r\nج : گاهى جاحظ به رابطهء معنوى كه معانى لفظ قرآن را با هم مرتبط مىسازد ، توجه مىكند همانند كلمهء « صياصى » « 3 » . به عنوان نمونه ، دربارهء برخى از خصلتهاى خروس چنين مىگويد : « . . . در خروس اهلى كه نوعى از پرندگان است ، گونه‌اى از تدبيرهاى جنگى و فرهنگ و مديريت وجود دارد ، زيرا اين حيوان مىتواند پنجهء خود را در چشم خروس ديگرى فرو ببرد و به كشتارگاه نزديك شود و اشتباه هم نكند .\r\nهمچنين ، اين حيوان در فاصلهء كوتاه به سرعت به بالا مىپرد و سلاحش تيز است و رفتارش عجيب است كه اختصاص به خود او دارد . به همين دليل ، شاخ گاو را نيز « صيصيه » گفته‌اند و سپس قلعه‌هايى را كه در مدينه ، وسيلهء جلوگيرى از دشمن بود نيز صياصى ناميده‌اند ، چنان‌كه خداوند مىفرمايد :  وَ أَنْزَلَ الَّذِينَ ظاهَرُوهُمْ مِنْ أَهْلِ الْكِتابِ \r\n\r\n\r\n","description":"","footnote":"\r\n( 1 ) - الحيوان ، ج 7 ، ص 200 - 201 .\r\n( 2 ) - يوسف / 100 .\r\n( 3 ) - صياصى ، جمع صيصيه به معناى قلعه‌هاى محكم است و سپس به هر وسيلهء دفاعى نيز اطلاق شده است مانند شاخ گاو و شاخكى كه در پاى خروس است و چنان‌كه از آيه معلوم مىشود ، يهود قلعه‌هاى خود را در كنار مدينه در نقطهء مرتفعى ساخته بودند . . . . تفسير نمونه ، سورهء احزاب ، ذيل كلمهء صياصى . م .\r\n","page_name":" 255 ","page_number":255},
  {"content":"\r\n\r\n مِنْ صَياصِيهِمْ  « 1 » ، « خداوند گروهى از اهل كتاب را كه از مشركان عرب ، حمايت كردند ، از قلعه‌هاى محكمشان پايين كشيد . . . » .\r\nعربها ، شخص زره‌پوش و حامل سپر را ، صاحب سلاح مىناميدند ، امّا بعدها كه نام سلاح خروس و وسيلهء دفاعى آن را « صيصيه » گفتند ، شاخ گاو را هم « صيصيه » ناميدند ؛ زيرا وسيلهء دفاعى گاو است و به شاخك پاى خروس شباهت دارد ، هرچند از آن بزرگتر است . به همين مناسبت برج و باروها ، پناهگاهها و حصارها را كه وسيلهء دفاعى آنهاست و جايگزين سپر و زره و كلاه خود آنها مىباشد ، آنها را نيز در حكم سلاح دانستند و « صياصى » ناميدند و سپس دندانهء شانهء بافنده را كه با آن ، تار و پود چادرها را مىبافند - كه به شاخك پاى خروس شباهت دارد و درازتر از آن است و مانع از خرابى رشتن و بافتن است ، و همچنين از اين لحاظ كه شانهء در دست بافنده مانند سلاحى است كه هرگاه كسى بخواهد او را بزند ، به وسيله آن مىتواند از خود دفاع كند - صيصيه گفته‌اند ، چنان‌كه دريد بن صمد در اين رابطه چنين سروده است :\r\n نظرت اليه و الرّماح تنوشه * كوقع الصّياصى فى النّسيج الممدّد \r\n« نگاه كردم به او ، در حالى كه نيزه‌ها به او چنگ زده بودند ، مانند فرو رفتن دانه‌هاى شانهء بافندگى در ميان پارچه . » « 2 »\r\nد : گاهى جاحظ در بعضى از كاربردهايى كه قرآن براى الفاظ دارد به جستجو پرداخته است مثلا دربارهء « ماء » در حالى كه كاربرد قرآنى را در ميان انبوهى از متون ادبى و احاديث نبوى آورده است ، چنين مىگويد : « خداوند فرموده است :  أَنْهارٌ مِنْ ماءٍ غَيْرِ آسِنٍ  « 3 » ، « در آن باغ بهشت نهرهايى است از آب زلال كه هيچ دگرگونى از بوى بد و ناخالص در آن نيست . » مىبينيم كه قرآن از ويژگيهاى آب بهشت تنها « عدم تغيير طعم » را يادآور شده ، زيرا آب وقتى كه سالم و خالص باشد ، بايد تنها به خاطر صافى و گوارايى و سردى و خوش مزگى و نيكويى و پسند ذائقه بودن كه از صفات طبيعى آن است ،\r\n\r\n\r\n","description":"","footnote":"\r\n( 1 ) - احزاب / 26 .\r\n( 2 ) - الحيوان ، ج 2 ، ص 234 - 236 .\r\n( 3 ) - محمد / 15 .\r\n","page_name":" 256 ","page_number":256},
  {"content":"\r\n\r\nآشاميده شود . و نيز خداوند فرموده است :  قِيلَ لَهَا ادْخُلِي الصَّرْحَ فَلَمَّا رَأَتْهُ حَسِبَتْهُ لُجَّةً وَ كَشَفَتْ عَنْ ساقَيْها  « 1 » ، « به او گفته شد : داخل حياط قصر شو ، وقتى آن را ديد خيال كرد نهر آبى است و ساق پاى خود را برهنه كرد » . چون بهترين ستايش براى شمشير آن است كه گفته شود گويى آبى است در بيابان ، و همچنين فرموده است :  هذا عَذْبٌ فُراتٌ سائِغٌ شَرابُهُ . . .  « 2 » ، « آب اين دريا گوارا و شيرين و براى نوشيدن خوشگوار است » . و قطامى چنين سروده است :\r\n و هنّ ينبذن من قول يصبن به * مواقع الماء من ذى الغلّة الصّادى \r\n« اين زنها گفته‌اى را بر زبان مىرانند كه به وسيله آن به جايگاه‌هاى آب براى تشخيص تشنه ، راه مىيابند . »\r\nخداى تعالى فرموده است :  وَ اللَّهُ خَلَقَ كُلَّ دَابَّةٍ مِنْ ماءٍ  « 3 » ، « خدا ، هر جنبنده‌اى را از آب آفريده است . » با توجه به اين آيه ، گفته‌اند : هيچ چيز نيست مگر اين‌كه آب در آن است يا آب به آن رسيده و يا از آب آفريده شده است . به نطفه هم ، آب گفته مىشود و نيز خداوند فرموده است :  وَ كانَ عَرْشُهُ عَلَى الْماءِ . . .  « 4 » ، « عرش خداوند بر آب قرار داشت . » ابن عباس گفته است : مراد از آب ، موج فراوانى است . خداوند فرموده است :\r\n وَ نَزَّلْنا مِنَ السَّماءِ ماءً مُبارَكاً  « 5 » ، « و ما از آسمان آب بابركت را نازل كرديم » خداوند پس از آن‌كه در سورهء هود فرموده : « عرش او بر روى آب بود » در سورهء لقمان / 34 ، شورى / 28 و حديد / 20 ، اصل آب را « غيث : باران » ناميده است . » « 6 »\r\nجاحظ به جستجوى برخى از كاربردهاى واژهء « طير » در قرآن پرداخته ، چنين مىگويد : « خداوند مىفرمايد « و او را به رسالت به سوى بنى اسرائيل فرستاد كه بگويد :\r\nمن از طرف پروردگارتان ، نشانى آورده‌ام كه از گل ، مجسمه مرغى ساخته بر آن نفس\r\n\r\n\r\n","description":"","footnote":"\r\n( 1 ) - نمل / 44 .\r\n( 2 ) - فاطر / 12 .\r\n( 3 ) - نور / 45 .\r\n( 4 ) - هود / 7 .\r\n( 5 ) - ق / 9 .\r\n( 6 ) - الحيوان ، ج 5 ، ص 137 - 138 و 140 - 141 و 148 .\r\n","page_name":" 257 ","page_number":257},
  {"content":"\r\n\r\nقدسى بدمم تا به اذن خدا مرغى شود . » « 1 » و نيز مىفرمايد : « و هنگامى كه از گل ، شكل مرغى به اذن من ساخته و در آن دميدى تا به اذن من ، مرغى شد و كور مادرزاد و پيس را به امر من شفا دادى و مردگان را به امر من از گور بيرون آوردى » . « 2 »\r\nنيز فرمود : « و هرگاه پيشامد ناگوارى برايشان رخ مىداد ، به موسى عليه السّلام و همراهانش فال بد مىزدند ، آگاه باشيد كه فال بد آنها ( طائرهم ) نزد خداست و ليكن اكثر آنها آگاهى ندارند » « 3 » و نيز مىفرمايد : « ( يوسف گفت : اى دو همزندانى من ) يكى از شما ، ساقى شراب شاه خواهيد شد و آن ديگرى به دار آويخته مىشود ، پس مرغان ، مغز سر او را مىخورند . » « 4 » و نيز مىفرمايد : « اى رسول ما آيا نديدى كه پروردگارت با سپاه فيل سوار چه كرد ؟ آيا نيرنگى كه براى كعبه انديشيدند ، تباه نكرد ؟ و بر هلاك آنان مرغان ابابيل را فرستاد ، تا آنها را با سجّيل سنگباران كرد . » « 5 » و نيز فرمود : « و سليمان وارث ملك داوود شد و به مردم گفت : ما را زبان مرغان آموختند » « 6 » ، و بعد فرمود : « و سپاهيان سليمان از گروه جن‌ّوانس و مرغان در ركابش حاضر شدند » « 7 » . با اين‌كه خداوند تمام مخلوقات را مسخّر سليمان كرده بود ، در اين آيه كلمه‌اى كه به معناى جميع خلق باشد ، ذكر نكرده است و نيز در آيه 20 همين سوره ، گفته است : « سليمان ، جوياى حال مرغان شد و گفت : هدهد را چرا نمىبينم ، بلكه بىاجازهء من غايب شده است . » سليمان چيزى از آنها كه در تسخير او بود ، ياد نكرد و او را از ملكه سبا هيچ‌كس بجز پرنده آگاه نساخت .\r\nو نيز فرموده است : « هركس به خدا شرك ورزد ، بدان ماند كه از آسمان فروافتد و مرغان بدنش را بربايند . » « 8 » و مىفرمايد : « و هيچ موجودى نيست مگر اين‌كه ذكرش تسبيح و ستايش اوست . امّا شما تسبيح آنها را نمىفهميد » « 9 » و در آن‌جا كه خداوند داوود را ياد\r\n\r\n\r\n","description":"","footnote":"\r\n( 1 ) - آل عمران / 49 .\r\n( 2 ) - مائده / 110 .\r\n( 3 ) - اعراف / 131 .\r\n( 4 ) - يوسف / 41 .\r\n( 5 ) - فيل / 1 - 4 .\r\n( 6 ) - نمل / 16 .\r\n( 7 ) - نمل / 17 .\r\n( 8 ) - حج / 31 .\r\n( 9 ) - اسراء / 44 .\r\n","page_name":" 258 ","page_number":258},
  {"content":"\r\n\r\nمىكند ، مىگويد : « و كوهها و مرغان را ( به آهنگ تسبيح و نغمه ) مسخّر داوود قرار داديم » « 1 » همچنين از باب تشبيه ، به سخن گفتن انسان ، منطق الطّير مىگويند . و در موارد ديگر گفته‌اند : صامت و ناطق و دربارهء خانه گفته‌اند : خانه سخن مىگويد و نيز خداوند فرموده است : « صالح گفت : اى قوم ، چرا پيش از نكوكارى ، به بدكارى مىشتابيد ، چرا از كردار زشت ، به درگاه خدا استغفار نمىكنيد ، تا شايد مورد رحمت واقع شويد . آنها گفتند : ما به تو و پيروانت فال بد مىزنيم . صالح گفت : فال بد شما نزد خدا معلوم است ، بلكه خود شما موجب اين امتحان و ابتلا شده‌ايد . » « 2 » و نيز فرموده است : « هر جنبنده‌اى در زمين و هر پرنده‌اى كه با دو بال پرواز مىكند ، هركدام طايفه‌اى مانند شما انسانها هستند . ما در كتاب آفرينش خود هيچ چيز را فروگذار نكرديم . » « 3 » در جاى ديگر مىفرمايد : « و گوشت مرغان ، هر نوع غذا كه مايل باشند . » « 4 » و نيز مىفرمايد : « و مرغان را مسخّر ( نغمهء داوود ) كرديم كه نزد او جمع شوند و همه از هر جانب به دربارش باز آيند . » « 5 » و دربارهء فرشتگان مىفرمايد : « فرشتگان را داراى دو و سه و چهار بال قرار داد » « 6 » و نيز مىفرمايد : « و چون ابراهيم عليه السّلام گفت : پروردگارا به من بنمايان كه چگونه مردگان را زنده خواهى كرد ، خداوند فرمود : آيا ايمان نياورده‌اى ؟ گفت : آرى باور دارم ، امّا مىخواهم كه با مشاهدهء آن دلم آرام گيرد . خداوند فرمود : پس چهار پرنده را بگير و نزد خود گوشت آنها را به هم درآميز آن‌گاه ، هر قسمتى از آن را بر سر كوهى گذار و سپس آنها را فراخوان تا شتابان به سويت پرواز كنند » « 7 » و نيز فرموده است : « و ما بهرهء داوود را به فضل خود كاملا افزوديم و امر كرديم كه اى كوهها و اى پرندگان ، شما نيز با تسبيح و نغمهء الهى داوود هماهنگ شويد . و نيز آهن سخت را به دست او نرم كرديم . » « 8 » در ميان بتهاى زمان قديم بتى به نام « نسر » وجود داشت كه گمان مىكردند به صورت كركس\r\n\r\n\r\n","description":"","footnote":"\r\n( 1 ) - انبياء / 79 .\r\n( 2 ) - نمل / 46 - 47 .\r\n( 3 ) - انعام / 38 .\r\n( 4 ) - واقعه / 21 .\r\n( 5 ) - ص / 19 .\r\n( 6 ) - فاطر / 1 .\r\n( 7 ) - بقره / 260 .\r\n( 8 ) - سبأ / 10 .\r\n","page_name":" 259 ","page_number":259},
  {"content":"\r\n\r\nاست . خداوند مىفرمايد : « قوم نوح گفتند : هرگز خدايان خود را رها نكنيد و بخصوص دست از پرستش ودّ ، سواع ، يغوث ، يعوق و نسر ، هرگز بر نداريد ، و آنها بسيارى از خلق را گمراه كرده‌اند » « 1 » « 2 » روشن است كه اين تحقيق از هرگونه بررسى لغوى خالى مىباشد .\r\nه : از جمله بررسيهاى مفيد لغوى جاحظ جستجو كردن معانى مختلف لفظ در كاربرد قرآنى است . به عنوان نمونه ، در اين‌جا به بيان برخى از معانى مادهء ( ط - ى - ب ) مىپردازد . و به مناسبت ، لفظ « خيانت » را از لحاظ نظم معنوىاش تفسير مىكند :\r\nخداوند متعال فرموده است : « بخوريد از « طيّبات » ، پاكيزه‌هاى آنچه ما به شما روزى كرده‌ايم و خدا را سپاس گزاريد ، اگر او را عبادت مىكنيد . » « 3 »\r\nدر آيهء ديگر غير طيبات را چنين نام مىبرد : « براى شما مؤمنان ، گوشت مردار و خون و گوشت خوك و آنچه هنگام كشتن ، نام غير خدا بر آن برده و هر حيوانى كه به خفه كردن يا چوب زدن يا از بلندى افكندن و يا به شاخ زدن به يكديگر و نيم خوردهء درندگان ، جز آن را كه قبلا تزكيه كرده باشيد ، همهء اينها حرام است و نيز آن را كه براى بتان مىكشيد و آن را كه به تيرها قسمت مىكنيد « 4 » كه اين كار ، فسق است . » « 5 » و نيز فرموده است : « اى اهل ايمان ، طعامهاى پاكيزه‌اى كه خدا بر شما حلال كرده ، حرام ندانيد و تجاوز نكنيد كه خداوند متجاوزان را دوست ندارد . » « 6 »\r\nواژهء طيّبات كه در قرآن ذكر شده چند احتمال مىدهد : مىگويند : « هذا ماء طيّب » و منظورشان ، گوارايى آب است ، و وقتى كه براى گندم و جو و برنج ، صفت « طيّب » را مىآورند ، مرادشان آن است كه متوسّط و بالاتر از نامرغوب است . وقتى مىگويند : فم\r\n\r\n\r\n","description":"","footnote":"\r\n( 1 ) - نوح / 23 - 24 .\r\n( 2 ) - الحيوان ، ج 7 ، ص 48 - 53 .\r\n( 3 ) - بقره / 172 .\r\n( 4 ) - در جاهليت رسم بود كه چون در امرى مردّد مىشدند ، بر تيرى مىنوشتند : « خدا امر كرد » و بر تير ديگرى مىنوشتند : « خدا نهى كرد » آن‌گاه تيرها را درهم ريخته يكى را به قرعه بيرون آورده ، مطابق آن ، رفتار مىكردند . ترجمهء الهى قمشه‌اى . م .\r\n( 5 ) - مائده / 3 .\r\n( 6 ) - مائده / 87 .\r\n","page_name":" 260 ","page_number":260},
  {"content":"\r\n\r\nطيّب الرّيح ، يا دربارهء گندم چنين مىگويند مقصودشان اين است كه دهان يا گندم ، گنديده نيست نه اين‌كه منظور بوى خوش يا بوى بد باشد ، زيرا در اين‌جا مورد ندارد . گاهى مىگويند : حلال و طيّب است يا اين براى تو حلال نيست و اين براى تو طيّب نيست يا اين براى تو طيّب است ؛ در همهء اينها منظور حلال بودن است همانند سخن خداوند :\r\n فَانْكِحُوا ما طابَ لَكُمْ مِنَ النِّساءِ مَثْنى وَ ثُلاثَ وَ رُباعَ  « 1 » ، « از زنهايى كه برايتان حلال است مىتوانيد دو تا سه تا و چهار تا ، نكاح كنيد » .\r\nطويس آوازخوان به يكى از فرزندان عثمان بن عفّان گفت : من عروسى مادر با بركت تو را با پدر « طيّب » تو مشاهده كردم و منظورش از اين كلمه ، طهارت و پاكيزگى پدرش بود و اگر به عكس مىگفت : عروسى مادر « طيّبه » ات را با پدر مباركت شاهد بودم ، اين حسن را نداشت ، زيرا كلمهء « طيب » به هر اسمى بچسبد نشان‌دهندهء قدر و منزلت آن است ، چنان‌كه شاعر گفته است :\r\n و الطيّبون معاقد الأزر : \r\n« آنهايى كه دامنهاى پاك دارند . »\r\nگاهى مردى با زنى خلوت مىكند و بعد مىگويد : « وجدتها طيّبة » منظورش اين است كه آميزش با وى را لذت‌بخش يافتم ، و وقتى كه مىگويند : « فلان طيّب الخلق » مرادشان اين است كه فلانى ظريف و نمكين است . خداوند متعال مىفرمايد :  حَتَّى إِذا كُنْتُمْ فِي الْفُلْكِ وَ جَرَيْنَ بِهِمْ بِرِيحٍ طَيِّبَةٍ  « 2 » ، « تا آن‌گاه كه در كشتى نشينيد و باد ملايمى آن را به حركت آورد . » مراد بادى است كه نه ضعيف است و نه قوى ، فقها مىگويند : گرفتن مال از مسلمانى حلال نيست مگر با طيب خاطر ، در قرآن آمده است :  فَإِنْ طِبْنَ لَكُمْ عَنْ شَيْءٍ مِنْهُ نَفْساً فَكُلُوهُ هَنِيئاً مَرِيئاً  « 3 » ، « پس اگر زنها چيزى از مهر خود را از روى رضا به شما بخشيدند ، برخوردار شويد كه شما را حلال و گوارا خواهد بود . » و نيز فرموده است :\r\n لَقَدْ كانَ لِسَبَإٍ فِي مَسْكَنِهِمْ آيَةٌ جَنَّتانِ عَنْ يَمِينٍ وَ شِمالٍ كُلُوا مِنْ رِزْقِ رَبِّكُمْ وَ اشْكُرُوا لَهُ بَلْدَةٌ طَيِّبَةٌ وَ رَبٌّ غَفُورٌ  « 4 » ، « براى اولاد سبا در وطنشان ( سرزمين يمن و شام ) از جنوب و\r\n\r\n\r\n","description":"","footnote":"\r\n( 1 ) - نساء / 3 .\r\n( 2 ) - يونس / 22 .\r\n( 3 ) - نساء / 4 .\r\n( 4 ) - سبأ / 15 .\r\n","page_name":" 261 ","page_number":261},
  {"content":"\r\n\r\nشمال دو سلسله باغ و بوستان آيات لطف و رحمت بود . ( به آنها گفتيم ) از روزى خداى خود بخوريد و شكر وى به جاى آوريد كه مسكنتان شهرى نيكوست و پروردگارتان آمرزنده و مهربان است . » طيّبه در صورتى صفت براى بلده مىآيد كه سرزمينى خوش آب و هوا ، داراى ميوه‌هاى خوشمزه و پر خير و بركت باشد .\r\nخداوند دربارهء ارزش زنان فرموده است : « كسانى كه بر زنان شوهردار پاكدامن با ايمان تهمت عمل زشت بزنند در دنيا و آخرت مورد لعنت هستند و براىشان عذابى دردناك است . » « 1 » راجع به كلمهء موردنظر در آيه 26 همين سوره مىفرمايد : « زنان پليد براى مردان پليدند و مردان پليد براى زنان پليد و زنان پاك براى مردان پاكند و مردان پاك براى زنان پاك . اينان از آنچه دربارهء ايشان مىگويند بركنارند ، براى آنان آمرزش و روزى نيكو خواهد بود . »\r\nبا بررسى كه در ذيل خواهد شد معلوم مىشود كه تأويل دربارهء زن نوح و لوط عليهما السّلام چنان نيست كه بسيارى از مفسّران گفته‌اند و گفتهء اين مفسّران زمانى بود كه اين سخن خداوند را شنيدند :  ضَرَبَ اللَّهُ مَثَلًا لِلَّذِينَ كَفَرُوا امْرَأَتَ نُوحٍ وَ امْرَأَتَ لُوطٍ كانَتا تَحْتَ عَبْدَيْنِ مِنْ عِبادِنا صالِحَيْنِ فَخانَتاهُما فَلَمْ يُغْنِيا عَنْهُما . . .  « 2 » ، « خداوند براى كافران ، زن نوح و زن لوط را مثال آورد كه تحت فرمان دو بندهء صالح ما بودند و به آنها خيانت كردند . پس اين دو پيامبر نتوانستند آنها را از قهر خدا برهانند . »\r\nاين بررسى نشان مىدهد كه خيانت در اين آيه به معناى رابطهء نامشروع نيست ، بلكه مراد نفاق است .\r\n« خيانت » انواعى دارد . يكى خيانت در مال است كه از آن خيانت در نصيحت و مشورت پيدا مىشود . وقتى برداشت يك معناى درست و يا كم‌عيب از خبرى كه دربارهء همسران پيغمبر اسلام و خانوادهء رسولان الهى آمده ، امكان‌پذير باشد ، هيچ‌كس حق ندارد آن را به زشت‌ترين معنا تفسير كند و ما مىدانيم كه خيانت از مال آغاز مىشود و آن‌گاه به ناموس مىرسد .\r\n\r\n\r\n","description":"","footnote":"\r\n( 1 ) - نور / 23 .\r\n( 2 ) - تحريم / 10 .\r\n","page_name":" 262 ","page_number":262},
  {"content":"\r\n\r\nپس مىتوان گفت كه اين دو همسر نوح و لوط عليهما السّلام از منافقان بودند كه چنين صفتى براى آنها خيانت بزرگى محسوب مىشود . امّا زنان پيامبران ، بدكاره نبوده‌اند كه استحقاق نامهاى زشت داشته باشند و خداوند مىفرمايد :  فَإِذا دَخَلْتُمْ بُيُوتاً فَسَلِّمُوا عَلى أَنْفُسِكُمْ تَحِيَّةً مِنْ عِنْدِ اللَّهِ مُبارَكَةً طَيِّبَةً  « 1 » ، « چون به خانه‌اى داخل شويد بر يكديگر سلام كنيد ، اين تحيتى مبارك و پاكيزه از جانب خداست . » و نيز مىفرمايد :  وَ كُلُوا مِمَّا رَزَقَكُمُ اللَّهُ حَلالًا طَيِّباً  « 2 » ، « و از هر چيز پاكيزه‌اى كه خدا روزى شما كرده ، بخوريد » و نيز مىفرمايد :  مَنْ عَمِلَ صالِحاً مِنْ ذَكَرٍ أَوْ أُنْثى وَ هُوَ مُؤْمِنٌ فَلَنُحْيِيَنَّهُ حَياةً طَيِّبَةً  « 3 » ، « هركس از مرد و زن كار نيكى ، به شرط ايمان به خدا ، انجام دهد ما او را در زندگانى خوش و با سعادت ، زنده خواهيم داشت . »\r\nو نيز فرموده است :  قُلْ مَنْ حَرَّمَ زِينَةَ اللَّهِ الَّتِي أَخْرَجَ لِعِبادِهِ وَ الطَّيِّباتِ مِنَ الرِّزْقِ  « 4 » ، « اى پيامبر صلى اللّه عليه و آله بگو : چه كسى زينتهاى خدا را كه براى بندگانش آفريده ، حرام و از صرف روزى حلال و پاكيزه منع كرده است ؟ » و نيز فرموده است :  وَ مَثَلُ كَلِمَةٍ خَبِيثَةٍ كَشَجَرَةٍ خَبِيثَةٍ  « 5 » ، « وضعيت سخن پليد ( دروغ ) ، همانند درخت پليد است . . . » ، و  مَثَلًا كَلِمَةً طَيِّبَةً كَشَجَرَةٍ طَيِّبَةٍ  « 6 » ، « . . . خداوند كلمهء پاكيزه را به درخت زيبايى مثل زده است . . . » و نيز فرموده است :  وَ ظَلَّلْنا عَلَيْكُمُ الْغَمامَ وَ أَنْزَلْنا عَلَيْكُمُ الْمَنَّ وَ السَّلْوى كُلُوا مِنْ طَيِّباتِ ما رَزَقْناكُمْ  « 7 » ، « و ابر را سايبان شما ساختيم و مرغ بريان و ترنجبين را به عنوان غذا براى شما نازل كرديم و گفتيم از اين روزيهاى پاكيزه تناول كنيد » . بنابراين ، لفظ « طيّب » به معانى فراوانى مىآيد كه برخى از آنها را در اين باب ، مفصل ياد كرديم . » « 8 »\r\nجاحظ به منظور دست يافتن به معانى كلمهء « خير » در قرآن ، به شاهدى از شعر پرداخته است : « اكسب للخير من الذئب الأزل : « ما ، رزق و روزى را از چنگال گرگ ازل به\r\n\r\n\r\n","description":"","footnote":"\r\n( 1 ) - نور / 61 .\r\n( 2 ) - مائده / 88 .\r\n( 3 ) - نحل / 97 .\r\n( 4 ) - اعراف / 32 .\r\n( 5 ) - ابراهيم / 26 .\r\n( 6 ) - ابراهيم / 24 .\r\n( 7 ) - بقره / 57 .\r\n( 8 ) - الحيوان ، ج 4 ، ص 56 - 60 .\r\n","page_name":" 263 ","page_number":263},
  {"content":"\r\n\r\nدست مىآوريم . » واژهء « خير » از نظر جاحظ در اين‌جا به معناى روزى و وسيلهء معاش است ، و در مورد ديگر به معناى عين مال مىآيد ، مثل اين سخن خداوند :  إِنْ تَرَكَ خَيْراً الْوَصِيَّةُ . . .  « 1 » ، « اگر ميّت كه داراى مال است ، وصيّت كند . . . » و همانند اين سخن خداوند :\r\n وَ إِنَّهُ لِحُبِّ الْخَيْرِ لَشَدِيدٌ  « 2 » ، « به اين معنا كه انسان به دليل دوستى زياد ، نسبت به مال دنيا بخل مىورزد و در نگهدارى آن افراط مىكند . » كلمهء « خير » در جاى ديگر به معناى فراوانى و بسيارى خوردنى و نوشيدنى آمده است ، مىگويد : چه بسيار است ، خير خانهء فلانى . خير محض به معناى اطاعت و سعهء صدر است . » « 3 »\r\nبدون شك اين بررسى جاحظ نشان مىدهد كه وى با زيركى خاص ، شيوهء ادبى در تفسير را كه ما امروز بدان دست يافته‌ايم ، درك كرده است . يكى از گامهايى كه وى در اين زمينه برداشت ، شيوهء كاربرد يك لفظ در موارد و سياقهاى گوناگون در قرآن است و بر اثر گوناگونى اين موارد و سياقها معناى آن لفظ هم تغيير پيدا كند .\r\nتا اين‌جا دربارهء برداشت جاحظ از متن قرآنى سخن گفتيم و اينك به بحث ديگرى مىپردازيم .\r\n\r\nنظريهء جاحظ راجع به برداشت از متن حديث\r\nجاحظ ، مانند ساير محدّثان ، نخست به توثيق متن حديث از راه جرح و تعديل راوى مىپردازد و چون حديث از طريق روايت به ما مىرسد ، لازم است ارزشى را كه جاحظ براى روايت به عنوان يكى از منابع شناخت قايل است ، بشناسيم . او بر آن است كه : « علم و آگاهى انسان بستگى به كثرت شنيدنيهاى او دارد و نيز بايد نوشتنيهايش\r\n\r\n\r\n","description":"","footnote":"\r\n( 1 ) - بقره / 180 .\r\n( 2 ) - عاديات / 8 .\r\n( 3 ) - همان مأخذ ، ج 6 ، ص 410 ، جاحظ براى بررسيهاى لغوى الفاظ قرآنى كه از لحاظ معنا ، با به كار رفتن اين الفاظ ، در نصّ ديگر و يا در مورد ديگرى از قرآن ، تفاوت دارند ، مثالهايى آورده است . از قبيل : « كلمات اللّه » الحيوان ، ج 1 ، ص 209 - 210 . « قولا بليغا » . البيان و التبيين ، ج 1 ، ص 408 . و « لازب » ، همان مأخذ ، ج 1 ، ص 199 . « المعازير » ، همان مأخذ ، ج 1 ، ص 160 . « اللّحن » ، همان مأخذ ، ج 2 ، ص 217 .\r\n","page_name":" 264 ","page_number":264},
  {"content":"\r\n\r\nبيشتر از شنيدنيهايش باشد . انسان نمىتواند دانش را فراگيرد و آن را گردآورد و نيز نمىتواند به صورت يك مرجع علمى براى ديگران درآيد ، مگر اين‌كه مالى را كه در اين راه هزينه مىكند از هزينه كردن دارايى دشمنش براى او گواراتر و لذت‌بخش‌تر باشد . » « 1 »\r\nبه اين طريق ، جاحظ ، روايت را يك منبع علمى معتبر مىداند ، امّا منبع كتابى را بر آن ترجيح مىدهد ، زيرا او در عصر ترجمه و شكوفايى تأليف مىزيسته است .\r\nجاحظ كه آگاهيها و شناخت خود را از طريق روايت به دست آورده ، دربارهء راوى و نيز عموم اخبار دقت و تأمل فراوانى قايل شده است . او مىگويد : « مانند حديثى كه دربارهء الهام حيوانات از بابويه ( صاحب حمام ) نقل‌شده كه اگر داستانهاى وى را كه در كتاب لصوص آمده است بشنويد ، خواهيد ديد كه وى از دروغ و پرگويى دور است . من خود او را ديده و با وى مجالست كرده‌ام ، ولى اين حديث را از او نشنيدم ، ليكن يكى از مشايخ بصره كه در مسجد محمد بن رغبان به حضور وى مىرسيد آن را برايم نقل كرده است . » « 2 » جاحظ دربارهء حيوانات آبزى نظريهء عميقى را ارائه داده است و دربارهء اين‌كه وى در كتاب حيوان براى « ماهى » باب جداگانه‌اى نياورده چنين مىگويد : « . . . سبب آن ، تنها خبرهاى اهل درياست ، زيرا آنها گروهى هستند كه گفتارشان را مانند فعلشان مؤثر نمىدانند و هر خبرى كه شگفت‌آورتر باشد نزد آنها خوشحال‌كننده‌تر است ، اگرچه عباراتش نامربوط و فاقد ارزش باشد . . . » « 3 » پس از آن مىگويد : « پس چگونه بااين‌ترتيب ، به اخبار اهل دريا و سخنان ماهيگيران ، اعتماد كنم . . . ؟ » « 4 » وى دربارهء خبرى از استادش مىگويد : « ابو اسحاق ابراهيم بن سيّار نظّام كه در صداقت گفتار او ، چه از شنيده‌هايش بگويد و چه از ديدنيهايش هيچ شكى ندارم ، چنين گفته است . . . » . « 5 »\r\nجاحظ به منبع خبرى به دليل اثرى كه بر ذهن شنوندهء كم‌تجربه باقى مىگذارد ، اهميّت مىدهد . او مىگويد : « چيزى از اين قبيل كه شما نياز مبرمى به شناخت آن داريد ،\r\n\r\n\r\n","description":"","footnote":"\r\n( 1 ) - الحيوان ، ج 1 ، ص 55 .\r\n( 2 ) - همان مأخذ ، ج 2 ، ص 156 .\r\n( 3 ) - همان مأخذ ، ج 6 ، ص 16 .\r\n( 4 ) - همان مأخذ ، ج 6 ، ص 19 .\r\n( 5 ) - همان مأخذ ، ج 4 ، ص 320 .\r\n","page_name":" 265 ","page_number":265},
  {"content":"\r\n\r\nتأثير خبرى است كه به گوشتان خورده ، بويژه وقتى كه كم‌تجربه باشيد . پس اگر كم تجربگى و كم‌حافظگى در شنونده جمع شود ، خبرى كه به گوش مىرسد ، به آسانى در جايگاه خود وارد مىشود و با محلّى آماده و طبيعت پذيرنده و خاطرهء آرام روبه‌رو مىگردد و هرگاه اين خبر با چنين قلبى كه داراى ويژگيهاى مزبور است روبه‌رو شود ، آن چنان رسوخ خواهد كرد كه هيچ چاره‌اى براى از بين بردنش وجود ندارد . » « 1 »\r\nجاحظ بويژه راجع به آنچه مربوط به نقل حديث است در توثيق حديث از روش محدّثان پيروى كرده است . او به سخن خود ، چنين ادامه مىدهد : « . . . و ثابت بن قبس بن شماس ، همان كسى است‌كه وقتى عامر به او گفت : آگاه باش ، به خدا سوگند لئن تعرّضت لحنى و فنى و ذكاء سنّى لتولين عنى : « اگر با روانى سخن و فنّ بيان و كمال سنّ من روبه‌رو شوى از من پشت خواهى كرد » ، ثابت به او گفت : امّا و اللّه لئن تعرّضت لسبابى و شبا انيابى و سرعة جوابى : « به خدا سوگند اگر دشنام دادن و تيزى دندانها و سرعت جواب من را ببينى از اطراف من دور خواهى شد . » او گفت : پيامبر صلى اللّه عليه و إله فرمود : « تو را خدا و پسران قيله ( قبيلهء اوس و خزرج ) كافى است . » سپس دربارهء اين روايت مىگويد : « و اين روايت را از كسى نقل كرده‌ام كه خبر را جعل مىكند و من او را متّهم مىكنم . » « 2 »\r\nهنگامى كه جاحظ متون روايى را نقل مىكند مىكوشد كه نوع مذهب راويان را بيان كند . . . آن‌گاه دربارهء ارزيابى بيان ، سه روايت مىآورد و ابتدا نام امام على عليه السّلام ، آن‌گاه امام حسن و على بن حسين بن على و محمد بن على بن حسين عليهم السّلام را ياد مىكند و چنين مىگويد : « . . . و اين سه خبر را ابراهيم بن داحه از محمد بن عمير ، و صالح بن على افقم از محمّد بن عمير نقل كرده‌اند و تمام اينها از بزرگان شيعه‌اند و ابن عمير از همه برتر بود . » « 3 »\r\nسپس آنجا كه احاديثى در برترى سكوت بر سخن بيان مىكند مىگويد : « براى اغلب اين احاديث سندى كه متصل به معصوم باشد وجود ندارد و به فرض كه اسناد آنها را متصل بيابى موثق نيستند ، بلكه بيشترشان به‌طور مطلق وارد شده‌اند و دربارهء راويان\r\n\r\n\r\n","description":"","footnote":"\r\n( 1 ) - همان مأخذ ، ج 1 ، 168 .\r\n( 2 ) - البيان و التبيين ، ج 1 ، ص 359 - 360 .\r\n( 3 ) - همان مأخذ ، ج 1 ، ص 83 - 84 .\r\n","page_name":" 266 ","page_number":266},
  {"content":"\r\n\r\nآنها نه مدحى آمده و نه نكوهشى . » « 1 »\r\nجاحظ در راستاى توثيق حديث به اندازه‌اى كه دربارهء متن حديث كوشيده ، دربارهء راوى تلاش نكرده است و لذا هرگاه از راوى چيزى را كه مشهور بود ، مىشناخت آن را امضا ميكرد و گرنه آن را مشكوك مىدانست . . . به عنوان نمونه ، در بحث جواز خصى ساختن انسان و عدم آن ، گروهى به اين دليل آن را جايز دانسته‌اند كه پيامبر صلى اللّه عليه و إله غلام اخته‌اى را كه مقوقس به ضميمهء ماريهء قبطيّه به او اهدا كرد ، پذيرفت .\r\nجاحظ اين حديث را مورد انتقاد قرار داده و گفته است : « پيش از هر چيز اين حديث از دو حال خارج نيست يا از لحاظ سند و صدور صحيح است و يا اين‌كه فاسد است ، اگر فاسد باشد ، اصل مسأله باطل است و اگر صحيح و پسنديده باشد . . . تا آخر . » « 2 »\r\nدربارهء حديثى كه طرفداران سكوت به آن استدلال مىكنند و اصمعى و ابن اعرابى از رجال حديث خود نقل كرده‌اند ، جاحظ پس از آن‌كه به نقد از متن اين حديث مىپردازد ، مىگويد : « . . . از جمله اشكالات اين حديث اين است كه ما نمىدانيم آيا پيامبر صلى اللّه عليه و إله چنين فرموده است ، يا نه ، زيرا در اين‌گونه اخبار نياز به خبر مكشوف و حديث معروف مىباشد ، لكن ما با توجه به موثق و آشكار بودن دليل ، به اين‌گونه مسائل و مانند آنها پاسخ مىدهيم . » « 3 »\r\nجاحظ همچون ساير محدثان تمام همت خود را صرف بررسى احوال راويان حديث نمىكرد ، بلكه بيشتر به اين توجه داشت كه روش انتقادى خود را بر نصّ حديث تطبيق و آن را برطبق آزمايشها و مقياسهاى خود بررسى كند . از جمله راههاى نقد حديثى او اين است كه نصّ حديث را بر قرآن عرضه و آنها را با يكديگر مقايسه مىكند .\r\nاو از ابو هريره روايت مىكند كه گفت : رسول خدا صلى اللّه عليه و إله فرموده است : « پس از من ، حديث\r\n\r\n\r\n","description":"","footnote":"\r\n( 1 ) - همان مأخذ ، ج 1 ، ص 203 .\r\n( 2 ) - الحيوان ، ج 1 ، ص 164 ، دنبالهء مطلب اين است : ما مىدانيم كه در حديث چنين نيست كه پيامبر صلى اللّه عليه و إله پس از آگاهى از اخته بودن آن غلام او را پذيرفته باشد .\r\n( 3 ) - البيان و التبيين ، ج 4 ، ص 28 .\r\n","page_name":" 267 ","page_number":267},
  {"content":"\r\n\r\nبسيار به من نسبت خواهند داد ، چنان‌كه به پيامبران قبل از من نيز نسبت مىدادند .\r\nبنابراين آنچه از زبان من به شما رسيد ، بر كتاب خدا عرضه كنيد ، هرچه موافق قرآن باشد از من است ، چه گفته باشم و چه نگفته باشم . . . » « 1 » در مورد پرسش زيد الخيل از رسول اكرم كه در گفتگوى صاحب سگ با صاحب خروس بر زبان صاحب سگ جارى شد ، جاحظ ، قرآن را به عنوان حاكم بر سنّت بيان مىكند : « وقتى كه پيامبر صلى اللّه عليه و إله به زيد الخيل از خير سخن گفت و به همين سبب او را « زيد الخير » ناميد ، زيد از آن حضرت چيز ديگرى نپرسيد و حاجتى درخواست نكرد ، جز اين‌كه گفت : يا رسول اللّه در ميان ما دو مرد يكى به نام ذريح و ديگرى به كنيه ابا دجانه زندگى مىكنند . اين دو نفر پنج سگ دارند كه آهوان را شكار مىكنند ، حكم اين صيد چگونه است ؟ خداوند اين آيه را فرستاد : « اى پيامبر صلى اللّه عليه و إله از تو مىپرسند : چه چيزى براى آنها حلال شده است ؟ بگو : هر چه پاكيزه است برايتان حلال شده و نيز صيد حيوانات شكارگر كه شما به عنوان مربّيان سگهاى شكارى ، از آنچه خدايتان آموخته ، به آنها تعليم داده‌ايد . پس ، از صيدى كه براى شما بگيرند بخوريد و نام خدا را بر آن ، ياد كنيد ( هنگام صيد بسم اللّه بگوييد ) » « 2 » و اگر جواب پيامبر صلى اللّه عليه و إله به زيد از سنّتهاى آن حضرت بود در جايگاه رفيع قرار داشت ، پس چگونه است در حالى كه كتاب ، فوق سنّت است . » « 3 »\r\nبا اين روش ، معلوم مىشود كه جاحظ قرآن را حاكم بر نصّ مىداند ، زيرا سنّت خواه گفتار باشد ، خواه عمل و يا هر دو ، متوجه احاديثى است كه طرفداران سكوت دربارهء فضيلت آن آورده‌اند . جاحظ به منظور عرضهء احاديث بر قرآن ، نخست احاديثى را كه آنان روايت كرده‌اند آورده است : . . . ابو بكر سر زبان خود را گرفت و گفت : همين ( زبان ) مرا به اين كارها وادار كرد . پيامبر صلى اللّه عليه و إله فرمود : آيا مردم را ، جز زبانهايشان به رو در آتش دوزخ مىاندازد ؟ ابن عربى از يكى از استادانش نقل مىكند كه گفت : مردى راجع به پيامبر صلى اللّه عليه و إله سخن مىگفت و در سخنانش گزافه‌گويى كرد . پيامبر صلى اللّه عليه و إله فرمود : ما اعطى\r\n\r\n\r\n","description":"","footnote":"\r\n( 1 ) - البيان و التبيين ، ج 2 ، ص 28 .\r\n( 2 ) - مائده / 4 .\r\n( 3 ) - الحيوان ، ج 2 ، ص 204 - 205 .\r\n","page_name":" 268 ","page_number":268},
  {"content":"\r\n\r\nالعبد شرّا من طلاقة اللّسان : « بدترين چيز براى انسان ، بىبندوبارى در زبان است . »\r\nعائشى و خالد بن خداش از مهدى بن ميمون و او از غيلان بن جرير و او از مطرف بن عبد اللّه ، پسر شخير ، از پدرش نقل كردند كه گفت : با گروهى خدمت رسول خدا صلى اللّه عليه و إله رسيديم . گفتيم : اى رسول خدا صلى اللّه عليه و إله تو ، سرور و برترين ما و اهل جود و كرم هستى .\r\nرسول خدا صلى اللّه عليه و إله فرمود : « اى مردم حرف خود را بگوييد و شيطان شما را منحرف نكند ، زيرا من بندهء خدا و پيامبر او هستم . . . » .\r\nجاحظ پس از آن‌كه احاديث و آثار و اشعار و گفته‌هايى را بيان مىكند ، با استفاده از ذوق ادبى ، به تحقيق و تهذيب دربارهء اين احاديث ؛ سفارش مىكند و سپس حديث را با آيات قرآنى مطابقت مىدهد : « اكنون كه روايت قوم و استدلالشان را شنيديم ، سفارش مىكنم كه اگر استعدادى در بيان و تبيين دارى و اگر احساس مىكنى كه به نحوى اهل اين دو هستى ، از جستجو در بيان و تبيين خوددارى مكن و استعدادت را مهمل نگذار تا سهل‌انگارى بر نيروى ذوق و قريحه غلبه نكند . و آن را به عادتى زشت مبدّل نسازد .\r\nاگر خود اهل سخن و داراى بيان هستى و احساس مىكنى كه مىتوانى خوب و رسا سخنى بگويى و در جلسهء عمومى به ايراد سخنى بپردازى ، پس براى به دست آوردن بالاترين و برترين مقام سخنرانى كوتاهى مكن و هيبت نادانان و تهديد بىخردان تو را از اين كار بازندارد و رواياتى كه به زشت‌ترين وجه تأويل شده و معناى واقعى آن ، تغيير يافته ، تو را از نظريه‌ات برنگرداند . چگونه از اين گروه با اين روايات تحريف‌شده و اخبار جعلى و با اين انديشه‌اى كه از پيش خود اختراع كرده‌اند ، پيروى مىكنى ؟\r\nسخن خداى تعالى دربارهء يادآورى داوود پيامبر را شنيده‌اى كه گفته است :  وَ اذْكُرْ عَبْدَنا داوُدَ ذَا الْأَيْدِ إِنَّهُ أَوَّابٌ . . .  « 1 » ، « و از بندهء ما داوود كه در اجراى امر ما نيرومند بود و دايم به درگاه ما توبه و انابه مىكرد ، ياد كن » تا سخن او :  وَ فَصْلَ الْخِطابِ  آيهء 20 ( فصل الخطاب به معناى تشخيص حق از باطل است كه خداوند به حضرت داوود عنايت كرده است ) بنابراين ، خدا براى حضرت داوود ، حكمت و برترى در عقل و متانت در\r\n\r\n\r\n","description":"","footnote":"\r\n( 1 ) - ص / 17 .\r\n","page_name":" 269 ","page_number":269},
  {"content":"\r\n\r\nداورى و گستردگى در علم و درستى در صدور حكم و نيز تفصيل مجمل و تشخيص مشتبه و آگاهى و دلسوزى و قاطعيت را در هنگام لزوم ، گردآورده است .\r\nرسول خدا صلى اللّه عليه و إله ياد از شعيب پيامبر كرد و فرمود : « شعيب خطيب پيامبران بود » و اين سخن براساس چيزى است كه خداوند آن را در كتابش حكايت كرده و به گوش بندگانش رسانده است . پس چگونه از منزلت خطبا بيم دارى در حالى كه داوود و شعيب در برابر تو قرار دارند . به علاوه ، آياتى را از قرآن حكيم دراين‌باره و در صدر اين كتاب ، بر تو خوانديم و از سوى ديگر ، خطبه‌هاى رسول خدا صلى اللّه عليه و إله نوشته و محفوظ و جاويد و مشهور است كه اين خود ، دليل بر فضيلت خطابه است . شما خيال مىكنيد كه رسول خدا صلى اللّه عليه و إله فرموده است : دشنام دادن و سخنورى دو شعبه از نفاق است و شرم و عجز دو شعبه از ايمان است . لكن ما به خدا پناه مىبريم از اين‌كه قرآن كسى را به عجز و ناتوانى تشويق كند و نيز به خدا پناه مىبريم از اين‌كه رسول او ميان دشنام و بيان جمع كند ، در حالى كه خداوند هرچه را تجاوز از حدّ باشد نهى كرده است . و كلمهء « عىّ » بر هر چيزى اطلاق مىشود كه از اندازه كمتر باشد . ازاين‌رو ، « عىّ » مذموم است و پرگويى نيز مذموم است و دين خداى تعالى ميان كندى و تندى است . . . تا آخر . » « 1 »\r\nبا توجه به آنچه از تناقض حديث با نص قرآن بيان داشتيم چيزى را كه هم‌اكنون ياد مىكنيم تحقق مىيابد و آن اين است كه مفاهيم نصوص قرآنى ، احاديثى را كه در فضيلت عسل آمده تصحيح مىكند . از جمله روايت : « سعيد بن ابى عروبه از قتاده از ابو متوكّل ناجى از ابو سعيد خدرى است كه مىگويد : مردى خدمت رسول خدا صلى اللّه عليه و إله آمد و گفت : برادرم از درد شكم مىنالد پيامبر صلى اللّه عليه و إله فرمود : به او عسل بخوران . بعد از مدّتى همان مرد برگشت و گفت : به او عسل دادم ، ولى مؤثر واقع نشد . حضرت باز هم فرمود :\r\nبه او عسل بده . مرتبهء سوم برگشت و همچنان گفت . حضرت اين‌بار نيز همان دستور را به او داد . مرتبهء چهارم برگشت و نيز همان حرف را تكرار كرد . حضرت فرمود : خدا را\r\n\r\n\r\n","description":"","footnote":"\r\n( 1 ) - البيان و التبيين ، ج 1 ، ص 194 - 196 و 200 - 203 و نيز نگاه كنيد كه حديث : « ما گروه انبياء بسيار گريانيم . » را با قرآن مقايسه كرده است . همان مأخذ ، ج 4 ، ص 27 - 32 .\r\n","page_name":" 270 ","page_number":270},
  {"content":"\r\n\r\nتصديق ، و شكم برادرت را تكذيب كن . به او عسل بخوران . اين مرتبه كه او را عسل داد ، بهبود يافت . » سپس جاحظ سخن را ادامه مىدهد و مىگويد : « . . . آنچه بر درستى تأويل‌ها براى اين سخن خداوند : « از درون زنبور عسل شربتى شيرين به رنگهاى مختلف بيرون مىآيد . » « 1 » دلالت مىكند ، اين است كه تمام معجونها و نيز مربّاها از عسل به وجود مىآيند . » « 2 » بنابراين نص قرآن با حديث روايت‌شده همخوانى دارد . تأويل جاحظ از آيات قرآن نيز برطبق اين همخوانى صورت مىگيرد .\r\nروشى كه بيان شد ، هرچند يكى از بهترين راههاى نقد و بررسى محسوب مىشود ، لكن خالى از خطر نيست ، يعنى خطر پيروزى شيوهء تفسيرى معتزله كه نصّ را تحليل عقلى مىكنند . عامّه ، حديثى دربارهء كشتن مارمولك نقل مىكنند و جاحظ به تحليلى عقلى دربارهء آن پرداخته و چنين گفته است : « . . . به علاوه شايد پيامبر صلى اللّه عليه و إله اين سخن را از باب حكايت گفته باشد ؛ و نيز ممكن است اين سخن علّتى داشته كه در آن زمان معلوم بوده امّا بعدها مردم علّت آن را حذف و خبر را بدون آن بيان كرده باشند و ممكن است كسى كه اين خبر را نقل كرده ، آخرش را ديده ولى اولش را نديده باشد . و نيز ممكن است مخاطب رسول اكرم صلى اللّه عليه و إله در اين سخن ، گروهى بوده باشد كه ميان او و آنها امر ويژه‌اى بوده است . و تمام اين احتمالات ، ممكن و جايز و غيرقابل انكار و بى مانع است . » « 3 »\r\n\r\n\r\n","description":"","footnote":"\r\n( 1 ) - نحل / 69 .\r\n( 2 ) - الحيوان ، ج 5 ، ص 426 - 429 .\r\n( 3 ) - همان مأخذ ، ج 1 ، ص 304 - 305 و نيز نگاه كنيد به تشريح معتزله درباره اشكالى كه مخالفان وارد كرده‌اند از قبيل اين خبر كه چون پيامبر صلى اللّه عليه و إله غلام اخته‌اى را كه مقوقس او را همراه ماريّهء قبطيه به وى هديه كرد ، پذيرفت ، معلوم مىشود كه آن حضرت اخته كردن غلامان را جايز مىدانسته است . همان مأخذ ، ص 163 - 165 . جاحظ دربارهء ارزيابى احاديثى كه از پيامبر نقل‌شده كه آن حضرت به قتل مارمولك امر فرموده و آن را « فويسيق » ناميده ، مىگويد : تمام اين احاديث از چيزهايى است كه جاهلان ( معتزله ) و كسانى كه گمان كرده‌اند تمام اشياء سخن مىگويند و امّتهايى مانند انسانها هستند ، به آنها استدلال كرده‌اند . همان مأخذ ، ج 4 ، ص 286 - 287 .\r\n","page_name":" 271 ","page_number":271},
  {"content":"\r\n\r\nجاحظ با اين بيان ، به خطر قطع شدن رابطهء نصّ روايت با سياق و شرايط آن اشاره مىكند و اين‌كه اين امر ، موجب احتمالاتى در معناى نص مىگردد ، در حالى كه مناسبتها و شرايط نص ، مانع از اين احتمالات است . او به صراحت اشاره كرده است كه نبودن برهان و از بين رفتن شرايط محيطى ، سبب دشوار شدن درك معناى نصّ مىشود .\r\nاو پس از آوردن مقدارى از عبارات متداولى كه مورد كراهت پيامبر صلى اللّه عليه و إله و ياران و تابعان مىباشد ، مىگويد : « پيامبر صلى اللّه عليه و إله و صحابه و تابعان از شنيدن و تلفظ بعضى از روايات كه معنا و دلايل آن ناشناخته است كراهت داشته‌اند ، امّا اصحاب ما كراهتى ندارند و ما هم قدرت بر ردّ اصحابمان نداريم . از سوى ديگر از آنها چيزى بيشتر از كراهت نشنيده‌ايم و اگر سخن كراهت با ذكر علت و برهان توأم مىبود ، مطلب روشنتر مىشد . امّا بيشتر روايات خالى از ذكر علّت است و راويان به ظاهر لفظ ، بدون بيان علّت و برهان اكتفا كرده‌اند ، اگرچه آنها خود ، علّت و معلول را با يك ديد مشاهده كرده‌اند . » « 1 »\r\nرواياتى وارد شده است كه به سر بريدن كبوتر و خروس و كشتن سگ امر مىكند ، نه به‌طور مطلق و بدون شرط ، بلكه براى آن مناسبتى است كه جاحظ مناسبتها و شرايط را در سر بريدن كبوتر ياد مىكند : « اسامة بن زيد حديث كرده است كه بعضى از استادان ما از دير زمان نقل كرده‌اند كه عثمان بن عفّان خواست كبوتران را ذبح كند ، او گفت : « اگر اين كبوتران ، امّتى از امّتها نبودند دستور كشتن آنها را صادر مىكردم ، امّا پرو بالشان را كوتاه كنيد . » خليفه با دستور كوتاه كردن بالهاى كبوتران فهماند كه سر بريدن آنها براى منصرف كردن كسانى است كه آنها را مىگيرند و وسيلهء بازى قرار مىدهند ، از قبيل جوانان و نوجوانان و آنان كه مزاحم مردم هستند و كبوتران را وسيلهء مسابقات نامشروع و قمار قرار مىدهند و نيز منصرف كردن كسانى كه به وسيلهء آنها به خانه‌هاى مردم و همسايگان سر مىكشند و با جوجه كبوتران ، كودكان مردم را مىفريبند . قلوه سنگ پرت مىكنند كه غالبا سبب گرديده چشم از حدقه بيرون آيد يا بينى بشكند و دهانى خون‌آلود گردد ، بدون اين‌كه خود متوجه باشند كه چه كرده‌اند و چه مقدار\r\n\r\n\r\n","description":"","footnote":"\r\n( 1 ) - الحيوان ، ج 1 ، ص 339 .\r\n","page_name":" 272 ","page_number":272},
  {"content":"\r\n\r\nخسارت وارد ساخته‌اند و كسى كه مورد جرح و جنايت قرار گرفته حقش ضايع‌شده و خونش هدر رفته بدون پرداخت ديه و جريمه و نيز بدون قصاص در جراحات بزرگ و كوچك ، چرا كه عامل اين امور نامعلوم بوده است . و به همين مناسبت هم عمر به سر بريدن خروس دستور داد و نيز پيامبر صلى اللّه عليه و إله به كشتن سگ فرمان داد . » « 1 »\r\nاز جملهء اين احاديث سخن پيامبر صلى اللّه عليه و إله است كه فرمود : « دهر ( روزگار ) را دشنام ندهيد ، زيرا دهر خداست . » جاحظ در مناسبت اين حديث چيزى را بيان كرده است كه به كلّى معناى ظاهر آن تغيير مىكند : « چه نيكو تفسير كرده است اين سخن را عبد الرّحمان بن مهدى : توجيه اين عبارت نزد اصحاب ما اين است كه كافران مىگفتند :\r\n« ما را جز روزگار هلاك نمىكند » پيامبر صلى اللّه عليه و إله در مقابل آنها فرمود : « همان روزگار خداست » ، يعنى آن‌كه ملتها را از بين برده خداست . از اين سخن پيامبر صلى اللّه عليه و إله چنين توهم كرده‌اند كه فرموده است : « دهر خداست » . « 2 » هرچند اين مناسبتى كه عبد الرّحمان گفته ، اجتهاد در تأويل است ، لكن نشان‌دهندهء آن است كه معنا برحسب مناسبتها تغيير مىكند و اين چيزى است كه ما آن را مىخواهيم .\r\nاز جمله مواردى كه جاحظ ، نصوص حديثى را تأويل عقلى مىكند ، آن است كه اشخاص بر رواياتى تمسّك مىجويند كه نظريهء خود آنها را تأييد كند .\r\nبه عنوان مثال ، صاحب سگ در فضيلت حيوانش احاديثى نقل مىكند و صاحب خروس در قدر و ارزش آن نيز احاديث و اخبارى ، آن‌گاه جاحظ هركدام از اين دو شخص را به خود وامىگذارد تا مرويات خود و طرف مقابلش را توجيه كند و حال آن‌كه اين تقابل از نظر عقلى تناقض حديث را مىرساند . وانگهى تلاش هركدام بر تأويل عقلى مضمون حديث برطبق هوىوهوس ، بازى كردن با معناست و اينك به مثالى در اين مورد توجه كنيد : « . . . صاحب خروس مىگويد : اسماعيل مكّى از ابو عطاى عطاردى نقل مىكند كه شنيدم ابن عباس مىگفت : خروس سياه از نوع سگهاى جنّ است و خروس رنگارنگ از نوع ضعيف آنهاست .\r\n\r\n\r\n","description":"","footnote":"\r\n( 1 ) - همان مأخذ ، ج 3 ، ص 190 - 191 .\r\n( 2 ) - الحيوان ، ج 1 ، ص 340 .\r\n","page_name":" 273 ","page_number":273},
  {"content":"\r\n\r\nاز ابو عنبسه از ابو زبير از جابر نقل كرده است كه پيامبر صلى اللّه عليه و إله به ما دستور داد سگها را بكشيم تا آن‌جا كه هرگاه زنى با سگ خود از بيابان مىآمد آن را مىكشتيم و آن‌گاه ما را از اين كار منع كرد و فرمود : « سگ سياه يكرنگ را كه چشمهايش دو خال دارد بكشيد ، زيرا چنين سگى شيطان است . »\r\nاشعث از حسن روايت كرده است كه عثمان هيچ وقت سخنرانى نكرد مگر اين‌كه دستور قتل سگها و ذبح كبوتران را داد .\r\nاز حسن نقل شده است كه شنيدم عثمان بن عفّان مىگفت : سگ را بكشيد و كبوتر را سر ببريد .\r\nاز ابو شيبه از سالم ، از پدرش نقل شده است كه رسول خدا صلى اللّه عليه و إله فرمود : هركس سگى را نگهدارد ، جز سگ شكارى و سگ گله ، هر روز از مزد او به وزن دو قيراط « 1 » كم شود .\r\nصاحب خروس مىگويد : ابراهيم بن ابى يحياى اسلمى روايت كرده است از محمد بن منكدر و او از ربيعة بن ابى عبد الرّحمان كه گفت : در زمان عمر دو نفر با مسابقهء دو خروس ، شرطبندى كردند ، عمر دستور كشتن خروسها را صادر كرد . مردى از انصار پيش او آمد و گفت : آيا به كشتن يكى از امتها كه خداى تعالى را تسبيح مىگويند دستور دادى ؟ عمر فرمان داد كه از قتل آنها صرف‌نظر شود .\r\nاز قتاده نقل‌شده كه ابو موسى گفت : مرغها را در ميان خانه‌هايتان زندانى نكنيد تا از ساكنان قريه به شمار نياييد ، زيرا شنيده‌ايد كه خداى تعالى دربارهء ساكنان قريه‌ها فرموده است : « ساكنان قريه‌ها ايمن شده‌اند از اين‌كه عذاب ما شامگاهان ، در حالىكه به خواب فرورفته‌اند به آنان برسد ؟ . » « 2 »\r\nبه نظر من اين سخن ابو موسى به آن معنايى كه مردم گمان كرده‌اند ، نيست ، زيرا تأويل در اين‌جا وجهى ندارد ، بلكه به اين معناست كه با توجه به نيازى كه آن روز به\r\n\r\n\r\n","description":"","footnote":"\r\n( 1 ) - قيراط ، نيم دانگ كه تقريبا به وزن چهار جو مىباشد . فرهنگ جديد ، مادهء قرط . م .\r\n( 2 ) - اعراف / 97 .\r\n","page_name":" 274 ","page_number":274},
  {"content":"\r\n\r\nآمادگى و مهارت و دليرى سواركاران و جنگجويان براى جنگ با غير اعراب احساس مىشده ، براى آنها سزاوار نبوده كه بسان راحت‌طلبان و خوشگذرانان زندگى كنند و اگر عقيدهء ابو موسى چنان باشد كه از ظاهر لفظ به دست مىآيد ، تأويلى غير مقصود است .\r\nطرفدار سگ به طرفدار خروس گفت : عمر بدون استثنا به كشتن خروسها فرمان داده و ابو موسى بدون استثنا از زندانى كردن مرغ خانگى نهى كرده است و نام مرغ خانگى خروس را هم دربرمىگيرد . شما دربارهء كشتن كبوتر همان را روايت كرده‌ايد كه دربارهء كشتن سگها ، ولى نديدم روايت كنيد كه كبوتر از مسخ‌شدگان است ، بعضى از كبوتران از جنّ و بعضىشان از نوع ضعفاى آنهاست و يكى از دو امّت مسخ‌شده كبوتر است .\r\nشما گمان كرده‌ايد كه عمر به سبب آن‌كه به جنگ انداختن خروس و قماربازى به وسيلهء آنها را دوست نمىداشته ، دستور كشتن آنها را داده است . در حالى كه مىدانيد فرمانروايان مدينه به اين سبب با صاحب كبوتر ، دشمنى مىكردند كه بيم قماربازى و برد و باخت به وسيلهء كبوتر را از او داشتند و احساس خطر مىكردند و او را به سنگ‌اندازى به خانه‌هاى مردم و فريب دادن كودكان به وسيلهء جوجه كبوتران متهم مىكردند . پس چرا شما همان تأويلها و عذرهايى را كه براى كبوتر و خروس قايليد ، براى سگ قايل نمىباشيد ؟ . » « 1 »\r\nبه اين نحو ، هريك از صاحبان كبوتر و خروس حديث را به مصلحت خود تأويل مىكند ، لكن طرف مقابل او عقيده‌اش را نقض مىكند و ابزار او هم در اين‌جا عقل است .\r\nبايد دانست كه معتزله آن‌چنان به تلاشهاى عقلانى خود ارج مىنهند كه تا وقتى دليل عقلى براى تأويل نصّى پيدا نشود ، به ظاهر آن هيچ توجهى نمىكنند . مثلا در اين سخن پيامبر اكرم : و الذّباب فى النّار : « جاى مگس جهنّم سوزان است » . نظّام چنين مىگويد : « وقتى كه مردم در اطاعت خدا يكسان باشند ، در پاداش نيز باهم برابرند و اگر در گناه يكسان باشند در كيفر نيز برابر خواهند بود و اگر طاعت و معصيتى از آنها سر\r\n\r\n\r\n","description":"","footnote":"\r\n( 1 ) - الحيوان ، ج 1 ، ص 291 - 297 .\r\n","page_name":" 275 ","page_number":275},
  {"content":"\r\n\r\nنزند ، تفضّل خداوند بر آنها برابر خواهد بود . نظّام گمان كرده است كه كودكان مشرك و مسلمان ، همگى به بهشت مىروند و گمان كرده است كه ميان اطفال و چهارپايان و ديوانگان و نيز ميان درندگان و چهارپايان در اين جهت فرقى نيست . و نيز چنين مىگفت :\r\nاين بدنهاى درنده‌خو و بهيمه‌صفت داخل بهشت نمىشوند ، امّا خداى تعالى ارواح را از اين صفتهاى زشت پاك مىكند و آن‌گاه به صورتهايى كه مىپسندد آنها را درمىآورد ؛ امّا ابو كلده و معمّر و ابو هذيل و صحصح ، اين پاسخ را از نظّام نمىپسنديدند و مىگفتند :\r\nوقتى ما دربارهء سگ سخن مىگوييم ؛ مخالفانمان چنين مىپندارند كه ما عقيده داريم در بهشت سگهايى وجود دارند . در حالىكه عقيدهء ما اين است كه تمام آفريده‌هاى خداوند از قبيل درندگان و چهارپايان و حشرات و مگسها ، يا زشت‌منظر و آزاردهنده‌اند و يا نيكومنظر و خوش‌آيند . پس آنچه خوش‌منظر و خوش‌آيند است مانند اسب و آهو و طاووس و انواع كبك ، به بهشت مىروند و دوستان خدا با ديدن آنها لذّت مىبرند و آنچه در دنيا زشت‌رو و آزاردهنده‌اند خدا آنها را در جهنم به عنوان عذابى بر عذابهاى دشمنانش مىافزايد . پس وقتى در آثار ياد مىشود كه مگس و امثال آن از مخلوقات ، جايش آتش است به همين معنايى است كه ما بيان كرديم . »\r\nبرخى برآنند كه اين موجودات زشت‌منظر در آتش قرار دارند و از آن لذّت مىبرند چنان‌كه مأموران دوزخ و فرشتگان دست‌اندركار عذاب الهى از موقعيت خود در آتش احساس لذّت مىكنند .\r\nبعضى برآنند كه خداوند اين موجودات زشت را چنان آفريده است كه از آتش و زندگى در آن لذّت مىبرند ، چنان‌كه كرمهاى ميان برف و سركه از جاى خود ناراحت نيستند .\r\nبعضى معتقدند كه خداوند براى بدنهاى آنان خاصيّتى قرار داده است كه آتش به بدنهايشان نمىرسد و دلها و بدنهايشان از جهت ديگرى چنان‌كه خدا بخواهد نرم مىشود . گفته‌اند ما بعضى از مردم را ديده‌ايم كه در دنيا حيله به‌كار مىبرند و بر بدن خود چيزها مىمالند و با آن داخل كوره‌هاى آتش مىروند و با آن‌كه در وسط آتش و\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nمركز شعله قرار مىگيرند ، آتش هيچ تأثيرى بر آنها نمىگذارد . فزونى قدرت خداوند بر قدرت بندگانش بيشتر از فزونى حرارت آخرت بر حرارت دنياست .\r\nبعضى گفته‌اند : اين نيز مانند آتش ابراهيم است كه وقتى وى در آتش افكنده شد ، خداوند فرشته‌اى را به نام « فرشته سايه » به سويش برانگيخت كه با او سخن بگويد و مهربانى كند ، ازاين‌رو آتش نتوانست به او آزار و آسيبى برساند . با اين‌كه به او نزديك بود و طبيعت آتش هم‌سوزندگى است . . . » . « 1 »\r\nآنچه جاحظ به ما ارائه مىدهد ، صورتى است از به‌كار گرفتن عقل در به دست آوردن معانى نصّ و اين صورت ، به رغم اختلافى كه در نهايت امر دارد ، نتيجهء آزمايشى عقلى است كه معتزله نصوص را تابع آن قرار مىدهند .\r\nآنچه جاحظ از استادش نظّام نقل كرده ، بيان‌كنندهء اين است كه معتزله در مواردى كه با اصولشان برخورد نداشته باشد ، نص حديث را - حتى آن را كه اصرارى بر تأويلش ندارند - تا زمانى معتبر مىدانند كه مضمون آن ، با عقل و يا با تجربه عملى روشن شود :\r\n« ابو اسحاق مىگويد : در دوران كودكى شنيدم كه پيامبر صلى اللّه عليه و إله از برگرداندن لب مشك و نوشيدن آب از آن ، نهى كرده است . با خود گفتم اين حديث ، مهم است ، امّا آب نوشيدن از دهان مشك چه ضررى دارد كه پيامبر صلى اللّه عليه و إله از آن نهى كرده است ؟ تا وقتى كه شنيدم :\r\nشخصى از دهان مشكى ، آب نوشيد ، مارى او را گزيد و او مرد و نيز مارها از دهان مشكها داخل مىشوند ، دانستم كه بسا احاديثى است كه من تأويل آن را نمىدانم و براى آن روشى وجود دارد كه من نسبت به آن آگاهى ندارم . »\r\nبنابراين ، طبيعى است ، كسى كه به ظاهر حديث تمسّك كند ، بدون اين‌كه در معناى آن تأملى داشته باشد در معرض انتقاد جاحظ قرار مىگيرد و به جهالت توصيف مىشود ، چنان‌كه جاحظ اصحاب ابن حائط را چنين توصيف كرد ، زيرا آنان عقيده داشتند كه حيوانات بر دو دسته‌اند : مؤمن و كافر و مار را از گروه كافران مىدانستند . او دربارهء اين گروه و ديگران چنين مىگويد : « . . . و اين گروه از كسانى هستند كه تأويل\r\n\r\n\r\n","description":"","footnote":"\r\n( 1 ) - الحيوان ، ج 3 ، ص 394 - 397 .\r\n","page_name":" 277 ","page_number":277},
  {"content":"\r\n\r\nاحاديث را نمىفهمند و نمىدانند كدام حديث مردود و كدام حديث داراى معنا و تأويل است و كدام نوع آن در مورد خاصى وارد شده است . » « 1 »\r\nراه سوم نقد حديثى اين است كه جاحظ دليل هريك از دو گروه مخالف را دربارهء حديث مروى مىآورد ، و نصوص هر دو دليل حكايت از تعارض و تناقض آنها مىكند .\r\nجاحظ به همين تقابل دو دليل كه بيانگر واقعيتى است بسنده مىكند و اين واقعيت ممكن است از وضع ظاهرى آنها كه با يكديگر تعارض دارند نشأت گرفته باشد و يا ممكن است تعارضى در ميان نباشد ، امّا هر حديثى داراى شرايط خاصى باشد . مثلا دربارهء جواز اخته كردن و عدم جواز آن ، نخست احاديث و آثار نهى از آن را مىآورد و سپس اخبارى را كه نشانگر جواز آن است ارائه مىدهد ، از جملهء روايات او اين روايت است :\r\n« ابو داوود نخعى از محمد بن سعيد از عبادة بن نسى از ابراهيم بن محيريز روايت مىكند كه گفت : بهترين اسبها نزد مسلمانان پيشين ، در زمان عمر و عثمان و معاويه ، اسبهاى اخته بوده‌اند ، زيرا چنين اسبهايى از نظر ديده‌بانهاى لشكر و آنان كه در كمين‌اند پنهان‌ترند و بيشتر مىتوانند سختيها را تحمل كنند .\r\nابو جرير مىگويد : ابن جريح از عطا به من خبر داد كه در اخته كردن چهارپايان اشكالى نمىديده است . . . و سفيان بن عيينه از ابن طاووس از پدرش نقل كرده است كه او شترى را اخته كرد .\r\nسفيان بن عيينه از مالك بن مغول از عطا نقل كرده است كه راجع به اخته كردن قاطر از او سؤال شد ، گفت : اگر بيم گاز گرفتنش باشد ، مانعى ندارد » . « 2 » مضمون اين احاديث كه اخته كردن را جايز مىداند اشاره به اين دارد كه اين جواز در حالتهاى ويژه است ، امّا جاحظ در اين مورد اظهار عقيده نكرده و به دلالت خود احاديث اكتفا كرده\r\n\r\n\r\n","description":"","footnote":"\r\n( 1 ) - الحيوان ، ج 4 ، ص 288 - 289 و نيز نگاه كنيد به استدلال آنها به حديث كافر بودن مار ، با اين‌كه حق تأويل آن‌چنان است كه مطابق روايت عبد الرحمان بن عبد اللّه مسعود باشد كه گفت : از قاسم بن عبد الرحمان شنيدم كه مىگفت : عبد اللّه مسعود گفته است : هركس مار يا عقربى را بكشد ، گويى كافرى را كشته است .\r\nهمان مأخذ ، ص 292 - 295 .\r\n( 2 ) - الحيوان ، ج 1 ، ص 180 - 181 .\r\n","page_name":" 278 ","page_number":278},
  {"content":"\r\n\r\nاست .\r\nراه چهارم ، در شيوهء نقد حديث آن است كه احاديثى كه معناى آنها روشن است با نصوصى كه معنايشان مبهم مىباشد ، مقايسه مىشود : از باب مثال ، از عثمان روايت مىشود : « گفت : اسامة بن زيد و ابراهيم بن ابى يحيى براى من نقل كردند كه از كبوتران به عثمان شكايت بردند . او گفت : « هركس آنچه از آنها بگيرد ، مال خود اوست » مىدانيم كه اگرچه ظاهر لفظ ، شكايت از كبوتر است ، ولى در حقيقت شكايت از صاحب كبوتر است ، زيرا از كبوتر كارى كه موجب شكايت باشد سرنمىزند » ، و چون اين نص اجمال دارد جاحظ به دنبال آن ، نصوص حديثى ديگرى را كه معناى آن را توضيح مىدهد ارائه داده و گفته است : « عثمان مىگويد : از حسن بصرى راجع به كبوترى كه صيد مىشود سؤال شد . او گفت : آن را مخور ، زيرا از اموال مردم است . حسن كبوتر را مال به حساب آورده و از خوردن آن بدون اجازهء صاحبش ، نهى كرده است و هر چيزى كه مال محسوب شود ، خريد و فروشش صحيح خواهد بود . حال چيزى كه چنين ويژگى دارد چگونه كشتن آن جايز مىباشد ، مگر اين‌كه اين كار از باب كيفر و عقوبت كسى باشد كه كبوتر را بدون مجوّز گرفته باشد و نيز گفته است : از زهرى از سعيد بن مسيّب روايت كرده‌اند كه عثمان از كبوتربازى و سنگ انداختن نهى كرده است و اين سخن ، آنچه را ما گفتيم ثابت مىكند . » « 1 »\r\nراه پنجم در شيوهء نقد نصّ حديثى ، عرضه كردن حديث بر حوادث تاريخى است كه مضمونش را تصديق و تاييد كند : « پيامبر صلى اللّه عليه و إله فرمود : اشدّ الناس عذابا يوم القيامة من قتل نبيّا او قتله نبىّ : « بدترين مردم از لحاظ عذاب در قيامت كسى است كه پيامبرى را به قتل برساند يا پيامبرى او را بكشد . » گويى اين حديث نشان مىدهد كه پيامبر كسى را نمىكشد و اين امر دربارهء هيچ‌كس جز بدترين افراد خلق اتّفاق نمىافتد و شاهد اين موضوع ، چيزى است كه به دست آن حضرت اتّفاق افتاد ، از قبيل كشتن ابىّ بن خلف و نضر بن حارث و عقبة بن ابى معيط و معاوية بن مغيرة بن ابى العاصى كه با زجر و\r\n\r\n\r\n","description":"","footnote":"\r\n( 1 ) - الحيوان ، ج 3 ، ص 191 .\r\n","page_name":" 279 ","page_number":279},
  {"content":"\r\n\r\nشكنجه كشته شد . » « 1 »\r\nباوجوداين ، جاحظ احاديثى را بيان مىكند كه جاى بحث در آنها نيست و آنها را مورد انتقاد قرار نمىدهد ، بلكه به ذكر آنها اكتفا مىكند ، تا خواننده يا شنونده بينديشد و نظر دهد ، يا اين‌كه چون معانى اين احاديث روشن بوده ، نيازى به نقد و بررسى نداشته است . برخى احاديث مربوط به احتمال اول است نظير نهى از قتل شب‌پره ، قورباغه ، مورچه و برخى احاديث مربوط به احتمال دوم است از قبيل احاديث كشتن گوسفند ، موش و گربه . « 2 »\r\nجاحظ كه ما ، روش وى را دربارهء بررسى حديث ديديم نسبت به حديث ، دو نوع موضعگيرى مىكند : دربارهء حديث دينى كه از پيامبر صلى اللّه عليه و إله و صحابه و تابعان نقل‌شده ، كوشش مىكند تا صحت آن را اثبات كند : امّا وقتى كه حديث ادبى باشد ، جعل و ضعف انتساب آن از ديدگاه او بلامانع است . « 3 »\r\n\r\n\r\n","description":"","footnote":"\r\n( 1 ) - همان مأخذ ، ج 4 ، ص 160 - 161 . جاحظ در كتاب عثمانيه گفته است : پيامبر صلى اللّه عليه و إله فقط يك نفر را كشت و او « ابىّ بن خلف » بود و سه نفر ديگر به دستور آن حضرت كشته شدند نه به دست او .\r\n( 2 ) - مراجعه شود به احاديث و آثار دربارهء مورچه ، الحيوان ، ج 4 ، ص 17 - 20 و به احاديث دربارهء موش و گربه ، همان مأخذ ، ج 5 ، ص 269 - 271 و به احاديث دربارهء گوسفند ، همان مأخذ ، ص 503 - 508 و احاديث و آثار دربارهء قورباغه و شب‌پره ، همان مأخذ ، ص 535 - 537 و احاديثى در اثبات شيطان ذكر مىكند ، همان مأخذ ، ج 6 ، ص 223 - 224 و در همان مأخذ ، ج 1 ، ص 152 - 153 بلافاصله بعضى از احاديث و آثار را نقد و بررسى مىكند و بقيه را به حال خود وامىگذارد .\r\n( 3 ) - دربارهء جعل احاديث ادبى به مقدّمه البخلا چاپ دار المعارف به قلم د . طه حاجرى ، ص 40 - 48 ، مراجعه كنيد . جاحظ در البيان و التّبيين ، ج 2 ، ص 339 ، خبرى روايت مىكند و در آن بيان مىدارد كه برخى از حديث‌سازان در احاديث خود زيبايى عبارت و خوبى معنا را طالب بودند : « مىگويد : به حباب گفتم : تو در حديث دروغ مىگويى . گفت : چيزى بر تو نيست وقتى كه آنچه من بر آن مىافزايم بهتر از آن باشد . به خدا قسم صدق و كذب آن براى تو سود و زيانى ندارد و مدار كار جز بر لفظ زيبا و معناى نيكو نيست و ليكن تو ، به خدا قسم اگر خواهى اين كار را انجام بدهى ، زبانت به لكنت مىافتد و سخنانت از بين مىرود . »\r\n","page_name":" 280 ","page_number":280},
  {"content":"\r\n\r\nپس از آن‌كه جاحظ را در نظريه‌اش پيرامون فهم نصوص قرآن و حديث همراهى كرديم ، اكنون به گفتار وى دربارهء مسألهء ديگرى مىپردازيم .\r\n\r\nمهارت ادبى در متون قرآنى و حديثى از نگاه جاحظ\r\nدر اين مبحث ، نخست بايد مقدّمه‌اى دربارهء انديشهء بلاغى جاحظ راجع به امورى كه به مهارت ادبى در متون قرآنى و حديثى ارتباط دارد ، مطرح شود و در اين زمينه ناگزيريم كه نظريّهء كلّى جاحظ را دربارهء بيان قرآنى و حديثى به تصوير كشيم .\r\nبنابراين ، سخن ما ، در اين‌جا به دو بخش تقسيم مىشود : در بخش نخست ، به گفتهء جاحظ دربارهء اعجاز قرآن ، گوش فرامىدهيم ، و اين گفته او يك جنبهء نظرى و عقلى دارد و يك جنبهء كاربردى و ادبى كه در آيندهء نزديك از آن ، سخن خواهيم گفت .\r\nدر جنبهء اول ، جاحظ به تحليل اين موضوع مىپردازد كه چگونه قرآن از طريق منصرف كردن اذهان از آوردن سخنانى همانند آن ، معجزه است و در خلال اين تحليل ، جوّ ادبى و روانيى را كه مبارزه‌طلبى با نظم قرآنى در آن صورت گرفته است به تصوير مىكشد . و سپس در حالى كه مهمترين نظريات دربارهء اين مسائل را بررسى مىكند ، روى نتيجهء اين مبارزه‌طلبى دست مىگذارد و مىگويد : « از اين قبيل است برداشته شدن اوهام از ذهن عربها و منصرف شدن دلهاى آنها از معارضهء با قرآن بعد از آن‌كه پيامبر صلى اللّه عليه و إله آنها را به مبارزه با نظم قرآن دعوت كرد و ازاين‌رو ، كسى را نيافتم كه چشم طمع به اين كار بدوزد و اگر طمع هم مىكرد ، در آن به زحمت مىافتاد و اگر تحمل زحمت هم مىكرد و چيزى را مىآورد كه شباهت اندكى به آيات قرآن داشت ، اين ماجرا در نظر اعراب و اشباه آنها گران تمام مىشد . و اين خود ، موجب مىشد كه مسلمانان دست به كار شوند ، آنان را به محاكمه بكشند و داورى برخى از اعراب را بپذيرند و در نتيجه جدال و گفتگو زياد مىشد .\r\nبه عنوان نمونه ، ياران مسيلمه و بنى نواحه به سخنان مسيلمه كه از خود انشاء مىكرد تمسّك كردند ، با اين‌كه هركس اين سخنان را مىشنيد ، يقين مىكرد كه او به قرآن هجوم برده و از آن سرقت كرده و قسمتهايى از آن را گرفته و كوشيده كه كلماتش با\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nقرآن شباهت پيدا كند . لكن اين تدبير الهى است كه هيچ‌كس از بندگان نمىتوانند سخنى مانند قرآن بياورند هرچند تمام آنها به اين منظور گردهم آيند . » بايد دانست كه سخن جاحظ دربارهء انصراف اذهان از مقابلهء با قرآن به اين معنا نيست كه عربها چون زبانى فصيح و بليغ داشتند قادر بودند كه مثل قرآن بياورند ، بلكه به اين معناست كه قرآن طمع آنها را بريد و اميد آنها را از اين‌كه با قرآن مبارزه كنند قطع كرد و اين خود يكى از جنبه‌هاى اعجاز است .\r\nدر جاى ديگر جاحظ از پيامبران و نشانه‌هاى آنان كه با احوال اقوام و امتهاى ايشان همخوانى داشت سخن مىگويد : « چنان‌كه شگفت‌انگيزترين كارها نزد قوم فرعون ، جادو بود و در هيچ زمانى جادو بيشتر از آن زمان در ميان آن مردم رونق نداشت .\r\nخداوند موسى را براى ابطال جادو و پست شمردن آن و برملا ساختن ضعف و نقص آن فرستاد . . . و نيز در زمان عيسى عليه السّلام كه بيشتر مردم از دانشمندان متخصّص طب و پزشكى بودند و تودهء مردم در برابر متخصصان اين علم تعظيم مىكردند ، خداوند متعال معجزهء آن حضرت را زنده كردن مردگان قرار داد ، در حالى كه آنان به آخرين درجهء طبابت در مداواى بيماران رسيده بودند . او كور مادرزاد را شفا مىداد ، در حالى كه آنان در معالجهء درد چشم سرآمد بودند . به علاوه ، خداوند ، نشانه‌ها و معجزات ديگرى هم به آن حضرت داده بود . »\r\nآن‌گاه جاحظ به بيان نشانه‌هاى نبوت حضرت محمّد صلى اللّه عليه و إله و وضعيت قوم او مىپردازد : « . . . و همچنين در روزگار حضرت محمّد صلى اللّه عليه و إله كه نيكوترين و بزرگترين هنر مردم ، حسن بيان و نظم و ترتيب در سخن بود و آنان اين آگاهى و هنر را در انحصار خود داشتند و بلاغت آنها به اوج رسيده و فهمشان در اين امر استحكام يافته بود و نيز با افزايش شاعران و سخنورانشان كه بر مردم جهان برترى پيدا كرده بودند ، خداوند متعال آن حضرت را برانگيخت تا آنها را نسبت به همان چيزى كه خود را بدون ترديد بر آن توانا مىدانستند ، به مبارزه بطلبد . او پيوسته آن مردم را به سبب ناتوانىشان [ در سخن گفتن 
  ] سركوب مىكرد و نقص آنها را به آنان نشان مىداد ، تا آن‌جا كه اين نقص براى\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nضعيفان و عامّهء آنها مانند خواص و توانمندانشان ، روشن شد و اين معجزه ، شگفت‌انگيزترين معجزه‌اى بود كه خداوند از ميان همهء پيامبران افزون بر ديگر معجزات به اين پيامبر صلى اللّه عليه و إله عطا فرمود . براى هر چيزى درى و راهى است كه شخص را به آن نزديك مىكند و بر اين‌اساس ، محكمترين حكمت ، ارسال هر پيامبر ، به همراه چيزى است كه بر شگفت‌ترين امور نزد مردم ، خط بطلان كشد و قويترين چيزهايى را كه در ذهن آنهاست ، باطل سازد . » « 1 »\r\nجاحظ در عبارات زير ، فضاى ادبى زمان پيامبر صلى اللّه عليه و إله و مبارزه‌طلبى آن حضرت با مردم را به گونه‌اى به تصوير مىكشد كه بر نقد ادبى و انديشهء عقلى استوار است : « در وجود مقدس محمّد صلى اللّه عليه و إله نشانهء ويژه‌اى است كه از ديدگاه خرد همانند موقعيّت پيدايش دريا از چشمه است و اين نشانه ، سخن آن حضرت خطاب به قريش و نيز به عموم طبقات عرب از شعرا ، خطبا ، بلغا ، هوشمندان ، دانشمندان و صاحبان انديشه و چاره‌انديشان باتجربه و دورانديش ، است . او به تمام آنان فرمود : اگر يك سوره همانند قرآن بياوريد ، من از ادعاى خود درمىگذرم و صداقت شما را در تكذيب خود مىپذيرم . امّا آنها نتوانستند سوره‌اى همانند قرآن بياورند ، با اين‌كه در كثرت افراد و تنوع گروهها ، هيچ ملّتى به پايهء عرب نمىرسيد و با اين‌كه زبان قرآن ، زبان آنها بود و سخنورى سرآمد كارهايشان ، آنان بيانى توفنده و سينه‌هايى جوشان از سخنان فصيح داشتند .\r\nنيروى سخن‌سرايى آنان در نظرشان ، آنها را بر هر نوع مبارزه وادار مىكرد و حتى دربارهء مارها ، عقربها ، گرگها ، سگها ، سوسكها ، كوزها ، الاغها ، كبوتران و هر جنبنده‌اى كه به چشم آيد و به قلبى خطور كند ، داد سخن مىدادند كه اينها علاوه بر انواع شعر و اقسام گوناگون مديحه‌سرايى و رجزخوانى در قالب قصيده و دوبيتى بوده است . »\r\nجاحظ در عبارات زير به ارزيابى سخن عربها اشاره مىكند و حالتهاى روانى آنها را به‌طور عموم و بويژه برخوردشان را در مبارزه با قرآن ، مورد تحليل قرار مىدهد : « پس از تمام اين امور ، دشمنان از هر سو به پيامبر صلى اللّه عليه و إله و شاعران به اصحاب او دشنام دادند و\r\n\r\n\r\n","description":"","footnote":"\r\n( 1 ) - رسائل جاحظ بر حاشيهء كلام مبرّد ، ج 2 ، ص 110 - 111 .\r\n","page_name":" 283 ","page_number":283},
  {"content":"\r\n\r\nخطيبان به نزاع با آن حضرت برخاستند و در هرجا به مناظره و در اوقات مختلف به مخاصمه و جنگ و جدال با او پرداختند كه سرانجام به كشتار ياران طرفين منتهى شد .\r\nمخالفان آن حضرت كينه‌توزترين و كنجكاوترين مردم بودند و پيرامون خير و شر فراوان گفتگو مىكردند و در نفى قرآن مىكوشيدند و بيش از همه ، آن را به عجز و ناتوانى هجو مىكردند . در مديحه‌سرايى نيز از ديگران نيرومندتر بودند و در عين حال ، كسى در صدد مبارزه با قرآن برنيامد و هيچ خطيب و شاعرى زحمت اين امر را به دوش نگرفت .\r\nآرى در نظر عرف محال و از صداقت دور است كه مشركان سخنى با خود داشته باشند كه آسانتر و مختصرتر از قرآن و نيز در تكذيب و تنقيص آن رساتر باشد و اصحاب سخن هم آن را بدانند ، ليكن با يكديگر متحد شوند كه آن را به كار نبرند و از آن بىنياز باشند .\r\nدر حالى كه همين مشركان از جان و مال خويش مىگذشتند و از منازل خود خارج مىشدند تا نور قرآن را خاموش سازند و به آنچه رسول خدا صلى اللّه عليه و إله آورده است اهانت كنند و حتى هيچ‌يك از آنها اظهار نمىكرد كه چرا خودتان را به كشتن مىدهيد و اموالتان را از بين مىبريد و از خانه‌هايتان خارج مىشويد ، در حالى كه چارهء كار آسان و راه رسيدن به آن نزديك است و آن اين‌كه يكى از شاعران و سخنورانتان سخنى مانند كوتاهترين سوره‌اى كه شما را با آن تهديد مىكند و نيز مانند كوچكترين آيه‌اى كه شما را به مبارزهء با آن مىخواند فراهم كند و حتى اگر مخالفان از اين كار خوددارى كردند ، شاعران شما اين مطلب را متذكر شوند و اگر غفلت ورزيدند باز هم از آگاه كردن آنها خوددارى نكنند ، بلكه آنها را به اين كار وادار سازند . » جاحظ نتيجهء مبارزه‌طلبى قرآن را چه در مرحلهء عمل و چه در مرحلهء تئورى و نظرى بر همين تحليل گسترده و مشروح مترتب مىسازد : « آنچه بيان داشتيم شخص خردمند را به اين نتيجه مىرساند كه عربها در مبارزهء با قرآن از دو حالت بيرون نبودند :\r\n1 - يا چنان بودند كه به عجز و ناتوانى خود اعتراف داشتند و مىدانستند كه چنين كارى از آنها ساخته نيست و صلاح را در آن مىديدند كه از مبارزه منصرف شوند و هر چه قرآن آنها را به مبارزه فرامىخواند ، خود را به بىخبرى زنند و براى حفظ\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nموقعيتشان شايسته است كه ماجراى آنها براى مردم جاهل و ضعيف پوشيده بماند تا رسوا نشوند و نيز شايسته است كه براى ادّعاى بىجاى خود راهى و براى نيرنگ در برابر پيامبران الهى عاملى بيابند و با اين‌كه به ناتوانى خود پىبرده بودند ، باز هم ادّعا داشتند كه قادرند به چنين كارى ( آوردن مثل قرآن ) دست يابند ، چنان‌كه قرآن مىفرمايد :  وَ إِذا تُتْلى عَلَيْهِمْ آياتُنا قالُوا قَدْ سَمِعْنا لَوْ نَشاءُ لَقُلْنا مِثْلَ هذا  « 1 » ، « هرگاه آيات ما بر آنها خوانده شود مىگويند : اين را شنيده‌ايم ، اگر بخواهيم همانند آن را مىآوريم » .\r\nآيا به رغم اين‌كه اعراب جاهليت به سرشكستگى و ناتوانى خود اعتراف داشتند ، براى مبارزهء با قرآن نمىكوشيدند و آنچه در چنته داشتند بيرون نمىدادند ؟ در حالىكه آنان خودخواه‌ترين و متعصب‌ترين و كنجكاوترين افراد بودند و در همه‌جا دعوت قرآن را در هر كوى و برزنى مىشنيدند . مردم هم به خطابه‌ها توجه داشتند و تشنهء سخنانان بليغ بودند . كسانى كه هنگام نزول وحى حضور داشتند ، آيات خدا را مىشنيدند و كسانى كه غايب بودند از طريق حاضران به آن دسترسى پيدا مىكردند .\r\nيا چنين نبوده يعنى مشركان از مبارزهء با قرآن ناتوان نبوده‌اند . در اين صورت ، با توجه به قدرت آنها به مبارزهء با قرآن ، امكان ندارد به ترك مبارزه همداستان شوند ، زيرا براى تعداد زيادى از عقلا و هوشمندان و دانشمندان ، با توجه به اختلاف انگيزه‌ها و شدّت عداوتشان با قرآن ، امكان ندارد كه با يكديگر توافق كنند كه از كارهاى مهم دست بردارند و به كار كوچكى اهتمام ورزند و اين مطلب آن‌قدر روشن و آشكار است كه حتّى بر اشخاص نادان پوشيده نيست تا چه رسد به خردمندان و اهل دانش و تا چه رسد به دشمنان ، زيرا سخن‌آرايى از جنگ و بذل مال آسان‌تر است . هيچ‌كس نگفته است كه اعراب پرسشها و خرده‌گيريهاى خود را دربارهء قرآن با آن همه خصومتى كه داشتند رها كردند و دليل بر اين امر سخن خداوند است : « آنان كه كافر بودند گفتند : چرا قرآن يك مرتبه بر محمّد صلى اللّه عليه و إله نازل نشده است » « 2 » و نيز فرموده است : « هرگاه آيات روشن ما بر آنها خوانده شود ، كسانى كه عقيده به آخرت ندارند مىگويند : قرآنى غير از اين بياور يا آن را\r\n\r\n\r\n","description":"","footnote":"\r\n( 1 ) - انفال / 31 .\r\n( 2 ) - فرقان / 32 .\r\n","page_name":" 285 ","page_number":285},
  {"content":"\r\n\r\nتغيير ده » « 1 » و نيز سخن خداوند : « كافران گفتند : اين قرآن ، نيست مگر دروغى كه او افترا بسته و قوم ديگرى او را بر آن كمك كرده‌اند . » « 2 » كثرت مراجعهء كفّار به قرآن و گفتگوهاى طولانى آنها دربارهء آن ، نشان‌دهندهء آن است كه سركوب شدن كافران بر اثر ناتوانى در مبارزهء با قرآن روشن و آشكار بوده است . حتّى اگر پيامبر صلى اللّه عليه و إله مخالفانش را به مبارزه با نظم و تأليف قرآن دعوت نمىكرد و مانع را هم از سر راه آنها برنمىداشت ، باز هم شكست آنها آشكار مىشد . همچنان‌كه خدا به پيامبر فرمود : به مخالفان بگو : « شما هم ده سوره مثل همين سوره‌هاى دروغين بياوريد » « 3 » و با دروغهاى من مبارزه كنيد . همين تفصيلى كه خداوند در قرآن داده و ساختار قرآن و پيش‌كش كردن آن به پيامبر صلى اللّه عليه و إله و احتجاجاتى كه در آن وجود دارد ، خود ، دعوت به مبارزه و درخواست همانند آوردن است و اگر پيامبر صلى اللّه عليه و إله از تمام جهاتى كه گفتيم ، آنها را به مبارزه فرانمىخواند و به سبب ناتوان بودن ايشان از آنچه توصيف كرديم ، آنان را سرزنش نمىكرد - كه اين خود ستودن قرآن و تأكيد در آن است - همين امر سبب مىشد كه مشركان به مبارزه و مخالفت با قرآن برخيزند و درصدد تكذيب آن برآيند . زيرا سخن گفتن بهترين و كم‌هزينه‌ترين كارى بود كه بايد انجام مىدادند ، در حالى كه در اين راه از جان و مال خود گذشته بودند . پس چگونه با قرآن در طول بيست و چندسال مبارزه نكردند ، با اين‌كه تعدادشان فراوان بود و در اين مورد مىانديشيدند و وحدت كلمه داشتند و اين ، امرى است كه به انديشه و تأمل نياز دارد . « 4 »\r\nاين‌چنين ، جاحظ از فهم عميق ماهيت زبان عربى پرده برمىدارد ، آن‌گاه كه دربارهء اعجاز قرآن سخن مىگويد و آن را توجيه و تحليل مىكند . « 5 »\r\n\r\n\r\n","description":"","footnote":"\r\n( 1 ) - يونس / 15 .\r\n( 2 ) - فرقان / 4 .\r\n( 3 ) - هود / 13 .\r\n( 4 ) - رسائل جاحظ بر حاشيهء كلام مبرّد ، ج 2 ، ص 102 - 110 .\r\n( 5 ) - از چيزهايى كه اين سخن را تكميل مىكند مطلبى است كه جاحظ به عنوان سخن مكروه نقل مىكند و اين مطلب ، حسّ ادبى عمومى را به تصوير مىكشد . از رسول خدا صلى اللّه عليه و إله روايت كرده است كه فرمود : « هيچ\r\n","page_name":" 286 ","page_number":286},
  {"content":"\r\n\r\nسخن دوم در نگاه كلى جاحظ ، بررسى بيان حديثى از ديدگاه پيامبر صلى اللّه عليه و إله دربارهء بيان و ارزشيابى وى از آن است . و اين ديدگاه وقتى به كمال مىرسد كه ارزيابى جاحظ از جنبهء عملى بيان به آن ضميمه شود و منظور ما از اين سخن ، ارزيابى و تحليل جاحظ از سخن بليغى است كه از پيامبر صلى اللّه عليه و إله صادر شده باشد كه در جاى خود خواهد آمد .\r\nدر جايى آمده است كه عباس بن عبد المطّلب به پيامبر صلى اللّه عليه و إله گفت : « يا رسول اللّه صلى اللّه عليه و إله زيبايى در چيست ؟ پيامبر صلى اللّه عليه و إله فرمود : در زبان » . « 1 »\r\nمتن ديگرى نيز وجود دارد كه ارزش بيان از ديدگاه رسول اكرم را ترسيم مىكند و جاحظ اين روايت را دربارهء منزلت بنى تميم در سخن‌سرايى نقل كرده و چنين گفته است : « . . . و نيز در سخن‌سرايى ، موقعيتى همانند موقعيت بنى تميم وجود ندارد ، زيرا وقتى پيامبر صلى اللّه عليه و إله از عمرو بن اهتم دربارهء زبرقان بن بدر سؤال كرد ، او گفت : مدافع حريم خود است و زير دستانش از او اطاعت مىكنند . زبرقان كه آن‌جا بود گفت : يا رسول اللّه صلى اللّه عليه و إله عمرو دربارهء من ، بيش از آنچه گفت مىداند ، امّا در شرافت من حسد مىبرد .\r\nعمرو گفت : حال‌كه چنين مىگويد به خدا قسم او را فردى كم‌ظرفيت ، بىمروّت و از خانوادهء پست و تازه به عرصه رسيده مىدانم ، امّا وقتى كه ديد گفتار دومش با گفتار اوّلش ناسازگار است و رسول خدا صلى اللّه عليه و إله ناراحت شده ، گفت : اى رسول خدا ، اوّل خوشم آمد بهترين چيزى كه مىدانستم گفتم ، امّا چون بعدا خشمگين شدم زشت‌ترين چيزى كه مىدانستم گفتم . در اوّل دروغ نگفتم و در دوم نيز راست گفتم ، پيامبر صلى اللّه عليه و إله فرمود : « بعضى از سخنان سحرآميز است . » « 2 »\r\nآنچه گفته آمد . دربارهء ارزش و اهميت عموم بيان از نگاه رسول اكرم صلى اللّه عليه و إله بود و اكنون به رواياتى مىپردازيم كه به ارزش شعر از ديدگاه آن حضرت ، اشاره مىكند . نقل\r\n\r\n\r\n","description":"","footnote":"\r\nكس نبايد بگويد نفس من پليد است بلكه بگويد دلم را قساوت گرفته است . » گويى حضرت دوست ندارد كه مؤمن به هيچ‌وجه پليدى و تباهى را به خودش نسبت دهد و از اصحاب و تابعين و مشاهير و اعيان نيز مطالبى روايت كرده است . الحيوان ، ج 1 ، ص 335 - 343 .\r\n( 1 ) - البيان و التّبيين ، ج 1 ، ص 170 .\r\n( 2 ) - همان مأخذ ، ج 1 ، ص 53 .\r\n","page_name":" 287 ","page_number":287},
  {"content":"\r\n\r\nشده است كه پيامبر اكرم صلى اللّه عليه و إله به حسّان بن ثابت فرمود : مگر زبان ندارى ؟ ( كنايه از اين‌كه تو بايد شعر بگويى ) . حسّان زبانش را درآورد و آن‌را به سر بينىاش زد و گفت : به خدا سوگند اگر زبانم را بر مويى گذارم آن‌را مىتراشد و اگر بر سنگى نهم آن را مىشكافد و گفتهء هيچ زبان‌آورى از قبيلهء معدّ مرا مسرور نمىكند . « 1 » اين سخن پيامبر صلى اللّه عليه و إله به حسّان مايهء افتخار او و قدردانى از هنر وى است كه در خدمت به اسلام به كار گرفته مىشد .\r\nداستان ديگرى نقل مىكنند كه پيامبر صلى اللّه عليه و إله به شعر گوش مىداد و تحت‌تأثير آن قرار مىگرفت . اين تأثير ، بيانگر جنبهء عاطفى و انسانى آن حضرت است و جاحظ در اين باره مىگويد : « از جملهء ارزشهاى شعر و موقعيت آن ، از حيث نفع و ضرر در نظر پيامبر صلى اللّه عليه و إله اين است كه روزى پيامبر صلى اللّه عليه و إله در حال طواف خانهء خدا بود و ليلا دختر نضر بن حارث بن كلده « 2 » او را ديد و براى اين‌كه آن حضرت را متوقف كند آن‌چنان دامن عبايش را كشيد كه بازويش برهنه شد و شعرى كه پس از كشته شدن پدرش گفته بود ، خواند .\r\nپيامبر صلى اللّه عليه و إله فرمود : « اگر شعر او را قبلا شنيده بودم پدرش را نمىكشتم » شعر اين است :\r\n يا راكبا انّ الاثيل مظنّة * من صبح خامسة و انت موفّق \r\n« اى كسى كه از بامداد پنجمين روز آب خوردن شتر ، بر آن سوارى ، بدان كه چمن جايى است كه اميد خير در آن مىرود و تو موفّق هستى . »\r\n ابلغ بها ميّتا بأنّ قصيدة * ما ان تزال بها الرّكائب تخفق \r\n« به مرده ابلاغ كن قصيده‌اى را كه پيوسته شترها را به اضطراب درمىآورد . »\r\n فليسمعنّ النّضر ان ناديته * ان كان يسمع ميّت لا ينطق \r\n« وقتى مرده‌اى كه سخن نمىگويد ، صداى مرا مىشنود ، پس نضر بايد حتما بشنود . »\r\n ظلّت سيوف بنى ابيه تنوشه * للّه ارحام هناك تشقّق \r\n« همواره شمشيرهاى برادرانش بر او فرود مىآيد و براى خدا در آن‌جا رحمها\r\n\r\n\r\n","description":"","footnote":"\r\n( 1 ) - همان مأخذ ، ص 63 .\r\n( 2 ) - تنها جاحظ نام شاعر را ليلا گفته ، ولى اصح اقوال اين است كه نامش « قتيله » بوده است .\r\n","page_name":" 288 ","page_number":288},
  {"content":"\r\n\r\nقطع مىشود . »\r\n قسرا يقاد الى المنيّة متعبا * رسف المقيّد و هو عان موثّق \r\n« با زور و از روى جبر به سوى مرگ كشيده شد ، بسان شخص دربند ، در حالى كه اسير و بسته بود . »\r\n أ محمّد صلى اللّه عليه و إله ها انت ضنء نجيبة * منّ الفتى و هو المغيظ المحنق \r\n« اى محمد صلى اللّه عليه و إله تو فرزند زن بانجابتى هستى ، جوانمرد هرچند خشمگين و غضبناك باشد از منت گذاشتن كوتاهى ندارد . »\r\n فالنّضر اقرب من تركت قرابة * و احقّهم ان كان عتق يعتق \r\n« نضر نزديكترين نزديكانت بود كه آنها را رها كردى و اگر برده بود سزاوارترين آنها براى آزاد ساختن بود . » « 1 »\r\nجاحظ از پيامبر صلى اللّه عليه و إله رواياتى را نقل مىكند كه حاكى از ناخوشايندى آن حضرت از رنج‌پذيرى و خودآرايى در سخن گفتن است : « پيامبر صلى اللّه عليه و إله فرموده است : « من از ادا در آوردن در سخن گفتن ، بشدت پرهيز مىكنم » ، و نيز فرموده : « منفورترين افراد نزد من ياوه‌گويان پرحرف ، مىباشند » ، و فرموده : « آغازگر ، جفاكار است » . او با نكوهش از فريادكنندگان و كسانى كه براى سخن گفتن زياد صدايشان را بلند مىكردند و باد به غبغب مىانداختند و رگهاى گردن را برافراشته مىكردند و لبها را فرومىانداختند ، به ما مىفهماند كه اين عمل در باديه‌نشينان بيشتر و در ميان شهريان كمتر است . . . » . « 2 »\r\nجاحظ از سجع و ديدگاه رسول اكرم صلى اللّه عليه و إله دربارهء آن ، سخن گفته است . در اين زمينه احاديثى موجود است كه رنگ سجع دارد . مانند نص حديث مأثورى كه جاحظ ذكر كرده است : يقول العبد : مالى مالى و انّما لك من مالك ما اكلت فافنيت و اعطيت فأمضيت او لبست فأبليت : « بنده مىگويد : مال من مال من است و از مال تو تنها چيزى از آن توست كه بخورى و از بين ببرى و ببخشايى و وظيفه‌ات را انجام دهى يا بپوشى و كهنه\r\n\r\n\r\n","description":"","footnote":"\r\n( 1 ) - البيان و التّبيين ، ج 3 ، ص 108 .\r\n( 2 ) - همان مأخذ ، ج 1 ، ص 13 .\r\n","page_name":" 289 ","page_number":289},
  {"content":"\r\n\r\nكنى . » « 1 » در عين حال ، رسول اكرم صلى اللّه عليه و إله سجع را نمىپسندد و بدين جهت برخى گفته‌اند :\r\n« وقتى كسى به رسول خدا صلى اللّه عليه و إله عرض كرد : يا رسول اللّه آيا كسى كه ننوشد و نخورد و فرياد نزند و صدا را به سخن گفتن بلند نكند خونش بىارزش و باطل نيست ؟ پيامبر در جوابش فرمود : « اين سجع است ، مانند سجع جاهليت » عبد الصمد ، فرزند فضل بن عيسى رقاشى در ردّ اين سخن مىگويد : اگر اين گوينده به سخن خود جز گفتار موزون اراده نكرده بود ، اشكالى نداشت . امّا ممكن است خواستهء او اين باشد كه حقّى را باطل كند و ازاين‌رو ، در سخن گفتن ادا درآورده است . »\r\nامّا ديگران ، جز عبد الصّمد گفته‌اند : « ما ، ديديم كه پيغمبر صلى اللّه عليه و إله قصيده و رجز را گوش مىكرد و آن را مىپسنديد و شاعرانش را به سرودن چنان اشعارى تشويق مىفرمود . و غالب ياران آن حضرت كم‌وبيش شعر مىگفتند و بدان گوش فرامىدادند و از ديگران نيز مىخواستند كه شعر بسرايند و با توجه به اين‌كه سطح سجع‌گويى از قافيه‌پردازى در قصيده پايين است ، چگونه آنچه فراتر است حلال و آنچه پايين‌تر است حرام باشد ؟\r\nآنچه موجب منفور شدن سجع‌شده - هرچند كه از نظر خودنمايى و آرايه پايين‌تر از شعر است - اين است كه كاهنان عرب كه اكثر مردم جاهليت براى داورى پيش آنها مىرفتند و گمان مىكردند آنها غيب مىدانند و از جنّ خبر دارند ، نظير حازى جهينه و شقّ و سطيح و عزى سلمه و جز اينها ، از آينده خبر مىدادند و اخبار خود را با سخنان مسجّع بيان مىكردند ، مانند : « و الارض و السّماء و العقاب الصّقعاء ، واقعة ببقعاة ، لقد نفر المجد بنى العشرا ؟ للمجد و السّناء » و از اين قبيل سخنان كه زياد است ، مگر نمىبينى كه ضمرة بن ضمره و هرم بن قطبه و اقرع بن حابس و نفيل بن عبد العزّا از غيب خبر مىدادند و با سجع فرياد مىزدند و همچنين ربيعة بن حذار . آنان گفته‌اند : حرمت سجع و كهانت در آن زمان به سبب نزديك بودن به زمان جاهليت و بقاى آثار آن در دلهاى بسيارى از آن مردم بوده است ، ولى بعدها كه اين سبب بر طرف شد ، حرمت آن‌هم از\r\n\r\n\r\n","description":"","footnote":"\r\n( 1 ) - همان مأخذ ، ج 1 ، ص 284 .\r\n","page_name":" 290 ","page_number":290},
  {"content":"\r\n\r\nبين رفت . نزد خلفاى راشدين نيز سخنوران ، با كلمات مسجّع و موزون سخن مىگفتند و خلفا آنها را نهى نمىكردند . » « 1 »\r\nحال كه قرآن سخن اعجازانگيز است و پيامبر صلى اللّه عليه و إله كه خود داراى بيان عالى است - نيز براى سخن و سخنورى ارزش فراوانى قايل است ، بالطّبع اقتباس از متون قرآنى و حديثى ارزشى ادبى دارد . جاحظ در حالى كه به متن دينى ، به دليل اهميّت تأثيرش ، مباهات مىكند ، چنين مىگويد : « ولى ما دوست داريم كه اين كتاب را با سخنى از رسول پروردگار جهانيان و پيشوايان پيشين و بزرگانى از تابعان آغاز كنيم ، آنان كه چراغهاى روشنگر تاريكيها ، رهبران مردم ، نمك سفرهء زمين ، زينت دنيا و ستارگانى هستند كه هيچ رهروى باوجود آنها ، راه خود را گم نمىكند . و نورى هستند كه هر جوينده‌اى به آن مراجعه مىكند و گروهى هستند كه خداوند به وسيله آنها ، اندك را فراوان مىكند و ذليل را عزيز مىگرداند و بر تعدادشان مىافزايد و قدر و ارزش عزيزان را بالا مىبرد و همين گروه‌اند كه با سخنانشان ديده‌هاى كم‌سو را پرنور مىسازند و با منطق خود ذهنهاى بيمار را بهبود مىبخشند و دلها را از خواب غفلت بيدار مىكنند و از خوىهاى بد باز مىدارند و دلهايى كه به سبب قساوت و بىخبرى بيمارند ، شفا مىدهند و فضاحت را درمان مىكنند و راه درست را براى ما هموار مىسازند . . . » .\r\nآن‌گاه جاحظ ، نحوهء ارزيابى پيشينيان را از متنى كه از قرآن يا حديث در آن چيزى نباشد ، چنين بيان مىكند : « علاوه بر اين ، خطيبان پاك سلف و تابعان سخنور ، خطبه‌هايى را كه با حمد و تمجيد خدا آغاز نشود ، « ناتمام » و آنچه با قرآن و صلوات بر پيامبر صلى اللّه عليه و إله زينت نيافته باشد « زشت » مىنامند . » « 2 »\r\n\r\nلفظ\r\nپس از نگاه كلّى به بيان قرآن و ديدگاه صاحب حديث ( - پيامبر صلى اللّه عليه و إله ) دربارهء بيان ، به سخن جاحظ دربارهء لفظ و معنا مىپردازيم ، زيرا ، علاوه بر ديدگاه ادبى او دربارهء قرآن و\r\n\r\n\r\n","description":"","footnote":"\r\n( 1 ) - البيان و التّبيين ، ج 1 ، ص 287 - 291 .\r\n( 2 ) - البيان و التّبيين ، ج 2 ، ص 5 - 6 .\r\n","page_name":" 291 ","page_number":291},
  {"content":"\r\n\r\nحديث ، بدون شك ، انديشهء وى دربارهء لفظ و معنا نيز اهميّت شايانى دارد .\r\nدر اين‌جا ، مىكوشيم از انديشه جاحظ در زمينهء لفظ و معنا پرده برداريم . نخستين مطلب اين است كه ما نمىتوانيم جاحظ را طرفدار لفظ يا معنا بدانيم ، زيرا او مرد علم و سخن و ادب است . او به خوبى ميان مقتضيات زمان ، دقت عملى و تأثير ادبى تعادل برقرار مىكند . رسيدن جاحظ به اين قلّهء رفيع در ادبيات عرب ، تنها به اين دليل نيست كه او اهل معنا و معارف است ، بلكه دليل ديگرى نيز دارد و آن اين‌كه آگاهيهاى ژرف علمى او موجب هنر ادبى او شده است و مهارت او بر هماهنگ‌سازى ميان علم و ادب به نحوى است كه هيچ طرف بر ديگرى برترى نمىيابد . اكنون بايد ديدگاه او را دربارهء آنچه ماجراى لفظ و معنا ناميده‌اند ، بشنويم . از جاحظ و انديشه او هرگز انتظار نمىرود كه از لفظ و معنا سخن بگويد ، مگر سخن تحليلى و تشريحى . لذا گاهى دربارهء لفظ و گاهى دربارهء معنا سخن گفته است . امّا موضوع سخن او درباره ساختار ، عبارت از نظم و ترتيب است و آنچه شايستهء جاحظ است آن است كه بايد از او انديشه‌اى بروز كند كه از ويژگيهاى امانت و صداقت برخوردار باشد . بنابراين نبايد انديشه‌هاى نادرست را به او نسبت داد ، هرچند پابه‌پاى جاحظ حركت كردن و به دست آوردن نظريات گوناگون و سخنان پراكندهء وى دربارهء لفظ دشوار است . باوجوداين ، يك پيوند اساسى ميان آنها وجود دارد كه در پايان سخن بيان خواهيم كرد . جاحظ گفتار پرفيض خود دربارهء لفظ را با بيان ارزش لفظ نسبت به معنا آغاز مىكند و مىگويد : « برخى از اساتيد لفظ و منتقدان معنا برآنند كه معانى الفاظ در سينه‌هاى مردم جاى دارند و در ذهنهايشان تصور مىشوند و در دلهايشان خطور مىكنند و به خاطره‌هاى آنها ارتباط دارند و از انديشه‌هاى آنها پديد مىآيند . تمامشان پوشيده و پنهان ، دور از ذهن و ناآشنا و پشت پرده و مستورند و موجوداتى هستند كه درواقع معدومند . انسان از ما فى الضّمير دوستش خبر ندارد و نياز برادر و همنشينش را نمىداند و نيّت همكار و معاون خود را در كارها و نيازمنديهايى كه جز با كمك ديگران ، انجام نمىشود ، نمىفهمد و تنها چيزى كه مايهء احياى اين معانى است ، بازگو كردن آنها براى اشخاص و خبر دادن آنها و به كار بردن آنهاست و اين\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nخصوصيات است كه معانى را به فهم نزديك و براى انديشه روشن مىسازد و امور پنهان را آشكار و غايب را حاضر و دور را نزديك مىكند و همينهاست كه شبهات را بر طرف و پيچيده را باز مىكند ، مقيد را مطلق و مطلق را مقيد مىسازد و ناشناخته را مىشناساند و نامأنوس را مأنوس و بىعلامت را علامت‌دار و علامت‌دار را مشخّص مىسازد ، و هر چه دلالت روشن و اشاره درست و اختصار نيكو و سرآغاز آن دقيق باشد ، به همان اندازه معنا روشن مىشود و هر اندازه دلالت واضح‌تر و روان‌تر و اشاره ، بيان‌كننده‌تر و روشن‌تر باشد ، سودمندتر و موفّقيت‌آميزتر خواهد بود . دلالتى كه معناى سخن را آشكار مىسازد ، همان بيانى است كه خداى عزّ و جلّ آن را مىستايد و ما را به آن فرامىخواند و بر آن وامىدارد و نيز قرآن به آن سخن گفته و عرب به آن باليده و به وسيلهء آن بر همهء غير عرب برترى يافته است . » « 1 »\r\nنظريهء جاحظ اين است كه فصاحت ، همان تكامل يافتن ويژگيهاى يك زبان است :\r\n« پس هركس گمان كند كه بلاغت اين است كه شنونده مقصود گوينده را بفهمد ، چنين شخصى ، فصاحت و لكنت و خطا و صواب و نامفهوم‌گويى و روشن‌گويى و غلط و درست گفتن را يكسان و همه را بيان دانسته است . بنابراين ، چگونه مىتوان تمامى اينها را بيان دانست ؟ و حال آن‌كه اگر آميزش طولانى شنونده با غير عرب نبود و گفته‌هاى نادرست آنان را نمىشنيد ، اين سخنان نادرست را ياد نمىگرفت . زبان عرب تنها به دليل ويژگيهايى كه برايش در شبه جزيرهء عربستان و در همسايگى با ملل ديگر فراهم‌شده و نيز به خاطر مبرّا بودن از خطا ، از سوى تمام ملّتها پذيرفته‌شده و رشد و گسترش يافته است . » « 2 »\r\n\r\nآهنگ لفظ يا آواشناسى آن\r\nعنايت جاحظ به لفظ و آهنگ كلام از آن‌جا ناشى مىشود كه نخست ، او مردى است اديب كه زيبايى را حس مىكند و از اين طريق شادمان مىشود و ثانيا وى اديب و\r\n\r\n\r\n","description":"","footnote":"\r\n( 1 ) - البيان و التّبيين ، ج 1 ، ص 70 .\r\n( 2 ) - همان مأخذ ، ج 1 ، ص 162 - 163 .\r\n","page_name":" 293 ","page_number":293},
  {"content":"\r\n\r\nمتكلّمى است كه عقل را با تأثيرات بلاغى و آراستگيهاى لغوى قانع مىكند ، آراستگيهايى كه گوش را تحت‌تأثير قرار مىدهند و دل را اسير خود مىسازند :\r\nالف - جاحظ موسيقايى لفظ اعراب را چنين بيان كرده است : « مىگويم : در روى زمين سخنى بهره‌ورتر و زيباتر و براى گوشها لذّت‌بخش‌تر و به انديشه‌هاى سالم پيوسته‌تر و براى زبان روان‌تر و در ارزش دادن به سخن بالاتر ، از سخن اعراب خردمند و فصيح و دانا و بليغ نيست . . . » . « 1 »\r\nدانش جاحظ نسبت به آواى الفاظ و مدّت پژوهش او دربارهء آنها ، از گفتارهاى فراوان او دراين‌باره آشكار مىشود ، زيرا وى نخست به اين نكته توجه مىكند : « كه آواى لفظ عبارت است از ابزار لفظ و جوهرى كه تقطيع و تركيب الفاظ به وسيلهء آن به وجود مىآيد و حركات زبان ، تنها زمانى لفظ يا كلام موزون و يا نثر محسوب مىشود كه صدا آشكار شود و نيز حروف تنها زمانى باعث ايجاد سخن مىشود كه تقطيع و با يكديگر تركيب شود . » « 2 » از اين‌جا به معلومات گرانبهاى جاحظ در زمينهء آواشناسى عربى پىمىبريم . از قبيل سخن او دربارهء مخارج بعضى از حروف « 3 » و يادآورى حروفى كه نقش بيشترى در زبان عربى دارند . « 4 » و بيان نارسايىهاى آوايى موجود در زبان عربى . « 5 »\r\n\r\n\r\n","description":"","footnote":"\r\n( 1 ) - همان مأخذ ، ج 1 ، ص 145 .\r\n( 2 ) - همان مأخذ ، ج 1 ، ص 79 .\r\n( 3 ) - همان مأخذ ، ج 1 ، ص 61 - 63 . در اين مورد جاحظ نخستين حروفى را كه كودك بر زبان مىآورد و نيز مخرج « ضاد » را يادآورى مىكند و دربارهء تأثير دندانها در نحوهء گفتار ، سخن مىگويد و به مناسبت ، از حروفى سخن مىگويد كه حيوانات زبان‌بسته هم مىتوانند آنها را ادا كنند .\r\n( 4 ) - همان مأخذ ، ج 1 ، ص 22 . در مورد اين تحقيق آوايى ، حروفى را ذكر مىكند كه نزد روميان و ارامنه نقش بيشترى دارد . همان مأخذ ، ج 1 ، ص 64 و حروفى كه روميان و فارسيان و سوريان به آن سخن نمىگويند . همان مأخذ ، ج 1 ، ص 65 .\r\n( 5 ) - از حروف بيگانه‌اى كه وارد زبان‌شده نيز سخن گفته است . همان مأخذ ، ج 1 ، ص 34 از كلمات : فأفاء و تمتام و الف و حبسه و عقله و لجلجه و لكنه و حككه و از لكنت زبان مواليان سفيدپوست . همان مأخذ ، ص 72 - 73 و 165 و دربارهء لكنت زبان اعرابى كه در دامن عجم تربيت شده‌اند . همان مأخذ ، ج 1 ، ص 73\r\n","page_name":" 294 ","page_number":294},
  {"content":"\r\n\r\nتمام اينها نشانهء آن است كه احساس جاحظ از آهنگ لفظ ، صرفا ، احساسى فطرى و ادبى نبوده ، بلكه بررسى تحقيقى و جدّى سبب طرح آن شده است .\r\nب - جاحظ از احساس آهنگ كلّى لفظ ، به يك بررسى تحليلى از الفاظ مىرسد ، خواه اين الفاظ با يكديگر پيوسته باشند و خواه پراكنده . ازاين‌رو ، دربارهء تناسب ميان الفاظ و نيز راجع به ساختار خود لفظ سخن مىگويد و نام اين بحث را « قران » ناميده ، مىگويد : « عبد اللّه بن سالم به رؤبه گفت : اى ابو حجّاف هروقت خواستى بمير . گفت :\r\nچرا ؟ گفت : امروز عقبة بن رؤبه را ديدم شعرى از خود مىخواند كه مرا به شگفتى در آورد . رؤبه گفت : آرى او شعر مىگويد امّا در شعرش قران نيست . شاعر گفته است :\r\n مهاذبة مناجبة قران * منادبة كأنّهم الاسود \r\n« آنان در يارى ضعيفان ، شتابان و داراى فرزندان نجيب و با يكديگر موافقند ، به فرياد ديگران مىرسند ، گويى شيران بيشهء شجاعتند و منظور از « قران » مشابهت و تناسب الفاظ است . » « 1 »\r\nدر موضوع پيوستگى الفاظ به متونى مثل مىزند تا بحث را به بررسى پيوستگى حروف بكشاند : « . . . و ابن اعرابى چنين سروده است :\r\n و بات يدرس شعرا لا قران له * قد كان نقّحه حولا فما زادا \r\n« شب تا به صبح شعرى را بررسى مىكرد كه تشابهى در آن نبود و مدت يك سال در آن كار كرد و چيزى بر آن نيفزود » .\r\nشاعر ديگر : بشّار گفته است :\r\n فهذا بديه لا كتحبير قائل * اذا ما اراد القول زوّره شهرا \r\n\r\n\r\n","description":"","footnote":"\r\nو دربارهء زشت‌ترين لحن . همان مأخذ ، ج 1 ، ص 146 و دربارهء صقالبه كه دال را به ذال تبديل مىكنند ، سخن گفته است . همان مأخذ ، ج 1 ، ص 74 و در اين قسمت يادآورى مىكند كه غير عرب از تقليد كردن لهجهء عربى عاجز است و فقط در مواردى كه به مخارج الفاظ و صور حركتها و سكون اكتفا شود ، حكايت لهجه‌ها مصداق پيدا مىكند . همان مأخذ ، ج 1 ، ص 69 - 70 .\r\n( 1 ) - البيان و التّبيين ، ج 1 ، ص 205 - 206 .\r\n","page_name":" 295 ","page_number":295},
  {"content":"\r\n\r\n« اين شعر بالبداهه گفته‌شده ، نه مانند اين‌كه گوينده‌اى به تزيين سخن خود پردازد كه هرگاه بخواهد حرفى بزند يك ماه به اصلاح آن بپردازد . »\r\nاين بود بحث دربارهء پيوستگى الفاظ ، امّا راجع به پيوستگى حروف : هرگز حرف جيم با تقديم و تأخير از ظا و قاف و طا و غين جدا نمىشود و هرگز راء به ظا و سين و ضاد و ذال به سبب تقديم و تأخير ، نزديك نمىشود و اين پيوستگى و جدايى حروف گسترده است و گاهى به اندك بسنده مىشود تا به آن وسيله به طلب نهايى كه موردنظر است ، استدلال شود . » « 1 »\r\nسپس دربارهء ناسازگارى و سازگارى الفاظ سخن به ميان مىآورد و در يك‌جا از ناسازگارى لفظ چنين مىگويد : « بعضى از الفاظ در زبان عرب با يكديگر ناسازگارى و تنافر دارند و اگر در شعرى جمع شوند خواننده ، خوب نمىتواند آنها را منظّم بخواند . از جملهء آنها سخن آن شاعر است :\r\n و قبر حرب به مكان قفر * و ليس قرب قبر حرب قبر \r\n« قبر حرب در بيابان كوير قرار دارد و نزديك آن ، هيچ قبرى وجود ندارد » .\r\nوقتى به افراد ناآگاهى كه نمىتوانستند اين بيت را بدون لكنت زبان سه مرتبه تكرار كنند ، گفتند : اين بيت از اشعار جنّيان است ، بلافاصله آن را تصديق كردند . » « 2 »\r\nجاحظ در جاى ديگر به تفصيل دربارهء ناسازگارى الفاظ صحبت مىكند و سپس كلمات متناسب را در نرمى به رنگ تشبيه مىكند و براى آن ، شاهد و مثال مىآورد . از جمله محمد بن يسير مىگويد :\r\n لم يضرّها و الحمد للّه شىء * و انثنت نحو عزف نفس ذهول \r\n« سپاس خدا را كه هيچ چيز به نفس من زيان وارد نمىكند و بازگشت به سوى ترك نفس ، فراموش شده است . »\r\nمىبينيم كه برخى از الفاظ مصراع دوم اين بيت ، با برخى ديگر تناسب ندارد .\r\nابو العاصى به نقل از خلف احمر دربارهء اين موضوع ، اين شعر را براى من خواند :\r\n\r\n\r\n","description":"","footnote":"\r\n( 1 ) - همان مأخذ ، ج 1 ، ص 68 - 69 .\r\n( 2 ) - همان مأخذ ، ج 1 ، ص 65 .\r\n","page_name":" 296 ","page_number":296},
  {"content":"\r\n\r\n و بعض قريض القوم اولاد علّة * يكدّ لسان النّاطق المتحفّظ \r\n« برخى از افراد اين قوم كه فرزندانى از يك پدر و چند مادرند ، زبان سخنگوى محافظه‌كار را خسته مىكنند . »\r\nو نيز ابو العاصى گفته است : ابو البيداء رياحى دراين‌باره اين شعر را براى من قرائت كرد :\r\n و شعر كبعر الكبش فرّق بينه * لسان دعىّ فى القريض دخيل \r\n« چه بسا شعرى كه واژه‌هايش مانند پشكل قوچ پراكنده است ، و سراينده‌اش ، خود را در ميان شاعران جا زده است . »\r\nامّا سخن خلف : و بعض قريض القوم اولاد علّة مراد اين است كه وقتى شعر ناپسند باشد و بعضى از الفاظش تناسبى با بعضى ديگر نداشته باشد مانند فرزندان يك پدر كه از چند مادر باشند ، با يكديگر ناسازگارى دارند و هرگاه جايگاه واژه‌اى در كنار ديگر واژه‌ها در شعرى ، پسنديده و مناسب نباشد ، انشاد آن شعر بر زبان دشوار مىنمايد .\r\nاو مىگويد : زيباترين شعر آن است كه اجزايش با يكديگر تناسب و سازگارى داشته ، تلفّظ حروفش آسان باشد تا از اين طريق معلوم شود كه در قالب ويژه‌اى ريخته و با طرحى نو ، طرّاحى شده است و ازاين‌رو ، مانند روغن به آسانى بر زبان جارى مىشود .\r\nامّا سخن شاعر : « كبعر الكبش » به اين معناست كه همان‌طور كه پشكل گوسفند به طور پراكنده بر زمين مىافتد ، بدون اين‌كه به هم چسبيده و پهلوى هم قرار داشته باشند ، حروف سخن و اجزاى شعر نيز گاهى با يكديگر سازگارند و به آسانى تلفّظ مىشوند و گاهى ناسازگار و دور از هم هستند كه به سختى بر زبان جارى مىشوند و نيز گاهى آن چنان منظّم و بر زبان آسان مىآيد كه گويى تمام بيت يك كلمه و تمام كلمه يك حرف است . . . .\r\nپس به آنها گفته شد : براى ما شعرى بخوانيد كه الفاظش از يكديگر دور و\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nكلماتش ناسازگار نباشد . گفتند : ثقفى چنين سروده است :\r\n من كان ذا عضد يدرك ظلامته * انّ الذّليل الّذى ليست له عضد \r\n« كسى كه بازوى توانا ( ياروياور ) داشته باشد حق خود را مىگيرد ، بيچاره كسى است كه بازو ( ياروياور ) ندارد » .\r\n تنبوا يداه اذا ما قلّ ناصره * و يألف الضّيم ان اثرى له عدد \r\n« وقتى كه ياورانش كم شود دستهايش از كار مىافتد و اگر افرادش زياد باشد ، زير بار ستم نمىرود » . « 1 »\r\nج - عقيدهء جاحظ اين است كه پيچيدگى سخن جزء فصاحت نيست : « در كتابها چنين آورده‌اند : زنى شوهرش را پيش يحيى بن يعمر به محاكمه برد كه اين مرد بارها او را رانده و طرد كرده است . يحيى به مرد گفت : ان سالتك ثمن شكرها و شبرك أنشات تطلّها و تضهلها : « اگر همسرت بهاى دامن خودش را و عمل زناشويى تو را با خودش از تو طلب كند ، چه بسا كه تو حق او را از بين مىبرى و از ارزش آن مىكاهى . »\r\nاهل لغت گفته‌اند : « ضهل » به معناى : كم كردن و « شكر » به معناى آلت تناسلى زن و « شبر » به معناى عمل زناشويى است و « تطلّها » يعنى حق او را از بين مىبرى همانند : دم مطلول : خونى كه پامال‌شده و بئر ضهول : چاه كم‌آب . . . .\r\nجاحظ مىگويد : اگر اين سخن را به دليل فصيح بودنش بيان كرده‌اند ، درست نيست ، زيرا خداوند اين سخن را از صفت بلاغت و فصاحت دور دانسته است ، امّا اگر تنها به دليل غرابتش در كتابها نوشته‌اند و در مجالس از آن ياد مىكنند ، پس ابياتى از شعر عجّاج و طرمّاح و هذيل علاوه بر پيوستگى و نظمى كه دارند ، غرابت و پيچيدگى آنها از اين عبارت بيشتر است . و اگر يحيى بن يعمر با سخنى كه گفت : ( ان سالتك ثمن شكرها و شبرك انشأت تطلّها و تضهلها ) اصمعى را مورد خطاب قرار مىداد ، گمان مىكنم كه وى بعضى از اين سخن را نمىفهميد ، در حالىكه اين‌گونه سخن گفتن از اخلاق نويسندگان و روشهاى آنها نيست . » « 2 »\r\n\r\n\r\n","description":"","footnote":"\r\n( 1 ) - البيان و التّبيين ، ج 1 ، ص 66 - 67 .\r\n( 2 ) - همان مأخذ ، ج 1 ، ص 378 - 379 .\r\n","page_name":" 298 ","page_number":298},
  {"content":"\r\n\r\nاو در جاى ديگر نيز اين مطلب را مورد تأكيد قرار مىدهد و اظهار مىدارد كه بلاغت سخن ، نه مربوط به عاميانه بودن لفظ است و نه به دور بودن آن از ذهن : « همچنان كه شايسته نيست لفظ به صورت عاميانه و پست و بازارى و يا اين‌كه پيچيده و دور از ذهن باشد ، مگر اين‌كه گوينده عرب بيابانى باشد ، زيرا سخن بيابانى را آدم بيابانى مىفهمد ، چنان‌كه بازارى سخن نامفهوم بازارى را مىفهمد . » « 1 »\r\nد - جاحظ دربارهء گزينش لفظ سفارش مىكند كه نبايد در اصلاح آن راه افراط پيش گرفت و نيز نبايد به دنبال واژه‌هايى رفت كه معانى دور از ذهن دارند : « . . . مقصود اين است كه از واژه‌هاى عاميانه و دور از ذهن بايد دورى كرد و همّت خود را به تهذيب الفاظ مصروف نداشت و در استخراج الفاظى كه معانى آنها دور از ذهن است نبايد پافشارى كرد ، زيرا بلاغت در ميانه‌روى است و اعتدال ، دورى از ناهموارى و بيرون رفتن از راه كسانى است كه خود را مورد محاسبه قرار نمىدهند . » « 2 »\r\nاين ديدگاه جاحظ ، حدّ اعتدال ميان دو نظريه است :\r\nيكى نظريهء كسى كه مىگويد بهترين سخن ، آن است كه منقّح باشد : « زهير بن ابو سلمى كه يكى از پيشگامان سه‌گانه است ، بزرگترين قصيده‌هايش را حوليات ناميده و نوح بن جرير از گفتهء حطيئه نقل كرده است كه بهترين شعر ، حولى منقّح است و بعيت شاعر كه سخنورترين مردم بود گفت : به خدا قسم من سخن خشك و غير مستحكم و بدون جلا نمىگويم و نمىخواهم در ميان جمع به ايراد سخن بپردازم الّا بالبائت المحكّك : مگر سخنى كه در آن فكرشده و پوست كنده باشد . » « 3 »\r\nدوم نظريهء كسانى كه به سخن تنقيح‌شده ، عيب مىگيرند ، زيرا نشانگر رنج و زحمت است : « چنين مىگويد : برخى از اين گروه شعر نابغهء جعدى را ذكر كرده و گفته‌اند : مطرف بآلاف و خمار بواف « ردايى به هزارها و روسرى به يك درهم » اصمعى اين مصراع را به همين دليل كه منقّح نيست برترى داده است . او پيوسته مىگفت : « حطيئه\r\n\r\n\r\n","description":"","footnote":"\r\n( 1 ) - همان مأخذ ، ج 1 ، ص 144 .\r\n( 2 ) - همان مأخذ ، ج 1 ، ص 255 .\r\n( 3 ) - همان مأخذ ، ج 1 ، ص 204 .\r\n","page_name":" 299 ","page_number":299},
  {"content":"\r\n\r\nبردهء شعرش مىباشد » و سبب انتقاد وى از شعر حطيئه اين بود كه چون تمامش برگزيده و همسطح است ، داراى تكلّف و خودنمايى است . و نيز اين گروه گفته‌اند : اگر اشعار صالح بن عبد القدوس و سابق بربرى در ميان اشعار بسيارى از شاعران پراكنده مىشد تمام آنها در درجهء بالاتر از آنچه هستند قرار مىگرفت و اشعار اين دو نفر نيز نادرهء دوران و شهرهء آفاق مىشد . امّا وقتى كه تمام اجزاى قصيده همانند باشد به جريان نمىافتد و از نوادر به حساب نمىآيد . و تا شنونده از موضوعى به موضوع ديگرى منتقل نشود ، عبارت در نزد او موقعيت چندانى ندارد . » « 1 »\r\nبايد به اين مطلب اشاره كنيم كه جاحظ حتى در همين بحث ادبى كه دربارهء لفظ دارد مردى است واقعيت‌گرا و بىطرف و دليل آن ، موضعگيرى معتدل او نسبت به دو انديشهء افراطى است و در آينده نيز اين‌گونه موضعگيرى را از او ، خواهيم ديد .\r\nجاحظ نزد گروهى از نويسندگان در انتخاب لفظ فصيح شهرت دارد . ابو عثمان گفته است : « من هيچ گروهى را در روش بلاغت بهتر از نويسندگان نيافته‌ام ، زيرا آنان لفظى را برمىگزينند كه نه سخت و دور از ذهن است و نه متروك و عاميانه . » « 2 »\r\nه - جاحظ دربارهء اين‌كه الفاظ با اغراض سازگارى دارد مىگويد : « براى هر نوع سخنى همان نوع لفظ آورده مىشود و هر نوع از معنا نوع مناسبى از اسم دارد . بنابراين ، لفظ سبك براى معناى سبك و نيز ضعيف براى ضعيف و قوى براى قوى و لفظ روشن\r\n\r\n\r\n","description":"","footnote":"\r\n( 1 ) - البيان و التّبيين ، ج 1 ، ص 206 ، نيز مىبينم صحيفهء هنديه در بلاغت چنين مىگويد : خطيب نبايد دقت زياد در معانى داشته باشد و الفاظ را زياد منقح كند و نبايد آنها را تصفيه و تهذيب كامل كند و اين كار انجام نمىدهد مگر اين‌كه با دانشمند يا فيلسوف آگاهى برخورد كند و يا با كسى كه به حذف زوايد سخن و اسقاط الفاظ مشترك عادت دارد . همان مأخذ ، ج 1 ، ص 92 .\r\n( 2 ) - البيان و التبيين ، ج 1 ، ص 137 . بشر بن معتمر در وصيت خود از ناهموارى لفظى برحذر داشته ، مىگويد : بليغ كامل كسى است كه معانى موردنظر خود را با لفظهاى معتدل ( نه خيلى سخت و نه بسيار سست ) بيان كند . همان مأخذ ، ص 136 - 137 .\r\n","page_name":" 300 ","page_number":300},
  {"content":"\r\n\r\nدر مورد معناى روشن و كنايه در مورد كنايه و سخن روان در معناى روان آورده مىشود .\r\nو هرگاه سخن ، لهوگونه و خنده‌آور و از باب لطيفه‌گويى و شوخى باشد و الفاظ غريبه در آن به‌كار رود ، جهت سخن عوض مىشود . و اگر لفظش ضعف داشته باشد و سپس ضعف آن به قوّت تبديل شود ، سخنى كه براى شاد كردن دلها وضع‌شده ، برعكس ، دلها را اندوهناك و انسانها را گلوگير مىسازد . » « 1 »\r\nاو به همين مناسبت مىگويد : « سخنان مردم مانند خودشان داراى درجاتى است :\r\nدر ميان سخنان ، قوى و ضعيف و نيكو و زشت و ناهنجار و سبك و سنگين وجود دارد و تمام اينها عربى است و با همهء اين تغييرات اشخاصى را ستايش و يا نكوهش مىكنند . » « 2 »\r\nجاحظ به تعبير مشهورى كه هر سخن را جايى است ، مىافزايد : هر فنّى شكلى ويژهء خود را دارد : « . . . نظر من دربارهء اين نوع از الفاظ ، تا وقتى كه معانى چنين است و عادت در آن ، اين‌گونه مىباشد كه با عبارت معمول و موجود سخن بگويم و در مواردى كه معانى به هم ارتباطى ندارد و به آسانى فهميده نمىشود ، مگر پس از تمرينات طولانى ، از تكلّف خوددارى كنم ؛ و تا زمانى كه با خواص اهل سخن در فن سخنورى دست‌اندركار هستم نظرم اين است كه با الفاظ آنها سخن گويم ، زيرا آنها اين سخن مرا بهتر مىفهمند و زحمت آنها بر من كمتر است ؛ و براى هر فنّى ، الفاظ ويژه‌اى است كه از جانب اهلش پس از آزمايش ساير الفاظ انتخاب شده است و لفظى با فنّى ارتباط پيدا نمىكند ، مگر اين‌كه ميان آنها مشابهتى وجود داشته باشد .\r\nبراى گوينده ناپسند است كه در سخنرانى يا نامه يا گفتگوى با عوام و بازرگانان يا در سخن گفتن با خانواده و غلام و كنيزش و يا در بيان سخن و دادن خبرى ، از الفاظ متكلمان استفاده كند و به همين دليل ، وقتى كه كسى خبرى نقل مىكند كه مربوط به فن سخنورى است ، سزاوار نيست كه الفاظ غريب و عوامانه را باهم مخلوط كند زيرا هر سخن جايى دارد و هرفنّى شكل مخصوصى » « 3 »\r\n\r\n\r\n","description":"","footnote":"\r\n( 1 ) - الحيوان ، ج 3 ، ص 39 .\r\n( 2 ) - البيان و التبيين ، ج 1 ، ص 144 .\r\n( 3 ) - الحيوان ، ج 3 ، ص 398 - 399 . جاحظ در كتاب البيان و التبيين بابى ويژه براى اين مطلب باز كرده است ،\r\n","page_name":" 301 ","page_number":301},
  {"content":"\r\n\r\nو - هرگاه ميان لفظ و معنا تناسب نيكويى وجود داشته و موافق با طبع انسانى باشد ، در شخص تأثيرى به سزا باقى خواهد گذاشت : « . . . و خدا تو را حفظ كند ، هرگاه لفظ با معنايش سازگار باشد و از معنا پرده بردارد ، حالتى هماهنگ و ساختارى منظّم داشته و از ناهماهنگى و ناپسندى و نيز از فساد و تكلّف بدور و از موقعيّتى نيكو برخوردار باشد ، شنونده از آن سود برد . و شايسته‌تر است كه از دسترسى عيب‌جويان محفوظ ماند و در برابر مخالفان از آن حمايت شود و همواره دلها به آن آباد و سينه‌ها بدان مأنوس باشد . هرگاه لفظ ذاتا نيكو برگزيده و از زوايد و تعقيد به دور باشد ، بر روان اثر مىگذارد و بر دل مىنشيند و با عقل مىسازد و گوشها به آن توجه مىكند و دلها هوادار آن مىشود و بر زبان ناقلان به آسانى جارى مىگردد و همه‌جا شايع مىشود و موقعيت آن در ميان مردم عظمت مىيابد و وسيلهء آموزش علم براى دانشمندان سرشناس و تمرين براى مبتديان مىشود . « 1 » » نيز جاحظ در ارتباط با همين معنا مىگويد :\r\n« . . . هرگاه معنا نيكو و لفظ هم بليغ باشد و با طبع بسازد و از ناهنجارى دور و از اختلال محفوظ و از تكلّف مصون ماند ، چنان در دلها اثر مىگذارد كه باران در خاك نرم و هرگاه سخن به اين طريق صادر شود و گوينده آن را با اين ويژگى ادا كند ، خداوند آن را چنان موقعيتى مىدهد كه سينهء جبّاران هم عظمت اين سخن را مىپذيرد و عقول جاهلان نيز از درك و فهم آن محروم نمىماند . عامر بن عبد قيس مىگويد : سخن وقتى كه از دل برخيزد بردل مىنشيند و وقتى كه تنها به زبان باشد از گوشها تجاوز نمىكند . . . » . « 2 »\r\nبا توجّه به اين قاعدهء مهمّ بلاغى : « هر سخن جايى و هر نكته مقامى دارد » جاحظ مىخواهد مسأله‌اى را بيان كند كه ميان معاصران امروزى ، به نام يك واقعيت لغوى در گفتگوى ادبى مطرح است و اين مسأله از اين اختلاف نشأت مىگيرد كه آيا حقيقت لغوى\r\n\r\n\r\n","description":"","footnote":"\r\nج 2 ، ص 175 پس از آن نصوص ادبى را كه تحت‌تأثير محيط يا طبيعت يا صناعت واقع مىشود ذكر كرده و در صحيفهء بلاغت هندى سفارش مىكند كه خطيب نبايد با رئيس ملّت سخنى بگويد كه با مردم مىگويد و با پادشاهان نيز نبايد با زبان مردم كوچه و بازار سخن گفت . البيان و التّبيين ، ج 1 ، ص 92 .\r\n( 1 ) - البيان و التبيين ، ج 1 ، ص 7 - 8 .\r\n( 2 ) - همان مأخذ ، ج 1 ، ص 83 - 84 .\r\n","page_name":" 302 ","page_number":302},
  {"content":"\r\n\r\nاقتضا مىكند ، عين لفظ از هركس صادر شده باشد ، مثلا از ماهىفروش يا قصاب و يا سلمانى . . . حكايت شود ، يا اين‌كه به تصوير كشيدن فضاى گفتار و حقيقت معناى لفظ و نيز اشاره به واقعيتى كه از لفظ استفاده مىشود كافى است ؟ به اين معنا كه واقعيت لغوى ، عبارت است از : هماهنگى ميان گفته‌هاى اطراف گفتگو و آنچه در انديشه و اندرون آنهاست . دربارهء شخصيت جاحظ افراط نمىكنيم ، بلكه همين مقدار براى ما كافى است كه او به اين نكته توجه پيدا كرده كه دربهره‌گيرى ادبى شايسته است با هر گروهى به زبان خودش سخن گفته شود . به‌هرحال ديدگاه او يكى از آرايى است كه امروز بر سر زبانها است : « . . . من معتقدم كه الفاظ كم‌ارزش با معانى كم‌ارزش همخوانى دارند و گاهى در برخى موارد نسبت به كم‌ارزشها احساس نياز مىشود و چه بسا در بسيارى از موارد ، الفاظ كم‌ارزش از الفاظ پرارزش و معانى و الا و ارزشمند لذت‌بخش‌تر باشد . چنان‌كه گاهى سخن نغز غير هيجان‌انگيز ، از سخن نغز هيجان‌انگيز براى ذهن خوشتر است و غمى كه در دلها مىماند و نفس‌ها را مىگيرد ، نتيجهء سخن نغز متوسطى است كه نه خيلى مهيج باشد و نه غير مهيّج . و همين‌طور است شعر متوسط و موسيقى متوسط . و آنچه پيشتر گفته شد ، تنها در مورد سخنى است كه جدّا مهيّج باشد و يا اصلا مهيّج نباشد .\r\nمحمد بن عبّاد بن كاسب بارها مىگفت : به خدا سوگند ، فلان شعر از آوازخوان متوسط سنگين‌تر و از خوش‌گفتار متوسط منفورتر است . خدا تو را رحمت كناد ، هرگاه سخن نغزى از عربها شنيدى مبادا آن را بدون اعراب درست و تلفّظ صحيح بر زبان برانى ، زيرا اگر آن را تغيير دهى به اين معنا كه اعرابش را درست نگويى و آن را همچون عربهاى غير اصيل و كم‌اطلاع ادا كنى ، از اين قاعدهء درست بيرون رفته و از فضيلت دور مانده‌اى . و همچنين هرگاه سخن عجيبى از عامهء مردم و لطيفه‌اى از لطايف افراد پست و اوباش شنيدى ، مبادا اعراب صحيح را در آن به‌كاربرى يا الفاظ نيكو برايش برگزينى يا در درستى تلفّظ آن دقت كنى ، زيرا اين كارها بهره و لطف آن را از بين مىبرد و چهرهء واقعى هدفى را كه از اين سخن اراده‌شده عوض مىكند و نشاط اهل سخن را از سخن\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nمىگيرد و زيبايى را كه از آن احساس مىكنند از بين مىبرد . » « 1 »\r\nبنابراين ، واقعيت لفظى از ديدگاه جاحظ آن است كه نيكو بر زبان آورده شود و نشان‌دهندهء صداقت باشد .\r\nجاحظ مطلوب خود را كه عبارت از تناسب طبيعى ميان لفظ و معناست در گفتارهاى گذشتگان و عربها مىيابد و مىگويد : « من تاكنون در سخنرانيهاى پيشينيان پاك سرشت و عربهاى خالص ، الفاظ ناپسند و معانى غير اصيل و طبايع پست و گفته‌هاى نامربوط ، مشاهده نكرده‌ام و بيشترين مواردى كه اين امور در آنها ديده مىشود سخنرانيهاى عربهاى غير اصيل و كم‌خردى است كه به زحمت سخن مىگويند و نيز سخنان كسانى كه خود را اديب مىپندارند ، خواه اين كار ، از اين اشخاص ، ناگهانى و بدون مقدّمه سر زده باشد و خواه نتيجهء علم و تفكر باشد . » « 2 »\r\nز - جاحظ پس از اين گردش طولانى در صحنهء لفظ و زيباييهايش ، دربارهء فريبندگى لفظ هشدار مىدهد ، زيرا به وسيلهء لفظ است كه جايگاه حقيقى معانى دگرگون مىشود . ازاين‌رو ، در بعضى از اندرزهايش گفتار برخى از اديبان بزرگ را نقل مىكند :\r\n« شما را از زيبايى الفاظ و شيرينى اداى سخن برحذر مىدارم ، زيرا هرگاه معنايى با لفظ نيكو همراه باشد و گويندهء بليغ به آسانى آن را از مخارجش ادا كند و سخنور به آن ، آرامش دلجويانه عطا كند ، بهتر بر دل شنونده مىنشيند و سينه او را سرشار مىسازد و هرگاه معانى الفاظى محترمانه به خود بگيرد و به صفات والايى متصف شود ، قدر و ارزش آن در چشمها متحول مىگردد و بر ارزشهاى حقيقى آن افزوده مىشود ، زيرا الفاظ در لباس معانى جلوه‌گر مىشود و معانى در حكم كنيزانى جلوه‌گر هستند ، آنجا كه دل ضعيف ، نيروى هوس قوى و راههاى نيرنگ شيطان پنهان است . » « 3 »\r\nهرچند همان‌گونه كه لفظ نيكو مايهء فريبندگى است ، لفظ زشتى كه معناى موهومى دربردارد نيز فريبنده است : « پس بدانيد كه معانى پست و بيهوده از نظرها\r\n\r\n\r\n","description":"","footnote":"\r\n( 1 ) - البيان و التبيين ، ج 1 ، ص 145 - 146 .\r\n( 2 ) - همان مأخذ ، ج 2 ، ص 8 - 9 .\r\n( 3 ) - همان مأخذ ، ج 1 ، ص 254 .\r\n","page_name":" 304 ","page_number":304},
  {"content":"\r\n\r\nمردود است ، چرا كه اين نوع معانى در دل آشيانه مىگيرد ، تخم مىگذارد ، جوجه مىدهد و وقتى كه جا باز كرد و ريشه گرفت ، تباهى به بار مىآورد و اين امر ادامه مىيابد و نابخردى قدرت پيدا مىكند و جراحت وارد مىسازد . در اين‌جاست كه دردش شدّت مىيابد و درمانش ناممكن مىشود ، زيرا ارتباط لفظ مستهجن و پست و ناپسند و احمقانه ، از لفظ پسنديده و محترمانه و بلند معنا و بزرگوارانه به زبان بيشتر و براى شنيدن مأنوستر و همخوانىاش با قلب فزونتر است ، چرا كه اگر تنها يك ماه با جاهلان بىشعور و مردمان پست و احمق همنشينى كنى و روزگارى نيز با اهل بيان و خرد مجالست و مصاحبت داشته باشى ، نخواهى توانست خود را از آلودگى لفظ و كثافتى كه در معناى سخن جاهلان است ، پاك كنى ، زيرا تباهى با طبيعت انسانى سازگارتر است و سريعتر به آن راه مىيابد . » « 1 »\r\nآنچه گفته آمد مربوط به گرفتارى كسانى است كه مورد خطاب الفاظ هستند ، امّا شخص گوينده نسبت به لفظى كه خود مىگويد بيشتر گرفتار است : « بدان كه شخص خردمند اگر اهل تحقيق و پژوهش نباشد ، همان رنجى را تحمل مىكند كه از ناحيهء فرزندش به او مىرسد . ازاين‌رو ، هر كارى كه از سوى فرزندش در نظر ديگران زشت مىآيد ، او بايد آن را نيكو بشمارد . پس بايد بدانيم لفظى كه انسان مىگويد ، نسبتش به وى از نسبت فرزندش به او نزديكتر و حركت خويشاوندى لفظ به او از انتساب به فرزندش بيشتر است ، زيرا حركت لفظى را خودش ايجاد كرده و از گوهر وجودش و جوهر جانش برخاسته است ، امّا فرزند مانند آب بينى و اخلاط سينه است كه آن را دور مىاندازد و فرق است ميان بيرون انداختن چيزى كه از ذات تو نبوده و اظهار كردن حركتى كه وجودش بسته به وجود تو بوده است و به همين دليل ، گرفتارى انسان به شعر و سخن و نوشته‌اش بيشتر و بالاتر از گرفتاريهاى وى نسبت به تمام نعمتهاى او مىباشد . » « 2 »\r\nجاحظ اين‌چنين ، نسبت لفظ به انسان را نزديكتر از نسبت او به فرزندش مىداند و اين مطلب اگرچه از نظر تمثيل مورد اشكال است ، امّا حقيقت نظريهء او در مورد لفظ ، قطعى\r\n\r\n\r\n","description":"","footnote":"\r\n( 1 ) - همان مأخذ ، ج 1 ، ص 85 - 86 .\r\n( 2 ) - الحيوان ، ج 1 ، ص 89 .\r\n","page_name":" 305 ","page_number":305},
  {"content":"\r\n\r\nو بىاشكال به نظر مىرسد .\r\nاز سوى ديگر واقعيت‌گرايى جاحظ كه از فريبندگى لفظ دورى مىجويد - خواه مربوط به گوينده باشد و خواه به شنونده - ما را به اندكى درنگ وامىدارد . اين واقعيت‌گرايى جاحظ در انديشه بلاغى بدان سبب است كه معتزله از بلاغت وسيله‌اى براى خدمت به دين برگرفته‌اند چنان‌كه شخصى از عمرو بن عبيد ، دربارهء بلاغت سؤال مىكند و او چنين پاسخ مىدهد : « . . . گويا تو انتخاب لفظ را براى خوب فهماندن معنا اراده كرده‌اى . آن شخص گفت : آرى . عمرو گفت : اگر منظورت از سؤال در مورد بلاغت ، اين است كه با موعظهء حسنه از قرآن و سنّت خواسته باشى حجت خدا را در انديشه گويندگان مقررسازى و از زحمت شنوندگان بكاهى و اين معانى را در دل خواهندگان با الفاظى كه در گوشها نيكو آيد و در ذهنها مقبول افتد ، زينت بخشى تا زودتر آن را اجابت كنند و سرگرم شدن به امور ديگر از دلهايشان زدوده شود . در اين صورت ، سخنى روشن گفته‌اى و از سوى خداوند ، شايستهء پاداش بزرگ خواهى بود . » « 1 »\r\n\r\nمعنا\r\nسخن دربارهء لفظ به درازا كشيد و حق هم همين بود ، زيرا معتزله به اعتبار اين‌كه خود گنجينه‌اى از معارفند ، « معنا » براى آنان حاصل و روشن است و تنها سعى آنها به رساندن و منظم كردن آن است و به همين جهت است كه به شكل « لفظ » نيز توجّه دارند و به‌طور طبيعى بحث آنها دربارهء معنا همراه با سخنى دربارهء لفظ است ، لكن ما در اين جا تا جايى كه ممكن است متونى را مىآوريم كه تنها و يا غالبا دربارهء معنا باشد : جاحظ در آغاز ، رمز توجه به لفظ و ارزيابىاش از آن را بيان مىكند : « خدا تو را حفظ كند . بدان كه حكم معانى بر خلاف حكم الفاظ است ، زيرا معانى بىنهايت گسترده است ، امّا اسماى معانى ، كوتاه و قابل شمارش و محدود و معيّن است و همين اسما نخست به‌طور اجمال كاشف وجود معانى و سپس به تفصيل ، كاشف حقيقت و نوع و موقعيت آنها و\r\n\r\n\r\n","description":"","footnote":"\r\n( 1 ) - البيان و التّبيين ، ج 1 ، ص 114 .\r\n","page_name":" 306 ","page_number":306},
  {"content":"\r\n\r\nبيان‌كنندهء خاص‌ّوعام و درجات آن از نظر سود و زيان مىباشد و اين‌كه برخى از آن معانى بىفايده و باطل و از درجهء اعتبار ساقط است . » « 1 »\r\nارزشى كه جاحظ علاوه بر لفظ براى فهم معنا قايل است ، آنجا احساس مىشود كه مىگويد : « با نام خدا ذهن خود را متوجه من كن و دلت را براى آنچه به تو مىگويم آماده ساز ، زيرا چه بسيار كلمات حكمت‌آميز و مثالهاى زيبا كه تأثير آنها محوشده و يادشان از خاطره‌ها رفته و از نظرها افتاده و ذهنها به درك آنها توجه نكرده است و بسا شعرها نيز به اين وضع دچارشده و گفتارهايى كه همين حالتها را داشته‌اند .\r\nمدار امور برفهم معانى و حقيقتهاست ، نه بر الفاظ و عبارات ؛ زيرا فراوان اتفاق مىافتد كه كسى كتابى را از اول تا آخر مىخواند و پس از خواندن گويى كه آن را نخوانده و مانند اول ، از مطالب آن بىخبر است . و چه بسا كسى كه خيال مىكند مىفهمد ولى نمىفهمد و هرگز نمىتواند بفهمد ، مگر آن‌كه دل را براى فهميدن فارغ سازد ، چنان‌كه نمىتواند به ديگران بفهماند مگر كسى كه نيّتش را در آموزش دادن نيكو گرداند . » « 2 »\r\nبا توجه به قاعدهء مهمّ بلاغى : « هر سخن جايى و هر نكته مقامى دارد » جاحظ نقش معنا در هر مقام را چنين بيان مىكند : « براى سخنور سزاوار است كه به حدومرز معانى توجه كند و ميان حدود معانى و شنوندگان ، تعادل و توازن برقرار سازد و براى هر يك از اين طبقات سخنى و براى هركدام از حالات جايگاهى در نظر گيرد ، تا سخنان ارزشمند را بر معانى ارزشمند و ارزش معانى را به ارزش جايگاه و موقعيّت شنوندگان را بر مناسبت آن حالات تقسيم كند . پس اگر سخنور ، اهل كلام است از اصطلاحات متكلمان - در جايى كه شنوندگان از اهل كلام نباشند - پرهيز كند ، چنان‌كه اگر بخواهد دربارهء علم كلام مطلبى بگويد [ و شنوندگان از اهل كلام باشند 
  ] يا بخواهد مسأله‌اى را روشن كند يا سؤالى را پاسخ دهد يا پرسشى را طرح كند ، بهتر است كه از الفاظ اهل كلام استفاده كند ، زيرا آنها اين عبارات را بهتر مىفهمند و به اين الفاظ مايل‌تر و\r\n\r\n\r\n","description":"","footnote":"\r\n( 1 ) - همان مأخذ ، ج 1 ، ص 76 .\r\n( 2 ) - الحيوان ، ج 5 ، ص 542 .\r\n","page_name":" 307 ","page_number":307},
  {"content":"\r\n\r\nمأنوس‌ترند » . « 1 »\r\nجاحظ در انتقاد از ابو عمرو شيبانى مىگويد : « شيخ به استحسان معنا توجّه كرده و حال آن‌كه معانى همه‌جا پخش است و عرب و عجم و بيابانى و روستايى و شهرى با آنها آشنايى دارند . بنابراين ارزش سخن ، تنها در برقرارى نظم و انتخاب لفظ و سهولت بيان و كثرت معنا و نيز در سلامت طبع و سبك و روش نيكوى آن است . » « 2 »\r\nما از اين انتقاد چنين برداشت مىكنيم كه جاحظ به‌طور خاص ، لفظ را بر معنا ترجيح مىدهد و قسمت مهمى از گفتارش را به بحث دربارهء لفظ اختصاص داده است ، امّا در گفتار ديگرش ميان لفظ و معنا تساوى برقرار كرده ، چنان‌كه از روى شگفتى مىگويد : « يكى از طرفداران معنا كه از بهترين كسانى است كه او را برگزيده و در ديوان خود نامش را آورده‌ايم ، گفته است : سخنى شايسته نيست كه متصف به بلاغت شود ، مگر اين‌كه معنا و لفظش ( در نيكى ) بر يكديگر سبقت جويند ، به‌گونه‌اى كه لفظ به هنگام شنيدن ، هماهنگ و همزمان با معناى آن در ذهن شنونده جاى گيرد . » « 3 »\r\nجاحظ به نقل از صحيفهء هندى دربارهء بلاغت چنين مىگويد :\r\n« . . . حق آن است كه لفظ با معنا هماهنگ و موافق باشد و نسبت به معنا ، نه برتر باشد و نه پايين‌تر ، نه كوتاهتر و نه مشترك و نه پوشيده . . . » « 4 »\r\nبه علاوه جاحظ از اديبانى كه اسير الفاظ خود شده‌اند بدگويى مىكند :\r\n« بدترين بليغان كسانى هستند كه به دليل دلباختگى به الفاظ و علاقهء به اسم [ بلاغت 
  ] تصوير معنا را قبل از خود معنا آماده مىكنند تا معنا به سوى لفظ كشيده\r\n\r\n\r\n","description":"","footnote":"\r\n( 1 ) - البيان و التّبيين ، ج 1 ، ص 138 - 139 . در اين مورد ، معنا به وسيلهء نسبت يافتن آن به افراد خاصى شرافت نمىيابد ، بلكه شرافت آن ، بسته به هدف و نتيجهء آن است چنان‌كه جاحظ از بشر بن معتمر نقل مىكند : « شرافت معنا به اين نيست كه از معانى ويژه‌اى باشد و نيز روشن بودنش به اين نيست كه عاميانه باشد ، بلكه ميزان شرافت ، درستى و احراز منفعت است و نيز موافقت حال و اقتضاى موقعيت » ، همان مأخذ ، ج 1 ، ص 136 .\r\n( 2 ) - الحيوان ، ج 3 ، ص 131 - 132 .\r\n( 3 ) - البيان و التّبيين ، ج 1 ، ص 115 .\r\n( 4 ) - همان مأخذ ، ج 1 ، ص 92 - 93 .\r\n","page_name":" 308 ","page_number":308},
  {"content":"\r\n\r\nشود . » « 1 »\r\n\r\nنظم از نظر جاحظ\r\nبه اين طريق مىتوانيم سخن از لفظ تنها يا معناى تنها را يك نوع تحليل بلاغى به حساب آوريم ، زيرا هريك از اين دو در بيانات ادبى ارزش و وظيفه‌ى دارد . اكنون اين مقايسهء ميان لفظ و معنا ، ما را وامىدارد كه به دنبال سخن جاحظ دربارهء نظم باشيم .\r\nاگرچه ما ابواب يا مواردى را نمىيابيم كه وى در خصوص نظم به‌طور گسترده سخن بگويد و از حقايقش پرده بردارد . امّا در اين مورد متونى را ياد مىكند كه نشان مىدهد او با ديدى همه‌سونگر به كار ادبى مىنگرد : « شعر ، خود نوعى از فنون و قسمتى از نظم و گونه‌اى از تصوير است . » « 2 » همچنين ، جاحظ بابى مستقل مىآورد و متونى را از شعرا در آن بيان مىكند : « شعرا سخن خود را در اشعارشان توصيف كرده و آن را مانند پارچهء پيچيدهء خط خطى و حلّه‌ها و لباسهاى ديبا و منقوش و امثال آن قرار داده‌اند كه اشاره به نظريّهء تخصصّى و كلّى آنها نسبت به ادبيات است . » « 3 »\r\nچيزى كه از مهارت ادبى جاحظ سخن مىگويد ، مطلبى است كه به عنوان مثال دربارهء فنّ تلخيص عبارات بيان داشته است ، آن‌جا كه مىگويد : « چه بسيار كه نوشته‌اى آن‌چنان محكم و متقن از زير دستم بيرون مىآيد كه گويى همچون سنگى صاف است ؛ اين نوشته داراى معانى لطيف و محكم و الفاظى زيبا و روشن است . » « 4 »\r\nما از گفتار صريح جاحظ به توجّه دقيق او به اهميّت نظم ادبى پىمىبريم ، بدون اين‌كه از لفظ جانبدارى كند يا به معنا متمايل شود . وى در آن‌جا كه از آيهء :  وَ عَلَّمَ آدَمَ الْأَسْماءَ كُلَّها  « 5 » ، « خداوند تمام نامها را به آدم تعليم داد » سخن مىگويد ، چنين گفته است :\r\n\r\n\r\n","description":"","footnote":"\r\n( 1 ) - مجموعهء رسائل جاحظ ، ج 1 ، ص 195 .\r\n( 2 ) - الحيوان ، ج 3 ، ص 132 .\r\n( 3 ) - البيان و التبيين ، ج 3 ، ص 222 - 225 .\r\n( 4 ) - رسالهء فصل ما بين العداوة و الاسد ، ج 1 ، ص 351 ، از رسالة الجاحظ ، چاپ كتابخانهء مثنى ، انتشارات عبد السّلام هارون ، 1385 ه 1965 م .\r\n( 5 ) - بقره / 31 .\r\n","page_name":" 309 ","page_number":309},
  {"content":"\r\n\r\n« . . . اسم ( لفظ ) بدون معنا لغو و مانند ظرف خالى است . اسم به منزلهء بدن است و معنا به منزلهء روح . اگر الفاظ بدون معانى به كسى داده شود ، چنان است كه چيزى بىجان و بدون حسّ و حركت و سود و منفعتى به او داده شود . هيچ وقت لفظ ، اسم ( براى چيزى ) نمىشود مگر اين‌كه داراى معنايى باشد و ممكن است معنايى بدون اسم باشد ، امّا اسم بدون معنا امكان ندارد . » « 1 »\r\nبنابراين ، جاحظ به لفظ ، اهميت مىدهد . هرچند او وعده داده است كه از نظم قرآن سخن بگويد ، امّا ما وعدهء او را در كتابش محقق نيافتيم .\r\nجاحظ دراين‌باره چنين مىگويد : « . . . ناچاريم ، در جزء دوم البيان و التبيين تمام اقسام تأليف سخن را بياوريم و بيان كنيم كه چگونه قرآن‌كه خود نثر است و مانند شعر و سجع بر مبناى قافيه نيست ، با تمام سخنان منثور و منظوم مخالفت كرده و چگونه نظم آن بزرگترين برهان و تأليفش بالاترين حجّت است . » « 2 »\r\nبنابراين ، جاحظ در قرآن ، متنى ادبى را مىبيند كه از نظر شكل و مضمون از دايرهء تمام انواع متون ادبى معروف ، بيرون است . و تعريف ادبى قرآن ، يعنى قرآنى كه اعجازش ، در نظم و تأليف آن نهفته باشد و ما اكنون سخن جاحظ را كه به دهرى گفته است بيان مىكنيم : « و كتابى كه بر پيامبر ما نازل شده است خود گواه بر صداقت نظم بديعى است كه هيچ‌كس قادر به آوردن همانند آن نيست و اين علاوه بر دلايل ديگرى است كه آورندهء قرآن آنها را آورده است . » « 3 »\r\nجاحظ كتابى داشته كه متأسفانه از بين رفته است . او در اين كتاب براى اعجاز اسلوب قرآنى استدلال و مخالفان مسلمان و غير مسلمان را سركوب كرده است ، چنان كه اين عبارت او به آن اشاره دارد : « . . . به من گفته بودى نامه‌اى برايت بنويسم كه در آن به نيازهاى روانى و صلاحيتهاى قلبى و امواج شكوك و شبهاتى كه وارد مىشود اشاره شود ، و اشكالاتى از قبيل درازى سخن و بررسى دقيق و پيچيدگى سخن كه اغلب\r\n\r\n\r\n","description":"","footnote":"\r\n( 1 ) - رسالة فى الجدّ و الهزل ، ج 1 ، ص 262 ، از مجموع رسائل جاحظ ، نشر عبد السلام هارون .\r\n( 2 ) - البيان و التبيين ، ج 1 ، ص 383 .\r\n( 3 ) - الحيوان ، ج 4 ، ص 90 .\r\n","page_name":" 310 ","page_number":310},
  {"content":"\r\n\r\nمتكلمان و سخنوران به آن مبتلا هستند ، در آن نباشد . . . ازاين‌رو ، برايت نامه‌اى نوشتم و در آن تلاش فراوان كردم و در استدلال دربارهء قرآن و ردّ عيبجويان ، به جايى رسيدم كه براى فردى مانند من امكان‌پذير بود ، و لذا در هيچ موردى اشكالى باقى نگذاشتم ، نه براى شيعه ، نه براى اهل حديث ، نه براى گروه حشويه ، نه براى كافرى كه كفر خود را اظهار مىكند ، نه براى منافق ذليل و نه براى اصحاب نظّام و كسانى كه بعد از وى پديد آمده و گمان كرده‌اند كه قرآن حق است امّا حجّت نيست و از طرف خداوند نازل‌شده ، امّا مورد استدلال و برهان قرار نمىگيرد . به‌اين‌ترتيب گمان مىكنم كه محبتم را نسبت به تو به كمال رساندم و تقاضاى تو را انجام دادم ، ولى نامه‌اى از سوى تو دريافت داشتم كه در آن يادآور شده بودى كه منظورت از سفارش در نوشتن نامه ، استدلال براى اثبات نظم قرآن نبوده ، بلكه براى اثبات خلق قرآن بوده است . سؤالت مبهم بود و من در اين نامه دربارهء تأليف قرآن با تو سخن نگفته‌ام ، ازاين‌رو براى تو سخت‌ترين و سنگين‌ترين و طولانىترين و مشكل‌ترين نامه را از نظر معنا به رشتهء تحرير درآوردم . » « 1 »\r\nپس جاحظ دربارهء نظم ، صاحب‌نظر است و آن‌گاه كه دربارهء دو عنصر معنا و لفظ ، سخن مىگويد ، به بحثهاى تحليلى و تشريحى مىپردازد و درصدد توضيح و بيان برمىآيد و هرگز به يك نگاه جزئى و كوتاه كه از لفظ فهميده مىشود ، يا معنا آن را دربر مىگيرد ، نمىپردازد .\r\nتنها كسى كه پس از جاحظ دربارهء مسأله نظم به تأليفى مستقل دست يازيد ، عبد القاهر جرجانى است كه در دو كتابش : دلائل الاعجاز و اسرار البلاغه اين موضوع را بررسى و سپس آن را با تحقيق زمخشرى در تفسير كشاف مقايسه كرده است .\r\nچون كتابى كه جاحظ در خصوص نظم قرآن تأليف كرده است در دسترس نيست ما به مطالبى كه از اين‌طرف و آن‌طرف و از آراء و مهارتهاى او راجع به آيه يا حديثى برگزيده‌ايم ، اكتفا مىكنيم . بيشتر اين مطالب بر محور دفاع از نظم قرآن مىچرخد و\r\n\r\n\r\n","description":"","footnote":"\r\n( 1 ) - رسائل جاحظ در حاشيهء جزء دوم از كتاب كامل مبرّد ، ص 118 - 119 و 121 - 122 ، كتاب اختيار الايّام از عبيد اللّه بن حسان ، چاپخانهء تقدم العلميّه ، مصر ، سال 1323 ه .\r\n","page_name":" 311 ","page_number":311},
  {"content":"\r\n\r\nقسمت اعظم آن از كتاب الحيوان كه يكى از آخرين تأليفات وى مىباشد ، دستچين شده است و ما گمان مىكنيم كه اين مباحث در كتاب نظم كه از وى مفقود شده است نوشته شده باشد .\r\n\r\n1 - رعايت حال مخاطبان\r\nدر اين فصل جاحظ ، قاعدهء بلاغى « هر سخن جايى و هر نكته مقامى دارد » را مورد بررسى قرار داده و چنين مىگويد : « مىبينيم كه خداى تعالى هرگاه عرب را مورد خطاب قرار مىدهد ، سخن را به طريق اشاره و وحى و حذف ادا مىكند و هرگاه بنى اسرائيل را مورد خطاب قرار مىدهد يا از جانب آنها حكايت مىكند به‌طور مشروح و مبسوط سخن مىگويد . » « 1 »\r\nجاحظ تكرار برخى از مطالب داستانى و غير داستانى را در قرآن ، با توجه به وضعيت مخاطبان ، يك ضرورت بلاغى و روان‌شناسى مىداند : « خلاصهء سخن دربارهء تكرار بعضى از مطالب قرآن اين است كه اندازهء معينى براى تكرار وجود ندارد و به‌طور كامل نمىتوان آن را توصيف كرد ، بلكه به وضعيت شنوندگان ، اعم از عوام و خواص ، بستگى دارد . لذا مىبينيم كه خداوند در قرآن داستانهاى موسى و هود و هارون و شعيب و ابراهيم و لوط و عاد و ثمود را تكرار مىكند و همچنين از بهشت و جهنّم و برخى امور ديگر ، فراوان سخن مىگويد . دليلش اين است كه مورد خطاب در اين موضوعات ، تمام ملّتها ، عرب و غير عرب هستند و اكثر اين افراد هم يا كم‌خرد و غافلند و يا دشمنان كژانديش و تيره‌دل . » « 2 »\r\nجاحظ در قرآن به بررسى عبارتهايى مىپردازد كه قرآن در آنها نيروى فهم مخاطبان و مقاصد آنان را مدّ نظر قرار داده است . « برخى از سخنان چنان است كه شنونده از آن ، به مقاصد صاحب سخن ، پىمىبرد نظير اين سخن خداوند : « روز قيامت\r\n\r\n\r\n","description":"","footnote":"\r\n( 1 ) - الحيوان ، ج 1 ، ص 94 .\r\n( 2 ) - البيان و التبيين ، ج 1 ، ص 105 .\r\n","page_name":" 312 ","page_number":312},
  {"content":"\r\n\r\nمردم را مست مىبينى و حال آن‌كه مست نيستند . » « 1 » و نيز فرموده است : « در جهنّم ، نه مىميرند و نه زنده‌اند » « 2 » و نيز فرموده است : « و مرگ از هر سو ، به وى رومىآورد » « 3 » . از رسول خدا صلى اللّه عليه و إله دربارهء اين آيه : « و روزى اهل بهشت ، صبح و شام به آنها مىرسد » « 4 » سؤال كردند ، فرمود : آن‌جا صبح و شامى نيست . خداوند خطاب به پيامبرش فرمود : « پس هرگاه از آنچه به سوى تو فرستاده‌ايم در شكّى ، از پيشينيان كه كتابهاى قبل از تو را خوانده‌اند بپرس » « 5 » دانشمندان گفته‌اند : پيامبر نه ، شكّ داشت و نه از كسى در اين رابطه سؤالى كرد . » « 6 »\r\nبنابراين ، جاحظ توجه دارد كه براى هر اسلوبى زمينه‌اى است كه در آن ، حال مخاطبان از نظر عقلى و روانى و حتّى اجتماعى رعايت مىشود . قرآن با بيانى كه برطبق روش مورد انس و علاقهء مخاطبان تنظيم شده است آنان را مورد توجه قرار مىدهد و از اين‌رو ، با بنى اسرائيل سخن را به‌طور مبسوط و مشروح بيان مىكند و اعراب را به اشاره و رمز مورد خطاب قرار مىدهد و داستانها را تكرار مىكند ، زيرا گمراه و معاند و غافل و آگاه مورد خطاب هستند . به علاوه ، بيان قرآنى برطبق روش عربى است ، زيرا به زبان عربى نازل شده است . بنابراين آنچه گفته آمد ، مجموعهء نظريات درستى است كه مخالفى ندارد .\r\n\r\n2 - بيان عام قرآنى و حديثى\r\nجاحظ جوانب مختلف بيانهاى قرآنى و حديثى را سنجيده و گاهى به بررسى عبارت كوچك نظير لفظ « ابويه » پرداخته است :\r\n« خداوند عزّ و جلّ فرموده است :  وَ لِأَبَوَيْهِ لِكُلِّ واحِدٍ مِنْهُمَا السُّدُسُ  « 7 » ، « ارث هر\r\n\r\n\r\n","description":"","footnote":"\r\n( 1 ) - حج / 2 .\r\n( 2 ) - طه / 74 .\r\n( 3 ) - ابراهيم / 17 .\r\n( 4 ) - مريم / 62 .\r\n( 5 ) - يونس / 94 .\r\n( 6 ) - همان مأخذ ، ج 2 ، ص 281 .\r\n( 7 ) - نساء / 11 .\r\n","page_name":" 313 ","page_number":313},
  {"content":"\r\n\r\nيك از پدر و مادر ميّت يك ششم است » .\r\nدر كلمهء « ابويه » رعايت تغليب‌شده كه گويى به مهمترين اسم كه أب باشد اكتفا شده است ، چنان‌كه مىگويند : بثيرين و بصرتين ( بصره و كوفه ) البته ، تغليب اسم مهمتر بر اسم ديگر ، امرى ثابت نيست ، چنان‌كه مىگويند : سيرة العمرين و حال‌آن‌كه ابو بكر از عمر بالاتر است . فرزدق گفته است :\r\n اخذنا بآفاق السّماء عليكم * لنا قمراها و النّجوم الطّوالع » \r\n« 1 »\r\n« اطراف آسمان را بر شما بستيم ، ماه و خورشيد آسمان و ستارگان طلوع‌كننده در تصرّف ماست » .\r\nبنابراين ، در بيان قرآنى هرچند شريفترين اسم را غلبه داده است ، امّا اين مطلب در بيان ادبى عرب اغلبيت ندارد .\r\nبرخى چيزها كه به اسم « اللّه » اضافه‌شده ، جاحظ را وامىدارد كه تأمل نمايد و بىدرنگ بدان توجّه كند : « از تمام خيروشرّ ، تنها چيزى به « اللّه » اضافه مىشود كه با عظمت باشد . به عنوان نمونه در مورد خير گفته مىشود : « بيت اللّه ، اهل اللّه ، زوّار اللّه ، كتاب اللّه ، سماء اللّه ، ارض اللّه ، خليل اللّه ، كليم اللّه و روح اللّه و . . . » و در مورد شرّ گفته مىشود :\r\n« دعه فى لغة اللّه و سخط اللّه و فى نار اللّه و سعيره و آنچه همانند اينهاست . » « 2 » ما برخى از اين اضافات را كه جاحظ اشاره كرده در قرآن مىبينيم ، امّا او به آيات قرآن مثال نزده است . درنگ و بررسى بلاغى جاحظ در مورد عبارتها و تعابير قرآنى ، معروف است . به عنوان مثال ، « اصبح » و « غدا » معناى ظاهرشان يعنى بامداد و فردا مراد نيست ، بلكه معناى عرفىشان موردنظر است : « امّا سخن خداوند :  فَأَصْبَحَ مِنَ النَّادِمِينَ  به معناى خبر دادن از اين نيست كه قابيل شبانه هابيل را كشت و صبح پشيمان شد بلكه مانند اين سخن خداوند است :  وَ مَنْ يُوَلِّهِمْ يَوْمَئِذٍ دُبُرَهُ إِلَّا مُتَحَرِّفاً لِقِتالٍ أَوْ مُتَحَيِّزاً إِلى فِئَةٍ \r\n\r\n\r\n","description":"","footnote":"\r\n( 1 ) - الحيوان ، ج 3 ، ص 250 .\r\n( 2 ) - همان مأخذ ، ج 2 ، ص 181 - 182 و همين مضمون ، ج 5 ، ص 96 - 97 .\r\n","page_name":" 314 ","page_number":314},
  {"content":"\r\n\r\n فَقَدْ باءَ بِغَضَبٍ مِنَ اللَّهِ  « 1 » ، « كسى كه در آن هنگام ( روز جنگ ) به آنها پشت كند گرفتار خشم خدا مىشود مگر اين‌كه هدفش از كناره‌گيرى از ميدان ، حملهء مجدد يا قصد پيوستن به گروهى از مجاهدان باشد . » و اگر ظاهر معنا مراد باشد نه استعمال عرفى ميان مردم ، بايد كسى كه شبانه از جنگ بگريزد مشمول اين كيفر نشود . بنابراين ، جريان سخن برطبق معمول است كه اغلب كارها در روز واقع مىشود نه اين‌كه اگر در شب واقع شد مشمول اين حكم نباشد و نيز نظير سخن خداوند :   وَ لا تَقُولَنَّ لِشَيْءٍ إِنِّي فاعِلٌ ذلِكَ غَداً * إِلَّا أَنْ يَشاءَ اللَّهُ   « 2 » ، « اى پيامبر صلى اللّه عليه و إله هرگز مگو فردا فلان كار را انجام مىدهم ، مگر اين‌كه بگويى : اگر خدا بخواهد » اگر اين آيه به ظاهر معنا حمل شود ، نه به آن معنايى كه در ميان مردم معمول است نبايد بر كسى كه بگويد : من اين كار را فردا سحر يا هنگام فجر يا فردا به‌طور مطلق در تمام روز و در تمام شب انجام مىدهم ، ايراد گرفت زيرا هيچ خلافى انجام نداده است ، مگر بر آن قيد « فردا » گذاشته شود و حال آن‌كه مقصود آيه ، اين نيست ، زيرا خداوند بنده‌اش را وادار كرده است كه ان شاء اللّه را بگويد تا از عادت معمول ميان مردم پرهيز كند و گفته‌اش مانند سخن شخص مستبد و مغرور نباشد . و نيز در اين حال به ياد خدا باشد ، زيرا او بنده‌اى است كه محصور تدبير و در تصرّف و تسخير الهى است و به آسانى دستخوش دگرگونى مىشود ؛ حال وقتى كه معنا چنان است كه بيان كرديم . پس فرقى نمىكند ميان اين‌كه بگويد : فلان عمل را در يك لحظه بعد انجام مىدهم يا اين‌كه بگويد : بعد از يك سال انجام مىدهم .\r\nامّا گفتار خداوند  فَأَصْبَحَ مِنَ النَّادِمِينَ  چنين نيست كه گروهى از مردم برادرانشان را كشته و پشيمان شده باشند و اين كشنده - يعنى قابيل - نيز يكى از آنها شده باشد ، بلكه اين گفتار نيز همانند سخن خداوند براى آدم و حوّاست كه به آنها فرمود : « به اين درخت نزديك نشويد كه از ستمكاران خواهيد بود » به اين معنا كه هركس مانند اين\r\nكار شما را انجام دهد ستمكار است . » « 3 »\r\n\r\n\r\n","description":"","footnote":"\r\n( 1 ) - انفال / 16 .\r\n( 2 ) - كهف / 23 - 24 .\r\n( 3 ) - الحيوان ، ج 3 ، ص 412 - 414 .\r\n","page_name":" 315 ","page_number":315},
  {"content":"\r\n\r\nتصور مىشود كه علّت پيدايش اين جدال ، غلبه دادن خردگرايى بر بيان قرآنى باشد و جاحظ در اين‌جا موضع خود را چنين تعيين مىكند كه سخنان خود را برطبق قواعد عرفى و مأنوس بيان كند ، نه بر وفق قواعد خردگرايى محض .\r\nجاحظ از مأنوس بودن بيان قرآنى سخن مىگويد و براى او فرقى نمىكند كه عين الفاظ قرآنى را انتخاب كند يا برخى معانى را كه لازمهء اين الفاظ است و در اين مورد ، اين روايت را نقل مىكند : « ابو سعيد عبد الكريم بن روح مىگويد : اهل مكّه به محمّد بن مناذر شاعر ، گفتند : شما اهل بصره ، لغت فصيحى نداريد ، فصاحت مخصوص ما اهل مكّه است . ابن مناذر گفت : واژه‌هاى ما بيشتر از واژه‌هاى قرآنى و هماهنگى در زبان ما افزون‌تر است و دراين‌باره هرجا را كه مىخواهيد ، با قرآن تطبيق كنيد . شما « قدر » ( ديك ) را « برمه » مىگوييد و آن را به « برام » جمع مىبنديد ؛ ولى ما ، قدر مىگوييم و آن را بر قدور جمع مىبنديم . چنان‌كه خداوند مىفرمايد :  وَ جِفانٍ كَالْجَوابِ وَ قُدُورٍ راسِياتٍ  « 1 » ، « و ظرفهايى بزرگ مانند حوضها و ديگهايى عظيم كه بر زمين كار گذاشته بود . » شما خانه‌اى را كه روى خانهء ديگرى ساخته شود « علّيّه » مىگوييد و آن را بر « علالى » جمع مىبنديد و ما به آن « غرفه » مىگوييم و غرفات و غرف را جمع آن مىدانيم ، چنان‌كه خداوند متعال فرموده است :  غُرَفٌ مِنْ فَوْقِها غُرَفٌ مَبْنِيَّةٌ  « 2 » ، « براى بهشتيان غرفه‌هايى است كه بر فراز آنها غرفه‌هاى ديگرى است » و نيز مىفرمايد :\r\n وَ هُمْ فِي الْغُرُفاتِ آمِنُونَ  « 3 » ، « و آنها در غرفه‌هاى بهشتى آسوده‌خاطرند » شما « طلع » ( شكوفه يا خرماى نورس ) را « كافور » ( خوشه يا پوست خوشهء نخل ) و « اغريض » ( شكوفهء خرما ) مىناميد ، ولى ما آن را « طلع » مىناميم . چنان‌كه خداوند مىفرمايد :\r\n وَ زُرُوعٍ وَ نَخْلٍ طَلْعُها هَضِيمٌ  « 4 » ، « و كشتزارها و نخلستانى كه شكوفه‌هاى لطيف دارد » پس ابن مناذر ده كلمه برشمرد ، امّا من جز همين مقدار چيزى را حفظ نكردم » « 5 » خلاصهء\r\n\r\n\r\n","description":"","footnote":"\r\n( 1 ) - سبأ / 13 .\r\n( 2 ) - زمر / 20 .\r\n( 3 ) - سبأ / 37 .\r\n( 4 ) - شعراء / 148 .\r\n( 5 ) - البيان و التّبيين ، ج 1 ، ص 18 - 19 .\r\n","page_name":" 316 ","page_number":316},
  {"content":"\r\n\r\nسخن جاحظ اين است كه قرآن عين الفاظ را انتخاب مىكند امّا آنها ( اهل مكّه ) مرادف آنها را انتخاب مىكنند ، زيرا قدر ، همان برمه ، و علّيّه ، غرفه و كافور يا اغريض هم به معناى « طلع » است ، امّا قرآن از اين ميان قدر و غرفه و طلع را اختيار كرده است .\r\nجاحظ پس از نقل روايت بالا به چگونگى انتخاب الفاظ قرآنى مىپردازد :\r\n« . . . گاهى مردم الفاظى را به كار مىبرند كه الفاظى ديگر به انتخاب سزاوارتر است . به عنوان نمونه ، خداوند در قرآن واژهء « جوع » را تنها در مورد عقوبت يا فقر شديد و ناتوانى آشكار به كار مىبرد ، ولى مردم اين واژه را در حال قدرت و سلامت نيز به كار مىبرند و لفظ « سغب » را كه بايد در اين حالت بياورند نمىآورند . قرآن لفظ « مطر » را تنها در مورد انتقام ذكر مىكند ، در حالىكه تودهء مردم و بيشتر خواص ميان مطر و غيث فرقى نمىگذارند . در قرآن آن‌جا كه لفظ « ابصار » را مىآورد ذكرى از « اسماع » نمىكند و وقتى هم كه « سبع سموات » مىگويد از « ارضين » نام نمىبرد و اصلا « ارض » را به « ارضين » جمع نمىبندد . چنان‌كه « سمع » را بر « اسماع » جمع نمىبندد و حال آن‌كه آنچه بر زبان عامّه جارى مىشود غير از اين است . آنها به جستجوى الفاظى كه از نظر بيان و كاربرد سزاوارتر و شايسته‌تر است نمىپردازند و نيز برخى گفته‌اند در قرآن لفظ « نكاح » جز براى تزويج به كار نرفته است . » « 1 »\r\nجاحظ دربارهء رعايت تلازم معنوى در قرآن مىگويد : « در قرآن معناهايى وجود دارند كه از يكديگر جدا نيستند مثل نماز ، زكات ، جوع ، خوف ، جنّت ، نار ، ميل ، ترس ، مهاجرين ، انصار ، جنّ و انس » . « 2 »\r\nبعضى از الفاظ در بيان قرآنى در معناى ويژه‌اى به كار رفته‌اند چنان‌كه « جوع » در معناى عقوبت يا تنگدستى و « مطر » در معناى انتقام به كار رفته ، و ابصار و اسماع ، سموات و ارضين ملازم يكديگر نيستند . . .\r\nآنچه گفته شد نتيجهء تكرار آهنگ آيات قرآنى و احساس ادبى نسبت به آن است .\r\nجاحظ سخن بدگويانى را ردّ مىكند كه از هر عبارتى كه گوشه‌اى از معنا را\r\n\r\n\r\n","description":"","footnote":"\r\n( 1 ) - همان مأخذ ، ج 1 ، ص 20 .\r\n( 2 ) - همان مأخذ ، ج 1 ، ص 21 .\r\n","page_name":" 317 ","page_number":317},
  {"content":"\r\n\r\nمىرساند ، تمام معنايش را انتظار دارند : « مطلب اين است كه عدّه‌اى از مردم گمان كرده‌اند كه تمام حيوانات بر چهار قسم‌اند : بعضى پرواز مىكنند و بعضى راه مىروند و بعضى شنا مىكنند و بعضى مىخزند . با اين‌كه قرآن مىفرمايد : « خداوند تمام جنبندگان را از آب آفريد : بعضى بر شكم راه مىروند و بعضى روى دو پا راه مىروند و بعضى روى چهار دست‌وپا راه مىروند و خدا هرچه مىخواهد مىآفريند . » « 1 »\r\nهرچند اصل سخن براساس تقسيم‌بندى نژادهاى حيوان و گروه‌بندى انواع گوناگون آفريدگان وضع شده ، امّا خداوند آن را در كمتر از معنايى كه وضع شده به كار برده است و از اين‌رو پرندگان و آبزيان را ياد نكرده است و سپس خزندگان از قبيل مارها و كرمها را جزء روندگان قرار داده ، با اين‌كه راه رفتن ، جز به وسيلهء پا امكان ندارد ، چنان كه گازگرفتن جز با دهان و لگد زدن جز با سم تحقق نمىيابد و جانورانى را كه با چهار دست‌وپا راه مىروند ياد كرده و حال آن‌كه برخى از جنبندگان روى شش و هشت و بيش از هشت دست‌وپا راه مىروند و هركس به دست‌وپاهاى خرچنگ و سوسكها و انواع عنكبوت نگاه كند اين موضوع را درك مىكند . »\r\nجاحظ سخن كسانى را كه به بيان قرآنى ، از لحاظ كوتاهى در ايفاى حق معنا ، طعنه مىزنند ردّ مىكند . « مىگويم : شما در تمامى اين تأويل و حدّ آن به خطا رفته‌ايد ، زيرا چه دليل داريد بر اين‌كه خداوند سخن خود را براى بيان تمام جانورانى كه روى پاهاى خود راه مىروند وضع كرده است ؟ و با چه حجّتى به اين مطلب يقين داريد ؟ و حال آن‌كه خداوند مىگويد : « آتشگيرهء جهنّم مردم و سنگها هستند » « 2 » و از شياطين و آتشى كه جهنّميان را مىخورد و عذابشان را سخت‌تر مىكند ، بدون اين‌كه آن را فراموش كرده باشد ، سخنى به ميان نياورده است . و مىفرمايد : « خدا شما را از خاك و سپس از نطفه آفريد و شما را جفت يكديگر قرار داد » « 3 » و آن‌گاه از اين عموم ، عيسى بن مريم را بيرون آورد و حال آن‌كه در اصل اين سخن ، تمام فرزندان آدم را قصد كرده بود . و نيز در\r\n\r\n\r\n","description":"","footnote":"\r\n( 1 ) - نور / 45 .\r\n( 2 ) - بقره / 24 .\r\n( 3 ) - فاطر / 11 .\r\n","page_name":" 318 ","page_number":318},
  {"content":"\r\n\r\nسورهء انسان فرموده است : « آيا بر انسان روزگارانى نگذشت كه چيزى قابل ذكر نبود ؟ » در اين آيه نيز آدم و حوّا را داخل كرده ، امّا به دنبال آن گفته است : « ما انسان را از نطفهء آميخته آفريديم ، او را مىآزماييم » و آدم و حوّا و عيسى بن مريم را از شمول اين آيه خارج كرده است و اين درست است ، زيرا سخن براى تمام آنچه ذهنها از لفظ مىفهمند وضع نشده است . بنابراين ، آن‌جا كه خدا فرموده است : « بعضى بر شكم و بعضى بر دو پا و بعضى روى چهار پا راه مىروند » بر طبق همين مثالى است كه ما آن را بيان كرديم . به علاوه ، هرچه بر چهار پا راه مىرود بر دو پا نيز راه مىرود و هرچه با هشت پا راه مىرود روى چهار پا و دو پا نيز راه مىرود . »\r\nحقيقت اين است كه اگر از هر سخنى تمام معانى آن را بخواهيم از حدّ اعتدال بيرون رفته‌ايم و روش اهل لغت نيز چنين نيست ، امّا مخالفان ما مىخواهند قرآن را كتاب علمى بدانند كه هيچ مسأله‌اى را از علم فروگذار نمىكند .\r\nآن‌گاه جاحظ به طريق ديگر ، به عيب‌جويان پاسخ و مسألهء انس بيانى را توضيح مىدهد . « اين‌كه شما مىگوييد : راه رفتن جز به وسيلهء پاها تحقق نمىيابد ، اگر چنين است بايد بگوييد :  فَإِذا هِيَ حَيَّةٌ تَسْعى  « 1 » ، « وقتى موسى عصاى خود را انداخت ، مارى شد و شروع به دويدن كرد » نيز خطاست زيرا « سعى » هم كه به معناى راه رفتن است جز با پا امكان نمىيابد ، مار هم كه پا ندارد . و اشكال شما در اين مورد چند پاسخ دارد : يكى سخن آن گوينده است كه مىگويد : ما هو الّا كأنّه حيّة . . . « و گويا راه رفتنش راه رفتن مار است . » آنها راه رفتن ( عصا ) را توصيف مىكنند و به همين مناسبت راه رفتن مار سپيد ، مار ماده و مارهاى نر را نيز يادآور مىشوند . شاعرانى كه براى مار ، راه رفتن قايل شده‌اند بيش از آن هستند كه ما اطلاع داريم و اگر خزيدن را به معناى مشى و سعى نگرفته باشند ، جايز است كه از باب تشبيه و بدل باشد كه : يا چيزى جايگزين ديگر شده يا جاى همراه خودش را گرفته است ، زيرا عادت عرب بر اين است كه در بسيارى از حالات ، تشبيه به كار مىبرند . خداوند تعالى نيز فرموده است :  هذا نُزُلُهُمْ يَوْمَ الدِّينِ  « 2 » ، « اين\r\n\r\n\r\n","description":"","footnote":"\r\n( 1 ) - طه / 20 .\r\n( 2 ) - واقعه / 56 .\r\n","page_name":" 319 ","page_number":319},
  {"content":"\r\n\r\nوسيلهء پذيرايى دوزخيان است در روز قيامت » از عذاب به « نزل » تعبير كرده كه به معناى پذيرايى است ، نظير سخن حاتم كه وقتى به او امر كرده بودند كه شترى را رگ زند ، نيزهء خود را در كوهان شتر فروكرد و گفت : اين رگ زدن است . » « 1 »\r\nخلاصهء سخن ، اعتراض كسانى كه به قرآن اشكال مىگيرند به دو مورد منحصر مىشود : اوّلا ادّعا مىكنند كه قرآن كتابى است علمى كه مسائلش قابل شمارش و بيانش نيز تابع مقرّرات خود مىباشد و ثانيا اين را منكر شده‌اند كه بيان قرآنى برطبق روش و سيرهء عربى است . اينها در هر دو مورد اثبات مىكنند كه نسبت به ماهيّت قرآن بسان يك كتاب دينى و متن عربى روشن ، جاهلند .\r\nجاحظ در فصلى كه آن را به سخن موزون و مورد ستايش عرب اختصاص داده ، متونى را از قرآن و حديث آورده و از همين زاويه آنها را مورد بررسى قرار داده است :\r\n« . . . پيامبر صلى اللّه عليه و آله در دعاى خود گفت : « اللهم اسقنا سقيا نافعا » و نفرمود « مطرنا » زيرا مطر كه به معناى باران است گاهى در غير موقع مىآيد و براى كشتزارها زيان‌آور است ، گاهى وقتى مىآيد كه خرما چيده شده در آفتاب قرار دارد و گندم در خرمنگاه است و گاهى بيش از مقدار لازم و مفيد ، مىبارد . نيز آن حضرت عرض كرد : « خدايا آن را به سود ما بباران نه بر زيان ما . » . . .\r\nخداوند متعال فرموده است :  وَ ما نُرِيهِمْ مِنْ آيَةٍ إِلَّا هِيَ أَكْبَرُ مِنْ أُخْتِها  « 2 » ، « هيچ آيت و نشانه‌اى به آنها ننموديم مگر اين‌كه از ديگرى بزرگتر بود » .\r\nبنابراين ، براى آيه ، اخت ( نظير ) آورده‌شده و در دعاى پيامبر صلى اللّه عليه و آله « سقيا » كه به معناى آبيارى است به سودمندى توصيف و در دعا قيد شده است كه باران به سود دعا كننده باشد و بر زيان هيچ‌كس ديگرى نباشد . آنچه بيان شد از باب نقد انفعالى است كه با آوردن متونى ، تنها به بيان صفت اكتفا مىشود و اگر به چيزى بيش از صفت پرداخته شود ، اين چيز همان شرح و تفصيل ارزش معنا خواهد بود .\r\nجاحظ را مىبينيم كه براى توسعهء بيانى در حديث ، نصوصى را به عنوان شاهد\r\n\r\n\r\n","description":"","footnote":"\r\n( 1 ) - الحيوان ، ج 4 ، ص 271 - 273 .\r\n( 2 ) - زخرف / 48 .\r\n","page_name":" 320 ","page_number":320},
  {"content":"\r\n\r\nمىآورد : « . . . ابو نجم در موردى كه به بيان معنا دور تر از آن است كه گفتيم ، در توصيف گورخر و گورخران كه در آن مكان وجود داشت گفته است :\r\nو ظلّ يوفّى الأكم ابن خالها ، « پيوسته گورخر را پسردائىاش تعقيب مىكند . . . »\r\nاين امر نشانگر گستردگى سخن نزد اعراب و حمل بعضى بر بعضى ديگر و نيز اشتقاق بعضى از بعضى ديگر است . پيامبر اكرم صلى اللّه عليه و آله نيز فرموده است : نعمت العمة لكم النّخلة ، « درخت خرما براى شما خوب عمّه‌اى است » و اين بدان جهت بود كه ميان نخله و آن مردم مشابهت و همشكلى و هماهنگى از جهات گوناگون وجود داشت و ما اين مطلب را در كتاب زرع و نخل ياد كرده‌ايم » « 1 » اين كتاب اكنون از بين رفته ، امّا بايد توجه داشت كه در تعبير عمّه براى نخله ، مشابهت ميان نخله و آن مردم در نظر گرفته شده و سپس برطبق سليقهء مخاطبان و احساس ادبى عمومى آنها بيان گرديده است .\r\nحال كه در تمام مطالب گذشته معلوم شد كه حديث تحت‌تأثير متون قرآنى قرار دارد ، ما گوشه‌اى از متن حديثى را و اين‌كه جاحظ از نگاه ادبى چگونه آن را بررسى مىكند در اين‌جا بازگو مىكنيم . . . او با يك حالت شگفت انفعالى و بدون بررسى و بيان علت ، سخنانى از پيامبر صلى اللّه عليه و آله نقل مىكند و به ارزيابى آن پرداخته ، مىگويد : « از پيامبر اكرم سخنانى نقل شده است كه هيچ‌كس پيش از وى چنين نگفته است . برخى از آنها عبارتند از : « اذا لا ينتطح فيها عنزان / وقتى كه دو بز به يكديگر شاخ نزنند . » و « مات حتف انفه / به اجل خود مرد . » و « كل الصيد فى جوف الفرا / تمام شكار در گوره‌خر جمع است . » و « لا يلسع المؤمن من جحر مرّتين / مؤمن از يك سوراخ دوبار گزيده نمىشود . » « 2 »\r\nجاحظ مجدّدا به سخنانى از پيامبر صلى اللّه عليه و آله اشاره مىكند كه هيچ‌كس قبل از آن حضرت آنها را نگفته و براى فصحاى عرب ضرب المثل شده است .\r\nاو سخن خود را چنين آغاز مىكند : « به زودى سخنانى از پيامبر صلى اللّه عليه و آله بيان خواهيم كرد كه هيچ عربى در آن بر وى سبقت نگرفته و هيچ غير عربى با او در آن شركت نداشته و براى هيچ‌كس ادّعا نشده و نيز هيچ‌كس چنين ادّعايى نكرده و به عنوان ضرب المثل بر\r\n\r\n\r\n","description":"","footnote":"\r\n( 1 ) - البيان و التّبيين ، ج 1 ، ص 229 - 230 .\r\n( 2 ) - الحيوان ، ج 1 ، ص 335 .\r\n","page_name":" 321 ","page_number":321},
  {"content":"\r\n\r\nسر زبانها افتاده است . برخى از اين سخنان عبارتند از : « يا خيل اللّه اركبى / اى لشكر خدا بر مركبها سوار شويد » ؛ « مات حتف انفه / به اجل خود مرد » ؛ « اذا لا ينتطح فيها عنزان / وقتى كه دو بز به يكديگر شاخ نزنند » ؛ « الآن حمى الوطيس / هم‌اكنون جنگ شدّت يافت . » اينها مثلهايى است كه جاحظ عينا در متن پيشين به آنها مثل زده بود . او سپس به بررسى مثلى مىپردازد كه پيامبر صلى اللّه عليه و آله آن را بيان فرموده و معروف شده است و آن چنين است : « لا ينتطح فيه عنزان » و مثل فرد ديگرى در اين زمينه چنين شهرتى پيدا نكرده است . متن روايت ، اين است : وقتى كه عدىّ بن حاتم در قتل عثمان گفت : لا تحبق فيه عناق « 1 » ، معاوية بن ابو سفيان هم پس از آن‌كه عدى در جنگ چشمش از حدقه درآمد و پسرش شهيد شد و پيش معاويه آمده بود ، به او گفت : اى ابو ظريف آيا در قتل عثمان بزغالهء ماده ، ضرطه زد ؟ عدى گفت آرى و بز كوهى بزرگتر نيز ، امّا باوجوداين ، سخن عدى ضرب المثل نشد و سخن پيامبر صلى اللّه عليه و آله ( دو بز به يكديگر شاخ نمىزنند ) ضرب المثل شد . سپس جاحظ به بيان سخنان بليغ رسول اكرم صلى اللّه عليه و آله كه اديبان از آن بهره گرفته‌اند ادامه مىدهد : « از جملهء آنها سخن آن حضرت به ابو سفيان بن حرب است : تمام شكار در شكم گوره‌خر است و ديگر سخن آن حضرت : « هدنة على دخش و جماعة على أقذاء / آشتى با كينه و گردهمايى با خار در چشم » و نيز از آن جمله اين سخن پيامبر صلى اللّه عليه و آله است :\r\n« مؤمن ، دو مرتبه از يك سوراخ گزيده نمىشود » آيا نمىبينى كه وقتى به حارث بن حدّان دستور داده شد كه كنار كشتهء يزيد بن مهلّب سخن بگويد ، گفت : اى مردم از آشوب بگريزيد كه با شبهه مىآيد و با بيان مىرود و مؤمن دو مرتبه از يك سوراخ گزيده نمىشود .\r\nاو به سخن رسول خدا صلى اللّه عليه و آله مثل زد . . . و ابن اشعث بر منبر به اصحابش گفت : ما خوب ، دانسته و فهميده‌ايم كه مؤمن از يك سوراخ دو مرتبه گزيده نميشود و به خدا سوگند كه شما از يك سوراخ سه بار گزيده شديد و من از هرچه مخالف ايمان است از\r\n\r\n\r\n","description":"","footnote":"\r\n( 1 ) - ماده بزغالهء يك ساله ، در آن ضرطه نمىزند ، ضرب المثل است براى كارى كه مورد اعتنا نيست ، البيان و التبيين ، ج 2 ، پاورقى ، ص 15 .\r\n","page_name":" 322 ","page_number":322},
  {"content":"\r\n\r\nخدا طلب آمرزش مىكنم و از آنچه مايهء نزديكى به كفر است به او پناه مىبرم » « 1 »\r\nجاحظ از اين فضاى ادبى انفعالى كه متن حديثى را دربرگرفته است منتقل مىشود و به ارزيابى سخن رسول خدا صلى اللّه عليه و آله مىپردازد :\r\n« من ، پس از اين ، گونهء ديگرى از سخن رسول خدا را ياد مىكنم و آن ، سخنى است كه شمارهء حروفش اندك و معانيش بسيار است ، از صنايع ادبى فراتر و از تكلّف منزّه و چنان است كه خداى تعالى فرموده است : « اى محمد صلى اللّه عليه و آله بگو : . . . و من از اهل تكلّف نيستم . » « 2 » آن حضرت از باد به گلو انداختن هنگام سخن گفتن نكوهش كرده و از كسانى كه حروف را غليظ و شديد تلفظ مىكنند دورى جسته و آن‌جا كه بايد گسترده حرف بزند سخن را بسط داده و جايى كه بايد كوتاه سخن بگويد ، سخن را كوتاه كرده و از سخنان نامأنوس دورى و از الفاظ مستهجن كوچه و بازار خوددارى فرموده است . او جز با كلمات حكمت‌آميز ، زبان باز نكرده و جز با مطالبى كه با عصمت همراه گشته و با تأييد خداوند محفوظ مانده و با كمك او ميسّر شده ، لب به سخن نگشوده است . سخن او سخنى است كه خداوند دلها را به آن متوجه ساخته و پردهء پذيرش بر آن افكنده و هيبت و حلاوت و نيروى حسن تفهيم و كوتاه سخن گفتن را در او گرد آورده است . به علاوه ، آن حضرت نياز به تكرار سخن نداشت و شنونده نيز به تكرار آن نياز پيدا نمىكرد ، نه كلمه‌اى از سخن او جا مىافتاد ، نه دچار لغزش مىشد ، نه استدلالش باطل مىگرديد ، نه مخالفى در برابرش قد علم مىكرد و نه گوينده‌اى به مقابلهء با او برمىخاست . ، بلكه سخنان كوتاهش بر خطبه‌هاى طولانى چيره مىشد . او نمىخواست طرف مقابلش را به سكوت وادارد ، مگر از طريق پىبردن او به حقيقت ، نه كند سخن مىگفت و نه شتاب‌زده ، نه افزون از حدّ حرف مىزد و نه كمتر از نياز . وانگهى ، مردم هرگز به سخنى برنخوردند كه از سخن آن حضرت ، نفعش همگانىتر و لفظش هماهنگ‌تر و وزنش معتدل‌تر و روشش زيباتر و مطلبش بيشتر و موقعيّتش نيكوتر و ادا كردنش آسانتر و معنايش روانتر و مفهومش روشن‌تر باشد » .\r\n\r\n\r\n","description":"","footnote":"\r\n( 1 ) - البيان و التبيين ، ج 2 ، ص 15 - 16 .\r\n( 2 ) - ص / 86 .\r\n","page_name":" 323 ","page_number":323},
  {"content":"\r\n\r\nما ، در عباراتى كوتاه ، سخنان مبسوط جاحظ را خلاصه مىكنيم : در بيانات رسول اكرم صلى اللّه عليه و إله تكلّفى نيست ، زيرا سخن او از منبع حكمت صادر شده است و او هر سخن را به جا مىگويد و از كلمات نامأنوس و كوچه و بازارى دورى مىكند . از ويژگيهاى بيانات رسول اكرم ايجاز و اقناع راستين است .\r\nسپس جاحظ به امتيازات آوايى در خطبه‌هاى رسول خدا صلى اللّه عليه و إله مىپردازد كه از جملهء آنها آسان ادا شدن و آشكار بودن معنا و روشنى مفهوم آن مىباشد . او به بازتاب روشن اين بيان عالى اشاره مىكند و محبت و مهابت و پذيرش و فهم را از بهره‌هاى آن مىداند .\r\nمهارت جاحظ در اين‌جا ، بر اين امر استوار است كه زيركانه به عناصر جايگاه ادبى در نص حديث ، يعنى : ادبيات حديثى ، گويندهء حديث ( رسول اكرم صلى اللّه عليه و إله ) و مخاطبان حديث توجّه مىكند . جاحظ ، به‌طور كامل به تحليل و تشريح هريك از اين عناصر پرداخته و حق آنها را ادا كرده است .\r\nگاهى چنين تصور مىشود كه جاحظ در ستايش سخن پيامبر صلى اللّه عليه و إله مبالغه كرده و از حدّ اعتدال خارج شده است ، امّا در مقايسهء عملى و موازنهء ميان سخن پيامبر صلى اللّه عليه و إله و شعر شاعران ، معناى سخن او آشكار مىشود كه مىگويد : « . . . شايد بعضى از آنان كه دانش گسترده‌اى ندارند و ارزش سخن را نمىدانند ، گمان برند كه ما در ستايش از زيباييهاى گفتار پيامبر صلى اللّه عليه و إله راه افراط را پيموده و چيزى گفته‌ايم كه در آن وجود ندارد . در حالىكه چنين نيست ، سوگند به آن خدايى كه زياده‌روى را بر دانشمندان حرام كرده و گزافه‌پردازى را از حكيمان ، زشت شمرده و دروغگويى نزد فقيهان را باطل دانسته است ، هيچ‌كس چنين گمان نمىبرد مگر كسى كه در گمراهى دست‌وپا مىزند .\r\nيكى از سخنان پيامبر صلى اللّه عليه و إله سخنى است كه به انصار تذكر داده است : « آگاه باشيد ، سوگند به خدا از شما چيزى نمىدانم جز اين‌كه هنگام تقسيم غنايم اندك هستيد و در جنگها و سختيها بسيار » و نيز فرموده است : « مردم همگى مانند دندانه‌هاى شانه برابرند » و المرء كثير بأخيه : « انسان به وسيلهء برادرش ، بسيار است . » و « خيرى نيست در دوستى با\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nكسى كه چنان نيست كه تو با او هستى . » شاعر گفته است :\r\n سواء كاسنان الحمار فلا ترى * لذى شيبة منهم على ناشئ فضلا \r\n« اين قوم مانند دندانهاى الاغ باهم يكدست هستند ، ازاين‌رو پير و جوانشان بر يكديگر برترى ندارند . »\r\n شبابهم و شيبهم سواء * فهم فى اللّوم اسنان الحمار \r\n« جوان و پيرشان باهم برابرند ، پس همانند دندانهاى الاغ يكدست هستند » .\r\nوقتى تشبيه و حقيقت در سخن شاعر را با تشبيه و حقيقت در سخن پيامبر صلى اللّه عليه و إله مقايسه كنى امتياز و برترى ميان آن دو را مىتوانى درك كنى و نيز پيامبر صلى اللّه عليه و إله فرموده است : « خونهاى مسلمانان با يكديگر برابرى مىكنند و پايين‌ترين آنها به ديگرى امان مىدهد و دورترين‌شان به آنها برگشت داده مىشود و در مقابل ديگران ياور هم هستند . »\r\nحال ببين چگونه در سخنان پيامبر صلى اللّه عليه و إله قلّت حروف و كثرت معانى ، جمع شده است ، خدا تو را رحمت كناد . » « 1 »\r\nدر جاى ديگر مىبينيم كه جاحظ در تأييد اين معنا مىگويد : « از چيزهايى كه تو را آگاه مىكند بر اين‌كه خداى تعالى ، پيامبر صلى اللّه عليه و إله را به ايجاز در سخن كه تعداد الفاظش اندك و معانيش بسيار است ، ممتاز ساخته ، اين گفتار وى مىباشد . نصرت بالصّبا و اعطيت جوامع الكلم : « به وسيلهء بادى كه از سوى مشرق مىوزد ، پيروز گشتم و نيروى بيان تمام محسّنات به من داده شد . . . . » « 2 »\r\n\r\n\r\n","description":"","footnote":"\r\n( 1 ) - البيان و التبيين ، ج 2 ، ص 16 - 19 .\r\n( 2 ) - البيان و التبيين ، ج 2 ، ص 28 . و نيز در ج 4 ، ص 29 ذيل همين حديث در پاورقى شرح مىدهد كه نصرت بالصّبا اشاره به غزوهء خندق است كه در شبهاى بسيار سرد زمستان خداوند باد شديدى بر مشركان فرستاد پس ديكپايه‌ها وارونه شد و ظرفهاى غذاشان بر زمين افتاد . و ابو سفيان هنگامى كه شكست‌خورده بود مىگفت : اى گروه قريش به خدا قسم شما روى آسايش نخواهيد ديد ، تمام چهارپايان و شتران از بين رفتند و بنى قريظه نيز با ما پيمان‌شكنى كردند و آنچه نمىخواستيم از آنها به ما رسيد و از شدّت باد چيزى به ما رسيد كه مىبينيد ديكهاى ما آرام ندارد و آتش از براى ما برنمىخيزد و ساختمانى براى ما باقى\r\n","page_name":" 325 ","page_number":325},
  {"content":"\r\n\r\nبنابراين ، جاحظ به ايجاز به عنوان ارزش بلاغى مىنگرد و گفتار پيامبر صلى اللّه عليه و إله را به قلّت لفظ و كثرت معنا كه حاكى از آن است ، توصيف مىكند .\r\n\r\n3 - گونه‌هاى بيان\r\nپس از بررسى ادبى متن ، به گونه‌هاى بيان متن قرآنى و حديثى مىرسيم كه جاحظ آن را ارائه داده و تحت اين عنوان ، تحقيقاتى را كه جاحظ انجام داده است ، پى مىگيريم . با اين‌كه در قرن سوم هجرى - زمان جاحظ - هرگز تعريف روشنى براى اصطلاحات بلاغى نمىيابيم و حتّى شايد درهم آميخته شدن مفاهيم اين اصطلاحات ، همان چيزى باشد كه با سرشت اشياء همخوانى دارد . ازاين‌رو ، تحقيقات جاحظ در زمينهء بلاغت چيزى نيست كه بحثهاى وى را محدود كند يا اصطلاحاتش را مشخّص سازد . در اين‌جا براى اثبات اين مطلب ، همين دليل ما را بس است كه جاحظ ، مفاهيم بلاغى را خلط كرده است و ما در ذيل به نامگذارى جاحظ در تصنيف بلاغىاش مىپردازيم :\r\nالف - فنّ بديع : به عقيدهء ما جاحظ به فن بديع در قرآن توجّه نكرده و ( حتّى ) حقيقت آن را نشناخته و تنها گفتار زير را به عنوان مثال بيان داشته و گفته است : « اشهب بن رميله » چنين سروده است :\r\n و انّ الألى حانت بفلج دماؤهم * هم القوم كلّ القوم يا امّ خالد \r\n« كسانى كه در « فلج » ( ميان بصره و يمامه ) خونشان ريخت ، همانها مردان و تمامى مردانند ، اى امّ خالد . »\r\n هم ساعد الدّهر الّذى يتّقى به * و ما خير كفّ لا تنوء بساعد \r\n« آنها بازوى روزگارند كه دنيا به آن حفظ مىشود و دستى كه بازو نداشته باشد تا\r\n\r\n\r\n","description":"","footnote":"\r\nنمىماند ، كوچ كنيد كه من نيز كوچ‌كننده‌ام . السّيره ، ص 282 - 283 ، جوتنجن و شرح الزّرقانى على المواهب اللّدنيه از قسطلانى ، ج 2 ، ص 143 - 146 . و متن حديث در اين كتاب و نزد بخارى : يوم الخندق :\r\nنصرت بالصّبا و اهلكت عاد بالدّبور است .\r\n","page_name":" 326 ","page_number":326},
  {"content":"\r\n\r\nاز آن كمك بگيرد ، خيرى در آن نيست . »\r\n اسود شرى لاقت اسود خفيّة * تساقوا على حرد دماء الاساود « 1 » \r\n« شيرهاى شرى با شيرهاى خفيه با خشم روبه‌رو شدند و خون مارهاى سياه قوى را سركشيدند . » جملهء « هم ساعد الدّهر » مثلى است كه راويان آن را بديع مىگويند .\r\nراعى شاعر چنين گفته است :\r\n هم كاهل الدّهر الّذى يتّقى به * و منكبه ان كان للدّهر منكب \r\n« آنها پشت شانهء روزگارند كه مايهء حفظ آن است و كتف روزگارند ، اگر براى آن كتفى فرض شود . » و در حديث آمده است : موسى اللّه احدّ و ساعد اللّه اشدّ : « تيغ خدا تيزتر و بازوى او سفت‌تر است . »\r\nفن بديع منحصر به عرب است و به اين دليل زبان عرب بر تمام زبانها برترى دارد .\r\nراعى در شعر خود ، بديع بسيار به كار برده و بشّار از بديع به نيكى استفاده كرده است و عتّابى در اشعارش انديشه‌هاى بديعى مىآورد . » « 2 »\r\nصرف‌نظر از برتريهايى كه در زبان عرب وجود دارد ، آنچه جاحظ دراين‌باره مىگويد ، ناشى از روحيّهء مبارزه‌طلبى او بر ضدّ گروه‌گرايى است كه شرايط زمان ، آن را ايجاب مىكرده است . بنابراين ، به عقيدهء جاحظ ، مثل يا بديع ، جز تشبيه بليغى كه حرف تشبيه آن حذف شده باشد ، چيزى نيست همان‌گونه كه اهل بلاغت آن را تعريف كرده‌اند ، چنان‌كه معلوم مىشود ، راويان زمان جاحظ چنين اصطلاح كرده بودند كه منظور از بديع ، تشبيهى است كه ادات تشبيه حذف‌شده و توجّه نداشتند كه افزون بر حذف ادات تشبيه ، بايد مشبّه غير از مشبّه‌به باشد . . . .\r\nب - روش ايجاز : نخست به بيان تعريف جاحظ از ايجاز مىپردازيم : « منظور از ايجاز ، قلّت لفظ و حروف نيست ، بلكه ايجاز گاهى به سخنى گفته مىشود كه به\r\n\r\n\r\n","description":"","footnote":"\r\n( 1 ) - شرى ، كوهى است در نجد يا تهامه كه به كثرت درندگان شهرت دارد و خفيّه ، بيشه و جنگلى است در نواحى كوفه ، اساود جمع اسود : نوعى از مارهاى قوى و سياه‌رنگ . البيان و التبيين ، ج 4 ، پاورقى ، ص 55 . م .\r\n( 2 ) - البيان و التبيين ، ج 4 ، ص 55 - 56 .\r\n","page_name":" 327 ","page_number":327},
  {"content":"\r\n\r\nگستردگى طومارى است و اطاله نيز مانند آن است و آنچه براى ايجاز سخن ، لازم است اين است كه حذف به اندازه‌اى باشد كه سبب پيچيدگى و تكرار نشود و در فهماندن معنا به قسمتى از سخن بسنده شود و سخنى كه بيشتر از اين مقدار باشد خطل ( ناقص ) است . » « 1 »\r\nچنين تعريفى ، ايجاز را تنها به جنبهء لفظى محدود نمىكند ، بلكه جنبه معنوى را نيز دربرمىگيرد .\r\nبنابراين ، ايجاز چيزى است كه موقعيت سخن ، آن را اقتضا مىكند ، نه حذف و زياد كردن غير لازم . ازاين‌رو ، جنبه‌هاى ظاهرى سخن از قبيل طولانى بودن سطرها يا كوتاه بودن آنها بيان‌كنندهء حقيقت ايجاز نيست .\r\nآن‌گاه جاحظ به موارد اطناب و ايجاز مىپردازد و زيركانه مىفهماند كه انسان ايجاز را دوست مىدارد و آن را بر روش اطناب ترجيح مىدهد : « خدا تو را حفظ كند ، اكنون عواملى كه موجب اطالهء سخن مىشود و نياز به اطناب پيدا مىكند ، باقىمانده است و اطناب تا وقتى كه از اندازهء لازم فراتر نرود و نهايت مطلوب را برساند سخنى بيهوده محسوب نمىشود . و برخردمند شايسته نيست كه از كلمات ، معنايى را بجويد كه در توان آنها نباشد ، چنان‌كه نمىتوان هيچ‌كس را بر خلاف طبيعتش وادار كرد و به همين دليل ، آموزگار منطق ناگزير مىشود براى كسىكه از او منطق مىآموزد آن را تفسير كند هرچند گوينده نرم‌زبان و خوش‌بيان باشد ، امّا من به هيچ‌وجه شك ندارم كه هرچه انسانها نسبت به سخنان نغز دلباخته‌تر و به مطالب ظريف شيفته‌تر و به داستانهاى كوتاه مايل‌تر و شايق‌تر باشند ، به‌طور طبيعى كثرت لفظ را سنگين مىشمارند ، اگرچه اين الفاظ داراى معانى فراوان و طولانى كردن سخن و كثرت الفاظ براى شنونده سودمندتر باشد . » « 2 »\r\nبيان فشردهء جاحظ كه مىگويد : زبانها هركدام سرشتى دارد ، به اين معناست كه بدون شك زبان عرب ، زبان ايجاز است ، در حالىكه به عنوان مثال ، زبان يونانى نياز به\r\n\r\n\r\n","description":"","footnote":"\r\n( 1 ) - الحيوان ، ج 1 ، ص 91 - 97 .\r\n( 2 ) - همان مأخذ ، ج 6 ، ص 7 - 9 .\r\n","page_name":" 328 ","page_number":328},
  {"content":"\r\n\r\nشرح و بسط دارد كه البته ما به مهارت و تسلّط جاحظ دربارهء ويژگيهاى زبان يونانى آگاهى نداريم ، امّا اساس انديشهء او بىاشكال است ، زيرا هر زبانى را توانايى و ويژگيهايى است . به‌هرحال ، جاحظ با بيان ارزشهاى بلاغى ايجاز روشن مىسازد كه ايجاز از ويژگيهاى زبان عرب به شمار مىرود و به‌طور كلى روان انسان را آرامش مىبخشد . او در اين زمينه ، به آياتى كه داراى ايجاز است مثل مىزند : « از چيزهايى كه دربارهء ايجاز و بلاغت معانى با الفاظ اندك و كوتاه گفته‌شده ، اين سخن خداوند است :\r\n هذا نُزُلُهُمْ يَوْمَ الدِّينِ  ، « اين ( عذابها ) در قيامت ( نزل ) وسيلهء پذيرايى كافران است . »\r\nعذاب ، نزل نيست ، امّا چون عذاب براى كافران جاى نعمت براى ديگران را گرفته به اين نام ناميده شده است .\r\nشاعر نيز گفته است :\r\n فقلت اطعمنى عمير تمرا * فكان تمرى كهرة و زبرا \r\n« گفتم : اى عمير ، خوراك خرما به من بده ، پس خرمايى كه به من داد دور راندن و زجر دادن بود . »\r\nخرما ، زجر دادن و راندن نيست ، امّا در اين شعر چنين اراده شده است .\r\nخداوند متعال مىفرمايد : « روزى بهشتيان صبح و شام مىرسد » « 1 » ، با اين‌كه در بهشت ، صبح و شام نيست ، امّا نسبت به مقدار آنها چنين گفته شده است . نيز مىفرمايد :\r\n« دوزخيان به نگهبانان جهنم گويند : . . . » « 2 » در حالىكه نه چيزى از جهنم ، ربوده مىشود كه نگهبان داشته باشد و نه كسى مىخواهد داخل آن شود كه نياز به مانع داشته باشد ، امّا چون فرشتگان به جاى نگهدار و حافظ قرار گرفته‌اند ، خدا آنها را نگهبان ناميده است . » « 3 »\r\nحقيقت ايجاز به نظر جاحظ آن است كه الفاظ اندك از معانى زياد برخوردار باشد . بنابراين ، اگر قرار شود كه به جاى كلمات نزل ، بكره و عشى كلمات ديگرى به كار رود ، براى گسترش معنا ، حداقل به بيشتر از يك لفظ ، نياز است و در عين حال دقتى كه\r\n\r\n\r\n","description":"","footnote":"\r\n( 1 ) - مريم / 62 .\r\n( 2 ) - مؤمن / 49 .\r\n( 3 ) - البيان و التبيين ، ج 1 ، ص 149 - 153 .\r\n","page_name":" 329 ","page_number":329},
  {"content":"\r\n\r\nدر تعبير خود قرآن وجود دارد در الفاظ ديگر يافت نمىشود .\r\nجاحظ دربارهء سخن محذوف ، مثالهايى از متون احاديث نقل مىكند : « هشيم از يونس و او از حسن نقل مىكند تا مىرسد به مهاجران كه گفتند : اى رسول خدا ! انصار بر ما فضيلت دارند ، زيرا ما را پناه دادند و يارى كردند و آن همه خدمات انجام دادند .\r\nپيامبر صلى اللّه عليه و إله فرمود : آيا اين عمل را از آنها مىدانيد ؟ گفتند : آرى . پيامبر صلى اللّه عليه و إله فرمود : آرى چنين است . در حديث ، جمله‌اى غير از اين نيست و معناى اين جمله اين است : كه اين قدردانى شما ، سپاسگزارى و جبران خدمت آنهاست . » « 1 »\r\nآخرين مثال جاحظ همان چيزى است كه اهل بلاغت آن را از ايجاز حذف به شمار مىآورند و مثالهاى قبل را ايجاز قصر مىنامند ، امّا تقسيم‌بندى دوم را در نزد جاحظ مشاهده نمىكنيم و او از طرفداران تقسيمات بلاغى نيست ، زيرا وى سخنى را موجز مىداند كه با لفظ اندك ، معناى زيادى را بفهماند و نيز سخنى كه در آن ، حذف صورت گرفته باشد .\r\nج - روش مجاز : نوع سوم از انواع بيان ، روش مجاز است كه جاحظ به خاطر مبارزه با دشمنان دين و مخالفان اعتزال ، تحقيقات خود را پيرامون اين روش ، هم به‌گونهء فنّى محض و هم به‌گونه جدال كلامى مطرح كرده است . امّا گروهى از مخالفان اعتزال به ظاهر لفظ ، تمسّك جسته و به مجاز توجه نكرده‌اند و شكى نيست كه برحسب توجه به روش مجاز يا حقيقت ، معنا تغيير مىكند . به عنوان مثال ، بعضى از تفسير ابن عباس نقل كرده‌اند كه بيان آيه مجازى است در حالىكه گروهى ديگر را مىبينيم كه آيه را به روش حقيقى برمىگردانند و دراين‌باره جاحظ از اين سخن خدا ياد مىكند : « و هنگامى كه وعدهء عذاب كافران فرارسد ، جنبنده‌اى از زمين برانگيزيم كه با آنان تكلّم كند كه مردم به آيات ما ، يقين نمىكردند » « 2 » عبد اللّه بن عباس مىگويد : تكلّم در اين آيه از واژهء كلام به معناى سخن گفتن نيست ، بلكه از كلم به معناى زخم و جراحت است و جمع آن كلوم و\r\n\r\n\r\n","description":"","footnote":"\r\n( 1 ) - البيان و التّبيين ، ج 2 ، ص 478 و مثالهاى حديثى و غيره در همان مأخذ ، ج 2 ، ص 16 - 30 نيز ذكر شده است .\r\n( 2 ) - نمل / 82 .\r\n","page_name":" 330 ","page_number":330},
  {"content":"\r\n\r\nكلام است . ابن عباس در اين‌جا تكلّم را از نوع نطق و بيان ندانسته ، بلكه از نوع خطوط و علامتها قرار داده است ، همانند نوشتن و علامت‌گذارى كه جانشين سخن و منطق مىشود .\r\nگروه ديگرى معتقدند : ما هرگز لفظى را كه در معناى عادى خود ظهور داشته باشد بر مجاز حمل نمىكنيم و گفته‌اند : خداوند از سخن گفتن جنبندگان ياد كرده ، چنان كه اين موارد در حديث نيز آمده است . سخن گفتن گرگ با أهبان بن اوسى و داستان سخن گفتن هدهد و نيز سخن گفتن زاغ كه به‌صورت داستانهاى بلند در كتابها نوشته شده است .\r\nهمچنين خداوند فرموده است : « گنهكاران در قيامت به پوستهاى خود مىگويند :\r\nچرا عليه ما ، گواهى داديد ؟ پوستهايشان مىگويند : خدايى كه همه چيز را به سخن درمىآورد ، ما را به سخن درآورده است . » و نيز خداوند در آيهء 18 از سورهء نمل سخن گفتن مورچه را جزء قرآن قرار داده است « 1 » . جاحظ توضيح نداده كه تعبير اين آيات از چه نوعى است و تفسيرى كه به ابن عباس نسبت داده‌شده ، به‌طور آشكارا نادر و خلاف واقع است و حتّى تكلّم به معناى جراحت هرگز در قرآن نيامده است .\r\nامّا گروهى كه دشمن دين هستند ، مجاز را ، راه طعن و اشكال به قرآن و روش آن قرار داده‌اند ، چنان‌كه در موضوع تحريم خوك گفته‌اند : « خداوند فرموده است : مردار و خون و گوشت خوك بر شما حرام شده است . خداوند تنها گوشت خوك را نام برده است ، بدون اين‌كه پيه و سر و مغز و پى و ساير اجزايش را نام ببرد و بر خلاف مردار و خون ، خوك را به‌طور عام كه همهء اجزايش را شامل شود ، ياد نكرده است . « 2 » با اين‌كه ميان نام بردن گوشت و استخوان و گوشت و پيه فرقى نيست و برطبق قياسى كه شما مىكنيد پس اگر خداوند مىفرمود : مردار و خون و پيه خوك بر شما حرام شده ، آن وقت شما تنها پيه را حرام مىدانستيد و حال‌كه گوشت ذكرشده ، پس چرا پيه را حرام مىدانيد\r\n\r\n\r\n","description":"","footnote":"\r\n( 1 ) - الحيوان ، ج 7 ، ص 50 .\r\n( 2 ) - از اين‌جا تا آخر پرانتز قسمت اول پاسخ جاحظ به مخالفان دينى است . م .\r\n","page_name":" 331 ","page_number":331},
  {"content":"\r\n\r\nو چرا در حالىكه از پيه نام برده نشده آن را نيز حرام مىدانيد ؟ پس آيا بهتر نيست كه در اين‌جا ، گوشت خوك را با توجه به كتاب خدا حرام بدانيد و بقيّهء اجزايش را با سنّت قطعى پيامبر صلى اللّه عليه و إله و اگر يك يا دو مورد از چيزهايى كه در قرآن و در خبر معتبرى به آن بر نخورديد ، آنها را به عقل خود ارجاع دهيد ؟ »\r\nحال بايد ديد كه آيا ايراد معاندان منحصر به تحريم گوشت خوك است ، يا ديگر اجزاى آن را نيز فرامىگيرد ؟ جاحظ در اين مورد به آنچه در تعبيرات عربى از گوشت اراده شده است ، مىپردازد و به آيات قرآن و مكالمات روزمرّه مثال مىزند : « مردم عادتهاى گوناگون و گفته‌هاى متفاوتى دارند كه هريك در مورد خود شناخته مىشود و اين امر ، به كاربرد الفاظ در ميان آنها و حدود بهره‌گيرى آنها بستگى دارد . گاهى انسان به كارگزار خود مىگويد : با اين مبلغ برايم گوشتى خريدارى كن . او مىتواند گوشتى فراهم كند كه با پيه و استخوان و رگ و پى و غضروف و ساير اجزاى دورانداختنى همراه باشد .\r\nبنابراين به سر گوسفند و ماهى نيز گوشت اطلاق مىشود . و خداوند مىفرمايد : « خدا كسى است كه دريا را مسخّر شما ساخته تا از آن ، گوشت تازه بخوريد و زيورآلات به دست آوريد و بپوشيد » « 1 » . پس اگر پيامبر صلى اللّه عليه و إله هر قسمتى از گوشت را كه در ميان عرب به كار مىرود ، بگيرد و برخى چيزها را كه گوشت به آن گفته مىشود ، رها كند ، به كتاب خدا عمل كرده است .\r\nبنابراين ، اگر بگويد : گوشت را بر شما حرام كردم ، گويى گفته است : گوشت گوسفند و گاو و شتر را بر شما حرام كردم . و اگر فردى بگويد : گوشت خوردم ، در حالى كه سر يا جگر يا ماهى خورده باشد ، خلاف نگفته است و مردم مىتوانند سخن خود را به عنوان مجاز هرطور كه دوست دارند به كار برند ، مگر در مورد معاملات . . . .\r\nهمچنين عرب به صنعتگر ، نجّار مىگويد اگرچه با متّه و ارّه و جز آن كارى انجام ندهد و ميخ و امثال آن را به كار نبرد و به كسى خبّاز گفته مىشود كه خمير كند و نان بپزد و به شترانى كه آذوقه بار دارند ، نافهء مشك مىگويند ، اگرچه بجز يكى از آنها عطر بار\r\n\r\n\r\n","description":"","footnote":"\r\n( 1 ) - فاطر / 12 .\r\n","page_name":" 332 ","page_number":332},
  {"content":"\r\n\r\nنداشته باشد و به چند هودج كه تنها در يكى از آنها يك زن قرار داشته باشد مىگويند :\r\nاينها زنان هودج‌نشين فلانى هستند و به گروهى كه هرچند زنانشان از مردانشان بيشتر باشد مىگويند : اينها بنى ( پسران ) فلانند . پس وقتى كه گوشت هدف اصلى و اعظم اجزاء باشد ، بقيّهء اجزاء هم در اين اسم داخل خواهند بود . امّا اگر پيه از گوشت جدا و توده‌اى از پيه باشد مثل پيه‌هاى كليه‌ها و پرده‌اى از پيه كه سيرابى و روده‌ها را دربرمىگيرد ، واژهء گوشت به آن اطلاق نمىشود و اگر دربارهء تك‌تك اجزاء سخن گفته شود ، مانند مخ و دماغ و استخوان و پيه و غضروف و سيرابى و آنچه شبيه اينهاست ، به هيچ يك از آنها گوشت اطلاق نمىشود . اكنون كه در قرآن گفته‌شده : مردار و خون و گوشت خوك بر شما حرام شده است ، بنابراين چيزهايى كه شبيه گوشت هستند ، تحت عموم اسم گوشت ، داخل‌اند و اين حكم بر همه تطبيق مىشود . . . .\r\nشاعر گفته است :\r\n من ياتنا صبحا يريد غدائنا * فالهام منضجة لدى الشّحّام \r\n« كسى كه بامداد پيش ما آيد و ناشتايى ما را بخواهد ، پس سر گوسفند ، نزد كلّه‌پز آماده است . »\r\n لحم نضيج لا يعنى طابخا * يؤتى به من قبل كلّ طعام » « 1 » \r\n« كلّه ، گوشت پخته‌اى كه پزنده‌اش را آزار نمىدهد و كلّه‌پز آن را پيش از هر غذايى مىآورد . »\r\nمطلب جالب توجه اين‌كه جاحظ به معناى لفظ به‌طور جداگانه مىانديشد و يا به اصطلاح اهل لغت ، به معناى لغوى يا قاموسى لفظ « لحم » و نيز به معناى آن در كاربردها مىنگرد ، زيرا ممكن است اين لفظ داراى معنايى باشد كه از سياق عبارت فهميده شود و اتفاقا اين نظريه درستى است كه جاحظ از اين طريق به عرصهء پژوهشهاى زبان‌شناسان امروز گام نهاده است .\r\nدر باب مجاز ، گروهى از معاندان بر آيهء نحل ايراد گرفته‌اند كه جاحظ آن را ياد\r\n\r\n\r\n","description":"","footnote":"\r\n( 1 ) - الحيوان ، ج 4 ، ص 74 - 77 ، شاعر كلّه را هم گوشت گفته است .\r\n","page_name":" 333 ","page_number":333},
  {"content":"\r\n\r\nكرده است : « گروهى از ملحدان و كسانى كه به وجوه مختلف زبان و گستردگى زبان عرب و به دست آمدن معناى بعضى كلمات ، از بعضى ديگر به وسيلهء اشاره و الهام آگاهى ندارند ، به قرآن اشكال گرفته و گفته‌اند : ما مىدانيم كه زنبور عسل ، موم را از موادّ روى درختان مىگيرد و خانه‌هاى عسل را با آن مىسازد ، سپس عسل را از روى درختان همانند ترنجبين كه بر روى درختان ريخته‌شده ، منتقل مىكند ، با اين تفاوت كه مكانهاى موم و اثراتش پنهان است و عسل نيز مخفىتر و پوشيده‌تر است . بنابراين ، عسل نه استفراغ زنبور است و نه مدفوع او و هرگز به معدهء او وارد نشده است . »\r\nجاحظ در پاسخ به سخن ملحدان مىگويد : « خداوند در قرآن مىفرمايد :\r\n« پروردگار تو ، به زنبور عسل الهام كرد : از كوهها و درختان و سقفهاى رفيع براى خود منزل بگير ، سپس از ميوه‌ها بخور و راه پروردگارت را به اطاعت بپيما . آن‌گاه از شكم آن شربت شيرين به رنگهاى مختلف بيرون آيد كه در آن براى مردم شفاست در اين‌كار نشانى از خداوند براى انديشمندان است . » « 1 » اگر آيه به اين معنا باشد كه عسل همچون صمغ و آنچه از طبيعت اشياء و درختان بيرون مىآيد و با يكديگر ممزوج مىشوند ، از درخت برگرفته مىشود ، در اين امر هيچ شگفتى به جز به همان مقدار كه در موارد فراوان ديگر ، مشاهده مىكنيم ، وجود ندارد .\r\nامّا اين‌كه خداوند فرموده است : از شكم زنبور عسل ، شربتى بيرون مىآيد ، عسل ، شربت نيست بلكه عسل به وسيلهء آب ، به شربت يا نبيذ تبديل مىشود ، و اين‌كه خداوند آن را شربت ناميد به اين سبب است كه از آن شربت مىسازند . چنان‌كه در سخن عرب گفته مىشود : جائت السّماء اليوم بأمر عظيم ؛ آسمان كه آمدنى نيست ، بلكه از آسمان چيزى مانند باران فراوان فرومىريزد . شاعر نيز گفته است :\r\n اذا سقط السّماء بارض قوم * رعيناه و ان كانوا غضابا \r\n« وقتى كه در سرزمين مردمى از آسمان باران فرودآيد ، ما از گياه آن استفاده مىكنيم هرچند آن مردم خشمگين باشند . »\r\n\r\n\r\n","description":"","footnote":"\r\n( 1 ) - نحل / 68 - 69 .\r\n","page_name":" 334 ","page_number":334},
  {"content":"\r\n\r\nگروه معاند در اين‌جا خيال مىكنند كه آسمان بر زمين سقوط مىكند و آنها آسمان را مىچرند ( مانند حيوان مىخورند ) ، و هرگاه عسل از ناحيهء شكم و درون زنبور بيرون آيد ، در لغت گفته مىشود : از شكم و درون آن بيرون آمد . كسى كه زبان عرب را بر اين مركب حمل كند از زبان عرب بدون كم و زياد چيزى نمىفهمد . باب مجاز از افتخارات زبان عرب است و به وسيلهء همين مجاز است كه اين‌قدر گسترش يافته است و قرآن نيز با همين سخن ، اهل تهامه و هذيل و قبايل كنانه را مخاطب قرار داده است ، در حالى كه اينان خود از توليدكنندگان عسل مىباشند . و عربها خودشان به تمام صمغهاى سيّال و عسلهاى ساقطشده ، از هركسى آشناترند ، پس آيا شما شنيده‌ايد كه حتى يك نفر از آنان اين مطلب را انكار كند يا به اين دليل بر آن اشكال بگيرد ؟ » « 1 »\r\nچنانچه از آگاهيهاى علمى جاحظ دربارهء عسل كه در ردّ گفتار مخالفان به آن متوسل شده است - و از بحث ما نيز خارج است - بگذريم ، اشكال ملحدان در اين زمينه باقى مىماند كه : عسل ، نوشيدنى نيست و هرگز داخل شكم زنبور نمىشود . . . اين اشكال‌كنندگان از گستردگى بيان عربى هيچ‌گونه آگاهى ندارند ، چرا كه عرب گاهى از چيزى ، به سبب آن و يا به آنچه سرانجام ، وضعيت اين چيز بدان برمىگردد تعبير مىكنند . به عنوان نمونه ، در شعر فوق ، منظور از سقوط آسمان ، بارانى است كه از آسمان مىآيد و مقصود از چريدن آسمان ، خوردن گياهى است كه از بارش باران به وجود مىآيد . بنابراين ، تعبير از عسل به شراب در قرآن نيز از همين قبيل است ، زيرا عسل با آب به شربت تبديل مىشود .\r\nجاحظ با زيركى درمىيابد كه در اين آيه و امثال آن ، توليدكنندگان عسل از ميان عرب ، مورد خطاب قرار گرفته‌اند و هيچ كدام از آنها اين آيه را ردّ نكرده و بر آن اشكال نگرفته‌اند .\r\nجاحظ بعضى از مجازهاى قرآنى از قبيل مجاز واژهء اكل را چنين تحليل مىكند :\r\n« يكى از اين موارد اين سخن خداوند است :  إِنَّ الَّذِينَ يَأْكُلُونَ أَمْوالَ الْيَتامى ظُلْماً . . .  « 2 » ،\r\n\r\n\r\n","description":"","footnote":"\r\n( 1 ) - الحيوان ، ج 5 ، ص 423 - 426 .\r\n( 2 ) - نساء / 10 .\r\n","page_name":" 335 ","page_number":335},
  {"content":"\r\n\r\n« كسانى كه اموال يتيمان را به ستم مىخورند . » مورد ديگر :  أَكَّالُونَ لِلسُّحْتِ  « 1 » ، « بسيار خورندگان مال حرام‌اند . » در اين موارد واژهء « خوردن » به‌كار رفته ، با اين‌كه اشخاص به وسيلهء اين اموال شراب نوشيده ، جامه‌ها پوشيده و چهارپايان را سوارشده و حتى يك درهم از آن را در خوردن چيزى به كار نبرده‌اند و نيز در بقيّهء آيهء 10 از سورهء نساء فرموده است :  إِنَّما يَأْكُلُونَ فِي بُطُونِهِمْ ناراً  ، « جهنّميان در شكمهايشان آتش را فرومىبرند » و اين مجاز ديگرى است .\r\nشاعر در مورد اين‌كه مرور زمان اجزاى خمر را از بين مىبرد ، مىگويد :\r\n اكل الدّهر ما تجسّم منها * و تبقّى مصاصها المكنونا \r\n« آنچه از خمر خشك شد ، مرور زمان آن را خورد و تنها رايحهء خالص آن را باقى گذاشت . »\r\nشاعر ديگر سروده است :\r\n مرّت بنا تختال فى اربع * يأكل منها بعضها بعضا \r\n« بر ما گذشت در حالى كه دربارهء چهار نفر از يارانش كه بعضى از آنها بعض ديگر را مىخورند فكر مىكرد »\r\nو نيز اين شعر :\r\n و قد اكلت اظفاره الصّخر . . . \r\n« سنگ سخت چنگالهاى كمان را از بين برد . »\r\nو مانند اين شعر :\r\n كضبّ الكدى افنى براثنه الحفر : \r\n« چنان‌كه حفّارى در زمينهاى سخت چنگالهاى سوسمار را از بين برد . »\r\nوقتى كه عربها مىگويند : شير ، او را خورد ، منظورشان همان خوردن معروف و معمولى است و امّا وقتى كه مىگويند : شيرها ، او را خوردند ، منظورشان تنها دريدن و گاز گرفتن آن است . خداوند نيز فرموده است : « آيا يكى از شما دوست دارد كه گوشت برادر مردهء خود را بخورد ؟ » « 2 » . مىگويند : هم لحوم النّاس . چنان‌كه گوينده‌اى به اسماعيل بن\r\n\r\n\r\n","description":"","footnote":"\r\n( 1 ) - مائده / 42 .\r\n( 2 ) - حجرات / 12 .\r\n","page_name":" 336 ","page_number":336},
  {"content":"\r\n\r\nحماد گفت : اىّ اللّحمان اطيب ؟ « كدام يك از گوشتها لذيذتر است ؟ » او در پاسخ گفت :\r\nلحوم النّاس . . . « گوشت انسانها ، به خدا سوگند كه از مرغ و جوجه و بزهاى سرخ پاكيزه‌تر است . »\r\nدر مورد ديگر مىگويند : فلان يأكل النّاس : « فلانى مردم را مىخورد » ، اگرچه چيزى از غذاى آنها را نخورده باشد .\r\nامّا سخن اوس بن حجر :\r\n و ذو شطبات قدّه ابن مجدّع * له رونق ذرّيّة يتآكل \r\n« شمشير خطدارى كه آن را ابن مجدّع ساخته ، آن‌چنان زيباست كه رنگ طلايى آن مىدرخشد . »\r\nاين بر خلاف معناى اوّل است ( در اوّل ، « اكل » به معناى از بين رفتن است ، ولى در اين‌جا به معناى باقى ماندن است . »\r\nو همين‌طور است سخن دهمان نهرى :\r\n سالتنى عن أناس اكلوا * شرب الدّهر عليهم و اكل \r\n« دربارهء مردمى از من پرسيدى كه از بين رفتند و روزگار آنها را فانى كرد » ، در اين‌جا معانى « اكل » مختلف و همگى مجازند . » « 1 »\r\nاين‌چنين جاحظ معانى گوناگون اكل را كه همه مجازى است مورد بررسى قرار مىدهد كه گاهى به معناى ظلم و زمانى به معناى غصب و سوم به معناى از بين بردن و چهارم به معناى گاز گرفتن و پنجم به معناى غيبت كردن . . . مىآيد . او اين بررسى را در قرآن به عمل آورده ، چنان‌كه در شعر نيز انجام داده است .\r\nجاحظ با اين بررسى ميان مجاز اكل در قرآن و مجاز آن در بيان عربى مقايسه مىكند و آن را نشانه‌اى قرار مىدهد بر اين‌كه روش قرآن در به‌كار بردن بيان مجازى همان روش عربى است .\r\nجاحظ از بيان مجاز در كلمهء « اكل » به شرح مجاز در كلمهء « ذوق » پرداخته ،\r\n\r\n\r\n","description":"","footnote":"\r\n( 1 ) - الحيوان ، ج 5 ، ص 25 - 28 .\r\n","page_name":" 337 ","page_number":337},
  {"content":"\r\n\r\nمىگويد : « مردى كه برده‌اش را به شدت كيفر مىداد به او گفت : ذق : « بچش » ! و كيف ذقته ؟ : « چگونه آن را چشيدى ؟ » و ، كيف وجدت طعمه : « طعم آن را چگونه يافتى ؟ » و از اين قبيل است سخن خداوند :  ذُقْ إِنَّكَ أَنْتَ الْعَزِيزُ الْكَرِيمُ  « 1 » ، « ( اى فرشتگان عذاب به استهزاء به او بگوييد ) عذاب دوزخ را بچش كه تو بسيار عزيز و گرامى هستى » . امّا سخن آنها كه مىگويند : ما ذقت اليوم ذواقا ، معنايش اين است : امروز نه خوراكى خوردم و نه آشاميدنى نوشيدم و منظور آن است كه نه كم و نه زياد ، يعنى اصلا هيچ چيز نچشيدم و نيز جاحظ گفته است :\r\nمردى به كارگزارش گفت : ايت فلانا و ذق ما عنده : « پيش فلانى برو و آنچه نزد اوست بچش ( بشناس ) » . و شمّاخ بن ضرار گفته است :\r\n فذاق فاعطته من اللّين جانبا * كفى و لها ان يغرق السّهم حاجز \r\n« پس كمان را چشيد ( آزمود ) ديد كه به حد كافى نرم است و اين نرمى مانع از آن است كه تير در آن داخل شود . »\r\nابن مقبل نيز گفته است :\r\n او كاهتزاز ردينىّ تذاوقه * ايدى التّجّار فزادوا امتنه لينا \r\n« يا مانند لرزش نيزهء معروفى كه دستهاى افراد ماهر آن را آزمودند و نرميش را افزودند . »\r\nنهشل بن حرى گفته است :\r\n و عهد الغانيات كعهد قين * و نت عنه الجعائل مستذاق \r\nجعائل از جعل مشتق‌شده و به معناى پاداش عمل است .\r\nمعناى شعر اين است : « پيمان زنان زيباى بىنياز از آرايش ، مانند پيمان آزمايش شدهء آهنگرى است كه در دادن مزدش سهل‌انگارى مىشود . » « 2 »\r\n\r\n\r\n","description":"","footnote":"\r\n( 1 ) - دخان / 49 .\r\n( 2 ) - يعنى چنان‌كه وقتى مزد آهنگر دير داده شود از دوستانش قطع رابطه مىكند ، اين زن هم وقتى پولش دير شود با مربوطينش قطع رابطه مىكند . م .\r\n","page_name":" 338 ","page_number":338},
  {"content":"\r\n\r\nاز اين نيز فراتر رفتند ، تا جايى كه يزيد بن صعق به نبى سليم گفت :\r\n و انّ اللّه ذاق حلوم قيس * فلمّا ذاق خفّتها قلاها \r\n« خداوند عقول قبيلهء قيس را آزمود ، پس وقتى سستى عقلهايشان را چشيد آنها را خوار ساخت . »\r\n رآها لا تطيع لها اميرا * فخلّاها تردّد فى خلاها \r\n« ديد كه اين قبيله فرمانروايشان را اطاعت نمىكنند ، آنها را رها كرد كه براى خود بگردند . »\r\nشاعر خيال كرده است كه خداى عزّ و جلّ نيز حسّ چشايى دارد . « 1 »\r\nدر شعر ذيل ، عباس رعلى ، از قلّت ياران و كثرت دشمنانش خبر مىدهد و مىگويد :\r\n و امّكم تزجى التّوأم لبعلها * و امّ اخيكم كزّة الرّحم عاقر \r\n« مادر شما براى شوهرش بچّه‌هاى دو قلو مىآورد ، امّا مادر برادرتان ( منظور خودش مىباشد ) نازاست و رحمى بىخير و كم‌اولاد دارد . » ( عباس در اين شعر مادر خود را « عاقر » گفته ، زيرا كم‌بچّه بوده است . )\r\nيونس ( بن حبيب ) گمان كرده كه چون اسلم بن زرعه ، شعر عباس را خوانده چشمانش پر از اشك شده و عباس مادرش را نازا خوانده ، زيرا وى كم‌فرزند بوده است .\r\nچنان‌كه غنوى سروده است :\r\n و تحدّثوا ملأ لتصبح امّنا * عذراء لا كهل و لا مولود \r\n\r\n\r\n","description":"","footnote":"\r\n( 1 ) - اين شعر را يزيد به اين دليل گفت كه بنى سليم نخست بر سر رئيس قبيله‌شان عباس ، تاج برنهادند و او را به شاهى برگزيدند ، امّا همين‌كه در بعضى امور با آنها مخالفت كرد بر او شوريدند و آنچه را مىخواستند انجام دادند ، زيرا او را بىياور ديدند . و قبيلهء عباس بن رعل ( رعل نام قبيله‌اى است از بنى سليم ) در زمان جاهليّت خواستند كه تاج بر سر عباس گذارند ، امّا يكى از پسر عموهايش بر او حسد برد و با ضربتى چشمش را معيوب كرد . او هم با عده‌اى از خانواده و خويشانش ، از سرزمين بنى سليم گريخت و در سرزمين بنى فزاره مكان گرفت . الاغانى ، ج 16 ، ص 55 . م .\r\n","page_name":" 339 ","page_number":339},
  {"content":"\r\n\r\n« دشمنان بسيار چاره‌انديشى كردند كه همهء ما را بكشند تا مادرمان بىاولاد شود چنان‌كه دختر باكره فرزند ندارد . »\r\nغنوى در اين شعر مادر كم‌اولاد را همچون دوشيزه‌اى كه بكلّى فرزند ندارد به حساب آورده و چون همانند عذراست ( به علاقهء مشابهت ) او را عذرا ( دوشيزه ) گفته است . عرب براى اين‌كه گفتارشان خوب فهميده شود ، در كلامشان هرگونه تصرّفى انجام مىدهند و اين نيز فضيلتى ديگر براى زبان عرب است .\r\nعرب همان‌طور كه « اكل » را به معانى گاز گرفتن و نابود كردن و تغيير دادن و كور كردن چشم ، به‌كار مىبرند ، در موردى هم كه نه طعمى در كار است و نه طعامى ، جايز دانسته‌اند كه بگويند : ذقت ( چشيدم ) و طعمت ( غذا خوردم ) چنان‌كه عرجى در اين بيت گفته است :\r\n و ان شئت حرّمت النّساء سواكم * و ان شئت لم اطعم نقاحا و لا بردا « 1 » \r\n« اگر مىخواستم ، زنها را بر غير شما حرام مىكردم ، و اگر مىخواستم ، نه آب صاف گوارا مىچشيدم و نه خواب را . »\r\nخداى متعال نيز فرموده است :  إِنَّ اللَّهَ مُبْتَلِيكُمْ بِنَهَرٍ فَمَنْ شَرِبَ مِنْهُ فَلَيْسَ مِنِّي وَ مَنْ لَمْ يَطْعَمْهُ فَإِنَّهُ مِنِّي  « 2 » ، « خداوند شما را به نهر آبى آزمايش مىكند ، هركسى از آن بياشامد از من نيست و هركس نياشامد از من است . » منظور چشيدن طعم آن است ( نه خوردن آب آن . )\r\nعلقمة بن عبده چنين سروده است :\r\n و قد اصاحب فتيانا طعامهم * حمر المزاد و لحم فيه تنشيم \r\n« و گاهى جوانانى را همراهى مىكنم كه خوراك و شرابشان آب مانده در بركه‌ها و\r\n\r\n\r\n","description":"","footnote":"\r\n( 1 ) - نقاخ به ضم نون و خاء معجمه : آب سرد گواراى صاف . لسان العرب با حاء بىنقطه دانسته است و برد در اين‌جا به معناى آب دهان يا خواب است زيرا خواب با راحت كردن چشم آن را سرد مىكند . و اين ، يكى از دو وجه تفسير در آيهء :  لا يَذُوقُونَ فِيها بَرْداً وَ لا شَراباً  است . الحيوان ، ج 5 ، پاورقى ، ص 33 . م .\r\n( 2 ) - بقره / 249 .\r\n","page_name":" 340 ","page_number":340},
  {"content":"\r\n\r\nگوشت در حال گنديدن است . »\r\nدر اين‌جا شاعر طعام را در دو معناى خوردنى و آشاميدنى به‌كار برده ، مىگويد :\r\nاين است طعام آنها در جنگ و مسافرتهاى دور و تابستانهاى گرمى كه رنگ طعام و شراب تغيير مىكند و جنگ با اين ويژگى مايهء افتخار است . و به همين مناسبت ، ابتدا حارث بن يزيد چنين سروده است :\r\n لا لا اعقّ و لا أحو * ب و لا اغير على مضر\r\nلكنّما غزوى اذا * ضجّ المطىّ من الدبر \r\n« نه ، هرگز من نه ظلم مىكنم و نه گناه و نه بر قبيلهء مضر شبيخون مىزنم . امّا جنگ من زمانى است كه شترسوارى از دردى كه در زخمش احساس مىكند ، فرياد زند . »\r\nطعام به معناى نخست ( چشيدن ) در اين گفتهء شاعر آمده است :\r\n قالت الا فاطعم عميرا تمرا * و كان تمرى كهرة و زبرا \r\n« گفت آهاى ! مزهء خرما را به عمير بچشان ، در حالىكه خرماى من خونريزى و منع و شكنجه بود . »\r\nسخن حاتم نيز به همين معنا آمده كه وقتى به فصد ( - رگ زدن ) شتر مأمور شد نيزه را به كوهان آن فروكرد و گفت : اين است فصد من .\r\nبه همين دليل ، راجز ( وقتى كه خبر يافت كه موش نانش را خورده در مذمت موش ) گفت :\r\n يا عجّل الرّحمن بالعقاب * لعامرات البيت بالخراب \r\n« خدايا تعجيل كن در عقوبت موشها كه با خراب كردن‌شان خانه را آباد كردند . »\r\n( مراد راجز اين است كه همين خوردن نان آبادكردن خانه است . ) « 1 »\r\nجاحظ بار ديگر بر اين موضوع پاى مىفشارد كه عرب به منظور مطمئن شدن از فهميدن سخن طرف ، به هر عملى دست مىزند و بيان قرآنى نيز به همين شيوه است ، آن‌جا كه دربارهء آب نهر سخن مىگويد :  . . . وَ مَنْ لَمْ يَطْعَمْهُ  منظور اين است كه مزهء آن را\r\n\r\n\r\n","description":"","footnote":"\r\n( 1 ) - الحيوان ، ج 5 ، صص 28 - 30 .\r\n","page_name":" 341 ","page_number":341},
  {"content":"\r\n\r\nنچشد و آن‌جا كه با اين سخن خويش : « ذق » كافر را تهديد مىكند ، مقصود از آن ، احساس عذاب است . تمام اينها از باب تعبير مجازى است و كاملا روشن است كه هدف جاحظ ازاين‌روش مجازى تحليل زيباشناسى نيست ، بلكه هدف او ردّ اشكالات و نيز اثبات گسترهء بيان مجاز در قرآن است كه يك نوع بيان عربى آشكار است .\r\nد - روش تشبيه : روش تشبيه از نظر جاحظ به خاطر انگيزهء بحث و گفتگوى او ، از موقعيّت ويژه‌اى برخوردار است . ازاين‌رو ، آن‌جا كه از تشبيه سخن مىگويد آن را گاه به عنوان دفاع كلامى مطرح مىكند و گاه به عنوان تحقيق ادبى . او نخست اين قاعده را از نظر بلاغت و منطق باهم مورد بحث قرار مىدهد ، چنان‌كه گفته است : « . . . گاهى برخى از اجزاى يك مسألهء علمى ممكن است مربوط به علم ديگرى باشد ، امّا اين امر باعث نمىشود كه مسأله از احكام و حدود اين دو علم خارج شود . »\r\nاو سپس به توضيح انواع تشبيه مىپردازد و مىگويد : « گاهى شاعران و دانشمندان و سخنوران ، انسان را به ماه ، خورشيد ، باران ، دريا ، شير ، شمشير ، مار و ستاره تشبيه مىكنند و با اين تشبيهات او را از حدّ انسانى خارج نمىسازند . وقتى كه مىخواهند انسان را نكوهش كنند مىگويند : او سگ ، خوك ، بوزينه ، الاغ ، گاو ، بز وحشى ، گرگ ، عقرب و سوسك است . و اين واژه‌ها را در حدود انسانها و نامهاى آنها داخل نمىسازند و نيز انسان را با اين تشبيهات از محدودهء انسانيت خارج نمىكنند و به محدودهء حيوانات وارد نمىسازند ، و همچنين كنيز را آهو ، مىنامند و گاهى او را بچّه آهو ، كرّه اسب ، قمرى ، كبوتر ، زهره ، شمشير برنده و خيزران مىگويند و مانند همين كار را با برجها و كواكب مىكنند . ازاين‌رو ، اسد ، ثور ، حمل ، جدى ، عقرب و حوت را ذكر مىكنند و بعضى را به نامهاى قوس ، سنبله ، ميزان و جز اينها ، مىنامند ، و دراين‌باره ، ابن عسلهء شيبانى ، سروده است :\r\n فصحوت و النّمرىّ يحسبها * عمّ السّماك و خالة النّجم \r\n« . . . پس از مستى به هوش مىآيم و نمرى خيال مىكند كه او عمّهء سماك ( ماهى فروش ) و خالهء ستاره است . »\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nاز پيامبر اكرم صلى اللّه عليه و إله روايت شده است كه « درخت خرما براى شما عمّهء خوبى است و از زيادى گل آدم آفريده شده است . » و اين عبارت ، معناى درستى دارد و هيچ‌كس جز آن‌كه از وجود مجاز در سخن آگاهى نداشته باشد از آن عيب نمىگيرد و اين‌گونه كاربرد سخن ، از چيزهايى نيست كه داراى ترتيب خاص باشد و ما آن را قياس كنيم ، بلكه جايى كه اهل سخن آن را گفته‌اند ما نيز مىگوييم و آن‌جا كه از آوردنش خوددارى كرده‌اند ، ما نيز صرف‌نظر مىكنيم .\r\nگاهى سخندانان ، مرد را جمل مىگويند ولى بعير نمىگويند . زن را هم ناقه نمىگويند . مرد را ثور مىگويند ، ولى زن را بقره نمىگويند . مرد را گاهى حمار مىگويند ، زن را أتان ( ماده خر ) نمىگويند . و زن را نعجه مىگويند ، ولى شاة نمىگويند . اينها نعجه را اسم براى شخص نمىگذارند و آن را مثل زيد و عمرو علم قرار نمىدهند ، امّا گاهى زنى را عنز ( بز ) مىنامند . « 1 »\r\nجاحظ جلو پيشرفت ادباى پس از خودش را از جهت ابتكار در تشبيه سدّ كرده و آنها را به زمينهء تشبيهات قديم محصور داشته است و با اين عمل خود ذوق ادبى زمانهاى گذشته را در آيندگان حاكم ساخته است .\r\nجاحظ در عبارات زير به تشبيه قلوب بنى اسرائيل اشاره مىكند : « خداوند دلهاى گروهى از مردم را به سختى و قساوت توصيف كرده و فرموده است : « دلهاى آنها از قساوت همانند سنگ يا سخت‌تر از آن است » « 2 » و دربارهء شدّت تشبيه گفته است : « آتشى كه آتشگيره‌اش مردم و سنگ مىباشد » « 3 » زيرا خداوند آن‌گاه كه مردم را برحذر داشته ، به آگاهى آنها رسانده است كه گنهكاران را در آتشى مىافكند كه سنگها را مىخورد » « 4 »\r\nبنابراين ، شدّت عذاب سبب تشبيه دلهاى آن مردم به سنگ‌شده و شدّت آتش از اين است كه آتشگيره‌اش سنگ است . در آيهء اول تشبيه به كار رفته است و در آيهء دوم اگر چه چنين نيست ، امّا كنايه از شدّت و شعله‌ورى آن است و جامع ميان هر دو آيه ،\r\n\r\n\r\n","description":"","footnote":"\r\n( 1 ) - الحيوان ، ج 1 ، ص 211 - 212 .\r\n( 2 ) - بقره / 74 .\r\n( 3 ) - تحريم / 6 .\r\n( 4 ) - همان مأخذ ، ج 4 ، ص 310 - 311 .\r\n","page_name":" 343 ","page_number":343},
  {"content":"\r\n\r\nشباهت در معناست . . . .\r\nهمچنين جاحظ در مورد حديث به روايت متنى بسنده مىكند كه در آن ، درخت سدره به فيل تشبيه‌شده و گفته است : « عبد اللّه بن بكر از حميد ، از انس ، حديث كرده است كه پيامبر صلى اللّه عليه و إله فرمود : « وقتى كه در شب معراج به درخت سدره رسيدم برگهايش مانند گوشهاى فيل و ميوه‌هايش مانند خمره‌هاى بزرگ بود و وقتى كه به فرمان خداوند رويش پوشيده شد ، به ياقوت تبديل يافت . » « 1 »\r\nجاحظ ، وقتى كه به عنوان جدل و مناظره ، آيات قرآن را مورد بحث قرار مىدهد ، به تفصيل دربارهء تشبيه سخن مىگويد . چنان‌كه در مورد آيهء : « زقوم ، درختى است كه از بن دوزخ برآيد ، ميوه‌هايش گويى سرهاى شياطين است . » « 2 » اهل طعن و خلاف گفته‌اند :\r\n« چگونه جايز است به چيزى مثل زده شود كه ما آن را نديده‌ايم و نمىتوانيم تصوّرش كنيم و در هيچ كتابى يا خبر صادقى براى ما توصيف نشده است ؟ سياق كلام نشان مىدهد كه مقصود ، ايجاد ترس و وحشت به وسيلهء اين صورتها ( رؤوس شياطين ) است .\r\nبه علاوه ، اگر عبارتى از اين رساتر در ايجاد ترس وجود مىداشت ، اين‌جا بيان مىشد .\r\nبنابراين ، چگونه اين موضوع تحقق مىيابد ، در حالى كه مردم از چيز وحشتناكى مىترسند كه آن را ديده و يا توصيف‌كنندهء زبان‌آورى آن را توصيف كرده باشد و حال آن‌كه ما نه اين صورتها را ديده‌ايم و نه شخص راستگويى آنها را براى ما ترسيم كرده است ، و نيز بيشتر افراد اين امّتها كه با اهل كتاب ( يهود و نصارا ) و حاملان قرآن ( مسلمانان ) معاشرتى نداشته و سخنان مخالفان را نشنيده‌اند ، تصورى از آنها ندارند و بر آنها آگاهى نمىيابند و ترسى برايشان پيدا نمىشود . پس چگونه اين آيه مىتواند تهديدى براى همگان باشد ؟ »\r\nاشكال‌كنندگان توجه دارند كه اسلوب آيه براى تهديد و ترسانيدن است و تصويرى كه در آن آمده ، همين هدف را دنبال مىكند ، امّا آنچه مورد بحث مىباشد ، اين است كه آيا اين ترس به صورت حقيقى در ذهنها تحقّق مىيابد و يا اين‌كه به عنوان\r\n\r\n\r\n","description":"","footnote":"\r\n( 1 ) - همان مأخذ ، ج 7 ، ص 84 .\r\n( 2 ) - صافّات / 64 - 65 .\r\n","page_name":" 344 ","page_number":344},
  {"content":"\r\n\r\nصورت شياطين ، ابدا قابل تحقق نيست ؟ « مىگوييم : اگرچه ما هرگز نه شيطان را ديده‌ايم و نه صورت سرهاى آنها را و هيچ نقاش صادقى با تصوير آنها را براى ما ترسيم نكرده است ، امّا در مثل زدن به زشتى شيطان همگى وحدت نظر دارند ، تا آن‌جا كه اين ضرب المثل را در دو مورد به كار برده‌اند . يكى اين‌كه مىگويند : « فلان چيز از شيطان زشت‌تر است » ديگر اين‌كه به منظور فال بد زدن ، شخص زيبايى را شيطان مىنامند چنان‌كه اسب نجيب را شوهاء ( چموش ) و زن زيبا را صمّاء ، قرناء ، خنساء و جرباء ( كر ، پير ، شيطان ، گاو كوهى و گر ) مىنامند ، و هدفشان فال بد زدن به آن است . پس اين‌كه مسلمانها و عرب و همهء كسانى كه ما با آنها روبه‌رو مىشويم معتقدند كه شيطان در زشتى ضرب المثل است ، دليل بر اين است كه او در حقيقت از هر زشتى زشت‌تر است .\r\nقرآن هم بر همان كسانى نازل‌شده كه اين ضرب المثل در سرشت آنها به‌طور كامل تثبيت شده است .\r\nچنان‌كه مىگويند : او زشت‌تر از سحر است ، همچنان‌كه عمر بن عبد العزيز دربارهء شخصى كه مقصود خود را با بهترين سخن ادا كرد ، گفت : به خدا سوگند اين ، سحرى حلال است و نيز چنين است كه گاهى مىگويند : فلانى ، خيلى شيطان است ، بدين معنا كه فلانى با شهامت و بانفوذ و مانند آن است . » « 1 »\r\nبحثهاى جاحظ ، پيوسته پيرامون نظم قرآنى دور مىزند ، به عنوان مثال ، تشبيه به سرهاى شياطين در قرآن از يك اصل ريشه‌دارى نزد عرب ، يعنى از روحيه آنها سرچشمه مىگيرد ، چرا كه در روحيهء آنها اين‌گونه رسوخ يافته كه شيطان چهرهء زشت و كريهى دارد و تشبيه قرآن از اين اصل مايه مىگيرد . ازاين‌رو ، عرب گاهى به زشتى شيطان مثل مىزنند و زمانى از باب فال بد زدن ، شخص زيبارو را شيطان مىنامند .\r\nجاحظ در مسأله سخن گفتن پرندگان ، معناى تشبيه را به تفصيل بيان مىكند :\r\n« خداى عزّ و جلّ از زبان سليمان خبر مىدهد كه گفت : اى مردم ، به ما زبان مرغان آموختند . و شاعر نيز چنين سروده است :\r\n\r\n\r\n","description":"","footnote":"\r\n( 1 ) - همان مأخذ ، ج 6 ، ص 211 - 213 .\r\n","page_name":" 345 ","page_number":345},
  {"content":"\r\n\r\n يا ليلة لى بحوارين ساهرة * حتّى تكلّم فى الصّبح العصافير \r\n« به ياد شبى كه در حوارين بيدار مانديم تا آن‌جا كه در سپيده‌دم ، گنجشكان به سخن درآمدند . »\r\nشاعر ديگر نيز سروده است :\r\n و غنّت الطّير بعد عجمتها * و استوفت الخمر حولها كملا \r\n« پرنده پس از گنگى به آواز درآمد و شراب ، سال كامل خود را به پايان رسانيد . »\r\nكميت چنين گفته است :\r\n كالنّاطقات الصّادقا * ت الواسقات من الذّخائر \r\n« همچون شترانى كه به راستى سخن مىگويند و آبستن گنجها مىباشند . »\r\nشاعر در اين‌جا بيان كرده است كه پرنده برحسب نيازش سخن مىگويد . جاحظ نيز با اين بيان منطقى و مبسوط ، شرح مىدهد كه چگونه قرآن و شعر و سخن عرب بيان مىكند كه پرنده سخن مىگويد : « براى پرندگان منطقى وجود دارد كه به آن وسيله هر كدام نياز خود را به ديگرى مىفهماند و لازم نيست بگوييم : پرنده سخن زايدى داشته و نياز پيدا نكرده كه آن را به كار ببرد و نيز لازم نيست كه معانى آن به مقدار نيازش بوده باشد . . . .\r\nپس اگر كسى بگويد : آنچه پرندگان دارند ، نطق نيست ؛ در پاسخ گفته مىشود : قرآن ، خود اظهار كرده است كه نطق است ، و در اشعار و همچنين در سخن عرب از آن به نطق تعبير شده است .\r\nبنابراين ، اگر شما آن را از حدّ سخن خارج مىدانيد و گمان مىكنيد كه زبان مرغان نيست ، بدان سبب است كه آن را نمىفهميد ، چنان‌كه سخن امّتهاى ديگر را هم نمىتوانيد بفهميد و اگر بگوييد : سخن آنها نامفهوم است . پس ناچار بايد بپذيريد كه همين ، سخن و منطق آنهاست و مردم ديگر هم كه سخن شما را نمىفهمند مىتوانند سخن شما را از محدودهء بيان و منطق خارج بدانند و آيا جز اين است كه چنين سخنى از آنها به معناى تفهيم نياز برخى به برخى ديگر است ؟\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nبه‌علاوه ، سخن ، اصوات مرتّبى است كه از دهان و زبان بيرون مىآيد ، پس چرا صداهاى پرندگان و وحوش و بهايم ، بيان و نطق نباشد ؟ زيرا اصوات آنها هم داراى وقف و مكث ، و نيز نظم و ترتيب است و به وسيلهء همين اصوات نيازهايشان را به يكديگر مىفهمانند و اگر شما جز برخى از اين نطقها را نمىفهميد ، بعضى از سخنان شما را هم بعضى نمىفهمند . همچنان‌كه صداى منظم شما حاكى از نياز و بيان شماست ، صداى آنها نيز نشان‌دهندهء نياز آنهاست . به‌علاوه شما اصواتى را به پرندگان مىآموزيد و آنها ياد مىگيرند ، همچنان‌كه انسان سخن را مىآموزد و سپس حرف مىزند ، مانند آموزش دادن به كودك و انسان لال . فرقى كه ميان انسان و پرنده وجود دارد اين است كه صوت پرنده از باب تشبيه به انسان در صورتى كه نياز وى را تأمين كند ، نطق گفته مىشود ، در حالى كه به سخن انسان ، نطق و بيان مىگويند ، هرچند براى رفع نياز نباشد و بىهدف گفته شود .\r\nخداى تعالى نيز از زبان حضرت سليمان عليه السّلام خبر مىدهد كه گفت : « اى مردم ، ما را زبان پرندگان آموختند » بنابراين ، قرآن آواز پرندگان را نطق و بيان ناميده و فهميدن معانى اين نوع سخن را به سليمان اختصاص داده و او را در فهم اين معانى جانشين پرنده قرار داده است . همچنين اگر سليمان مىگفت : منطق چرندگان و درندگان به ما آموخته شده ، اين نيز خود آيت و نشانه‌اى بود . » « 1 »\r\nآنچه ما ، در اين‌جا از جاحظ ملاحظه كرديم ، استدلال او به بيان قرآنى براى اثبات سخن پرندگان است ، نه تحليلى از زيباشناسى قرآن و اينك به گفته‌هاى جاحظ دربارهء تشبيه قرآنى مىنگريم و مىبينيم كه او عناصر تشبيه را نه از لحاظ زيباشناسى تحليل مىكند و نه از بعد ادبى آن را مورد بررسى قرار مىدهد بلكه تمام تلاش خود را در استدلال و دفاع از تشبيه قرآن به كار مىبرد و در عين حال ، در طى اين جدال ، به عربى بودن اسلوب قرآن تأكيد مىكند و شواهدى از سخنان عرب مىآورد .\r\nه - روش تمثيل : جاحظ زمينه‌اى را كه مردم به آن مثل مىزنند ، يادآور مىشود و\r\n\r\n\r\n","description":"","footnote":"\r\n( 1 ) - همان مأخذ ، ج 7 ، ص 55 - 58 .\r\n","page_name":" 347 ","page_number":347},
  {"content":"\r\n\r\nشعر منسوب به نابغه را مورد انتقاد قرار مىدهد ، چرا كه مثل ، در جاى خودش به‌كار برده نشده است : در شعر منسوب به نابغه چنين آمده است :\r\n فالفيت الامانة لم تخنها * كذلك كان نوح لا يخون \r\n« ديدم تو را كه در امانت خيانت نكردى ، چنان‌كه نوح نيز خيانت نمىكرد . »\r\nاين سخن ، توجيه درستى ندارد و مانند اين است كه بگويند : داوود و يا موسى عليهما السّلام خيانت نمىكردند . « 1 » بىشك آنان به هيچ حال اهل خيانت نبودند و شايسته آنان هم نبوده است . و معمولا مردم به چيزى مثل مىزنند كه زمينهء آن نادر و كمياب باشد ، چنان‌كه مىگويند : عيسى بن مريم روح خداست و موسى كليم خدا و ابراهيم خليل الرحمان است .\r\nاگر كسى از شكيبايى در مقابل بلاها ، ياد كند و بگويد : چنان‌كه ايّوب عليه السّلام صبور بود و بىتابى نمىكرد ، گفتار درستى است ، ولى اگر بگويد : همان‌گونه كه نوح عليه السّلام بىتابى نمىكرد ، حق سخن را ادا نكرده است .\r\nاگر كسى بگويد : چنان‌كه حاتم ، بخيل نبود ، سخن پسنديده و كلام به جايى است ، هرچند حاتم هرگز به بىصبرى و شتاب كردن در مجازات نيز معروف نبوده است .\r\nاگر كسى بگويد : از تو ، چيزى خواستم ، از دادن آن خوددارى كردى ، امّا ، شعبى هرگز از اجابت درخواست كسى امتناع نمىكرد و نخعى كلمهء « لا » را بر زبان نمىآورد ، اين سخن تا حدّى ناپسند تلقّى مىشود ، هرچند اين دو نفر بخشنده بوده و همواره « آرى » را بر « نه » ترجيح مىداده‌اند ، امّا چون در اين‌كار مشهور نبوده‌اند به آنها مثل زده نمىشود . » « 2 »\r\nآيا اكنون كه ما در برابر مبحث ضرب المثلها قرار داريم مىتوان گفت : لازم است به كارهاى كمياب مردمان يا آنچه به سببى به آنها مربوط مىشود . مثل زنيم ؟\r\n\r\n\r\n","description":"","footnote":"\r\n( 1 ) - اين را كلام نمىگويند چون كلام لفظ مفيد است و اين چيزى بر معلومات ما ، نمىافزايد نظير آتش گرم است ، زيرا اصل بر اين است و خلاف آن انتظار نمىرود . م .\r\n( 2 ) - همان مأخذ ، ج 2 ، ص 246 - 247 .\r\n","page_name":" 348 ","page_number":348},
  {"content":"\r\n\r\nچنين فرضى به دلائلى كه پس از اين خواهد آمد بعيد به نظر مىرسد ، ولى به‌هر حال سخن جاحظ ، راجع به مثل در اين‌جا مانند يكى از مباحث تحقيق بيانى است و جايى براى جدال در آن نيست . در يك گفتگوى جدلى ، جاحظ ، مثلهايى را كه به اصطلاح او در حديث وجود دارند ذكر مىكند و در عين حال متونى را روايت مىكند كه در آنها مثل زدن به شيطان را به اثبات مىرساند . براى نمونه به اين متن توجه كنيد :\r\n« پيامبر روزى به مردى نگاه مىكرد كه كبوترى را در حال پرواز تعقيب مىكند . به او فرمود : « شيطانى در حال تعقيب شيطان است . » حال به ما بگوييد كه آيا ممكن است از ميان تمام ساكنان روى زمين ، كسانى كه داراى كبوتر هستند در حقيقت از شياطين و يا از فرزندان آنها به شمار آيند يا اين‌كه گمان مىكنيد ، آنها ابتدا انسان بوده‌اند و سپس مسخ شده و به صورت جنّ درآمده‌اند ؟ و يا اين‌كه گفتار پيامبر صلى اللّه عليه و إله دربارهء آن مرد از باب ضرب المثل بوده است ؟ همچنان‌كه خداوند از « شياطين جنّ و انس » ياد كرده است . و نيز مانند گفتار عمر در اين جمله : « شيطان او را قطعا از گلويش جدا مىسازم » و همچنين است شعر منظور بن رواحه :\r\n فلمّا اتانى ما يقول ترقّصت * شياطين رأسى و انتشين من الخمر \r\n« وقتى كه آمد آن‌چه به من گفت ، باعث شد كه شياطين بر سر من به رقص آيند و از باده سرمست گردند » . ابو الوجيه عكلى نيز گفته است : آن عمل ، وقتى بود كه شيطانم بر من سوار شد . گفتند : مقصودت كدام شيطان است ؟ گفت : خشم . عرب هر مارى را شيطان مىنامد . چنان‌كه اصمعى سروده است :\r\n تلاعب مثنى حضرمىّ كأنّه * تعمّج شيطان بذى خروع قفر \r\n« ناقه در گردنه كوههاى حضرموت مىچرخد ، مانند پيچش مار در بيابان ، به دور بيد انجير . »\r\nعرب گفته است : او شيطان حماطه است ( منظور مارى است كه به درخت انجير كوهى علاقه دارد ) . گاهى مىگويند : او شيطان است و از آن زشتى را اراده مىكنند و گاه مقصودشان از شيطان ، هوشمندى و زرنگى است . از عربى نقل‌شده كه در يكى از\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nحوادث گفته است : « به خدا سوگند ، ما تنها شيطان پيسى را كشتيم » زيرا مردى كه با آنها مىجنگيده ، نامش شيطان و به بيمارى برص مبتلا بوده است . و نيز به بنى سعد ، بنى شيطان گفته‌اند .\r\nطفيل غنوى چنين سروده است :\r\n ( و قد منّت الخذواء منّا عليهم ) « 1 » * و شيطان اذ يدعوهم و يثوّب \r\n« خذواء و شيطان كه منظور ، اسب و راكب آن است ، بر قبيلهء خود ، منّت گذاشت ، آن‌گاه كه آنها را فراخواند و پاداش داد . »\r\nابن ميّاده گفته است :\r\n فلمّا اتانى ما يقول محارب * تغنّت شياطينى و جنّ جنونها \r\n« چون آنچه محارب گفت برايم پيش‌آمد ، شياطين من به آواز درآمدند و ديوانگىشان آغاز شد . »\r\nراجز ، نيز گفته است :\r\n انّى و ان كنت حديث السّنّ * و كان فى العين نبو عنّى\r\nفأنّ شيطانى كبير الجنّ \r\n« من اگرچه كم‌سنّ و سال بودم و چشمم كم‌سوئى داشت ، امّا شيطانم ، جنّ بزرگى است . »\r\nابو نجم چنين سروده است :\r\n انّى و كلّ شاعر من البشر * شيطانه انثى و شيطانى ذكر \r\n« من و هر شاعرى از نوع بشر هركدام شيطانى داريم ، امّا شيطان او زن و شيطان من مرد است . »\r\nتمام اينها به عنوان مثل آورده شده است .\r\nمنظور بن رواحه نيز گفته است :\r\n اتانى و أهلى بالدّماخ فغمرة * مسبّ عويف اللّؤم حىّ بنى بدر \r\n\r\n\r\n","description":"","footnote":"\r\n( 1 ) - مصراع اول از لسان العرب مادّهء شطن گرفته شده است . م .\r\n","page_name":" 350 ","page_number":350},
  {"content":"\r\n\r\n« بدزبان سرزنش‌كننده‌اى از بنى بدر پيش من و خانواده‌ام آمد ، ابتدا در دماخ و سپس در غمره . » « 1 »\r\nتمام اينها دليل است براى آنچه پيشتر بدان اشاره كرديم ، يعنى درهم‌آميختگى مفاهيم اصطلاحات بلاغى در عصر جاحظ . بنابراين ، آنچه جاحظ با مثال زدن به متن حديث ، اراده كرده ، تنها استعارهء تصريحيّه است ، چنان‌كه در تحقيقات بلاغى اخير ثابت شده است . جاحظ فراوان به متونى مثال مىزند كه در آنها لفظ شيطان به عنوان استعاره به‌كار گرفته شده است .\r\nازاين‌رو ، هرگاه لفظ شيطان در معناى استعارى به كار رود ، به معناى فتنه و غضب و مار است . . . و آنچه جاحظ مورد تأكيد قرار داده ، اين است كه لفظ شيطان در عبارات حديثى در عين اين‌كه برحسب مفهوم بلاغى اخير ، استعاره است ، به مفهوم اصطلاحى آن ، مثل نيز مىباشد . او شواهد ادبى ديگرى را كه بر اين شيوه است ياد مىكند ، امّا پس از تمام اين مسائل ، شيوهء جاحظ در اين‌جا بيان زيبايى اين استعاره نيست .\r\nجاحظ در پاسخ به كسانى كه بر تشبيه تمثيل در متن قرآن خرده گرفته‌اند ، مىگويد : « . . . مخالفان ، به تمثيلى كه در قرآن آورده شده است اعتراض كرده‌اند آن‌جا كه خداوند مىگويد : « اى پيامبر ، بخوان بر قوم يهود ، حكايت آن كسى - بلعم باعورا - را كه ما آيات خود را به او عطا كرديم ، از آن آيات به عصيان سرپيچى كرد ، پس شيطان او را دنبال كرد و از گمراهان شد و اگر ما مىخواستيم ، به وسيلهء آياتمان به او رفعت مقام مىداديم ، امّا او خود به پستى گراييد و از هوايش پيروى كرد . در اين‌صورت حكايت حال او ، به سگى ماند كه اگر به او حمله كنى يا به حال خودش واگذارى زبانش را بيرون مىآورد .\r\nاين است مثل مردمى كه آيات خدا را تكذيب مىكنند . » « 2 »\r\nمخالفان گمان كرده‌اند كه اين مثل با آنچه در آغاز آيه گفته‌شده ، همخوانى ندارد ، زيرا در ابتدا آمده است : « بخوان بر آنها داستان كسى را كه ما آيات خود را به او عطا\r\n\r\n\r\n","description":"","footnote":"\r\n( 1 ) - الحيوان ، ج 1 ، ص 299 - 301 .\r\n( 2 ) - اعراف / 175 - 176 .\r\n","page_name":" 351 ","page_number":351},
  {"content":"\r\n\r\nكرديم و او از آنها سرپيچيد . »\r\nدر اين‌جا ، حال كسى كه به او چيزى داده‌شده و آن را نپذيرفته و چيزى هم نگفته ، به سگى تشبيه شده است كه اگر به او حمله كنى پارس مىكند و مىگريزد و اگر او را رها كنى ، رومىآورد و سروصدا مىكند . پس با اين گفتار ؛ فعل « يلهث » ( زبان در مىآورد ) در جاى خود به كار نرفته است ، زيرا زبان درآوردن سگ به علّت تشنگى و گرماى شديد و رنج فراوان است ، امّا سروصدا و پارس كردن او دليل ديگرى دارد . »\r\nاين اشكال ، بنا به تعبير جاحظ ، بر اين مثل قرآنى وارد است ، امّا در اصطلاح بلاغى به تشبيه تمثيلى تعريف شده است . . . به‌هرحال ، جاحظ انواع وجه شبه را كه از مشبّه به انتزاع مىشود و هدف از آن تأكيد صورت مشبه در ذهن است ، مورد بررسى قرار مىدهد .\r\n« در پاسخ اين ايرادكننده مىگوييم : اگر خداى تعالى گفته است :  ذلِكَ مَثَلُ الْقَوْمِ الَّذِينَ كَذَّبُوا بِآياتِنا . . .  بدين سبب است كه گاهى فرد ردكننده را نمىتوان تكذيب‌كننده ناميد ، زيرا هر ردكننده‌اى دروغ‌گو نيست . بلكه تنها در صورتى مىتوان گفت : « آنان آيات خدا را تكذيب كردند » كه اين عمل بارها از آنها سر زده باشد و اگر مكرر نباشد بعيد نيست كسى كه آيات و امور عجيب و براهين و خوارق عادات به او ارائه‌شده ، از نظر حرص و فرط رغبتى كه در آغاز نسبت به اين امور داشته به سگ تشبيه شود ، زيرا سگ پيوسته در حال حركت و تلاش است . و نيز ممكن است رد كردن اين امور ، پس از حرص و تمايل آن فرد صورت گرفته باشد و در اين‌صورت ، تشبيه به سگ شده باشد ، چرا كه سگ پس از رانده شدن ، برمىگردد و سروصدا مىكند . بنابراين لازم است كه اهميّت رد كردن هر چيزى به اندازهء پذيرفتن آن چيز باشد ، همچنان‌كه سگ هنگامى كه از شدت فرياد زدن و فرار و حمله كردن خسته مىشود ، زبانش را درمىآورد ، و همان حالت نيز هنگام سختى و تشنگى بر او عارض مىشود .\r\nبه علاوه اگر با ديدگان خود به سگى خفته بنگريم ، متوجه خواهيم شد كه اين سگ اگرچه هيچ‌گونه فعاليت و حرارتى جز حرارت طبيعى خود نداشته باشد ، باز\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nزبانش را بيرون مىآورد ، جز اين‌كه له‌له زدن او از نظر شدت و ضعف تفاوت مىكند . » « 1 »\r\nهرچند هدف جاحظ از اين تحليل دربارهء وجه شبه ، دفاع از تشبيه قرآنى است ، بدون شك از راه اين گسترش ادبى و تحقيق زيباشناسى ، نمونه‌اى براى تحقيق بيانى خود ارائه داده ، كه در ميان دفاعها و جدالهاى او كمتر ديده مىشود .\r\nجاحظ از يك مثل قرآنى ياد مىكند : « خداى عزّ و جلّ با تشبيه اهل زبان به زنان و كودكان ، مثلى براى ناتوانى زبان و كندى بيان آورده و فرموده است : « آيا كسى كه در زر و زيور پرورش يافته و در مجادله بيانش غير روشن است ، لايق فرزندى خدا مىباشد ؟ « 2 » » به همين مناسبت نمر بن تولب چنين سروده است :\r\n و كلّ خليل عليه الرّعا * ث و الحبلات ، ضعيف ملق \r\n« هر دوستى كه گوشواره در گوش و آرايشى دلربا دارد ، ناتوان و چاپلوس است . »\r\nرعاث : گوشواره .\r\nحبلات ، جمع حبله : « هر چيزى از زيورهاى نيكو كه زن خود را به آن ، مىآرايد . » « 3 »\r\nجاحظ چند مثل ديگر را يادآورشده كه از آن دسته اين سخن خداوند است : « و در بهشت درنمىآيند كفّار ، مگر اين‌كه شتر در سوراخ سوزن داخل شود » « 4 » « 5 »\r\nجاحظ در اين رشته گفتار ، آنچه از باب كنايه است در باب مثل آورده ، بنابراين ، جملهء :  أَ وَ مَنْ يُنَشَّؤُا فِي الْحِلْيَةِ  كنايه از « نساء » است و داخل شدن شتر در سوراخ سوزن هم كنايه از محال بودن يا بعيد بودن كارى است ، ليكن ما تنها به اين موضوع تأكيد مىكنيم كه در اصطلاح بلاغى عصر جاحظ ، نارسايى وجود داشته است .\r\nجاحظ بلافاصله به تشبيهات يا مثلهاى قرآنى اشاره مىكند و دوست دارد كه آنها را به اين نام بنامد و بعضى از آنها را در باب تشبيه و بعضى ديگر را در باب استعاره وارد\r\n\r\n\r\n","description":"","footnote":"\r\n( 1 ) - همان مأخذ ، ج 2 ، ص 15 - 17 .\r\n( 2 ) - زخرف / 18 .\r\n( 3 ) - البيان و التبيين ، ج 1 ، ص 12 .\r\n( 4 ) - الحيوان ، ج 5 ، ص 529 .\r\n( 5 ) - اعراف / 40 .\r\n","page_name":" 353 ","page_number":353},
  {"content":"\r\n\r\nكند : « خداى متعال براى مردمى كه مىشنوند مىفرمايد : « كر و لال و كورند ، پس به هدايت برنمىگردند » و اين به عنوان مثل گفته شده است . و نيز فرموده است : « ويژگى كسانى كه كافر شده‌اند مانند حالت حيوانى است كه وقتى صدايش مىكنند ، نمىفهمد و جز صدا چيزى نمىشنود . اينها نيز كر و لال و كورند ، زيرا خردشان را به كار نمىاندازند » « 1 » و تمام اينها براساس آن چيزى است كه ما پيشتر آن را تفسير كرديم و نيز مىفرمايد : « و كسانى كه چون به ياد آيات پروردگارشان مىافتند چشم و گوش بسته به آن ننگرند . » « 2 » و نيز فرموده است : « من شما را فقط به وسيلهء وحى بيم مىدهم و افراد ناشنوا وقتى كه انذار مىشوند نداى حق را نمىشنوند . » « 3 »\r\nجاحظ وجه شبه را در تشبيه تمثيلى چنين شرح مىدهد : « خداى عزّ و جلّ فرموده است : « وضع آنان كه جز خداوند براى خود دوستانى گرفته‌اند مانند وضع عنكبوت است كه خانه مىسازد و سست‌ترين خانه‌ها ، خانهء عنكبوت است ، اگر آنان بدانند . » و درپى اين آيه فرموده است : « و ما اين مثالها را براى مردم مىزنيم ، در حالىكه در اين امور نمىانديشند مگر دانايان » منظور از اين مثل بيان سستى بناى عنكبوت است ، نه استحكام آن در امورى چون دقّت و انبوهى و لطافت و پردوامى و اعتدال زمينه و طولانى بودن عمر آن‌كه مرور زمان بر آن تأثير نمىگذارد و از دستبرد حوادث محفوظ مىماند . » « 4 » جاحظ مىگويد : اين آيه از باب مثل است و اين سخن نيز چنان‌كه پيشتر اشاره كرديم از درهم‌آميختگى اصطلاح بلاغى نشأت گرفته است .\r\nو - روش كنايه : شايد آخرين صورت بيان قرآنى و حديثى از نظر جاحظ كه ما آن را نقل كرديم ، بيان كنايى باشد ، اگرچه او اين كنايه را شرح نكرده است : « به محلّ غايط :\r\nخلا ، مذهب ، مخرج ، كنيف ، حشّ « 5 » ، مرحاض و مرفق گفته مىشود و تمام اين كلمات\r\n\r\n\r\n","description":"","footnote":"\r\n( 1 ) - بقره / 171 .\r\n( 2 ) - فرقان / 73 .\r\n( 3 ) - انبياء / 45 .\r\n( 4 ) - همان مأخذ ، ج 5 ، ص 409 .\r\n( 5 ) - حش به ضم : نخلستان و بوستان ، در گذشته عربها هنگام قضاى حاجت به اين دو پناه مىبردند . همان مأخذ ، پاورقى ، ص 295 .\r\n","page_name":" 354 ","page_number":354},
  {"content":"\r\n\r\nكنايه و اشتقاق است و همچنين اين كنايه‌ها دليل بر آن است كه اهل ادب به شدّت از فرومايگى و بدزبانى گريزانند . از يزيدى « 1 » نقل شده‌ست : رجع الرّجل من الرّجيع : « آن مرد از ترديد برگشت » . ابو العاصى از يونس نقل كرده است كه گفت : منظور از « رجيع » تكرار سخن ، رفت و بازگشت در سفر و نشخوار لقمه است .\r\nخداى تعالى فرموده است :  وَ السَّماءِ ذاتِ الرَّجْعِ  « 2 » ، « سوگند به آسمان صاحب باران . »\r\nشاعر هذيلى به نام متنخلّ گفته است :\r\n ابيض كالرّجع رسوب اذا * ما ثاخ فى محتفل يختلى \r\n« شمشيرى است كه مانند بركهء آب در رفت‌وآمد مىدرخشد و هرگاه فرودآيد و در گوشتها پنهان شود ، قطع مىكند . »\r\nدر حديث آمده است : وقتى كه به شام رفتيم ، ديديم كه مستراحهايشان را رو به قبله ساخته‌اند ، ما در وقت قضاى حاجت از قبله منحرف مىشديم و از خدا معذرت مىخواستيم . » « 3 »\r\nدر اينجا اشاره‌اى گذرا به كنايه شده است ، بدون آن‌كه تحليل و يا بررسى ادبى از جنبه‌هاى استحسانى اين كنايه صورت گيرد .\r\nجاحظ برخى از كسانى را كه تعبيرات كنايى قرآن را تأويل مىكنند ، تخطئه كرده است :\r\n« دربارهء اين سخن خداوند : « گنهكاران به پوستهاى خود مىگويند : چرا به زيان ما\r\n\r\n\r\n","description":"","footnote":"\r\n( 1 ) - ابو محمد يحيى بن مبارك نحوى و لغوى ، اهل بصره ساكن بغداد ، شاگرد ابو عمرو و خليل استاد ادب فرزندان يزيد بن منصور حميرى و نيز استاد مأمون در سال 202 با هفتاد و چهار سال سن در خراسان از دنيا رفت . الحيوان ، ج 5 ، پاورقى ، ص 295 . م .\r\n( 2 ) - طارق / 11 .\r\n( 3 ) - الحيوان ، ج 5 ، ص 295 - 296 ، راغب اصفهانى در المفردات فى غريب القرآن مىنويسد : « رجع » كنايه از باران است ، زيرا ابر باران را بالا مىبرد و سپس آن را برمىگرداند . همان كتاب به تحقيق محمد سيد گيلانى ، چاپ البابى حلبى .\r\n","page_name":" 355 ","page_number":355},
  {"content":"\r\n\r\nگواهى داديد . » گفته‌اند : جلود كنايه از فروج است . گويى اين شخص توجه ندارد كه سخن گفتن پوست بدن از شگفت‌ترين شگفتيهاست .\r\nدربارهء اين سخن خداوند : « عيسى و مادرش به حكم بشريت غذا مىخوردند » « 1 » گفته‌اند كنايه از غايط است . اينها گويى توجه نكرده‌اند كه در خود گرسنگى ، عجز و ناتوانى ، ذلت و تنگدستى و نيز نياز به غذا نهفته است و همين دليل براى نشان دادن اين كه عيسى و مادرش مخلوق خدا هستند ، كافى است و نيازى نيست كه با سخن گفتن دربارهء عيسى چيزى ادّعا كرد كه خداوند از ذكر آن خوددارى كرده است . » « 2 »\r\nبنابراين ، اين عبارات به اسلوب بيان حقيقى است نه مجازى كه زياد كاربرد ندارد .\r\nاين تحقيق جاحظ اگرچه از وجود اختلاف در تعيين نوع اسلوبهاى قرآنى حكايت مىكند ، امّا اين را نيز مىفهماند كه اين بررسى از ديدگاه وى از باب بررسى بيانى است كه مىخواهد از طريق نظم قرآنى ، اشكال ايرادكنندگان را پاسخ دهد . و يا به منظور روشن ساختن تأويلات نادرستى است كه در اينجا آمده است .\r\nدر پايان اين تحقيق ادبى جاحظ ، لازم است با اطمينان اقرار كنيم كه اين بحثها از كتابى گرفته‌شده كه او دربارهء احتجاج قرآنى داشته و مفقودشده و روش او در اين مباحث ، احتجاج و محاوره بوده ، در حالىكه به بيان عربى آشكار توسل جسته و در شواهد ادبى و سخنان بليغ قرآن تحقيق كرده است .\r\n\r\nپايان بحث\r\nتأويل از نظر جاحظ به دو معناى متضاد آمده است ، يكى اين‌كه معناى متن ، تابع اراده و انديشهء انسان قرار گيرد . ديگرى تفسير لغوى نزديكى است كه معناى لفظ به آن اشاره دارد و اين هر دو معنا نزد عقل‌گرايان و فرقهء معتزله ، بويژه در مكتب جاحظ مورد پذيرش است ، زيرا ، گاهى متن ، انديشهء اعتزالى را تأييد مىكند و اين همان تفسير لغوى نزديك مىباشد ، امّا اگر متن با انديشهء اعتزال تناقض داشته باشد به معناى نخست\r\n\r\n\r\n","description":"","footnote":"\r\n( 1 ) - مائده / 75 .\r\n( 2 ) - الحيوان ، ج 1 ، ص 344 .\r\n","page_name":" 356 ","page_number":356},
  {"content":"\r\n\r\nخواهد بود كه با تلاشهاى گوناگون سعى مىشود ، متن پيرو فكر و اراده قرار گيرد .\r\nجاحظ معتقد است كه هر متنى قابل تفسير و تأويل است ، زيرا زبان - هر زبانى كه باشد - انعطاف‌پذير است و تأويل را مىپذيرد و اين چيزى است كه در تاريخ متون كتابهاى آسمانى ، نخست در تورات و سپس در انجيل و پس از آن در قرآن وجود داشته است .\r\nاكنون كه ما در صدد تعيين دامنهء فعاليتهاى تفسيرى جاحظ برآمده‌ايم بايد توجه كنيم كه دامنهء اين فعاليتها بسيار گسترده است ، زيرا در مرحلهء نخست ، زمينه‌هايى را دربر مىگيرد كه جاحظ به‌طور مستقيم در آن ، متون قرآن و حديث را مورد تفسير و تأويل قرار مىدهد . چنان‌كه در مرحلهء دوم شامل زمينه‌هايى مىشود كه مستقيما تفسير آن‌ها را اراده نكرده ، ليكن متون در هر شرايطى كه به‌كار گرفته‌شده ، رنگ معنوى همان شرايط را به خود گرفته است از قبيل رنگ كلامى يا ادبى يا علمى . . . .\r\nدر اين زمينه ، ابزارها و هدفهايى وجود دارد ، ابزارها براى بررسى متن ، و هدفها به منظور فهميدن معناى اين متن .\r\nدربارهء وسايل و ابزار ، نخست جاحظ را مىبينم كه متن قرآن را مورد بررسى قرار مىدهد و سپس به بيان عواملى مىپردازد كه متن را به محيط مادّى يا معنوىاش مرتبط مىسازد . در بررسى ادبى منظورش توثيق متن قرآن - در صورتىكه ايرادى بر آن گرفته شود - و نيز تأكيد دربارهء واقعيت حوادثى است كه قرآن نقل مىكند و سپس اشاره مىكند كه آنچه موجب نارسايى تفسير مىشود ، تمايلات نفسانى مفسّر است .\r\nامّا در مورد متن حديث مىگويد : براى هر حديثى زمينه‌ها و شرايط ويژه‌اى است ، در حالى كه احاديث بدون در نظر گرفتن اين شرايط به ما رسيده است .\r\nجاحظ در روش انتقادى خود دربارهء حديث ، برخى از احاديث را بر حوادث تاريخى كه تصديق‌كنندهء آن باشد عرضه مىدارد و با اين عمل مىكوشد آن را به زمان خودش نزديك سازد و چون متن قرآن در درجهء اوّل وثاقت است و احاديث در معرض جعل و تكذيب قرار دارد ، جاحظ به منظور توثيق متن حديثى ، راه اهل حديث را كه\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nراوى را جرح يا تعديل مىكنند ، پيموده است ، امّا تمام كوشش وى براى توثيق حديث ، توجه به متن آن است .\r\nجاحظ دربارهء متن ؛ تحقيقات موفقيت‌آميزى داشته است ، از جمله در قرآن ، موضوع به‌كار گرفتن اين كتاب يك لفظ را در موارد و سياقهاى مختلف كه در نتيجهء آن ، معناى آن لفظ تغيير مىيابد ، دنبال مىكند و به بيان معناهايى مىپردازد كه قرآن و حديث و شعر ، آنها را به‌كار برده است ، خواه در اين معانى مخالف يكديگر باشند و خواه موافق و بعضى از تفاسير ادبى آيه را از اين موضوع قرار داده است و همچنين آنچه را كه در معناى متن قرآن نهفته است يعنى آگاهى روشن نسبت به نفس انسانى و احساس دقيق نسبت به خطرات نفس و حركات آن ، به دست آورده است . او ديدگاه خود دربارهء تفسير نقلى را بر اين‌اساس قرار داده است كه ساختار سخن ، نشانگر معناى آن باشد . همچنين جاحظ در قرآن ، از موضوعاتى كه هماهنگ با يكديگر است آگاهى داشته و به همين دليل ، شايسته است كه به تفسير آنها پرداخته شود .\r\nجاحظ در متون حديثى با استفاده از روشهاى مختلف ، به تأويل آنها پرداخته است كه برخى ازاين‌روشها عبارتند از مقايسه كردن ميان متن حديث و متن قرآن و يا ميان احاديثى كه متن روشنى دارند و نيز احاديث ديگرى كه جنبهء اجمال دارند و يا احاديث را با تاريخى كه محتواى آنها را تأييد مىكند تطبيق مىدهد و گاهى هم احاديث ناسازگار و متضاد را كه خود حكايت از جعلى بودن دارند ياد مىكند و يا معانى آنها را از نظر عقلى مورد بررسى قرار مىدهد . . . .\r\nامّا نتايج و اهدافى كه از اين احاديث به دست مىآورد گوناگون است . . . .\r\nجاحظ كه يكى از بزرگان معتزله است ، هدفش از تفسير متن قرآن اين بوده است كه از تأويل متن قرآن به نفع انديشهء اعتقادى عموم يا مذهبى خاصّ ، كمك گيرد . ازاين رو ، روش تحقيقى خود را با توسّل به نص برقرار كرده و با مخالفان مذهب خود ، چه مسلمان و چه غيرمسلمان به جدال برخاسته و اشكالاتى را كه از جانب دهريها يا مجوسيها يا اهل كتاب بر اسلام واردشده ، ردّ كرده است . جاحظ همچنين به وسيلهء متن ،\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nبا ملّىگرايان كه نخست نژاد عرب و در مرحلهء بعد دين اسلام را مورد حمله قرار مىدادند به مقابله برخاست .\r\nجاحظ فرزند راستين عصر خود بود و در آن عصر كه فلسفه با علم درهم آميخته بود ، براساس نظريهء خود موقعيتى براى انسان در جهان هستى تعيين كرد كه مىتوان در آينهء وجود انسان ، آياتى از عظمت آفريننده را مشاهده كرد و از آنها به معارفى پىبرد كه ابزار علمى را در دسترس او قرار مىدهد و او به وسيلهء اين ابزار ، متن قرآن را بهتر مىفهمد .\r\nجاحظ هرگز نكوشيد كه قرآن را بر علم تطبيق دهد ، با اين‌كه بهرهء فراوانى از علم داشت و از دانشمندان زمان خود به شمار مىرفت . در عين حال از انسان مىخواست كه از آگاهيهاى علمى خود استفاده كند تا از بركت آن ، در دنيا خوشبخت شود و در آخرت اجر و ثواب فراوان به دست آورد .\r\nسومين هدف جاحظ از تفسير متن قرآن ، اين بود كه چون در زمان وى روايتهاى داستانى كه بسيار از آنها اساطير و خرافات بود ، نقل مىشد ، تصميم گرفت عقل را از ناخالصيها و اختلاف‌ها ، پاك سازد . ازاين‌رو ، راويان و روايتهاى آنان را مورد طعن و ريشخند قرار داد و تنها اندكى از روايتهاى داستانى را براساس طريقه خودش در قرآن ، معتبر دانست و مقصود او از اين داستانها ، پند و موعظه و يادآورى و گسترش خير در نفس انسان بود كه او را با توشهء روحى مجهّز سازد تا در مبارزاتش از آن كمك بگيرد .\r\nبالاترين هدف جاحظ در پژوهشهاى حديثىاش توثيق نصّ حديث و تأييد محتواى آن است . البته پس از آن‌كه ساختارش روشن شده باشد .\r\nپس از فهم معناى حديث نوبت به جنبهء ادبى آن مىرسد . راجع به جنبهء ادبى از ديدگاه جاحظ مىبينيم كه اولا وى داراى انديشه‌اى گسترده است و ثانيا به مقايسهء نصوص با يكديگر مىپردازد .\r\nاز لحاظ فكرى ، او به اعجاز قرآن معتقد است و در حديث ، پيرو رأى صاحب حديث دربارهء بيان است . و در اين مرحله نقش جدل و تحليل عقلى ، بسيار مهم است ،\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nزيرا از ديدگاه عقلى اين سؤال مطرح مىشود كه آيا قرآن معجزه است و اعجاز چگونه و به چه چيز تحقق مىيابد ؟ در حديث نيز اين سؤال مطرح مىشود كه آيا پيامبر كه صاحب حديث است ، اين بيان را مىپذيرد و از اين گفتار هدفى دارد يا چنين چيزى نيست ؟\r\nجاحظ به منظور پاسخ به اين پرسشها ، فضايى ادبى و روانى را به تصوير كشيده كه در آن ، به نظم قرآن تحدّى شده است . و دربارهء اين موضوع ، نظريات مختلفى عرضه داشته ، بويژه در مسألهء صرفه كه تفسيرى خاص براى آن بيان كرده است . البته تمام اين امور برخاسته از دانش عميق و ذوق ادبى و عربى وى است .\r\nجاحظ دربارهء ارزش نطق و بيان ، از پيامبر صلى اللّه عليه و إله نقل كرده است كه فرمود : زيبايى در زبان است و بيان نوعى از سحر است و آن حضرت به شعر و شاعران ارج مىنهاد و تكلّف در سخن را عيب مىدانست . ناخشنودى او از سجع ، ناشى از اين بود كه تكلّف را دوست نمىداشت و يا از ابطال حق مىترسيد .\r\nدر اين‌جا ، جاحظ دو چيز را روشن مىكند : يكى تأثيرپذيرى از متون قرآن و حديث كه ويژهء خود اوست و ديگر آنچه ويژهء گذشتگان است ، به اين صورت‌كه آنان به هر متنى كه بر كنار از قرآن و حديث بود ، عيب مىگرفتند . آخرين نظريهء عقلى كه ما بدان رسيديم اين است كه متن قرآن معجزه است و متن حديثى هم از منبعى برخاسته كه جايگاه بلند در بيان دارد .\r\nجاحظ ما را از اين سخن كه جنبهء عقلى در آن غلبه دارد ، به سخن ديگرى منتقل مىكند كه بهرهء ادبى در آن فراوان است ، زيرا وى به بررسى نظريهء نظم از بعد تحليلى و ساختارى آن مىپردازد ، تا آن را با متون قرآن و حديث مطابقت دهد .\r\nدر زمينهء تحليل ، جاحظ يك بحث طولانى را آغاز كرده كه جنبه‌هاى لغوى زيباشناختى و عقلى و معنايى را دربرمىگيرد ، و از آنها به‌طور كوتاه و گذرا سخن گفته است . امّا توجه وى به لفظ ، نشان مىدهد كه معانى نامحدود و الفاظ محدود است .\r\nبنابراين ، سخن جاحظ دربارهء لفظ يا معنا در زمينهء تحليل بلاغى بيانگر نقش هريك از آنها در امور ادبى است .\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nجاحظ از لحاظ ساختارى ، با نگرشى كلّى و فراگير به كار ادبى مىنگرد و لذا شعر از نظر او ، يك ساختار هنرى و گونه‌اى از تصوير ذهنى است .\r\nجاحظ نظم ادبى را مانند يك پيكر فرض كرده كه لفظ به جاى بدن و معنا همچون روح آن است . سپس وى چنين اظهار نظر مىكند كه متن قرآن از جهت شكل ظاهرى و نيز از بعد معنوى با تمام گونه‌هاى ادبى معروف فرق دارد . بنابراين ، نظريهء ادبى او دربارهء قرآن اين است كه قرآن ، قرآن است و اعجاز آن در نظم و ساختارش پنهان مىباشد . اين نظريه را عبد القاهر جرجانى در كتاب دلائل الاعجاز و اسرار البلاغهء خود با رنگ فلسفى پذيرفته و زمخشرى در كشّاف با موفقيت آن را به‌كار برده است .\r\nسپس جاحظ با توجه به آگاهى و شناختى كه از متون دارد ، نكاتى را مدّ نظر قرار داده و با تطبيق قاعدهء بلاغى : « هر سخن را جايى است » بر بيان قرآنى ، چنين نظر مىدهد كه قرآن ، حالتهاى روحى و عقلى و اجتماعى مخاطبان خود را رعايت مىكند و گسترهء بيانهاى قرآنى و حديثى برطبق ذوق مخاطبان و حسّ ادبى آنهاست . او مىگويد : قرآن عين الفاظ مخاطبان و يا معناهايى را كه ملازم آنها باشد ، برمىگزيند .\r\nاو دربارهء متن حديث يا قرآن ، گاهى موضع انفعالى مىگيرد و به اظهار تعجب اكتفا مىكند و يا نشانه‌اى از بلاغت را بيان مىكند و متون را به عنوان شاهد مىآورد .\r\nآن‌گاه جاحظ ، سخنان پيامبر صلى اللّه عليه و إله را مورد بررسى قرار مىدهد و اين بررسى از ديدگاه علم بيان ، بر سه عنصر استوار است : خود متن ، گوينده و شنوندهء آن . و در اين امور ميان سخنان پيامبر صلى اللّه عليه و إله و ديگر متون ادبى مقايسه مىكند . ويژگى بيان رسول اكرم صلى اللّه عليه و إله ايجاز است كه يك روش بلاغى به شمار مىرود .\r\nسپس جاحظ با برداشتى كه خودش دارد ، و نيز با برداشتى كه محققان مخالف وى در بلاغت دارند به جستجوى اقسام بيان پرداخته و آن را به شش صورت تقسيم كرده است . ما از اين بررسى ادبى جاحظ به چند مطلب پىمىبريم :\r\n1 - جريان كلامى - بلاغى ، امرى است روشن ، زيرا ما اين آميختگى كلام و ادب را آنجا مىبينيم كه جاحظ در هنگام بيان متون ، از يكسو داراى ذوق خدادادى است و از\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nسوى ديگر در بحث و تحقيق ، كاملا بىطرفى را رعايت مىكند . ازاين‌رو ، بسان يك اديب ، به روايت افسانه‌اى صورت ادبى مىدهد ، و حتى در خلق حكايات ادبى سهم دارد . چنان‌كه در رسالهء تربيع و تدويرش اين موضوع را مشاهده مىكنيم . وى با ديد واقع‌گرايى به بررسى اين حكايت افسانه‌اى كه به تأويل دينى سرايت كرده است مىپردازد و به شدّت آن را مورد انتقاد قرار مىدهد و ردّ مىكند و چون او فردى اديب است ، جعل حديث و نسبت دادن آن را به هركس كه بخواهد روامىداند ، تا به موضوع واقعى و حياتى ، صورت ادبى بخشد . و در عين حال ، چون يك عالم دينى است ، شيفته تأمّل در وثاقت حديث و معتبر بودن راوى مىباشد .\r\nنشانهء اين آميختگى ادب و كلام از نظر جاحظ ، آن است كه او در مسائل ادبى جايگاهى ميانه اختيار كرده و تحت‌تأثير مكتب فلسفى ارسطو و كسانى كه راه او را رفته‌اند ، قرار گرفته است ، زيرا او معتقد است كه فضيلت ، در ميانهء دو نكوهش قرار دارد .\r\nجاحظ يك نمونهء ادبى مىآورد و سپس آن را با مصاديقش تطبيق مىكند . ازاين‌رو ، به گزينش لفظ و دورى از زياده‌روى در اصلاح آن و افراط در جستجوى لفظ غريب المعنا سفارش مىكند . اين عقيدهء او ، حدّ ميانهء دو انديشه است :\r\nنخست اين‌كه بهترين سخن ، سخن اصلاح شده است . دوم آنچه مايهء كاستى سخن مىشود تصنّع و تكلّف است كه واقعا نمونهء آن را مىتوان در نزد گروهى از نويسندگان پيدا كرد .\r\nجاحظ نمونه مىآورد كه بلاغت در همخوانى الفاظ با اغراض ، از طبيعت آدمى مايه مىگيرد و حقيقت لغوى بلاغت اين است كه مطلب به خوبى و درستى بيان شود ، زيرا هر سخن جايى و هر كار شكل ويژهء خود را دارد . لذا وى نمونهء واقعى اين مطلب را در سخنان گذشتگان و عربها پيدا مىكند . جاحظ به زيبايى و زشتى ، واقع‌بينانه مىنگرد .\r\nلفظ زيبا به دليل اين‌كه ارزشهاى واقعى معانى را تغيير مىدهد فريبنده است ، چنان‌كه لفظ قبيح به سبب اين‌كه در جان آدمى رسوخ مىكند نيز دلفريب است و حتّى گفتار گوينده براى خودش نيز فريبنده است ، زيرا طبيعت انسان چنين اقتضا مىكند كه\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nخود او و نيز آنچه از او صادر مىشود در نظرش زيبا و خوب جلوه كند .\r\nيكى از نشانه‌هاى دو بعدى يعنى كلامى و ادبى بودن بحثهاى جاحظ ، اين است كه وقتى اشكال‌كنندگان بر عبارت قرآنى ، طعن مىزنند و مىگويند : قرآن كتاب علم ماده و علم اسلوب است ، بر خود لازم مىداند كه با دو سلاح علم و ادب از قرآن دفاع كند . در بحث از روشهاى سخن گفتن ، نظريهء بىطرفانهء او را دربارهء ايجاز بيان داشتيم . او معتقد است كه سخن طولانى يا كوتاه ، معيار تشخيص ايجاز نيست ، بلكه ايجاز ، سخنى است كه نه آن مقدار حذف داشته باشد كه موجب ابهام معنايى شود و نه از مقدار ضرورت بيشتر باشد . يكى از نمونه‌هاى آميخته شدن ادبيات و منطق ، در سخن جاحظ ، دربارهء تشبيه است . بدين‌ترتيب كه گاهى در چيزى ، اندك شباهتى به چيز ديگرى پيدا مىشود و اين امر ، اين دو چيز را از حدّ و احكام خودشان بيرون نمىكند و نمونه اين موضوع ، در انواعى از تشبيه كه اطراف آنها از موادّ همين جهان هستى مىباشد وجود دارد .\r\nنخستين چيزى كه از سخن جاحظ مىفهميم اين است كه بلاغت هرچند با انديشهء كلامى توأم گردد ، به اين معنا نيست كه حقايق كلامى در بلاغت جمع شده است و نيازى به متن ادبى ندارد و نيز جاحظ قواعد منطقى يا فلسفى را در متن ادبى ، ميزان زيبايى سخن قرار نمىدهد و شيفتهء تقسيمات و تفريعات هم نيست ، امّا اين‌كه از نظر جاحظ بلاغت با كلام درهم آميخته است ، مطلب درستى است ، زيرا زمينه ، زمينهء دفاع استدلالى از دين و صحنه ، صحنهء دفاع از دين ، كتاب و حديث است .\r\nدر اين‌جا بايد پرسيد چرا جاحظ اين روش را در پيش گرفته است ؟ جواب اين است كه او بايد اين روش را در پيش مىگرفت ، زيرا رسالت معتزله ، دفاع از متن قرآن در چهارچوب دين اسلام و در محدودهء برداشت معتزله از اصول آن است .\r\nبنابراين ، تحقيقات بلاغى وسيله‌اى است براى اين‌كه عبارتها و استدلالها در بهترين صورتهاى ادبى ساخته شود تا بر دلها اثر بگذارد و نيز ابزار دفاع از متونى مىباشد كه نشانگر روشها و اسلوبهاى عربى است .\r\nمطلب دومى كه از سخنان جاحظ مشاهده مىكنيم ، نوسان اصطلاحات بيانى\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nاست ، چرا كه وى فرقى ميان فصاحت و بلاغت نمىگذارد ، امرى كه از آميختگى مفهوم اين دو ، نزد وى حكايت مىكند و نيز همانند راويان زمان خود ، بديع را ، صورتى از بيان به شمار مىآورد و تمام مثلهايى كه بيان‌كرده ، از مصاديق بلاغت است نظير تشبيهى كه ادات آن حذف شده باشد . و آنچه ديگران از باب استعاره يا كنايه يا تشبيه تمثيلى دانسته‌اند ، او در باب مثل آورده است .\r\nدر وحلهء سوم ، جاحظ را مىبينيم كه از لحاظ زيباشناسى و ادبى دربارهء صور بيانى به تفصيل سخن نگفته ، بلكه تلاش كرده است به وسيله آنها از متون قرآنى و حديثى دفاع كند و نيز براى اثبات عربى بودن تعبيرات قرآن و حديث به نصوص ادبى استناد كرده است .\r\nدر نتيجه ، براى ما ثابت شد كه بيشتر اظهار نظرهاى ادبى جاحظ دربارهء قرآن و حديث ، پيرامون دفاع از قرآن دور مىزند و اين نظرات به خصوص از كتاب وى : الاحتجاج لنظم القرآن كه از بين رفته ، گرفته شده است و آنچه ما انتخاب كرده‌ايم ، گرفته شده از دو كتاب وى : البيان و الحيوان است كه از آخرين تأليفات او به شمار مىرود .\r\nسرانجام بايد گفت : شخصيت جاحظ با تمام خصوصيات و دقيقترين جزئياتش ، از لحاظ ، علم ، ادب ، كلام ، زبانشناسى ، تجربه و عمق بينش ، استدلال ، مناظره ، زيبايىشناسى و همهء ابعاد ، از طريق اين تحقيق به خوبى آشكار مىشود و مىدرخشد و ما به‌خاطر پرهيز از اطالهء بحث به مختصرى از آن اكتفا كرديم .\r\n\r\n","description":"","footnote":"","page_name":" 364 ","page_number":364},
  {"content":"\r\n\r\n\r\nبخش پنجم طبرى و شيوهء تفسير روايى قرآن\r\n\r\n","description":"","footnote":"","page_name":" 365 ","page_number":365},
  {"content":"\r\n . \r\n","description":"","footnote":"","page_name":" 366 ","page_number":366},
  {"content":"\r\n\r\n\r\nمقام علمى طبرى\r\nمنابعى كه به شرح حال پيشواى مفسّران ، محمد بن جرير طبرى پرداخته‌اند ، تاريخ ولادت او را اواخر سال 224 يا آغاز 225 ياد كرده و زادگاهش را ، شهر آمل كه مركز طبرستان به حساب مىآمده دانسته‌اند .\r\nهرچند نسبت دادن خصوصيّات فرد به ويژگيهاى محيط طبيعى ، كارى منطقى به نظر نمىآيد ، ليكن واقعيّت ما را بر آن مىدارد كه نمونه‌هايى از ويژگيهاى طبيعى سرزمينى را كه طبرى در آن رشد يافته و خود ، آن را بيان كرده ، پيدا كنيم ، چنان‌كه در آينده آن را شرح خواهيم داد .\r\nتاريخ‌نويسان جغرافيدان مىگويند : سبب نامگذارى اين سرزمين به طبرستان ( تبرستان ) اين است كه سرزمينى كوهستانى و چشمه‌سار بوده و مردمى جنگجو داشته و سلاح آنان غالبا طبر ( تبر ) بوده است . سرزمينى كه چنين وضعيتى داشته باشد ، ناگزير مردمش سختكوش و صبورند ، و حالات روحى آنان ، متناسب با وضعيت جسمانى آنهاست .\r\nچنين بر مىآيد كه مردم اين سرزمين ، از پيروان سرسخت اهل بيت عليهم السّلام بوده‌اند و اين موضوع را بسيارى از جغرافيدانان عرب نقل كرده‌اند ؛ ليكن ما در اين‌جا به داستانى كه قهرمان آن طبرى بوده و يكى از شاگردانش نقل كرده ، قناعت مىكنيم .\r\nعبد العزيز پسر محمد طبرى گويد : گروهى از دوستان ما به من خبر دادند كه روزى ، پير مردى را ديدند كه پيش طبرى آمد . او به احترام آن پير مرد بلند شد و او را گرامى داشت و سپس گفت :\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nاين مرد به خاطر من دشواريهايى را تحمل كرده و از اين بابت ، حق بسيارى به گردن من دارد . من وقتى وارد سرزمين طبرستان شدم كه نكوهش ابو بكر و عمر در اين سرزمين رواج داشت . اهل سنّت از من خواستند كه فضايل آنها را بيان كنم . من اين كار را انجام دادم ، امّا حاكم آن‌جا از اين عمل ناخشنود شد و به جستجوى من پرداخت . اين شيخ كه از ماجرا آگاه شده بود به من خبر داد كه تو را مىجويند . من پنهانى از شهر گريختم و اين مرد به دست حاكم افتاد و به خاطر من هزار ضربه شلّاق بر او زدند .\r\nهرچند شرح حال بزرگان ما با افسانه‌ها درآميخته و داستانهايى خيالى دربارهء آنان نقل شده است امّا اين خيال‌پردازيها ، بيانگر يك واقعيت نيز هست .\r\nطبرى روايتى را دربارهء خودش - وقتى كه مادرش او را در شكم داشته - چنين نقل كرده است : پدرم دربارهء من خواب ديده بود كه من پيش روى رسول خدا ايستاده‌ام در حالى كه فلاخن و سنگ در دست دارم و جلو روى آن حضرت سنگ مىپرانم . وقتى پدر خواب خود را براى مردى كه تأويل خواب مىكرد ، نقل كرد ، او گفت : اين پسر تو ، وقتى كه بزرگ شود از علماى دين و مدافعان شريعت نبوى خواهدشد . از اين‌رو ، پدرم مرا از همان دوران كودكى در فراگيرى دانش كمك فراوان مىكرد .\r\nاين خواب اشاره است به آنچه از اين فرزند انتظار مىرفت ، زيرا نشان دهندهء وضعيت محيطى است كه اين جوان با استعداد در آن رشد و نموّ كرده است .\r\nدر نقل اين تأويل خواب جز به بخشى از عمرش كه آن را در راه خدا گذرانده اشارهء ديگرى نمىشود . به هرحال ، طبرى خود ، خطوط اين مرحلهء پرورش دينىاش را براى ما ترسيم كرده ، چنين مىگويد : در سنّ هفت سالگى قرآن را حفظ كردم و در هشت سالگى براى مردم نماز خواندم و در نه سالگى به نوشتن حديث پرداختم .\r\nهنگامى كه محمد بن جرير طبرى به حدّ بلوغ رسيد ، سفرهاى علمى خود را از دورترين بلاد شرق اسلامى به سوى غرب آن آغاز كرد . آغاز سفر وى به سرزمين رى و نواحى آن بود ؛ و در آن علم حديث را از محمد بن حميد رازى و مثنّى بن ابراهيم ابلى آموخت . او خود ، چنين مىگويد :\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nما حديث را از ابن حميد مىنوشتيم و او هرشب چندين مرتبه پيش ما مىآمد و آنچه نوشته بوديم از ما مىپرسيد و مجدّدا آنها را بر ما مىخواند .\r\nچيز ديگرى كه در منطقهء رى براى طبرى ميسّر شد اين بود كه علم تاريخ را از محمد ابن احمد بن حمّاد دولابى آموخت ، در حالى كه براى حضور منظم در جلسات درس حديث ابن حميد نيز سعى فراوان داشت . در اين‌باره طبرى خود مىگويد : پيش احمد بن حمّاد دولابى كه در يكى از دهات رى بود مىرفتيم و همين‌كه درس تمام مىشد ، مانند ديوانگان دوان‌دوان برمىگشتيم تا در جلسه درس ابى حميد شركت كنيم .\r\nروايات حاكى از آن است كه طبرى بيش از صد هزار حديث از ابن حميد نوشته است .\r\nمرحله دوم زندگانى علمى او در عراق آغاز شد . او در اين دوره براى آموختن حديث به بغداد مىرود تا از درس احمد بن حنبل استفاده كند ، امّا پيش از آن‌كه به بغداد برسد ، متوجه مىشود كه ابن حنبل از دنيا رفته است . لذا از آن‌جا به واسط مىرود و در آن‌جا علم قرائت را از سليمان طلحى و حديث را از گروهى آموخت كه فاضلترين آنان ابو كريب محمد بن علاء همدانى از بزرگترين علماى سختكوش حديث بود ، چنان‌كه طبرى از رفتار وى با شاگردانش ، چنين مىگويد :\r\nروزى با طلّاب علم حديث به در خانه‌اش رفتيم . سرش را از دريچه خانه بيرون آورد ، وقتى ديد كه دانشجويان اجازه ورود مىخواهند ، فرياد زد : كدام يك از شما آنچه از من نوشته حفظ دارد ؟ دانشجويان به يكديگر نگاه كردند و آنگاه به من نظر انداختند و گفتند : آيا تو هرچه نوشته‌اى حفظ دارى ؟ گفتم آرى . رو به استاد كردند و گفتند : از اين جوان بپرس . وقتى از من سؤال كرد ، پاسخ او را درست گفتم . پس سؤالات زيادى از من كرد تا حدى كه موقعيت مرا پسنديد و گفت وارد شو . پس من وارد شدم و از احاديث خود به من آموخت . چنان‌كه نقل مىشود بيشتر از صد هزار حديث از ابو كريت شنيد .\r\nطبرى در بغداد توقف مىكند و علم قرائت را از احمد بن يوسف تغلبى ؛ و فقه شافعى را از حسن بن محمد صباح زعفرانى و ابو سعيد اصطخرى فرامىگيرد . طبرى در بغداد علم لغت و شعر را از بزرگانى فراگرفت كه تاريخ نام برخى از آنها را براى ما ثبت كرده است ،\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nاز جمله ثعلب مىگويد : مدتها پيش از آن‌كه مردم زيادى دور مرا بگيرند ، ابو جعفر طبرى اشعار شعرا را پيش من آموخت . استاد به شاگردش مىبالد چنان‌كه روايت ابو بكر بن مجاهد به آن اشاره مىكند . او مىگويد : روزى ابو العباس از من سؤال كرد : در نواحى شرق بغداد چه كسى از دانشمندان علم نحو نزد شما باقىمانده است ؟ گفتم : علما همه مرده‌اند . گفت : آيا سرزمين شما از علما به كلى خالى شده است ؟ گفتم : آرى بجز طبرى كه مرد فقيهى است . گفت : ابن جرير را مىگويى ؟ گفتم : آرى . گفت او از دانشمندان بزرگ مذهب كوفيان است . ابو بكر مىگويد اين سخن از ابو العباس ، بسيار مهم است ، زيرا او سختگير و بداخلاق بود و كمتر به مهارت علمى كسى گواهى مىداد . طبرى از بغداد به مقصد شام بيرون رفت و در آن‌جا به عباس بن وليد بيروتى مقرى برخورد و تمام قرآن را به روايت شاميان از او آموخت . از اخبارى كه درباره زندگانى طبرى نقل‌شده تعداد بسيار كمى ، حاكى از انتقال و اقامت او به شهر شام است . اخبارى به ما رسيده كه اشاره دارد ، او در سال 203 ، اوايل دوران احمد بن طولون به مصر رسيده و مدتى در فسطاط زيسته و سپس از آن‌جا به شام عزيمت كرده است . اين اخبار حاكى از آن است كه وى در سال 256 از شام به مصر برگشته و در آن‌جا با مالك نزد شاگردان عبد اللّه بن وهب تعليم يافته و فقه شافعى را نزد بزرگان آنها از جمله ربيع بن سليمان مرادى و محمد بن عبد اللّه ابن حكم و برادرش عبد الرحمان و نيز اسماعيل بن ابراهيم مزنى آموخته و اسماعيل در تعدادى از مسائل از جمله مسأله اجماع با او مخالفت كرده است . سرانجام طبرى پس از آن‌كه در بغداد به تحصيل فقه مذهب شافعى پرداخت و تحقيقات خود را در مصر به پايان رساند ، از ميان آراى فقها نظريّه‌اى را برطبق اجتهاد خود برگزيد .\r\nطبرى درباره استقبال علمى كه در مصر از وى مىشود اظهار مىدارد كه وقتى داخل مصر شد ، همه علماى مصر به ملاقاتش آمدند و درباره تحقيقات علمىاش او را آزمايش كردند .\r\nاز جمله كسانى كه آن زمان در آن‌جا بود ، ابو الحسن على بن سراج مصرى است كه مردى اديب و بافضيلت بود و هر دانشمندى كه داخل شهر فسطاط مىشد به\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nجستجوى او مىپرداخت و چون آوازه طبرى در مصر پيچيد ، ابن سراج به ديدار او آمد و دريافت كه وى دانش فراوانى دارد . و به هر سؤالى پاسخ مناسب مىدهد ، از جمله درباره شعر طرماح بن حكيم از او سؤال كرد و با اين‌كه در مصر كسى اين شعر را در خاطر نداشت ، اما متوجه شد كه طبرى آن را حفظ دارد . از او خواست كه به وى كمك كند و واژه‌هاى مشكل آن را تفسير كند . طبرى پذيرفت و شيخ هم از بيت المال در جامع شهر به او كمك مىرساند و نيز در مصر با عالم تازه‌وارد ، محمد بن اسحاق بن خزيمه روبه رو شد و نوشته او را در سيره خواند و آن را از منابع كتاب تاريخ خود قرار داد .\r\nطبرى پس از مصر به بغداد و از آن‌جا به طبرستان مىرود . و براى دومين بار به بغداد بازمىگردد و سپس مىشنويم كه در سال 290 هجرى در طبرستان مىزيسته است و آنگاه چيزى نمىگذرد كه بغداد او را به سوى خود مىكشد و از آن تاريخ به اين شهر رفته و تا اواخر زندگىاش در آن‌جا مانده است .\r\n\r\nمهارتهاى علمى طبرى\r\nزمانى مىتوانيم به مهارت علمى دانشمندى دست يابيم كه از شرايط پايه‌ريزى و نيز روشهاى علمى شاگردانش آگاهى يابيم .\r\nهمه اين مسائل از اخبارى كه درباره شرح حال طبرى نقل‌شده به دست مىآيد .\r\nما در اين‌جا به رواياتى مىپردازيم كه مهمترين اصول فكرى و علمى طبرى را روشن مىسازد :\r\n\r\nالف - مهارت طبرى در قرائت و علوم قرآن\r\n: رواياتى در دست است كه موضوع دانش طبرى را در علم قرائت و برجستگى او را در تلاوت قرآن روشن مىسازد :\r\nابو على طومارى مىگويد : در شب ماه رمضان هنگام مراسم نماز تراويح ، در برابر ابو بكر بن مجاهد چراغدار بودم . يكى از شبهاى دهه آخر ماه رمضان از خانه‌اش بيرون آمد و ما همراهش بوديم . او به مسجدش نرفت و به راهش ادامه داد بر در مسجد طبرى رسيد ، در حالى كه طبرى مشغول خواندن سوره الرحمان بود . ابو بكر ايستاد و به قرائت\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nطولانى او گوش فراداد و سپس به جانب مسجد خود برگشت . به او گفتم : استاد ! ، مردم را به انتظار گذاشتى و براى شنيدن قرائت اين مرد آمدى ؟ گفت : اى ابو على ساكت باش ! گمان نمىكنم خداوند انسانى را مانند طبرى كه چنين زيبا قرآن را تلاوت مىكند ، آفريده باشد .\r\nشاگردش عبد العزيز طبرى مىگويد : به دليل قرائت دلرباى طبرى ، مردم از دور و نزديك آهنگ او مىكردند تا به امامت وى نماز بخوانند و به قرائت و تجويد او گوش فرادهند .\r\n\r\nب - مهارت طبرى در حديث\r\n: ابن خلكان كه طبرى را به امانت در حديث توصيف كرده ، به اين مهارت اشاره مىكند و پيش ابن خلكان ، خطيب بغدادى در حق وى چنين گفته است : او روايتها و راههاى آن و نيز درست و نادرست و ناسخ و منسوخ آنها را خوب مىشناخت . در خبرى كه هم‌اكنون بيان خواهيم كرد ، نيرومندى طبرى در حديث روشن مىشود ، روايت شده است : وقتى كه او در راه طبرستان از دينور عبور مىكرد ، بعضى از علما او را فراخواندند و مناظراتى ميانشان اتفاق افتاد . بعدها عبد اللّه بن حمدان ادّعا كرده بود كه او بر طبرى هشتاد و پنج حديث را غريب « 1 » شمرده است و طبرى بر او هجده حديث را . امّا ابو بكر دينورى كه از دانشمندان و حافظان حديث بوده است ، ابن حمدان را تكذيب كرد . و در توضيح اين‌كه چگونه مغلوب خود را غالب پنداشته و فضيلتى را كه استحقاق نداشته به خود نسبت داده . چنين گفته است : طبرى نزد ما آمد . پس كسايى ، او و ديگر علما را فراخواند . من و ابن حمدان نيز حاضر بوديم ، طبرى بر ابن حمدان ، هشتاد و سه حديث را مورد اشكال قرار داد ، ولى ابن حمدان بر او تنها هجده حديث را غريب\r\n\r\n\r\n","description":"","footnote":"\r\n( 1 ) - اصطلاح غريب الحديث بر سه‌گونه است : الف - غريب الالفاظ حديثى است كه در متن آن لفظ مشكلى به‌كار رفته باشد و در اين فن كتابها نوشته‌شده كه در آنها لغت مشكل حديث شرح داده شده است .\r\nب - غريب المتن حديثى است كه در طبقه اول فقط يك نفر آن را نقل كرده باشد .\r\nج - غريب السند همان غريب المتن كه به طريق ديگر معروف باشد . علم الحديث ، استاد شانه‌چى ، چاپ سوم ، ص 15 - 53 . م .\r\n","page_name":" 372 ","page_number":372},
  {"content":"\r\n\r\nشمرده . احاديث غريبى كه ابن حمدان بر طبرى مىخواند نارساتر از احاديثى بود كه طبرى بر او مىخواند ، زيرا هرگاه ابن حمدان حديث غريبى را نقل مىكرد ، طبرى مىگفت : اين از فلان جهت ، خطاست و من اين حديث را بر زبان جارى نمىكنم و لذا ابن حمدان شرمنده مىشد و سخن خود را قطع مىكرد .\r\n\r\nج - مهارت طبرى در فقه\r\n: خطيب بغدادى در سخن بليغى حق مهارت فقهى طبرى را خوب ادا مىكند . او چنين مىگويد : طبرى پيشوايى بود كه گفتارش حكم داور را داشت و به رأيش مراجعه مىشد . او به اقوال صحابه و تابعين و نيز مخالفان در احكام و مسائل حلال و حرام كه پس از آنها بودند علم و آگاهى داشت . ابو العباس بن سريج نيز در اين زمينه مىگويد : محمد بن جرير طبرى فقيه جهان بود . طبرى مدت زمانى به مذهب شافعى زيست . سپس براى خود مذهبى خاص برگزيد و انديشه فراگير فقهىاش بر آن مبنا قرار گرفت و در كتاب لطيف القول فى احكام شرايع الاسلام دلايل مذهب خود را تشريح كرده است . بعضى از شاگردانش نيز از مذهب او پيروى كردند و به ترويج و دفاع از آن پرداختند . امّا بعد از قرن چهارم هجرى مذهبش از رواج افتاد و پيروانش از بين رفتند . اگر چه كتابهايى كه طبرى در آرا و انديشه‌هاى خود نوشته از بين رفته است ، امّا آنچه را در كتاب خود به نام اختلاف الفقهاء آورده ، انديشه‌هايش را به ما منتقل مىكند . علاوه بر اين ، تفسير وى دربارهء قرآن و گفته‌هاى فقها و شرح‌حال‌نويسان بهترين منبع دربارهء اوست .\r\nجايگاه فقهى او آن‌چنان برجسته است كه همعصرانش از او به فقيه يگانه تعبير مىكنند . چنان‌كه روايت شده است : خليفه مكتفى ( باللّه ) خواست چيزى را در موردى وقف كند كه تمام فقها بر صحت آن اتفاق داشته باشند و در آن خلافى نباشد . علماى زمان او اجماع كردند بر اين‌كه هيچ‌كس جز ابن جرير طبرى قادر بر چنين امرى نيست .\r\nپس خليفه او را دعوت كرد . او نيز كتابى در اين زمينه نوشت . خليفه دستور داد به او جايزه نفيسى بدهند ، امّا طبرى از قبول آن خوددارى كرد .\r\n\r\nد - مهارت طبرى در لغت\r\n: در صفحات قبل سخن استاد طبرى - ثعلب - را دربارهء وى بيان كرديم . اين‌جا شايسته است به گواهى شاگردش عبد العزيز طبرى اشاره كنيم كه\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nمىگويد : فضيلت ابن جرير طبرى در علم لغت و نحو بسيار زياد بود ، چنان‌كه از التفسير و از كتاب ديگرش التهذيب اين امر روشن مىشود .\r\n\r\nه - مهارت طبرى در تاريخ\r\n: دراين‌باره آنچه از زبان يكى از دانشمندان معاصرش به نام ابو الحسن عبد اللّه احمد بن محمد مغلس - كه در علم و دانش از بزرگان زمان خود بوده است - گفته‌شده ما را بسنده است . او مىگويد : راجع به تاريخ هيچ‌كس مانند طبرى كار نكرده است . من گمان مىكنم كه آنچه ابو جعفر از محفوظات خود تا آخر عمرش فراموش كرده به اندازه معلوماتى است كه فلانى در طول عمرش حفظ داشته است و در توضيح واژهء ( فلانى ) يكى از بزرگان اهل علم را نام برده سپس مىگويد : تاريخ طبرى در دنيا از كتابهاى بىمانند است . اين كتاب جامع بسيارى از علوم دين و دنياست و حدود پنج هزار صفحه است . به علاوه تمام شرح‌حال‌نويسان گستردگى انديشه تاريخى طبرى را ستوده‌اند .\r\n\r\nو - مهارت طبرى در فلسفه\r\n: هركس كتابهاى طبرى بويژه تفسير بزرگ او را مطالعه كند ، او را مردى استدلالى ، آگاه به انواع مناظره و توانا به روشهاى منطق خواهد يافت .\r\nليكن ما در صدديم كه برداشتها و نتيجه‌گيرىهاى صريح شرح‌حال‌نويسان را درباره طبرى به دست آوريم . شاگردش ابن كامل نقل مىكند كه كتاب فردوس الحكمه از على بن زين طبرى را در شش جزء نزد طبرى ديده است كه در حال بيمارى آن را مطالعه مىكرده و با شنيدن از خود مؤلف آن را تحرير كرده است .\r\n\r\nز - مهارت طبرى در دانشهاى گوناگون\r\n: طبرى راجع به آگاهى خود از علم عروض مىگويد : روزى مردى پيش من آمد و مسأله‌اى در علم عروض از من پرسيد . از آن‌جا كه دراين‌باره مطالعه قبلى نداشتم ، به او گفتم : فردا بيا . بنابراين ، از دوستى كه داشتم كتاب عروض خليل بن احمد را درخواست كردم و برايم آورد و يك شب آن را مطالعه كردم .\r\nاول شب از عروض بىخبر بودم ، ولى صبح به علم عروض مسلط شدم . آنچه از اين خبر استفاده مىشود اين است كه طبرى از آموختن هر علمى كه لازم تشخيص مىداد ، خوددارى نمىكرد . از باب نمونه در كتاب تفسيرش شواهدى برآگاهى او از بلاغت\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nعربى و تبحرش در ادبيات عرب مىبينيم و نيز در رويدادهاى زندگانىاش چيزهايى را مشاهده مىكنيم كه از مهارت وى در علم طب حكايت مىكند . حق اين است كه هيچ كس تشنه‌تر از علما نسبت به علم نيست و طبرى هم يكى از آنهاست .\r\n\r\nآثار علمى طبرى\r\nهمان‌گونه كه قبلا اشاره كرديم اطلاعات علمى يك دانشمند در تأليفات و آثارش منعكس مىشود . روش طبرى اين بوده است كه به منظور استفاده از درس استادان هر علم ، به شهرهاى مختلف مىرفته است . آنچه دربارهء دانش وى گفتيم ، گواهى راستين بر تأليفات اوست كه اكنون برخى از آنها را يادآور مىشويم . برخى از آثار او از بين رفته است و جز نامى از آنها باقى نمانده است و قسمت ديگرى از آثار وى از دستبرد حوادث محفوظ مانده و انسان را به كاوش و تحقيق وامىدارد . طبيعى است كه شرح حال‌هاى عربى نتوانسته تمام آثار دانشمندان را براى ما حفظ كند ، بلكه آنها تنها به بعضى از اين آثار اشاره كرده‌اند . امّا اين سخن كه طبرى كه تمام زندگانىاش را وقف كوششهاى علمى كرد و در اين راه از تمام لذتهاى آماده و حلال دنيا دل بركند ، ما را به شگفتى درمىآورد .\r\nروايت شده است كه خطيب بغدادى از على بن عبيد اللّه لغوى سمسمى شنيد كه طبرى مدت چهل سال به‌طور متوسط روزى چهل ورق مىنوشت كه تمام آنچه نوشته بود تقريبا به ششصد هزار ورق مىرسيد .\r\nعبد اللّه فرغانى در كتاب الصله كه تاريخ طبرى را به آن وصل كرده مىگويد : بعضى از شاگردان طبرى اوراق تأليفات او را بر دوران عمرش - از اول بلوغ تا هنگام فوت - تقسيم كردند . به هر روزى چهارده برگ رسيد و مىگويد اين چيزى است كه براى هيچ آفريده‌اى مگر با توجه آفريدگار جهان ميسر نمىشود .\r\nدر زمينه آثار طبرى چيزى درست‌تر از سه روايتى كه در ذيل به آن اشاره مىكنيم ديده نمىشود ، اين سه روايت اگرچه از نظر زمان از يكديگر دورند ، امّا از يك حقيقت خبر مىدهند و آن اين‌كه طبرى تمام عمرش را در دوره جوانى ، پيرى و حتى روزگار\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nبيمارى وقف نوشتن و خواندن كرد و اين در شأن همه دانشمندان حقيقى است . او براى اين دو كار ( خواندن و نوشتن ) در دوران پيرى در خود نيروى جوانى را مىيافت و در مدت بيمارى باز هم به زندگى دلگرم بود و شور جوانى را از ياد نمىبرد . آن سه روايت از اين قرار است :\r\nالف - بعضى از شاگردانش نقل كرده‌اند كه روزى استاد به شاگردانش گفت : آيا از تفسير قرآن كه من نوشته‌ام خوشحال مىشويد ؟ گفتند : چند برگ است ؟ گفت : سى هزار برگ . شاگردانش گفتند : عمرها كفاف خواندن آن را نمىكند ، پس آن را به حدود سه هزار برگ تقليل داد .\r\nسپس به آنها گفت : آيا از تاريخ عالم كه از آدم تا اين زمان نوشته‌ام راضى هستيد ؟\r\nگفتند : چند ورق است ؟ گفت به اندازهء تفسيرم . شاگردان پاسخ قبلى را تكرار كردند .\r\nاستاد گفت : پناه به خدا همتها مرده است و لذا همانند تفسير ، تاريخش را نيز كوتاه كرد .\r\nب - روايت دوم را شاگردش ابن كامل كه رابطه صميمى با استاد خود داشت نقل كرده مىگويد : پيش از غروب به ديدن طبرى رفتم و در زير سجاده‌اش كتاب فردوس الحكمه على بن زين طبرى را ديدم كه آن را در شش جلد نوشته بود .\r\nج - روايت سوم از گفته‌هاى ابو القاسم حسين بن حبيش مراق است : ابو جعفر طبرى از من خواست كه كتابهاى علمى را در موضوع قياس برايش گردآورم . من تعداد سى و چند كتاب گردآوردم و به او دادم . كتابها مدتى نزد وى بود تا اين‌كه چند ماه پيش از مرگ مطالعات خود را قطع كرد و كتابها را به من برگرداند و ديدم علامتهايى قرمز با قلمش به چشم مىخورد .\r\nمؤلّفات طبرى كه از آن‌ها خبر داريم چه آنهايى كه باقىمانده و چه آنهايى كه از بين رفته است در زمينه‌هايى بحث مىكند كه هم‌اكنون به مهمترين آنها مىپردازيم :\r\n1 - طبرى در علم تفسير ، كتاب جامع البيان فى تفسير القرآن را نوشته است كه با اندك تفصيلى به بحث دربارهء آن مىپردازيم :\r\nيكى از شاگردانش به نام ابو بكر بن كامل مىگويد : طبرى تفسيرش را در سال\r\n\r\n","description":"","footnote":"","page_name":" 376 ","page_number":376},
  {"content":"\r\n\r\n270 هجرى براى شاگردانش خواند و شاگرد دومش ابو بكر بالويه روايت كرده است كه استاد آن را بين سالهاى 283 و 290 هجرى بر شاگردانش املا كرده است . امّا از ظاهر امر چنين برمىآيد كه آغاز املاى آن حدود سال 270 هجرى بوده است ، هرچند نسخه چاپى كه پيش ماست تصريح مىكند به اين‌كه تمام تفسير در سال 305 هجرى بر طبرى خوانده شده است و اگر چنين باشد معلوم مىشود كه طبرى تفسير را پيش از كتاب تاريخش نوشته است ، چنان‌كه در جايى از كتاب تاريخ خود مىگويد : در اين موضوع اقوالى نقل شده است كه ما بسيارى از آنها را در كتاب جامع البيان عن تاويل آيات القرآن نوشته‌ايم و خوش نداريم كه در اين‌جا سخن را به درازا بكشانيم و چون طبرى خوب مىدانست كه هركس به نوشتن تفسير قرآن اقدام كند با كار مشكلى روبه‌رو خواهد شد ، مدتها آن را به تاخير انداخت . او دراين‌باره مىگويد : براى اقدام به تفسير از خداوند طلب خير ( استخاره ) كردم و بر اين‌كار كه سه سال قبل از آن نيت كرده بودم ، از او يارى خواستم و او مرا يارى فرمود . تفسير طبرى با استقبال بزرگى روبه‌رو شد و مورخان و معاصران او اهميت و ارزش زيادى براى اين كتاب قايل شدند . خطيب بغدادى گفته است : تفسير قرآنى كه طبرى نوشته هيچ‌كس همانندش را ننوشته است . ابن خلكان گفته است : طبرى در تفسير قرآن پيشگام بود . ابو بكر بن محمد بن اسحاق بن خزيمه پس از آن كه تفسير طبرى را از اول تا آخر خواند ، گواهى داد كه در روى زمين داناتر از طبرى كسى را سراغ ندارد .\r\nقفطى در اهميّت اين تفسير مىگويد : از تفسير طبرى بزرگتر و پرفايده‌تر ديده نشده است و سيوطى در ارزشيابى آن مىگويد : كتاب طبرى در تفسير ، مجلل‌ترين تفاسير و عظيم‌ترين آنهاست ، زيرا در اين تفسير گفته‌هاى مفسران توجيه و ترجيح بعضى از آنها بر بعضى ديگر و ضبط و اعراب مفردات و برداشتهاى تفسيرى درج شده است و ازاين‌رو ، بر تفسيرهاى پيشينيان برترى دارد . اين تفسير را كسى كه بدون استثناء سرآمد مفسران است ، آماده كرده و به جمع ميان روايت و درايت در آن پرداخته و هيچ‌كس از گذشتگان و آيندگان در اين امر با وى مشاركت نداشته است .\r\n\r\n","description":"","footnote":"","page_name":" 377 ","page_number":377},
  {"content":"\r\n\r\n2 - در علم قرائت ، كتاب القرائات و تنزيل القرآن « 1 » را نوشته و در اين كتاب اختلاف قاريان را در حروف قرآن بيان كرده و به تفصيل نامهاى قاريان قرآن در مدينه ، مكه ، كوفه ، بصره ، شام و . . . پرداخته و توجيه هر قرائت و تاويل آن و دليل آنچه قارى برگزيده ، بيان كرده است و نظريه‌اى را كه خود برگزيده ، توضيح داده و با تكيه بر توانايى خود در تفسير و تركيب ، بر صحت آنچه انديشيده به بيان دليل و برهان پرداخته است . اين كتاب مشتمل است بر كتاب ابو عبيد قاسم بن سلام ، زيرا اين كتاب كه به احمد بن يوسف تعلق داشته ، نزد طبرى بوده و او كتاب خود را بر مبناى آن نوشته است . « 2 » اين تأليف طبرى ، چنان‌كه ياقوت آن را توصيف كرده كتاب خوبى است و ابو على حسين بن على اهوازى مقرى در وصف آن گفته است : كتابى باعظمت و قطور است و نيز گفته است : من اين كتاب را در هجده جلد و با خطوطى درشت ديده‌ام . در اين كتاب تمام قرائتهاى مشهور و غيرمشهور را ذكر و علت هركدام را بيان كرده است و قرائتى را انتخاب كرده كه با مشهور همخوان باشد .\r\n3 - در زمينه حديث به تعدادى از آثار طبرى در ذيل اشاره مىكنيم :\r\nالف - وى در حديث تاليفى كم‌نظير دارد كه مجازا مىتوان آن‌را تأليف در تفسير حديث ناميد و نام اين تاليف تهذيب الآثار و تفصيل الثابت عن رسول اللّه من الاخبار « 3 » است . و همين كتاب را قفطى شرح الآثار ناميده و گفته است : طبرى اين كتاب را به اتمام نرسانده و دانشمندان نيز از تكميل آن عاجز مانده‌اند ، و ياقوت گفته است : كتابى در اين موضوع غير از آن نديده‌ام . سبكى در طبقات الشافعيه ، آن را از آثار شگفت‌انگيز طبرى برشمرده است . او در اين كتاب از روايات ابو بكر صديق كه سند آنها را صحيح دانسته ، آغاز كرده و سپس در هر حديث به بيان دلايل و طرق آن و آنچه از فقه الحديث و سند ، اختلاف علما\r\n\r\n\r\n","description":"","footnote":"\r\n( 1 ) - نسخه خطى اين كتاب در كتابخانه دانشگاه الأزهر موجود است .\r\n( 2 ) - معجم الادباء ، ص 18 - 68 .\r\n( 3 ) - نسخه خطى اين كتاب در كپريل و عاطف افندى و بايزيد و فاتح و أستانه ( استانبول ) موجود است و اول آن در كتابخانه اسكوريان در اسپانيا مىباشد .\r\n","page_name":" 378 ","page_number":378},
  {"content":"\r\n\r\nو دلايل آنها و نيز معانى و غريب الحديث كه در آن وجود دارد ، پرداخته است و در اين كتاب مسندهاى دهگانه را تكميل كرده و مسندهاى اهل بيت و موالى را يادآورشده و از مسند ابن عباس بخش بزرگى را نوشته و پيش از تكميل كتاب از دنيا رفته است .\r\nب - كتاب المسند المجرد ، طبرى اين كتاب را براساس رواياتى كه از استادان خود شنيده ، تأليف نموده و بر مردم قرائت مىكرده است .\r\nح - كتابى در تعبير خواب . در اين كتاب احاديثى را گردآورده ، امّا پيش از تكميل آن از دنيا رفته است .\r\n4 - تأليفات طبرى در زمينه فقه از اين قرار است :\r\nالف - كتابى در مورد اختلاف فقها به نام اختلاف علماء الامصار فى احكام شرايع الاسلام نوشته است كه حدود سه هزار برگ مىباشد و در اين كتاب به بيان اقوال فقيهان درباره احكام شرع پرداخته است .\r\nب - كتاب لطيف القول فى احكام شرايع الاسلام ، طبرى اين كتاب را كه در حدود دو هزار و پانصد برگ است پس از كتاب اختلاف الفقها نوشته و در اين كتاب ديدگاه خود را كه همهء اصحابش بر آن اتفاق‌نظر دارند ، به تفصيل مورد بحث قرار داده است .\r\nابو بكر بن راميك درباره اين كتاب مىگويد : هيچ كتابى درباره ديدگاه فقهى بهتر از اين كتاب تاليف نشده است و يكى از بخشهاى خوب اين كتاب درباره شروط به نام امثلة العدول است كه اهل بغداد از آن كمك مىگيرند و به آن تكيه مىكنند و طبرى در پرداختن به علم شروط بر ديگران تقدم داشت .\r\nج - كتاب الخفيف فى احكام شرايع الاسلام كه تلخيص لطيف القول [ كتاب قبلى 
  ] است . و سبب تلخيص آن بود كه ابو احمد عباس فرزند حسن عزيزى درباره تلخيص آن كتاب به او نامه نوشت . ازاين‌رو طبرى مطالب آن كتاب را تلخيص كرد تا استفاده از آن آسان باشد و اين كتاب در حدود چهارصد برگ است .\r\nد - كتاب مختصر مناسك حج .\r\nه - كتاب مختصر الفرائض .\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nو - كتاب فى الرد على بن عبد الحكم على مالك .\r\nز - كتاب بسيط القول فى احكام شرايع الاسلام ، در اين كتاب به رواج فقه در مدينه ، مكه ، كوفه ، بصره ، شام ، خراسان و نيز به ابواب طهارت و صلاة پرداخته و موارد اختلاف و اتفاق فقيهان را ياد كرده و از احكام و وصايا و آداب قضاوت بحث كرده است . اين كتاب بنابه گفته ياقوت ، حدود دو هزار برگ و چنان‌كه سبكى نوشته حدود هزار و پانصد برگ بوده است .\r\nح - كتاب الرّد على ذى الاسفار ، اين كتاب را طبرى در ردّ بر داوود بن على اصفهانى نوشته است و اين پس از زمانى صورت گرفت كه وى مدتى ملازم طبرى بود و از كتابهاى او مطالب فراوانى به رشته تحرير درآورد . علت تاليف اين كتاب آن بود كه ميان طبرى و داوود نزاعى روى داد و طبرى در آن پيروز شد و اين امر بر ياران داوود سخت آمد و يكى از آنها سخن ناگوارى به ابو جعفر گفت ، آنگاه طبرى از مجلس بيرون رفت و اين كتاب را به تدريج نوشت تا حدود صد برگ شد .\r\nط - كتاب آداب القضاة ، و اين يكى از كتابهاى اوست كه به زيبايى و برترى شهرت دارد . در اين كتاب قاضيان و نويسندگان آنها و آنچه را كه قاضى بايد به آن عمل كند ، ستوده و احكام و شهادتها و دعواهاى آشكار را بيان كرده و تقريبا در هزار برگ نوشته شده است .\r\n5 - طبرى در زمينه اصول دين ، داراى تأليفاتى است كه در ذيل نام مىبريم ، هر چند كتاب سوم از آنها مشخص نيست كه درباره اصول دين است يا اصول فقه :\r\nالف - رسالة البصير فى معالم الدين ، اين رساله را براى اهالى طبرستان نوشته و درباره اختلاف ميان اسم و مسمّى است كه ميان آنها به وقوع مىپيوست و نيز راجع به مذاهب اهل بدعت است و حدود سى برگ دارد .\r\nب - رساله‌اى به نام صريح السنه ، در اين رساله مذهب و دين خود و آنچه به آن اعتقاد دارد بيان كرده و قسمت آخرش درباره اعتقاد است و در چند برگ نوشته‌شده است .\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nج - كتاب الموجز فى الاصول ، در اين كتاب نخست به رساله‌اى در اخلاق پرداخته ، ولى آن را به اتمام نرسانده است .\r\n6 - در زمينه درس اخلاق ، كتابى به نام ادب النفوس الجيده و الاخلاق النفيسه را نوشت و زمانى هم آن را ادب النّفس الشريفه و الاخلاق الحميده ناميد . از اين كتاب حدود پانصد برگ در چهار جزء نوشت . وى تأليف اين كتاب را در سال 310 آغاز كرد و پيش از تكميل آن از دنيا رفت .\r\n7 - در زمينه تاريخ و تحول تاريخى و فنون جنگى ، كتابهايى كه از طبرى به ما رسيده به قرار زير است :\r\nالف - تاريخ الامم و الملوك « 1 » ، اين كتاب پديده‌اى است كه از نظر ارزش علمى هيچ تاليف تاريخى به پايه آن نرسيده است ، زيرا مؤلف در اين كتاب به عنوان گزارشگر يا نسب‌شناس يا ناقل افسانه‌ها و داستانها به نوشتن تاريخ نپرداخته ، بلكه او دانشمندى است كه در نوشته‌هاى تاريخىاش افزون بر نقل قولها و گفتگوهاى مستقيم بر منابع مهمى كه در تاريخ و جغرافيا نوشته‌شده و يا در تاريخ ملتها و سرزمينهايشان ترجمه‌شده و نيز بر منابعى از قبيل سفرنامه‌ها تكيه كرده است چنان‌كه تاريخ‌نگارى در عصر طبرى از زمان جداشدنش از حديث ، مرحله‌اى طولانى را پشت‌سر گذاشته بود هرچند نقل روايات تاريخى مانند حديث بود ، يعنى تاريخ شكل خارجى حديث را داشت .\r\nاين كتاب كه به دو بخش مهم تقسيم مىشود ، بخش اوّل به قبل از اسلام اختصاص دارد و بخش دوم درباره بعد از اسلام است .\r\nبخش اوّل درباره آغاز آفرينش و داستانهاى پيامبران است و تاريخ مردم ايران و روم و عرب و يهود را بازگو مىكند . امّا در بخش دوم زندگانى رسول خدا و گزارشها و جنگهاى آن حضرت و سپس تاريخ خلفاى راشدين و فتوحات آنان مورد بحث قرار گرفته است و سپس به تاريخ مسلمانان در دوره بنى اميه و بنى عباس اشاره كرده و در\r\n\r\n\r\n","description":"","footnote":"\r\n( 1 ) - اين كتاب در اروپا و سپس در مطبعه حسينيه در قاهره به چاپ رسيده و اكنون در دار المعارف مصر با تحقيق استاد محمّد ابو الفضل ابراهيم زير چاپ است .\r\n","page_name":" 381 ","page_number":381},
  {"content":"\r\n\r\nسال 302 هجرى كار خود را متوقف ساخته و در سال 303 هجرى پس از تاليف كتاب تفسير خود ، از نوشتن اين كتاب فارغ شده است .\r\nب - كتاب ذيل المذيل « 1 » ، اين كتاب در حدود هزار برگ است كه پس از سال 300 نگارش آن پايان يافته . مطالب اين كتاب ، تاريخ صحابه ، تابعين و تابعين آنها تا زمان طبرى است . در اين كتاب تاريخ كسانى از صحابه كه در زمان رسول خدا كشته‌شده يا به مرگ طبيعى از دنيا رفته و نيز سرگذشت صحابه‌اى كه پس از پيامبر زندگى و از آن حضرت روايت نقل كرده‌اند ، آمده است . همچنين در آن كتاب از دانشمندانى كه از آنها علمى نقل شده تا طبرى ، سخن رفته است . در مواردى از اشاره به ضعف برخى محدثان ، خوددارى نكرده است و نيز طبرى در اين كتاب از سرگذشت زنانى كه در زمان پيامبر صلى اللّه عليه و إله اسلام آوردند و كسانى كه از اين جمع ، قبل يا بعد از هجرت مرده‌اند ، ياد كرده است . در پايان كتاب ، از كسانى كه از اين زنان حديث نقل كرده‌اند ، - اعم از مرد و زن - نام برده است .\r\nو در تاريخ رجال حديث ، فراوان به مسائل تازه‌اى از سرگذشت آنها و انديشه‌هايشان اشاره كرده و از فضلاى آنان همچون ، حسن بصرى و قتاده و عكرمه ، در برابر كسانى كه آنها را بىجهت در آراء و مذاهبشان متهم كرده‌اند به دفاع پرداخته است .\r\nج - كتاب فضائل على بن ابى طالب ، « 2 » در اول اين كتاب به صحت اخبارى كه درباره غدير خم رسيده پرداخته و سپس فضائل امام على عليه السّلام را بيان كرده ، امّا كتاب را به پايان نبرده است .\r\nد - كتاب فضائل ابى بكر و عمر ، كه آن را به اتمام نرسانده است .\r\nه - كتاب فضائل العباس ، اين كتاب نيز به سرانجام نرسيده است .\r\n\r\n\r\n","description":"","footnote":"\r\n( 1 ) - گزيده‌اى از اين كتاب با جزء سيزدهم كتاب تاريخ طبرى به عنوان المنتخب من كتاب ذيل المذيل به طبع رسيده است .\r\n( 2 ) - در كتاب منتخب تاريخ علم الدين تاليف البرزانى ، آمده است كه او اين كتاب را در دو جلد بزرگ مشاهده كرده است . مقدمه كتاب اختلاف الفقهاء طبرى .\r\n","page_name":" 382 ","page_number":382},
  {"content":"\r\n\r\nو - كتابى ديگر به نام الرّمى بالنشاب ( تيراندازى ) كتاب كوچكى است كه به او نسبت داده‌اند . عبد العزيز محمد طبرى نقل كرده است كه اين كتاب را ديده ، ليكن كسى را كه اين كتاب را بر طبرى خوانده و يا ضبطكننده‌اى كه آن را ضبط كرده و يا شخص مورد اطمينانى كه آن را به او نسبت داده باشد ، نيافته است . بنابراين نادرستى اين انتساب را ترجيح مىدهد .\r\n\r\nشاگردان طبرى\r\nپيشتر اشاره كرديم كه بررسى فعاليتهاى علمى طبرى هنگامى كامل مىشود كه ما عوامل ساختار علمى اين فعاليتها و فرهنگ حاكم بر آن و نيز دستاوردهاى علمى آنها را كه در كتابها آمده است ، بررسى كنيم . همچنين شاگردانى كه وى تربيت كرده تا فعاليت علمى او را تجديد كنند و تأثيراتى كه طبرى به جهت نبوغ و مهارتهاى علمى بر آنان گذاشته مورد تحقيق قرار گيرد .\r\nاين شاگردان گرچه هركدام در فنى از فنون مهارت يافته و مشهور شده‌اند ، امّا تمام آنها از مدرسه طبرى و تعليمات او استفاده كرده‌اند و اين ويژگى بزرگى است كه همهء آنها را در يك نقطه گرد مىآورد اگرچه پس از بررسى جزئيات ، در هركدام از آنان نسبت به ديگرى متفاوت است :\r\nالف - قاضى ابو بكر احمد بن كامل بن خلف ( 260 - 350 ) كه پيش از ابو عمر محمد بن يوسف ، قاضى كوفه بوده و شهرت علمى او در فقه و قرائت و تفسير و ادب و تاريخ است و تاليفات عديده‌اى دارد كه بعضى از آنها در زمينهء سيره و تاريخ و غريب القرآن و علم قرائت و فقه مىباشد . كتابهاى وى در فقه عبارتند از : الشروط الكبير ، المختصر فى الفقه ، جامع الفقه ، كتابى نيز در شرح حال طبرى دارد كه كاملترين كتاب در تاريخ طبرى شمرده مىشود و ياقوت مطالب زيادى از آن نقل كرده است . ابن كامل ، نخست از نظر فقه با استادش همفكر بود ، سپس در بعضى از امور با او مخالفت كرد و انديشه‌اى مستقل براى خود برگزيد .\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nب - از جمله شاگردان او عبد العزيز بن محمد طبرى است و كتابى در تاريخ حالات استادش نوشته كه ياقوت مطالب فراوانى از آن نقل كرده است .\r\nج - ابو اسحاق بن ابراهيم بن حبيب طبرى ، مؤلف كتاب فى التاريخ كه اين كتاب پيوسته به كتاب ( تاريخ ) طبرى است و در آن خبرهاى بسيارى از ابو جعفر ( طبرى ) و اصحابش ياد كرده و كتاب الرّساله و كتاب جامع الفقه نيز از اوست .\r\nد - ابو الحسن احمد بن يحيى بن علم الدين المنجم المتكلم ، صاحب كتاب المدخل الى مذهب الطبرى و نصرة مذهبه و كتاب الاجماع فى الفقه على مذهب ابى جعفر .\r\nه - ابو الفرج معافى بن زكريا النهروانى ، قاضى كه معروف به ابن طرار است . اين نديم مىگويد : او در شناخت انديشه علمى ابو جعفر ( طبرى ) و حفظ كتابهاى وى يگانه عصر خود بوده است . او در دانشهاى بسيار ، مهارت و توانايى كامل و شهرت فراوانى داشته و از هوش و حسن حافظه و سرعت انتقال بىنظير برخوردار بوده است . كتاب تحرير از اوست و كتابهاى چندى در علم فقه دارد كه برخى از آنها عبارتند از : المنقر فى اصول الفقه و الحدود و العقود فى اصول الفقه و المرشد فى الفقه و المحاضر و السجلات و شرح كتاب الخفيف طبرى و كتاب الشروط و الرّدّ على داوود بن على و كتاب القرائات و جز اينها .\r\nو - على بن عبد العزيز بن محمد دولابى كه صاحب چند كتاب مىباشد و برخى از آنها از اين قرارنند : القرائات و اصول الكلام و كتاب الاصول الأكبر و الاصول الاوسط و اثبات الرساله .\r\nز - ابو بكر محمد بن احمد بن محمد بن ابى الثلج الكاتب . و عدّهء ديگرى از شاگردان طبرى كه عبارتند از : ابو القاسم بن العراد صاحب كتاب الاستقصاء فى الفقه و ابو الحسن دقيقى حلوانى طبرى صاحب كتاب الشروط و كتاب الردّ على المخالفين و ابو الحسين بن يونس ، مؤلف كتاب الاجماع فى الفقه . اين افراد از جمله كسانى هستند كه بخصوص در عراق شاگرد او بوده و راه او را رفته و به استاد خود اقتدا كرده‌اند .\r\nوقتى مىتوانيم به شخصيت علمى طبرى پىببريم كه رفتار او را با شاگردانش و تاثيرى كه اين رفتار بر روحيه آنها مىگذاشت دنبال كنيم ، بدين‌معنا كه آنها چقدر او را\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nدوست مىداشتند و احترامش مىكردند . اين دوستى و احترام فقط از روى عاطفه نبود بلكه آنان مىخواستند موقعيت علمى او را ارج نهند و سيره علمى وى را در كتابها ثبت كنند . اينك ما دراين‌باره شرح مىدهيم :\r\nطبرى از ازدواج خوددارى كرد و زن و فرزندى نداشت . در عوض شاگردانى داشت كه محبت خود را به‌طور برابر در ميان آنها تقسيم كرده بود و هيچ كدام را از اين جهت بر ديگرى ترجيح نمىداد مانند پدرى آگاه به عواطف انسانى . پس همه شاگردان در گوشه قلب او جا داشتند چنان‌كه ابو معن ، عثمان بن احمد دينورى مىگويد : در مجلس طبرى حضور داشتم . فضل بن جعفر بن فرات - پسر وزير - وارد شد و مردى ديگر هم پيش از او آمده بود . طبرى به آن مرد ( از شاگردان ) گفت : چرا نمىخوانى ؟ آن مرد به پسر وزير اشاره كرد . طبرى گفت : وقتى كه نوبت تو است اعتنايى به دجله و فرات مكن . دينورى با اين حكايت مىخواهد بگويد : اين‌گونه حوادث از لطائف گفتارى و موقع‌شناسى طبرى است و نيز دليل بر بىاعتنايى طبرى به اهل دنياست . و ما گمان نمىكنيم كه طبرى از اين برابرى كه ميان پسر وزير و ساير حاضران در مجلس درسش قائل شد ، نظرى جز حفظ سلامت روحى شاگردانش - كه فرزندان وى محسوب مىشدند - داشته باشد . گويى با اين عمل زيركانه مىفهماند كه در كسب علم ، اختلاف مرتبه يا نژاد دخالتى ندارد .\r\nاين رفتار شگفت‌انگيز و كم‌نظير با اخلاق و شيوهء ديگرى از اين دانشمند كه با واقعهء گفته‌شده سازگارى دارد و آن اين است كه هرگاه شاگردانش غايب مىشدند ، و او بعدا آنها را مىديد از آنها دلجويى مىكرد ، و اگر آنها خشمگين بودند به جلب رضايت آنها مىكوشيد . گويى با احساس و مهربانى پدرانه‌اش برخود واجب مىدانست كه شاگردان خود را خوشبخت و سعادتمند سازد و پيوسته محفل درس و مصاحبت را گرم و صميمى كند .\r\nابن كامل يكى از شاگردان طبرى نقل مىكند كه بعضى از همشاگرديهايش او را آزرده‌خاطر ساخته بودند ، ازاين‌رو مدتى از حضور در مجلس درس خوددارى كرد .\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nوقتى طبرى او را ديد از او معذرت خواست و در جلب رضايت وى كوشيد و با او مدارا كرد ، آن‌چنان‌كه گويى او خود ، وى را آزرده است . ابن كامل وقتى چنين ديد ، به جلسه درس طبرى بازگشت .\r\nمحبّتى كه استاد نسبت به شاگردانش و آنها نسبت به وى داشتند به منظور كمترين استفاده مادى يا طمع دنيوى نبوده ، بلكه همان‌طور كه گفتيم : طبرى جدا خود را پدرى براى شاگردانش حس مىكرد كه بايد پيوسته ، بدون هيچ‌گونه چشمداشت و طمع مادى به آنان بخشش كند و سماحت به خرج دهد . شرح‌حال‌نويسان طبرى نقل مىكنند :\r\nابو الفرج بن ابو الفرج بن ابو العباس اصفهانى از شاگردان طبرى بود كه در خدمت استاد رفت‌وآمد داشت و كتابهايش را بر وى مىخواند . روزى طبرى از او خواست كه براى غرفه كوچكش حصيرى ببافد . شاگرد ، حصير را آماده كرد و آورد . او مىخواست آن را به عنوان هديه كوچكى به استاد تقديم دارد ، طبرى چهار دينار به او داد . و شاگرد از گرفتن پول خوددارى كرد و طبرى از پذيرفتن حصير امتناع ورزيد تا سرانجام با پرداخت وجه ، آن را پذيرفت . پس از آنچه گفته آمد ، نه شگفت‌آور است و نه اندك كه به گفتار دو نفر از شاگردان طبرى درباره وى گوش فرادهيم . يكى از اين دو ابو بكر احمد بن كامل است كه با اقرار به مقام و الا و بىنظير استاد مىگويد : من بعد از ابو جعفر طبرى كسى را كه در علوم و شناخت نظريات فقها و دستيابى به علوم و دانشها ، جامع‌تر از او باشد نديدم ، زيرا من هرچه زحمت مىكشم كه در تحقيق مسند عبد اللّه بن مسعود نظير كار طبرى را انجام دهم برايم امكان‌پذير نيست . كار او واقعا زيبا و درست است !\r\nيكى ديگر از شاگردان وى ابو محمد عبد العزيز بن طبرى است كه درباره استاد خود چنين مىگويد : ابو جعفر ( طبرى ) از حيث دانش و فضيلت و هوشمندى و ضبط مطالب در حدى است كه بر هركس كه او را مىشناسد ، پوشيده نيست ، زيرا آنچه را كه او از علوم اسلامى گردآورده ، نه در هيچ‌يك از افراد اين امت گرد آمده و نه در هيچ‌يك از كتابهاى مصنفان و مؤلفان تاكنون ، ديده شده است . بر آنان كه شاگردان مستقيم او بوده‌اند و نيز كسانى كه غيرمستقيم از انديشه‌هاى او استفاده كرده‌اند ، شايسته است كه\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nدر كتابهايى مستقل ، ويژگيهاى انسانى و نبوغ علمى او را ثبت و ضبط كنند . همان‌گونه كه بعضى از شاگردانش از قبيل ابو بكر احمد بن كامل ، عبد العزيز بن محمد طبرى ، ابو اسحاق بن ابراهيم بن حبيب طبرى و ابو الحسن احمد بن يحيى بن علم الدين ، چنين كارى انجام دادند و پس از آنها قفطى به اين كار پرداخت و كتابى تحت عنوان التحرير فى اخبار محمد بن جرير تاليف كرد .\r\n\r\nويژگيهاى شخصيت طبرى\r\nهرچند مسائل ساده و امور جزئى در زندگى اشخاصى كه مورد مطالعه ما قرار دارند در نظر ساده‌انديشان ساده و كم‌اهميّت است ، امّا از ديدگاه پژوهشگران باريك انديش ، همين موارد جزئى به دليل آن‌كه بيانگر شخصيت انسان است ، حائز اهميّت و شايسته پژوهش است . بنابراين ، جلوه‌هاى رفتارى و يا امور عادى در زندگى روزمره طبرى از نظرتان خواهد گذشت ، امّا از ديدگاه ما بيان اين امور از باب تحقيق بىطرفانه در شيوهء تفسيرى وى مىباشد ، كه در آينده بيان خواهيم كرد .\r\nاكنون كه بحث به اين‌جا كشيد به بيان نكته ديگرى مىپردازيم و آن اين‌كه در دورانهاى كهن - براى نمونه قرن سوم هجرى كه زمان تحقيق در سيرهء استادمان طبرى است - شرح‌حال‌نويسان ، وسايل امروزى را كه صدا و سيماى شخص را ضبط مىكند ، در اختيار نداشتند و تنها وسيلهء آنها سخن بود و براى تمام اهدافشان اين وسيله را به كار مىگرفتند و از اين طريق نماى برونى انسان را با تمام جزئيات و ويژگيهايش ، توصيف مىكردند و آنگاه با همين دوربين سخن ، به سراغ درون انسان مىرفتند و دربارهء گرايشها ، آثار روحى و احساسات شخص ، به اندازهء تلاش و شناخت خود سخن مىگفتند . ما نيز در بيان عادات و روش طبرى ، چه از لحاظ ويژگيهاى برونى و چه درونى به‌طور يكسان بر همين وسيله تكيه كرده‌ايم .\r\nدربارهء چهرهء ظاهرى طبرى ، آنچه نقل‌شده اين است كه او ، قدبلند و لاغراندام و گندمگون بود ؛ چشمانى درشت و ريشى انبوه داشت و در زمانى وفات كرد كه هنوز موى\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nسرش كاملا سفيد نشده بود و سياهى ريشش بر سفيدى آن غلبه داشت . اين چهرهء ظاهرى با ويژگيهاى خاصّ ، وابسته به صنع آفريننده است و به اختيار طبرى نبود كه بتواند آن را تغيير دهد . امّا در مورد لباس و پوشش بر خلاف سليقه مردم رفتار مىكرد ، چنان‌كه شرح‌حال‌نويسان مىگويند : هرگاه غذايش را مىخورد ، با پيراهن آستين كوتاه نخى كه از پنبه بافته‌شده و با صندل و گلاب ، رنگ و معطر شده بود ، مىخوابيد .\r\nطبرى دربارهء غذا خوردن روش ويژه‌اى داشت . غذا را انتخاب مىكرد و آن را به منظور زنده ماندن مىخورد و تناسب آن را با سلامت بدن و طبيعت معدهء خود رعايت مىكرد . ازاين‌رو ، تنها نانى را مىخورد كه آرد آن سفيد و گندمش شسته شده باشد . زيرا او عقيده داشت كه آفتاب و آتش و باد ، نجاست را پاك نمىكنند . گاهى در فصلش غورهء انگور و ميوهء نارس مىخورد و از انگور رازقى و انجير وزيرى و خرماى تازه ، فراوان استفاده مىكرد . گاهى شير گوسفندى را كه در بيابان چريده باشد ، مىخريد و صاف مىكرد و در ديگ ريخته ، روى آتش مىگذاشت تا بجوشد و قسمتى از آن بخار شود .\r\nسپس در ميان كاسه ، نان ريز مىكرد و شير داغ را بر آن مىريخت ، صبر مىكرد تا سرد شود و روى آن آويشن و سياه‌دانه و روغن زيتون مىريخت و مىخورد . او گوشت چرب نمىخورد فقط گوشت قرمز مىخورد و آن را با مويز مىپخت ، زيرا معتقد بود كه چربى معده را سنگين مىكند .\r\nطبرى عسل را به دليل خواصى كه براى حفظ سلامت دارد دوست مىداشت . از اين‌رو ، وقتى سليمان بن فهد موصلى عسل برايش هديه مىآورد ، از او قبول مىكرد و هنگامى كه طبرى درگذشت ، در خانه‌اش هجده كوزهء عسل يافتند كه برخى از آنها سرخالى بود و پر نبود . طبرى ، از خوردن يخ ، كنجد ، خرماى خيلى رسيده و عسلى كه از موم جدا نشده باشد ، خوددارى مىكرد .\r\nبديهى است غذاهايى كه طبرى انتخاب مىكرد بر مبناى عقيده‌اى بود كه دربارهء ارزش غذائى آنها داشت . ازاين‌رو ، از بعضى غذاها استفاده مىكرد و بعضى را نمىخورد . به عنوان مثال گاهى از « تمر » استفاده مىكرد ، و براى كسانى كه از آن زياد\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nمىخورند ، عقيده ديگرى داشت . وقتى ابو على صواف گفت : من در تمام مدت عمرم « تمر » مىخورم و از آن جز خير نمىبينم ، ابو جعفر طبرى گفت : آيا نمىدانى كه زيان زياد خوردن « تمر » از سودش بيشتر است ؟ و صواف به سبب « تمر » خوردن بسيار ، دندانهايش ريخت و قوه بينايىاش ضعيف و جسمش لاغر شد و زردى بر بدنش غلبه كرد .\r\nاين شخصيّتى كه در انتخاب لباس و خوراك داراى ذوقى مخصوص بود ، در غذا خوردن نيز ، روشى نيكو داشت چنان‌كه ابو على محمد بن ادريس جمال كه از بزرگان بغداد بود ، نقل كرده است : روزى با ابو جعفر طبرى به مهمانى دعوت شديم . من با او بر سر يك سفره نشستم . او از همهء آن جمع ، خوش‌خوراك‌تر و خوش‌برخوردتر بود . وقتى كه گروهى از خدمتگزاران بالاى سر ما به منظور خدمت و آب دادن حاضر شدند ، ديدم يكى از آن‌ها به غذايى كه پيش ما بود ، چشم دوخته است . پس من لقمه‌اى برداشتم و به او دادم . ابو جعفر طبرى مرا از اين كار منع كرد و گفت : چه كسى به تو اجازه داد كه هم بخورى و هم - به ديگران - بخورانى ؟ پس من شرمنده شدم .\r\nابن كامل گويد : پاكيزه‌خورتر از ابو جعفر نديدم . دست در كاسه مىكرد و لقمه برمىداشت و با همان لقمه جايى از ظرف را چنانچه با لقمه قبلى آغشته شده بود ، تميز مىكرد و جز يك جاى ظرف ، جاى ديگرى از آن را آغشته نمىكرد . هرگاه لقمه برمىداشت ، بسم اللّه مىگفت و دست چپش را بر محاسنش مىگرفت تا آلوده به چربى نشود و چون لقمه را در دهان خود مىگذاشت ، دستش را از محاسنش برمىداشت .\r\nموقعى كه نشسته بود ، هرگز اخلاط سينه يا آب بينى او نمايان نمىشد و صداى دور افكندن آب دهان و خلط سينه از او به گوش نمىرسيد و هرگاه مىخواست آب دهان خود را پاك كند ، دستمال خود را بيرون مىآورد و اطراف خارجى دهانش را با آن تميز مىكرد . شاگردش ، ابن كامل نيز مىكوشيد كه در كردار از استادش تقليد كند ولى نتوانست به اين كار ادامه دهد .\r\nطبرى با اين‌كه غذا را با ملاحظه و احتياط مىخورد ، امّا هرگاه دلش هواى خوردن چيزى مىكرد و پس از خوردن ، معده‌اش سنگين مىشد از داروهاى هضم‌كننده\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nغذا استفاده مىكرد . در اين مورد ابو بكر بن مجاهد نقل مىكند : گاهى كه طبرى براى گردش به صحرا مىرفت . ما نيز با او همراه مىشديم . روزى ابو طيب بن مغيرهء تلّاج ( يخ فروش ) كه همسايه طبرى در بغداد بود ، ما را به باقلا خوردن دعوت كرد . ما ، خورديم و ابو جعفر هم آن‌قدر خورد كه سير شد . ديدم كه چهره‌اش باز و مجالست با وى بيش از پيش نيكو شده است . پس از پايان اين مهمانى كه هركس به خانهء خويش بازگشت . من به خانه استاد رفتم تا پس از آن غذا خوردن ، حالش را بپرسم . ديدم داروها و مايعات گوناگونى پيش خود گذاشته و براى رفع زيانى كه از باقلا خوردن بر سرش آمده بود از آنها استفاده مىكرد . اين احتياط در انتخاب غذاها و همراه داشتن دارو ، چيزى نبود ، جز به دليل دردى كه پيوسته در خود احساس مىكرد . بيمارى او ذات الرّيه بود كه كم‌وبيش به آن مبتلا بود و با رجوع به پزشك و توسل به معالجه ، به چاره‌انديشى مىپرداخت .\r\nروزى ، على بن عيسى ، پزشكى را به عيادت او فرستاد . وقتى كه طبيب آمد و حال او را پرسيد ، طبرى درد و بيمارى خود را براى وى بيان كرد و معالجاتى را كه در گذشته انجام داده و آنچه را آن روز مىخواست انجام دهد ، براى وى شرح داد . پزشك گفت : چيزى بيشتر از آنچه كه مىگويى و دربارهء خود به كار مىبرى ، نمىدانم . به خدا سوگند ، اگر تو در دين ما ، مىبودى ، يكى از حواريون حضرت عيسى به حساب مىآمدى . و سپس به جانب على بن عيسى برگشت و داستان طبرى را برايش بيان كرد و او شگفت‌زده شد .\r\nبه اين طريق طبرى در انتخاب و خوردن غذا و مداواى دردهايش ، از روى علم عمل مىكرد و پس از اين مسائل ، عجيب نيست كه برنامهء روزانه‌اش براى ما باقى بماند ، برنامه‌اى كه قطعا حكايت از اين دارد كه اين مرد براى هر چيز نقشه‌اى داشت و خود را با همان نقشه‌اى كه كشيده بود تطبيق مىداد و اگرچه به جزءجزء آن ملزم نبود ، امّا به هر حال روش اساسى او در برنامهء زندگانىاش اين‌چنين بود . - به عنوان نمونه - در تابستان بهره‌مندى از درختان پرشاخ و برگ ، گل و ريحان و نيلوفر را از دست نمىداد . برنامهء او چنين بود كه وقتى غذايش را مىخورد با پيراهن بدون آستين پنبه‌اى كه با صندل و گلاب رنگين و معطر شده بود ، مىخوابيد . و پس از خواب بلند مىشد ، نماز ظهر را در خانه‌اش\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nمىخواند و تا هنگام نماز عصر مشغول نوشتن بود . سپس بيرون مىرفت و در مسجد نماز عصرش را مىخواند و براى موعظه مردم مىنشست و آنچه داشت براى آنها مىخواند و آنها نيز براى او مىخواندند ، تا هنگام مغرب ، آنگاه تا عشاء به تدريس احكام مىپرداخت و سپس به منزلش مىرفت . او شب و روز خود را براى انجام كارهاى شخصى و دينى و مراجعه مردم تقسيم كرده بود . خداوند نيز به او توفيق داده بود .\r\nپس از اين سخنان كه به توشهء مادّى طبرى اختصاص داشت ، اكنون دربارهء توشهء معنوى او سخن مىگوييم و مؤيّد ما در اين زمينه شواهد راستينى است كه معاصران طبرى ، آنان كه با او مىزيستند و از امور باطن او باخبر بودند و از دقايق رفتار او آگاهى داشتند ، روايت كرده‌اند . ما اگرچه مىتوانيم ناقلان اين مطالب را به تعصب متهم كنيم ، امّا رواياتى كه بيانگر سلوك طبرى است ، آن‌قدر فراوان و مصاديق آن‌چنان گوناگون است كه نمىتوان دروغى را به طبرى نسبت داد و يا از او طرفدارى كرد . شاگردش عبد العزيز طبرى در وصف او مىگويد : وى از كارهاى مخالف دين بسيار هراس داشت و پرهيز مىكرد و دليل عبد العزيز بر ادّعايش ، مطالبى است كه طبرى در كتاب خود به نام آداب النفوس به جاى گذاشته است .\r\nبه‌هرحال ، اين حقايق از امورى نيست كه دانشمندان در كتابها نوشته باشند ، بلكه اين رفتار و عملكرد طبرى است كه حرف آخر را مىزند . و اگر گفته‌هاى پيشين دربارهء طبرى مربوط به دورترين نقطهء شرق است ، امّا اين داستان كه براى آن در مصر اتفاق افتاد ، گوياى پارسائى و مراقبت او در راه خدا است . اين داستان كه طبرى خود آن را نقل مىكند ، چنين است : هنگامى كه براى مرتبهء دوم در سال 256 به مصر وارد شدم به خدمت ربيع بن سليمان رفتم . او دستور داد خانه‌اى نزديك خودش برايم اجاره كردند و سپس دستيارانش پيش من آمدند و گفتند : آيا به « قصريّه » ، « زير » و « دو حمار » « 1 » و « سدّه »\r\n\r\n\r\n","description":"","footnote":"\r\n( 1 ) - دو حمار : دو سنگ ايستاده كه رويش سنگ نازكى به نام علاة نهند و رويش كشك خشك كنند . لسان العرب و فرهنگ نفيسى . م .\r\n","page_name":" 391 ","page_number":391},
  {"content":"\r\n\r\nنياز دارى ؟ « 1 » گفتم به قصريّه نياز ندارم زيرا داراى فرزند نيستم و به قصد تماس با زنان هرگز از طريق حرام يا حلال با آنها نزديك نشده‌ام ، امّا « زيرا » چون از لهويات است در شأن من نيست و امّا در مورد دو حمار ، پدرم به من مختصر سرمايه‌اى داده كه بايد آن را در راه آموختن علم هزينه كنم . حال اگر اين سرمايه را در بهاى آن بدهم ، پس با چه سرمايه‌اى مىتوانم علم بياموزم ؟ آنها خنديدند . گفتم : اين وسائلى كه شما مىگوييد قيمتش چند است ؟ گفتند : دو درهم و دوسوم درهم و اين مبلغ را از من گرفتند . آنگاه متوجه شدم كه آنها چيزهاى مناسبى است . لذا براى من يك تغار و يك سبوى بزرگ براى آب و چهار عدد چوب كه وسط آنها را با بندى از برگ خرما محكم بسته بودند آوردند و گفتند : « زير » سبوى پر از آب و « قصريّه » تغارى براى پختن نان و چهارچوب و تخت براى اين است كه روى آنها بخوابى ، . . . در اين داستان افزون بر ويژگيهاى سلوك انسانى ، نوعى زيبايى و شگفتى نيز به چشم مىخورد كه ناشى از كاربرد متضاد واژگان است ، زيرا گاهى واژگان در موارد مختلف با معانى متضاد به كار مىرود .\r\nآنچه از زندگانى طبرى بر ما پوشيده است ، عوامل قطعى كناره‌گيرى وى از ازدواج و بىاعتنايى او به اين غريزهء جنسى است ، امرى كه موجب شد وى به كسب علم روى آورد و در اين راه زحمات فراوانى را متحمل شود . كارى كه غير از صاحبان اراده قوى از كسى ديگر برنمىآيد و موقعى كه عامل شهوانى ازدواج در شخص از بين برود ، از لحاظ اخلاقى به پاكدامنى و عصمت مىگرايد . بنابراين ، چنان شيفتهء علم مىشود كه سفرهاى علمى و تاليف ، اين غريزه را در او مىميراند و چه زيباست اين سخن پندآميز :\r\n« علم خود نوعى سلوك ( رياضت ) است » . اين عفّت اخلاقى كه نشانه‌هاى آن در طبرى به چشم مىخورد ، در رفتار او با دانشمندانى كه به مجادلهء با آنان مىپرداخت و گاه با ايشان همرأى و گاه مخالف بود نيز منعكس است ، زيرا وى در اين مجادله از ستيزه‌جويى و غيبت پرهيز مىكرد و دليل ما بر اين ادّعا ، دو داستانى است كه يكى از آنها خاور دور\r\n\r\n\r\n","description":"","footnote":"\r\n( 1 ) - طبرى از اين الفاظ معانى نامناسبش را فهميد : قصريه : كنيز ؛ زير : خمرهء شراب ؛ حماران : دو رأس الاغ و . . . ازاين‌رو نخست از قبول آنها خوددارى كرد . م .\r\n","page_name":" 392 ","page_number":392},
  {"content":"\r\n\r\nمىباشد :\r\nطبرى ملازم داوود بن على اصفهانى بود و مطالب فراوانى از كتابهاى او نوشت .\r\nروزى بين اين دو نفر مشاجره‌اى درگرفت و طبرى بر داوود غلبه يافت . از اين واقعه شاگردان داوود متألم شدند . يكى از آنها سخن نامناسبى به طبرى گفت . طبرى از آن مجلس بيرون آمد و در ردّ نوشته‌هاى داوود كتابى به نام : كتاب الرّد على ذى الأسفار نوشت و در آن كتاب به اين معنا پرداخت كه داوود به نوشته كتابها تكيه كرده و خود فاقد فكر و انديشه بوده است . اين كتاب را به تدريج ارائه مىداد تا زمانى كه جزوه‌اى در حدود يك‌صد برگ نوشت ، امّا پس از مرگ داوود چيزى از آن را منتشر نكرد . از ابو بكر ، پسر داوود بن على نقل‌شده كه گفته است . آنچه طبرى دربارهء پدرم گفته بود ، همين‌طور در ذهنم باقى بود . تا يك روز ، پيش ابو بكر بن ابى حامد رفتم . طبرى نيز در آن‌جا حضور داشت . ابو بكر به ابو جعفر طبرى گفت اين شخص ، ابو بكر ، محمد بن داوود على اصفهانى است . همين‌كه طبرى مرا ديد و شناخت به من خيرمقدم و خوشامد گفت و شروع به مدح و ثناى پدرم كرد تا آنجا كه زبان مرا از سخن گفتن بازداشت .\r\nمحل وقوع داستان دوم طبرى ، همين سرزمين پاك ما ، يعنى مصر است :\r\nروزى طبرى با اسماعيل بن ابراهيم مزنى مناظره مىكرد . بحث آنها شامل مطالبى و از جمله دربارهء اجماع بود . آن‌گاه ابن كامل از طبرى پرسيد : در چه مورد مناظره داشتيد ؟ طبرى مطلب را مخفى داشت و علّت اين امر چنان‌كه ابن كامل گفته ، اين بود كه وى نمىخواست خود را برتر معرفى كند و پيروزى خود را بر حريف به زبان آورد . چرا كه طبرى پس از اين مناظره ، مزنى را گرامى مىداشت و او را بسيار مىستود و به عقيده دينى او احترام مىگذاشت .\r\nبعضى اشخاص مجموعه‌اى از خصلتهاى متناقض خوب و بد را دارند ، امّا برخى بزرگان آن‌چنان پاك و داراى صفاى باطن هستند كه براى همهء مردم آرزوى خير و خوبى مىكنند . شاگرد طبرى ابو بكر بن كامل دربارهء وى مىگويد : طبرى بسيار مهربان بود .\r\nروزى در حالىكه فرزندم با من بود ، پيش او رفتم . او رو به من كرد و گفت : اين پسر تو\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nاست ؟ گفتم آرى ، گفت نام او چيست ؟ گفتم : عبد الغنى . گفت خدا او را بىنياز گرداند .\r\nكنيهء او را چه گذاشته‌اى ؟ گفتم : ابو رفاعه . گفت خدا مقامش را بالا ببرد . آيا فرزندى جز او دارى ؟ گفتم آرى كوچكتر از اين است . گفت : نام او چيست ؟ گفتم : عبد الوهّاب ابو يعلى .\r\nگفت : خدا او را والامقام گرداند . كنيه‌ها و نامهاى خوبى انتخاب كرده‌اى . وقتى كه روح صفا يابد و در مسير فطرت صحيح قرار گيرد ، ساده و دور از تكلّف سخن مىگويد . از باب مثال : ابو بكر بن جواليقى زبانش را به درست ادا كردن كلمات مقيد ساخته بود و در اين امر اصرار داشت . روزى ابو جعفر طبرى كه او را چنين ديد گفت : انت بغيض ، تو در اين امر بسيار شدّت به خرج مىدهى . از آن روز ، او « بغيض طبرى » ناميده شد .\r\nزبان ساده و بذله‌گويى شخص ، نشانى از شوخ‌طبعى و مزاح‌گويى او دارد . از اين رو براى ما شگفت نيست اگر مىبينيم طبرى در عين حالىكه بسيار سنگين و باوقار است ، به همان اندازه شوخ و مزاح‌گوى است . ابو الفرج ، فرزند ابو العباس ثلّاج ( يخ فروش ) كه بىترتيب و نامنظم حرف مىزد در حضور طبرى گفت : انّه اكل طباهقه « 1 » طبرى گفت : طباهقه چيست ؟ او گفت طباهقه يعنى طباهجه . آيا نمىدانى كه عرب گاهى قاف را به جيم تبديل مىكنند ؟ طبرى گفت : پس نام تو هم ابو الفرق بن ثلّاق است و از اين به بعد به اين نام معروف شد و دوستانش به وسيله اين نام با او مزاح مىكردند .\r\nطبرى نفس خود را به امورى وادار مىكرد كه او را از وابستگيها نسبت به حيات مادّى حفظ كند و با فطرت سليم خود مىدانست كه مال دنيا قوىترين پاىبند شيطانى و سلاحى است كه نفوس فراوانى در مقابلش تسليم مىشوند . بنابراين ، از همان آغاز ، خود را از آن در امان داشت و به همان قسمت از مزرعهء پدرش كه در طبرستان براى او برجاى گذاشته بود قناعت مىكرد .\r\nدر اشعار زير ، فلسفهء انتخاب روش خود را به صراحت بيان كرده است :\r\n اذا أعسرت لم يعلم شقيقى * و استغنى فيستعفى صديقى \r\n« وقتى كه دستم از مال تهى است كسى از سختى من خبر ندارد و چون بىنياز\r\n\r\n\r\n","description":"","footnote":"\r\n( 1 ) - تمام كبابهايش را خورد .\r\n","page_name":" 394 ","page_number":394},
  {"content":"\r\n\r\nشوم دوستم از من طلب عطا مىكند . »\r\n حيائى حافظ لى ماء وجهى * و رفقى فى مطالبتى رفيقى \r\n« حياى من آبرويم را حفظ مىكند و نرمى من به هنگام مطالبه همراه من است . »\r\n و لو انّى سمحت ببذل وجهى * لكنت الى الغنى سهل الطّريق \r\n« و اگر به از دست دادن آبرويم اقدام مىكردم ، به آسانى ثروت و بىنيازى را به دست مىآوردم . »\r\nطبرى چه در تنگدستى و چه در بىنيازى بر همين‌روش كه براى زندگى خود انتخاب كرده بود ، پيوسته ثابت‌قدم بود و گوهر پاك نفس خود را تغيير نداد ، چنان‌كه در ابيات ذيل مىگويد :\r\n خلقان لا ارضى طريقهما * تيه الغنى و مذلّة الفقر \r\n« دو خوى ناپسند است كه آنها را نمىپسندم : تكبّر ثروتمندى و خوارى تنگدستى . »\r\n فاذا غنيت فلا تكن بطرا * و اذا افتقرت فته على الدّهر \r\n« پس هرگاه ثروتمند شدى مغرور مشو و هرگاه تنگدست شدى بر روزگار فخر كن . » تنها سخن گفتن كافى نيست ، بلكه اگر اين گفته‌ها با عمل همراه باشد مىتوانيم گويندهء آن را به داشتن عزّت نفس ، دورى از مال حرام و خواستن مال حلال به اندازهء رفع حاجت توصيف كنيم . شاهد بر اين امر داستانى است كه در آغاز جوانى براى طبرى اتفاق افتاد :\r\nاو مىگويد : وقتى به سنّ بلوغ رسيدم ، پدرم به من اجازه داد كه از شهر ( آمل ) مسافرت كنم . و در سفر برايم پول مىفرستاد . امّا يك بار خرجىام كم آمد و مجبور شدم دو آستين پيراهنم را جدا كنم و براى هزينهء زندگيم آنها را بفروشم .\r\nآنچه طبرى بيش از هر چيز ديگر از آن بيم داشت ، اين بود كه مالى از طرف سلطان براى او فرستاده شود ، زيرا به سبب شخصيت و مرتبه‌اى كه طبرى به لحاظ علمى داشت ، اميران ناچار بودند به او توجه كنند ، هرچند او به آنان اعتنايى نداشت و در پرتو اين حقيقت ، بر خود لازم مىدانست كه به رعايت اندكى از دستورات حكّام ، در\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nحدود اعمالى كه بر او تحميل مىكردند ، قناعت كند و در تمام موارد با آنها چنين پيمان مىبست و هيچ وقت حاضر نبود بيش از اين ، روحيّهء خود را تضعيف كند . طبرى نفس خود را به رياضتهاى سخت وامىداشت تا سرانجام توانست به اين مقام برسد .\r\nروزى وزير ابو الحسن عبيد اللّه بن يحيى بن خاقان ، طبرى را براى تربيت و تعليم فرزندش فراخواند و او را مقرّب خود ساخت و مقامش را بالا برد و برايش ماهانه ده دينار قرار داد . طبرى با اين شرط آن را پذيرفت كه اين امر مزاحم ساعات تعليم و تعلّم و مطالعه و اوقات نماز و غذا خوردن او نشود .\r\nنخستين بار كه فرزند وزير نزد استاد آمد . همين‌كه نشست تا بنويسد ، خدمتگزار لوحه‌اى را كه بر رويش خط مىنويسند برداشت و شادىكنان وارد شد . چيزى نگذشت كه كنيزانى وارد شدند ، در حالى كه ديسهاى چينى پر از درهم و دينار به دست داشتند و به وى تقديم كردند ، امّا طبرى نپذيرفت و گفت : من به اندكى از مال قرارداد بسته‌ام ؛ اينها حقّ من نيست و جز آنچه قرار كرده‌ام چيزى نمىگيرم . كنيزان برگشتند و ماجرا را به وزير خبر دادند . وزير آمد و گفت : اى ابو جعفر با شروع به تعليم اين فرزند ، مادران را خوشحال كردى و آنها به تو نيكى كردند ، امّا چون هديه را نپذيرفتى آنان را غمگين ساختى . طبرى گفت : جز همان قرارى كه با من كرده‌اى . چيزى را از تو نمىپذيرم .\r\nطبرى به‌طور كلى در برابر كار دينى از مزد گرفتن خوددارى مىكرد . او تأليفات دينى را به عنوان زكات علمى برخود لازم مىدانست تا خود را توسط آن پاك سازد و نمىپذيرفت كه انسانى او را در مقابل اين عمل پاداش دهد . بلكه پاداش خود را نزد خداوند مىدانست . چنان‌كه وقتى وزير ، عباس بن حسن از او خواست كه برايش كتاب مختصرى در فقه تأليف كند ، او كتاب « خفيف » را تأليف كرد و برايش فرستاد . وزير مبلغ هزار دينار به او داد ، امّا او نپذيرفت . به او گفتند : اين پول را بگير و صدقه بده ، باز هم نپذيرفت .\r\nطبرى دربارهء پاداش عملى كه فرمانروايان زمانش او را بدان موظف مىساختند چنين رفتار مىكرد ، ولى خوددارىاش از پذيرفتن هديه‌هاى معمولى به اين دليل بود كه\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nآن را نيز از بندهاى بردگى انسانها مىدانست كه از طرف انسانى پايين‌تر برگردن شخص بالاتر و يا از بالاتر بر پايين‌تر انداخته مىشود . طبرى مردى قاطعى بود و اين خوى و طبيعت خود را از محيط كوهستانى و استوار خويش برگرفته بود . لذا وقتى هديه‌هاى زيادى از طرف قدرتمندان برايش مىرسيد از قبول آنها خوددارى مىكرد و عذرش اين بود كه نمىتواند تلافى كند ، امّا وقتى كه توانايى جبران مىيافت ، مىپذيرفت و زود به آن پاسخ مىداد . بهترين نمونهء زنده براى اين مطلب داستانهاى واقعى است كه براى خودش اتّفاق افتاد :\r\nالف - ابو الهيجاء پسر حمدان سه هزار دينار برايش فرستاد . وقتى بدان نگاه كرد در شگفتى فرورفت و گفت : هديه‌اى را كه نمىتوانم جبران كنم ، نمىپذيرم . چگونه مىتوانم آن را جبران كنم ؟ گفتند : او اين پول را بلاعوض و براى رضاى خدا داده است .\r\nامّا طبرى آن را قبول نكرد و پس فرستاد .\r\nب - همسايهء طبرى ، ابو الحسن محرّر دو عدد جوجه به او هديه كرد ، او هم در مقابل جامه‌اى برايش فرستاد .\r\nج - وزير ابو على ، محمد بن عبيد اللّه ، تعدادى انار براى طبرى فرستاد . آن را پذيرفت و ميان همسايگانش پخش كرد . امّا چند روز كه گذشت ، همين وزير ده هزار درهم با يك نامه كه در آن خواهش كرده بود ، هديه‌اش را بپذيرد برايش فرستاد و به آورندهء آن هم سفارش كرده بود كه اگر طبرى نخواست خود ، آن را بپذيرد ، درميان آن دسته از شاگردان وى ، كه استحقاق دريافت آن را دارند ، تقسيم كند . راوى مىگويد : كيسهء پول را بردم . در را كوبيدم . او به من انس داشت ، امّا هرگاه بعد از جلسهء درس ، كسى به خانه‌اش مىرفت ، اجازه نداشت جز براى كار مهمّى بر او وارد شود ، زيرا در خانه به نوشتن و تأليف اشتغال داشت . بنابراين ، من از پشت در خود را معرّفى كردم و گفتم نامه‌اى از وزير آورده‌ام . به من اجازه داد داخل شوم . بسته را به او دادم . نامه را خواند و سپس گفت : سلام مرا به وزير برسان و به او بگو : براى ما بازهم انار بفرست . و از پذيرفتن درهمها خوددارى كرد . به او گفتم : درهمها را بگير و ميان شاگردان نيازمند خود\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nتقسيم كن ، و باز نفرست . گفت : وزير ، خود اگر بخواهد مردم را از من بهتر مىشناسد .\r\nجواب نامه را نوشت به من داد و من برگشتم .\r\nپس از مدّتى از مزرعه‌اش در طبرستان ، مبلغى را همراه با يك پوست سمور برايش فرستادند . طبرى آن پوست را كه چهل دينار ارزش داشت ، براى وزير فرستاد .\r\nوزير هم ناگزير آن را پذيرفت و همين امر موجب شد كه ديگر از فرستادن هديه براى طبرى خوددارى كند .\r\nروش طبرى به‌طور كلّى از روش ديگران متمايز بود . زمانى كه مردم از راههاى مختلف به مال‌اندوزى مىپردازند و با هر وسيله در جستجوى بالا بردن مقام خود هستند ، او را مىبينيم كه از مقام و منصب ، دورى مىكند ، همچنان‌كه در جمع‌آورى ثروت زهد مىورزد ، زيرا او كرسى استادى را بهترين منصب و تأليفات و شاگردان خود را عاليترين ثروت و مقام مىدانست . چنان‌كه گويند : وقتى خاقانى به وزارت رسيد ، مال فراوانى براى طبرى فرستاد ، امّا او نپذيرفت . او را به منصب قضا دعوت كرد ، آن را نيز ردّ كرد . دوستانش او را سرزنش كردند و گفتند اگر قاضى شوى ثواب مىبرى و سنتى را كه درحال از بين رفتن است ، زنده مىكنى و او را تشويق مىكردند تا عهده‌دار دفاع از حقوق ستمديدگان شود . امّا او به آنها پرخاش كرد و گفت : من واقعا گمان مىكردم كه اگر خود به اين كار رغبت كنم ، شما مرا منع خواهيد كرد .\r\nبالاخره هر زنده‌اى مىميرد و قلب او از حركت باز مىايستد و اجل محتوم شتابان به سراغش مىآيد . طبرى نيز در سال 310 هجرى در بغداد چشم از دنيا فروبست و چشمها در فقدان او - كه جبران‌ناپذير بود - گريستند . ابن دريد با شعرهايى كوشش علمى طبرى و ويژگى اخلاقى او را بيان كرده و بر او گريسته است .\r\n أودى ابو جعفر و العلم فاصطحبا * أعظم بذا صاحبا اذ ذاك مصحوبا \r\n« ابو جعفر و علم ، هر دو باهم مردند ، مرگ ابو جعفر را كه صاحب علم است بزرگ شمار ، زيرا علم همراه اوست . »\r\n انّ المنيّة لم تتلف به رجلا * بل اتلفت علما للدّين منصوبا \r\n« مرگ فقط يك مرد را از بين نبرد ، بلكه پرچمى را كه او براى دين برافراشته بود ،\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nنابود كرد . »\r\n ودّت بقاع اللّه لو جعلت * قبرا له فحباها جسمه طيّبا \r\n« تمام سرزمينهاى خداوند آرزو مىكردند كه اى كاش قبر او مىشدند و جسم پاك او را دربرمىگرفتند . »\r\nابو سعيد بن اعرابى با ابياتش ، چنين بر او نوحه‌سرايى كرده است :\r\n حدث مفظع و خطب جليل * دقّ عن مثله اصطبار الصّبور \r\n« حادثه‌اى ناخوشايند و پيشامدى ناگوار و بزرگ به وقوع پيوست كه در چنين مصيبتى صبر صبور ، محو و ناپديد شد . »\r\n قام ناعى العلوم اجمع لمّا * قام ناعى محمّد بن جرير \r\n« فرياد مرگ تمام دانشها برخاست ، آن‌گاه كه فرياد مرگ محمد بن جرير بلند شد . »\r\n فهوت أنجم لها زهرات * مؤذنات رسومها بالدّثور \r\n« ستارگان درخشان فروافتادند ، درحالىكه اعلام مىكردند كه آثارشان پوشيده شده است . »\r\n و غدا روضها الأنيق هشيما * ثمّ عادت سهولها كالوعور \r\n« باغهاى سرسبز علوم خشك و پژمرده شد و همواريهايش به درّه‌هاى وحشتناك تبديل گرديد . »\r\n يا أبا جعفر مضيت حميدا * غير وان فى الجدّ و التّشمير \r\n« اى ابو جعفر با حالتى ستوده رفتى ، بدون اين‌كه كوشش و آمادگى را ترك كنى . »\r\n بين أجر على اجتهادك موفو * ر و سعى الى التّقىّ مشكور \r\n« درحالىكه براى تلاشهايت ، اجر مىبرى ، و براى كوشش در تقوا ، از تو سپاسگزارى مىشود . »\r\n مستحقّا به الخلود لدى جنّة * عدن فى غبطة و سرور \r\n« به خاطر كوششهايت شايستهء جاويد ماندن در بهشت هستى ، در بهشت جاودان ، سرزنده و شادمان مىباشى . »\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nمنابعى كه در اين شرح حال مورد استفاده واقع‌شده ، عبارتند از :\r\n1 - خطيب بغدادى ، تاريخ بغداد ، 463 هجرى ، چاپخانهء سعادت ، سال 1349 هجرى مطابق سال 1931 ميلادى ، ( ج 2 ، ص 166 ) .\r\n2 - سمعانى ، الأنساب ، در گذشتهء سال 562 هجرى ، چاپ لندن ، سال 1912 ميلادى ، ( ص 367 ) .\r\n3 - ياقوت حموى ، معجم الادبا ، در گذشتهء سال 626 هجرى از انتشارات دار المأمون مصر ، آخرين چاپ كه دكتر احمد فريد رفاعى آن را در سال 1357 هجرى ، مطابق 1938 ميلادى منتشر كرده است . ( ج 18 ) .\r\n4 - وفيات الاعيان و أبناء الزّمان ، تأليف قاضى احمد ، مشهور به ابن خلكان درگذشتهء سال 681 هجرى ، چاپخانهء بولاق سال 1299 هجرى ، ( ج 3 ) .\r\n5 - انباه الرّواة على انباه النّجاة ، تأليف وزير ، جمال الدّين ابو الحسن على بن يوسف قفطى با تحقيق ابو الفضل ابراهيم ، چاپخانهء دار الكتب المصريه 1371 هجرى مطابق 1952 ميلادى ، ( ج 3 ) .\r\n6 - طبقات الشّافعية الكبرى ، تأليف تاج الدّين ابو نصر عبد الوهّاب بن تقى الدّين سبكى ، چاپ نخست ، مطبعهء حسينيّهء مصر ، سال 1324 هجرى ، ( ج 2 ، ص 138 ) .\r\n\r\n","description":"","footnote":"","page_name":" 400 ","page_number":400},
  {"content":"\r\n\r\n\r\nشيوهء طبرى در تفسير\r\n\r\nبخش اوّل : انديشه نظرى\r\nتفسير طبرى از جمله تأليفات و آثار ارزشمند در حوزهء اسلامى است كه به روش علمى و روشن آن ، مباهات مىكنيم .\r\nطبرى در آغاز تفسيرش ، روشى را كه براساس آن به تفسير قرآن مىپردازد ، توضيح مىدهد و هرگاه معيار اصالت در هر كتاب همان چيزى باشد كه روح مؤلّف و روح زمان او را منعكس مىكند ، تفسير طبرى از تأليفات نادرى است كه علاوه بر اينها روح عصرهاى گذشته را نيز منعكس مىسازد ، چرا كه تفسير وى تصوير روشنى است از روشهاى تفسير ، از ابتداى دوران رسالت محمّد صلى اللّه عليه و إله تا اوايل قرن چهارم هجرى . اين كتاب در سال 306 هجرى بر طبرى خوانده شد و او بشدّت ، مىكوشيد كه كتابش ميراث تفسيرى بزرگ از دوران گذشته باشد . ازاين‌رو ، نخست اگر در تفسير آيه‌اى ، اختلاف وجود داشته باشد و يا اجمالى يافت شود ، خواننده را به اين امور توجه مىدهد و در پايان ، رأى خود را مىآورد . در اين‌جا بايد بگذاريم كه طبرى خود ، دربارهء اين شيوه و كوششى كه دراين‌راه انجام داده و نيز هدفى كه از آن در نظر داشته است ، سخن بگويد :\r\n« بسم اللّه الرحمن الرحيم و به ثقتى و عليه اعتمادى ، ربّ يسّر . . . به نام خداوند بخشنده مهربان ، به او اطمينان و بر او اعتماد دارم . پروردگارا تمام كارهايم را بر من آسان فرما . و پس از جملاتى مىگويد : خدايا ما را براى دست يافتن به نظريه‌اى درست دربارهء محكم و متشابه ؛ حلال و حرام ؛ عامّ و خاص ؛ مجمل و مفصّل ؛ ظاهر و باطن و تأويل و تفسير آيات مشكل اين كتاب موفق بدار . بدانيد بندگان خدا - خدا شما را رحمت كند - سزاوارترين چيزى كه دانستن آن بايد مورد توجه واقع شود و در شناخت آن نهايت كوشش به خرج رود ، چيزى است كه آگاهى نسبت به آن مورد رضايت خدا باشد و براى شخص داناى به آن ، راه هدايت و رشد ميسّر شود و آنچه همهء اين امور را دربردارد ،\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nكتاب خداست كه هيچ شكّى در آن نيست . ما به توفيق خداى متعال ، در شرح تأويل قرآن و معانى آن ، كتابى در دست تأليف داريم كه تمام چيزهايى را كه مردم براى فهميدن قرآن نياز دارند ، دربردارد . و با اين كتاب ، از ساير كتبى كه در اين زمينه نوشته‌شده بىنياز خواهند شد و نيز در اين كتاب مواردى از تأويل و تفسير آيات كه مورد اتّفاق تمام مسلمانان بوده با دلايلى كه آورده‌اند ياد كرده‌ايم و در موارد اختلاف ، با توضيح بيان هر يك و اثبات آن با دليل خودش ، نظريهء خود را با موجزترين حدّ ممكن و اختصارى هر چه مناسبتر روشن كرده‌ايم . اوّلين سخنى كه در كتاب مزبور به آن خواهيم پرداخت بيان عاملى است كه موجب مىشود يك موضوع در آغاز بيايد و بر ديگر موضوعات مقدّم شود و آن ، توضيح معانى آياتى است كه باعث اشتباه كسى مىشود كه در تحصيل علوم عربى رنجى نكشيده و نسبت به شناخت شيوه‌هاى گوناگون استدلالهاى منطقى به نقل از گذشتگان و يا روش فطرى ، آگاهى كامل ندارد . » « 1 »\r\nطبرى در آغاز تفسير خود از اهميت تفسير متن قرآنى پرده برداشته است و ابزار مخصوص اين تفسير ، علوم عربى است . ازاين‌رو در كتاب خود ، فصلى دربارهء علوم عربى باز و آن را چنين نامگذارى كرده است . گفتارى در بيان همخوانى معانى آيات قرآنى با معانى سخن كسى كه قرآن در زمان او نازل‌شده و اين‌كه اين امر از ناحيهء خداوند عزّ و جلّ است و نيز بيان برترى معنايى كه به سبب آن ، قرآن از سخنان ديگر جدا شده است . طبرى در اين كتاب يك نظريهء اساسى را مورد بررسى قرار داده و آن عربيت قرآن است . نيز تفاوت روش قرآنى را با ويژگيهايى كه دارد با آنچه در متون ادبى عربى شناخته‌شده ، بررسى كرده است . او به بعضى از اين ويژگيها اشاره مىكند و نويد مىدهد كه در جاى خود و به هنگام تفسير سوره‌ها از اين ويژگيها بحث خواهد كرد ، ولى حق اين است كه طبرى در اين زمينه مطلب تازه‌اى نياورده است ، زيرا عده‌اى از قبيل ابو عبيده و ابن قتيبه و جاحظ و گروهى ديگر ، پيش از او دربارهء اعجاز قرآن بحث\r\n\r\n\r\n","description":"","footnote":"\r\n( 1 ) - تفسير طبرى ، ج 1 ، ص 2 - 4 .\r\n","page_name":" 402 ","page_number":402},
  {"content":"\r\n\r\nكرده‌اند ، « 1 » امّا او اين انديشه را خلاصه كرده و به خوبى از آن دفاع كرده است و ارزش آن را براى كسانى كه در فهميدن متن قرآن مىكوشند ، بيان داشته و چنين گفته است : از نعمتهاى بزرگ خداوند و احسانهاى فراوان او به آفريدگانش ، قدرت بيان است تا آنها بدين وسيله ، از راز درونى خود خبر دهند و به مقاصد نفسانى پىببرند . آن‌گاه ، خداوند آنها را در برخوردارى از اين نعمت ، متفاوت قرار داده و برخى را بر ديگران برترى داده است . بلندترين درجه را به كسانى داده كه در ابلاغ فرمان او ، كوشاتر و در بيان اسرار درونى خود ، گوياترند . خداوند در آيات قرآن مجيد ، برترى اين افراد را - به سبب بيانى كه به آنها داده - بر آنان كه لكنت زبان دارند و توان درست سخن گفتن ندارند ، معرّفى كرده و گفته است : « آيا كسى كه به زيب و زيور پرورده مىشود و در اقامهء دعوا براى حفظ حقوق خود ناتوان است ، شايستهء فرزندى خداست ؟ » « 2 »\r\nاگر مطلب چنين است و معنايى كه موجب جدايى فاضل از مفضول مىشود ، همان امتياز كسى باشد كه بيان رسا دارد در مقابل كسى كه قدرت بر درست سخن گفتن ندارد ؛ در اين صورت ، شكى نيست كه بالاترين درجهء سخن و فراترين مراتب آن ، مرتبه‌اى است كه از نظر معنا روشنتر باشد و مراد گوينده‌اش را بهتر بيان كند ، و از هر سخنى به فهم شنونده نزديكتر باشد . اگر بيانى از اين مقدار فراتر رود و از گسترهء قدرت انسانها بگذرد و تمام بندگان خدا از آوردن همانند آن ناتوان باشند ، صاحب اين بيان ، حجت خدا و پرچمدار پيامبران است .\r\nبا توجّه به آنچه بيان شد ، بيانى روشن‌تر و اندرزى رساتر و منطقى فراتر و سخنى شريف‌تر ، از بيانى نيست كه آورندهء آن ، قومى را به مقابلهء با آن دعوت كرد كه تمامشان در آن زمان ، از جملهء استادان فنّ بلاغت و فصاحت و شعر و كهانت بودند .\r\nبه رغم اينكه هريك از آنها سخن‌سرايى بليغ و شاعرى فصيح و قافيه‌پرداز و\r\n\r\n\r\n","description":"","footnote":"\r\n( 1 ) - به كتاب منهج الزّمخشرى فى تفسير القرآن و بيان اعجازه ، فصل « قضيّة الاعجاز القرآنى » كه مؤلف نوشته مراجعه شود .\r\n( 2 ) -  أَ وَ مَنْ يُنَشَّؤُا فِي الْحِلْيَةِ وَ هُوَ فِي الْخِصامِ غَيْرُ مُبِينٍ  . ( زخرف / 18 ) .\r\n","page_name":" 403 ","page_number":403},
  {"content":"\r\n\r\nكاهن بود ، پيامبر صلى اللّه عليه و إله تمام خوابها و پيشگوييهايشان را به نادانى نسبت داد و خردهايشان را از درك حقيقت ناتوان دانست و از عقيدهء باطل آنها بيزارى جست و همه را به پيروى از خود و پذيرفتن فرمانش و تصديق و اقرار به اين‌كه او از جانب پروردگار به سوى آنها فرستاده‌شده ، دعوت كرد و نيز به آنها خبر داد كه دليل بر صدق گفتار و حجّت بر راست بودن نبوّت وى چيزى است كه او از جانب خدا به سوى آنها آورده است و آن ، همان بيان ، حكمت و فرقانى است كه به زبانى همانند زبان آنهاست و سخنى كه معانىاش موافق با معانى سخن خود آنهاست و به آنان خبر داد كه اگر تمامشان گردآيند از آوردن مانند آن عاجز و از دست يافتن به آن ناتوانند .\r\nآن‌گاه همگى به ناتوانى خود اقرار و او را در گفتارش تصديق كردند و به ناتوانى خود گواهى دادند ، جز گروهى كه تجاهل كردند و خود را به كورى و شب‌كورى زدند و تكبّر ورزيدند و اقدام به كارى كردند كه خود مىدانستند از انجام دادن آن ناتوانند و به كارى پرداختند كه يقين داشتند بر انجام آن‌قدرت ندارند و سرانجام ، كم‌خردى و نقص زبان خود را كه از ديدها پنهان بود آشكار ساختند . يكى از آنان در مقابل قرآن سخنانى آورد كه از عهده هر ناتوان و نادان و بىخردى ساخته است و چنين گفت : و الطّاحنات طحنا و العاجنات عجنا ، فالخابزات خبزا و الثّاردات ثردا و اللّاقمات لقما « 1 » و جز اينها كه از حرفهاى احمقانه ، همانند ادعاهاى دروغ آنان است .\r\nوقتى كه برترى درجات نيروى بيان و تفاوت مراتب سخن ، چنان است كه ما ، پيش از اين يادآورى كرديم و خداى تعالى ، حكيم‌ترين حكيمان و بردبارترين عالمان است ؛ بديهى است كه سخن او روشن‌ترين بيان و بافضيلت‌ترين كلام است . برترى گفتار او بر گفته‌هاى تمام آفريدگان به اندازهء فضيلت خود او بر تمام بندگانش مىباشد . حال كه چنين است و شايسته نيست كسى مخاطب خود را با سخنى مورد خطاب قرار دهد كه\r\n\r\n\r\n","description":"","footnote":"\r\n( 1 ) - سوگند به زنانى كه با دستاس ، خوب آرد مىكنند ، سوگند به زنانى كه بسيار خمير مىكنند ، سوگند به زنانى كه بسيار نان مىپزند ، سوگند به زنانى كه بسيار تريد مىكنند ، سوگند به زنانى كه لقمه‌هاى زيادى بر مىدارند .\r\n","page_name":" 404 ","page_number":404},
  {"content":"\r\n\r\nآن را نمىتواند بفهمد ، پس روا نيست كه خداوند هيچ‌يك از مخلوقاتش را به آنچه نمىفهمد ، مخاطب سازد .\r\nخداوند متعال بالاتر از آن است كه كسى را با كلامى نامفهوم مورد خطاب قرار دهد ، يا رسالت بىفايده‌اى به او بدهد . زيرا اين عمل را هركس از ما انجام دهد ، فردى عبث كار و ناقص است و خداوند از اين صفت مبرّاست . لذا در قرآن فرموده است :  وَ ما أَرْسَلْنا مِنْ رَسُولٍ إِلَّا بِلِسانِ قَوْمِهِ لِيُبَيِّنَ لَهُمْ . . .  « 1 » ، « ما هر پيامبرى را با زبان قومش فرستاده‌ايم تا احكام الهى را براى آنان بيان كند » و به پيامبرش حضرت محمّد صلى اللّه عليه و إله فرمود :\r\n وَ ما أَنْزَلْنا عَلَيْكَ الْكِتابَ إِلَّا لِتُبَيِّنَ لَهُمُ الَّذِي اخْتَلَفُوا فِيهِ وَ هُدىً وَ رَحْمَةً لِقَوْمٍ يُؤْمِنُونَ  « 2 » ، « ما ، قرآن را بر تو نازل نكرديم ، مگر اين‌كه بيان كنى براى مردم آنچه در آن اختلاف دارند . »\r\nبنابراين ، كسى كه وسيلهء هدايت را نمىداند ، روا نيست كه به آن وسيله ، هدايت شود . با ادلّه‌اى كه بيان كرديم روشن شد كه خداوند ، پيامبر هر قومى را به زبان خودشان و هر كتابى را به زبان پيامبرش يا قومش مىفرستد . با آنچه گفتيم ، روشن شد كتابى را كه خداوند براى پيامبر ما حضرت محمد صلى اللّه عليه و إله فرستاده به زبان خود او بوده و چون زبان آن حضرت عربى است ، قرآن نيز عربى مىباشد . خود قرآن نيز اين را بيان كرده است :  إِنَّا أَنْزَلْناهُ قُرْآناً عَرَبِيًّا لَعَلَّكُمْ تَعْقِلُونَ  « 3 » ، « ما ، اين قرآن را به زبان عربى فصيح فروفرستاديم به اميد اين‌كه شما عاقل باشيد » و نيز فرموده است :     وَ إِنَّهُ لَتَنْزِيلُ رَبِّ الْعالَمِينَ * نَزَلَ بِهِ الرُّوحُ الْأَمِينُ * عَلى قَلْبِكَ لِتَكُونَ مِنَ الْمُنْذِرِينَ * بِلِسانٍ عَرَبِيٍّ مُبِينٍ     « 4 » ، « قرآن از جانب پروردگار جهانيان ، نازل‌شده آن را روح الأمين ( جبرئيل ) بر قلب تو فرود آورده است تا تو از بيم‌دهندگان باشى ، با زبان فصيح عربى و آشكار . »\r\nوقتى كه با اين شواهد و دلايل ، درستى گفتار ما روشن شد ، واجب مىشود كه معانى كتاب نازل‌شده بر پيامبر ما محمّد صلى اللّه عليه و إله با معانى سخن عرب و نيز ظواهرش با\r\n\r\n\r\n","description":"","footnote":"\r\n( 1 ) - ابراهيم / 4 .\r\n( 2 ) - نحل / 64 .\r\n( 3 ) - يوسف / 2 .\r\n( 4 ) - شعراء / 192 - 195 .\r\n","page_name":" 405 ","page_number":405},
  {"content":"\r\n\r\nظاهر آن ، دمساز باشد و همچنين كتاب خدا داراى فضيلتى باشد كه بر ساير گفته‌ها و بيانات - چنان‌كه در گذشته بيان كرديم - برترى پيدا كند .\r\nحال كه مطلب چنين است ، با توجه به ويژگيهاى سخن عرب ، از قبيل ايجاز و اختصار ، گاهى از اظهار مطلبى به مخفى كردن آن و در بعضى حالات از پرگويى به كم گويى بسنده مىكنند و نيز برخى وقتها سخن به اطناب و گاهى با ترديد و زمانى با تكرار ايراد مىشود ، و گاهى بدون كنايه و رمز به اسم تصريح مىشود و گاهى خبر از خاص داده در حالىكه ظاهر عام را مىرساند و زمانى برعكس آن و نيز زمانى به كنايه سخن گفته مىشود كه مراد تصريح است و گاهى از صفت گفتگو مىشود و مراد موصوف است و گاهى برعكس و همچنين گاه چيزى كه در معنا مؤخّر است مقدم آورده مىشود و به‌عكس و نيز از بعضى به بعضى و از محذوف به مذكور اكتفا مىگردد و گاهى آنچه بايد حذف شود ، ذكر مىشود و جز اينها ، بايد براى آنچه در كتاب خدا بر پيامبرش - حضرت محمّد صلى اللّه عليه و إله نازل‌شده ، شبيه و نظيرى در سخن عرب وجود داشته باشد كه ما تمام اين موارد را به حول و قوّهء خداوند در جاى خود مطرح خواهيم كرد . « 1 »\r\nطبرى پس از اين بحث اجمالى دربارهء ويژگيهاى عبارات قرآن‌كه بيانگر خصوصيات موجود در ادبيات عرب است ، به شرح و تفسير مىپردازد و پس از آن‌كه عربى بودن اسلوب قرآن را اثبات مىكند ، به اثبات عربى بودن الفاظ مفردهء آن مىپردازد و در اين رابطه در تفسير خود اين فصل را آورده است : « در بيان كلماتى از قرآن‌كه از زبانهاى عربى و غير عربى تركيب يافته است » او نخست اين سؤال را مطرح كرده است كه اگر كسى از ما سؤال كند : شما گفتيد : جايز نيست كه خداوند كسى را مخاطب سازد ، مگر به خطابى كه آن را بفهمد و جايز نيست كه آيينى را به سوى كسى بفرستد ، مگر به زبانى كه آن را درك كند . حال چه مىگوييد دربارهء آنچه محمّد بن حميد رازى . . . از ابو الاحوص از ابو موسى نقل كرده است كه در تفسير :  يُؤْتِكُمْ كِفْلَيْنِ مِنْ رَحْمَتِهِ  « 2 » ،\r\n\r\n\r\n","description":"","footnote":"\r\n( 1 ) - تفسير طبرى ، ج 1 ، ص 4 - 6 .\r\n( 2 ) - « تا خدا شما را از رحمتش دو بهره نصيب گرداند . » ( حديد / 28 ) .\r\n","page_name":" 406 ","page_number":406},
  {"content":"\r\n\r\nمىگويد : مراد از « كفلين » به زبان حبشى ، اجر و مزد دوچندان است ، و نيز آن‌چه ابن حميد . . . از سعيد بن جبير از ابن عباس در تفسير :  إِنَّ ناشِئَةَ اللَّيْلِ  « 1 » ، نقل كرده است كه در زبان حبشى ، كسى كه قسمتى از شب قيام كند مىگويند : نشأ و آنچه ابن حميد . . . از ابو ميسره در تفسير :  يا جِبالُ أَوِّبِي مَعَهُ وَ الطَّيْرَ  « 2 » بيان كرده كه به زبان حبشى به معناى :\r\nسبّحى ( تسبيح كن ) مىباشد ؛ و نيز دربارهء آنچه محمد بن خالد بن حراش ازدى . . . از ابن عباس ( رضى . . . ) در تفسير :  فَرَّتْ مِنْ قَسْوَرَةٍ  « 3 » ، نقل كرده است كه در عربى شير را اسد و در فارسى شار و به زبان قبطى اربا ، و به زبان حبشى ، قسوره مىگويند و نيز آنچه ابن حميد . . . از سعيد بن جبير نقل كرده است كه چون قريش گفتند : چرا اين قرآن به زبان عرب و غير عرب نازل نشده است ؟ خداوند اين آيه را نازل فرمود :  [ وَ لَوْ جَعَلْناهُ قُرْآناً أَعْجَمِيًّا 
  ] لَقالُوا لَوْ لا فُصِّلَتْ آياتُهُ ءَ أَعْجَمِيٌّ وَ عَرَبِيٌّ قُلْ هُوَ لِلَّذِينَ آمَنُوا هُدىً وَ شِفاءٌ  « 4 » ، پس خداوند پس از اين آيه ، در قرآن از هر زبانى آورده است . از جملهء آنها :  حِجارَةً مِنْ سِجِّيلٍ  است كه معرّب سنگ و گل است و با هيأت عربى به كار رفته و در آنچه از محمّد بن بشّار . . . از ابو ميسره نقل‌شده كه در قرآن از همهء زبانها وجود دارد .\r\nطبرى پس از اين پرسشها كه شواهد آنها را تأييد مىكند . در پاسخ مىگويد : آنچه شما گفتيد و براى ما و شما نقل كرده‌اند و همچنين ، اخبارى از اين قبيل - كه ذكر تمام آنها باعث درازاى سخن مىشود - حاكى از آن است كه در قرآن واژگان غير عربى نيز وجود دارد . لكن گفتهء كسانى كه اين موارد را ياد كرده‌اند ، خارج از آنچه ما مىگوييم نيست . زيرا آنها نگفته‌اند كه اين كلمات ( غير عربى ) اصلا در سخن عربها نبوده و پيش از نزول قرآن\r\n\r\n\r\n","description":"","footnote":"\r\n( 1 ) - « البته نماز شب و دعا و نالهء سحر بهترين شاهد اخلاص است . » ( مزّمّل / 6 ) .\r\n( 2 ) - « اى كوهها و اى مرغان شما نيز با نالهء داوود هماهنگ شويد » ( سبأ / 10 ) .\r\n( 3 ) - « از شير درنده مىگريزد . » ( مدّثّر / 51 ) .\r\n( 4 ) - « و اگر ما اين قرآن را به زبان غير عربى مىفرستاديم ، كافران مىگفتند چرا آيات اين كتاب مفصل و روشن به زبان عرب نيامده است ، آيا كتاب عجمى بر رسول و امت عربى نازل مىشود ؟ به آنها بگو اين قرآن براى اهل ايمان ، هدايت و شفاست . » ( فصّلت / 44 ) .\r\n","page_name":" 407 ","page_number":407},
  {"content":"\r\n\r\nعربها آشنايى با آنها نداشته‌اند ، تا خلاف گفتهء ما باشد ، بلكه بعضى از آنها گفته‌اند : فلان كلمه به زبان حبشى يا عجمى ، معنايش فلان است و امكان اين را كه چند لفظ در زبانهاى گوناگون داراى يك معنا باشند ، منكر نشده‌اند . و سخن كسى كه مىگويد : « در قرآن از هر زبانى چيزى وجود دارد كه خدا مىداند » بدين معناست كه در قرآن الفاظى وجود دارند كه در زبان عرب و امتهاى ديگر يك معنا دارند ، به همان ترتيبى كه ما قبلا يادآور شديم ، زيرا بر هيچ صاحب انديشه‌اى كه قرآن را خوانده و حدود آن را شناخته و به آن اعتقاد دارد جايز نيست كه گمان برد بعضى از واژه‌هاى قرآن عربى ، بعضى فارسى ، بعضى قبطى و بعضى حبشى است ، در حالىكه خداوند در قرآن فرموده است : « ما قرآن را عربى قرار داديم . »\r\nآن‌گاه طبرى اين اعتراض را كه در قرآن واژه‌هاى فارسى ، حبشى و غير آن وجود دارد مورد بحث قرار داده و گفته است : درست است ، امّا وقتى كه اين واژه‌ها به دست عرب رسيده آنها را تعريب كرده‌اند . وى در برابر اعتراض آنها كه مىگويند : فرق بين نظريهء شما و نظريهء مخالفان شما چيست ؟ مىگويد : اين واژه‌ها و مشابهشان در اصل عربى بوده ، بعدها كه در ميان ملتهاى ديگر رايج‌شده ، آنها اين واژه‌ها را در ميان سخنان خود به‌كار برده و به اسلوب زبان خود درآورده‌اند . « 1 »\r\nبديهى است كه طبرى مىكوشد تا هر شبهه‌اى را كه حكايت از داخل شدن لفظى غير عربى در قرآن دارد ، نفى كند . به علاوه وجود واژگان غير عربى در قرآن و دادن شناسنامهء عربى به آنها ، زيانى به عربى بودن قرآن و اصالت آن ندارد .\r\nطبرى ، پس از آن‌كه به دفاع از عربى بودن الفاظ قرآنى اطمينان پيدا مىكند به بخش ديگرى از بحث لغوى در قرآن پرداخته و فصلى را تحت عنوان « گفتار دربارهء يكى از گويشهاى عرب كه قرآن با آن نازل شده است » گشوده و گفته است : حال كه با دليل كافى براى اهل استدلال ، ثابت كرديم كه گفته آنان‌كه مىگويند : خداى - عزّ و جلّ - تمام قرآن را به زبان عربى نازل كرده و نه به زبانهاى ساير ملّتها ، درست است و سخن آنان كه\r\n\r\n\r\n","description":"","footnote":"\r\n( 1 ) - تفسير طبرى ، ج 1 ، ص 6 - 8 .\r\n","page_name":" 408 ","page_number":408},
  {"content":"\r\n\r\nگمان كرده‌اند : بعضى از واژه‌هاى آن ، عربى نيست ، باطل است ، مىگوييم : اكنون كه تمام قرآن عربى است به كدام يك از گويشهاى عربى است ؟ آيا به برخى از گويشها نازل‌شده يا به تمام آنها ؟ زيرا زبان عربى اگرچه شامل تمام گويشها مىشود ، امّا اين گويشها از نظر شيوهء بيان و گويش و سخن باهم متفاوتند ؟ در جواب اين پرسش بايد گفت : چون خداوند به بندگانش خبر داده كه قرآن عربى است و به زبان عربى مبين نازل شده است و از ديگر سوى اين احتمال كه به بعضى از گويشها باشد و يا تمام آنها ، وجود دارد . راهى نداريم جز چنگ زدن به بيان پيامبر اكرم صلى اللّه عليه و إله كه قرآن بر او نازل‌شده و از جملهء آنها حديث خلّاد بن اسلم است كه از انس بن عياض و او از ابو حازم و او از ابو سلمه نقل كرده كه گفته است : اين حديث را از كسى جز ابو هريره نشنيدم كه رسول خدا فرمود : « قرآن به هفته لغت : ( زبان يا گويش ) نازل شده است ، و سه مرتبه فرمود : پس جدال در قرآن كفر است . بنابراين ، هرچه از آن را مىدانيد به آن عمل كنيد و هرچه را نمىدانيد ، آن را به عالم قرآن وابگذاريد . » « 1 »\r\nآن‌گاه طبرى پس از آن‌كه روايات زيادى دربارهء مسألهء حرفهاى هفتگانه كه قرآن به آنها نازل‌شده آورده ، مىگويد : برطبق اين روايات به روشنى ثابت مىشود كه قرآن به بعضى از گويشهاى عربى نازل‌شده نه به همهء آنها ، زيرا معلوم است كه زبانها و گويشهاى عربى از هفت زبان بيشتر است و به حدّى است كه نمىتوان آنها را برشمرد « 2 » و چون طبرى به اين نتيجه رسيده است كه قرآن به گويش بعضى از ملل عربى نازل شده است - كه اين خود به‌طور معمول سؤال‌برانگيز است - اين سؤال را مطرح كرده است كه اگر كسى بگويد : هفت زبان عربى كه قرآن به آنها نازل شده كدام است و آيا به آنها علم دارى ؟ مىگوييم : نيازى به شناختن گويشهاى مختلفى كه قرآن به آنها نازل شده نيست ، زيرا به فرض اين‌كه آنها را بشناسيم ، امروز قرآن را - به عللى كه در قبل ذكر كرديم - به آن\r\n\r\n\r\n","description":"","footnote":"\r\n( 1 ) - انزل القرآن على سبعة احرف ، فالمراء فى القرآن كفر - ثلاث مرّات - فما عرفتم منه فاعملوا به و ما جهلتم به فردّوه الى عالمه . تفسير طبرى ، ج 1 ، ص 9 .\r\n( 2 ) - تفسير طبرى ، ج 1 ، ص 10 .\r\n","page_name":" 409 ","page_number":409},
  {"content":"\r\n\r\nگويشها نمىخوانيم . و گفته شده است پنج كلمهء آن از باقيماندهء فرزندان قبيله هوازن و دو كلمهء آن از قريش و خزاعه است . همه اين اخبار از ابن عباس نقل شده ، ولى نمىتوان به آنها استدلال كرد ، زيرا كسى كه از ابن عباس نقل كرده كه بعضى از واژه‌هاى قرآن به زبان قبيلهء هوازن است ، كلبى مىباشد كه او نيز از ابو صالح نقل كرده است و كسى كه از او نقل شده كه دو گويش از هفت گويش به لهجهء قريش و خزاعه است ، قتاده مىباشد ، در حالى كه قتاده ، ابن عباس را نديده و چيزى از او نشنيده است . « 1 »\r\nخلاصه اين‌كه قرآن ، هم تك‌واژه‌هايش عربى است و هم ساختارش و اين بحث اگرچه مربوط به علم بلاغت است و در مباحثات بلاغى به منظور اثبات اعجاز قرآن به طور مستدلّ بيان مىشود ، امّا از سويى ديگر بحث دربارهء آن گامى است به پيش ، در تفسير متن قرآن ، زيرا براى فهميدن معانى كتاب مقدس قرآن اين‌گونه بحثها لازم است ، خواه بلاغى باشد و خواه لغوى . اين‌كه طبرى در تعيين گويشهاى هفتگانه‌اى كه قرآن با آنها خوانده مىشود تأمّل كرده به اين منظور بوده است كه نتيجه بگيرد ، آنچه امّت اسلامى بدان اجماع دارند همين قرائتى است كه قرآن عثمانى با آن نوشته شده و آن گويش قريش است كه حضرت محمّد صلى اللّه عليه و إله ، امين وحى خداوند قرآن را با همان گويش به مردم ابلاغ مىكرد .\r\nسپس طبرى در ضمن سخنان خود مطالبى را كه قبلا به تفصيل بيان كرده بود ، اثبات مىكند و به‌طور خلاصه مىگويد : ما در استدلال بر اين‌كه تمام قرآن عربى است و به زبان بعضى از ملل عربى نازل شده ، نه به زبان همهء آنها و دربارهء اين‌كه قرائت مسلمانان امروز و قرآنهايى كه در دست آنهاست ، به بعضى از زبانهايى است كه قرآن به آنها نازل شده نه به همهء آنها و نيز راجع به بيان آنچه از نور و برهان و حكمت كه قرآن مشتمل بر آنهاست و همچنين در توضيح امر ، نهى ، حلال ، حرام ، وعد ، وعيد ، محكم ، متشابه ، لطايف و حكمتهايى كه خداوند در اين كتاب مقدس به وديعه گذاشته ، دلايلى را بيان كرديم كه هركس موفق به درك آنها شود ، وى را كفايت مىكند . « 2 »\r\n\r\n\r\n","description":"","footnote":"\r\n( 1 ) - همان مأخذ ، ج 1 ، ص 23 .\r\n( 2 ) - همان مأخذ ، ج 1 ، ص 25 .\r\n","page_name":" 410 ","page_number":410},
  {"content":"\r\n\r\nطبرى از اين‌جا به توضيح روش تفسيرى خود پرداخته و دراين‌باره فصلى به اين عنوان باز كرده است : « گفتار دربارهء راههايى كه مىتوان به شناخت تأويل قرآن رسيد » و در اين فصل براى متن قرآن سه حد قطعى معيّن كرده است :\r\n1 - حدّى كه آگاهى تفصيلى از آن مخصوص خداوند است .\r\n2 - حدّى كه علم به آن مخصوص پيامبر است ، زيرا او امين خدا بر وحى است .\r\n3 - حدّى كه براى هر دانشمند لغوى و تفسيرى ، دسترسى به آن امكان‌پذير است .\r\nدر اين حدّ ، طبرى را مىبينيم كه ادامه‌دهندهء روش ابن عباس در تفسير به شمار مىرود و اين روش را چنين بيان مىكند : ما در توضيح راههاى مهمّ تأويل قرآن مىگوييم خداوند به پيامبرش فرموده است :  وَ أَنْزَلْنا إِلَيْكَ الذِّكْرَ لِتُبَيِّنَ لِلنَّاسِ ما نُزِّلَ إِلَيْهِمْ وَ لَعَلَّهُمْ يَتَفَكَّرُونَ  « 1 » ، « ما قرآن را بر تو نازل كرديم تا براى مردم آنچه به سوى آنها فرستاده‌شده بيان كنى باشد كه انديشهء خود را به كار اندازند » ، و نيز فرموده است :  وَ ما أَنْزَلْنا عَلَيْكَ الْكِتابَ إِلَّا لِتُبَيِّنَ لَهُمُ الَّذِي اخْتَلَفُوا فِيهِ وَ هُدىً وَ رَحْمَةً لِقَوْمٍ يُؤْمِنُونَ  « 2 » ، « ما اين قرآن را بر تو نازل نكرديم مگر به منظور اين‌كه براى مردم بيان كنى آنچه در آن اختلاف دارند و براى مردم باايمان هدايت و رحمت باشى » و جاى ديگر فرمود :  هُوَ الَّذِي أَنْزَلَ عَلَيْكَ الْكِتابَ مِنْهُ آياتٌ مُحْكَماتٌ هُنَّ أُمُّ الْكِتابِ وَ أُخَرُ مُتَشابِهاتٌ فَأَمَّا الَّذِينَ فِي قُلُوبِهِمْ زَيْغٌ فَيَتَّبِعُونَ ما تَشابَهَ مِنْهُ ابْتِغاءَ الْفِتْنَةِ وَ ابْتِغاءَ تَأْوِيلِهِ وَ ما يَعْلَمُ تَأْوِيلَهُ إِلَّا اللَّهُ وَ الرَّاسِخُونَ فِي الْعِلْمِ يَقُولُونَ آمَنَّا بِهِ كُلٌّ مِنْ عِنْدِ رَبِّنا وَ ما يَذَّكَّرُ إِلَّا أُولُوا الْأَلْبابِ  « 3 » ، « او خدايى است كه قرآن را بر تو فرستاده ، برخى از آن آيات محكم است كه اصل و مرجع ساير آيات آن مىباشد و برخى ديگر ، آيات متشابه مىباشد ، آنان كه در دلشان ميل باطل است از پى متشابه مىروند تا با تأويل آن ، راه فتنه‌گرى و شبهه‌اندازى پديد آورند ، در صورتى كه تأويل آن را جز خدا كسى نداند و راسخان در علم گويند : ما به قرآن ايمان داريم ، تمامش از نزد پروردگارمان آمده ، و نمىانديشند مگر خردمندان . »\r\n\r\n\r\n","description":"","footnote":"\r\n( 1 ) - نحل / 44 .\r\n( 2 ) - نحل / 64 .\r\n( 3 ) - آل عمران / 7 .\r\n","page_name":" 411 ","page_number":411},
  {"content":"\r\n\r\nبا توجه به آياتى كه ذكر شد ، معلوم مىشود كه آيات قرآنى و درك تأويل و تفسير آنها سه مرحله دارد :\r\nالف - بعضى آيات هستند كه درك آنها جز با بيان رسول خدا صلى اللّه عليه و إله امكان ندارد و عبارتند از تمام آياتى كه امرهاى ارشادى واجب و مستحب و اقسام گوناگون نواهى و حقوق و حدود الهى و نيز اندازهء واجبات و مقادير حقوقى كه برخى از آفريدگان او بر برخى ديگر دارند و ديگر احكام را دربر مىگيرد ، احكامى كه جز از طريق نشانه‌هايى كه پيامبر صلى اللّه عليه و إله براى امتش قرار داده تا آنها را به تأويل قرآن راهنمايى كند ، مشخص نمىشود .\r\nب - بعضى از آيات قرآنى هست كه تأويل و تفسيرش را جز خداى واحد قهار كسى ديگر نمىداند و آن آياتى است كه مشتمل بر وقوع حوادث آينده است از قبيل قيام قيامت و وقوع نفخهء صور و فرودآمدن حضرت عيسى بن مريم از آسمان و مانند اينها كه هيچ‌كس از تأويل اين آيات آگاه نيست و وقت اين پيشامدها را نمىداند مگر از راه علايم و نشانه‌هايى كه ذكر شده است ، زيرا خداوند متعال اراده كرده است كه علم اين‌گونه حوادث تنها در نزد خودش باشد . و به اين مطلب در قرآن تصريح فرموده است :\r\n يَسْئَلُونَكَ عَنِ السَّاعَةِ أَيَّانَ مُرْساها قُلْ إِنَّما عِلْمُها عِنْدَ رَبِّي لا يُجَلِّيها لِوَقْتِها إِلَّا هُوَ ثَقُلَتْ فِي السَّماواتِ وَ الْأَرْضِ لا تَأْتِيكُمْ إِلَّا بَغْتَةً يَسْئَلُونَكَ كَأَنَّكَ حَفِيٌّ عَنْها قُلْ إِنَّما عِلْمُها عِنْدَ اللَّهِ وَ لكِنَّ أَكْثَرَ النَّاسِ لا يَعْلَمُونَ  « 1 » ، « اى رسول ما ، از تو دربارهء روز قيامت مىپرسند كه چه وقت فرا مىرسد ؟ بگو : علم آن ، فقط در نزد پروردگارم است و هيچ‌كس جز او نمىتواند وقت آن را آشكار كند . و قيام ساعت در آسمان و زمين مسألهء سنگينى است و به سوى شما نمىآيد مگر ناگهانى . از تو مىپرسند كه گويى تو كاملا بدان آگاهى ، بگو : علم به آن بى شك نزد خداست ، ولى بيشتر مردم آگاهى ندارند . » پيامبر صلى اللّه عليه و إله هرگاه يادى از اين مسائل مىكرد ، تنها نشانه‌هاى آن را مىگفت و وقت دقيق آن را تعيين نمىكرد ، چنان‌كه وقتى كه از دجّال يادى كرد ، به اصحابش فرمود : « اگر دجال وقتى خروج كند كه من در ميان شما باشم ، من با او محاجّه و مبارزه خواهم كرد و اگر پس از من خروج كند خدا جانشين من\r\n\r\n\r\n","description":"","footnote":"\r\n( 1 ) - اعراف / 187 .\r\n","page_name":" 412 ","page_number":412},
  {"content":"\r\n\r\nبر شماست . » اين قبيل اخبار كه ذكر آنها از حوصلهء كتاب بيرون است نشان مىدهد كه پيامبر اكرم صلى اللّه عليه و إله به وقت وقوع اين حوادث از نظر تعيين سال و روز علم دقيق نداشت ، بلكه خداى - عزّ و جلّ - آمدن آنها را با علايم و وقت آن را با دلايل به آن حضرت شناسانده بود .\r\nج - برخى از آيات قرآن هست كه هركس به زبان عربى آگاهى داشته باشد ، تأويل و تفسير آنها را مىفهمد و اين آگاهى ، همان تشخيص موقعيت واژگان و شناختن معانى از طريق الفاظى است كه به اين معانى اختصاص يافته است و نيز شناختن موصوفها با صفات مخصوصشان نه صفتهاى ديگر . و اين مقدار از آگاهى را همهء مسلمانان عرب زبان دارند . مثلا اگر كسى اين آيه را بشنود :   وَ إِذا قِيلَ لَهُمْ لا تُفْسِدُوا فِي الْأَرْضِ قالُوا إِنَّما نَحْنُ مُصْلِحُونَ * أَلا إِنَّهُمْ هُمُ الْمُفْسِدُونَ وَ لكِنْ لا يَشْعُرُونَ   « 1 » ، « هروقت به منافقان گفته مىشود : در زمين فساد نكنيد ، آنها مىگويند : ما اصلاح‌كننده‌ايم ، هان ، بدان كه آنها مفسدند ، ولى شعور آن را ندارند . » هركس مىداند كه معناى « افساد » عمل زيان‌آورى است كه تركش لازم است ، و « اصلاح » كارى سودمند است كه انجام دادنش شايسته است ، اگرچه به‌طور مشخّص نداند كه چه مصاديقى را خدا ، افساد دانسته و چه معانى را مصداق اصلاح قرار داده است .\r\nبنابراين ، آنچه اهل زبان از واژهء تأويل قرآن مىفهمند چيزى است كه پيشتر گفتيم ، يعنى شناخت معانى از طريق الفاظى كه به اين معانى اختصاص يافته است و شناخت موصوفها به صفتهاى مخصوصشان ، نه شناخت احكام و صفات و صورتهايى كه خداوند علم به آنها را به پيامبرش اختصاص داده است . اين امور جز به وسيلهء بيان پيامبر صلى اللّه عليه و إله درك نمىشود . و علاوه بر اينها ، امورى وجود دارد كه خداوند علم به آنها را ويژهء خود قرار داده است . دراين‌باره ، ابن زنّاد از ابن عباس روايت كرده است كه تفسير بر چهار نوع است :\r\n1 - وجهى از تفسير كه عرب از سخن خود آن را مىفهمد .\r\n\r\n\r\n","description":"","footnote":"\r\n( 1 ) - بقره / 11 - 12 .\r\n","page_name":" 413 ","page_number":413},
  {"content":"\r\n\r\n2 - تفسيرى كه هركس آن را مىفهمد .\r\n3 - تفسيرى كه فقط علما آن را مىدانند .\r\n4 - تفسيرى كه جز خداوند كسى آن را نمىداند .\r\nطبرى مىگويد : منظور ابن عباس از نوع دوم ، علم به تمام وجوه تأويل قرآن نيست ، بلكه مقصود اين است كه برخى از وجوه تأويل آن را هركسى مىداند .\r\nدربارهء مطلبى كه ياد كرديم خبرى هم از رسول خدا نقل شده است . ولى اسنادش به آن حضرت مورد ترديد است . چنان‌كه كلبى از ابو صالح مولاى امّ هانى و او از عبد اللّه بن عباس نقل كرده است كه رسول خدا صلى اللّه عليه و إله فرمود : قرآن بر چهار حرف ( - چهار نوع ) نازل شده است :\r\n1 - حلال و حرام كه هيچ‌كس در ندانستن آن معذور نيست .\r\n2 - تفسيرى كه خود عربها آن را تفسير مىكنند .\r\n3 - تفسيرى كه دانشمندان آن را درك مىكنند .\r\n4 - متشابهات قرآن‌كه هيچ‌كس جز خدا آن را نمىداند و هركس جز خداوند مدّعى آگاهى نسبت به آن شود ، دروغگوست . « 1 »\r\nمىبينيم كه طبرى در تفسيرش - پيش از اين راجع به اصالت و اهميّت آن سخن گفتيم - ديدگاه‌ها و تفكراتى را كه در زمان وى و حتّى قبل از او وجود داشته ، مطرح مىكند و از تفسير به رأى ، ديگران را نهى و خود نيز از آن پرهيز مىكند . همچنان‌كه در مقابل گرايشهاى فلسفى يا لغزشهاى اهل باطن ( صوفيه ) در تفسير قرآن ، عكس‌العمل نشان مىدهد و نيز توجيهاتى را كه برطبق آراى فلسفى و نظريّات ابتدايى انجام مىشده - مانند آنچه در اين زمان ميان معتزله معمول است يا عقايد مذهبى كه در نزد شيعه رواج دارد - ردّ مىكند .\r\nهمچنين ، طبرى متون روايى را كه از تفسير به رأى نهى مىكند در يك فصل تحت عنوان « ذكر برخى اخبارى كه در نهى از تفسير به رأى آمده است » گرد آورده است . از\r\n\r\n\r\n","description":"","footnote":"\r\n( 1 ) - تفسير طبرى ، ج 1 ، ص 25 - 26 .\r\n","page_name":" 414 ","page_number":414},
  {"content":"\r\n\r\nجمله مىگويد : از سعيد بن جبير از ابن عباس ، از پيامبر صلى اللّه عليه و إله نقل‌شده كه فرمود : هركس قرآن را به رأى خودش تفسير كند ، جايگاهش در آتش است .\r\nباز از پيامبر صلى اللّه عليه و إله نقل شده است : هركس قرآن را به رأى خودش يا به آنچه نمىداند تفسير كند جايگاهش در آتش است .\r\nعبد الاعلى گويد : سعيد بن جبير از ابن عباس حديث كرده كه پيامبر صلى اللّه عليه و إله فرمود :\r\nهركس دربارهء تفسير قرآن به آنچه نمىداند سخن بگويد جايگاهش آتش خواهد بود .\r\nاز سعيد بن جبير از ابن عباس نقل است كه رسول خدا فرمود : هركس در قرآن به رأى خود حرف زند ، جايگاهش در آتش باد .\r\nاز ابو معمّر نقل شده كه ابو بكر چنين گفته است : كدام زمين مرا در خود جاى مىدهد و كدام آسمان بر من سايه مىافكند اگر در قرآن بدون علم سخن بگويم .\r\nباز از همين طريق از ابو بكر نقل شده است كه گفت : كدام زمين مرا مىپذيرد و كدام آسمان بر من سايه مىافكند ، اگر در قرآن به رأى خود يا بدون علم سخن بگويم ؟\r\nطبرى پس از بيان اين اخبار مىگويد : اينها همه گواه بر درستى سخن ماست كه تأويل و تفسير بعضى از آيات قرآن ، تنها با بيان رسول خدا صلى اللّه عليه و إله يا راهنمايى آن حضرت درك مىشود . پس بر هيچ‌كس جايز نيست كه با انديشهء خود دربارهء قرآن سخن بگويد ، بلكه چنين شخصى اگر به حق هم برسد ، خطاكار است ، زيرا از راه يقين نرسيده بلكه از روى گمان و تخمين به آن رسيده است . و كسى كه در دين خدا به گمان سخن بگويد ، دربارهء خدا با اتكاى به علم سخن نگفته و خداوند در كتاب خود ، اين عمل را حرام كرده و گفته است :  قُلْ إِنَّما حَرَّمَ رَبِّيَ الْفَواحِشَ ما ظَهَرَ مِنْها وَ ما بَطَنَ وَ الْإِثْمَ وَ الْبَغْيَ بِغَيْرِ الْحَقِّ وَ أَنْ تُشْرِكُوا بِاللَّهِ ما لَمْ يُنَزِّلْ بِهِ سُلْطاناً وَ أَنْ تَقُولُوا عَلَى اللَّهِ ما لا تَعْلَمُونَ  « 1 » ، « بگو ، پروردگارم ، اعمال زشت را حرام كرده ، خواه آشكارا باشد يا پنهانى و گناه و ستمكارى بناحق را و نيز شرك به خدا را كه بر آن هيچ دليلى نداشته باشيد و اين‌كه چيزى را كه نمىدانيد به خدا نسبت دهيد . » پس هركس در آن بخش از آيات قرآن‌كه علم آن مربوط به بيان رسول\r\n\r\n\r\n","description":"","footnote":"\r\n( 1 ) - اعراف / 33 .\r\n","page_name":" 415 ","page_number":415},
  {"content":"\r\n\r\nخداست از خود سخن بگويد ، به غير علم سخن گفته هرچند گفتارش موافق چيزى باشد كه خدا از آن آيه اراده كرده است و اين است معناى خبرى كه عباس بن عبد العظيم عنبرى نقل كرده است .\r\nجندب مىگويد : رسول خدا صلى اللّه عليه و إله فرمود : كسى كه در قرآن ، به رأى خود سخن بگويد ، اگرچه به حق برسد ، خطاكار است ، يعنى در عمل خود كه گفتار به رأى است و از روى علم نيست ، گناهى مرتكب‌شده كه خدا آن را نهى كرده و از آن برحذر داشته است . « 1 »\r\nبنابراين ، طبرى اين اخبار را كه از تفسير به رأى منع مىكند ، شاهد بر اين عقيدهء خود مىداند كه مفسّر نبايد از حدود خود تجاوز كند . پس تفسير به رأى اين است كه مفسّر در تفسير متن قرآن از حدّ توان خود فراتر رود و به محدوده‌اى وارد شود كه خداوند به خود اختصاص داده است يا به مرزى پايين‌تر از اين قدم گذارد كه فقط خاص پيامبر صلى اللّه عليه و إله است .\r\nاين بود ديدگاهى كه در عصر طبرى رواج داشت و تفسير به رأى را منع مىكرد .\r\nدر مقابل اين جريان ، گرايش ديگرى وجود دارد كه انسان را به تفسير قرآن تشويق مىكند و در اين عرصه ، بزرگانى مشاهده مىشوند كه به علم و فقاهت شهرت داشته‌اند و دراين‌باره نيز طبرى عنوان فصلى از كتابش را چنين آورده است : « در بيان رواياتى كه مفسّران را به تفسير قرآن تشويق مىكند و نيز كسانى از صحابه كه قرآن را تفسير مىكرده‌اند » بعضى ازاين روايات چنين است :\r\nاعمش از شقيق بن مسعود نقل كرده است كه بعضى از ما چنان بودند كه هرگاه ده آيه از قرآن مىآموختند از آن ردّ نمىشدند ، مگر اين‌كه معانى آن را ياد مىگرفتند و به مضمون آن عمل مىكردند .\r\nعطاء از ابو عبد الرّحمان نقل مىكند ، كسانى كه به ما قرآن مىآموختند ، براى ما نقل كردند كه آنان ، قرآن را از پيامبر آموخته‌اند و هرگاه ده آيه از قرآن ياد مىگرفتيم ،\r\n\r\n\r\n","description":"","footnote":"\r\n( 1 ) - همان مأخذ ، ج 1 ، ص 27 .\r\n","page_name":" 416 ","page_number":416},
  {"content":"\r\n\r\nدست از آن برنمىداشتيم ؛ مگر اين‌كه بدان عمل مىكرديم ، پس قرآن و عمل به آن را با هم آموختيم .\r\nاعمش از مسلم از مسروق نقل مىكند كه عبد اللّه بن عباس گفته است : سوگند به خدايى كه معبودى جز او نيست ، هيچ آيه‌اى از كتاب خدا نازل نشده است مگر آن‌كه من مىدانم كه در چه مورد نازل شده است و اگر جايى را بدانم كه كسى در آن‌جا نسبت به كتاب خدا از من عالمتر است ، بىدرنگ با مركبهاى سوارى به آن‌جا خواهم رفت .\r\nاعمش از مسلم از مسروق نقل كرده است كه عبد اللّه بن عباس سورهء قرآن را براى ما مىخواند ، سپس به حديث دربارهء آن مىپرداخت و تمام روز آن را براى ما تفسير مىكرد .\r\nابو معاويه از اعمش از شقيق نقل كرده است كه گفت : ابن عباس مرا براى سفر حجّ به خدمت خود گرفت و در آن جا خطبه‌اى خواند كه اگر ترك و رومى آن را مىشنيدند همه اسلام مىآوردند ، سپس سورهء روم را بر مردم خواند و به تفسير آن پرداخت .\r\nسفيان از اعمش از ابو وائل شقيق بن سلمه نقل مىكند كه ابن عباس سورهء بقره را خواند و به تفسير آن پرداخت . پس مردى گفت : اگر مردم ديلم اين مطالب را مىشنيدند ، اسلام مىآوردند .\r\nجعفر از سعيد بن جبير نقل مىكند كه گفت : كسى كه قرآن بخواند و آن را تفسير نكند مثل شخص نابينا يا مانند باديه‌نشين است .\r\nابن عيّاش اعمش ، از ابو وائل نقل مىكند : ابن عباس امير حاج شد ، پس براى حاجيان خطبه خواند و بر روى منبر سورهء نور را قرائت كرد . به خدا سوگند اگر آن را تركها مىشنيدند مسلمان مىشدند . پس به او گفتند : از عاصم دراين‌باره براى ما حديث بگو ، ابن عباس ساكت شد .\r\nابن ادريس مىگويد : از ابن اعمش شنيدم كه از شقيق نقل كرد كه گفت : ابن عباس را ديدم سرپرست حاجيان شده سورهء نور را بر منبر خواند و به تفسير آن پرداخت و اگر روميان آن را مىشنيدند اسلام مىآوردند .\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nطبرى ضمن استفاده ازاين روايات كه تفسير قرآن را تبليغ مىكند ، آياتى از قرآن مىآورد كه اين اخبار را تقويت مىكند و قرآن و احاديث دلايل محكمى است كه طبرى به آن وسيله با نظريهء منع تفسير به مقابله مىپردازد و مىگويد : در بعضى از آيات ، خداوند متعال بندگانش را به عبرت گرفتن از قرآن و مواعظش وادار مىكند كه از جملهء آنها اين آيات است :  كِتابٌ أَنْزَلْناهُ إِلَيْكَ مُبارَكٌ لِيَدَّبَّرُوا آياتِهِ وَ لِيَتَذَكَّرَ أُولُوا الْأَلْبابِ  « 1 » ، « اين قرآن كتابى مبارك است كه بر تو ، نازل كرديم تا امّت در آياتش بينديشند و خردمندان متذكّر حقايق آن شوند . »\r\n  وَ لَقَدْ ضَرَبْنا لِلنَّاسِ فِي هذَا الْقُرْآنِ مِنْ كُلِّ مَثَلٍ لَعَلَّهُمْ يَتَذَكَّرُونَ * قُرْآناً عَرَبِيًّا غَيْرَ ذِي عِوَجٍ لَعَلَّهُمْ يَتَّقُونَ   « 2 » ، « ما در اين قرآن براى هدايت مردم ، از هرگونه مثلهاى روشن آورديم ، باشد كه خلق به ياد حقايق آن افتند ، در حالى كه اين قرآن ، قرآن عربى ( فصيح ) است كه در آن هيچ نادرستى وجود ندارد ، باشد كه مردم پرهيزگار شوند . » و ديگر آياتى كه خداوند بندگانش را به پند گرفتن از مثلهاى آيات قرآن و اندرز گرفتن از موعظه‌هايش امر و تشويق كرده است . امّا خود اين آيات دلالت بر اين دارد كه شناخت تأويل و تفسير آياتى بر مردم واجب است كه از حيطهء دانش آنها بيرون نباشد ، زيرا محال است به كسى گفته شود : از اين سخن پند بگير ، در حالى كه حقيقت آن از دايرهء علم او خارج باشد ، مگر اين‌كه معناى امر در اين موارد ، اين باشد كه انسان مكلّف بايد نخست حقايق آن را بياموزد و درك كند ، سپس در آن بينديشد و از آن پند بگيرد . همچنين در عبرتها و حكمتها و مثلها و مواعظ قرآنى روا نيست به كسى امر شود ، مگر اين‌كه وى به معانى بيان قرآن و به زبان و سخن عرب آشنايى داشته باشد و امّا كسانى كه از اين معارف ، آگاهى ندارند بر آنها واجب است كه اوّل آنها را بياموزند و آن‌گاه در آن تدبّر كنند و از حكمتها و عبرتهايش پند بگيرند .\r\nبا توجه به اين مطالب ، معلوم مىشود كه دستور خداوند به بندگانش به تدبّر در قرآن و تشويق آنها بر عبرت گرفتن از مثلهاى آن ، خطاب به كسانى نيست كه نسبت به\r\n\r\n\r\n","description":"","footnote":"\r\n( 1 ) - ص / 29 .\r\n( 2 ) - زمر / 27 - 28 .\r\n","page_name":" 418 ","page_number":418},
  {"content":"\r\n\r\nآنچه مأمور شده‌اند جاهل باشند ، بلكه براى كسانى است كه به آن علم دارند و آگاهى اين گروه به آياتى محدود مىشود كه خدا علم آفريدگانش را نسبت به آن ممنوع نكرده است ، نه آياتى كه خدا احاطهء علمى به آن را ويژهء خود قرار داده است كه ويژگيهاى اين آيات را پيش از اين بيان كرديم .\r\nبا اين مقدّمات ، نظريهء كسانى كه تفسير مفسّران را در زمينهء آياتى از قرآن - كه خدا علم به آن را براى بندگانش ممنوع نساخته - روا نمىدانند ، از اعتبار ساقط است . « 1 »\r\nنكته‌اى كه باقىمانده ، اين است كه طبرى اخبار منسوب به پيامبر صلى اللّه عليه و إله يا صحابه و يا تابعين را كه همگى در اطراف يك موضوع يعنى منع از تفسير قرآن مىچرخند ، مورد مناقشه قرار مىدهد و به دليل تأثير خطرناكى كه اين اخبار در روحيه مسلمانان دارد و چنان‌كه شأن دانشمندان محقّق و بىطرف است ، اين روايات را با استناد به راويانشان نقل مىكند و آنها را در فصلى تحت عنوان : « ذكر بعضى اخبار كه در تفسير آنها منكران نظريه جواز تأويل و تفسير قرآن به اشتباه افتاده‌اند » گرد مىآورد .\r\nهشام بن عروه از پدرش ، از عايشه نقل كرده كه پيامبر صلى اللّه عليه و إله هيچ قسمت از قرآن را تفسير نمىكرد ، مگر آيات معدودى را كه جبرئيل ، علم آن را به وى آموخته بود .\r\nحماد بن زيد از عبيد اللّه بن عمر نقل كرده است كه گفت : فقهاى مدينه را چنان ديدم كه تفسير قرآن را كارى عظيم و خطرناك مىشمردند ، از جملهء آنها سالم بن عبد اللّه و قاسم بن محمّد و سعيد بن مسيّب و نافع مىباشند .\r\nمالك بن انس از يحيى بن سعيد نقل كرده است كه گفت : شنيدم مردى راجع به آيه‌اى از قرآن از سعيد بن مسيّب سؤال كرد . او گفت : دربارهء قرآن هيچ چيز نمىگويم .\r\nمالك از يحيى بن سعيد و او از سعيد بن مسيّب نقل كرده است كه هرگاه تفسير آيه‌اى از قرآن ، از او سؤال مىشد مىگفت : من دربارهء قرآن چيزى نمىگويم .\r\nاز ليث شنيدم كه از يحيى بن سعيد و او از پسر مسيب نقل مىكرد كه او دربارهء علوم قرآنى سخن نمىگفت .\r\n\r\n\r\n","description":"","footnote":"\r\n( 1 ) - همان مأخذ ، ج 1 ، ص 27 - 29 .\r\n","page_name":" 419 ","page_number":419},
  {"content":"\r\n\r\nابن سيرين گفت : از عبيدهء سلمانى دربارهء آيه‌اى سؤال كردم . او گفت : بر تو باد درستى ، زيرا كسانى كه قرآن را به معانى نازل شده مىدانستند از دنيا رفته‌اند .\r\nاز ايّوب و ابن عون ، از محمّد نقل شده است كه گفت : از عبيده دربارهء آيه‌اى از قرآن سؤال كردم گفت : كسانى كه مىدانستند كه قرآن به چه معانى نازل شده است از دنيا رفته‌اند ، از خدا بپرهيز و بر تو باد ، راستى و درستى .\r\nاز ايّوب از ابو مليكه نقل شده است كه از ابن عباس دربارهء آيه‌اى سؤال شد كه اگر از يكى از شما چنين سؤالى مىشد آن را جواب مىداد ، امّا او از گفتن خوددارى كرد .\r\nاز مهدى بن ميمون از وليد بن مسلم نقل شده كه گفت : طلق بن حبيب پيش جندب ابن عبد اللّه آمد و از او دربارهء آيه‌اى از قرآن سؤال كرد ، جندب به او گفت : از تو مىخواهم كه اگر مسلمانى دست از من بردارى يا گفت : مىخواهم با من هم‌صحبت نشوى !\r\nعبد اللّه بن شوذب گفت : يزيد بن ابى يزيد مرا حديث كرد كه ما از سعيد بن مسيّب كه از همه داناتر بود ، دربارهء حلال و حرام سؤال مىكرديم . امّا وقتى كه از تفسير آيه‌اى از قرآن پرسيديم ، سكوت كرد . گويى به كلّى نشنيده است .\r\nشعبه از عمرو بن عروه به ما خبر داد كه مردى از سعيد بن مسيّب دربارهء آيه‌اى از قرآن سؤالى كرد . سعيد گفت : از آيهء قرآن از من چيزى نپرس ، بلكه از كسى بپرس كه گمان مىكند چيزى از قرآن بر او پوشيده نيست يعنى عكرمه .\r\nشعبه از عبد اللّه بن ابو سفر نقل مىكند كه شعبى گفت : به خدا سوگند هيچ آيه‌اى از قرآن نيست مگر اين‌كه دربارهء آن از رسول خدا صلى اللّه عليه و إله سؤال كرده‌ام ، امّا اين آيات از خداست نه از بشر و فهمش مشكل است .\r\nابن عليّه از صالح ، يعنى ابن مسلم نقل كرده است كه مردى از قول شعبى گفته است : سه چيز است كه هرگز تا دم مرگ دربارهء آنها سخن نمىگويم و آنها عبارتند از :\r\nتفسير قرآن ، روح و رأى ( اجتهاد در مسائل ) و هر چيزى كه مانند اينها باشد .\r\nطبرى اين اخبار را مورد مناقشه قرار داده و نخست به روايتى كه از پيامبر صلى اللّه عليه و إله نقل\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nشده پرداخته و گفته است :\r\nالف - خبرى كه از رسول اكرم صلى اللّه عليه و إله روايت شده كه آن حضرت جز آيات معدودى از قرآن را تفسير نمىكرده ، مؤيد گفتار گذشتهء ماست ، يعنى منظور تفسير برخى از آيات قرآن است كه جز با بيان پيامبر صلى اللّه عليه و إله قابل درك نيست و آنها آياتى است كه دربردارندهء امر و نهى و حلال و حرام و حدود الهى و واجبات او و ساير مقرّرات دينى است كه در ظاهر آيات به‌طور مجمل ذكر شده و بندگان خدا به تفسير آنها نيازمندند و علم به تأويل آنها جز با توضيح رسول اكرم صلى اللّه عليه و إله كه از سوى خدا بر زبانش جارى مىشود ، حاصل نمىشود و نيز ساير حكمتهايى كه آيات قرآن دربردارد و خداوند بيان آنها را از وظايف پيامبرش قرار داده است و رسول خدا هم تأويل اين آيات را با وحى الهى و تعليم خدا كه توسط جبرئيل يا ديگر فرشتگان بر او نازل مىشود ، بيان مىدارد .\r\nآياتى كه رسول خدا صلى اللّه عليه و إله با تعليم جبرئيل براى اصحابش تفسير مىكرد ، چند آيه‌اى بيش نبوده است ، امّا برخى از آيات كه قبلا يادآورى كرديم ، آياتى است كه خداى متعال علم به آن را ويژهء خود قرار داده و هيچ كدام از فرشتگان مقرّب و پيامبران مرسل را بر آن آگاه نكرده ، ليكن آنان ايمان دارند كه اين آيات از نزد خداست و جز خودش كسى تأويل آن را نمىداند ؛ امّا آن مقدار از آيات كه بايد بندگانش تفسير آنها را بدانند ، پيامبرشان به وسيلهء جبرئيل براى آنان بيان كرده است و همين است معناى آنچه خداوند به پيامبرش دستور داده كه براى مردم بيان كند - و چنين فرموده است :  وَ أَنْزَلْنا إِلَيْكَ الذِّكْرَ لِتُبَيِّنَ لِلنَّاسِ ما نُزِّلَ إِلَيْهِمْ وَ لَعَلَّهُمْ يَتَفَكَّرُونَ  « 1 » ، « و بر تو قرآن را نازل كرديم ، تا بر امّتت آنچه فرستاده شده بيان كنى ، باشد كه خرد و انديشه را به كار گيرند » . اگر مقصود از خبرى كه از رسول خدا نقل شده - مبنى بر اين‌كه چيزى از قرآن جز آيات معدودى را تفسير نمىكرد - همان باشد كه به ذهن نادانها مىآيد ، يعنى اين‌كه پيامبر صلى اللّه عليه و إله از قرآن جز آياتى چند و كلماتى معدود را تفسير نمىكرده ، معناى آيه اين خواهد بود كه قرآن بر پيغمبر صلى اللّه عليه و إله نازل شده ، ولى او از بيان آن براى مردم خوددارى كرده است ، در حالى كه\r\n\r\n\r\n","description":"","footnote":"\r\n( 1 ) - نحل / 44 .\r\n","page_name":" 421 ","page_number":421},
  {"content":"\r\n\r\nفرمان خداوند اين است كه آنچه بر پيامبر نازل شده بايد به مردم ابلاغ و اعلان كند و براى آنها توضيح دهد تا حجّتى باشد بر اين‌كه آن حضرت تبليغ خود را انجام داده و فرمان خدا را به جا آورده است ؛ اگر ما خبر ابن مسعود را مبنى بر اين‌كه « هركدام از ما ده آيه از قرآن مىآموخت ، از آن نمىگذشت تا به معانى آن دست يابد و به آن عمل كند » ، صحيح بدانيم ، به جهالت كسى پىمىبريم كه مىگويد : معناى خبر عايشه آن است كه پيامبر صلى اللّه عليه و إله تنها چند آيه را براى امت تفسير كرد ، زيرا معناى اين خبر آن است كه آن حضرت براى امّتش مقدار اندكى از قرآن را تفسير مىكرد ، نه اين‌كه به كلّى از تفسير آن منع كرده باشد . به علاوه خبرى كه از عايشه رسيده از لحاظ سلسلهء سند مورد اعتماد نيست ، زيرا از جمله راويان ، جعفر بن محمد زبيرى است كه در ميان اهل اثر ، معروفيّتى ندارد .\r\nبنابراين ، طبرى بحث در تفسير قرآن را چنين مطرح مىكند كه دانستن برخى از آيات در محدودهء علم خداست و بعضى در انحصار رسول او و بعضى از آيات در محدودهء بندگان خداست كه تفسيرش را مىفهمند و خداوند علم چند آيه را براى خود برگزيده و تفسير و بيان معانى آيات معدودى را به پيامبرش اختصاص داده و آيات زيادى نيز در قرآن وجود دارد كه تفسير آن در محدودهء بندگان خداست ، آنان كه از علوم تفسيرى آگاهى دارند و برايشان مجال تحقيق و بحث و گفتگوست .\r\nطبرى با اين تكرار و پافشارى بر انديشهء خود كه پيشتر در بحث روش عمومى تفسيرىاش بيان شد ، به ضعفهاى اسناد اين خبر مرفوع به رسول اكرم اشاره مىكند و توضيح مىدهد .\r\nاو پس از تحقيق در اخبارى كه از رسول خدا صلى اللّه عليه و إله دربارهء منع از تفسير قرآن نقل شده ، سخنان صحابه و تابعان را كه در اين زمينه بيان شده مورد بررسى قرار مىدهد .\r\nب - و امّا روايتهايى كه از تابعان در مورد خوددارى آنها از تأويل قرآن نقل كرديم ، عمل كسى كه از تأويل خوددارى كرده همانند كسى است كه از فتوا دادن در پيشامدها و حوادث خوددارى مىكند ، با اين‌كه مىداند خداوند پيامبرش را پس از اين‌كه دين را به\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nوسيلهء او براى بندگانش كامل كرد از دنيا برد و نيز پس از آن‌كه وى دريافت كه براى خداوند دربارهء هر پيشامد و حادثه‌اى ، حكمى وجود دارد خواه نصى دربارهء اين حكم باشد و خواه نباشد . بنابراين ، خوددارى صحابى و يا تابعى از فتوا دادن ، بدين معنا نيست كه او منكر وجود حكم خداوند در ميان بندگانش باشد بلكه خوددارى او از اين جهت است كه مىترسد اجتهادش به جايى برسد كه خداوند عالمان را از ورود به آن جا بازداشته است . خوددارى برخى از علماى گذشته ، از تأويل و تفسير قرآن نيز از همين قبيل است ، زيرا از آن مىترسيدند كه نتوانند در آنچه مكلّف هستند به حقيقت برسند ، نه اين‌كه فكر كرده باشند از تأويل و تفسير آن در ميان دانشمندان امّت خبرى نيست . « 1 »\r\nبنابراين ، خوددارى صحابه يا تابعين از تفسير كردن قرآن به علّت پارسايى و بيم از افتادن در خطا به هنگام تفسير بوده است و بدين‌سبب ، طبرى انديشهء مبالغه‌آميزى را كه به كلّى از تفسير قرآن منع مىكند به همان روشى برمىگرداند كه خود در پرتو مباحثات فكرى و مقايسه‌اى دارد .\r\nطبرى آن‌گاه كه به بحث تفسير روايى مىپردازد ، برطبق روش علمى خود چهرهء مفسّران روايى را با آيينهء نقد و تحقيق به ما مىنماياند . اين روش ، روشى اصيل در ميان اهل حديث مىباشد ، زيرا آنها بعضى راويان حديث را مورد انتقاد قرار مىدهند و ردّ مىكنند و برخى را مىپذيرند . طبرى در تاريخ تفسير ، به اين امر عظيم همّت گمارده است ، زيرا در همان زمان كه مالك بن انس احاديث فقه را در كتاب موطّأ از هم جدا و به بابهايى تقسيم كرده بود و نويسندگان طبقات و اهل سير ، احاديث مربوط به سيرهء پيامبر صلى اللّه عليه و إله و حوادث اسلامى و شرح حال صحابه و تابعين را جدا و منظّم ساخته بودند ؛ طبرى نيز به تفكيك احاديث تفسيرى و تصفيهء آنها پرداخت . و اين كار انتقادى خود را با تنظيم يك نمودار از احكامى آغاز كرد كه به نفع و يا بر زيان مفسّران روايى پيش از خودش بود . اين موضوع را در فصلى از كتابش تحت اين عنوان آورده است : « اخبارى دربارهء مفسّرانى كه دانش تفسيرى آنان مورد قبول يا انكار بوده است . »\r\n\r\n\r\n","description":"","footnote":"\r\n( 1 ) - تفسير طبرى ، ج 1 ، ص 29 - 30 .\r\n","page_name":" 423 ","page_number":423},
  {"content":"\r\n\r\nدر اين فصل ابتدا از كسانى كه كار تفسيرى آنان مورد پسند بوده ياد مىكند و از جمله به اظهار نظرهايى كه دربارهء ابن عبّاس و مجاهد شده مىپردازد كه از اين قبيل است :\r\nاز مسلم نقل كرده‌اند كه عبد اللّه بن مسعود گفته است : ابن عبّاس مفسّر خوبى براى قرآن است و دو حديث ديگر به همين مضمون براى ابن عباس ، از مسروق ، از ابن مسعود نقل شده است .\r\nعثمان ملكى از ابى مليكه نقل كرده است : مجاهد را ديدم كه از ابن عباس دربارهء تفسير قرآن سؤال مىكرد ، در حالىكه تنها من آن‌جا بودم . ابن عباس به او مىگفت :\r\nبنويس . و به اين ترتيب تمام تفسير قرآن را از او سؤال كرد .\r\nابان بن صالح از مجاهد نقل مىكند كه گفت : سه دور قرآن را از اول تا آخر بر ابن عباس خواندم در حالىكه در هر آيه مىايستادم و دربارهء تفسير آن از وى سؤال مىكردم .\r\nابو بكر حنفى گفت : از سفيان ثورى شنيدم كه مىگفت : هرگاه از مجاهد چيزى درباره تفسير قرآن شنيدى ، تو را كافى است .\r\nاما ضحّاك و ابو صالح باذان و سدّى و كلبى ، مأخذ تفسيرى آنها از امورى است كه در ذيل نقل مىشود :\r\nشعبه از عبد الملك بن ميسره نقل كرده است كه ضحّاك با ابن عباس ملاقات نداشت ، بلكه فقط سعيد بن جبير را در رى ديده و علم تفسير را از او آموخته است .\r\nشعبه از مشّاش نقل كرده كه گفت : از ضحّاك پرسيدم : آيا از ابن عبّاس چيزى دربارهء تفسير قرآن شنيده‌اى ؟ او گفت : نه .\r\nزكريّا براى ما حديث كرد كه شعبى پيش ابو صالح باذان مىآمد و گوشش را مىگرفت و مىكشيد و مىگفت : تو قرآن را تفسير مىكنى ، در حالىكه قرآن نمىخوانى ؟\r\nسعيد بن جبير براى من از ابن عباس نقل كرد كه گفت : خدايى كه به حق حكم مىكند مىتواند پاداش نيكى و بدى را بدهد . بدرستى كه خدا شنوا و بيناست . حسين گفت : به اعمش گفتم كلبى نيز چنين براى من حديث كرد ، جز اين‌كه او گفت : خدا\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nمىتواند بدى را با بدى مجازات كند و نيكى را ده برابر پاداش دهد . اعمش گفت : اگر آنچه نزد كلبى است نزد من مىبود از من كوچكترين تقصيرى صادر نمىشد ( منظور عظمت كلى نزد اعمش مىباشد . )\r\nصالح بن مسلم گفت : شعبى بر سدّى وارد شد ، در حالىكه وى تفسير مىگفت .\r\nشعبى گفت : اگر كفل خود را طبل قرار دهى و بر آن بزنى ، بهتر از اين است كه بنشينى و تفسير قرآن بگويى !\r\nمسلم بن عبد الرّحمان نخفى گويد : من با ابراهيم بودم ، او سدّى را ديد و به من گفت : آگاه باش ، او قرآن را به شيوهء آن گروه تفسير مىكند .\r\nطبيعى است كه وقتى باب انتقاد در امرى باز شود ، انديشه‌هاى گوناگونى به وجود مىآيد و آن‌گاه كه گرايش كلبى در تفسير قرآن ، گروهى را خوش نيايد ، ديگران روش ديگرى را پيش خواهند گرفت .\r\nاز سعيد بن بشير شنيدم از قتاده نقل كرد كه مىگفت : كسى را نديدم كه در زمينه تفسير با كلبى هم‌رأى باشد .\r\nطبرى هم در اين زمينه نظريه‌اش را به ما نگفته است ، زيرا او بىدليل سخن نمىگويد و به اجمال حرفى نمىزند ، امّا وقتى اين مفسّران و ديگران بعضى آيات قرآن را تفسير مىكنند ، خواهيم ديد كه چگونه طبرى به انتقاد از آنها مىپردازد ، يعنى در جاى خود از آنها انتقاد مىكند و اين ردّ و ايرادها را در سراسر سى جزء از تفسيرش پراكنده مىسازد .\r\nبه‌علاوه ، او به اين اجمالى كه در آغاز ، چهرهء تفسير او را ، احاطه كرده است ، پايان مىدهد و تفسيرش را به سه مرحله به قرار زير تقسيم مىكند : مرحله‌اى كه تنها براى خداست و مرحله‌اى كه براى پيامبر است و مرحلهء ديگر كه براى اهل كفايت از بندگان خدا مىباشد و در اين مرحلهء اخير بيان مىكنيم كه طبرى فرهنگى را توضيح مىدهد كه سزاوار است مفسّر قرآن آن را محور كار خود قرار دهد ، طبرى مىگويد : در بخشهاى گذشتهء كتابمان دربارهء انواع تأويل قرآن گفتيم . تأويل تمام قرآن ، سه نوع دارد :\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nالف - تأويلى كه هيچ‌كس را امكان وصول به آن نيست و آن ، موردى است كه خداوند علم آن را به خود اختصاص داده و از همهء آفريدگانش آن را مخفى مىكند و اين مورد ، تعيين اوقات امورى است كه خداوند در كتاب خود وقوع آن را خبر داده است از قبيل زمان وقوع قيامت و هنگام فرود آمدن عيسى بن مريم از آسمان و وقت طلوع خورشيد از مغرب و موقع نفخ صور و غير اينها .\r\nب - تأويلى كه علم به تفسير آن ويژهء پيامبر صلى اللّه عليه و إله است ، نه ساير امّت . و آن چيزهايى است كه نياز به دانستن تأويل و تفسير آن است .\r\nج - نوع سوم چيزهايى است كه علم آن نزد كسانى است كه اهل زبان باشند همان زبانى كه قرآن به آن نازل شده و رسيدن به مرحلهء تأويل و دستيابى به رموز آيات ، تنها از اهل زبان ميسّر است .\r\nبنابراين ، در اين مورد از تفسير و تأويل قرآن‌كه مربوط به بندگان خداست ، شايسته‌ترين مفسّران در رسيدن به حق ، كسانى هستند كه دليلشان روشنتر باشد و تأويل قرآن را تنها به رسول خدا صلى اللّه عليه و إله مستند بدانند نه به ساير امّت . قرآن را به وسيلهء اخبار آن حضرت تفسير كنند ، اخبارى كه از طريق استفاضه يا از راه نقل عدول و يا از راه علامتى كه ثابت شده و بر صحّت آن خبر ، نصب گرديده باشد .\r\nامّا در مورد آياتى كه درك تفسير آنها از راه علم عربى است ، اثبات اين تفسير يا از راه استشهاد به اشعار مشهور است و يا از راه گفتار و گويشهاى معروف و مشهور . حال ، اين مفسّر هركس باشد ، اهميّتى ندارد ، مهم آن است كه اين آيات ، از گفته‌هاى گذشتگان صحابه و پيشوايان و جانشينان آنها از تابعين و دانشمندان امّت خارج نباشد . « 1 »\r\nبالاخره چنان‌كه مىبينيد ، طبرى مىخواهد روش ابن عبّاس در تفسير را ادامه دهد يعنى از لغت كمك مىگيرد و به نصوص ادبى عربى ، استناد مىكند و از مرز روايات تجاوز نمىكند .\r\nطبرى آيه‌اى را كه در تفسير آن آراى گوناگونى است ، مورد تحقيق قرار مىدهد و\r\n\r\n\r\n","description":"","footnote":"\r\n( 1 ) - همان مأخذ ، ج 1 ، ص 30 - 32 .\r\n","page_name":" 426 ","page_number":426},
  {"content":"\r\n\r\nمطابق روش خود ، انديشه‌هاى مختلف را يادآور مىشود تا به نظريه‌اى دست يابد كه پيوسته به آن توجّه دارد و در ذهن خود مىپروراند . چنان‌كه مىگويد :\r\nاهل تفسير در تأويل آيهء :  مِنْهُ آياتٌ مُحْكَماتٌ هُنَّ أُمُّ الْكِتابِ وَ أُخَرُ مُتَشابِهاتٌ  « 1 » ، ديدگاههاى گوناگونى ابراز كرده‌اند كه آيات محكم و متشابه چيست ؟ او اين اقوال را به ترتيب زير نقل كرده است :\r\n1 - بعضى مفسّران گفته‌اند : آيات محكم آياتى است كه مورد عمل واقع مىشوند و ناسخ مىباشند و يا اين‌كه آيات محكم اثبات‌كنندهء احكام ، و متشابهات آياتى است كه عمل به آنها متروك است و آنها آيات نسخ شده مىباشند و گويندگان اين قول را چنين نقل مىكند :\r\nالف - عوّام از ارباب حديث در آيهء  مِنْهُ آياتٌ مُحْكَماتٌ  از ابن عباس نقل كرده كه از جملهء محكمات سه آيه‌اى است كه از  قُلْ تَعالَوْا أَتْلُ ما حَرَّمَ رَبُّكُمْ عَلَيْكُمْ  ، آيه 151 سورهء انعام شروع و به  لَعَلَّكُمْ تَتَّقُونَ  ( آيهء 153 ) ختم مىشود و نيز در سورهء بنى اسرائيل از آيهء 23  وَ قَضى رَبُّكَ أَلَّا تَعْبُدُوا إِلَّا إِيَّاهُ  تا آيهء 111 كه آخر سوره است .\r\nب - از على بن ابى طلحه از ابن عبّاس نقل شده كه مراد از آيات محكم در آيهء :\r\n هُوَ الَّذِي أَنْزَلَ عَلَيْكَ الْكِتابَ مِنْهُ آياتٌ مُحْكَماتٌ هُنَّ أُمُّ الْكِتابِ . . .  آيات ناسخ و بيان كنندهء حلال و حرام و حدود و فرايض قرآن و چيزهايى است كه به آنها عمل مىشود و دربارهء « و اخر متشابهات » مىگويد : مراد از متشابهات ، آيات نسخ شده با تقديم و تأخيرها و امثال و اقسام آن است و نيز آن‌چه به آن ايمان آورده مىشود ، ولى مورد عمل قرار نمىگيرد .\r\nمحمد بن سعيد از پدرش و او از عمويش و او از پدرش ، او نيز از پدرش و او از ابن عباس نقل كرده است : مقصود از محكمات در آيهء  هُوَ الَّذِي أَنْزَلَ عَلَيْكَ الْكِتابَ  ، تا ،  وَ أُخَرُ مُتَشابِهاتٌ   أُمُّ الْكِتابِ  است كه به عنوان ناسخ مورد اعتقاد و عمل قرار مىگيرد و مراد از متشابهات ، آيات نسخ شده‌اى است كه مورد عمل قرار نمىگيرد .\r\n\r\n\r\n","description":"","footnote":"\r\n( 1 ) - آل عمران / 7 .\r\n","page_name":" 427 ","page_number":427},
  {"content":"\r\n\r\nج - ابن مسعود از گروهى از ياران پيامبر صلى اللّه عليه و إله نقل مىكند :  هُوَ الَّذِي أَنْزَلَ عَلَيْكَ الْكِتابَ مِنْهُ آياتٌ مُحْكَماتٌ هُنَّ أُمُّ الْكِتابِ  ، تا ، كلّ من عند ربّنا ، مقصود از آيات محكمات ، ناسخهايى است كه مورد عمل قرار مىگيرد و متشابهات ، آياتى مىباشد كه نسخ شده است .\r\nد - سعيد از قتاده دربارهء آيهء :  هُوَ الَّذِي أَنْزَلَ عَلَيْكَ الْكِتابَ مِنْهُ آياتٌ مُحْكَماتٌ هُنَّ أُمُّ الْكِتابِ  ، نقل مىكند كه : محكمات ، آياتى هستند در مورد احكام حلال و حرام خداوند كه ناسخ آيات ديگرند و مورد عمل واقع مىشوند ، امّا متشابهات آيات نسخ شده‌اى ، هستند كه به آنها عمل نمىشوند ولى مورد ايمان و اعتقاد قرار مىگيرند .\r\nمعمّر نيز به نقل از قتاده در مورد محكمات مىگويد : محكم آيه‌اى است كه به آن عمل مىشود .\r\nه - ابن ابى جعفر از پدرش و او از ربيع نقل مىكند :  هُوَ الَّذِي أَنْزَلَ عَلَيْكَ الْكِتابَ مِنْهُ آياتٌ مُحْكَماتٌ هُنَّ أُمُّ الْكِتابِ وَ أُخَرُ مُتَشابِهاتٌ  ، محكمات ، آيات ناسخى هستند كه به آنها عمل مىشود و متشابهات به آياتى گفته مىشود كه به آنها عمل نمىشود ولى ايمان آورده مىشود .\r\nو - جويبر از ضحّاك دربارهء آيات  مُحْكَماتٌ هُنَّ أُمُّ الْكِتابِ  مىگويد : اينها آيات نسخ‌كننده هستند و  أُخَرُ مُتَشابِهاتٌ  آياتى هستند ، منسوخ و فقط براى تلاوت است .\r\nسلمة ابن نبيط نيز از ضحّاك بن مزاحم نقل كرده است كه محكم آيه‌اى است كه نسخ نشده و متشابه ، نسخ شده است .\r\n2 - گروهى ديگر در تعريف آيات محكم و متشابه گفته‌اند : آيات محكم آياتى هستند كه خداوند حكم حلال و حرامش را در آنها بيان كرده و آيات متشابه آياتى هستند كه هرچند الفاظ آنها با يكديگر مختلف است ، ليكن معانى بعضى از آنها با برخى ديگر مشابهت دارد . كسانى كه اين انديشه را اظهار كرده‌اند عبارتند از :\r\nابن ابى نجيح كه از مجاهد نقل كرده است : آيات محكمات آياتى هستند كه احكام حلال و حرام در آنها بيان‌شده و آنچه غير از اين باشد متشابه است كه بعضى از\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nآنها بعضى ديگر را تصديق مىكنند از قبيل :\r\n . . . وَ ما يُضِلُّ بِهِ إِلَّا الْفاسِقِينَ  « 1 » ، « خدا به وسيلهء قرآن ، گمراه نمىسازد ، مگر فاسقان را . »\r\n . . . كَذلِكَ يَجْعَلُ اللَّهُ الرِّجْسَ عَلَى الَّذِينَ لا يُؤْمِنُونَ  « 2 » ، « خداوند اين‌چنين ، پليدى را بر افراد بىايمان قرار مىدهد . »\r\n . . . وَ الَّذِينَ اهْتَدَوْا زادَهُمْ هُدىً وَ آتاهُمْ تَقْواهُمْ  « 3 » ، « كسانى كه راه يافته‌اند ، خداوند بر هدايتشان مىافزايد و روح تقوا به آنها مىبخشد . »\r\nشبل نيز از ابو نجيح و او از مجاهد ، مانند همين مطلب را نقل كرده است .\r\n3 - برخى ديگر چنين گفته‌اند : محكمات آياتى هستند كه جز يك وجه از تأويل احتمال ديگرى در آن نمىرود ، امّا متشابه احتمال چند وجه در آن وجود دارد و طرفداران اين نظريه مىگويند : محمد بن جعفر بن زبير دربارهء آيهء :  هُوَ الَّذِي أَنْزَلَ عَلَيْكَ الْكِتابَ مِنْهُ آياتٌ مُحْكَماتٌ  گفته است : در آيات محكمات : حجت پروردگار و عصمت بندگان و دفع دشمنان و از بين بردن باطل است و در آنها تحريف وجود ندارد و از وضع اولىشان هيچ‌گونه تغييرى نيافته‌اند و دربارهء متشابهات مىگويد : در آنها شبههء تحريف و تغيير وجود دارد و خداوند با اين آيات بندگانش را مىآزمايد چنان‌كه آنها را در مسائل حلال و حرام آزمايش مىكند و آنها هرگز از حق منحرف نمىشوند و به باطل روى نمىآورند .\r\n4 - جمعى ديگر گفته‌اند : معناى محكم چيزى است كه خدا در آن حكم قطعى صادر كرده است از قبيل آيات قرآنى و داستانهاى امتها و رسولانى كه براى آنها فرستاده شده‌اند ، در حالى كه محمد صلى اللّه عليه و إله و امّتش را نيز به آنها پيوند داده است ، امّا آيات متشابه ، آياتى هستند كه الفاظ آنها با يكديگر همانند باشند از قبيل داستانهاى مكرّر پيامبران و امتها در سوره‌هاى قرآن‌كه بعضى با الفاظ متّفق و معانى مختلف و برخى برعكس ، با\r\n\r\n\r\n","description":"","footnote":"\r\n( 1 ) - بقره / 26 .\r\n( 2 ) - انعام / 125 .\r\n( 3 ) - محمّد / 17 .\r\n","page_name":" 429 ","page_number":429},
  {"content":"\r\n\r\nمعناى متفق و الفاظ مختلف تكرار شده‌اند . كسانى كه اين نظريه را اظهار داشته‌اند چنين استدلال مىكنند :\r\nابن وهب گفته است : ابن زيد آيهء :   كِتابٌ أُحْكِمَتْ آياتُهُ ثُمَّ فُصِّلَتْ مِنْ لَدُنْ حَكِيمٍ خَبِيرٍ   « 1 » را خواند و گفت دربارهء رسول خدا صلى اللّه عليه و إله 24 آيه از آيات محكم و دربارهء نوح عليه السّلام نيز 24 آيه ذكر شده است و مىافزايد : اينها از خبرهاى غيبى است ، بعد آيهء :  وَ إِلى عادٍ  « 2 » را ، تا  وَ اسْتَغْفِرُوا رَبَّكُمْ  « 3 » قرائت كرد و از آن گذشت و سپس داستان صالح و ابراهيم و لوط و شعيب را ذكر كرد و از آن نيز گذشت و گفت : اين امور يقينى است و همين است معناى « احكمت آياته ثمّ فصلت . . . . »\r\nوى مىگويد آيات متشابه مانند داستان موسى است كه در جاهاى متعدد يادشده و همه به يك معنا و باهم متشابه‌اند از قبيل : اسلك فيها ، إحمل فيها و اسلك يدك ، أدخل يدك ، و حيّة تسعى ، ثعبان مبين . . . .\r\nنيز مىگويد : قرآن داستان هود را در ده آيهء متشابه بيان كرده و هريك از صالح و ابراهيم و لوط را در هشت آيه و شعيب را در سيزده آيه و موسى را در چهار آيهء متشابه آورده و همهء آيات در اين سوره حكمى است ميان پيامبران و امّتهايشان و اين آيات در سورهء هود به صد آيه مىرسد و بعد فرموده است :  ذلِكَ مِنْ أَنْباءِ الْقُرى نَقُصُّهُ عَلَيْكَ مِنْها قائِمٌ وَ حَصِيدٌ  « 4 » ، « اينها خبرهاى شهرهايى است كه داستانش را براى تو بيان مىكنيم كه برخى هنوز آبادند و برخى به كلّى ويران گرديده » و مىگويد : كسانى كه خدا مىخواهد آنها را بيازمايد يا گمراهشان كند ، در برابر آيات متشابه مىگويند : اينها چيست ؟ چرا چنين نيست و چرا چنان نيست و اشكال‌تراشى مىكنند .\r\n5 - گروه پنجم مىگويند : آيات محكم قرآن آياتى هستند كه دانشمندان تأويل آنها را بدانند و به معنا و تفسير آنها آشنا باشند و آيات متشابه به آياتى گفته مىشود كه هيچ كس راهى براى دانستن آنها ندارد و از چيزهايى است كه خداوند علم آن را ويژهء خود\r\n\r\n\r\n","description":"","footnote":"\r\n( 1 ) - هود / 1 .\r\n( 2 ) - هود / 50 .\r\n( 3 ) - هود / 52 .\r\n( 4 ) - هود / 100 .\r\n","page_name":" 430 ","page_number":430},
  {"content":"\r\n\r\nقرار داده است مانند آگاهى از وقت خروج عيسى بن مريم و وقت طلوع خورشيد از مغرب و قيام قيامت و نابودى دنيا و جز اينها كه هيچ‌كس به اين امور آگاهى ندارد .\r\nاين دانشمندان مىگويند : از جملهء آياتى كه خداوند آنها را جزء متشابهات دانسته حروف مقطّعهء اوايل بعضى از سوره‌هاى قرآن است از قبيل الم ، و المص و المر و الر و جز اينها كه در لفظ شبيه يكديگر و از نظر حروف در حساب ابجد نيز توافق دارند .\r\nدر زمان پيامبر اكرم صلى اللّه عليه و إله گروهى از يهود بر آن بودند كه از حروف مقطعه مدت بقاى اسلام و مسلمانان را به دست آورند و از پايان عمر پيامبر صلى اللّه عليه و إله و امّت او آگاه شوند ، امّا خداوند گفتگوى آنان را در اين موضوع تكذيب كرد و به آنها اعلام فرمود كه آنچه علم به آن را از ناحيه اين حروف متشابه مىجويند چه از اين راه و چه از ديگر راه نمىتوانند به آن دست يابند و اين مسائل را جز خداوند كسى نمىداند و از جابر بن عبد اللّه بن رباب نقل‌شده كه آيه اخر متشابهات در همين مورد نازل شده است . ما در تفسير    الم * ذلِكَ الْكِتابُ لا رَيْبَ فِيهِ    روايتى از جابر بن عبد اللّه و از كسى كه هم‌عقيدهء او در اين موضوع است ذكر كرديم و از اين گفتار به انديشهء او مىتوان پىبرد .\r\nگفتارى كه از جابر نقل كرديم به تأويل آيه شبيه‌تر است ، زيرا خداوند بدين‌سبب آيات قرآن را بر پيامبرش نازل كرده است كه بيانى براى او و امتش و نيز هدايتى براى جهانيان باشد و جايز نيست كه در قرآن چيزهايى وجود داشته باشد كه مردم هيچ‌گونه نيازى به آن نداشته باشند و يا چيزى باشد كه موردنياز باشد ، امّا راهى براى فهم تفسير و تأويل آن وجود نداشته باشد .\r\nحال كه چنين است ، پس هر آيه‌اى كه در قرآن وجود دارد ، مردم به آن نيازمند هستند اگرچه ممكن است از بعضى معانى آن بىنياز باشند و به بيشترينهء معانى آيه نياز پيدا كنند نظير اين آيه :  . . . يَوْمَ يَأْتِي بَعْضُ آياتِ رَبِّكَ لا يَنْفَعُ نَفْساً إِيمانُها لَمْ تَكُنْ آمَنَتْ مِنْ قَبْلُ أَوْ كَسَبَتْ فِي إِيمانِها خَيْراً  « 1 » ، « روزى كه بعضى از آيات قهر و غضب پروردگارت فرا رسد ايمان آوردن افرادى كه قبلا ايمان نياورده بودند يا عمل نيكى انجام نداده‌اند سودى\r\n\r\n\r\n","description":"","footnote":"\r\n( 1 ) - انعام / 158 .\r\n","page_name":" 431 ","page_number":431},
  {"content":"\r\n\r\nبرايشان ندارد . »\r\nپيامبر اكرم صلى اللّه عليه و إله براى امّتش بيان داشته كه مقصود از آيه‌اى كه خداوند به بندگانش خبر داده است : « هرگاه اين آيه فرارسد ، ايمان كسانى كه پيش از آن ايمان نياورده‌اند ، سودى نمىبخشد » طلوع خورشيد از مغرب است و چيزى كه مردم به دانستن آن نيازمندند آگاهى نسبت به وقت سودمند توبه است و نه مقيد ساختن آن به سال و ماه و روز و اين را خداوند با راهنمايى قرآن براى مردم بيان كرده و با زبان پيامبرش توضيح داده است . آنچه در اين آيه آمده و مردم نيازى به آگاهى از آن ندارند ، علم به مدّتى است كه زمان نزول آيهء قرآن تا پديدار گشتن آن نشانهء آسمانى را دربرمىگيرد و اين امرى است كه مردم نه از نظر دينى و نه از نظر دنيوى نيازى به دانستن آن ندارند و اين عملى است كه خداوند به خود اختصاص داده و از مردم پنهان داشته است . اين‌گونه آيات و نظير آن است كه يهود مىخواستند ، از طريق آنها مدت زمان بقاى ( دين ) محمد صلى اللّه عليه و إله و امّت او را از قرآن به دست آورند ، از قبيل الم و المص ، و الر و المر و امثال آنها از حروف مقطّعهء متشابه كه خداى عزّ و جلّ تأويل اين‌گونه آيات را به خود اختصاص داده و بجز او كسى نمىداند .\r\nحال‌كه متشابه را توصيف كرديم به اين نتيجه مىرسيم كه هرچه غير از آن باشد محكم است ، زيرا اين محكم از دو حال خارج نيست : يا اين‌كه تنها يك معنا و يك تأويل دارد و با شنيدن آن معنايش فهميده مىشود و به تفسيركننده هم نيازى ندارد ، يا اين‌كه داراى معانى و تأويلات گوناگونى است كه با بيان خدا و تفسير رسول او براى امّتش واضح و روشن مىشود و چنان‌كه قبلا بيان داشتيم ، سرانجام ، دانشمندان اسلامى نيز از دانستن آن بىاطلاع نيستند . « 1 » تاكنون در شيوهء تفسير طبرى از جنبهء نظرى بحث كرديم ، اكنون به جنبهء عملى آن مىپردازيم .\r\n\r\n\r\n","description":"","footnote":"\r\n( 1 ) - تفسير طبرى ، ج 3 ، ص 114 - 117 .\r\n","page_name":" 432 ","page_number":432},
  {"content":"\r\n\r\n\r\nبخش دوم : شيوهء تفسيرى طبرى از جنبهء عملى\r\n\r\n1 - قرائت\r\nاكنون كه از بيان انديشهء طبرى در تفسير فراغت يافتيم ، لازم است به تطبيق عملى اين انديشه بر آيات قرآنى بپردازيم و اين بحث را با نظريهء وى در علم قرائت آغاز مىكنيم .\r\nبايد توجه داشت كه قرائت لفظ بر يك شيوهء خاص ، يعنى ترتيب حروف و ضبط آنها بر اسلوبى خاصّ موجب تغيير معنا مىشود ، و هرگاه كه اختلاف در ترتيب اين حروف يا ضبط حركات صورت گيرد ، اين دگرگونى را به وجود مىآورد . و به همين دليل ، مفسّران ، اهتمام زيادى به علم قرائت دارند .\r\nمهمترين چيزى كه در هيچ مورد از شيوهء طبرى در علم قرائت جدا نيست ، توجّه زياد وى به اجماع و پيروى از آن است و در همهء قرائتها مجموعه‌اى از اقوال قاريان ، پيش روى او قرار دارد كه يكى از آنها را به علّتى كه موردنظر اوست برمىگزيند . اينك به نمونه‌هايى از اين قبيل اشاره مىكنيم :\r\nالف - از ديدگاه طبرى نخستين معيار گزينش يك قرائت ، اجماع است . چنان‌كه در موردى از سورهء توبه مىگويد : در قرائت آيهء :  إِنَّهُمْ لا أَيْمانَ لَهُمْ  اختلاف كرده‌اند . اهل حجاز و عراق و ديگران ايمان را به فتح همزه خوانده‌اند ، يعنى لا عهود لهم : آنها عهد و پيمانى ندارند . و از حسن بصرى نقل‌شده كه : لا ايمان لهم به كسر همزه يعنى اسلامى بر ايشان نيست .\r\nگاهى طبرى براى قرائت كسرهء همزه به توجيه ديگرى پرداخته ، مىگويد : شايد مراد اين باشد كه لا أمان لهم ، يعنى به آنها امان ندهيد ، بلكه هرجا يافتيد آنها را بكشيد و گويى آن را از مصدر : آمنته فأنا اومنه ايمانا گرفته است .\r\nطبرى مىگويد : بهترين قرائت در اين آيه كه من جز آن را جايز نمىدانم ، فتح همزه است نه كسر آن ، زيرا قرّاء بر اين قرائت اجماع كرده و خلاف آن را جايز ندانسته‌اند و نيز به دليل اجماع اهل تأويل ( مفسّران ) بر آنچه پيشتر گفتيم كه لا ايمان لهم به معناى لا عهد لهم است و ايمانى كه به معناى عهد باشد فقط به فتح همزه است ، چرا\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nكه جمع يمين و به معناى پيمان ميان چند نفر است . « 1 »\r\nبر همين‌اساس ، در مورد ديگرى از سورهء توبه يك قرائت را برگزيده و گفته است : در آيهء :  ما كانَ لِلْمُشْرِكِينَ أَنْ يَعْمُرُوا مَساجِدَ اللَّهِ . . .  « 2 » ، اختلاف‌شده . عموم قاريان اهل مدينه و كوفه « مساجد اللّه » به جمع قرائت كرده‌اند ، امّا بعضى از قرّاء مكه و بصره « مسجد اللّه » مفرد خوانده‌اند كه مراد مسجد الحرام است .\r\nطبرى مىگويد : همه بر قرائت  إِنَّما يَعْمُرُ مَساجِدَ اللَّهِ  به‌صورت جمع اجماع كرده‌اند و علّتش اين است كه اگر به جمع خوانده شود احتمال معناى مفرد و جمع داده مىشود ، زيرا عربها مفرد را براى جمع و جمع را نيز براى مفرد مىآورند نظير عليه ثوب اخلاق كه براى « ثوب » كه اسم مفرد است . « اخلاق » را كه صفت جمع است ، آورده‌اند ، او جامهء كهنه بر تن دارد . « 3 »\r\nب - گاهى اختلاف در قرائت ناچيز و بسيار اندك است ، امّا طبرى قرائتى را اختيار مىكند كه معنا را كامل برساند مثلا در تفسير آيهء :  يُنَزِّلُ الْمَلائِكَةَ بِالرُّوحِ مِنْ أَمْرِهِ عَلى مَنْ يَشاءُ مِنْ عِبادِهِ أَنْ أَنْذِرُوا أَنَّهُ لا إِلهَ إِلَّا أَنَا فَاتَّقُونِ  « 4 » ، « فرشتگان را با روح الهى به فرمانش بر هركس از بندگانش بخواهد نازل مىكند كه مردم را انذار كنيد كه معبودى جز من نيست .\r\nبنابراين ، از مخالفت من بپرهيزيد » . مىگويد : اهل قرائت در « ينزل الملائكه » اختلاف كرده‌اند . عموم قرّاء مدينه و كوفه با ياء و تشديد زاء و نصب ملائكه خوانده‌اند كه معنايش اين است : ينزّل اللّه الملائكة بالرّوح : « خدا فرشتگان را با روح مىفرستد . »\r\nاما بعضى از قرّاء بصره در مكه ، ينزل با « ياء » و تخفيف زا و نصب ملائكه خوانده‌اند ؛ و از بعضى كوفيان حكايت‌شده كه طبرى تنزّل الملائكة با « تاء » و تشديد زاء و رفع ملائكة خوانده است ، با اختلافى كه از او در اين زمينه نقل شده است . نيز روايت شده كه وى با بقيّهء قرّاء همشهريانش ( اهل كوفه ) دراين‌باره همداستان بوده است .\r\n\r\n\r\n","description":"","footnote":"\r\n( 1 ) - تفسير طبرى ، ج 14 ، ص 158 . تحقيق محمود شاكر ، چاپ دار المعارف ، سال 1958 .\r\n( 2 ) - توبه / 17 .\r\n( 3 ) - تفسير طبرى ، ج 14 ، ص 166 - 167 .\r\n( 4 ) - نحل / 2 .\r\n","page_name":" 434 ","page_number":434},
  {"content":"\r\n\r\nطبرى مىگويد : بهترين قرائت در نزد من ينزّل الملائكة ( با تشديد ) به معناى ينزل اللّه الملائكة است ، زيرا خداوند فرشتگان را به وسيلهء وحىاش به سوى پيامبران مىفرستد و ازاين‌رو نسبت دادن نزول به خدا سزاوارتر از ملائكه است ، امّا ترجيح تشديد بر تخفيف به اين سبب است كه وحى به تدريج بر پيامبر صلى اللّه عليه و إله نازل مىشده . « 1 » اينك به همين مقدار از نمونه‌ها كه در اين مورد آورديم بسنده مىكنيم و از همين موارد اساس قرائت در نزد طبرى روشن مىشود كه او قرائتى را اختيار مىكند كه مورد اجماع قرّاء باشد و به تقويت معنا ، تأكيد بيشترى بخشد .\r\n\r\n2 - تفسير قرآن به روايت\r\nبه سبب آن‌كه در برابر طبرى روايات فراوانى دربارهء تفسير آيات قرآن به عنوان ميراث گذشتگان وجود داشت ، بر او لازم بود ، دست به پالايش اين ميراث بزند و در اين راه معيارهايى را كه از نقد بيرونى آيات آغاز مىشد و به نقد درونى آنها پايان مىيافت انتخاب كند .\r\nبه عنوان مثال در تفسيرهايى كه از رسول خدا صلى اللّه عليه و إله يا صحابه و يا تابعان ، رسيده ، مىتواند معيارهاى محدثان را در جرح و تعديل به كارگيرد و به اين وسيله به معايبى كه در نقل‌كنندگان وجود دارد آگاهى يابد « 2 » و ما ، در گذشته مثالهايى از اين قبيل در مورد بحث از انديشهء نظرى طبرى نقل كرديم . امّا آنچه به حق در نظر ما مهم است و بر آن پافشارى داريم ، اين است كه طبرى تحقيق و بررسى خود را در متن روايات انجام مىدهد و ما در ذيل به آن اشاره خواهيم كرد . به‌هرحال طبرى نخست اين ميراث تفسير\r\n\r\n\r\n","description":"","footnote":"\r\n( 1 ) - همان مأخذ ، ج 14 ، ص 53 .\r\n( 2 ) - ابن الصلاح در اين مورد اشكال مىگيرد كه ملاك بررسى و جرح و تعديل در تفسير صحابه مربوط به چيزهايى است كه خبر از سبب نزول آيات و مانند آن مىدهد ، نه آنچه خود صحابه در تفسير آيات مىگويند ، زيرا اين‌طور كه آنها از پيش خود مىگويند و نسبت به رسول خدا نمىدهند ، محلّ توقّف است خدا داناست . مقدّمهء ابن الصّلاح ، ص 24 .\r\n","page_name":" 435 ","page_number":435},
  {"content":"\r\n\r\nروايى را براى ما مسجّل و قطعى مىكند و سپس تحقيق خود را دربارهء آنچه نقل‌شده ، انجام مىدهد . امّا مواردى كه طبرى به تحقيق در تفسير روايى پرداخته ، چنين است :\r\nالف - در تفسير اين آيات از سورهء بقره كه مىگويد :   . . . فِيهِ ظُلُماتٌ وَ رَعْدٌ وَ بَرْقٌ يَجْعَلُونَ أَصابِعَهُمْ فِي آذانِهِمْ مِنَ الصَّواعِقِ حَذَرَ الْمَوْتِ وَ اللَّهُ مُحِيطٌ بِالْكافِرِينَ * يَكادُ الْبَرْقُ يَخْطَفُ أَبْصارَهُمْ كُلَّما أَضاءَ لَهُمْ مَشَوْا فِيهِ وَ إِذا أَظْلَمَ عَلَيْهِمْ قامُوا   « 1 » ، « يا مانند بارانى كه در شب تاريك توأم با رعدوبرق و صاعقه بر سر رهگذاران ببارد ، آنها از ترس مرگ ، انگشت در گوش خود مىگذارند ، تا صداى صاعقه را نشنوند و خداوند به كافران احاطه دارد . روشنايى خيره‌كنندهء برق نزديك است چشم آنها را بربايد ، هر لحظه كه برق مىجهد بيابان را روشن مىكند ، به راه مىافتند و وقتى خاموش مىشود توقّف مىكنند . . . . »\r\nبرخى از رواياتى كه در تفسير اين آيات نقل‌شده و طبرى آنها را انتخاب كرده به اين قرار است :\r\n« و ديگر ، روايتى است كه موسى بن هارون از عمر نقل كرده و گفته است : اسباط ، از سدّى در خبرى كه پدرم ، مالك آن را ذكر كرده مىگويد ، و نيز از ابو صالح و او از ابن عبّاس و او از مرّه ، و او از ابن مسعود و او از گروهى از اصحاب پيامبر نقل كرده . . . . » « 2 »\r\nطبرى بسيارى از روايات را ياد مىكند و سرانجام ، نقل روايات را با روايات منسوب به ابن عبّاس و ابن مسعود پايان مىدهد و در سند آنها تشكيك مىكند و مىگويد : « ما ، خبر ابن مسعود و ابن عباس را ذكر كرديم كه گفتند : منافقان هرگاه در مجلس رسول خدا صلى اللّه عليه و إله حاضر مىشدند سر انگشتانشان را در گوشهايشان قرار مىدادند تا سخن رسول خدا را نشنوند ، زيرا بيم داشتند كه مبادا چيزى دربارهء آنها نازل شود يا خود چيزى بگويند و مستحق قتل شوند . حال اگر آنچه از ابن عباس و ابن مسعود نقل‌شده ، صحيح باشد يكى از اقوال خواهد بود ( مثل اقوال ديگران ) البته ، من اين قول را درست نمىدانم به دليل اين كه در اسناد اين قول به ابن مسعود و ابن عباس ، ترديد دارم . امّا اگر صحيح نباشد ، بهترين\r\n\r\n\r\n","description":"","footnote":"\r\n( 1 ) - بقره / 19 - 20 .\r\n( 2 ) - تفسير طبرى ، ج 1 ، ص 118 .\r\n","page_name":" 436 ","page_number":436},
  {"content":"\r\n\r\nقول در تأويل همان خواهد بود كه ما در بالا گفتيم . » « 1 »\r\nب - امّا نظر طبرى دربارهء روايات تفسيرى و نقد وى از متن اين روايات ، بخش مهمّى از بحثهاى تفسيرى او را تشكيل مىدهد و هستهء مركزى انتقاد وى از تفسير روايى در همين زمينه به شمار مىرود و ما در اين‌جا دو حديث مخالف يكديگر را از ابو هريره در تفسير آيهء قرآن‌كه طبرى آنها را مورد نقد و بررسى قرار داده به عنوان نمونه بيان مىكنيم :  كَيْفَ يَكُونُ لِلْمُشْرِكِينَ عَهْدٌ عِنْدَ اللَّهِ وَ عِنْدَ رَسُولِهِ إِلَّا الَّذِينَ عاهَدْتُمْ عِنْدَ الْمَسْجِدِ الْحَرامِ فَمَا اسْتَقامُوا لَكُمْ فَاسْتَقِيمُوا لَهُمْ إِنَّ اللَّهَ يُحِبُّ الْمُتَّقِينَ  « 2 » ، « چگونه براى مشركان پيمان شكن ، پيمان نزد خدا و رسولش خواهد بود ، مگر كسانى كه با آنها نزد مسجد الحرام پيمان بستيد ( كه پيمان خود را محترم شمردند ) تا وقتى كه در برابر شما وفادار باشند ، شما نيز وفادارى كنيد كه خداوند پرهيزگاران را دوست دارد . » طبرى در تفسير اين آيه مىگويد : اين همان ، مشركانى هستند كه خداوند به پيامبر و مؤمنان دستور داده است ، عهد و پيمان را با آنها تا وقتى كه وفادار باشند و پيمان را نشكنند و از دشمنان اسلام پشتيبانى نكنند ، رعايت كنند .\r\nطبرى سپس مىگويد : در اخبار فراوانى از رسول اكرم صلى اللّه عليه و إله رسيده است كه وقتى على عليه السّلام را براى اعلان برائت ، به سوى مشركانى كه با آنها پيمان بسته بود ، فرستاد ؛ از جملهء دستوراتى كه به او داد اين بود كه در ميان آنها برود و ندا در دهد كه « هركس ميان او و رسول خدا پيمانى وجود دارد ، اين پيمان تا مدّتى كه برايش تعيين‌شده باقى و برقرار است . » و اين اخبار روشنترين دليل بر چيزى است كه ما در تفسير آيه بيان داشتيم ، به اين معنا كه خداوند به پيامبر صلى اللّه عليه و إله دستور نداده ، عهدى را كه تا مدّت معينى با كفّار بسته ، بشكند . البتّه تا وقتى كه آنها بر پيمان خود وفادار باشند و آن را نشكنند ، و پيامبر صلى اللّه عليه و إله كفّارى را كه پيش از فرارسيدن مدّت پيمانشان عهد خود را شكسته بودند يا مدّتى براى پيمانشان معيّن نشده بود چهار ماه مهلتشان داد . امّا كسانى كه پيمانشان مهلتى معيّن داشت و پيمانشكنى نيز نكرده بودند ، پيامبر صلى اللّه عليه و إله مأمور بود كه آنها را تا پايان مدّت ،\r\n\r\n\r\n","description":"","footnote":"\r\n( 1 ) - همان مأخذ ، ج 1 ، ص 120 .\r\n( 2 ) - توبه / 7 .\r\n","page_name":" 437 ","page_number":437},
  {"content":"\r\n\r\nمهلت دهد و به همين منظور نمايندهء خود را فرستاد تا در هنگام حج فرمان خداوند را به مردم عرب ابلاغ كند . آن‌گاه طبرى تفسير خود از اين آيه را با نقل رواياتى كه گواه بر نظريهء اوست ، تأييد مىكند ، امّا در جايى كه با روايات متناقضى از ابو هريره مواجه مىشود ، از اظهار نظر باز مىايستد و مىگويد :\r\n( روايت اول ) احمد بن اسحاق ، از ابو احمد ، از قيس ، از مغيره ، از شعبى ، از محرّر بن ابو هريره و او از ( پدرش ) ابو هريره نقل كرده است كه وقتى پيامبر صلى اللّه عليه و إله على عليه السّلام را براى اعلان آيات برائت فرستاد ، من با او بودم و هرگاه صداى آن حضرت مىگرفت من به جاى او ندا مىكردم ، به ابو هريره گفته شد در آن روز به چه چيز ندا مىكردى ؟ گفت به چهار امر :\r\nالف - كسى برهنه در اطراف كعبه طواف نكند .\r\nب - هركس با رسول خدا صلى اللّه عليه و إله پيمانى بسته ، تا مدتى كه برايش معيّن‌شده ، پيمانش باقى است .\r\nج - بجز انسان مؤمن كسى داخل بهشت نخواهد شد .\r\nد - از اين پس ، هيچ مشركى حق انجام دادن اعمال حج ندارد .\r\n( روايت دوم ) محمد بن عمرو از عفّان از قيس بن ربيع از شيبانى از شعبى نقل مىكند كه مىگويد : محرّر بن ابو هريره از پدرش نقل كرده كه گفته است : من با على عليه السّلام بودم ، و بقيّه را مانند روايت قبلى نقل كرده ، جز اين‌كه در جملهء اول مىگويد : و هركس با رسول خدا پيمانى بسته ، پيمانش تا مدّتى كه برايش معين‌شده باقى است ( به جاى مدّت در روايت قبلى ، اجل آورده است ) طبرى مىگويد : مانند اين ( دو ) حديث كه توسط قيس نقل شد از شعبه نيز نقل‌شده ، جز اين‌كه در اجل ( و مدّت ) با قيس اختلاف دارد . روايت شعبه اين است : يعقوب بن ابراهيم و محمد بن مثنّى گفته‌اند : عثمان بن عمر از شعبه و او از مغيره ، از شعبى از محرّر بن ابو هريره از پدرش نقل كرده كه گفت : من با على عليه السّلام بودم .\r\nهنگامى كه رسول خدا صلى اللّه عليه و إله او را براى اعلان برائت به سوى اهل مكّه فرستاد ، من ندا مىكردم تا اين‌كه صدايم گرفت . از او سؤال شد : چه مىگفتى ؟ گفت مأمور شديم كه ندا\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nكنيم : كسى جز مؤمن داخل بهشت نمىشود ، و هركس با رسول خدا پيمانى دارد مهلتش تا چهار ماه است و هرگاه مدّتش سرآمد ، بداند كه خداوند و پيامبرش از مشركان بيزارند ، و نبايد كسى برهنه ، خانهء خدا را طواف كند ، و از امسال به بعد مشركى نبايد اعمال حج انجام دهد .\r\nطبرى مىگويد : من از آن مىترسم كه آنچه در اين روايت و دو روايت قبلى دربارهء اجل ( مدّت ) ذكر شده از ناقل روايت باشد ، زيرا روايات فراوانى كه دربارهء « اجل » وارد شده ، بر خلاف چيزى است كه در اين روايت آمده است . علاوه بر اين ، خود اين روايت كه شعبه نقل كرده با آنچه از قيس نقل شده اختلاف دارد چنان‌كه آن را بيان كردم . « 1 »\r\nح - طبرى از ميان تمام روايات و ميراث تفسيرى ، چيزى را در مرتبهء نخست قرار مىدهد كه انتساب آن به رسول اكرم صلى اللّه عليه و إله درست باشد و آن را بر هر تفسير روايى ديگرى كه براى آيه آمده - هرچند كه احتمال آن با ظاهر آيه نزديك باشد - مقدم مىدارد ، اكنون به موضوعى كه در ذيل بيان مىشود توجّه كنيد :\r\n( تفسير منقول از پيامبر صلى اللّه عليه و إله ) از اسماعيل بن سميع ، از ابى رزين نقل شده است كه گفت : مردى خدمت پيامبر صلى اللّه عليه و إله آمد و گفت : اى رسول خدا :  الطَّلاقُ مَرَّتانِ فَإِمْساكٌ بِمَعْرُوفٍ أَوْ تَسْرِيحٌ بِإِحْسانٍ . . .  « 2 » ، خدا مىفرمايد : طلاق ( طلاقى كه رجوع در آن امكان دارد ) دو مرتبه است ، پس آن‌گاه كه طلاق داد ، مرد بايد زن خود را به خوبى نگه دارد يا به نيكى او را رها كند ، پس طلاق سوم كدام است ؟ پيامبر صلى اللّه عليه و إله فرمود : همين‌كه بايد او را به خوبى نگه دارد يا به نيكى رهايش كند طلاق سوم است . ( تفسير منقول از ديگران ) أسباط از سدّى نقل مىكند ، در تفسير :  فَإِمْساكٌ بِمَعْرُوفٍ أَوْ تَسْرِيحٌ بِإِحْسانٍ  ، هرگاه او را يك بار يا دو بار طلاق دهد ، بايد يا به خوبى به او رجوع كند يا از مراجعهء به او خوددارى كند تا عدّه‌اش به سر رسد كه در اين‌صورت اختيار زن با خودش خواهد بود .\r\nجويبر از ضحّاك نقل مىكند : دربارهء اين سخن خداوند :  الطَّلاقُ مَرَّتانِ فَإِمْساكٌ \r\n\r\n\r\n","description":"","footnote":"\r\n( 1 ) - همان مأخذ ، ج 14 ، ص 103 - 105 ، چاپ دار المعارف .\r\n( 2 ) - بقره / 229 .\r\n","page_name":" 439 ","page_number":439},
  {"content":"\r\n\r\n بِمَعْرُوفٍ أَوْ تَسْرِيحٌ بِإِحْسانٍ  ، يعنى مرد ، زن خود را دو مرتبه طلاق داده و در ميان دو طلاق رجوع كرده ، پس خداوند امر كرده است كه مرد بايد زن خود را نگهدارد يا او را به نيكى رها كند . و اگر مرتبهء سوم باز او را طلاق دهد اين زن بر او حلال نخواهد شد ، مگر اين‌كه مرد ديگرى با او ازدواج كند . چنان‌كه معلوم مىشود گويندگان اين دو نظريه كه از سدّى و ضحّاك نقل شد چنين تصوّر كرده‌اند كه معناى الطلاق مرتان فامساك اين است كه در هريك از دو طلاق براى زنان امساك به معروف يا تسريح به احسان باشد .\r\nاين احتمالى است كه از ظاهر آيه به دست مىآيد و در صورتى معتبر است كه خبر منقول از پيامبر صلى اللّه عليه و إله به روايت اسماعيل بن سميع از ابو رزين وجود نداشته باشد ، زيرا سخن آن حضرت از سخن ديگران براى ما معتبرتر است . « 1 »\r\nد - طبرى در رواياتى كه از غير پيامبر صلى اللّه عليه و إله نقل شده است به انتخاب پرداخته و بعضى را با دليل بر بعضى ترجيح مىدهد . به عنوان مثال به دو آيهء اوّل سورهء توبه توجه مىكنيم :   بَراءَةٌ مِنَ اللَّهِ وَ رَسُولِهِ إِلَى الَّذِينَ عاهَدْتُمْ مِنَ الْمُشْرِكِينَ * فَسِيحُوا فِي الْأَرْضِ أَرْبَعَةَ أَشْهُرٍ وَ اعْلَمُوا أَنَّكُمْ غَيْرُ مُعْجِزِي اللَّهِ وَ أَنَّ اللَّهَ مُخْزِي الْكافِرِينَ   « 2 » ، « از اين پس خدا و رسولش از عهد مشركانى كه با شما پيمان بستند و شكستند بيزارى جست . با اين حال چهار ماه ديگر به شما مشركان مهلت داده مىشود كه آزادانه در زمين گردش كنيد و بدانيد كه شما نمىتوانيد بر قدرت خدا غالب شويد و از قدرتش فرار كنيد و خداوند خواركنندهء كافران است . »\r\nموضع طبرى در ميان ديدگاههاى مختلف در تفسير اين آيه آن است كه در آغاز ، ديدگاهها را به اجمال مىآورد و سپس آنها را تفصيل مىدهد و آن‌گاه صاحبان اين ديدگاهها و روايات رسيده از آنان را ذكر مىكند ، به عنوان مثال او مىگويد : مفسران دربارهء مشركانى كه ميان آنها و پيامبر ، عهدى بوده و خدا و رسولش از آنها بيزارى جسته و به آنها اجازه داده‌اند كه چهار ماه در روى زمين به آزادى بگردند ، به اختلاف ، سخن گفته‌اند :\r\n\r\n\r\n","description":"","footnote":"\r\n( 1 ) - همان مأخذ ، ج 2 ، ص 278 - 279 .\r\n( 2 ) - توبه / 1 - 2 .\r\n","page_name":" 440 ","page_number":440},
  {"content":"\r\n\r\nبرخى مىگويند : آنها دو گروه از مشركان بوده‌اند . يك گروه ، آنان كه ميان آنها و پيامبر خدا كمتر از چهار ماه مهلت بوده و خداوند چهار ماه به آنها مهلت گردش داده است . امّا گروهى ديگر براى پيمانشان مدّتى معيّن نشده بود و با توجّه به اين دستور چهار ماه به آنها فرصت داده شد تا به خود بينديشند ، و سپس با خدا و رسولش و مؤمنان به جنگ بپردازند . اينها هرجا يافت شوند كشته و اسير مىشوند ، مگر اين‌كه توبه كنند و طبرى گويندهء اين ديدگاه را نام برده است .\r\nبرخى ديگر گويند : مهلت خداوند به گردش چهار ماه براى مشركينى است كه ميانشان با رسول خدا صلى اللّه عليه و إله پيمانى باشد ، امّا كسانى كه عهدى با پيامبر نداشته باشند ، مهلتشان پنجاه شب است كه بيست شب از ذيحجّه و تمام محرّم باشد ، و اينها چنين دليل مىآورند كه مهلت كسانى كه برايشان پيمانى نبوده ، تا پايان ماه‌هاى حرام مىباشد ( و آخر ماه‌هاى حرام محرّم است ) چنان‌كه خداوند مىفرمايد :  فَإِذَا انْسَلَخَ الْأَشْهُرُ الْحُرُمُ فَاقْتُلُوا الْمُشْرِكِينَ حَيْثُ وَجَدْتُمُوهُمْ . . .  « 1 » ، « هرگاه ماه‌هاى حرام به پايان رسيد هرجا مشركان را يافتيد آنها را بكشيد » و اين گروه گفته‌اند : نداى برائت ، روز حجّ اكبر بوده كه به گفتار گروهى روز قربانى و به قولى ديگر روز عرفه مىباشد كه جمعش پنجاه روز مىشود و همين مفسّران گفته‌اند : مدّت چهار ماه براى كسانى كه ميانشان با رسول خدا صلى اللّه عليه و إله پيمان بوده از آن روزى است كه سورهء برائت نازل شده و چون آن روز اوّل شوّال بوده ، پس مدّت مهلت آنان ، پايان ماه‌هاى حرام مىباشد .\r\nامّا بعضى از گويندگان اين قول ، مىگويند : آغاز مدّت براى هر دو گروه چه آنان كه پيمان بسته‌اند و چه آنان كه پيمان نبسته‌اند يكى است ، جز اين‌كه اصل مدّت ، براى كسانى كه داراى پيمان بوده‌اند ، چهار ماه و براى كسانى كه پيمان نداشته‌اند ، پايان ماه‌هاى حرام بوده است و آن هم آخر محرّم مىباشد . طبرى از گويندهء اين قول نيز ياد كرده است .\r\nبرخى ديگر گفته‌اند : تعيين مدّت چهار ماه گردش و سياحت براى مشركينى است\r\n\r\n\r\n","description":"","footnote":"\r\n( 1 ) - توبه / 5 .\r\n","page_name":" 441 ","page_number":441},
  {"content":"\r\n\r\nكه ميانشان با رسول خدا صلى اللّه عليه و إله پيمانى بوده كه مدّتش كمتر از چهار ماه باشد ، امّا براى كسانى كه مدت پيمانشان ، بيشتر از چهار ماه باشد ، پيامبر صلى اللّه عليه و إله امر كرده است كه همان مدّت را مهلت دارد . نام گويندگان اين قول را نيز طبرى ذكر كرده است .\r\nاما طبرى از ميان اين نظريه‌هايى كه عرضه كرده ، با انتخاب نظريه‌اى كه خودش ترجيح مىداده ، بحث را پايان بخشيده و با اين عمل ثابت كرده است كه وى تنها گردآورندهء گفته‌هاى ديگران نيست ، بلكه با گزينش نظرگاه خويش از ميان ميراثى كه از گذشتگان كه نقل كرده به معرّفى شخصيت بارز خود پرداخته است ، چنان‌كه مىگويد :\r\nدر ميان نظريه‌هايى كه دربارهء تفسير آيهء توبه نقل شد ، بهترينش اين است : مدّت مهلتى كه خداوند براى اهل پيمان از مشركان قرار داده و به وسيلهء آيهء :  فَسِيحُوا فِي الْأَرْضِ أَرْبَعَةَ أَشْهُرٍ  « 1 » به آنها اجازه داده است كه چهار ماه در زمين گردش كنند ، اين مدّت براى اهل پيمانى است كه بر رسول خدا شوريده و پيمان خود را پيش از انقضاى مدت شكسته باشند ، و امّا آنهايى كه عهد خود را نشكسته و بر پيامبر صلى اللّه عليه و إله نشوريده‌اند ، خداوند به پيامبرش دستور داده است كه تا پايان مدّت به آنها مهلت دهد ، چنان‌كه فرموده است :\r\n إِلَّا الَّذِينَ عاهَدْتُمْ مِنَ الْمُشْرِكِينَ ثُمَّ لَمْ يَنْقُصُوكُمْ شَيْئاً وَ لَمْ يُظاهِرُوا عَلَيْكُمْ أَحَداً فَأَتِمُّوا إِلَيْهِمْ عَهْدَهُمْ إِلى مُدَّتِهِمْ إِنَّ اللَّهَ يُحِبُّ الْمُتَّقِينَ  « 2 » ، « جز مشركينى كه با آنها پيمان بستيد و چيزى از آن فروگذار نكردند و كسى را هم بر ضدّ شما نشورانيدند ، پس پيمان آنها را تا پايان مدتش محترم شماريد ، زيرا خداوند پرهيزگاران را دوست مىدارد . »\r\nحال اگر شخصى گمان كند كه سخن خداوند :  فَإِذَا انْسَلَخَ الْأَشْهُرُ الْحُرُمُ فَاقْتُلُوا الْمُشْرِكِينَ حَيْثُ وَجَدْتُمُوهُمْ . . .  « 3 » ، « پس هرگاه ماه‌هاى حرام به پايان رسيد هرجا مشركان را يافتيد آنها را بكشيد » ، بر خلاف آنچه ما گفتيم ( مهلت تا پايان مدت ) دلالت دارد ، زيرا حاكى از آن است كه پس از انقضاى ماه‌هاى حرام ، كشتن هر مشركى بر مؤمنان واجب است ، اين گمان نادرستى است و آيهء بعد صحّت گفتار ما و بطلان گمان او را كه هر\r\n\r\n\r\n","description":"","footnote":"\r\n( 1 ) - « پس چهار ماه در روى زمين به گردش بپردازيد . »\r\n( 2 ) - توبه / 4 .\r\n( 3 ) - توبه / 5 .\r\n","page_name":" 442 ","page_number":442},
  {"content":"\r\n\r\nمشركى پس از اتمام ماه‌هاى حرام بايد كشته شود ، خواه با رسول خدا پيمانى داشته و خواه نداشته باشد ، ثابت مىكند و آيه اين است :  كَيْفَ يَكُونُ لِلْمُشْرِكِينَ عَهْدٌ عِنْدَ اللَّهِ وَ عِنْدَ رَسُولِهِ إِلَّا الَّذِينَ عاهَدْتُمْ عِنْدَ الْمَسْجِدِ الْحَرامِ فَمَا اسْتَقامُوا لَكُمْ فَاسْتَقِيمُوا لَهُمْ إِنَّ اللَّهَ يُحِبُّ الْمُتَّقِينَ  « 1 » ، « چگونه براى مشركان پيمانى نزد خدا و رسول او خواهد بود ( كه پيمان شكنند ) مگر كسانى كه با آنها در مسجد الحرام پيمان بستيد ، اين گروه تا هنگامى كه در برابر شما وفادار باشند ، شما نيز وفادارى كنيد كه خدا پرهيزگاران را دوست دارد » ، پس اين مشركانند كه خداوند به پيامبرش صلى اللّه عليه و إله و مؤمنان دستور داده است تا مدّتى كه پيمان شكنى نكنند و دشمنان پيامبر و مؤمنان را بر ضد آنان نشورانند ، با آنان مدارا كنند . « 2 »\r\nچنان‌كه مىبينيم ، طبرى در تفسير اين آيه نظريه‌اى را برمىگزيند كه نظم آيات قرآن را تحقق مىبخشد و طبرى با اين عمل خود ، نظريه‌اى را برگزيده كه دليلش همراه آن است .\r\nه - اين روش تفسيرى كه طبرى برگزيده ، بر اين پايه استوار است كه روايات تفسيرى به‌طور صحيح به پيامبر صلى اللّه عليه و إله و يارانش نسبت داده شود تا مجموعه‌اى به دست آيد كه ساير روايتها در جنب آن ضعيف و كوچك شمرده شود . طبرى مىگويد : در تفسير سخن خداوند :  يَوْمَ الْحَجِّ الْأَكْبَرِ  ميان اهل علم اختلاف است .\r\nبعضى گفته‌اند : مقصود روز عرفه است و او نام گويندگان را هم نقل كرده است .\r\nبعضى ديگر گفته‌اند : مراد روز قربانى است و نام گويندگان را هم ياد كرده است .\r\nعدهء ديگرى گفته‌اند : منظور زمان و وقت حج اكبر است كه شامل تمام اوقات آن مىشود و روز معيّنى مراد نيست . اين‌جا نيز نام گويندگان اين نظريه را ذكر كرده است .\r\nطبرى پس از نقل روايات گوناگون دربارهء تفسير آيهء توبه ، نظريهء خود را انتخاب مىكند و چنين مىگويد : نزديكترين نظريه به صحت از ميان اينها ، نظريهء كسانى است كه مىگويند : روز حج اكبر ، روز قربانى است . چون ظاهر اخبار گروهى از اصحاب رسول\r\n\r\n\r\n","description":"","footnote":"\r\n( 1 ) - توبه / 7 .\r\n( 2 ) - تفسير طبرى ، ج 14 ، ص 96 - 103 ، ط ، دار المعارف .\r\n","page_name":" 443 ","page_number":443},
  {"content":"\r\n\r\nخدا صلى اللّه عليه و إله حاكى از آن است كه على عليه السّلام سفارش پيامبر صلى اللّه عليه و إله را به مشركان رساند و در روز قربانى آيهء برائت را بر آنان تلاوت فرمود . نيز اخبار ديگرى كه از رسول خدا صلى اللّه عليه و إله نقل كرديم كه در روز قربانى ، فرمود : آيا مىدانيد كه امروز ، چه روزى است ؟ امروز روز حج اكبر است .\r\nعلاوه بر اين ، كلمهء « روز » معمولا به همان كارى كه در آن روز انجام شده باشد ، نسبت داده مىشود همانند روز عرفه كه روز وقوف مردم در عرفات است و روز اضحى ، روزى است كه در آن قربانى مىكنند و روز فطر ، روزى است كه مردم روزهء خود را افطار مىكنند و همين‌طور روز حجّ ، روزى است كه مردم در آن ، حج به جاى مىآورند و سبب اين‌كه مردم در روز نحر حج مىكنند و مناسكشان را انجام مىدهند آن است كه در شبى كه فردايش قربانى است ، وقوف به عرفه تا طلوع فجر آن ، ادامه دارد و در صبح همان روز اعمال حجّ انجام مىشود . امّا روز عرفه ، اگرچه وقوف به عرفات همان روز است ، ولى وقوف در آن‌جا تا طلوع فجر شب قربانى ادامه دارد و تمام حجّ در روز قربانى است .\r\nامّا سخن مجاهد كه مراد از يوم الحج ، تمام ايّام حج است ؛ اگرچه در سخن عرب اين معنا جايز است ، امّا مشهورترين و معروفترين معناى آن در سخن عرب نيست ، بلكه بيشتر در نزد عرب معناى « يوم » از غروب خورشيد تا غروب خورشيد فرداست و كتاب خدا بر همان معنايى حمل مىشود كه در ميان اهل زبان عرب مشهورتر باشد . « 1 »\r\nحال ، خاطرنشان مىسازيم كه معيار اجماع ، تنها بر روايات ، متوقّف نيست ، بلكه بر لغت نيز متكى است و در تفسير يوم ، از ميان معناهايى كه در لغت براى آن گفته شده چيزى را برمىگزيند كه در ميان عربها مشهور و مورد اجماع باشد .\r\nو - توجه طبرى به اجماع ، تنها به روايات نقل شده از پيامبر صلى اللّه عليه و إله و صحابه و تابعان منحصر نمىشود ، بلكه در تفسير آيات قرآن ، معمولا نظريه‌اى را ترجيح مىدهد كه مورد اجماع اهل تفسير باشد ، چنان‌كه در تفسير آيهء :  وَ إِذا قِيلَ لَهُمْ لا تُفْسِدُوا فِي الْأَرْضِ \r\n\r\n\r\n","description":"","footnote":"\r\n( 1 ) - همان مأخذ ، ج 14 ، ص 112 - 127 ، ط ، دار المعارف .\r\n","page_name":" 444 ","page_number":444},
  {"content":"\r\n\r\n قالُوا إِنَّما نَحْنُ مُصْلِحُونَ  « 1 » ، « هرگاه به منافقان گفته شود : در زمين فساد نكنيد ، مىگويند :\r\nما اصلاحگريم » مىگويد : بهترين تأويل براى اين آيه ، سخن كسى است كه مىگويد : اين سخن خداوند دربارهء منافقانى نازل شده است كه در زمان رسول خدا صلى اللّه عليه و إله مىزيستند ، اگرچه تمام منافقانى را كه داراى چنين صفاتى باشند تا روز قيامت دربرمىگيرد و دليل آن‌كه اين تأويل بهترين تأويل است - همان‌طور كه گفتيم - اجماع اهل تفسير است ، زيرا اين ويژگى ، صفت منافقانى بوده كه در ميان اصحاب رسول خدا صلى اللّه عليه و إله مىزيسته‌اند و اين آيه دربارهء آنها نازل شده است و در مورد قرآن ، تأويلى كه مورد اجماع مفسّران باشد بهتر از نظريه‌اى است كه نه دليلى بر صحّت آن وجود دارد و نه نظيرى . « 2 »\r\nز - در جايى كه هيچ دليلى بر ترجيح يكى از معانى آيه بر ديگرى وجود نداشته باشد توجهى كه طبرى به اجماع دارد ، او را بر اين مىدارد كه هرچه در تفسير آيه گفته شده احتمالش را بدهد . اين امر از ويژگيهاى عارض بر اسلوب عربى كه نشانهء نخستين آن ايجاز و اختصار است ، نمىباشد .\r\nطبرى دربارهء معانى حروف مقطعهء اوايل بعضى از سور قرآنى ، رأى خود را چنين ابراز مىدارد :\r\n. . . چنين است سخن خداوند متعال : الم ، المر ، المص و ساير حروف الفبا ، كه هر كدام بر معانى گوناگون دلالت مىكند و همهء آنها چنان‌كه از مفسران نقل كرديم ، شامل اسماء و صفات خداوند است و در عين‌حال برطبق گفتهء عدّه‌اى ، آغاز سوره نيز هستند و اين‌دو ، با يكديگر منافاتى ندارد ؛ زيرا خداوند بسيارى از سوره‌ها را به حمد و ثنا و نيز بسيارى از آنها را به تمجيد و تعظيم از خويش آغاز فرموده . بنابراين ، ممكن است بعضى از سوره‌ها ، با سوگند به خداوند شروع شده باشد .\r\nبه‌اين‌ترتيب ، يكى از معانى اين حروف ، علامت آغاز و شروع سوره بودن و ديگرى وسيلهء قسم به خداوند مىباشند ، زيرا همان‌طور كه در گذشته بيان كرديم ، اين حروف به يك معنا از حروف نامها و صفات خداوند مىباشند و در درستى معناى\r\n\r\n\r\n","description":"","footnote":"\r\n( 1 ) - بقره / 11 .\r\n( 2 ) - همان مأخذ ، ج 1 ، ص 96 - 97 .\r\n","page_name":" 445 ","page_number":445},
  {"content":"\r\n\r\nسوگند به نام و صفات خداوند شكّى وجود ندارد . و معناى ديگر آن است كه اين حروف از حروف ابجد به شمار مىروند و با محاسبهء آنها مطالبى فهميده مىشود « 1 » و نيز نام سوره‌هايى است كه با آنها آغاز شده‌اند .\r\nبنابراين ، حروف مقطعه تمام معناهايى را كه ما بيان كرديم دربرمىگيرند ، زيرا اگر خداوند از اين حروف تنها يك معنا را اراده مىكرد ، پيامبر اكرم صلى اللّه عليه و إله آن را توضيح مىداد چرا كه خداوند قرآن را بر آن حضرت نازل كرده تا آنچه مورد اختلاف مردم است بيان كند . و امّا در مورد حروف مقطعه كه خداوند وجوه تأويل آنها را و اين‌كه كدام معنا درست يا نادرست است معين نفرموده ؛ روشن‌ترين دليل آن اين است كه همهء معانى مورد توجّه است ، زيرا هيچ‌يك از آنها كه معنا و تأويل اين حروف باشد از نظر عقل محال نيست ، همچنان‌كه اجتماع معانى فراوانى براى يك كلمه در يك جمله محال نيست . « 2 »\r\nح - چنين پيداست كه طبرى تمام آنچه را كه از پيامبر صلى اللّه عليه و إله و ياران و تابعان صادر شده و نيز آنچه را كه دانشمندان مورد اعتماد علم تفسير ، گفته‌اند ، دليل و حجت مىداند و هر تفسيرى را كه بدون دليل باشد ، دور مىافكند . به عنوان مثال در آيهء :  وَ إِنْ أَحَدٌ مِنَ الْمُشْرِكِينَ اسْتَجارَكَ فَأَجِرْهُ حَتَّى يَسْمَعَ كَلامَ اللَّهِ ثُمَّ أَبْلِغْهُ مَأْمَنَهُ ذلِكَ بِأَنَّهُمْ قَوْمٌ لا يَعْلَمُونَ  « 3 » ، « هرگاه يكى از مشركان به تو پناه آورد ، او را پناه ده ، تا سخن خدا را بشنود و بعد او را به مكان امن خودش برسان زيرا اين مشركان مردم نادانند » در ابتدا آيه را تفسير مىكند و سپس آن را به وسيلهء تفسيرهاى روايى تأييد مىكند و آن‌گاه مىگويد : در حكم اين آيه از نظر منسوخ بودن يا نبودن ، اختلاف است . سپس سه نظريه بيان مىكند .\r\n1 - بعضى از مفسّران گفته‌اند : اين آيه نسخ نشده است .\r\n2 - برخى گفته‌اند : آيهء :  فَاقْتُلُوا الْمُشْرِكِينَ  « 4 » آيهء :  فَإِمَّا مَنًّا بَعْدُ  ( از سورهء\r\n\r\n\r\n","description":"","footnote":"\r\n( 1 ) - دراين‌باره به تفاسير مجمع البيان مرحوم طبرسى و صافى فيض كاشانى ( سوره بقره ) مراجعه شود . م .\r\n( 2 ) - تفسير طبرى ، ج 1 ، ص 73 .\r\n( 3 ) - توبه / 6 .\r\n( 4 ) -  فَإِذَا انْسَلَخَ الْأَشْهُرُ الْحُرُمُ فَاقْتُلُوا الْمُشْرِكِينَ حَيْثُ وَجَدْتُمُوهُمْ . . .  ، « وقتى ماه‌هاى حرام تمام شد مشركان را\r\n","page_name":" 446 ","page_number":446},
  {"content":"\r\n\r\nمحمّد صلى اللّه عليه و إله ) « 1 » را نسخ كرده است .\r\n3 - گروه سوم گفته‌اند : آيهء :  وَ إِنْ أَحَدٌ مِنَ الْمُشْرِكِينَ . . .  نسخ شده است .\r\nآنگاه طبرى رأى خود را دربارهء ناسخ و منسوخ از اين آيه ، چنين مىگويد : به نظر من بهترين نظريه ، گفتار كسى است كه مىگويد : اين آيه نسخ نشده است . البتّه ، در گذشته دليل آورديم كه نسخ ، نفى حكمى است كه قبلا به دستورى ديگر ، ثابت شده باشد . امّا در اين آيه ، دليل بر اين‌كه حكم خداوند ، وجوب كشتن مشركان در هر حالت باشد ، ثابت نشده است ، تا ( در آيهء سورهء محمد صلى اللّه عليه و إله ) با نكشتن آنها و جزيه گرفتن و منّت نهادن بر آنها ، اين حكم نسخ شده باشد . « 2 »\r\nحال كه چنين است و حكم فديه و منّت نهادن و كشتن مشركان از اوّل جنگ با كفّار ، پيوسته با فرمان رسول خدا بوده و اين امر به جنگ بدر تعلق دارد ؛ بنابراين معناى آيه اين مىشود : « مشركان را هرجا يافتيد بكشيد و براى كشتن يا منّت نهادن و يا فديه گرفتن آنها را دستگير كنيد و در محاصره قرار دهيد » و هرگاه معنايش اين باشد تنها آنچه ما در تفسير آن گفتيم درست است نه غير آن . « 3 »\r\n\r\n3 - تفسير داستانى آيات\r\nمفسّران به اجمالى كه در داستانهاى قرآن به چشم مىخورد ، قانع نمىشدند و لذا\r\n\r\n\r\n","description":"","footnote":"\r\nهرجا يافتيد به قتل برسانيد . . . » ( توبه / 5 )\r\n( 1 ) -  فَإِذا لَقِيتُمُ الَّذِينَ كَفَرُوا فَضَرْبَ الرِّقابِ حَتَّى إِذا أَثْخَنْتُمُوهُمْ فَشُدُّوا الْوَثاقَ فَإِمَّا مَنًّا بَعْدُ وَ إِمَّا فِداءً . . .  ، « هرگاه در جنگ با كافران ، روبه‌رو شديد ، آنها را گردن بزنيد تا بقيهء دشمن را تسليم سازيد . آن‌گاه اسيران را محكم ببنديد و سپس يا بر آنها منّت گذاريد و آزادشان كنيد ، يا در برابر آزادى از آنها فديد بگيريد . . . » ( محمد / 4 ) .\r\n( 2 ) - زيرا بعد فرموده است اگر توبه كردند و . . . خداوند غفور و رحيم است و در آيهء بعد مىگويد : اگر يكى از مشركان پناه خواست به او پناه ده تا سخن خدا را بشنود . . . .\r\n( 3 ) - تفسير طبرى ، ج 14 ، ص 138 - 140 ، ط ، دار المعارف .\r\n","page_name":" 447 ","page_number":447},
  {"content":"\r\n\r\nبراى تفصيل آن ، به منابع و مآخذى نامعتبر چنگ مىزدند و در اين زمينه گاهى قوّهء خيال ، كار خود را انجام مىداد . اين امر در نزد اهل كتاب ( يهود و نصارا ) و عوام آنها يا نزد برخى از مفسّران عرب و قصّه‌گويانشان يكسان بود . امّا مهمتر از همه اين‌كه هدف از داستانهاى قرآن ، يادآورى و برگرفتن توشهء معنوى ، براى پيامبر صلى اللّه عليه و إله و امّت اوست .\r\nطبرى در مورد داستان‌هايى كه به‌سبب راه يافتن افسانه‌هاى ملّتهاى گذشته كه سرزمينهايشان به دست مسلمانان ، گشوده شده بود با اخبار اسرائيلى درهم آميخته ، شيوه‌اى مبتنى بر اصول زير انتخاب كرده است :\r\nالف - وى هر مطلبى را در اين مورد كه بر حجت و دليل استوار نباشد ، ردّ مىكند ، و شاهد اين مطلب ، چيزى است كه در تفسير كلمات مورد آزمايش ابراهيم از سوى قصّه گويان نقل شده است . او در تفسير آيهء :  وَ إِذِ ابْتَلى إِبْراهِيمَ رَبُّهُ بِكَلِماتٍ . . .  « 1 » ، « هنگامى كه پروردگار ابراهيم ، او را به كلماتى ، آزمايش كرد . . . » مىگويد : اهل تأويل در خصوص كلماتى كه خداوند ابراهيم عليه السّلام را با آنها امتحان كرد ، اختلاف كرده‌اند و برخى از اقوال را چنين برمىشمرد :\r\nممكن است تمام چيزهايى كه در تأويل كلمات گفته‌شده ، اين‌جا نيز اراده شده باشد و نيز مىتوان بعضى از آنها را اراده كرد ، زيرا چنان‌كه گفته‌شده ابراهيم به تمام آنچه آزمايش شد ، عمل كرد و به اطاعت امر واجب الهى برخاست .\r\nبنابراين ، براى هيچ‌كس جايز نيست كه بگويد : منظور خداوند از اين كلمات به خصوص يكى از اين معانى يا تمام آنهاست مگر با دليلى كه مورد قبول باشد از قبيل روايتى از رسول خدا صلى اللّه عليه و إله يا اجماعى كه حجت باشد . اما ، نه خبر واحدى از رسول خدا در اين مورد آمده ، و نه روايتى كه جمعى مورد اعتماد از آن حضرت نقل كرده باشند ، وارد شده است . « 2 »\r\nب - طبرى در تفسير آيهء :  . . . بَقِيَّةٌ مِمَّا تَرَكَ آلُ مُوسى وَ آلُ هارُونَ . . .  « 3 » ، « و باقى\r\n\r\n\r\n","description":"","footnote":"\r\n( 1 ) - بقره / 124 .\r\n( 2 ) - تفسير طبرى ، ج 1 ، ص 414 - 417 .\r\n( 3 ) - بقره / 248 .\r\n","page_name":" 448 ","page_number":448},
  {"content":"\r\n\r\nمانده‌اى از آنچه خاندان موسى و هارون ، واگذاشته‌اند » روايات زيادى را نقل كرده ، ولى راهى براى انتخاب هيچ‌يك از روايات پيدا نكرده است ، زيرا ويژگى حجيت در آنها نيست . او مىگويد : بهترين نظريه اين است كه گفته شود : خداى متعال از تابوتى ( صندوقچه ) خبر داده است كه آن را نشانهء راستى گفتار پيامبر خويش براى امّتش قرار داده و فرموده است كه خداوند طالوت را به پادشاهى شما برانگيخت ، تابوتى كه در آن آرامشى از خدا و باقىمانده از چيزهايى است كه خانوادهء موسى و خانوادهء هارون باقى گذاشته‌اند و مىتواند اين باقىمانده ، عصا و شكسته‌هاى الواح و تورات يا برخى از آنها و نعلين و لباسهاى جهاد در راه خدا باشد و نيز ممكن است از اين قبيل اشياء باشد و اين امرى است كه از راه استنباط و يا از طريق لغت درك نمىشود ، بلكه تنها به وسيلهء خبرى كه بر مبناى علم باشد مىتوان بدان پىبرد و اين در حالى است كه خبرى دراين‌باره نزد اهل اسلام وجود ندارد .\r\nحال‌كه چنين است نمىتوانيم يك نظريه را درست و نظريهء ديگرى را نادرست بدانيم . « 1 »\r\nج - طبرى دربارهء داستان آن گاو كه خداوند در زمان موسى به يهود دستور مىدهد كه آن را بكشند و مقتول خود را بر عضوى از آن گاو بزنند تا زنده شود ، درنگ كرده است . نه نظريه‌اى را درست دانسته و نه ديگرى را نادرست ، زيرا تا وقتى كه خداوند آن را مشخص نفرمايد و رسول خدا تفصيل آن را بيان نكند ، ما نمىتوانيم اين عام را تخصيص دهيم و هيچ دليلى براى ما در اين مورد وجود ندارد . طبرى در تفسير آيهء :  فَقُلْنا اضْرِبُوهُ بِبَعْضِها  ، « گفتيم عضوى از گاو را بر آن مقتول بزنيد . » مىگويد :\r\nدانشمندان در معناى عضوى كه بر كشته زده شود ، اختلاف كرده‌اند و بهتر اين است كه گفته شود : خداوند امر كرده است كه عضوى از آن را به مرده بزنند تا زنده شود و دليل و خبرى بر اين‌كه مراد كدام عضو از گاو است ، وجود ندارد . حال ممكن است مراد ران گاو يا دم آن يا غضروف كتف و يا ديگر اعضاى آن باشد ، و با اقرار به اين‌كه عضوى از آن را\r\n\r\n\r\n","description":"","footnote":"\r\n( 1 ) - همان مأخذ ، ج 2 ، ص 388 .\r\n","page_name":" 449 ","page_number":449},
  {"content":"\r\n\r\nبه مرده زدند و زنده شد ، ندانستن اين‌كه كدام عضو از گاو بوده ، ضررى به مطلب نمىزند ، چنان‌كه علم به آن نيز سود چندانى ندارد . « 1 »\r\nد - طبرى از اين‌گونه تفاسير روايى در داستانهاى قرآنى كه چندان سودى ندارد صرف‌نظر مىكند و توجّه خود را به اندرزها و ستيز با نفس كه هدف از اين داستانهاست ، معطوف مىدارد . به عنوان مثال در آيهء :  أَوْ كَالَّذِي مَرَّ عَلى قَرْيَةٍ  « 2 » ، « مانند كسى كه بر روستاى خرابه‌اى گذشت . . . » طبرى چنين مىگويد . . . مفسّران دربارهء كسى كه به شهرى خراب گذر كرد كه سقف خانه‌هايش فروريخته بود ، اختلاف دارند . . . و سپس مىگويد : بهترين نظريه اين است كه خداى تعالى شگفتى پيامبرش را يادآورشده و از قول كسى كه وقتى شهرى را ديد كه سقفها و ديوارهاى خانه‌هايش خراب‌شده ، گفت :\r\n« چگونه خداوند اين مردگان را زنده خواهد كرد » با اين‌كه يقين داشت خداوند اينها را آفريده ، ولى علم او به قدرت خداوند در ابتداى خلقت ، وى را قانع نساخت . ازاين‌رو گفت : چگونه اين مخلوقات را پس از مردن زنده خواهد كرد .\r\nآن‌گاه طبرى مىگويد : چون پيش از اين آيه در قرآن دليلى بر اين‌كه چه شخصى گويندهء اين سخن بوده بيان نشده ، مىتوانيم بگوييم : عزير بوده است يا ارميا و اصلا نيازى هم به دانستن اسم او نداريم ، زيرا هدف شناختن آن شخص نيست ، بلكه مقصود آن است كه قدرت خداوند بر زنده كردن مردگان به منكران كافر - خواه كفّار قريش يا ديگران - معلوم گردد و حجّت بر كسانى از يهود بنى اسرائيل كه مسلمان شده بودند و در ميان مهاجران با رسول خدا صلى اللّه عليه و إله بودند ، تمام شود . خداوند با اين خبرها كه در قرآن به پيامبر وحى كرده ، شك منكران در نبوّت او و بهانه‌هايشان در رسالت وى را از ميان برمىدارد . « 3 »\r\nه - پس از توضيح ديدگاه انتقادى طبرى در تفسير داستانهاى انبياء در قرآن ، اكنون به نظريهء او ، در داستانهايى كه مربوط به آغاز آفرينش است ، مىپردازيم :\r\n\r\n\r\n","description":"","footnote":"\r\n( 1 ) - همان مأخذ ، ج 1 ، ص 280 - 286 .\r\n( 2 ) - بقره / 259 .\r\n( 3 ) - همان مأخذ ، ج 2 ، ص 19 - 20 .\r\n","page_name":" 450 ","page_number":450},
  {"content":"\r\n\r\nاز جملهء آنها ، طبرى پس از ذكر آيهء :  . . . قالُوا أَ تَجْعَلُ فِيها مَنْ يُفْسِدُ فِيها وَ يَسْفِكُ الدِّماءَ . . .  « 1 » ، « فرشتگان گفتند : آيا مىخواهى كسى را در زمين بيافرينى كه تباهى به وجود آورد و خونريزى به پا كند ؟ » رواياتى را كه در اين زمينه آمده ياد مىكند و آنها را مورد انتقاد قرار مىدهد و در پايان ، نظر خود را بيان مىكند . ما در ذيل ، سخن او را از ابتدا نقل مىكنيم :\r\nطبرى نخست روايت طولانى از ضحّاك ، از ابن عباس آورده و سپس روايت ديگرى از ابى مالك و از ابى صالح ، از ابن عباس و نيز از مرّه ، از ابن مسعود ، از گروهى از ياران پيامبر صلى اللّه عليه و إله نقل كرده و آن‌گاه به بررسى معناى اين دو روايت پرداخته و گفته است :\r\nمعناى قسمت اوّل روايت دوم ، با معناى روايت اوّل كه از ابن عباس ، از طريق ضحّاك بيان كرديم ، سازگارى ندارد . امّا قسمت آخرش با آن همخوان است . « 2 »\r\nدر پايان ، نظريهء خود را با استفاده از روايات دربارهء آغاز آفرينش نقل كرده و آن گاه گفته است : آنچه بيان كرديم ، شيوهء ما براى تأويل و توجيه روايت است نه نظريه‌اى كه در تأويل خود آيه برگزيده باشيم . « 3 »\r\nاو در ادامهء سخن خود مىگويد : سبب اين‌كه ما ، سخن ضحّاك - نقل‌شده از ابن عباس را كه ربيع بن انس با آن همداستان است - و نيز آنچه را كه ابن زيد در توجيه مطلب بيان كرده ، رها كرديم اين است كه در مورد گفتهء اينان ، روايت و خبرى كه رفع اشكال كند و حجّت را بر شنونده كامل سازد ، نمىبينيم . در صورتى علم به درستى خبر گذشته و آينده مىتوان پيدا كرد كه احتمال غرض‌ورزى و توافق بر كذب محال باشد و خطا و اشتباه در آن نباشد ، در حالى كه چنين ويژگيهايى در مورد اين روايات وجود ندارد . « 4 »\r\n\r\n4 - ديدگاه طبرى دربارهء تفسير به رأى\r\nناگزيريم پيش از آن‌كه پيرامون روش تفسيرى طبرى بحث كنيم به بررسى تفسير\r\n\r\n\r\n","description":"","footnote":"\r\n( 1 ) - بقره / 30 .\r\n( 2 ) - همان مأخذ ، ج 1 ، ص 161 - 162 .\r\n( 3 ) - همان مأخذ ، ج 1 ، ص 161 - 162 .\r\n( 4 ) - همان مأخذ ، ج 1 ، ص 165 - 166 .\r\n","page_name":" 451 ","page_number":451},
  {"content":"\r\n\r\nبه رأى بپردازيم . بايد توجّه داشت كه طبرى با تفسير به رأى مخالف است ، زيرا اين تفسير با به كار گرفتن عقل در نصوص قرآنى ، مسافتهاى دورى را پيموده و الفاظ و معانى قرآن را تابع انديشه‌هاى پيش‌ساخته‌اى قرار داده است كه بعضى از فرقه‌هاى مذهبى در اسلام از آن طرفدارى كرده‌اند . ما تصويرى را كه طبرى از موضع اين گروههاى مذهبى دربارهء قرآن و تفسير نصوص آن ، نشان مىدهد ، به چند نمونه از ويژگيهاى اين ديدگاه بسنده مىكنيم :\r\nالف - طبرى فرصت را مناسب مىبيند كه بعضى از طرفداران تفسير به رأى را ضمن تفسير آيهء :  هُوَ الَّذِي أَنْزَلَ عَلَيْكَ الْكِتابَ مِنْهُ آياتٌ مُحْكَماتٌ هُنَّ أُمُّ الْكِتابِ وَ أُخَرُ مُتَشابِهاتٌ . . .  « 1 » معرفى كند .\r\nطبرى در ذيل اين آيه مىنويسد : . . . عبد اللّه بن ابى مليكه از عايشه نقل كرده است كه پيامبر صلى اللّه عليه و إله اين آيه را تا  وَ ما يَذَّكَّرُ إِلَّا أُولُوا الْأَلْبابِ  ، خواند و فرمود : هرگاه ديديد كسانى را كه در اين آيه به جدال برخاسته‌اند ، بدانيد همانها هستند كه خدا در اين آيه آنها را اراده كرده و از آنها برحذر باشيد .\r\nدر اين آيه دو نظريه است و بهترين نظريه ، اين است كه مقصود ، به غلط افكندن و ايجاد شبهه است و در اين‌صورت معناى آيه چنين مىشود : امّا كسانى كه در دلهايشان انحراف از حق وجود دارد ، از آيه‌هايى پيروى مىكنند كه الفاظ متشابهى دارد و به سبب احتمال معناهاى گوناگونش ، وجوه مختلفى را مىتوان از آن به دست آورد و شخصى كه از اينها پيروى مىكند مرادش مشتبه كردن امر برخود يا برديگران است تا بدين وسيله بر باطلى كه دلش به آن مايل است استدلال كند نه بر اثبات حقّى كه خداوند در قرآن به وسيلهء آيات محكم آن را توضيح داده و روشن كرده است . اين آيه هرچند ، چنان‌كه بيان كرديم ، دربارهء اهل شرك نازل‌شده ، امّا هركسى را كه با توجيه بعضى متشابهات قرآن ، در دين خدا بدعت آورد و به سوى آن متمايل شود و به آن وسيله عليه اهل حق جدال و احتجاج و از دلايل روشن آيات محكم اعراض كند تا حقيقت را بر مؤمنان مشتبه سازد ،\r\n\r\n\r\n","description":"","footnote":"\r\n( 1 ) - آل عمران / 7 .\r\n","page_name":" 452 ","page_number":452},
  {"content":"\r\n\r\nدربرمىگيرد ؛ حال به هر مرام و مسلكى - نصرانى ، يهودى ، مجوسى ، سبائى ، خارجى ، حرورى ، قدرى يا جهمى . . . - كه مىخواهد باشد . چنان‌كه پيامبر صلى اللّه عليه و إله فرمود : هرگاه ديديد كسانى را كه به اين وسيله جدال مىكنند ، همانها مقصود خداوند هستند ، و از آنها برحذر باشيد . همان‌گونه كه يونس مىگويد : سفيان از معمّر و او از ابن طاووس و او از پدرش و او از ابن عباس خبر داد كه وقتى نزد وى سخنى از خوارج و آنچه هنگام فرار از حق بر زبان مىآورند ، به ميان آمد ، ابن عباس گفت : خوارج به محكمات قرآن ايمان مىآورند و در متشابهات آن هلاك مىشوند و اين آيه را خواند :  وَ ما يَعْلَمُ تَأْوِيلَهُ إِلَّا اللَّهُ . . .  « 1 »\r\nروشن است كه طبرى نهى از تفسير به رأى را در قرآن به خبرى از پيامبر صلّى اللّه عليه و إله اسناد مىدهد و فراموش نمىكنيم كه در اين امر توجّه به ردّ خوارج نيز داشته است .\r\nطبرى مىبيند كه زمان خوارج به زمان بعثت و آغاز اسلام نزديك بوده و پيشينيانشان در جنگهاى بدر و حديبيّه شركت داشته‌اند . از اين‌رو ، وى را مىبينيم در تفسير آيهء : « اما كسانى كه در دلشان ميل به باطل است به دنبال متشابهات از قرآن مىروند تا در اين راه به فتنه‌گرى پردازند . . . » خبرى از قتاده نقل مىكند كه هرگاه اين آيه را مىخواند ، مىگفت :\r\nاگر اين گروه ، حروريه و سبائيه نيستند ، ديگر نمىدانم چه كسانى هستند ! .\r\nطبرى خطر بزرگى را كه از گروه خوارج - اگر انديشهء آنها به قرآن و عبادات آن راه يابد - احساس مىكند ، توضيح مىدهد و چنين مىگويد :\r\nبه جانم سوگند ، در ميان اهل بدر و حديبيه از مهاجرين و انصار كه در بيعت رضوان با رسول خدا شركت داشتند كسانى بودند كه براى صاحبان عقل و بصيرتى كه بخواهند پند بگيرند و آگاهى به دست آورند ، پند و عبرت‌اند ، زيرا خوارج هنگامى به وجود آمدند كه اصحاب پيامبر صلّى اللّه عليه و إله در مدينه و شام و عراق ، زياد و همسران رسول خدا صلّى اللّه عليه و إله نيز هنوز زنده بوند .\r\nبه خدا سوگند هيچ يك از آنان ، چه زن و چه مرد ، از خوارج ، خرسند نبودند و ميلى به سوى آنان نداشتند ، بلكه رواياتى در نكوهش آنان از پيامبر صلّى اللّه عليه و إله نقل مىكردند و\r\n\r\n\r\n","description":"","footnote":"\r\n( 1 ) - تفسير طبرى ، ج 3 ، ص 119 - 121 .\r\n","page_name":" 453 ","page_number":453},
  {"content":"\r\n\r\nآنها را در دل ، دشمن مىداشتند و از آنها بدگويى مىكردند و هرگاه آنها را مىديدند در برابرشان سرسختى نشان مىدادند . به جانم سوگند ، اگر عقيدهء خوارج هدايت مىبود ، با ساير مسلمانان همدست مىشدند امّا چون گمراه بودند دست به تفرقه زدند . چنين است كه هر امرى از طرف غير خدا باشد ، اختلاف فراوان در آن پيدا مىشود . خوارج مدّتهاى درازى امر ديانت را متزلزل ساختند ، امّا هيچ وقت رستگار نشدند . سبحان اللّه ! چگونه مىتوانيم آيندگانشان را با گذشتگان آنها يكسان ندانيم ؟ اگر عقيدهء خوارج درست مىبود خداوند از آن پشتيبانى مىكرد و به رستگارى و پيروزىشان مىرساند ، امّا چون آنها اهل باطل بودند خداوند عقيدهء آنان را تكذيب كرد و هر مقدارى از زمان كه بر آنان گذشت ، دليل‌شان را باطل و گفته‌هايشان را تكذيب كرد و خونهايشان را ريخت .\r\nآنها هرگاه اعتقاد خود را پنهان مىكردند ، جراحتى در دل و اندوهى در سينه داشتند و هرگاه آن را اظهار مىكردند خداوند خون آنها را مىريخت .\r\nسوگند به خدا اين دين ، بد دينى است ، پس از آن دورى كنيد . به خدا قسم يهوديت بدعت است و نصرانيت بدعت و حروريه بدعت و سبئيّه نيز بدعت است ، نه كتابى بر اين بدعت نازل شده و نه پيامبرى چنين سنّتى برقرار كرده است . « 1 »\r\nطبيعى است كه طبرى با توجّهش به خطر خوارج بويژه در صحنهء تفسير قرآن ، نقطهء مركزى خطر را در اين مىبيند كه آنان معناى قرآن را به رنگ انديشه‌هاى خود در مىآورند و بر وفق هوسهايشان دگرگون مىسازند . از باب مثال كلمهء « كفر » را كه لفظى عامّ است به اصحاب على عليه السّلام تخصيص مىدهند .\r\nآنچه موضعگيرى خوارج را به تصوير مىكشد ، چيزى است كه طبرى در خبر زير ، آورده است :\r\nجعفر بن ابى مغيره مىگويد : مردى از خوارج نزد ابن ابزا آمد و اين آيه را مىخواند :   الْحَمْدُ لِلَّهِ الَّذِي خَلَقَ السَّماواتِ وَ الْأَرْضَ وَ جَعَلَ الظُّلُماتِ وَ النُّورَ ثُمَّ الَّذِينَ كَفَرُوا بِرَبِّهِمْ يَعْدِلُونَ   « 2 » ، « ستايش خداى را كه آسمانها و زمين را آفريد و روشنى و تاريكى را\r\n\r\n\r\n","description":"","footnote":"\r\n( 1 ) - همان مأخذ ، ج 3 ، ص 119 .\r\n( 2 ) - انعام / 1 .\r\n","page_name":" 454 ","page_number":454},
  {"content":"\r\n\r\nمقرّر داشت ، امّا كافران به پروردگارشان شرك مىورزند . » سپس از ابن ابزا سؤال كرد : آيا اين‌طور نيست آنان‌كه كافر شدند ، نسبت به پروردگارشان شرك مىورزند ؟ ابن ابزا گفت : آرى ، چنين است . آن مرد پس از دريافت پاسخ ، راه خود را گرفت و رفت . مردى كه آن‌جا نشسته بود ، به ابن ابزا گفت : اين مرد از خوارج بود و از كلمهء كافر غير معنايش را اراده كرد ( مرادش اصحاب على عليه السّلام بود ) ابن ابزا گفت : او را برگردانيد ، وقتى برگشت به او گفت : آيا مىدانى اين آيه دربارهء چه كسانى نازل شده ؟ گفت : نه . ابن ابزا گفت : دربارهء اهل كتاب نازل شده ، مبادا آن را بر غير اهلش تأويل كنى ! « 1 »\r\nب - گروه دومى كه در بحث تفسير قرآن ، خطرناك هستند ، قدريه‌اند ، زيرا اينها در بحثهاى خود به عقل بسنده كرده ، به مغالطه‌هاى منطقى پرداخته‌اند . طبرى در مسألهء اراده و اختيار انسان ، دلايل اين گروه را مردود دانسته است و سند وى در اين مسأله همان روش معمولى است كه در ادب عربى به كار مىرود و برانگيزندهء اين بحث و جدال ، آيهء :  غَيْرِ الْمَغْضُوبِ عَلَيْهِمْ وَ لَا الضَّالِّينَ  است كه طبرى با سخنان تند ، آن را آغاز مىكند و مىگويد :\r\nخداوند در عبارت : « و لا الضّالّين » . نصارا را گمراه توصيف كرده و اين صفت را به خود آنها نسبت داده ، و گمراه كردن آنها را به خودش نسبت نداده و نگفته است : آنها گمراه شدگانند ، همچنان‌كه دربارهء يهود فرموده است : مغضوب عليهم ، يعنى آنها مورد خشم خدا قرار گرفته‌اند . لذا يكى از گمراهان فرقهء قدريه گمان كرده است كه آنچه برادرانش - نادانان قدريه كه از گستردگى كلام عرب و وجوه گوناگونش آگاهى ندارند - گفته‌اند ، درست است ؛ در صورتى كه اگر آنچه اين گمراهان گمان مىكنند ، درست باشد ، بايد هر موصوفى كه به صفتى متّصف مىگردد و هركس كه فعلى به او نسبت داده مىشود ، جز خود او كسى در تحقق اين صفت و انجام فعل ، دخالتى نداشته باشد و هر موردى كه غير موصوف ، دخالتى در صفت داشته باشد ، بايد اين صفت به مسبّب آن نسبت داده شود ، و لازمهء اين سخن اين است كه وقتى درختان را باد حركت مىدهد\r\n\r\n\r\n","description":"","footnote":"\r\n( 1 ) - همان مأخذ ، ذيل آيهء اوّل سورهء انعام .\r\n","page_name":" 455 ","page_number":455},
  {"content":"\r\n\r\nنتوانيم بگوييم : درخت به حركت درآمد و نيز آن‌گاه كه زلزله زمين را به حركت در مىآورد ، جملهء « زمين تكان خورد » درست نباشد ، و از اين قبيل حرفها كه اگر آنها را بشماريم سخن به درازا مىكشد . آيهء :  . . . حَتَّى إِذا كُنْتُمْ فِي الْفُلْكِ وَ جَرَيْنَ بِهِمْ . . .  « 1 » ، « تا وقتى سوار كشتى شويد و كشتيها مردم را به حركت درآورند . » كه به حركت درآوردن مردم ، به كشتى نسبت داده شده است ، در حالى كه محرّك حقيقى غير از كشتى و باد است . و اين نشان دهندهء نادرستى سخن كسى است كه آيهء :  وَ لَا الضَّالِّينَ  را - آن‌گونه كه پيشتر بيان كرديم - تأويل و ادّعا كرده است كه نسبت دادن خداوند ، گمراهى را به خود گمراهان نصارا ، دليل بر صحّت چيزى است كه انديشمندان گفته‌اند : در كارهاى خلق ، خود خداوند سبب صدور افعال از آنها مىباشد . به علاوه خداوند در آيات بسيارى از قرآن ، تصريح كرده است كه خود ، گمراه‌كننده و هدايت‌كننده است . از جمله در آيهء 23 سورهء جاثيه :  أَ فَرَأَيْتَ مَنِ اتَّخَذَ إِلهَهُ هَواهُ وَ أَضَلَّهُ اللَّهُ عَلى عِلْمٍ وَ خَتَمَ عَلى سَمْعِهِ وَ قَلْبِهِ وَ جَعَلَ عَلى بَصَرِهِ غِشاوَةً فَمَنْ يَهْدِيهِ مِنْ بَعْدِ اللَّهِ أَ فَلا تَذَكَّرُونَ  ، « اى رسول ، آيا مىنگرى آن را كه هواى نفسش را خداى خود ساخته و خداوند با اتمام حجت او را گمراه كرده و بر گوش و دلش مهر نهاده و چشمش را پردهء ضلالت پوشانده ؟ پس چه كسى بعد از خداوند او را هدايت خواهد كرد ، آيا اين معنا را به ياد نمىآوريد ؟ » چنان‌كه گفتيم در اين آيه خداوند خبر داده است كه خود گمراه‌كننده و هدايت‌كننده است نه ديگران . امّا چنان‌كه در اوّل كتاب يادآورى كرديم : قرآن به زبان عرب نازل شده و رسم عربها اين است كه فعل را به كسى نسبت مىدهند كه از او سر زده ، اگرچه مسبّب آن فعل ، غير آن شخص باشد . گاهى هم به مسبّب آن فعل نسبت داده مىشود ، اگرچه انجام دهندهء فعل ، غير آن مسبّب باشد .\r\nبنابراين ، فعلى را كه بنده كسب مىكند و خداوند بدان وجود خارجى مىدهد ، مىتوان به كسب‌كننده يعنى بنده نسبت داد ، به لحاظ قوّه و استعداد و اختيارى كه دارد .\r\nنيز جايز است به خداوند نسبت داده شود ، به لحاظ اين‌كه او وجود خارجى به آن داده و\r\n\r\n\r\n","description":"","footnote":"\r\n( 1 ) - يونس / 22 .\r\n","page_name":" 456 ","page_number":456},
  {"content":"\r\n\r\nبا تدبير خود آن را ايجاد فرموده است . « 1 »\r\nبه علاوه اين مسأله را طبرى در جاى ديگر از سورهء فاتحة الكتاب در آيهء :  إِيَّاكَ نَسْتَعِينُ  توضيح داده است . وى به مخالفت با قدريه پرداخته و بعضى از سخنانش چنين است : اين كه خداوند به بندگانش دستور داده است كه بگويند : « تو را عبادت مىكنيم و از تو كمك مىخواهيم » يعنى از خدا در عبادات كمك بخواهند ، نخستين دليل بر فساد قول به تفويض از سوى قدريه است كه محال مىدانند خداوند يكى از بندگانش را به عملى دستور دهد يا كارى را بر او واجب كند ، مگر بعد از آن كه خودش او را نسبت به انجام يا ترك آن كمك كند و اگر در سورهء حمد مطلب از اين قرار باشد ، درخواست كمك از خداوند در عبادت و اطاعت بيهوده خواهد بود ، زيرا به گفتهء آنها وقتى خداوند امر و نهى و تكليف كند ، كمك بر آن‌هم بر او واجب است ، خواه بنده درخواست كمك بكند ، خواه نكند . بنابراين اگر خداوند ترك كمك كند ، ظلم كرده است . پس ، وقتى بنده مىگويد : تو را عبادت مىكنم و از تو كمك مىخواهم ، از خدا مىخواهد كه به او ظلم نكند . « 2 »\r\nدر اين‌جا به همين نمونه‌ها از وضعيت قدريه در فهم نصوص قرآن و احتجاج طبرى با آنها اكتفا مىكنيم و اينك به گروه ديگرى مىپردازيم :\r\nج - گروه ديگر جهميّه هستند كه طبرى با نظر آنها دربارهء ايمان مخالفت مىكند ، چنان‌كه در تفسير آيهء 7 سورهء بقره  وَ ما هُمْ بِمُؤْمِنِينَ  مىگويد : . . . اين آيه دليل روشنى بر بطلان ديدگاه اين گروه است كه مىگويند : ايمان ، فقط تصديق گفتارى است ، زيرا خدا دربارهء منافقان مىفرمايد : آنان با زبانهايشان مىگفتند : به خدا و روز قيامت ايمان داريم ، و آن‌گاه از آنها نفى ايمان كرده ، زيرا اعتقاد آنها گفتار قبلىشان را تصديق نكرده است . « 3 »\r\nد - يكى ديگر از گروههاى دينى كه طبرى به آنها اعتراض دارد ، صوفيان هستند .\r\nوى با صوفيان در مورد برداشت آنها از صفت توكل مخالفت كرده ، چنين مىگويد : در آيهء\r\n\r\n\r\n","description":"","footnote":"\r\n( 1 ) - همان مأخذ ، ج 1 ، ص 61 .\r\n( 2 ) - همان مأخذ ، ج 1 ، ص 53 - 54 و 91 .\r\n( 3 ) - همان مأخذ ، ج 1 ، ص 53 - 54 و 91 .\r\n","page_name":" 457 ","page_number":457},
  {"content":"\r\n\r\n29 سورهء نساء خداوند متعال از دروغ‌گويى صوفيان نادان كه پرداختن به كارهاى بازرگانى و صنعتى را براى طلب معاش و كسب روزى منكر هستند ، پرده برمىدارد ، و چنين مىفرمايد :  يا أَيُّهَا الَّذِينَ آمَنُوا لا تَأْكُلُوا أَمْوالَكُمْ بَيْنَكُمْ بِالْباطِلِ إِلَّا أَنْ تَكُونَ تِجارَةً عَنْ تَراضٍ مِنْكُمْ . . .  « 1 » ، « اى مؤمنان مال يكديگر را به باطل نخوريد ، مگر آن‌كه داد و ستدى از روى رضا و رغبت كرده باشيد . . . . »\r\nما نمىتوانيم طبرى را در شمار يكى از اين فرقه‌ها كه خود ، آنها را از بدعت گزاران مىداند ، بشماريم و او نه قدرى ، نه جهمى ، نه از صوفيه و نه از خوارج است ، بلكه او يكى از اهل سنّت است كه آيات قرآنى مربوط به افعال و صفات خداوند را برطبق آنچه از روايات منقول از پيامبر صلّى اللّه عليه و إله و يارانش مىفهمد ، تفسير مىكند .\r\nه - اكنون بايد ديد كه طبرى دربارهء افعال و صفات خداوند چه مىگويد :\r\nدرگذشته ثابت كرديم كه معناى جملاتى از قبيل سخن خداوند :  لِيَبْتَلِيَ اللَّهُ  ، « تا خداوند بيازمايد »  وَ لِيَعْلَمَ اللَّهُ  « 2 » ، « تا خداوند بداند » و مانند اينها ، اگرچه به ظاهر اين دو صفت را به خدا نسبت مىدهند ، امّا مراد از آن ، اولياى خدا و اهل طاعت او مىباشند و معناى آيه اين مىشود : تا اولياى خدا و اهل طاعت او از شكّ و بيماريهايى كه در دلهايتان داريد آگاه شوند و شما را بشناسند كه آيا اهل اخلاص و يقين هستيد يا نه ، و نيز اعتقاد شما را به خدا و پيامبر صلّى اللّه عليه و إله و مؤمنان ، بيازمايند كه آيا آنان را دوست داريد و يا دشمن ؟ « 3 »\r\nدر رسالهء رويت خداوند ، طبرى را مىبينيم كه با قاطعيت و صراحت ، انديشهء خود را اظهار مىكند و مانند معتزله آراى خودرا در لفّافهء تأويلات عقلى نمىپيچد . در تفسير آيهء رؤيت به منظور اثبات عقيدهء خود ، رواياتى را نقل مىكند و مىگويد . . . از مجاهد در آيهء :  إِلى رَبِّها ناظِرَةٌ  ( ترجمهء كامل آيه چند سطر بعد ) نقل شده كه گفته است : يعنى آنها منتظر ثواب از سوى پروردگارشان مىباشند .\r\n\r\n\r\n","description":"","footnote":"\r\n( 1 ) - همان مأخذ ، ج 5 ، ص 21 .\r\n( 2 ) - آل عمران / 140 .\r\n( 3 ) - تفسير طبرى ، ج 4 ، ص 95 .\r\n","page_name":" 458 ","page_number":458},
  {"content":"\r\n\r\nمجاهد از ابن عمر نقل مىكند كه گفته است : فروترين درجهء اهل بهشت براى كسى است كه هرگاه به قلمرو خويش و ناز و نعمتها و خدمتكارانى كه خدا به او داده مسافت هزار سال راه را در نظر بگيرد ، دورترين نقطه‌اش را مانند نزديكترينش مىبيند . و بالاترين مقام اهل بهشت براى كسى است كه صبح و شام به سوى خداى متعال نظر كند .\r\nعطيهء عوفى در سخن خداوند :   وُجُوهٌ يَوْمَئِذٍ ناضِرَةٌ * إِلى رَبِّها ناظِرَةٌ   « 1 » ، « در آن روز رخسار گروهى از مردم ، از شادى برافروخته و نورانى است و جلال حق را مشاهده مىكنند » مىگويد : يعنى ، اين گروه به خدا توجه مىكنند ، امّا ديدگانشان احاطه به عظمت و جلال الهى را ندارد ، ولى بصيرت خداوند بر آنها احاطه دارد و همين است معناى :\r\n لا تُدْرِكُهُ الْأَبْصارُ وَ هُوَ يُدْرِكُ الْأَبْصارَ  ، « چشمها او را نمىبينند ، ولى او چشمها را در مىيابد »\r\nآن‌گاه طبرى مىگويد : نزديكترين نظريه به حقيقت ، نزد ما ، نظريهء كسى است كه ما آن را از حسن و عكرمه در متن تفسير نقل كرديم ، يعنى اين وجوه به خالق خود مىنگرد و به همين معنا ، خبرى از پيامبر اكرم صلّى اللّه عليه و إله رسيده است .\r\nثوير از ابن عمر نقل كرده است كه پيامبر صلّى اللّه عليه و إله فرمود : پايين‌ترين درجهء اهل بهشت براى كسى است كه در ما يملك خود مسافت دو هزار سال راه را مىبيند ، و والامقام‌ترين آنها كسى است كه هر روز دو مرتبه به خداوند نظر مىكند ، و آن‌گاه اين آيه را تلاوت كرد :   وُجُوهٌ يَوْمَئِذٍ ناضِرَةٌ * إِلى رَبِّها ناظِرَةٌ   « 2 »\r\nبا توجه به آنچه گفته شد ، براى ما روشن گرديد كه چگونه تفسير به رأى در به دست آوردن معانى آيات قرآنى ، هوا و هوس را حاكم مىكند و اين چيزى است كه در تاريخ تفسير به عنوان تأويل شناخته شده است . به همين دليل طبرى به چاره‌جويى ديگرى متوسل شده است كه ما در بحثهاى آينده به شرح آن مىپردازيم .\r\n\r\n\r\n","description":"","footnote":"\r\n( 1 ) - قيامت / 22 - 23 .\r\n( 2 ) - همان مأخذ ، ج 29 ، ص 120 .\r\n","page_name":" 459 ","page_number":459},
  {"content":"\r\n\r\n\r\n5 - ديدگاه طبرى در تفسير به ظاهر لفظ\r\nمىتوان نظريهء طبرى دربارهء تفسير متن قرآن برحسب ظاهر لفظ را به چند امر مستند دانست . به گمان ما يكى از اين امور ، همنشينى طولانى او با استادش داوود بن على اصفهانى ، صاحب مذهب ظاهرى است . طبرى هرچند برحسب روايات تاريخى در مسائل فقهى با استادش مخالف بود ، امّا اين امر مانع آن نشد كه در تفسير آيات قرآن ، روش او را برنگزيند و تحت‌تأثير او قرار نگيرد . همچنين مىتوانيم در تمايل طبرى به تفسير ظاهرى ، بازتاب حركتى را مشاهده كنيم كه با به خدمت گرفتن عقل در جستجوى معانى قرآن ، به گمراهى دچار شده است .\r\nاكنون به نمونه‌هايى مىپردازيم . كه طبرى به كارگيرى نارواى عقل را در تفسير قرآن ردّ كرده و توجّه به معناى معمولى نزديك به لفظ را پسنديده است :\r\nالف - طبرى در جايى كه براى هيچ‌يك از دو نظريهء تأويل و تفسير ظاهرى ، مرجّحى نباشد ، معناى ظاهر را ترجيح مىدهد و تفسير مبتنى بر تأويل را ردّ مىكند .\r\nچنان‌كه در تفسير آيهء :  كَذلِكَ يُرِيهِمُ اللَّهُ أَعْمالَهُمْ حَسَراتٍ عَلَيْهِمْ  « 1 » ، « اين‌گونه خداوند كردار زشت جاهلانهء آنها را مايهء حسرت و پشيمانى آنان گرداند . » از اسباط چنين نقل مىكند : « به گمان سدّى ، بهشت براى گنهكاران نموده مىشود ؛ پس به بهشت و خانه هايشان كه در آن قرار دارد نگاه مىكنند و با خود مىگويند اگر اطاعت خدا مىكردند ، به اين نعمتها دست مىيافتند و لذا به آنان گفته مىشود : اگر از خدا فرمان‌بردارى مىكرديد اين خانه‌ها جاى شما بود ؛ سپس آن خانه‌ها ميان مؤمنان تقسيم مىشود و آنها وارثان گنهكاران مىشوند و در اين هنگام گنهكاران از كارهاى گذشتهء خود پشيمان مىشوند . »\r\nآن‌گاه طبرى مىگويد شايسته‌تر براى تفسير آيه ، همان چيزى است كه ظاهر لفظ آن را مىفهماند ، نه آنچه باطن آن احتمال مىدهد ، در حالىكه هيچ دليلى بر اين‌كه معناى آيه همين ظاهر باشد ، نيست . و آنچه از سدّى نقل شد اگرچه احتمال مىرود ، امّا احتمال بعيدى است و دليلى از خارج هم وجود ندارد كه حجت قطعى بر اين معنا باشد\r\n\r\n\r\n","description":"","footnote":"\r\n( 1 ) - بقره / 167 .\r\n","page_name":" 460 ","page_number":460},
  {"content":"\r\n\r\nو ظاهر آيه هم دلالت بر آن ندارد و وقتى كه امر چنين است ، پس ظاهر قرآن حمل بر باطن و تأويل آن نمىشود . « 1 »\r\nب - طبرى با مجاهد به نزاع برخاسته و تفسير او را رد مىكند ، زيرا بر خلاف ظاهر متن قرآن است و نيز مستند به حجّتى كه مرجّح آن باشد نيست . چنان‌كه در معناى آيهء :  فَقُلْنا لَهُمْ كُونُوا قِرَدَةً خاسِئِينَ  ، « پس به آنها گفتيم به صورت بوزينگانى طردشده درآييد . » « 2 » طبرى از ابن نجيح از مجاهد نقل مىكند كه مىگويد : دلهاى آنها مسخ شد نه اين‌كه خودشان به صورت بوزينگان درآمده باشند و اين مثلى است كه خداوند دربارهء آنان زده است ، چنان‌كه دربارهء علماى يهود مىگويد :  كَمَثَلِ الْحِمارِ يَحْمِلُ أَسْفاراً  ، « عالمان تورات كه به علم خود عمل نمىكنند به الاغى مانند كه بر پشت خود كتاب بار دارد » « 3 » . امّا اين نظريه مجاهد با ظاهر آنچه كتاب خدا بر آن دلالت مىكند مخالف است ، زيرا خداوند خبر داده است كه « بعضى از آنها را به صورت بوزينگان و خوكان درآورد و آنان پرستش طاغوت كردند » « 4 » چنان‌كه دربارهء آنها خبر داده است كه به پيامبرشان گفتند :\r\nخدا را آشكارا به ما بنمايان و آن‌گاه كه چنين گفتند ، پروردگارشان آنها را هلاك ساخت و آنها گوساله را پرستيدند و براى قبولى توبه‌شان آنان را امر به كشتار خودشان كرد و به آنها دستور داد كه وارد زمين مقدس شوند و آنها به پيامبرشان گفتند : تو با پروردگارت برويد و ما در اين‌جا مىنشينيم . پس خداوند به سرگردانى در بيابان مبتلاشان كرد .\r\nبنابراين ، در تأويل اين آيات دو نظريه خواهد بود :\r\n1 - بعضى گفته‌اند : خداوند آنها را مسخ نكرده ، بلكه اين سخن را به عنوان مثل گفته است و حال آن‌كه در قرآن خبر داده است كه آنها را به صورت بوزينگان و خوكان درآورد .\r\n2 - بعضى ديگر گفته‌اند : آنچه خداوند دربارهء بنى اسرائيل خبر داده ، مخالفتهاى آنها با پيامبرانشان بوده و نيز كيفرها و بدبختيهايى كه بر آنها وارد ساخته است .\r\n\r\n\r\n","description":"","footnote":"\r\n( 1 ) - همان مأخذ ، ج 2 ، ص 44 - 45 .\r\n( 2 ) - بقره / 65 .\r\n( 3 ) - جمعه / 5 .\r\n( 4 ) - مائده / 60 .\r\n","page_name":" 461 ","page_number":461},
  {"content":"\r\n\r\nحال اگر كسى يكى از اين دو نظريه را بپذيرد و ديگرى را ردّ كند بايد دليل داشته باشد از قبيل خبر مشهور يا روايت صحيح . به‌علاوه ، نظريه مجاهد ، مخالف اجماع است و اجماع حجتى مىباشد كه خطا و كذب در آن روا نيست و اجماع بر خطا شمردن يك قول در فساد آن ، كافى است .\r\nج - در جايى كه روايت و اجماعى نباشد ، معيار طبرى در تفسير لفظى و ظاهرى قرآن ، لغت است و از هر لغت ، معناى مشهور و نزديك و روشنش را مىگيرد نه معناى دور و پنهانش را . به عبارت ديگر : دلالت ظاهر لفظ را برمىگزيند ، چنان‌كه در فعل « و رابطوا » مىگويد : معنايش اين است كه مراقب دشمنان خود و دشمنان دينتان يعنى مشركان باشيد و رأى من اين است كه رباط از « ارتباط الخيل للعدو » مىآيد يعنى آمادگى اسبان در مقابل دشمنان ، چنان‌كه دشمنان مسلمانها ، حيله‌هايشان را بر ضدّ آنها آماده كرده بودند و آن‌گاه اين لفظ براى كلّ مرزنشينانى كه به دفع شرّ دشمن از مسلمانان مىپردازند به كار برده شد ، خواه با اسبهايى كه آنها را آماده كنند و خواه پياده و بدون مركب باشند . اين‌كه در معناى « رابطوا » گفتيم يعنى در مقابل دشمنان خود و دشمنان دينتان آمادگى داشته باشيد ، به اين دليل است كه معناى مشهور رباط همين است و معمولا سخن به معانى مشهور توجّه پيدا مىكند ، نه به معناهاى مخفى ؛ مگر اين‌كه دليلى از قرآن يا روايتى از پيامبر صلّى اللّه عليه و إله يا اجماعى از مفسّران باشد بر اين‌كه لفظى بر معناى پوشيده‌اش حمل شود . « 1 »\r\nبا توجّه به آنچه بيان كرديم به مهارت علمى طبرى پىمىبريم كه در تفسير قرآن ، معناى ظاهر لفظ را بر تفسير و تأويل باطن ترجيح مىدهد و در ضمن متوجّه مىشويم كه روح لطيف او با ظرافت و سادگى سخن سازگار است و از تكلّف و پيچيدگى ، تنفّر دارد و مىتوان گفت : انديشهء تفسيرى ظاهرى طبرى ، بر شيوهء نفسى و علمى استوار است .\r\nاكنون به روش تحقيق طبرى در لغت مىپردازيم :\r\n\r\n\r\n","description":"","footnote":"\r\n( 1 ) - همان مأخذ ، ج 4 ، ص 149 .\r\n","page_name":" 462 ","page_number":462},
  {"content":"\r\n\r\n\r\n6 - ابزار لغوى\r\nمىدانيم كه اين ابزار لغوى را براى اولين بار ، ابن عبّاس پدر علم تفسير از قرن نخستين هجرى در شيوهء تفسير قرآن به كار گرفت و كسانى كه در اين علم تخصص پيدا كردند عبارت بودند از : فرّاء و ابو عبيده و زجّاج كه ما در گذشته روش تفسيرى آنها را باز گفتيم . بسيارى از آنها پيش از دوران طبرى مىزيسته‌اند و ميراث آنان در تفسير لغوى در دسترس طبرى بوده است و همان‌طور كه روايات تفسيرى در اختيار طبرى بوده ، ميراث تفسير لغوى نيز در دسترس او قرار داشته است . طبيعى است كه زمينهء تفسير لغوى ، متونى هستند كه بندگان خدا راه دستيابى به تفسير آن را دارند ، زيرا عواملى در اختيار آنها مىباشد كه براى رسيدن به اين هدف به آنان كمك مىكند . و مىدانيم كه طبرى در دانش تفسير ، شايستگى آن را داشت كه براى تفسير قرآن ، تفسير لغويى را ارائه دهد . او مىتوانست براى شناخت معانى الفاظ قرآن به آثار و اشعار عرب رجوع كند . اكنون به نمونه‌هايى در زير اشاره مىكنيم :\r\nالف - طبرى در معناى لفظ « تأويل » در آيهء :  وَ ما يَعْلَمُ تَأْوِيلَهُ إِلَّا اللَّهُ  به شعر عرب استشهاد مىكند و مىگويد : تأويل در سخن عرب به معناى تفسير و بازگشت و سرانجام است و بعضى از ناقلان ، شعر اعشى را چنين خوانده‌اند :\r\n على انّها كانت تأوّل حبّها * تأوّل ربعى السّقاب فاصحبا \r\n« سرانجام دوستى آن زن در قلب او مانند بچّه شترهايى است كه بزرگ و صاحب بچه شده باشند . » اصل آن از « آل الشىء الى كذا و يؤول اولا » است ، يعنى آن چيز تغيير حالت داد و به سويش ، بازگشت . « و اوّلته انا » ، يعنى چيز يا كسى را به آن حالت يا به سوى آن بازگردانيدم . بعضى گفته‌اند : معناى سخن خداوند :  وَ أَحْسَنُ تَأْوِيلًا  « 1 » أحسن جزاء است ، زيرا جزا و پاداش ، چيزى است كه بازگشت كارهاى مردم ، به آن است .\r\n\r\n\r\n","description":"","footnote":"\r\n( 1 ) - اين عبارت در آخر دو آيه ذكر شده است :\r\nالف - نساء / 59 :  يا أَيُّهَا الَّذِينَ آمَنُوا أَطِيعُوا . . .  ب - بنى اسراء / 35 :  وَ أَوْفُوا الْكَيْلَ . . . \r\n","page_name":" 463 ","page_number":463},
  {"content":"\r\n\r\nمراد از « تأوّل حبّها » شرح دوستى و بازگشت آن مىباشد و منظور شاعر اين است كه حبّ محبوبه در دل حبيب ، نخست اندك بوده و سپس رو به افزايش نهاده و پيوسته گسترش يافته تا ثابت و قديمى شده است ، مانند شتر بچّه‌اى كه پيوسته رشد يافته ، تا بزرگ‌شده و مانند مادرش صاحب بچه‌اى شده است . « 1 »\r\nبرخى شعر اعشى را چنين خوانده‌اند :\r\n على أنّها كانت توابع حبّها * توالى ربعى السّقاب فاصحبا « 2 » \r\n« پيامدهاى دوستى او مانند پيامدهاى . . . مىباشد . »\r\nب - طبرى معناى واژهء صلاة را در شعر جاهلى و نيز رابطهء معناى جاهلى آن را با معناى اسلامىاش دنبال مىكند و چنين مىگويد :\r\n. . . صلاة در سخن عرب به معناى دعاست چنان‌كه اعشى گفته است :\r\n لها حارس لا يبرح الدّهر بيتها * و ان ذبحت صلّى عليها و زمزما \r\n« براى او ( محبوبه ) نگهبانى است كه هميشه خانه‌اش را پاسدارى مىكند و اگر روزى كشته شود ، نگهبان برايش دعا و بر حالش ناله مىكند . » منظور از صلاة در اين‌جا ، دعاست .\r\nو همانند اين شعر :\r\n و قابلها الرّيح فى دنّها * و صلّى على دنّها و ارتسم \r\n« در هنگام زمزمه‌اش باد با وى روبه‌رو مىشود و بر زمزمه‌اش دعا و وى را همراهى مىكند . »\r\nبه نظر من ، دليل اين‌كه نماز واجب را صلاة گفته‌اند اين است كه نمازگزار با درخواستى كه از پروردگارش مىكند ، حاجت خود را كه همان پاداش عملش مىباشد درخواست مىكند ، چنان‌كه دعاكننده با سؤال از پروردگار خود ، برآوردن نيازها و\r\n\r\n\r\n","description":"","footnote":"\r\n( 1 ) - داخل پرانتز از لسان العرب ، ماده اول گرفته شده است .\r\n( 2 ) - تفسير طبرى ، ج 3 ، ص 184 ؛ دربارهء اين شعر وجوه مختلفى آمده ، سورهء آل عمران به منبعى كه داده‌شده مىتوان مراجعه كرد .\r\n","page_name":" 464 ","page_number":464},
  {"content":"\r\n\r\nدرخواستهاى خود را طلب مىكند . « 1 »\r\nح - طبرى در قبال دانشمندان عرب موضع ثابتى را فراپيش گرفته است ، زيرا وقتى كه يكى از اهل لغت مانند ابو عبيده ، تمام همّت خود را به تفسير لغوى مصروف مىدارد و فرد ديگرى از اين دانشمندان مثل فرّاء تفسير لغوى را بر تفسير روايى ترجيح مىدهد ؛ طبرى هم تفسير روايى را در درجهء اوّل قرار مىدهد . ما در اين‌جا به جدال طبرى با يكى از لغت‌شناسان كه گويا فرّاء در كتاب معانىاش آورده ، اكتفا مىكنيم :\r\nلغو ، به معناى باطل است و به كلمهء لغو ، لاغيه گفته‌اند ، چنان‌كه به صاحب زره ، دارع و به صاحب اسب ، فارس و به گويندهء شعر ، شاعر مىگويند ، همان‌گونه كه خطيئه شاعر گفته است :\r\n اغررتنى و زعمت انّ * ك لابن بالصّيف تامر \r\n« مرا فريب دادى و گمان كردم كه تو در تابستان صاحب شير و داراى خرما هستى . »\r\nلابن : صاحب شير و تامر : صاحب خرما .\r\nبعضى از دانشمندان نحوى اهل كوفه گمان كرده‌اند كه معناى  لا تَسْمَعُ فِيها لاغِيَةً  اين است كه در بهشت سوگند دروغى شنيده نمىشود و به اين سبب لاغيه گفته شده است .\r\nاين نظريه در صورتى درست بود كه مفسّران از صحابه و تابعين برخلافش ، اجماع نمىكردند ، زيرا براى هيچ‌كس جايز نيست كه بر خلاف اجماع آنها سخن بگويد . « 2 »\r\nطبرى با اين سخن خويش محدودهء روا بودن تفسير را مشخص مىكند و در جايى كه روايت و نقلى باشد ، تفسير به لغت را روا نمىداند .\r\nد - طبرى چنان‌كه در تفسيرهاى روايى اجماع را برترى مىدهد و آن را ملاك قبولى روايات مىداند ، در زمينهء لغت نيز اجماع را شرط مىداند و در مقدّمهء تفسيرش اين اجماع را تفصيل داده و گفته است : شايسته است كه لفظ به همان معنايى تفسير شود\r\n\r\n\r\n","description":"","footnote":"\r\n( 1 ) - همان مأخذ ، ج 1 ، ص 80 - 81 .\r\n( 2 ) - همان مأخذ ، ج 30 ، ص 104 .\r\n","page_name":" 465 ","page_number":465},
  {"content":"\r\n\r\nكه هنگام نزول قرآن به آن معنا بوده است . به تعبير ديگر ، طبرى لازم مىداند كه الفاظ قرآنى به همان معنايى تفسير شود كه عربها آنها را در شعر يا نثر به كار مىبرند و تأكيد مىكند كه طريقهء كاربرد لفظ در عبارت همان روشى باشد كه عربها با آن مأنوس هستند .\r\nمنظور اين است كه وى در صورتى تفسير لغوى را صحيح مىداند كه شرط اجماع در آن كامل باشد و مقصود از اجماع آن است كه عرب با معناى لفظ آشنايى داشته باشد و آن را در سخن به كار گيرد و نيز لفظ همان معنايى را بدهد كه ميان آنها معروف و استعمالش در سخنانشان مشهور باشد . اكنون به مثالى دراين‌باره مىپردازيم :\r\nبعضى از لغت‌شناسان اهل بصره گمان كرده‌اند كه كلمهء « الّذى » در سخن خداوند :  مَثَلُهُمْ كَمَثَلِ الَّذِي اسْتَوْقَدَ ناراً  « 1 » ، « وضع منافقان مانند حالت كسانى است كه آتش برافروخته‌اند » ، به معناى الّذين است ، مثل :  وَ الَّذِي جاءَ بِالصِّدْقِ وَ صَدَّقَ بِهِ أُولئِكَ هُمُ الْمُتَّقُونَ  « 2 » ، « كسانى كه سخن صدق بياورند و آنان كه آن را بپذيرند آنها پرهيزگارانند » و همانند اين سخن شاعر :\r\n فانّ الّذى حانت بفلج دماؤهم * هم القوم كلّ القوم يا امّ خالد \r\n« قومى كه خونشان در راه بصره به يمامه ريخته شد ، آنها قومى عظيم هستند ، اى امّ خالد ! « 3 » »\r\nطبرى مىگويد : قول حق همان قول اوّل است كه دليل آن را بيان كرديم « 4 » و كسى كه اين حرف را زده از تفاوتى كه ميان « الّذى » در دو آيه و « الّذى » در شعر وجود دارد ، غفلت كرده است ، زيرا در  وَ الَّذِي جاءَ بِالصِّدْقِ  دليل بر اين‌كه مراد ، جمع است ، قسمت آخر آيهء :  أُولئِكَ هُمُ الْمُتَّقُونَ  مىباشد و در شعر نيز كلمهء « دماؤهم » دليل است ،\r\n\r\n\r\n","description":"","footnote":"\r\n( 1 ) - بقره / 17 .\r\n( 2 ) - زمر / 33 .\r\n( 3 ) - فلج : راه ميان بصره و يمامه است و منظور از مصراع دوم اين است كه اين گروه ديه و قصاص ندارند .\r\nالبيان و التبيين ، ج 4 ، پاورقى ، ص 55 . م .\r\n( 4 ) - در تفسير طبرى چند سطر قبل گفته است : مراد به كلمهء مثل معناى مفرد است نه جمع ، زيرا وضع گروه منافق را به يك نفر تشبيه كرده است كه آتش افروخته باشد .\r\n","page_name":" 466 ","page_number":466},
  {"content":"\r\n\r\nامّا اين دليل در جملهء  الَّذِي اسْتَوْقَدَ ناراً  وجود ندارد و جملهء  ذَهَبَ اللَّهُ بِنُورِهِمْ وَ تَرَكَهُمْ فِي ظُلُماتٍ  نيز بر اين امر دلالت نمىكند . اين است تفاوتى كه ميان « الّذى » در آيهء :\r\n كَمَثَلِ الَّذِي اسْتَوْقَدَ ناراً  وجود دارد و ساير دلايلى كه بر جمع بودن معناى الّذى در اين آيه آورده‌اند . براى هيچ‌كس روا نيست كلمه‌اى را كه عربها به‌طور غالب در معنايى به كار مىبرند ، به معناى ديگرى به كار برد ، مگر با دليل معتبرى كه پذيرفتنش ناگزير باشد . « 1 »\r\nه - با توجه به آنچه گفته شد طبرى را مىبينيم كه به نقد از بحثهاى لغوى ابو عبيده پرداخته و نظر وى را دربارهء تفسير لغوى دو كلمهء رحمن و رحيم تخطئه كرده و آن را بر خلاف اجماع لغوى دانسته است . همچنان‌كه بر خلاف اجماع مفسّران روايى نيز هست و آن‌گاه مىگويد : نيز يكى از افراد كه شناخت وى نسبت به تأويلات نقل‌شده از مفسّران روايى ضعيف و اطلاعش نسبت به گفته‌هاى گذشتگان از مفسّران اندك است گمان كرده كه معناى مجازى « الرّحمن » صاحب رحمت و معناى مجازى « الرّحيم » رحم‌كننده مىباشد ؛ و سپس گفته است : گاهى اين دو كلمه را مشتق از يك مادّهء و هر دو را به يك معنا مىدانند و اين از باب وسعت نظرى است كه دانشمندان علم لغت دارند چنان‌كه مىگويند : ندمان و نديم هر دو به يك معناست و سپس به شعر برج بن مهرطائى استشهاد كرده است :\r\n و ندمان يزيد الكأس طيبا * سقيت و قد تغوّرت النّجوم \r\n« از دست همنشينى كه وجودش ، به خوشى جام شراب مىافزايد ، شراب نوشيدم در بامدادى كه ستارگان رو به افول بودند . »\r\nنيز به ابياتى ديگر نظير همين بيت دربارهء دو كلمه نديم و ندمان استشهاد كرده است .\r\nبنابراين شخص نامبرده با گفتهء خود كه « الرّحمن » صاحب رحمت و « الرّحيم » رحم‌كننده است ، بين معناى اين دو كلمه از لحاظ تأويل فرق گذاشته ، اگرچه بيان درست تأويل در معناى اين دو را رها كرده است . آن‌گاه وى اين مطلب را به دو كلمه كه به يك\r\n\r\n\r\n","description":"","footnote":"\r\n( 1 ) - تفسير طبرى ، ج 1 ، ص 141 ، سورهء بقره ذيل آيهء 17 .\r\n","page_name":" 467 ","page_number":467},
  {"content":"\r\n\r\nمعنا مىآيند : ندمان و نديم مثل زده و سپس ، به كلمه‌اى كه آن را به دو معنا قرار داده ، بازگشته و آن را براى چيزى كه با اختلاف الفاظ به يك معنا مىباشد ، مثال قرار داده است . شكّى نيست كه صاحب رحمت كسى است كه رحمت برايش ثابت است و صحيح است كه براى او اين صفت وجود داشته باشد ولى راحم يعنى كسى كه رحم خواهد كرد يا رحم كرده است ، خواه اين‌كه اين صفت از او زايل‌شده يا همچنان اين صفت را دارا باشد . در اين صورت ، اين كلمه نشان نمىدهد كه رحمت براى او صفت باشد ، در حالى كه اگر او را به صاحب رحمت توصيف مىكنيم ، نشان‌دهندهء اين معنا هست .\r\nپس چگونه مىتوان در معناى رحمن و رحيم گفت : اين دو كلمه از يك لفظ اشتقاق يافته و با اختلاف الفاظ داراى يك معنا هستند ؟\r\nامّا وقتى كه نظريه‌اى بر اصل استوارى متكى نباشد ، عيب آن روشن است . « 1 »\r\nو - طبرى اشتباه دانشمندان عرب را در معناى واژهء « سواء » و استعمال آن را در عبارات عربى و نيز خطاى در روش را كه معلول اشتباه لغوى آنها مىباشد ، چنان مورد انتقاد قرار داده است كه گويى اين گفتهء آنها خلاف اجماع لغوى مىباشد . از باب مثال در آيهء :  لَيْسُوا سَواءً مِنْ أَهْلِ الْكِتابِ أُمَّةٌ قائِمَةٌ يَتْلُونَ آياتِ اللَّهِ آناءَ اللَّيْلِ  « 2 » ، « همهء اهل كتاب يكسان نيستند ، گروهى از آنها در دل شب به تلاوت آيات خدا و نماز و طاعت حق مشغولند » ، از آنها انتقاد كرده ، مىگويد : . . . گروهى از نحويين كوفه و بصره و پيشتازان در فن چنين پنداشته‌اند كه ما بعد « سواء » يعنى : امّة قائمه ، ترجمه و تفسير آن است و معنايش اين است : از اهل كتاب گروهى كه در دل شب به تلاوت آيات برمىخيزند با گروه ديگر كه كافرند يكسان نيستند و اينها گمان كرده‌اند كه در آيه ، و اخرى كافرة حذف و به ذكر گروه اوّل كه امّة قائمة مىباشد اكتفا شده است ، و براى اين مطلب به شعر ابو ذؤيب مثل زده‌اند :\r\n عصيت اليها القلب انّى لامرها * سميع فما ادرى أرشد طلابها \r\n\r\n\r\n","description":"","footnote":"\r\n( 1 ) - همان مأخذ ، ج 1 ، ص 44 .\r\n( 2 ) - آل عمران / 113 .\r\n","page_name":" 468 ","page_number":468},
  {"content":"\r\n\r\n« دل خودم را متوجّه او كردم و فرمانش را مىشنوم ، با اين‌كه نمىدانم فرمانش راهنمايى است يا گمراهى . » در اين‌جا به جملهء « ارشد » اكتفا كرده و ام غير رشد را نياورده است .\r\nشاعر ديگر نيز چنين گويد :\r\n ازال فلا ادرى اهمّ هممته * و ذوالهمّ قدما خاشع متضائل \r\n« همواره ، نمىدانم كه آيا غمى است كه در آن فرورفتم و كسى كه از پيش داراى غم باشد ، شكسته‌حال و حقير است . »\r\nبايد دانست اگرچه اين گروه از نحويين در اين دو شعر ، حذفى در تقدير گرفته‌اند ، امّا در حال اختيار جايز نمىدانند كه گفته شود : سواء اقمت ام قعدت ، و نيز جملهء : سواء اقمت حتّى يقول ام قعدت از نظر آنها خطاست ، بلكه حذف جملهء دوم را تنها در صورتى روا مىدانند كه با يك جمله ، معنا كامل شود نظير ما ابالى يا ما ادرى كه مىگويند : ما ابالى و منظورشان ما ابالى اقمت ام قعدت مىباشد ، چون فعل ما ابالى به يك جمله اكتفا مىكند و همچنين است فعل : ما ادرى ، امّا در كلمهء « سواء » اين را جايز نمىدانند ، زيرا جمله ، ناقص مىماند .\r\nبنابراين ، در توجيه آيهء : و  لَيْسُوا سَواءً مِنْ أَهْلِ الْكِتابِ أُمَّةٌ قائِمَةٌ . . .  لغويون از آنچه در ادبيات عرب انجام مىدهند غفلت كرده‌اند ، زيرا در اين جمله چيزى را محذوف دانسته‌اند كه در آن‌جا با كلمهء سواء جايز نمىدانند ، و در تأويل آيه به خطا رفته‌اند . ازاين‌رو ، سواء در آيه به معناى تمام و كافى مىباشد ، نه به معنايى كه آنها تفسير كرده‌اند چنان‌كه از ايشان نقل كرديم . « 1 »\r\nز - از بحثهاى مهمّ طبرى در تفسير لغوى قرآن ، بحث وى در مورد واژه‌هاى متضاد است و ما در گذشته ، از كوششهاى ابو عبيده در اين زمينه ياد كرديم و طبرى كه در تفسير لغوى قرآن تحقيق مىكند ، از اين مطلب كه در اختلاف معنا بسيار مهم است ، غفلت نورزيده است . ازاين‌رو در تفسير  الَّذِينَ يَظُنُّونَ  بحث لغوى را پيش گرفته و از\r\n\r\n\r\n","description":"","footnote":"\r\n( 1 ) - همان مأخذ ، ج 4 ، ص 34 - 35 .\r\n","page_name":" 469 ","page_number":469},
  {"content":"\r\n\r\nآن پاسخ داده و چنين گفته است : اگر كسى اشكال كند كه چگونه خداوند دربارهء كسانى كه آنان را به خشوع در اطاعت خود توصيف كرده ، خبر داده است كه آنها گمان به ملاقات پروردگارشان دارند ، در صورتى كه گمان ، شكّ است و شك‌كنندهء در ملاقات خداوند از ديدگاه شما كافر به خداست .\r\nدر پاسخ مىگوييم : عرب گاهى از يقين و شك به ظنّ تعبير مىكند ، چنان‌كه گاهى از ظلمت ( تاريكى ) و ضياء ( روشنايى ) به سدفه و از مغيث و مستغيث به صارخ تعبير مىكنند و از اين قبيل است اسامى كه به معناى خود و ضدّش مىآورند و از مواردى كه ظنّ به معناى يقين آمده اين سخن شاعر ، دريد بن صمه است :\r\n فقلت لهم ظنّوا بالفى مدجّج * سراتهم بالفارسى المسرّد \r\n« به آنها گفتم منتظر دو هزار مبارز تا دندان مسلح باشيد ، كه فرماندهانشان زره قهر پوشيده‌اند . »\r\nمراد اين است كه به آنها گفته شده است : يقين داشته باشيد كه دو هزار مسلّح پيش شما مىآيند . و از آن جمله ، شعر عميرة بن طارق است :\r\n بأن يعتزّوا قومى و اقعد فيكم * و اجعل منّى الظّنّ غيبا مرجّما \r\nدر اين‌جا نيز « ظنّ » به معناى يقين است . مقصود اين است كه يقين خودم را به حدس و گمان مبدّل سازم .\r\nگواه شعرى و غير آن ، در سخن عرب ، به اين‌كه ظنّ به معناى يقين آمده ، از شمار بيرون است . « 1 »\r\nح - طبرى هرگز تمام آنچه را كه دربارهء الفاظ متضادّ گفته‌شده ، نمىپذيرد و بدين سبب ، بحث دربارهء تضادّ الفاظ از مسائل خلاف‌انگيز و مسأله‌دار مىباشد و در بيشتر موارد ، مفيد ظن است . اين مشاجره را طبرى با ابو عبيده داشته كه در مطرح كردن اين موضوع از وى جلوتر بوده است . از جمله گفتگوهاى او با ابو عبيده اين است :\r\nيكى از لغت‌شناسان عرب « وراء » را از اضداد گرفته و خيال كرده است كه هم به\r\n\r\n\r\n","description":"","footnote":"\r\n( 1 ) - همان مأخذ ، ج 1 ، ص 206 - 207 .\r\n","page_name":" 470 ","page_number":470},
  {"content":"\r\n\r\nمعناى « پيش روى » و هم به معناى « پشت سر » به‌كار مىرود و به اين گفتهء شاعر استشهاد كرده است :\r\n ا يرجو بنو مروان سمعى و طاعتى * و قومى تميم و الفلاة ورائيا \r\n« آيا بنى مروان از من اميد شنيدن و اطاعت دارند و حال آن‌كه قوم من تميم و بيابانها پيش رويم مىباشند . »\r\n« وراء » به معناى « امام » گرفته‌شده و حال آن‌كه در اين معنا از احتمال درست غفلت شده است . براى چيزى كه پيش روى تو است مىگويى « هو ورائى » . زيرا تو پشت سر او هستى . پس او را مىبينى ، چنان‌كه او تو را مىبيند ، پس وقتى كه او ، تو را ببيند ، گويى پشت سر تو قرار دارد و تو جلو روى او هستى . امّا بعضى از عرب‌زبانان اهل كوفه ، جايز نمىدانند ، به كسى كه پيش روى كسى است گفته شود « هو ورائى » و نه براى كسى كه پشت سر است گفته شود « هو امامى » . و همين شخص مىگويد : امّا اين امر دربارهء زمانها و روزها جايز است ، مثل « وراءك برد شديد و بين يديك حرّ شديد » و حال آن‌كه تو پشت سر آن قرار دارى و اين تعبير به اين دليل درست است كه سرما يا گرما چيزى است كه مىآيد ، پس وقتى كه مىآيد و به تو ملحق مىشود ، گويى پشت سر تو قرار دارد و وقتى كه تو ، به آن مىرسى ، گويى جلو روى تو واقع‌شده و به اين دليل هر دو وجه جايز است . « 1 »\r\nط - هرگاه نزد طبرى براى آيهء قرآن دو تفسير درست وجود داشته باشد : يكى از مفسّران و يكى از اهل لغت . طبرى قول مفسّران را ترجيح مىدهد و با اين عمل ، قرآن را جولانگاه اهل تفسير مىداند نه اهل لغت ، و اين موضوع را آن‌جا مىتوان مشاهده كرد كه در جدالهايش ، ابو عبيده را نسبت به شناخت تأويل مفسّران ، ضعيف و ناتوان مىنامد .\r\nطبرى مىفهمد كه لغت عرب به دليل انعطاف‌پذيرىاش در برابر معانى مختلف ، زمينهء اختلاف انديشه‌ها را فراهم مىكند و گاهى ممكن است بهترين احتمالات در تفسير آيه‌اى وجود داشته باشد . امّا طبرى در صورتى كه يكى از تفسيرهاى روايى بر خلاف آنها\r\n\r\n\r\n","description":"","footnote":"\r\n( 1 ) - همان مأخذ ، ج 16 ، ص 2 .\r\n","page_name":" 471 ","page_number":471},
  {"content":"\r\n\r\nباشد ، همهء آنها را ردّ مىكند . از جمله در تفسير  وَ إِنَّ مِنْها لَما يَهْبِطُ مِنْ خَشْيَةِ اللَّهِ  « 1 » ، « و برخى از سنگها از خوف خدا ( از فراز كوه ) فرومىافتد » مىگويد : علماى نحو در معناى فروافتادن سنگ از خوف خدا اختلاف كرده‌اند :\r\nبعضى گفته‌اند : معنايش افتادن سايهء آن سنگ بر روى زمين مىباشد .\r\nبعضى ديگر گفته‌اند : منظور همان كوهى است كه وقتى پروردگار در آن تجلّى كرد با خاك يكسان شد .\r\nبعضى گفته‌اند : اين چيزى است كه در برخى سنگها در گذشته بوده و در آينده نيز خواهد بود و آن اين‌كه خداوند متعال به سنگها معرفت و درك داده ، اطاعت خدا را مىفهمند و از او اطاعت مىكنند ، چنان‌كه روايت شده است كه وقتى رسول خدا خطبه مىخواند بر شاخهء درختى كه آن‌جا بود تكيه مىكرد ، امّا زمانى كه از او جدا شد ( منبرى درست شد و براى خطبه روى آن قرار گرفت ) نالهء آن شاخه به سبب فراق و دورى از آن حضرت ، بلند شد . نيز از پيامبر صلّى اللّه عليه و إله نقل شده است كه فرمود : انّ حجرا كان يسلّم علىّ فى الجاهلية ، انّى لأعرفه الآن ، « سنگى در دوران جاهليّت پيوسته بر من سلام مىكرد كه هم اكنون آن را مىشناسم . »\r\nبعضى ديگر گفته‌اند : جملهء :  يَهْبِطُ مِنْ خَشْيَةِ اللَّهِ  ، مانند آيهء :  فَوَجَدا فِيها جِداراً يُرِيدُ أَنْ يَنْقَضَّ  « 2 » ، « ديوارى را ديد كه مىخواست فرود آيد . . . » مىباشد كه اگرچه در ظاهر بىاراده است ولى گفته‌اند : منظور اين است كه از عظمت كار خداوند چنان به نظر مىآيد كه گويى آن سنگ از خوف خدا با خوارى و فروتنى فرود مىآيد . چنان‌كه زيد الخيل [ شاعر 
  ] مىگويد :\r\n بجمع تضلّ البلق فى حجراته * ترى الأكم فيها سجّدا للحوافر \r\n« به گروهى كه سنگهاى سياه و سفيد در اطرافش گم مىشود ، تپه‌ها را در آن جا سجده‌كنندهء حفركنندگان مىبينى . »\r\nسويد بن ابى كاهل كه دشمنش را به ذلّت توصيف مىكند ، در شعرش مىگويد :\r\n\r\n\r\n","description":"","footnote":"\r\n( 1 ) - بقره / 74 .\r\n( 2 ) - كهف / 77 .\r\n","page_name":" 472 ","page_number":472},
  {"content":"\r\n\r\n ساجد المنخر اذ يرفعه * خاشع الطّرف أصمّ المستمع \r\n« او شخص ذليلى است كه هر كور و كرى بر او برترى دارد . »\r\nجرير بن عطيّه سروده است :\r\n لمّا اتى خبر الرّسول تضعضعت * سور المدينة و الجبال الخشّع \r\n« وقتى كه خبرآمدن پيامبر صلّى اللّه عليه و إله به مدينه رسيد ، ديوارهاى شهر فروتنى كردند و كوهها خاشع شدند . »\r\nديگران گفته‌اند : معناى  يَهْبِطُ مِنْ خَشْيَةِ اللَّهِ  اين است . كه به سبب دلالت بر وجود صانعش موجب خشيت ديگران از خداوند مىشود چنان‌كه مىگويند : « ناقة تاجرة » در وقتى كه شتر ماده بر اثر نجابت و مهارتش آدمى را به رغبت در تجارت وادار سازد ، چنان‌كه جرير بن عطيه در شعر ديگرش مىگويد :\r\n و اعور من نبهان أمّا نهاره * فاعمى و امّا ليله فبصير \r\n« او نابيناتر از نبهان است ؛ در روز كور است و در شب بينا . »\r\nشاعر در اين شعر براى شب‌وروز صفت بينايى و نابينايى را آورده و منظورش « نبهانى » است كه او را دشنام مىدهد ، به اين دليل كه در شب‌وروز ، او به اين دو صفت موصوف بوده است .\r\nاين گفته‌ها در آيه اگرچه از احتمالاتى است كه بعيد به نظر نمىآيد ، امّا تفسير اهل تأويل از علماى گذشتهء امّت بر خلاف اينهاست و ما به اين دليل ، تأويل اين آيه را به هيچ‌يك از اين معانى جايز نمىدانيم و چون در گذشته معناى خشيت را بيان كرديم كه همان هيبت و خوف است ، در اين‌جا دوست نداريم آن را تكرار كنيم . « 1 »\r\nى - در جايى كه نظريات روايى منقول در تفسير آيه‌اى مختلف باشد ، طبرى همهء آنها را جمع مىكند و هركدام به نظر او درست و با تفسير آيه متناسب‌تر باشد ، معتبر و حتّى آن را اجماعى و حجّت مىداند و از آوردن ديدگاه لغوى در اين مورد خوددارى مىكند . از جمله در تفسير ( الم ) مىگويد :\r\n\r\n\r\n","description":"","footnote":"\r\n( 1 ) - همان مأخذ ، ج 1 ، ص 365 .\r\n","page_name":" 473 ","page_number":473},
  {"content":"\r\n\r\nمفسّران قرآن در تأويل « الم » اختلاف كرده‌اند ، بعضى گفته‌اند : يكى از نامهاى قرآن است و به گفتارهاى زير استدلال كرده‌اند :\r\nاز قتاده نقل شده است كه الم ، نامى از نامهاى قرآن است .\r\nاز مجاهد : الم نامى از نامهاى قرآن است .\r\nاز ابن جريح : الم نامى از نامهاى قرآن است .\r\nبعضى گفته‌اند : اين حروف سرآغازهايى هستند كه قرآن به آنها گشوده مىشود و به گفته‌هاى زير استدلال كرده‌اند :\r\nابن جريح از مجاهد نقل كرده است كه الم سرآغازى است كه خدا قرآن را به آن ، آغاز مىكند .\r\nسفيان از مجاهد نقل كرده است : الم سرآغازهاى قرآن است .\r\nسفيان از ابن نجيح و او از مجاهد نقل كرده است : الم ، حم ، المص ، ص ، سرآغازهايى هستند كه خداوند با آنها قرآن را آغاز كرده است .\r\nبعضى گفته‌اند : ( حروف مقطعه ) نام سوره است و به گفتهء زير استدلال كرده‌اند :\r\nعبد اللّه بن وهب گفت : از عبد الرّحمان بن زيد بن اسلم دربارهء تفسير اين آيات پرسيدم : الم ذلك الكتاب ، الم تنزيل ، الم تلك ، گفت : پدرم گفته است : اينها نامهاى سوره‌ها هستند .\r\nبعضى گفته‌اند : اسم اعظم خداست و به گفته‌هاى زير استدلال كرده‌اند :\r\nشعبه گفت : از سدّى راجع به تفسير اين حروف سؤال كردم : حم ، طسم و الم . او از ابن عباس نقل كرد كه اينها اسم اعظم خدا هستند .\r\nمرّهء همدانى از عبد اللّه بن عباس همين را نقل كرده است .\r\nشعبى گفته است : سرآغازهاى سوره‌ها از نامهاى خداست .\r\nبعضى گفته‌اند : اينها از اسامى خدا هستند كه خدا به اين وسيله سوگند ياد كرده است .\r\nاز عكرمه نقل شده است كه الم سوگند است .\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nبعضى گفته‌اند : اينها حروف مقطعه هستند كه از اسماء و افعال تركيب يافته و هر حرفى از آنها معنايى غير معناى ديگر دارد و به گفته‌هاى ذيل استدلال كرده‌اند :\r\nابو ضحى از ابن عباس در معناى الم نقل كرده است : انا اللّه اعلم . « 1 »\r\nاز سعيد بن جبير نقل شده است : انا اللّه اعلم . « 2 »\r\nاز ابو مالك و ابو صالح از ابن عباس و نيز از مرّهء همدانى از ابن مسعود و از گروهى از ياران رسول خدا صلّى اللّه عليه و إله نقل شده است كه الم حرفى است اشتقاق يافته از حروف الفباى اسماء اللّه جلّ ثنائه .\r\nسعيد بن جبير از ابن عباس نقل كرده است كه الم ، حم و ن هركدام اسمى جداگانه است .\r\nبعضى گفته‌اند : اينها حروف الفباى قراردادى هستند و به گفتهء زير استدلال كرده‌اند :\r\nخصيف از مجاهد نقل كرده است كه تمام سرآغاز سوره‌ها از قبيل : ق ، ص ، حم ، طسم ، الر و جز اينها حروف هجاى قراردادى هستند .\r\nبعضى گفته‌اند : اينها از حروفى هستند كه هريك داراى معانى گوناگونى مىباشد و به گفته‌هاى زير استناد كرده‌اند :\r\nربيع بن انس دربارهء سخن خداوند : الم مىگويد : اين حروف از ميان حروف بيست و نه‌گانه ، حروفى هستند كه در زبانها متداوال است ، هيچ حرفى از اين حروف نيست مگر اين‌كه سرآغاز يكى از نامهاى خداست و هيچ حرفى از آنها نيست مگر اين كه درباره نعمتها و آزمايشهاى الهى است و هيچ حرفى از آنها نيست مگر اين‌كه مدّت عمر قوم و سرآمد اجلهاى آنها را مىفهماند .\r\nعيسى بن مريم عليه السّلام فرمود : شگفتا از اين مردم كه به نامهاى خدا سخن مىگويند و با روزى او زندگى مىكنند ، چگونه به او كفر مىورزند ؟ . آن‌گاه فرمود : الف كليد نام اللّه و\r\n\r\n\r\n","description":"","footnote":"\r\n( 1 ) - ظاهرا الف اشاره به « انا » دارد يعنى من و لام به « اللّه » يعنى خدا و ميم به « اعلم » يعنى داناتر است . م .\r\n( 2 ) - همان .\r\n","page_name":" 475 ","page_number":475},
  {"content":"\r\n\r\nلام ، كليد نام لطيف ، و ميم ، كليد نام مجيد او مىباشد ، و نيز الف ، آلاء اللّه و لام لطف او ؛ ميم ، مجد او مىباشد . و الف اشاره به يك سال و لام به سى سال و ميم به چهل سال است .\r\nبعضى گفته‌اند : اين حروف به حساب ابجد محاسبه مىشود ولى ما ، دوست نداريم كسى را كه اين نظريه از او نقل‌شده نام ببريم ، زيرا به روايت و گفتار او اعتماد نيست و در گذشته به مشابهت اين نظريه از ربيع بن انس اشاره كرديم .\r\nبعضى گفته‌اند : هر كتاب و نامه‌اى رمزى دارد و رمز قرآن سرآغازهاى آن است .\r\nاما دانشمندان علم عرب در معناى اين سخن ، اختلاف كرده‌اند . بعضى گفته‌اند :\r\nاينها چند حرف از حروف الفبايى هستند كه با ذكر آنها در آغاز بعضى سوره‌ها از ذكر ساير آنها كه باقى ماندهء بيست و هشت حرف مىباشد اكتفا شده است .\r\nديگران گفته‌اند : آغاز بعضى سوره‌ها با اين حروف آغاز شده است تا گوشهاى مشركان به شنيدن آن باز شود ، زيرا آنها يكديگر را به اعراض از قرآن ، توصيه مىكردند .\r\nاين حروف بر آنها خوانده مىشد تا گوش فرادهند و آن‌گاه كلمات مرتب قرآن بر آنها خوانده مىشد .\r\nبرخى گفته‌اند : اينها حروفى هستند كه خداوند سخن خود را با آنها آغاز كرده است و اگر گفته شود : مگر ممكن است در قرآن چيز بىمعنايى وجود داشته باشد ، مىگوييم : بىمعنا نيست ، بلكه بيان‌كنندهء فرجام سورهء قبل و آغاز سورهء ديگر است ، يعنى اين حروف نشانهء جدايى ميان دو سوره‌اند و اين روش در سخن عرب معمول است ، چنان‌كه شاعرى ميان دو شعر خود با كلمه‌اى فاصله ايجاد مىكند :\r\n و بلدة ما الأنس من آهالها لا بل * ما هاج احزانا و شجوا قد شجا \r\n« بسا آباديى كه اهلش باهم انس و الفتى ندارند ، نه چنين است ، بلكه هيچ حزن و اندوهى ( نسبت به يكديگر در ميان آنها ) پديدار نشده است . »\r\nكلمهء « لا بل » جزء هيچ كدام از دو مصراع نيست و هموزن آنها نمىباشد ، بلكه فقط علامت پايان مصراع اوّل و آغاز دوم است .\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nطبرى گفته است : براى هركدام از نظرياتى كه گفته شد ، دليل شايسته‌اى وجود دارد . . . ، ولى نظريهء درست دربارهء فواتح السور كه حروفى هستند بىنقطه ، در نظر من اين است كه خداوند اين حروف را بريده از يكديگر بيان كرده و همچون ساير سخنها ، پيوسته نياورده تا هريك از آنها بر معناهاى فراوانى دلالت كند . چنان‌كه ربيع بن انس مىگويد . هرچند كه او تنها بر سه معنا بسنده كرده و بيش از آن را قايل نشده ، امّا به نظر من هريك از حروف مقطعه ، هم شامل آن معانى است كه ربيع گفته و هم آنچه مفسّران غير از او گفته‌اند . و اين غير از نظريه‌اى است كه قبلا از يكى از ادباى عرب ياد كردم كه او معتقد بود حروف مقطعه همان حروف هجا هستند كه در آغاز سوره‌ها ذكرشده تا نياز به ذكر ساير بيست و هشت حرف نباشد و معنايش اين است كه از اين حروف چنين كتابى فراهم شده است كه هيچ شكّى در آن نيست . اين نظريهء نادرستى است ، زيرا بر خلاف تمام نظريات صحابه و مفسّران پس از آنهاست . براى بطلان اين نظريه ، همين دليل كافى است . به‌علاوه گويندهء اين نظريه خود ، گفتارش را ابطال كرده ، زيرا وقتى كه دربارهء مرفوع بودن « ذلك الكتاب » سخن مىگويد ، گاهى رفع هريك از دو كلمه را به ديگرى مىداند و گاهى به ضمير در « لا ريب فيه » و گاهى به « هدى للمتّقين » و اين خود برگشتن از ديدگاه اولش مىباشد كه مىگويد : الم ، ذلك الكتاب را رفع مىدهد و نيز برگشتى است از آنچه در تأويل الم ذلك الكتاب ادّعا كرده بود كه تأويلش اين است : هذه الحروف ، ذلك الكتاب .\r\nحال اگر كسى بگويد : چگونه ممكن است يك حرف داراى معانى گوناگونى باشد ؟ در پاسخ گوييم : همان‌طور كه ممكن است يك كلمه داراى معانى فراوانى باشد .\r\nچنان‌كه به جماعتى از مردم ، امّت مىگويند و به قسمتى از زمان نيز امّت مىگويند ، يك حرف هم ممكن است چند معنا داشته باشد . « 1 »\r\nهمچنين طبرى در جايى كه روايت تفسيرى وجود داشته باشد ، اجتهاد و نظريّه تفسير لغوى را جايز ندانسته و آن را از اجماع خارج مىداند و نيز براى اهل لغت جايز\r\n\r\n\r\n","description":"","footnote":"\r\n( 1 ) - تفسير طبرى ، ج 1 ، ص 94 .\r\n","page_name":" 477 ","page_number":477},
  {"content":"\r\n\r\nنمىداند كه از آيه معنايى را كه هيچ‌يك از اهل تفسير نگفته‌اند ، استنباط كند ، از جمله در تفسير :  كُلَّما رُزِقُوا مِنْها مِنْ ثَمَرَةٍ رِزْقاً قالُوا هذَا الَّذِي رُزِقْنا مِنْ قَبْلُ وَ أُتُوا بِهِ مُتَشابِهاً  « 1 » ، « هر زمان كه ميوه از درختان بهشت به آنها داده شود مىگويند : اين همان است كه قبلا به ما روزى شده بود و ميوه‌هايى كه به آنها داده مىشود متشابه است » ، طبرى مىگويد :\r\nبعضى از عرب‌زبانان گمان كرده‌اند كه معناى « و اتوا به متشابها » اين است كه در فضيلت شبيه يكديگرند ، به اين معنى كه براى هركدام از روزيها همان فضيلتى است كه براى ديگرى نيز مىباشد . او سپس دربارهء اين نظريه مىگويد : اين نظريه‌اى نيست كه براى بطلانش به دليل متوسل شويم ، زيرا به كلّى از جرگهء نظريات تمام دانشمندان اهل تفسير ، بيرون است و همين دليل برخطا بودن آن كافى است . « 2 »\r\nك - طبرى نسبت به هدف و خط سير خودش در تفسير بسيار بادقّت است و از اين‌رو ، وقتى كه در آيهء قرآن بحث نحوى را پيش مىگيرد ، به امور جزئى و فرعى نمىپردازد ، بلكه تمام همّتش در اين است كه مفهوم آيه چيست و چرا كلمات اين آيات به‌گونهء خاصّى با يكديگر پيوستگى دارد كه آثارش در حركات و حروف براى ما روشن است . و نيز طبرى سرمايه‌اى از علم نحو قرآنى با خود داشت كه آن را از گذشتگان به ارث برده بود و ناچار بود با توجّه به آن ، ديدگاهى را دنبال كند كه با آنچه از ميراث روايى و لغوى در تفسير قرآن با خود دارد همانندگى داشته باشد .\r\nاز جمله اين‌كه حتى در نظريات نحوى به اجماع اهميّت مىدهد . ازاين‌رو ، نخست همهء آراى نحوى را در آيه ذكر مىكند و آن‌گاه نظريه‌اى را انتخاب مىكند كه با روش مشهور در تعبيرات عربى سازگار باشد . به عنوان مثال در سورهء توبه مىگويد :\r\n« براءة » مرفوع به كلمهء محذوف « هذه » مىباشد ، چنان‌كه « سورة انزلناها » مرفوع به « هذه » محذوف است . حال اگر كسى بگويد « براءة » مرفوع به عائدى است كه در خبرش يعنى « الى الّذين عاهدتم » وجود دارد و همين سخن خداوند ، آن را همچون معرفه قرار داده است ، زيرا به سبب صله‌اش كه « من اللّه و رسوله » باشد ، معرفه‌شده و معنا و تقدير\r\n\r\n\r\n","description":"","footnote":"\r\n( 1 ) - بقره / 25 .\r\n( 2 ) - همان مأخذ ، ج 1 ، ص 172 .\r\n","page_name":" 478 ","page_number":478},
  {"content":"\r\n\r\nجمله چنين مىشود : « البراءة من اللّه و رسوله الى الّذين عاهدتم من المشركين » ؛ « بيزارى خدا و رسولش نسبت به كسانى از مشركين است كه شما با آنها پيمانى داريد » ؛ اگرچه درستى اين قول رد نشده است ، امّا قول نخست به نظر بهتر مىرسد ، زيرا اين عادت معمول عرب است كه براى هر اسم ظاهرى ، نكره باشد يا معرفه ، « هذا » و « هذه » تقدير مىگيرند و آن‌گاه كه چيز خوبى را مشاهده مىكنند . مىگويند : « حسن و اللّه » و در مورد شىء زشت مىگويند : « قبيح و اللّه » و مرادشان هذا حسن و اللّه ، و هذا قبيح و اللّه مىباشد ، و به همين دليل ، من همان قول اول را برگزيدم . « 1 »\r\nل - آن‌گاه كه نظريّات نحويان در تفسير آيه‌اى گوناگون باشد ، طبرى از ميان آنها نظريه‌اى را كه مطابق ميل خودش باشد برمىگزيند ، اكنون به عمل او در اين آيه توجّه مىكنيم :  وَ ما يَعْلَمُ تَأْوِيلَهُ إِلَّا اللَّهُ وَ الرَّاسِخُونَ فِي الْعِلْمِ يَقُولُونَ آمَنَّا بِهِ كُلٌّ مِنْ عِنْدِ رَبِّنا  .\r\nطبرى گويد : مقصود خداوند از اين آيه اين است كه هيچ‌كس از افراد بشر ، با محاسبه و از راه ستاره‌شناسى و كهانت نمىتواند به وقت قيام قيامت و پايان مدّت دين محمد صلّى اللّه عليه و إله و امّت و آنچه در عالم هستى وجود دارد پى ببرد و جز خداوند آن را نمىداند . راسخان در علم هم كه مىگويند : ما به آن ايمان داريم و همه از نزد پروردگارمان مىباشد ، خود چيزى از اين آيات نمىدانند . امّا فضيلت علمى آنها به اين دليل است كه علم به قيامت را منحصر به خداوند دانسته‌اند و به آفريده‌هاى او نسبت نداده‌اند .\r\nامّا مفسّران در تأويل اين آيه اختلاف كرده‌اند كه آيا كلمهء « راسخون » عطف بر اسم اللّه و به اين معناست كه علم به تأويل متشابهات براى آنها ثابت شده است يا آغاز جمله است و از وضع راسخان در علم خبر داده است كه مىگويند : ما به متشابهات ايمان داريم و تصديق مىكنيم كه متشابهات را جز خدا كسى نمىداند .\r\nبنابراين ، بعضى گفته‌اند : معناى آيه اين است : هيچ‌كس تأويل آنها را نمىداند جز خداى يكتا كه در اين علم نيز يكتاست . و امّا راسخان در علم مىگويند : ما به آيات\r\n\r\n\r\n","description":"","footnote":"\r\n( 1 ) - همان مأخذ ، ج 14 ، ص 95 ، ط ، دار المعارف .\r\n","page_name":" 479 ","page_number":479},
  {"content":"\r\n\r\nمتشابه و محكم و اين‌كه تمام اينها از نزد خداست ايمان داريم . دليل اين نظريه ، گفتارهاى زير است :\r\nابن ابى مليكه از عايشه نقل كرده كه دربارهء :  وَ الرَّاسِخُونَ فِي الْعِلْمِ يَقُولُونَ آمَنَّا بِهِ  گفت : علامت رسوخ آنها در علم اين است كه نسبت به محكم و متشابه قرآن ايمان آورده ولى به تأويل آنها علم ندارند .\r\nابن طاووس از پدرش از ابن عباس نقل كرده كه تأويل آيه چنين است : و ما يعلم تأويله الا اللّه ، يقول الرّاسخون آمنّا به ، يعنى راسخون مىگويند : ما به آن ايمان داريم .\r\nهشام بن عروه گفته است : پدرم دربارهء آيهء :  وَ ما يَعْلَمُ تَأْوِيلَهُ إِلَّا اللَّهُ وَ الرَّاسِخُونَ فِي الْعِلْمِ  مىگفت : يعنى راسخان در علم تأويل آن را نمىدانند ولى مىگويند : به آن ايمان داريم ، همهء آنها نزد پروردگارمان است .\r\nابو نهيك اسدى در آيهء :  وَ ما يَعْلَمُ تَأْوِيلَهُ إِلَّا اللَّهُ وَ الرَّاسِخُونَ فِي الْعِلْمِ  مىگويد :\r\nشما اين آيه را به‌طور وصل مىخوانيد و حال آن‌كه جداست . تفسير آن را كسى جز خدا نمىداند ، امّا راسخان در علم مىگويند : ما به آن ايمان داريم ، همهء آنها از نزد پروردگارمان است . بنابراين ، نهايت علمشان همين بود كه گفتند .\r\nعمرو بن عثمان بن عبد اللّه بن موهب ، گفت : شنيدم كه عمر بن عبد العزيز چنين مىگويد : و الرّاسخون فى العلم ، يعنى علم اين گروه دربارهء تفسير متشابهات به اين منتهى شد كه گفتند : ما به آن ايمان آورديم ، همهء آيات از نزد پروردگارمان است .\r\nاشهب از مالك نقل مىكند كه گفت : ما يعلم تأويله ، سپس آيه را قطع كرد ، آن‌گاه شروع كرد و گفت : راسخان در علم مىگويند ما به آن ايمان آورديم . همه از نزد پروردگار ماست ، و تفسير آن را نمىدانند .\r\nبرخى ديگر در معناى آيه مىگويند : تفسير آن را جز خدا و راسخان در علم كسى نمىداند و راسخان در علم هم با علم و رسوخى كه در آن دارند مىگويند : ما به آن ايمان داريم ، همهء آن از نزد پروردگار ماست . و دليل اين نظريه نيز گفته‌هاى زير است :\r\nمجاهد از ابن عباس نقل مىكند كه گفت : من از كسانى هستم كه تأويل آن را\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nمىدانند .\r\nابن ابى نجيح از قول مجاهد مىگويد : يعنى راسخان در علم ، تفسير آن را مىدانند و مىگويند : ما به آن ايمان آورده‌ايم .\r\nشبل ، از ابن ابى نجيح از مجاهد همين عبارت را نقل كرده است .\r\nابن ابى نجيح از ربيع نيز همين عبارت را نقل كرده است .\r\nابن اسحاق از محمد بن جعفر بن زبير نقل كرده است : تفسيرى كه خدا از متشابهات اراده كرده كسى آن را نمىداند جز خدا و راسخان در علم و آنها مىگويند : ما به آن ايمان داريم .\r\nبنابراين نظريه ، راسخان در علم در تأويل متشابهات رجوع به محكمات مىكنند كه براى هيچ‌كس جز يك تفسير ندارد و اين‌چنين با گفتار اينها قرآن نظم مىيابد و بعضى از آن بعضى ديگر را تصديق و تفسير مىكند و استدلال به آن كامل مىشود و عذر بهانه‌جويان آشكار مىگردد و باطل از بين مىرود و كفر ، دفع مىشود .\r\nبنابر نظريهء اوّل در اين آيه كه راسخان در علم ، تفسير متشابهات را نمىدانند و به آن ايمان آورده و تصديق كرده‌اند كه همه از نزد خداست ، در رفع « راسخون » سه احتمال بيان شده است :\r\nالف - بصريان آن را مبتدا و « يقولون آمنّا » را خبرش دانسته‌اند .\r\nب - بعضى از كوفيان ، عامل رفعش را ضمير در « يقولون » مىدانند .\r\nج - بعضى ديگر از كوفيان جملهء خبريه را كه « يقولون » است رافع آن مىدانند .\r\nگويندگان نظريهء دوم كه خيال كرده‌اند راسخان در علم ، نسبت به تأويل متشابهات عالمند ، رفع « راسخون » را به دليل عطف بر اسم اللّه دانسته‌اند .\r\nامّا حق در نزد ما اين است كه رفع آن به جملهء خبريه ، يعنى يقولون مىباشد ، زيرا در گذشته بيان كرديم كه راسخان در علم تأويل آيات متشابه را كه خداوند در اين آيه ذكر كرده نمىدانند و اين معنا كه ذكر كردم برطبق قرائتى است كه از ابىّ بن كعب نقل‌شده چنان‌كه از ابن عباس نقل كرديم كه او چنين قرائت مىكرده است . امّا قرائت عبد اللّه بن\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nعباس اين است : ان تأويله الّا عند اللّه ، و الرّاسخون فى العلم يقولون . تأويل آيهء متشابه ، جز نزد خداوند نيست و راسخان در علم مىگويند . . . « 1 »\r\nم - ازاين‌رو ، طبرى برطبق عملكردش در مورد اختلاف آراى نحوى در تفسير قرآن بر ابو عبيده كه در مجاز خود « لا » را زايد دانسته و معناى جمله را خراب كرده ، عيب گرفته است .\r\nطبرى در تفسير سخن خداوند : و  لَا الضَّالِّينَ  مىگويد : « شخصى از اهل بصره گمان كرده است كه حرف « لا » به منظور تأكيد و تكميل كلام آمده و در معنا زايد است و براى اثبات گفتهء خود به شعر عجاج استشهاد كرده است :\r\nفى بيت لاحور سرى و ما شعر « در چاه هلاكت افتاده و نمىداند » كه آن را به اين معنا دانسته است : فى بئر حور سرى ، اى فى بئر هلكة « در چاه هلاكت » كه « لا » بىمعنا و تنها به منظور تأكيد و ضرورت شعر آمده است ، و نيز به اين شعر ابو نجم استدلال كرده است :\r\n فما ألوم البيض ان لا تسخرا * لمّا رأين الشّمط القفندرا \r\n« من سرزنش نمىكنم زنان سفيدروى خوش‌منظر را كه هرگاه مرد سفيد موى زشت‌روى را مىبينند ، مسخره مىكنند . » مقصود شاعر « فما الوم البيض ان تسخر » است .\r\nنيز به سخن احوص استشهاد كرده است :\r\n و يلحننى فى اللّهو ان لا احبّه * و للّهو داع رائب غير غافل \r\n« او در زمينهء لهو مرا آگاه مىكند كه آن را دوست داشته باشم . در حالى كه لهو را دعوت‌كننده‌اى است ، آشكار و آگاه . »\r\nمنظور اين است « و يلحننى فى اللّهو ان احبّه » و نيز به اين آيهء قرآن استشهاد كرده است :  ما مَنَعَكَ أَلَّا تَسْجُدَ  ، كه مراد ان تسجد است .\r\nاز گويندهء اين نظريه كه « لا » را زايده دانسته ، نقل شده است كه « غير » در غير المغضوب را به معناى « سوا » گرفته و گويى معناى آيه نزد او چنين مىشود : ما را به\r\n\r\n\r\n","description":"","footnote":"\r\n( 1 ) - همان مأخذ ، ج 3 ، ص 122 - 123 .\r\n","page_name":" 482 ","page_number":482},
  {"content":"\r\n\r\nراه راست هدايت كن ، راه كسانى كه به آنها نعمت دادى ، كسانى كه غير از غضب‌شدگان و گمراهانند ، امّا يكى از نحويان كوفه اين مطلب را ردّ كرده و مىگويد : « غير » ى كه با « مغضوب » است اگر به معناى « سوا » باشد ، جايز نيست كه چيزى به وسيلهء « لا » بر او عطف گرفته شود ، زيرا عطف به « لا » تنها در موردى است كه جحد بر آن مقدم‌شده باشد . طبرى مىگويد : اين نظريه اخير كه « غير » به معناى « سوا » نيست از نظريه اوّل به صواب نزديك‌تر است . « 1 »\r\nطبرى مخالفت جدّى با ابو عبيده ندارد ، بلكه گاهى مخالف و گاهى موافق با اوست ، ازاين‌رو مىبينيم كه ديدگاه نحوى او را از كتاب مجازش نقل كرده و آن را دور از صواب ندانسته است .\r\nدر معناى اين سخن خداوند :  حَتَّى إِذا فَشِلْتُمْ وَ تَنازَعْتُمْ فِي الْأَمْرِ وَ عَصَيْتُمْ مِنْ بَعْدِ ما أَراكُمْ ما تُحِبُّونَ . . .  « 2 » ، « تا اين‌كه سست شديد و در كار خودتان به نزاع پرداختيد و بعد از آن‌كه آنچه دوست مىداشتيد به شما نشان داد ، نافرمانى كرديد . . . » گفته شده است : در اصل « حتى تنازعتم فى الامر فشلتم و عصيتم . . . » بوده آنچه مقدم‌شده ، مؤخّر معنا مىشود و « واو » قبل از تنازعتم در حكم سقوط است ، چنان‌كه در آيهء :   فَلَمَّا أَسْلَما وَ تَلَّهُ لِلْجَبِينِ * وَ نادَيْناهُ . . .   « 3 » ، « پس چون ابراهيم و اسماعيل تسليم حق شدند و ابراهيم پسرش را بر روى افكند ما او را ندا كرديم . . . » گفتيم معنايش ناديناه است و اين امر ، در حتّى ، اذا و لمّا نيز جريان دارد . از اين قبيل است آيهء :  حَتَّى إِذا فُتِحَتْ يَأْجُوجُ وَ مَأْجُوجُ  كه پس از آن ،  وَ اقْتَرَبَ الْوَعْدُ الْحَقُّ  آمده كه واو زايد و معنايش اقترب است يعنى تا روزى كه راه يأجوج و مأجوج باز شود ، وعدهء حق نزديك شود ، « 4 » منظور از « لمّا » همان « لمّا » در آيهء مربوط به ابراهيم و اسماعيل است . و نيز همانند سخن آن شاعر :\r\n حتّى اذا قملت بطونكم * و رأيتم ابناءكم شبّوا \r\n« تا وقتى كه شكمهايتان چاق شد و ديديد كه فرزندانتان جوان شدند . »\r\n\r\n\r\n","description":"","footnote":"\r\n( 1 ) - همان مأخذ ، ج 1 ، ص 62 - 63 .\r\n( 2 ) - آل عمران / 152 .\r\n( 3 ) - صافّات / 103 - 104 .\r\n( 4 ) - انبياء / 96 .\r\n","page_name":" 483 ","page_number":483},
  {"content":"\r\n\r\n و قلبتم ظهر المجنّ لنا * انّ اللّئيم العاجز الخبّ « 1 » \r\n« با ما به دشمنى برخاستيد ، آرى شخص فرومايه ناتوان و حيله‌گر است . » « واو » در « و قلبتم » زيادى است .\r\nما كه به بررسى مثال اخير پرداختيم ، قصد مخالفت با ابو عبيده را نداشتيم ، بلكه خواستيم حقيقتى را كه طبرى در روش خود ملتزم‌شده ثابت كنيم و آن اين است كه طبرى در مسألهء علمى به بحث مىپردازد ، بدون اين‌كه ذرّه‌اى از هواوهوس در آن باشد .\r\nو اين يك ويژگى است كه توجّه به آن لازم است ، زيرا طبرى در بسيارى از موارد با ابو عبيده مخالفت مىكند ، امّا از اوّل تا آخرش مخالفت در روش است .\r\nن - طبرى در تحقيقاتى كه در مباحث نحوى قرآن دارد به معنايى بالاتر از حركات اعرابى اشاره مىكند و از آن چنين فهميده مىشود كه نحو ، هندسهء بيان است كه ارتباط ميان واژگان را برقرار مىكند . او برطبق اين نظريه در تحليل نحوى چنين گفته است : امّا سخن خداوند :  وَ يَتُوبُ اللَّهُ عَلى مَنْ يَشاءُ  خبر مبتداست و به همين سبب رفع داده شده و سه فعل قبل از آن به عنوان جزا مجزوم‌شده و گويى خدا چنين گفته است :\r\nقاتلوهم فانّكم ان تقاتلوهم يعذّبهم اللّه بأيديكم و يخزهم و ينصركم عليهم . . . ، « با كفّار بجنگيد ، زيرا اگر با آنها بجنگيد ، خدا به دست شما آنها را عذاب و بيچاره مىكند و شما را بر آنها پيروز مىنمايد » و سپس مطلب را آغاز كرده و فرموده است :  وَ يَتُوبُ اللَّهُ عَلى مَنْ يَشاءُ  « 2 » ، « خدا توبهء هركس را بخواهد مىپذيرد » . زيرا جنگ سبب پذيرش توبهء كفّار از سوى خدا نيست ، بلكه سبب فرود آمدن عذاب و خوارى بر آنان و شفاى صدور مؤمنان و برداشتن غم از دلهاى آنان مىباشد ، و چون جزم فعلهاى مضارع پيشين ، به عنوان جزاى شرط ( قتال ) بوده و قتال هم موجب پذيرش توبه نيست ، با فعل يتوب اللّه . . .\r\nخبر آغاز و مرفوع شده است . « 3 »\r\nآرى طبرى اين‌چنين ميراث تفسير لغوى را به دست آورده ، امّا آن را با شيوه‌اى\r\n\r\n\r\n","description":"","footnote":"\r\n( 1 ) - همان مأخذ ، ج 4 ، ص 129 .\r\n( 2 ) - توبه / 15 .\r\n( 3 ) - همان مأخذ ، ج 14 ، ص 162 ، ط ، دار المعارف .\r\n","page_name":" 484 ","page_number":484},
  {"content":"\r\n\r\nمورد استفاده قرار داده است كه شخصيّت او پوشيده نشود و اصالت اين شيوه هم از بين نرود . او از اين ميراث ، مطالبى در عرصه تفسير روايى برمىگزيد و برطبق روشى كه در آغاز تفسيرش اعلان كرده به كار مىبرد .\r\n\r\n7 - شيوهء طبرى دربارهء سبك قرآن\r\nطبرى وقتى كه در مقدّمه تفسيرش دربارهء عربيّت قرآن و موقعيت بلاغى آن سخن مىگويد ، نظريهء خود را دربارهء اسلوب قرآنى تا جايى گسترش مىدهد كه از آنچه محققان ، در مورد اعجاز قرآن از او پيشى گرفته‌اند خارج نشود . در زمان طبرى مركزيت بحث در قرآن پيرامون دو محور اساسى مىچرخيد :\r\n1 - اعجاز قرآن به سبب خبرهاى غيبى كه در آن به چشم مىخورد .\r\n2 - اعجاز قرآن در نظم و ترتيب .\r\nاگرچه در آن زمان غير از اين دو محور در مورد اعجاز قرآن محورهاى ديگرى هم بوده است كه چون طبرى به آنها اشاره نكرده و يا آنها را مورد بحث قرار نداده ، ما هم در اين‌جا از آنها ذكرى به ميان نمىآوريم ، امّا بيشترين مباحث ، گرد همين دو محور بوده كه او در تفسير خود آورده و ما هم به آنها مىپردازيم :\r\nالف - اكنون با نگاه كلّى به آنچه طبرى در مقدّمه ، به عنوان اظهار نظر دربارهء اعجاز قرآنى اشاره كرده و راجع به حروف هفتگانه سخن گفته ، گوش فرامىدهيم .\r\nاز آن جمله ، تفسيرى است كه طبرى در آن ، ميان كتابهاى مقدس مقايسه مىكند ، يعنى قرآن را در يك كفّه و كتابهاى سابق بر آن را در كفّهء ديگر مىگذارد و براى نمونه در باب « گفتار دربارهء معناى سخن رسول خدا صلّى اللّه عليه و إله كه خداوند قرآن را از هفت در بهشت فرو فرستاده و ذكر اخبار ديگر در اين مورد » مىگويد :\r\nناقلان ، در الفاظ خبر رسول خدا صلّى اللّه عليه و إله به اختلاف سخن گفته‌اند ، از جمله ، ابن مسعود از پيامبر صلّى اللّه عليه و إله نقل كرده كه آن حضرت فرمود : كتابهاى نخستين از يك در بهشت و بر يك حرف نازل شد و قرآن از هفت در و بر هفت حرف فرود آمد كه عبارتند از : زجر ،\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nامر ، حلال ، حرام ، محكم ، متشابه و أمثال . بنابراين ، حلال قرآن را حلال و حرامش را حرام بدانيد و آنچه را به شما فرمان داده انجام دهيد و از آنچه نهى كرده بپرهيزيد و از مثلهايش پندواندرز بگيريد و به محكماتش عمل كنيد و به متشابهاتش ايمان آوريد و بگوييد : به آن ايمان داريم ، همهء آن از نزد پروردگارمان مىباشد . . . تا آخر حديث .\r\nطبرى در تفسير اين خبر مىگويد : هريك از كتابهاى پيشين كه بر پيامبرى از پيامبران نازل‌شده ، به يك زبان بوده و اگر به غير آن زبان تغيير يابد ، ( دومى ) ترجمه و تفسير آن مىباشد ، نه تلاوت برطبق آنچه خدا آن را نازل كرده است ، امّا كتاب ما ( قرآن ) به هفت زبان نازل‌شده و با هريك از اين زبانها كه قارى آن را بخواند آن‌چنان‌كه نازل شده آن را تلاوت مىكند و مترجم و مفسّر ناميده نمىشود ، مگر اين‌كه آن را به زبانى غير اين زبانها برگرداند كه در اين‌صورت اگر درست برگرداند مترجم قرآن به حساب مىآيد ، چنان‌كه اگر كسى كتابهاى ديگر را به غير زبانى كه نازل‌شده بخواند ، مترجم آن كتاب حساب مىشود ، نه كسى كه آن را به زبان اصلى بخواند . اين است معناى سخن پيامبر صلّى اللّه عليه و إله كه فرمود : كتابهاى اوّل بر يك حرف و قرآن بر هفت حرف نازل شده است ، و امّا معناى اين‌كه فرمود : كتاب اوّل از يك در و قرآن از هفت در نازل شد ، اين است كه - البته خدا بهتر مىداند - كتابهاى ديگر كه بر انبيا نازل‌شده ، خالى از حدود و احكام و حلال و حرام بوده‌اند ، مانند زبور داوود عليه السّلام كه تنها تذكّر و موعظه است ، و مانند انجيل عيسى عليه السّلام كه تمجيد و ستايش و تشويق به گذشت و عفو و دورى از جدال و نزاع است ، نه احكام و قوانين و جز آنها ، و همچنين بقيّهء كتابهايى كه به بعضى از معانى هفتگانه نازل شده ، امّا كتاب ما ( قرآن ) كه خداوند ، پيامبر ما و امّتش را به آن برگزيده همهء آن معانى را دربردارد .\r\nبنابراين ، امّتهاى ديگر كه به كتاب خود عمل مىكنند راهى براى جلب رضايت خدا كه موجب رفتن آنها به بهشت و نزديك شدنشان به خدا شود ندارند ، جز همان يك وجهى كه كتابشان بر آن نازل شده است و اين است يگانه در ، از درهاى بهشت كه كتابشان از آن در فرود آمده است . در حالى كه كتاب پيامبر ما بر همهء وجوه هفتگانه نازل\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nشده و او و پيروانش اگر به آن وجوه عمل كنند ، مىتوانند خشنودى خداوند را به دست آورند و به بهشت نايل شوند . پس براى هر جهتى از جهات هفتگانه ، درى است از درهاى بهشت كه قرآن از آن فرود آمده ، زيرا هركس به هريك از وجوه هفتگانهء قرآن عمل كند ، در يكى از درهاى بهشت كار كرده و از آن ناحيه خواستار رسيدن به بهشت است .\r\nبنابراين ، عمل كردن به آنچه خداى متعال در قرآن به آن امر كرده يكى از درهاى بهشت است . و ترك آنچه خدا در قرآن از آن نهى كرده در دوم به حساب مىآيد و حلال دانستن آنچه خدا حلال دانسته ، در سوم از درهاى آن است و نيز حرام دانستن آنچه حرام دانسته در چهارم محسوب مىشود .\r\nايمان داشتن به محكمات آشكار آن ، در مخصوص از درهاى بهشت است و تسليم بودن در مقابل متشابهاتى كه خداوند علم آن را به خود اختصاص داده و از خلق خود منع كرده و اقرار به اين‌كه همهء آنها نزد پروردگارش مىباشد در ششم از درهاى بهشت به شمار مىرود .\r\nنيز عبرت گرفتن از مثلهاى قرآن و پند آموختن از موعظه‌هاى آن ، در هفتم بهشت است .\r\nبنابراين ، تمام آنچه در قرآن است از حروف و درهاى هفتگانه‌اى كه قرآن از اين درها نازل‌شده ، خداوند آنها را راهنماى بندگانش به رضوان و راهبر آنان به جهان قرار داده است . « 1 »\r\nب - از اين مقايسهء مفصل كه طبرى درباره كتابهاى آسمانى انجام داده ، مىبينيم كه در مواردى از تفسيرش از نخستين موضوع مهم در اعجاز قرآن ياد مىكند و آن عبارت است از : خبرهاى غيبى . او به مناسبت تفسير آيهء زير از اين موضوع سخن مىگويد :\r\n قالُوا سُبْحانَكَ لا عِلْمَ لَنا إِلَّا ما عَلَّمْتَنا إِنَّكَ أَنْتَ الْعَلِيمُ الْحَكِيمُ  « 2 » ، « فرشتگان گفتند : خدايا پاك و منزّهى تو ، ما چيزى جز آنچه به ما تعليم داده‌اى نمىدانيم ، همانا تو ، دانا و حكيم\r\n\r\n\r\n","description":"","footnote":"\r\n( 1 ) - همان مأخذ ، ج 1 ، ص 23 - 25 .\r\n( 2 ) - بقره / 32 .\r\n","page_name":" 487 ","page_number":487},
  {"content":"\r\n\r\nهستى . » طبرى مىگويد : اين‌جا خداوند متعال از حالت فرشتگانش خبر مىدهد كه در پيشگاه او توبه و اقرار كردند ، چيزى را كه خدا مىداند آنها نمىدانند و نيز نه آنان و نه هيچ‌كس ديگر ، نمىتوانند به چيزى علم داشته باشند جز آنچه او به آنها تعليم دهد و در اين سه آيه [ 30 - 31 - 32 
  ] براى عبرت‌گيرنده ، عبرت و براى يادآورنده ، يادآورى و براى گوش‌دهنده ، حكمت نهفته است . اگر كسى به آنها توجّه كند ، شرح و بيان است ، زيرا خداى متعال در اين سه آيه براى پيامبرش بر يهوديان بنى اسرائيل كه در مقابل او بودند احتجاج كرده است ، بدين‌ترتيب كه پيامبرش را به علومى از غيب مطلع ساخته كه جز بندگان خاصش ، هيچ‌كس را بر آن مطّلع نمىسازد ، تا صحّت نبوت آن حضرت براى آنها ثابت شود و بدانند كه آنچه او آورده از نزد خداوند است . نيز نشان دهد كه هركس از گذشته يا آينده خبرى بدهد كه هيچ دليل و برهانى بر صحّت آن نباشد ، امرى است ساختگى كه نزد پروردگار مستوجب كيفر مىباشد . چنان‌كه خداوند متعال گفتار فرشتگان را كه « آيا در روى زمين كسى را مىآفرينى كه فساد به پا مىكند و خون مىريزد ، با اين‌كه ما تو را تسبيح مىگوييم و مىستاييم و تقديس مىكنيم . » ردّ كرده و فرموده است : « من چيزهايى مىدانم كه شما از آن آگاهى نداريد » و نيز پس از آن‌كه صاحبان نامها را به فرشتگان عرضه كرد و گفت : « اگر ( در ادّعايتان ) راستگوييد مرا از نامهاى اين اشخاص خبر دهيد » به آنها فهماند كه علمشان اندك بوده است . ازاين‌رو ، فرشتگان در پاسخ سخن خداوند چاره‌اى نداشتند جز اين‌كه به ناتوانى خود اقرار كنند و خود را كمتر از آن به حساب آورند كه چيزى بدانند ، جز آنچه خداوند به آنها بياموزد و گفتند : « خدايا تو پاك و منزّهى ، هيچ علمى براى ما نيست ، جز آنچه تو به ما آموخته‌اى » . پس اين روشن‌ترين دليل و آشكارترين برهان است بر دروغگويى هركس از فالگيران و كاهنان و قيافه‌شناسان و ستاره‌شناسان كه مدّعى آگاهى از علوم غيبى باشند . « 1 »\r\nج - يكى از چيزهايى كه در بحث اسلوب قرآنى از فضيلتهاى طبرى شمرده مىشود اين است كه او براى ما توجّه پيشينيان را به اسلوب قرآن حفظ كرده و در تفسير\r\n\r\n\r\n","description":"","footnote":"\r\n( 1 ) - همان مأخذ ، ج 1 ، ص 174 - 175 .\r\n","page_name":" 488 ","page_number":488},
  {"content":"\r\n\r\nخود ، از روايات دربارهء توجه به اسلوب قرآن و معانى آن ، به همان اندازه آورده ، كه دربارهء تفسير قرآن آورده است .\r\nاكنون ما در اين‌جا به آنچه وى در اين زمينه گرد آورده است به عنوان نمونه بسنده مىكنيم :\r\nعمر بن خطّاب چون ميان معانى قرآن و برخى مطالب كه از تورات شنيده هماهنگى ديده ، محل صدور تمام كتابهاى آسمانى را يكى دانسته است .\r\nاز جمله شعبى روايت مىكند كه عمر گفته است : من در جلسات بحث يهوديان حاضر مىشدم و مىديدم كه بحثهايشان شبيه بحثهاى ماست . پس تعجب مىكردم از تورات كه چگونه قرآن را تصديق مىكرد و از قرآن‌كه چگونه تورات را تصديق مىكرد . « 1 »\r\nبعضى از پيشينيان ميان معانى سخنان پيامبر صلّى اللّه عليه و إله و قرآن مقايسه مىكردند ، چنان كه ايّوب از سعيد بن جبير از رسول خدا صلّى اللّه عليه و إله نقل كرده كه فرمود ما من احد يسمع بى من هذه الامّة و لا يهودىّ و لا نصرانىّ فلا يؤمن بى ، الّا دخل النّار : « هيچ‌كس نيست كه سخن مرا بشنود به من ايمان نياورد مگر اين‌كه داخل آتش دوزخ مىشود خواه از اين امّت باشد يا يهودى و يا مسيحى » پس با خود گفتم كجاست مصداق اين سخن در كتاب خداوند ؟ زيرا اندك موردى بود كه حديثى از پيامبر صلّى اللّه عليه و إله بشنوم و گواه آن را از قرآن پيدا نكنم تا هنگامى كه اين آيه را در قرآن ديدم :  وَ مَنْ يَكْفُرْ بِهِ مِنَ الْأَحْزابِ فَالنَّارُ مَوْعِدُهُ  « 2 » ، « هريك از گروهها كه به قرآن كافر شود آتش دوزخ وعدگاه اوست » . منظور از احزاب همهء ملتهاست كه مصداق سخن پيامبر صلّى اللّه عليه و إله مىباشد .\r\nعايشه با هوشمندى خود تناسبى براى نزول آيات قرآن ذكر مىكند تا به آن وسيله ، اين نحوه از اسلوب قرآن از انحاء ديگر آن مشخّص شود . چنان‌كه ابن شهاب از عروة بن زبير نقل مىكند كه از عايشه پرسيدم آيا به اين آيه توجّه كرده‌اى ؟  إِنَّ الصَّفا وَ الْمَرْوَةَ مِنْ شَعائِرِ اللَّهِ فَمَنْ حَجَّ الْبَيْتَ أَوِ اعْتَمَرَ فَلا جُناحَ عَلَيْهِ أَنْ يَطَّوَّفَ بِهِما  « 3 » ، « سعى صفا و\r\n\r\n\r\n","description":"","footnote":"\r\n( 1 ) - همان مأخذ ، ج 1 ، ص 343 .\r\n( 2 ) - هود / 17 .\r\n( 3 ) - بقره / 158 .\r\n","page_name":" 489 ","page_number":489},
  {"content":"\r\n\r\nمروه از شعائر دين خداست ، پس هركه حج خانه خدا كند يا اعمال مخصوص عمره به جاى آورد ، باكى بر او نيست كه سعى آن‌دو را نيز انجام دهد . » و به او گفتم به خدا قسم بر هيچ‌كس باكى نيست كه سعى صفا و مروه را انجام ندهد . عايشه گفت : اى پسر خواهر اگر اين آيه چنان باشد كه تو تفسير مىكنى ، پس آنچه تو گفتى درست نيست . بلى براى كسى هم كه سعى را انجام ندهد باكى نخواهد بود ، امّا اين آيه دربارهء انصار نازل شده است كه پيش از اسلام آوردنشان ، براى منات ( بت ) كه آن را در كوه مشلّل مىپرستيدند ، هلهله مىكردند و با هلهله براى بتشان سعى بين صفا و مروه جايز نبود و چون از پيامبر صلّى اللّه عليه و إله سؤال كردند كه قبلا سعى صفا و مروه براى ما ممنوع بوده است . خداوند آيهء :\r\n إِنَّ الصَّفا وَ الْمَرْوَةَ  را نازل كرد . پس رسول خدا سعى صفا و مروه را برقرار كرد و براى هيچ‌كس جايز نيست كه آن را ترك كند . « 1 »\r\nعمر ، از تعبير « كنتم » به نكته‌اى توجّه مىكند و لذا سدّى در تفسير آيهء :  كُنْتُمْ خَيْرَ أُمَّةٍ أُخْرِجَتْ لِلنَّاسِ تَأْمُرُونَ بِالْمَعْرُوفِ وَ تَنْهَوْنَ عَنِ الْمُنْكَرِ وَ تُؤْمِنُونَ بِاللَّهِ  « 2 » ، « شما بهترين امّتى هستيد كه براى مردم نمودار شده‌ايد ، امر به معروف و نهى از منكر مىكنيد و به خدا ايمان مىآوريد » ، نقل مىكند كه عمر بن خطّاب گفت : خداوند اگر مىخواست مىتوانست بگويد : « انتم » و اگر چنين مىگفت ، همهء ما را شامل مىشد ولى « كنتم » شامل خصّيصين از اصحاب رسول خدا و نيز هركس كه كار آنها را انجام دهد ، مىشود و آنان بهترين گروهى هستند كه براى مردم نمونه شده‌اند كه امر به معروف و نهى از منكر مىكنند . « 3 »\r\nدر حالات پيشينيان مىبينيم كه هرگاه با نصّ قرآنى مواجه مىشدند كه از ظاهرش چيزى نمىفهميدند ، به ظاهر اكتفا نمىكردند بلكه به معناى كنايى آن توجّه مىنمودند .\r\nمثال من در اين مورد چيزى است كه از ابن عبّاس در آيهء :  يَوْمَ يُكْشَفُ عَنْ ساقٍ . . .  نقل شده كه مراد از ساق ، امر عظيم است همانند سخن شاعر :\r\n\r\n\r\n","description":"","footnote":"\r\n( 1 ) - همان مأخذ ، ج 2 ، ص 29 .\r\n( 2 ) - آل عمران / 110 .\r\n( 3 ) - همان مأخذ ، ج 4 ، ص 29 .\r\n","page_name":" 490 ","page_number":490},
  {"content":"\r\n\r\nو قامت الحرب بنا على ساق « جنگ ما را به امر عظيمى كشانيد . »\r\nاز ابن جريح از مجاهد نقل شده است كه منظور از ساق ، شدّت و عظمت امر است . ابن عباس گفته است : آن سخت‌ترين ساعت از روز قيامت است . « 1 »\r\nنيز پيشينيان در بعضى از آيات از اسلوب تقديم يا تأخير بحث مىكنند و آيه را بر طبق اين روش معنا مىنمايند . به عنوان مثال : سعيد بن جبير از قتاده در آيهء 129 سورهء طه :  وَ لَوْ لا كَلِمَةٌ سَبَقَتْ مِنْ رَبِّكَ لَكانَ لِزاماً وَ أَجَلٌ مُسَمًّى  ، مىگويد : در اين‌جا تقديم و تأخير است و در اصل اين‌گونه بوده : لو لا كلمة سبقت من ربك و اجل مسمى لكان لزاما ، و منظور از اجل مسمّى ، ساعت [ روز قيامت 
  ] است ، زيرا خداوند مىفرمايد :  بَلِ السَّاعَةُ مَوْعِدُهُمْ وَ السَّاعَةُ أَدْهى وَ أَمَرُّ  « 2 »\r\nابن وهب از ابن زيد نيز همين را نقل كرده است . « 3 »\r\nبنابراين ، نظر گذشتگان دربارهء اسلوب قرآنى بر مبناى معناى آن پىريزى مىشود و اگر احيانا يكى از اساليب قرآنى را مورد توجّه قرار مىدهند ، براى اين است كه معناى اين اسلوب را به دست آورند و اين كار از پيشينيان امرى طبيعى است ، زيرا معانى قرآنى را با همّت خود به دست مىآورند ، آن را در تنظيم حيات دنيوى خود به كار مىبرند و در عبادات و روشهاى دينىشان از آن پيروى مىكنند و بدون شك تفسير طبرى از اين لحاظ ارزش و اهميّت فراوانى دارد ، زيرا اين نظريات اسلوب قرآنى بر جاى مانده از گذشتگان را براى ما حفظ كرده است و بدون شك براى محقق تاريخ بلاغت ، اين امكان پيدا مىشود كه پس از گردآورى اين نظريات و كاوش و مرتب ساختن آنها در مطالعات خود از آنها استفاده كند .\r\nد - در اين‌جا برمىگرديم به بحث طبرى دربارهء اسلوب قرآنى و سزاوار است از اين نكته غفلت نكنيم كه طبرى مفسرى است كه تمام همّتش را صرف آشكار ساختن معناى قرآن كرده است و اگر مىبينيم گاهى به ظاهر لفظ مىپردازد ، باز هم به منظور\r\n\r\n\r\n","description":"","footnote":"\r\n( 1 ) - همان مأخذ ، ج 29 ، ص 24 .\r\n( 2 ) - قمر / 46 .\r\n( 3 ) - همان مأخذ ، ج 16 ، ص 167 .\r\n","page_name":" 491 ","page_number":491},
  {"content":"\r\n\r\nرسيدن به معناست و به اين‌ترتيب ، در بحث اسلوب قرآنى بيشتر به معناى آن توجّه و اشاره مىكند . هدف از اختلاف در تعبيرات و صورتهاى گوناگون ، روشن‌تر شدن معانى است . بنابراين ، طبرى كه جهت معنا را ترجيح مىدهد ، نص قرآن را به گونه‌اى تفسير مىكند كه از ارتباط معناى لفظ قرآن با محيط عربى اطمينان حاصل شود و اين امر ، در مناقشهء زير كه طبرى به توضيح نظريات مختلف پرداخته و رأى خود را نيز ابراز داشته است ، آشكار مىشود .\r\nطبرى مىگويد : اگر كسى بپرسد : چرا در آيهء :  . . . وَ جَعَلَ لَكُمْ سَرابِيلَ تَقِيكُمُ الْحَرَّ . . .  « 1 » ، تنها كلمهء حرّ را ياد كرده و كلمهء برد را نياورده و حال آن‌كه لباس انسان را هم از سرما نگه مىدارد و هم از گرما و نيز قبل از اين جملهء :  وَ جَعَلَ لَكُمْ مِنَ الْجِبالِ أَكْناناً  ، كوه را ذكر كرده و دشت را ذكر نكرده است ؟ در پاسخ اين اشكال ، به اختلاف سخن گفته شده و ما پيش از آن‌كه سخن حق را اظهار كنيم به آنچه ديگران گفته‌اند مىپردازيم :\r\nعثمان از عطا و او از پدرش نقل كرده است : قرآن برطبق شناخت مردم نازل شده ، مگر نمىبينى سخن خداوند را :  وَ اللَّهُ جَعَلَ لَكُمْ مِمَّا خَلَقَ ظِلالًا وَ جَعَلَ لَكُمْ مِنَ الْجِبالِ أَكْناناً  ، و حال آن‌كه آنچه خداوند از دشتها براى مردم قرار داده از كوهها بزرگتر و بيشتر است ، امّا چون آنها مردمى كوه‌نشين بودند ( به همان اكتفا شده است ) و پيش از اين آيه خداوند فرموده است :  وَ مِنْ أَصْوافِها وَ أَوْبارِها وَ أَشْعارِها أَثاثاً وَ مَتاعاً إِلى حِينٍ  « 2 » ، « . . . و از پشم و كرك و موى آنها ( چهارپايان ) اثاث و كالا تا زمان معيّنى براى شما قرار داد . » با اين‌كه خدا از آنچه در اين آيه ياد شده چيزهايى مهمتر و بيشتر براى مردم قرار داده ، امّا چون آنها با همين كرك و موها آشنايى داشته‌اند ، حق تعالى اينها را نام برده است . و نيز فرموده است :  . . . وَ يُنَزِّلُ مِنَ السَّماءِ مِنْ جِبالٍ فِيها مِنْ بَرَدٍ . . .  « 3 » ، « . . . و از\r\n\r\n\r\n","description":"","footnote":"\r\n( 1 ) - اوّل آيه :  وَ اللَّهُ جَعَلَ لَكُمْ . . .  « خداوند از آنچه آفريده براى شما ، سايه‌ها و از كوهها پناهگاهها قرار داده و برايتان لباسها آفريده كه شما را از گرما ، حفظ مىكند و نيز لباسهايى كه حافظ شما در هنگام جنگ است . . . » ( نحل / 81 ) .\r\n( 2 ) - نحل / 80 .\r\n( 3 ) - نور / 43 .\r\n","page_name":" 492 ","page_number":492},
  {"content":"\r\n\r\nكوههاى آسمانى دانه‌هاى تگرگ نازل مىكند . . . » با اين‌كه خدا چيزهايى از قبيل برف ( و غير آن ) نازل كرده است كه مهمتر و بيشتر از تگرگهاى كوههاى آسمانى است ، ولى چون عربها به آنها آشنايى نداشتند از آنها نامى نبرده است . و نيز در آيهء :  سَرابِيلَ تَقِيكُمُ الْحَرَّ  ، با اين‌كه آنچه مردم را از سرما حفظ مىكند ، بيشتر و مهمتر است ، امّا چون آنان اهل گرما بودند خداوند از ميان نعمتهاى خود ، محافظت از مكروهى را ذكر كرده است كه مورد آشنايى آنها بوده كه همان گرماست ، نه آن چيزى كه ناراحتى نسبت به آن را احساس نمىكردند ، و از اين قبيل است موارد ديگر .\r\nبعضى گفته‌اند : ذكر يكى بدون ديگرى به دليل آن است كه با توجّه به اوّل ، دومى معلوم مىشود و نيازى به ذكر آن نيست ، زيرا وقتى خداوند فرمود : شما را از گرما ، حفظ مىكند ، حفظ از سرما را هم شامل مىشود ، و اين تعبير در سخن عرب ، معمول است و براى اثبات ديدگاه خود ، شعر شاعر را دليل آورده‌اند :\r\n و ما ادرى اذا يمّمت وجها * اريد الخير ايّهما يلينى \r\n« آن‌گاه كه اراده خيروشر بكنم نمىدانم كدام يك برايم پيش مىآيد . »\r\nمنظور خيروشرّ است ولى تنها به ذكر خير پرداخته زيرا وقتى ارادهء خير كند معلوم است كه از شرّ هم دورى مىكند .\r\nامّا سخن حق همان است كه گفته‌اند : قرآن برطبق آگاهى و شناخت مردم نازل شده است هرچند براى كسى كه علم به هر دو داشته باشد ذكر يكى دلالت بر ديگرى مىكند ، زيرا خداى تعالى نعمتهاى خود را بركسانى كه در اين سوره ذكر شده‌اند بر شمرده و آنها به نعمتهاى خدا ( حتّى آنهايى كه ذكر نشده ) شناخت دارند . « 1 »\r\nما نيز روش مهمى را كه طبرى به آن ملتزم شده مورد بررسى و پذيرش قرار مىدهيم و آن اين است كه وى به منظور رعايت امانت ، تمام نظريات در مورد تفسير و اسلوب آن را نقل مىكند و سپس آنچه خود مىپسندد ، برمىگزيند و به همين دليل در ردّ و قبول مطلب رعايت انصاف مىكند و هرجا زمينه‌اى براى بحث در اسلوب قرآنى\r\n\r\n\r\n","description":"","footnote":"\r\n( 1 ) - تفسير طبرى ، ج 14 ، ص 104 .\r\n","page_name":" 493 ","page_number":493},
  {"content":"\r\n\r\nپيش آيد او را مىبينيم كه گاهى به نرمى و مدارا رفتار مىكند و زمانى بحث ، او را به شدّت به مشاجره و مجادله مىكشاند ، به‌ويژه زمانى كه اين مشاجره با ابو عبيده ، در كتاب مجاز او باشد زيرا در آيهء :  إِيَّاكَ نَعْبُدُ وَ إِيَّاكَ نَسْتَعِينُ  كه ابو عبيده قايل به تقديم و تأخيرشده ، نظريهء وى را نپذيرفته ، مىگويد : بعضى از بىخبران گمان كرده‌اند كه در اين آيه جملهء مقدم در معنا مؤخّر است ، چنان‌كه امرؤ القيس در شعر خود آورده است :\r\n و لو انّ ما اسعى لأدنى معيشة * كفانى و لم اطلب قليل من المال \r\n« اگر با كوشش خود به كمترين زندگى برسم ، اندكى از مال برايم كافى است و مال فراوانى طلب نمىكنم . »\r\nمنظور شاعر اين است كه مال اندك مرا بس است و افزون طلب نيستم ، امّا اين معنا از اسلوب تقديم و تأخير نيست و نمونه آوردن براى آن از شعر امرؤ القيس نيز نابجاست ، زيرا ممكن است گاهى مال اندكى كافى باشد ، ولى انسان مال فراوانى را طلب كند . پس وجود مال به اندازهء كافى ، علت براى ترك افزون‌طلبى نيست ، تا همانند عبادت باشد كه وجود آن ، مستلزم معاونت بر آن است ، و برعكس ، وجود معاونت بر عبادت ، مستلزم وجود عبادت است و ذكر يكى از آنها دالّ بر ديگرى نيز هست . پس در صورتى تقديم يكى بر ديگرى درست است كه هركدام درمرتبهء مساوى باشد . « 1 » ( نه در اين شعر كه در يك درجه نيستند . )\r\nه - شيوهء اختصار : اكنون به تجزيه و تحليل كوششهاى طبرى مىپردازيم كه خواسته است شيوهء تفسير قرآنىاش را با آوردن نمونه‌هايى كه در سرتاسر سى جزء از تفسيرش پراكنده است بيان كند . و مىبينيم كه او شيوه‌اى را سرلوحهء فعّاليّتهاى خود قرار داده كه عرب به منظور بيان مقاصد خود ، تمام ارزش بلاغى را به آن داده است . مقصود ما از اين مطلب ، شيوهء ايجاز و بيان مقام كسانى است كه زيبايى بيان قرآنى و اعجاز آن را در ايجاز قرآن حسّ مىكنند . و طبرى را مىبينيم كه تحت‌تأثير ايجاز قرآنى قرار مىگيرد و از زيبايى آن پرده برمىدارد ، چنان‌كه در آيهء :  وَ إِلهُكُمْ إِلهٌ واحِدٌ لا إِلهَ إِلَّا هُوَ الرَّحْمنُ \r\n\r\n\r\n","description":"","footnote":"\r\n( 1 ) - همان مأخذ ، ج 1 ، ص 54 .\r\n","page_name":" 494 ","page_number":494},
  {"content":"\r\n\r\n الرَّحِيمُ  « 1 » ، مىگويد : بايد خردمندان در اين آيه و آيهء بعدش بينديشند كه چگونه خداوند با كوتاه‌ترين سخن و رساترين دليل و لطيف‌ترين معنا بر تمام كسانى كه به يگانگى او كافر شده‌اند ، احتجاج كرده ، تا آنها را با برترى حكمت و سخن خود آشنا سازد . « 2 »  كَيْفَ وَ إِنْ يَظْهَرُوا عَلَيْكُمْ لا يَرْقُبُوا فِيكُمْ إِلًّا وَ لا ذِمَّةً يُرْضُونَكُمْ بِأَفْواهِهِمْ وَ تَأْبى قُلُوبُهُمْ وَ أَكْثَرُهُمْ فاسِقُونَ  « 3 » ، « چگونه پيمانشان ارزشى دارد در حالى كه اگر بر شما غالب شوند ، نه ملاحظهء خويشاوندى با شما را مىكنند و نه پيمان را ، شما را با زبان خود خشنود مىكنند ، ولى دلهايشان ابا دارد و اكثر آنها نافرمانبردارند . »\r\nطبرى دربارهء ايجازى كه در اين آيه به كار رفته مىگويد : مقصود خداوند متعال از كلمهء « كيف » اين است كه اى مؤمنان چگونه اين مشركينى كه عهد خود را شكسته‌اند يا آنهايى كه شما با آنها پيمانى نداريد ، به عهد و پيمانى عمل خواهند كرد و حال آن‌كه اگر بر شما غلبه كنند خويشاوندى و پيمان را رعايت نمىكنند . خداوند كلمهء « كيف » را دليل براى تمام معانى كه پيش از آن بوده آورده است . در ميان عرب ، معمول است كه اگر حرفى پس از گذشتن معنايش تكرار شود فعلش را حذف مىكنند ، چنان‌كه شاعر گفته است :\r\n و خبّرتمانى انّما الموت فى القرى * فكيف و هذى هضبة و كثيب \r\n« شما دو نفر به من خبر داديد كه مرگ روستاها را فراگرفته است . پس چگونه مرگ در روستاهاست و حال آن‌كه آنها از كوههاى پهن‌شده و تپه‌هاى شنى فراهم شده‌اند ؟ » ( و در اين دو حالت كسى از مرگ نجات نمىيابد ) . در اين شعر بعد از كلمهء « كيف » فعل : يكون الموت فى القرى به قرينهء قبلى حذف شده است . « 4 » و نيز طبرى در ايجاز لفظ : « عليكم » بنابر اسلوب عربى در آيهء :   إِنَّ اللَّهَ كانَ عَلَيْكُمْ رَقِيباً   « 5 » ، « همانا خدا مراقب اعمال شماست . » مىگويد : مقصود آيه اين است كه خداوند پيوسته ناظر بر\r\n\r\n\r\n","description":"","footnote":"\r\n( 1 ) - بقره / 163 .\r\n( 2 ) - تفسير طبرى ، ج 2 ، ص 37 .\r\n( 3 ) - توبه / 8 .\r\n( 4 ) - همان مأخذ ، ج 14 ، ص 145 ، ط ، دار المعارف .\r\n( 5 ) - نساء / 1 .\r\n","page_name":" 495 ","page_number":495},
  {"content":"\r\n\r\nشماست و مراد از ضمير جمع مخاطب ، مردمى هستند كه خداوند ( در اوّل آيه ) به آنها فرموده است : « اى مردم در پيشگاه پروردگارتان تقوا داشته باشيد . . . » مخاطب بودن ضمير با اين‌كه بعضى غايب مىباشند از باب تغليب است ، زيرا در زبان عرب هرگاه غايب و مخاطب در عملى شركت داشته باشند ، سخن به صورت مخاطب آورده مىشود . به عنوان مثال هرگاه فردى يا جماعتى حاضر ، با گروهى كه غايب هستند عملى انجام دهند ؛ خطاب به همهء آنها گفته مىشود : شما چنين و چنان كرديد . « 1 » طبرى در اين زمينه ، آن‌گاه كه ميان اسلوب قرآنى و روش عربى مقايسه مىكند ، از شيوهء ابو عبيده در كتاب « مجازش » استفاده مىكند .\r\nآخرين نمونه از بيان قرآنى كه از باب ايجاز است توقف طبرى در آيهء :  فِي قُلُوبِهِمْ مَرَضٌ  مىباشد كه معناى اجمالى اين آيه را توضيح داده و چنين گفته است :\r\nاصل واژهء مرض ، بيمارى جسمى است ، ولى در درجهء بعد به بيمارى دينى اعتقادى نيز به‌كار مىرود و چون برطبق روايات معلوم است كه مقصود از بيمارى قلوب كفّار ، باورهاى باطل آنهاست ( نه بيمارى قلبى يا جسمى ) ، نيازى به تصريح عقايد آنان نبوده و به همان مرض قلب اكتفا كرده است نظير شعر عمر بن لجا :\r\n و سبّحت المدينة لا تلمّها * رأت قمرا « 2 » يسوقهم نهارا \r\n« مردم شهر زبان به سبحان اللّه گشودند ، آنها را ملامت مكن ، زيرا ماهى را ديدند كه آنها را به روشنايى روز سوق مىداد . » چون بر شنوندگان معلوم بوده است كه منظور اهل مدينه است ، نيازى به تصريح به كلمهء اهل نبوده است ؛ و نيز همانند شعر عنترهء عبسى :\r\n هلّا سألت الخيل يا ابنة مالك * ان كنت جاهلة بما لم يعلمى \r\n« اى دختر مالك چرا از صاحبان اسبها نپرسيدى ، اگر به چيزى جاهل بودى . »\r\nكه در اصل ، صاحب الخيل بوده است ؛ و همانند يا خيل اللّه اركبى كه در اصل يا اصحاب خيل اللّه بوده است . مثلها در اين مورد از شمار بيرون است و براى هركس\r\n\r\n\r\n","description":"","footnote":"\r\n( 1 ) - همان مأخذ ، ج 4 ، ص 152 .\r\n( 2 ) - منظور از قمر ، صورت زيباست .\r\n","page_name":" 496 ","page_number":496},
  {"content":"\r\n\r\nتوفيق درك داشته باشد ، همين كافى است .\r\nبنابراين ، معناى سخن خداوند در  فِي قُلُوبِهِمْ مَرَضٌ  ، اين است كه كافران ، در عقايدشان نسبت به دين و تصديق محمّد صلّى اللّه عليه و إله و به آنچه وى از نزد خداوند آورده است بيمارند و چون مقصود جمله ، معلوم بوده ، از تصريح به بيمارى اعتقادى آنها خوددارى شده است . « 1 »\r\nو - شيوهء اطناب : نظريهء تمام محققان دانش بلاغت در زبان عرب اين است كه هر جا سخن از ايجاز باشد ، روش اطناب نيز مورد بحث واقع مىشود و مىدانند كه براى هر شيوه‌اى دلايل و محسّناتى وجود دارد ، امّا طبرى در سورهء فاتحة الكتاب با مقايسهء ميان ايجاز و اطناب ، فايدهء شيوهء اطناب را مورد بحث قرار داده و در مبارزه با دشمنان قرآن‌كه نسبت به فوايد تعبير به شيوهء اطناب ، جاهل هستند ، چنين مىگويد :\r\nاگر مخالفان از ما بپرسند كه شما در اوّل اين كتاب ( تفسير ) در توصيف بيان به اين نكته پرداختيد كه عالىترين درجه و شريف‌ترين مرتبه و بليغ‌ترين سخن ، سخنى است كه به خودى خود مقصود گوينده را برساند و به گوش شنونده نزديك‌تر باشد و نيز بيان داشتيد كه سزاوارترين سخن ، سخن خداوند است - زيرا سخن خدا بر ساير سخنان فضيلت دارد و عالىترين درجهء بيان را دارا مىباشد - حال حكمت اين‌كه خداوند در سورهء امّ القرآن ( سورهء الحمد للّه ) سخن را طولانى كرده و هفت آيه آورده ، چيست ؟ با اين كه دو آيهء :  مالِكِ يَوْمِ الدِّينِ  و  إِيَّاكَ نَعْبُدُ وَ إِيَّاكَ نَسْتَعِينُ  تمام معانى هفت آيه را دربردارد ، زيرا هركس مالك روز جزا را بشناسد ، او را با تمام نامهاى نيكويش و صفات بلندش مىشناسد و كسى كه مطيع خدا باشد هيچ شكى نيست كه پيرو كسانى است كه خدا بر آنها نعمت داده و مخالف كسانى است كه خدا بر آنها خشم گرفته است . بنابراين ، چه نيازى به آوردن پنج آيهء ديگر بوده كه اضافه‌شده و چه حكمتى است كه در دو آيه‌اى كه پيشتر ياد كرديم نبوده تا از اين پنج آيه فهميده شود ؟ .\r\nدر پاسخ مىگوييم : خداى تعالى ، براى پيامبر ما حضرت محمّد صلّى اللّه عليه و إله و براى امّت\r\n\r\n\r\n","description":"","footnote":"\r\n( 1 ) - تفسير طبرى ، ج 1 ، ص 94 .\r\n","page_name":" 497 ","page_number":497},
  {"content":"\r\n\r\nوى با كتابى كه بر او نازل فرموده ، دنيايى از حقايق و معانى گردآورده است كه در هيچ كتابى از كتابهاى پيامبران پيشين و براى امت آنها جمع نكرده است ، زيرا هر كتابى را كه بريكى از پيامبران پيشين نازل كرده شامل بعضى از حقايق كلّى است كه كتاب پيامبر ما شامل همهء آنهاست . به عنوان مثال ، تورات تنها مواعظ و تفصيل آنها را دربردارد و زبور مشتمل بر حمد و ثناى خداست و انجيل نيز موعظه و تذكّر است ، و در هيچ‌يك از آنها معجزه‌اى كه نشانگر راستگويى آنها باشد وجود ندارد ، امّا كتابى كه بر پيامبر ما محمّد صلّى اللّه عليه و إله نازل‌شده تمام اينها و نيز مسائل بسيارى كه ساير كتابها از آن خالى است در بردارد .\r\nاز شريفترين حقايقى كه قرآن ما به آن وسيله بر بقيّهء كتابها برترى دارد ، نظم و ترتيب عجيب آن و ساختار بىسابقه‌اى است كه سخنگويان زبردست از فراهم ساختن كوچكترين سوره همانند آن ، ناتوان بودند و از بيان نظم جزئى آن ، زبان‌آوران ، لال و در تنظيم و ترتيب آن ، شاعران حيران بودند و دانشمندان با همهء دانش خود از آوردن سخنى همانند آن عاجز ماندند و به قصور خود اعتراف كردند و چاره‌اى جز تسليم و اقرار به اين كه تمام آن از نزد خداى يكتاى با اقتدار است ، نداشتند . علاوه بر اينها حقايقى از قبيل تشويق و ترهيب و فرمان دادن و منع كردن و بيان داستان و مناظرات و مثلها و جز اينها در قرآن هست كه در كتابهاى آسمانى ديگر وجود ندارند .\r\nبنابراين ، طولانى كردن سخن در قرآن نظير سورهء حمد ، به خاطر امورى بوده است كه در قبل يادآورى كرديم و آن اين‌كه خداوند اراده كرده است با توصيف شگفت‌انگيز از قرآن و نظم و ترتيب عجيب آن‌كه نه وزن اشعار دارد و نه چون سخنان كاهنان مسجّع است و نه مانند خطبه‌هاى خطيبان و نامه‌هاى بليغان است و از بيان همانند آن ، تمام مردم عاجز و از تنظيم نظير آن همهء بندگان ناتوانند ، دلايل نبوّت حضرت محمّد صلّى اللّه عليه و إله را در قرآن گرد آورد و آنچه از حمد و ثناى خدا در قرآن آمده توجّه دادن بندگان خداست به عظمت ، سلطه ، قدرت و بزرگى قلمرو حكومت او ، تا نعمتهاى معنوى او را به ياد آورند و بر نعمتهاى ظاهرىاش او را سپاس گويند و در مقابل ، از درگاه\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nخداوند استحقاق مزيد نعمت يابند و مستوجب پاداشى بزرگ شوند . نيز خداوند با توجه به اين‌كه در قرآن ، يادى از كسانى كرده است كه با شناختى كه خدا به آنها داده مورد نعمت الهى واقع شده‌اند و با توفيق عبادتى كه به آنها داده ، ايشان را مورد تفضّل خود قرار داده است ، به بندگانش فهمانده است كه تمام نعمتهاى آنها ، خواه دينى و خواه دنيايى ، از طرف خداست ، تا دلهاى خود را به او متوجه سازند و نيازهاى خود را از او بخواهند ، نه از غير او نظير بتها و خدايان باطل و با يادآورى آفاتى كه براى گناهكاران روا داشته و كيفرهايى كه به مخالفانش وارد ساخته ، بندگانش را از انجام دادن گناهان و روبه‌رو شدن با خشمش ترسانيده است ، زيرا اين كارها آدمى را به مسير گناهكاران و هلاكت كه سرانجام كيفرها و بلاهاست مىكشاند . اين است دليل طولانى شدن سخن در سورهء حمد و امثال آن در ساير سوره‌هاى قرآن و اين همان منطق رسا و برهان قاطع در قرآن مىباشد . « 1 »\r\nز - شيوهء مجاز : مجاز در قرآن شيوه‌اى است كه گروههاى مختلف دربارهء آن بحث و جدالهاى فراوانى كرده‌اند و تصويرى گوناگون از آن در كتابهاى تفسيرى منعكس شده است و مىتوان نمونهء كاملى از اين‌گونه بحثها را در تفسير كشّاف زمخشرى جست و از طبرى نيز مىتوان اشاره‌اى را دربارهء اسلوب مجاز و به‌ويژه در مسائلى كه مربوط به افعال و صفات خداوند است مشاهده كرد .\r\nالبته طبرى برطبق شيوهء برگزيدهء خود ، الفاظ را به معنايى تفسير مىكند كه در ميان عربها معروف است و در مشاجرات كلامى فرونمىرود .\r\nنمونه‌اى از مجاز را در بحث طبرى دربارهء اسلوب در آيهء :  ثُمَّ اسْتَوى إِلَى السَّماءِ  مىتوان يافت كه مىگويد : « استواء » در سخن عرب به معانى زير مىآيد :\r\nالف - موقعى كه انسان در جوانى و نيرومندى به مرحلهء كمال خود برسد ، در اين وقت گفته مىشود : استوى الرجل : فلانى به مرحلهء كمال رسيد .\r\nب - راستى و استوارى در امور و اسبابى كه كج و نااستوار بوده باشد ، چنان‌كه\r\n\r\n\r\n","description":"","footnote":"\r\n( 1 ) - همان مأخذ ، ج 1 ، ص 65 - 66 .\r\n","page_name":" 499 ","page_number":499},
  {"content":"\r\n\r\nگفته مىشود : استوى لفلان أمره ، وقتى كه كارهاى شخص ، مستقيم و پابرجا شود ، پس از آن‌كه كژى و ناروايى در آن بوده باشد ، و از اين قبيل است شعر طرماح بن حكيم :\r\n طال على رسم مهدّد ابده * و عفا و استوى به بلده \r\n« روزگار او بر ويرانه‌ها دوام يافت و از بين رفت و سپس شهر و آبادىاش بر آن استوار شد . »\r\nدر اين شعر استوى به ، به معناى « استقام به » آمده است .\r\nج - يكى از معانى « استواء » روآوردن به چيزى براى كارى است ، همانند استوى فلان على فلان بما يكرهه و يسوءه بعد الاحسان اليه : « امر ناپسند و غير مطلوبى به فلانى رو كرد ، پس از آن‌كه به او احسان كرده بود . »\r\nد - به معناى چيزى را در قبضه گرفتن و بر آن مسلط شدن ، مثل : استوى فلان على المملكة : « فلانى زمام كشور را به دست گرفت و بر آن تسلّط يافت . »\r\nه - جاى گرفتن و بالا رفتن : استوى فلان على سريره : « فلانى بر تخت خود جاى گرفت و بالا رفت » و بهترين معنا در سخن خداوند :  . . . ثُمَّ اسْتَوى إِلَى السَّماءِ فَسَوَّاهُنَّ . . .  « 1 » ، « همين است كه خداوند بر آسمان اشراف و برترى يافت است ، پس به قدرت خود آنها را مرتب كرد و هفت آسمان ساخت . »\r\nشگفت از كسى است كه معناى به دست آمده از كلام عرب در تأويل اين آيه را كه همان بلندى و رفعت يافتن است ، منكرشده ، به اين دليل كه پيش خود خيال كرده است ، لازمهء اين معنا اين است كه خداوند بعد از آن‌كه زير آسمانها بوده بلندشده و بالاى آنها آمده ، لذا از اين تأويل زشت ! آيه را به تأويلى كه خود جعل كرده ، برده است ، امّا در عين حال از آنچه مىترسيده نجات نيافته است . ازاين‌رو به ايشان گفته مىشود : شما كه مىگوييد معناى استوى ، اقبل است ، از خودتان سؤال مىكنيم آيا خداوند اوّل پشت به آسمان كرده و سپس به آن روآورده است ؟ و اگر بگوييد : اين‌روآوردن جنبهء فعلى و مادّى نداشته ، بلكه مراد اقبال معنوى است ، در پاسخ مىگوييم : معناى علو و ارتفاع\r\n\r\n\r\n","description":"","footnote":"\r\n( 1 ) - بقره / 29 .\r\n","page_name":" 500 ","page_number":500},
  {"content":"\r\n\r\nنسبت به آسمانها نيز جنبهء غير مادّى دارد و به معناى رفعت پادشاه و تسلط اوست نه به معناى انتقال [ از پايين به طرف بالا 
  ] . امّا اين گوينده دربارهء هيچ امرى از اين امور چيزى نگفته است ، مگر اين‌كه شبيه آن را در جاى ديگرى ملتزم مىشود و اگر ترس طولانى شدن كتاب نمىبود ، خبر مىداديم كه چگونه گفتار هركس كه در اين مورد بر خلاف قول حق سخنى گفته است فاسد بوده ، هرچند همين مقدارى كه بيان كرديم براى شخص خردمند كافى است ، اگر خداوند بخواهد . « 1 »\r\nشايد اين مطلب ، آشكار باشد كه كوشش طبرى به عنوان يك مفسّر ، پيرامون معنايى متمركز است كه او را براى رسيدن به هدفش كمك كند ، امّا در عين حال سعى دارد توضيح دهد كه سخن قرآنى برطبق شيوهء سخن عربى است ، چنان‌كه درمورد آيهء  فَما رَبِحَتْ تِجارَتُهُمْ  سؤال و جوابى طرح كرده ، مىگويد : اگر اشكال شود كه معناى آيهء :  فَما رَبِحَتْ تِجارَتُهُمْ  ، « پس بازرگانىشان سود نبرد » چيست ؟ آيا تجارت از چيزهايى است كه سود مىبرد يا زيان مىبيند و گفته مىشود : تجارت سود كرد يا ضرر كرد ؟\r\nدر پاسخ مىگوييم : معناى آيه اين است كه كافران در تجارتشان زيان بردند ، نه در كالايى كه خريدند يا فروختند ، امّا چون خداوند متعال در قرآن ، عرب را مورد خطاب قرار داده شيوه‌اى را پيش گرفته است كه عربها در بيانشان به كار مىبرند و چون نزد فصحاى عرب ، جملات : خاب سعيك و نام ليلك و خسر بيعك و از اين قبيل سخنانى كه شنونده مقصود گوينده را درك مىكند ، فصيح مىنمايد ، قرآن نيز با جملهء  فَما رَبِحَتْ تِجارَتُهُمْ  با آنها به روشى سخن گفته است كه در مكالماتشان معمول مىباشد ، زيرا نزد عربها معلوم است كه سود ( و زيان ) در تجارت است چنان‌كه خوابيدن در شب ( يا روز ) است . ( نه تجارت چيزى است كه خود سود يا زيان ببرد و نه شب يا روز مىخوابند ، بلكه رعايت مجاز شده است ) پس به فهم مخاطبان اكتفا كرده و نگفته است : « فما ربحوا فى تجارتهم » كه معناى حقيقى آن است ، چنان‌كه شاعر گفته است :\r\n\r\n\r\n","description":"","footnote":"\r\n( 1 ) - همان مأخذ ، ج 1 ، ص 145 - 150 .\r\n","page_name":" 501 ","page_number":501},
  {"content":"\r\n\r\n و شرّ المنايا ميّت وسط اهله * كهلك الفتاة اسلم الحىّ حاضره \r\n« دردناك‌ترين مرگها ، مرگ شخص در ميان خانواده‌اش مىباشد ، مانند مرگ دخترك جوانى كه خاندانش در بالين او حضور يابند و نوميدانه شاهد جان دادن وى باشند . »\r\nكه منظور از شرّ المنايا منيّة ميّت وسط اهله مىباشد و لذا شاعر به فهم شنونده اكتفا كرده و لازم ندانسته كه آنچه را ترك كرده ظاهر كند ؛ و چنان‌كه رؤبة بن العجاج در شعر زير سروده است :\r\n حارث قد خرجت عنّى همّى * فنام ليلى و تجلّى غمّى \r\n« اى حارث حزن و اندوه از دل من بيرون شد ، پس شبم خوابيد و اندوهم بر طرف شد . »\r\nشاعر ، خواب را به شب نسبت داده و مقصودش آن است كه خود خوابيده است .\r\nچنان‌كه جرير بن الخطفى گفته است :\r\n و اعور من نبهان أمّا نهاره * فاعمى و امّا ليله فبصير \r\n« اين شخص يك چشم از قبيلهء نبهان است ، روزها به كلّى كور و در شب بيناست . . . . » شاعر كورى و بينايى را به شب و روز نسبت داده و منظور اتّصاف خود نبهان به اين دو صفت مىباشد . « 1 »\r\nح - شيوهء تشبيه : طبرى در شيوهء تشبيه مىكوشد كه با نقل روايات مختلف دربارهء معناى تشبيه ، از ميان آنها نظريه‌اى را برگزيند كه مورد اتّفاق و نيز باترتيب معنوى آيات ، همخوان باشد .\r\nبه عنوان مثال در آيهء :  وَ مَثَلُ الَّذِينَ كَفَرُوا كَمَثَلِ الَّذِي يَنْعِقُ بِما لا يَسْمَعُ إِلَّا دُعاءً وَ نِداءً  « 2 » ، « مثل كافران در شنيدن سخن پيامبر و درك نكردن معناى آن ، همچون حيوانى است كه آوازش كنند و او ، از آن آواز ، معنايى درك نمىكند و فقط صدايى مىشنود . . . . » « 3 »\r\n\r\n\r\n","description":"","footnote":"\r\n( 1 ) - همان ، ج 1 ، ص 108 .\r\n( 2 ) - بقره / 171 .\r\n( 3 ) - ترجمهء تفسير مجمع البيان ، ج 2 ، ص 162 . و تفسير نمونه از مجمع نيز نقل كرده است كه « ينعق » از « نعق »\r\n","page_name":" 502 ","page_number":502},
  {"content":"\r\n\r\nطبرى مىگويد : مفسّران در معناى اين آيه به اختلاف سخن گفته‌اند :\r\nالف - بعضى گفته‌اند : معناى آيه اين است : مثل كافران در نفهميدن آنچه از كتاب خدا بر آنها خوانده مىشود و نپذيرفتن آنچه بدان فراخوانده مىشوند يعنى توحيد و مواعظى كه به آن پند داده مىشوند ، همانند چهارپايى است كه هرگاه او را صدا كنند آواز را مىشنود ، امّا معنايش را درك نمىكند . كسانى كه آيه را چنين معنا كرده‌اند عبارتند از :\r\n1 - سمّاك از عكرمه در معناى :  وَ مَثَلُ الَّذِينَ كَفَرُوا كَمَثَلِ . . .  مىگويد : مثل كافران مانند شتر يا الاغى است كه او را صدا مىزنى و تنها صدا را مىشنود ، ولى معنايش را درك نمىكند .\r\n2 - عكرمه از ابن عباس نقل كرده كه گفت :  كَمَثَلِ الَّذِي يَنْعِقُ بِما لا يَسْمَعُ  ، يعنى ، او مانند گوسفند يا از قبيل آن است .\r\n3 - محمد بن سعد از پدرش ، از عمويش ، از پدرش و او از ابن عباس نقل مىكند كه معناى آيه چنين است : مثل كافران مانند شتر و الاغ و گوسفند است . اگر به يكى از آنان بگويى بخور ، نمىفهمد كه چه مىگويى فقط صدا را مىشنود . كافر نيز چنين است .\r\nاگر او را به كار خوبى دعوت كنى يا از كار بدى منعش كنى ، يا پندش دهى ، فقط صدا را مىشنود ، ولى درك نمىكند .\r\n4 - ابن جريح از ابن عباس نقل مىكند : كافران مانند جنبنده‌اى هستند كه مىشنود ولى نمىفهمد . كافر نيز صدا را مىشنود ولى نمىفهمد .\r\n5 - خصيف از مجاهد نقل مىكند : . . . . كافر مانند چهارپايى است كه صدا را مىشنود و معنايش را درك نمىكند .\r\n6 - ابو نجيح از مجاهد :  كَمَثَلِ الَّذِي يَنْعِقُ . . .  اين تشبيهى است كه خداوند كافران را كه صدا را مىشنوند و نمىانديشند ، به چهارپا تشبيه كرده است كه صدا را مىشنود و معنا را نمىفهمد .\r\n7 - سعيد بن جبير از قتاده نقل كرده است كه در معناى آيه گفته است : مثل كافر\r\n\r\n\r\n","description":"","footnote":"\r\n( با عين ) به معناى صداى آهستهء كلاغ و ( ينغق ، با غين ) به معناى فرياد كلاغ توأم با كشيدن گردن است . م .\r\n","page_name":" 503 ","page_number":503},
  {"content":"\r\n\r\nهمانند شتر و گوسفند است كه صدا را مىشنود و نمىانديشد و درك نمىكند كه از صدا چه قصد شده است .\r\n8 - معمّر از قتاده ، در اين آيه مىگويد : اين مثلى است براى كافر ، و مىگويد :\r\nداستان اين كافر ، مانند بهيمه است كه صدا را مىشنود و معنايش را نمىفهمد . كافر نيز چنين است كه از آنچه به او گفته مىشود ، سودى نمىبرد .\r\n9 - از ربيع نقل‌شده كه گفته است : او مانند كافر است كه صدا را مىشنود و آنچه به او گفته مىشود ، درك نمىكند .\r\n10 - حجاج مىگويد : از جريح شنيدم كه گفت از عطاء دربارهء اين آيه سؤال كردم كه وقتى چهارپا مورد خطاب واقع مىشود چيزى نمىفهمد ، امّا صدا را مىشنود ، آيا كفّار هم‌چنين هستند ؟ گفت : همين‌طور است .\r\n11 - مجاهد گفته است : كافر مانند چهارپايى است كه شبان به او طورى فرياد مىزند كه نمىشنود ، اين معنا را عيسى بن ابى نجيح از مجاهد نقل كرده است .\r\n12 - اسباط از سدّى نقل كرده است :  كَمَثَلِ الَّذِي يَنْعِقُ بِما لا يَسْمَعُ إِلَّا دُعاءً وَ نِداءً  ، يعنى آنچه به آن حيوان گفته مىشود ، نمىفهمد ، مگر همين مقدار كه آن را فرا خوانند كه بيايد يا او را طرد كنند كه برود . كسى كه چهارپا را مورد خطاب قرار مىدهد چوپان است ، و همان‌طور كه چوپان گاهى گوسفند را به چيزى صدا مىزند كه نمىشنود ، پيامبر اسلام حضرت محمّد صلّى اللّه عليه و إله نيز بعضى از مردم را صدا مىزند كه جز همهمهء صدا چيزى را نمىشنوند . اين است كه خداوند مىفرمايد :  صُمٌّ بُكْمٌ عُمْيٌ  ، « آنها ناشنوا ، لال و نابينايند . . . » و معناى سخن اين گروه كه دربارهء تأويل آيه گفتيم اين است : و مثل وعظ الّذين كفروا و واعظهم كمثل نعق النّاعق بغنمه و نعيقه بها ، « منظرهء پند پذيرى كافران و پنددهندهء به آنها مانند صداى شبان براى گوسفند و فريادى است كه بر سر آنها مىزند . » مثل ، اضافه‌شده به الّذين كفروا ، و كلمهء وعظ و واعظ به واسطهء قرينه حذف شده است چنان‌كه گفته مىشود : اذا لقيت فلانا فعظّمه تعظيم السلطان و منظور :\r\nكما تعظّم السّلطان مىباشد .\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nچنان‌كه شاعر گفته است :\r\n فلست مسلّما ما دمت حيّا * على زيد بتسليم الأمير \r\n« تا وقتى كه زنده‌ام تسليم زيد نمىشوم ، مانند تسليم شدن در مقابل امير . »\r\nمراد تشبيه است ، يعنى چنان‌كه تسليم امير مىشوند .\r\nبنابراين ، ممكن است معناى آيه اين باشد : كسانى كه كافر شده‌اند از نظر كمبود درك و عدم شناخت خدا و رسولش ، مانند حيواناتى هستند كه بر آنها فرياد زده مىشود و سخنى از امر و نهى نمىفهمند ، مگر اين‌كه تنها صدايى را مىشنوند . مثلا اگر به حيوان گفته شود : علف بخور ، يا آب بنوش ، غير از صدايى كه از گوينده مىشنود ، چيز ديگرى درك نمىكند . كافر نيز به سبب نينديشيدن در امر و نهى خدا و رسول و به سبب كمبود درك مانند حيوان است .\r\nبنابراين هرچند در ظاهر ، فعل ينعق به ناعق كه فاعل است ، نسبت داده شده است مقصود ، منعوق به ( حيوان ) كه مفعول است مىباشد ، چنان‌كه نابغهء ذبيانى در شعرش گفته است :\r\n و قد خفت حتّى ما تزيد مخافتى * على وعل فى ذى المطارة عاقل « 1 » \r\n« من به حدى ترسيدم كه ترس بز گوهى يا آهويى كه به كوهها پناه مىبرد ، بر ترس من افزونى نداشت . » تقدير عبارت اين است : حتى ما تزيد مخافة الوعل على مخافتى .\r\nشاعر ديگر نيز چنين گفته است :\r\n كانت فريضة ما تقول كما * كان الزّنا فريضة الرّجم \r\n« كيفر آنچه تو مىگويى مثل كيفر زناست كه سنگسار كردن مىباشد . »\r\nاصل عبارت « كما كان الرّجم فريضة الزّنا » است و چون معنايش براى شنونده روشن بوده ، ( در ضرورت شعر ) عبارت تغيير يافته است .\r\nشاعر ديگر نيز گفته است :\r\n انّ سراجا لكريم مفخره * تحلى به العين اذا ما تهجره \r\n\r\n\r\n","description":"","footnote":"\r\n( 1 ) - عاقل : ممتنع بالجبل ، عاقل يعنى آنچه كه از ترس به كوه پناه مىبرد ، تفسير طبرى ، ج 2 ، ص 81 .\r\n","page_name":" 505 ","page_number":505},
  {"content":"\r\n\r\n« مردى كه شخصيّتى شكوهمند داشته باشد ، هرگاه او را ناسزا بگويى ، چشمهايش روشن و به ظاهر خندان و متبسّم مىآيد . »\r\nدر اصل « يحلى بالعين » بوده است ، امّا به دليل ضرورت شعرى و روشنى معنا ، عبارت تغيير كرده است . از اين قبيل توجيهات در سخن عرب فراوان است كه چون معنايش بر شنونده آشكار بوده ، در عبارت ، دگرگونى ايجاد شده است . از قبيل : اعرض الحوض على النّاقة : « آب را بر شتر عرضه كن » و حال آن‌كه شتر ، بر آب عرضه مىشود و امثال اينها . . .\r\nگروهى ديگر دربارهء معناى آيه گفته‌اند : حال كافران كه خدايان و بتهاى ناشنوا و بىخردشان را ندا مىكنند مانند حال كسى است كه سخن مىگويد امّا در مقابل ، غير از يك آواز و صدا ( برگردان صوت ) چيزى را نمىشنود .\r\nبه نظر اين گروه ، تفسير آيه چنين است : حالت كافران كه بتهاى نافهم و بى خردشان را مىخوانند مانند سخن‌گويى است كه از فريادش جز همان ندا و آوازش چيزى نمىشنود . دليل بر اين تفسير ، سخنى است كه در زير نقل شده است :\r\nابن وهب از ابن زيد در معناى :  وَ مَثَلُ الَّذِينَ كَفَرُوا كَمَثَلِ الَّذِي يَنْعِقُ بِما لا يَسْمَعُ  مىگويد : انسان در ميان كوهها آوازى سرمىدهد و كوه آواز او را برمىگرداند ، اين بازتاب كوه كه براى شخص هيچ سودى ، جز همان فرياد و آواز ندارد « صدا » ناميده مىشود . بنابراين ، حالت كافران و خدايانشان مانند همان كسى است كه كوه نداى او را با اين صداى غير مفهوم پاسخ مىدهد . « 1 »\r\nبا اين تأويل معناى ديگرى هم براى اين آيه احتمال داده‌شده و آن چنين است :\r\nوضع كافران در اين‌كه خدايانشان را كه هيچ نمىفهمند مىخوانند مانند شخصى است كه گوسفندش را ندا مىكند و آن‌هم آواز صاحبش را نمىفهمد و سودى از آن نمىبرد ، امّا صاحب آن از اين‌كه پيوسته آن را ندا مىكند و فرياد مىزند در رنج است .\r\nبهترين تفسير از همهء تفسيرهايى كه براى اين آيه بيان‌شده ، به نظر من همان وجه\r\n\r\n\r\n","description":"","footnote":"\r\n( 1 ) -\r\n از محقق تا مقلّد فرقهاست * آن يكى فعل است و اين ديگر صداست . م . \r\n","page_name":" 506 ","page_number":506},
  {"content":"\r\n\r\nاوّل است كه ابن عباس و موافقانش بيان كردند ، زيرا آيه دربارهء يهود نازل‌شده و دليل ما بر اين امر ، ما قبل و ما بعد آيه است كه دراين‌باره سخن گفته . « 1 »\r\nط - شيوهء تعريض يا كنايه : چنان‌كه قبلا گفتيم هدف طبرى از بحث دربارهء شيوهء سخن قرآن ، به دست آوردن معناى آن است ، نه زيبايى شكل ظاهر آن ، ولى گاهى از اوقات استحسانات قابل توجهى در عبارات به‌كار مىبرد ، نظير مطلبى كه در ضمن بررسى سبك اين آيه بيان كرده است :  قُلْ يا أَيُّهَا النَّاسُ إِنْ كُنْتُمْ فِي شَكٍّ مِنْ دِينِي فَلا أَعْبُدُ الَّذِينَ تَعْبُدُونَ مِنْ دُونِ اللَّهِ وَ لكِنْ أَعْبُدُ اللَّهَ الَّذِي يَتَوَفَّاكُمْ وَ أُمِرْتُ أَنْ أَكُونَ مِنَ الْمُؤْمِنِينَ  « 2 » ، « بگو : اى مردم اگر در آيين من شك داريد ، پس بدانيد كه من هرگز خدايان باطل غير از خدا را كه شما آنها را مىپرستيد ، عبادت نمىكنم ، بلكه خدايى را مىپرستم كه شما را مىميراند و من مأمورم كه از مؤمنان باشم » در اين‌جا طبرى شرح داده كه خداى متعال به پيامبرش حضرت محمّد صلّى اللّه عليه و إله مىفرمايد : به مشركان قومت كه از وحى من به تو تعجب مىكنند ، بگو : اى مردم اگر در اين دينى كه من شما را به آن مىخوانم ، در شك هستيد و نمىدانيد كه آيا بر حق و از نزد خداوند است يا نه ؟ پس ( بدانيد ) كه من چيزهايى غير از خدا را كه شما عبادت مىكنيد ، از قبيل خدايان باطل و بتهايى كه نمىشنوند و نمىبينند و مرا از چيزى بىنياز نمىكنند و همين ، مايهء شك در صحت آنهاست ، عبادت نمىكنم .\r\nدر اين آيه ، شيوهء تعريض كه لطافتى در سخن ايجاد كرده به‌كار رفته و معنايش اين است : اگر شما راجع به آيين من در شك هستيد ، در اشتباهيد ، بلكه بايد در چيزى شك كنيد كه شما خود بر آن هستيد و آن عبارت است از پرستش بتهايى كه نه توان درك دارند و نه دفع زيان و جلب منفعتى ، امّا دين من ، جاى هيچ‌گونه شكى در آن نيست ، زيرا من ، يكتا خدايى را عبادت مىكنم كه خلايق را در قبضهء قدرت خود دارد . هرگاه بخواهد آنها را مىميراند ، هركس را بخواهد سود مىدهد و هركس را بخواهد زيان مىرساند و\r\n\r\n\r\n","description":"","footnote":"\r\n( 1 ) - تفسير طبرى ، ج 2 ، ص 47 - 49 ، طبرى تشبيه در آيهء :  مَثَلُهُمْ كَمَثَلِ الَّذِي اسْتَوْقَدَ ناراً فَلَمَّا . . .  ( بقره / 17 ) را نيز به همين روش توجيه كرده است . ج 1 ، ص 108 - 109 .\r\n( 2 ) - يونس / 104 .\r\n","page_name":" 507 ","page_number":507},
  {"content":"\r\n\r\nعبادت چنين خدايى بر صاحب فطرت سالم ناپسند نيست امّا عبادت بتها بركسى كه دركى درست و خردى سالم داشته باشد ناپسند است . « 1 »\r\nى - مباحثى كه طبرى دربارهء سبك سخن قرآن دارد بسيار طولانى است . بنابراين ، بايد به مطالبى بسنده كنيم كه او گاهى در ذيل تعبيرات قرآنى و دربارهء رازهاى اين تعبيرات آورده ، مثلا در اضافهء اسم به ضمير جمع مخاطب ، در اين آيه از زيبايى معنا سخن مىگويد :  وَ لا تَأْكُلُوا أَمْوالَكُمْ بَيْنَكُمْ بِالْباطِلِ وَ تُدْلُوا بِها إِلَى الْحُكَّامِ لِتَأْكُلُوا فَرِيقاً مِنْ أَمْوالِ النَّاسِ بِالْإِثْمِ وَ أَنْتُمْ تَعْلَمُونَ  « 2 » ، « اموال يكديگر را در ميان خود به ناحق نخوريد و براى خوردن بخشى از اموال مردم به گناه ، بخشى از مال خودتان را به حاكمان ندهيد ، در حالى كه مىدانيد . »\r\nطبرى در معناى اين آيه مىگويد : منظور خداوند متعال از فعل مخاطب ، صورت غايب آن است . يعنى بعضى از شما ، اموال بعضى ديگر را نخورند ، و به اين طريق خداوند كسى را كه مال برادرش را مىخورد چنان قرار داده است كه گويا مال خودش را مىخورد ، همانند :  وَ لا تَلْمِزُوا أَنْفُسَكُمْ  « 3 » و  وَ لا تَقْتُلُوا أَنْفُسَكُمْ  « 4 » كه به معناى غايب است ، يعنى بعضى از شما بعضى ديگر را عيب‌جويى نكنند ، و بعضى از شما بعضى ديگر را به قتل نرسانند ، زيرا خداوند مؤمنان را برادر يكديگر قرار داده و ازاين‌رو كسى كه برادرش را بكشد ، گويى خودش را به قتل رسانيده است و كسى كه او را عيب‌جويى كند چنان است كه خود را عيب‌جويى كرده است و اين‌چنين ، عربها گاهى كلمهء نفس را كنايه از برادر و خواهر مىآورند همانند : اخى و اخوك ايّنا ابطش ، منظور اين است كه من و تو با همديگر زورآزمايى مىكنيم تا ببينيم كدام يك قويتريم ، در اين‌جا گوينده برادر ( اخ ) را كنايه از خودش آورده است ، زيرا به منزلهء خودش مىباشد و از اين قبيل است سخن شاعر :\r\n اخى و أخوك ببطن النّسي * ر ليس لنا من معد عريب \r\n\r\n\r\n","description":"","footnote":"\r\n( 1 ) - همان مأخذ ، ج 11 ، ص 121 .\r\n( 2 ) - بقره / 188 .\r\n( 3 ) - حجرات / 11 .\r\n( 4 ) - نساء / 29 .\r\n","page_name":" 508 ","page_number":508},
  {"content":"\r\n\r\n« من و تو از شاخهء نسير هستيم و در ميان ما از قبيلهء معدّ كسى زبان‌آور و فصيح نيست . »\r\nبنابراين تأويل آيه چنين است : و لا يأكل بعضكم اموال بعض فيما بينكم بالباطل . « 1 »\r\nنيز طبرى در لفظ عاهدتم ، اسناد فعل به ضمير جمع مخاطب را موجب زيبايى در معنا مىداند و در آيهء :  بَراءَةٌ مِنَ اللَّهِ وَ رَسُولِهِ إِلَى الَّذِينَ عاهَدْتُمْ  « 2 » كه معنايش ( الى الّذين عاهد رسول اللّه من المشركين ) مىباشد ، زيرا پيمانهاى ميان مسلمانان و مشركان ، همان عهد رسول خداست و متصدى بستن آنها هيچ‌كس نيست جز پيامبر صلّى اللّه عليه و إله يا كسى كه به امر او باشد . طبرى مىگويد : خدا در اين آيه ، مؤمنان را مورد خطاب قرار داده ، زيرا مقصود از مؤمنان ، خود پيامبر است و پيمانهاى آن حضرت بر امّتش ، پيمانهاى خود آنهاست ؛ زيرا بر تمام كارهاى آن حضرت دربارهء خودشان راضى و به پيمانهايش تسليم بودند . پس پيمان او با آنها همانند پيمان آنها با خودشان بود . ازاين‌رو در آيه فرمود : الى  الَّذِينَ عاهَدْتُمْ مِنَ الْمُشْرِكِينَ  ، چرا كه رسول خدا با كافران پيمان بسته بود . « 3 »\r\n\r\nآخرين سخن در شيوهء طبرى\r\nسرانجام طبرى چه در آثار فقهى و چه تاريخى و چه در تفسيرش ، شيوهء ثابتى را در پيش گرفته و از آن دست‌بردار نبوده است .\r\nبه عنوان مثال ، در فقه مىبينيم كه وى در دو كتابش : اختلاف الفقها و اللّطيف ، نظريات فقها را بيان مىكند و از ميان آنها يكى را با دليل و حجّت مىپذيرد .\r\nدر كتاب تاريخش كه رواياتى از ملّتهاى پيشين و زمانهاى گذشته بدون ذكر منبع و مدرك مورد اعتماد آورده ، مىبينيم كه از ايراد رواياتى كه دليلى بر درستى يا نادرستى آن نداشته ، عذرخواهى كرده است و در مقدّمهء آن كتاب مىنويسد : « خوانندهء اين كتاب\r\n\r\n\r\n","description":"","footnote":"\r\n( 1 ) - همان مأخذ ، ج 2 ، ص 106 .\r\n( 2 ) - « ازاين پس ، خدا و رسولش از عهد مشركانى كه با شما مسلمانان بسته و شكسته‌اند ، بيزارى جسته است » ( توبه / 1 ) .\r\n( 3 ) - تفسير طبرى ، ج 14 ، ص 96 ، ط ، دار المعارف .\r\n","page_name":" 509 ","page_number":509},
  {"content":"\r\n\r\nبداند كه در تمام مطالبى كه من آورده‌ام ، اعتمادم به اخبارى بوده است كه با دليل عقلى اثبات شده باشد ، مگر مقدار اندكى از آنها . پس آنچه از بعضى از گذشتگان نقل كرده‌ام ، اگر به نظر خواننده ، به خاطر نبودن دليل بر درستى سند و يا حقيقت معنايش ، ناپسندايد بايد بداند كه اين عيب من نيست ، بلكه از سوى كسانى است كه براى من نقل كرده‌اند و من همان‌طوركه شنيده‌ام ، نوشته‌ام . »\r\nوى در تفسير خود ، رواياتى را نقل مىكند كه بعضى از آنها را صحيح مىداند و برخى را ردّ مىكند .\r\nبنابراين ، شيوهء اين مرد دانشمند اين است كه آثار تاريخى يا فقهى و يا تفسيرى را نقل مىكند و برطبق رويّهءاى كه در مقدمهء هريك از تأليفاتش ذكر كرده به نقد و بررسى مىپردازد و به اين دليل ، طبرى هرچند تمام گفته‌هاى خود را به تفسير روايى منسوب مىدارد امّا با اين روش ، مفسّر ناقدى به حساب مىآيد . اگر علماى حديث ، بيشتر به رجال سند توجه مىكردند و به بررسى و جرح و تعديل آنها مىپرداختند ، طبرى به نقد و بررسى متن روايات مىپردازد و در عين حال از نقد راويان اين روايات نيز - اگر در آنها اشكالى ببيند - غفلت نمىكند . و اين قبيل نقد و تحليل اخبار و روايات از دانشمندى همچون طبرى كه سبكى ريشه‌دار و علمى دارد ، فراوان به چشم مىخورد .\r\n\r\n\r\n","description":"","footnote":"","page_name":" 510 ","page_number":510}
  ]