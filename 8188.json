[
  {"content":"\r\n\r\nانتشارات توس\r\n\" 392 \"\r\nسفرنامهء شاردن\r\n- متن كامل -\r\nجلد اول\r\nترجمهء\r\nاقبال يغمايى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nانتشارات توس\r\nسفرنامهء شواليه شاردن\r\nترجمهء اقبال يغمائى\r\nحروفچينى گيتى خودكار - رضا -\r\nصفحه آرا : محمد اشرف\r\nليتوگرافى قاسملو\r\nچاپ اول ، 1372\r\nتيراژ : 2200 نسخه\r\nچاپخانهء حيدرى\r\nناشر : انتشارات توس ، اول خيابان دانشگاه ، تلفن 6461007\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\n[ جلد اول 
  ]\r\n\r\nفهرست\r\nپيشگفتار مترجم 9\r\nآغاز سفر 17\r\nپيشگفتار نويسنده 137\r\nفصل اول : كلشيدىها در چه زمانى كيش و 140\r\nفصل دوم : اسقف اعظم 146\r\nفصل سوم : مطرانهاى كلشيد 149\r\nفصل چهارم : راهب و راهبه‌هاى كلشيد 151\r\nفصل پنجم : پاپاسها يا طبقه روحانيون كلشيد 154\r\nفصل ششم : چند تذكر 156\r\nفصل هفتم : كليساهاى مينگرلى 160\r\nفصل هشتم : ناقوسهايى كه زانزالوشى ناميده مىشوند 165\r\nفصل نهم : تصاوير مقدس 167\r\nفصل دهم : آثار متبرك مقدسان 172\r\nفصل يازدهم : لباس روحانيت پاپاسها 175\r\nفصل دوازدهم : مراسم مذهبى 178\r\nفصل سيزدهم : تعميد 181\r\nفصل چهاردهم : تقديس نان و شراب 186\r\nفصل پانزدهم : در مراسم توبه 190\r\nفصل شانزدهم : آخرين تدهين 194\r\nفصل هفدهم : احكام عزوبت كشيشان 195\r\nفصل هجدهم : مراسم ازدواج 197\r\nفصل نوزدهم : دعاهاى مقدس 202\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nفصل بيستم : صليب و چگونگى خواندن نماز 204\r\nفصل بيست و يكم : مراسم قربانى 208\r\nفصل بيست و دوم : عيدها و جشنها 211\r\nعبادتگاههاى كلشيديان در اورشليم 224\r\nاز پاريس تا تبريز 226\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nشواليه شاردن نويسندهء سفرنامه\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\nپيش‌گفتار [ مترجم 
  ]\r\n به نام خداوند جان‌آفرين * حكيم سخن در زبان آفرين \r\nبه تحقيق نمىتوان گفت كه راه ايران از چه زمان به روى مسافران و جهانگردان اروپايى گشوده شده ، اما مىتوان باور داشت كه شوق سفر كردن به اين سرزمين نخست در دل و انديشهء سوداگران پديد آمده ، و رفت و آمد اين گروه بيشتر از زمانى رواج يافته كه ايلخانيان بر ايران حكومت مىكرده‌اند . چه خانان ايلخانى به مناسبت تمايل به مسيحيّت با اروپاييان رفتار خوش و مهرآميز داشتند ، و هرگز به بازرگانان اروپايى بدى نمىكردند . اما رفتار فرمانروايان مصر و شام و ديگر كشورهاى مشرق زمين بدين‌سان نبود . بر آنان ستمها مىراندند ، به عناوين مختلف جريمه‌شان مىكردند ، و قاطعان طريق مالشان را مىربودند ، و گاه نيز آنان را مىكشتند ؛ از اين‌رو سوداگران اروپايى همواره رو به ايران مىآوردند ، و پس از بازگشتن به وطن خود از نرمخويى ايلخانان ، عدم تعصّبات مذهبى ، و سختگيرى و كينه‌توزى آنان نسبت به بيگانگان ، امنيّت راهها و فراوانى نعمتها داستانهاى خوب و وسوسه‌انگيز مىگفتند .\r\nدر نتيجهء اين سفرها و توضيحات سوداگران ، شوق سفر به ايران در دل و ذهن افراد ديگر به انگيزه‌هاى گوناگون نيرو گرفت . يكى از جمله سفركنندگان كاترنيوزينو  caternio zeno  سفير ونيز بود كه هنگام اقامت در ايران شاهد و ناظر جنگ ميان اوزون حسن - امير حسن بيگ - و سلطان محمد دوم امپراتور عثمانى بود ؛ و ديگرى جوزافا باربارو  Yasapha barbaro  كه مدّت هفت سال از 1471 تا 1478 ميلادى برابر 850 تا 857 خورشيدى در بسيارى از نقاط ايران سياحت كرد و مشاهداتش را در سفرنامه‌اش نوشت . و ديگرى دالساندرى  d'Alessandri  كه در زمان پادشاهى شاه تهماسب صفوى به ايران سفر كرد ، چهاردهم اوت 1571 ميلادى در قزوين حضور شاه باريافت و سفرنامه‌اش چون محتوى مطالبى دقيق‌تر و رساتر از نوشته‌هاى سياحان مقدم خود بود بر سياحت‌نامهء\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nجهانگردان ديگر برترى داشت . وى در سفرنامه‌اش شرح مبسوط و دقيقى راجع به اخلاق و عادات و دارايى مردم ايران نوشته و در آن آورده است : ايرانيان در سواركارى مهارت زياد دارند ، و غالبا جامه‌هاى خوب مىپوشند . بيشتر خانواده‌ها شتر دارند ، و پيرايه‌هايى كه بر شتران خود مىآويزند ديدنى و لذّت‌آفرين است .\r\nتوماس هربرت  tomas herbert  كه همراه سر دادمور كاتون نخستين سفير پادشاه انگليس به ايران عزيمت كرد روز 24 ژانويه 1628 وارد اصفهان شد . او طى سياحت در ايران سفرنامه‌اى نوشت كه در سال 1638 ميلادى - 1017 خورشيدى - به طبع رسيد .\r\nپيترو دولاواله  pietro della valle  نيز مدت هفت سال زمان پادشاهى شاه عباس بزرگ در ايران توقف و سياحت كرد .\r\nبرخى از اين كسان جوانانى بودند كه در خانواده‌اى متنعّم و محتشم پرورش يافته بودند ، به جهتى دل از خانواده و ديار خود بركنده بودند ، و براى رفع آزردگيها و رنجشهاى درونى خود بار سفر بسته بودند مانند گملى كاررى  gemelli careri  كه در سال 1694 ميلادى برابر 1073 خورشيدى به ايران آمد تا سرزمينى را كه در اعصار كهن سراسر دنياى آن روزگاران را زير پوشش خود گرفته بود به چشم بصيرت و عبرت بنگرد . برخى از آنان نيز در عشق شكست خورده بودند ، و براى تسكين آلام درونى خويش راه سرزمينهاى ناآشنا را در پيش گرفته بودند .\r\nاين كسان پس از سالها سياحت در سرزمينهاى دور مشاهدات خود را به صورت سياحتنامه منتشر كردند . بعضى نيز براى هموار كردن راه نفوذ فرمانروايان خود ، و گشودن باب بازرگانى در سطحى وسيع ، بدين سرزمين روى آوردند . افرادى نيز به منظور تبشير و تبليغ دين به ايران پا نهادند . اغلب اينان از هر دسته و گروه به هنگام مراجعت به اروپا آنچه را كه ديده و شنيده و دريافته بودند به صورت سفرنامه نوشتند كه برخى از آنها مورد توجه دانايان و محققان قرار گرفت .\r\nرشد آمد و شد مسافران و جهانگردان اروپايى به ايران ، پس از حكومت ايلخانيان نيز همچنان ادامه داشت ، امّا تحت تأثير عواملى چند گاهى كاهش و گاهى فزونى مىگرفت ، و چون پادشاهان صفوى مخصوصا شاه عباس اول و شاه عبّاس ثانى به گسترش و تحكيم روابط متقابل بازرگانى مخصوصا تجارت ابريشم ، و برقرارى روابط دوستى با پادشاهان و امپراتوران اروپا توجه و علاقهء خاص داشتند رفت و آمد سفيران ، هيأتهاى مبلّغان مذهبى ، نمايندگيهاى شركتهاى بازرگانى ، و تاجران بيشتر شد و در طول زمان\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nپادشاهى اين سلسله و قرنها بعد اين روابط كم يا بيش برقرار بود .\r\nدر اين دوره گروهى از جهانگردان كه شمار آنان بر اساس باقى ماندن سفرنامه‌هاشان كم‌تر از پنجاه تن نيست به ايران سفر كردند . مدتى نسبتا دراز در پايتخت ماندند و مشاهدات خود ، و آنچه را برايشان رفته بود نوشتند . باپتيست تاورنيه كه در فاصله سالهاى 1631 تا 1668 ميلادى شش بار به ايران آمد ، و سياحتنامه‌اى مفصل محتوى اطلاعاتى دربارهء اوضاع كلى ايران اعم از راهها ، آباديها ، اخلاق ، و آداب و رسوم و هنرهاى مردم ايران نوشت يكى ديگر از آنان بود .\r\nبيشتر اين سياحتگران به زبان فارسى آشنا نبودند ، و مندرجات سفرنامه‌هاشان مسموعاتى بود كه به طريقى از زبان افراد عامى مىشنيدند . از اين‌رو نوشته‌هاشان چندان اصالت نداشت ؛ اما شاردن فرانسوى كه در زمان پادشاهى شاه عباس ثانى ، و پسر و جانشينش شاه سليمان سه بار به ايران سفر كرد ، و افزون بر دوازده سال در اين كشور به سر برد جز زبانهاى فرانسوى و انگليسى زبانهاى تركى و فارسى را نيز مىدانست . او كه در سال 1623 ميلادى - 1002 خورشيدى - در پاريس به دنيا آمده بود در بيست و دو سالگى به نمايندگى پدرش براى رسيدگى به امور تجارى وى راهى هند شد ، و به هنگام مراجعت از آن سرزمين ، از راه خليج فارس به اصفهان آمد و در سال 1670 ميلادى برابر 1049 خورشيدى به پاريس بازگشت . او پس از سپرى شدن قريب پانزده ماه بار دگر از راه قفقاز به ايران مراجعت كرد . در آن روزگاران رفت و آمد از پاريس به ايران از راه‌هاى مسكوى ، قسطنطنيّه ، اسكندرون ، اميدنيك انجام مىگرفت . درازى اين راه‌ها برابر نبود ، و گذشتن از آنها نيز خطراتى به همراه داشت . چنان كه كشتيى كه ژان استرويس  jean struys  هلندى با آن در درياى خزر سفر مىكرد ، بر اثر توفانى مهيب درهم شكست . ژان به زحمت زياد خود را به مينگرلى رساند ، مردم وحشى آن سرزمين به جاى اين‌كه ياريش دهند او را به اسارت گرفتند و فروختند . ژان به تدبير خود را از بند آنان رهاند و به تمهيدهايى در سال 1673 به آمستردام رسيد . بستگانش كه از بازگشتنش نااميد بودند ، و وى را مرده مىپنداشتند ، به ديدنش شادمانيها كردند . همچنين تونو  thevenat  در راه مراجعت از اصفهان به اروپا در راه قزوين به تبريز بيمار شد ، و در سال 1967 در ميانه درگذشت .\r\nدر آن روزگاران راهى كه از فرانسه به اصفهان از طريق مسكوى مىگذشت هزار و پانصد فرسنگ فرانسوى - هر فرسنگ فرانسوى قريب چهار كيلومتر بود - طول داشت ، و فاصله پاريس تا اصفهان از طريق خشكى هزار و سيصد فرسنگ فرانسوى بود .\r\nشواليه شاردن در دومين سفرش به ايران پس از گذشتن از قفقاز و تبريز و ميانه و قم\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nو كاشان به اصفهان رسيد ، از مقربان دربار شاه عباس دوم شد ، و سمت تاجرباشى شاه يافت . وى در سفر سوّم هنگامى به ايران رسيد كه شاه عباس ثانى حاميش درگذشته بود ، و پسر و جانشينش شاه صفى دوم كه بعدها شاه سليمان ناميده شد بر تخت سلطنت نشسته بود .\r\nاين جهانگرد معروف چنان كه گذشت زبان فارسى مىدانست و در طىّ اقامت طولانى خود با درباريان و بزرگان و جاه‌مندان و سفيران كشورهاى بيگانهء مقيم ايران ، و نمايندگان كمپانيهاى اروپايى ، هيأتهاى مذهبى آشنا و دوست شد . او شرح احوال و كارهاى شاه عباس ثانى و جانشينش شاه سليمان ، و بد و نيك اعمال و نيّات درباريان و بزرگان را به تفصيل تمام نوشت . جز اين با علاقه و دقت بسيار به نگارش سابقهء تمدن و مذهب و اخلاق و آداب و رسوم ايرانيان و دقايق اوضاع تاريخى و جغرافيايى ايران پرداخت ، و چون به خط و زبان فارسى آشنا بود در تنظيم مطالب سياحتنامه‌اش از متون بسيار كتابهاى خطى استفاده كرد ، و اين ، يكى از امتيازات برجستهء سياحتنامهء اوست .\r\nشاردن هنگام عبور از قسطنطنيّه با نقاشى هنرمند و چيره‌دست به نام گره‌لو  grelot  آشنا شد ، و او را براى كشيدن نقشه‌ها و صورتها و نقشهايى كه در نظر داشت به همكارى گرفت ، و همراه خويش كرد . نقاشيها و صورتگريهاى اطلس ضميمهء سياحتنامه شاردن همه از اين نقّاش هنرمند است . اما روابط دوستانه اين دو ، پس از گذشت سالى چند بر اثر غرور و ناسازگارى شاردن گسيخته شد .\r\nعيبى كه بر سياحتنامهء بسيار مفصّل شاردن گرفته‌اند اين است كه وى با وجود دانستن زبان فارسى و تركى كه در آن روزگاران در بعضى شهرهاى ايران رايج بوده به سبب همنشينى و همصحبتى با جاه‌مندان ، در اعماق اجتماع ايران غور و نفوذ نكرده ، و به قول آلفونس گابريل ، تاورنيه و شاردن هيچ كدام ، اولى به سبب عدم آشنائى به زبان فارسى ، و دومى به علّت معاشرت زياد و مداوم با جاه‌مندان به احوال جامعه نپرداخته است .\r\nشاردن در كتاب اصفهان خود قصرها و باغهاى پادشاهان ، و كاخها و بستانهاى وزيران و جاه‌مندان و بزرگان را يكان‌يكان در هر محلّت يكى پس از ديگرى برشمرده ، و هر كدام را چنان به دقت شرح و تفصيل كرده كه هر كس با فنّ نقشه‌كشى اندك آشنايى داشته باشد ، مىتواند نقشهء قسمتهاى اعيان‌نشين آن روز اصفهان را با صحّت تمام رسم كند . اما در سياحتنامهء مفصّل وى به كوخهاى فقيران و چگونگى زندگى پر محروميّت آنان اشارتى در خور توجه نرفته است . به سخن ديگر گرچه سفرنامهء هيچيك از جهانگردان از نظر حجم و احتواى بر مطالب متنوع هم سنگ سفرنامه شاردن نيست ، اما عارى از نقص و\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nكمبود نمىباشد .\r\nشاردن نه روان‌شناس و جامعه‌شناس بود ، نه فيلسوف و حكيم ، اما قلمى شيوا و شيرين و سحرآفرين داشت ، و همين عامل مهمّ موجب توجه بسيارى از بزرگان و سرآمدان دانش به سياحتنامهء او شد ؛ چنان‌كه منتسكيو پيش از آن‌كه در سالهاى 1709 تا 1713 به پاريس سفر كند ، سراسر سياحتنامهء شاردن را به دقت خواند ، و ولتر - 21 نوامبر 1694 - سىام مه 1778 - نيز بدان توجه خاص داشت ، و باز به همين دليل در فاصلهء بين سالهاى 1686 تا 1811 ميلادى ، برابر 1065 تا 1190 شمسى - اين سفرنامه چند بار به زبان فرانسوى چاپ ، و به زبانهاى ديگر به شرح زير برگردانده شده است :\r\nچاپ سياحتنامه زير عنوان يادداشتهاى روزانه سفر شاردن به ايران و هند شرقى به سال 7 - 1686\r\nچاپ ديگر همين كتاب در سال 8 - 1686 در آمستردام ؛\r\nچاپ ديگر همين كتاب به زبان انگليسى به سال 9 - 1686 ؛\r\nچاپ ديگر همين كتاب به زبان فرانسوى در ليون به سال 10 - 1687 ؛\r\nچاپ ديگر همين كتاب به زبان انگليسى به سال 9 - 1686 ؛\r\nچاپ ديگر همين كتاب به زبان فرانسوى در ليون به سال 10 - 1687 ؛\r\nچاپ ديگر همين كتاب به زبان فلاماندى در آمستردام به سال 11 - 1687 ؛\r\nچاپ ترجمه همين كتاب به زبان آلمانى در لايپزيگ ، به سال 12 - 1687 ؛\r\nچاپ ديگر همين كتاب در سه مجلّد در آمستردام به سال 12 - 1711 ؛\r\nچاپ ديگر همين كتاب در ده مجلّد در آمستردام به سال 13 - 1711 ؛\r\nتجديد چاپ طبع سال 1711 در سال 1718 ؛\r\nتجديد طبع چاپ سال 1711 در 1723 ؛\r\nتجديد طبع سياحتنامه در چهار مجلّد در آمستردام به سال 1735 ؛\r\nچاپ سفرنامه به تصحيح و ترجمه لانگلس در ده مجلّد به سال 1811\r\nاين نكته نيز گفتنى است كه در فاصلهء بين سالهاى 1700 تا 1740 ميلادى ، ميان هشت تن سيّاحان معروف : تونو ، كرنلى دوبروين ، شاردن ، تاورنيه ، استرويس ، اولئآريوس ، پيترو دولاواله ، الكساندر دوردوس ، كه آثارشان به زبان فرانسوى طبع و نشر شده ، پس از سفرنامه تويو و سياحتنامه كرنلى دوبروين ، سفرنامه شاردن بيش از ديگر سياحتنامه‌ها مورد توجه بوده و خواننده داشته است .\r\nترجمه سفرنامهء شاردن به زبان فارسى در مقاطع جداگانه صورت پذيرفته بدين معنى\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nكه نخست قسمت مربوط به تاجگذارى شاه سليمان به زبان فارسى برگردانده و چاپ شده و قسمت مربوط به اصفهان را دبير دانشور حسين عريضى در سال 1330 شمسى ترجمه و چاپ كرده‌اند . اما مجموع سياحتنامه شواليه شاردن را مترجم پركار مرحوم محمد لوى عباسى به زبان فارسى برگردانده ، و افزون بر اين‌كه براى هر موضوع عنوانى گويا و متناسب آورده ، در مجموع بيش از چندين ده صفحه توضيحات و اضافات عالمانه نوشته است .\r\nترجمه اين فاضل پركار سالهاست ناياب شده ، و مشتاقان از يافتن و خواندن آن محروم مانده‌اند ؛ از اين رو من بهانه يافته‌ام كه به تجديد ترجمهء آن بكوشم ، و در اين كار نه به پيروى ايشان رفته‌ام زيرا نه از خود براى هر موضوع عنوانى آورده‌ام ، و نه چنان اضافات و ملحقاتى . اما آنچه در توان داشته‌ام كوشيده‌ام كه به اصل نزديك‌تر باشد . براى روشن شدن برخى نكات و اصطلاحات و الفاظ ، ذيل برخى صفحات و در آخر هر مجلّد يادداشتهايى آورده‌ام كه اميد است مناسب و پسنديده باشد .\r\nقريب چندين ده صفحه از مجلّدات سياحتنامهء شاردن - چاپ لانگلس - مربوط به مذهب ايرانيان ، شرح مطهرات ، طرز به جا آوردند واجبات دينى ، آداب تغسيل ، تكفين و تدفين مردگان و ديگر مسائل از اين گونه است شاردن اين مطالب را بى كم و زياد از روى كتاب جامع عباسى ترجمه كرده ، چنان كه خود نوشته است : من درباره شرح اين مسائل شرعى فصولى از كتاب جامع عباسى را كه شيخ بهاء الدين محمد عاملى به فرمان و به نام شاه عباس بزرگ تأليف كرده كلمه به كلمه مىآورم . اين عالم بزرگ دين ، داراى تأليفات گران‌قدرى است كه مورد توجه كامل شيعيان است . اين كتاب كه در آن دقايق دينى به شرح آمده با فصلى مشتمل بر مباحث طهارت ، وضو ، تيمّم آغاز مىشود . . .\r\nچون برگرداندن اين كتاب مفصل از زبان فرانسوى در نظرم كارى بيهوده و نادرست آمد از ترجمه كردن آن صرف‌نظر كردم ، از آنكه خوانندگان مىتوانند اصل كتاب جامع عباسى را بخوانند . همچنين از برگرداندن آنچه شاردن درباره آثار باستانى تخت جمشيد آورده چشم پوشيدم زيرا باستانشناسان داخلى و خارجى طى ساليان اخير در تاليفات خود مطالبى درست‌تر ، دقيق‌تر رساتر ، و روشن‌تر نوشته‌اند ، و كسانى كه به دانستن اين مطالب دلبستگى دارند مىتوانند آنها را بجويند و بخوانند . اما چون شرح مسافرت شاردن از اصفهان تا تخت جمشيد داراى نكاتى تاريخى است و مفيد است آن را به ترجمه كشيدم و در آخر كتاب آوردم .\r\nاين نكته را نيز يادآور شوم ، شاردن چون بر مذهب پرتستان بود و هموطنانش غالبا\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nپيرو كاتوليك بودند ، پس از مراجعت به اروپا براى اين‌كه مانند هم مذهبانش مورد بىحرمتى و آزار قرار نگيرد به انگلستان رفت . در سال 1681 ميلادى - 1060 شمسى - به حضور شارل دوم پادشاه انگلستان بار يافت ، و به لقب شواليه سرافراز شد ، و سرانجام به سال 1713 ميلادى برابر 1092 خورشيدى درگذشت .\r\nدر پايان اين مقدمه كه علىرغم كوششم بس ناتمام و نارسا از كار درآمد بايد بيفزايم اگر در برگرداندن اين سفرنامه مفصل از زبان فرانسوى به زبان فارسى مسامحاتى روى نمود ، در خور پرده‌پوشى و اغماض است ؛ چه همان سان كه از برگرداندن مايعى از ظرفى به ظرف ديگر اندكى از آن كاسته مىشود يا از نقل قولى از زبانى به همان زبان و گرچه جانب امانت رعايت شود به هر روى تفاوتى هر چند اندك پديد مىآيد ، باشد در اين كار نيز خللى وارد آمده باشد ، و پوزشگرى بيشتر را بدين سه بيت بلند استاد سخن سعدى توسّل مىجويم ، باشد كه در نظر دانشوران خطابخش عذرم پذيرفته آيد :\r\n تو نيز ار بدى بينىام در سخن * به خلق جهان‌آفرين ياد كن \r\n چو بيتى پسند آيدت از هزار * به مردى كه دست از تعنت بدار \r\n كه خرما به شيرينى اندوده پوست * چو بازش كنى استخوانى در اوست \r\nهمچنين بايد بگويم نبايد متوقع بود همه آنچه در سفرنامه آمده متضمّن مطالب جدّى و واقعى است ، چه برخى از آنها افسانه است و داستان ، و آنان كه روايات و حكايات را بىمايه و حقير مىشمارند توجه ندارند كه افسانه گاهى نزديك به حقيقت يا عين حقيقت يا بهتر بگويم جوهر حقيقت مىباشد . به سخن ديگر نص مطالب تحقيقى و تاريخى نيز ممكن است ساختگى و دور از واقعيت باشد ، ولى روايتها و حكايتها نه ، زيرا در طى قرون و اعصار از سينه به سينه و از نسلهاى كهن به نسلهاى نو انتقال يافته است .\r\nافزون بر اين طبع افراد بشر از هر قبيله و هر نژاد مايل به شنيدن روايت و داستان بوده كه گفته‌اند : « حال حاسهء سمع در شنيدن اخبار و حكايات چون حال چشم بود در نگريستن به صورتهاى نيكو ؛ چنان كه چشم را از نگريستن به صورتهاى نيكو كمالى است سمع را در شنيدن تواريخ و اخبار كمالى است و هيچ شريف‌تر از حاسهء بصر و سمع نيست ؛ و قيل فى الامثال : لا يشبع عين من نظر و سمع من خبر و ارض من مطر\r\nاقبال يغمايى\r\n\r\n","description":"","footnote":"","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n\r\nمن روز هفدهم اوت 1671 به قصد دومين مسافرت به هند از پاريس بيرون شدم . در آن هنگام درست پانزده ماه از زمان بازگشتن اوّلين سفرم سپرى شده بود . به اين نيّت اين سفر را آغاز نهادم كه هم اطّلاعات دقيق و بيشترى از چگونگى زبان ، آداب و رسوم ، مذهب ، هنر ، بازرگانى و تاريخ مشرق زمين تحصيل كنم ، و هم به كار تجارت خود رونق بدهم .\r\nاقرار مىكنم وقتى از سفر اوّل به وطنم فرانسه ، بازگشتم ، اين تصوّر در ذهنم نيرو گرفت كه كيش و آيينى كه بدان بار آمده بودم ، و خوپذير گشته بودم ، مرا از هر گونه تلاش و فعّاليّت باز مىدارد ، يا بايد به مذهبى ديگر بگروم ، و يا از هر گونه پيشرفت و ترقّى چشم بپوشم ، و البتّه تن در دادن و پذيرفتن هر يك از اين دو ، برايم سخت دشوار ، بل كه ناشدنى مىنمود .\r\nراست اين است كه آدمى غالبا در برگزيدن راه و روشى كه آن را به سود و صلاح خويش مىپندارد آزاد نيست . براى رهايى از اين گمگشتگى و سرگردانى فكرى بدون تشويش و ترديد و درنگ خود را براى سفر كردن به سرزمين پهناور و سحرانگيز و افسانه‌زاى هند آماده كردم چه مىدانستم در آن كشور نه ناچار به تغيير مذهب خواهم بود ، نه عامل مهمى مانع تلاش و فعّاليتم در كار بازرگانى و تحقيق مىشود . روى هم رفته وضع آرام و دلخواهى خواهم داشت ، و مىتوانم بىپراگندگى خاطر ، به زندگى توأم با اعتدال و ميانه‌روى روزگار بگذرانم ، چه در آن سرزمين پهناور سوداگرى و بازرگانى چنان كم‌رنج و سودآفرين است كه حتى پادشاهان و\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nفرمانروايان نيز بدان مىپردازند . چنان كه شاه فقيد و خلدآشيان ايران « 1 » در سال 1666 مرا از سوى خود مأمور فرمود كه هر جا جواهر خوب و يا گوهرى بيابم براى او بخرم ؛ و بدين كار چنان شوق‌مند بود كه حتى شكل و اندازه آنها را به دست خود كشيد و به من داد . مادام لسكو  lescot  كه زنى هوشمند و زيرك ، و در كار تجارت سخت متهوّر بود ، و استعداد و ذكاوتش بر سرمايهء ماديش مىچربيد پيشنهاد كرد در اين كار شريكم شود . پدرم نيز با ما مشاركت كرد . آقاى رزن  ) raisin (  كه از مردم ليون و بازرگانى شريف و امين بود ، و در سفر اول در كار تجارت با من مشاركت داشت ، نيز به ما پيوست . افزون بر اين‌كه مدت چهارده ماه هر چهار تن در جستجوى انواع جواهر به برخى از كشورهاى آباد و پرنعمت سفر كرديم ، چندين نفر را بدين كار فرستاديم تا اگر مرواريدهاى درشت و خوشاب ، مرجانهاى تراشيده و خوش‌رنگ ، و ديگر گوهرها ، و هرگونه زيورهاى زرين و سيمين ، ساعتهاى كمياب و گرانبها بيابند بخرند ؛ و چون هنوز برخى از نقدينهء ما مصرف نشده بود ، معادل دوازده هزار دوكا طلا به ايتاليا برديم .\r\nهمسفر و شريكم پيش از من از راه ژن  gene  خود را به ليوورن (  livourne  ) رساند ، و من نيز در اواخر ماه اكتبر از طريق ميلان (  milan  ) ، ونيز (  venise  ) ، و فلورانس (  florence  ) به وى پيوستم .\r\nروز دهم نوامبر بر يك كشتى كه از جمله يك گروه كشتى هلندى ، و روانه ازمير بود سوار شديم . اين دسته كشتى از شش كشتى تجارى و دو كشتى جنگى تركيب يافته بود ، و ارزش محمولات آنها از سه ميليون ليور درمىگذشت .\r\nروش كار ناخدايان و جاشوان و خدمهء كشتيهاى بازرگانى اين بود كه در اين سفرها مقدارى از آنچه داشتند از مأموران گمرك ، و ديگر مسؤولان پنهان مىكردند ، و بدين گونه از پرداختن حقوق گمركى و كنسولى سر باز مىزدند .\r\nپس از آن‌كه از كنار مسين (  messine  ) و زانت (  zante  ) و بعض ديگر از مجمع الجزاير واقع در آن حدود گذشتيم ، نزديك ميكون (  micon  ) ، اتّفاق ناموافقى براى ما روى داد . توضيح اين‌كه يكى از كسان يك دزد دريايى ليوورنى به ديدن كشتى ما ، خود را در آب انداخت ، و پس از اين‌كه به قدر يك ميل دريايى شنا كرد خود را به ما رسانده پناهنده شد . دزد دريايى به دنبالش آمد و به ما گفت : اگر فرارى\r\n\r\n\r\n","description":"","footnote":"\r\n( 1 ) - اشاره به شاه عباس دوم است .\r\n","page_name":" 18 ","page_number":18},
  {"content":"\r\n\r\nرا به وى تحويل نكنيم به جنگ مىپردازد ، ما ديديم حمايت از آن مرد به دردسر و زحمتش نمىارزد ، او را تحويل داديم .\r\nبه جاست بگويم كه در جزاير ماژرك (  majorques  ) ، ليوورن ، مالت ، و ديگر جزاير مشرق درياى مديترانه معمولا و به طور متوسط چهل كشتى دزدان دريايى كه همهء آنان مسيحى مذهبند در كمين‌اند . اين كشتيها غالبا كوچك و فاقد تجهيزات جنگى كافى مىباشند ، اما عاملان آنها گروه مردمان سيه ستاره و تيره‌روزى هستند كه فقر آنان را به اين كار زشت و بدفرجام وادار كرده ، چنان به ستيز و آويز و غارتگرى خو كرده‌اند كه اعمال بد خود را زشت نمىشمرند . شگفت اين‌كه بيشتر آنها به فرمانها و دستورهاى اخلاقى و انسانى پاپ احترام مىنهند .\r\nمن هرگز جوابى را كه شواليه تمريكور (  temericourt  ) يكى از دزدان دريايى به ماركى پروايلّى (  preuilly  ) « 2 » برادر مارشال هومير (  humieres  ) كه با كشتى موسوم به ديامان (  diaman  ) متعلق به پادشاه فرانسه مسافرت مىكرده داده است ، نمىتوانم از ياد ببرم . ماركى در جزيرهء ميلو (  millo  ) با شواليه ديدار كرده از هر درى با او سخن گفت . بزرگانى كه در آن مجلس بودند مدت كوتاهى پس از ملاقات آنها به من گفتند : ماركى ضمن صحبت از تمريكور پرسيد : شواليه ، آيا از اين همه بىناموسى ، آدم‌كشى ، جنايت و غارتگرى كه نسبت به مردمان بىگناه و شوريده حال روا مىدارى ، از اين همه بىحرمتى به مقدّسات مذهبى ، بيم نمىكنى و به خود نمىلرزى ؟ به سخن ديگر از اين همه آرام سوزى ، پرگزندى ، و وحشت‌آفرينى شرم نمىدارى ؟ با اين همه كارهاى زشت كه مرتكب مىشوى چگونه اميد دارى كه در بهشت راه‌يابى ، و با نكوكاران جليس شوى ؟ مگر نمىدانى كه بدكاران تا ابد به آتش دوزخ مىسوزند ؟\r\nشواليه جواب داد : من هيچ يك آنچه را گفتى باور ندارم ، و به روز رستاخيز ، و وجود بهشت و جهنّم اعتقاد ندارم ؛ من پيرو لوترم .\r\nچنين است پندارها و باورهاى رهزنان مسلّح دريايى مسيحى .\r\nهنگامى كه ما در بندر ميكون منتظر شروع وزش بادهاى مساعد بوديم ، دو\r\n\r\n\r\n","description":"","footnote":"\r\n( 2 ) - ماركى پروايلى معاون فرمانده نيروى دريائى پادشاه فرانسه بود كه مأمور شده بود شواليه آرويو (  arveux  ) فرستادهء مخصوص شاه را از فرانسه به قسطنطنيه برد .\r\n","page_name":" 19 ","page_number":19},
  {"content":"\r\n\r\nكشتى جنگى بزرگ ونيزى شبانگاه وارد بندر شدند . ناخداى كشتى پس از افگندن لنگر ، از فراز بلندترين دكلهاى كشتى دو موشك روشن كرد . اين هشدارى به دزدان دريايى مسيحى بود كه اگر در بندر متوقفند پيش از دميدن خورشيد از آن بيرون و دور شوند . بر اثر اين اعلام خطر دو راهزن دريايى كه در بندر حضور داشتند بامدادان بادبان برافراشتند ، و پس از اين‌كه يك فرسنگ دور شدند در پناه يك جزيره متوقف شدند .\r\nفرمانده كشتيها يك ونيزى بود ، من به ديدنش رفتم ، سبب شعله‌ور كردن موشكها را پرسيدم . جواب داد جمهورى ونيز چنين مقرر داشته ، زيرا طبق معاهدهء كاندى جمهورى ونيز متعهد است كه راهزنان دريايى مسيحى را از پيرامون جزاير واقع در خاور درياى مديترانه براند ؛ اما چون پيش از انعقاد اين معاهده ، زمانى كه جمهورى ونيز با عثمانيها مىجنگيد ، دزدان دريايى به ما يارى كرده‌اند ، با ايشان به مدارا رفتار مىكنيم ، و با اين علائم و نشانها از رويارو شدن و ستيز و آويز با آنان دورى مىجوييم .\r\nگاه نيز براى آگاه شدن از اين‌كه راهزنان در بندر پناه گرفته‌اند يا نه ، چند نفر افسر از كشتى پياده مىشوند ، و اگر آنان را ديدند ناچارشان مىكنند كه بامدادان از بندر و نزديكيهاى آن دور شوند ؛ اما در روز با افراشتن بيرقى كه نشان مخصوص كشتى روى آن نقش شده ، يا علائمى ديگر از اين‌گونه ، آنان را از منظور و هدف خودآگاه مىسازيم .\r\nمن پس از سه ماه دريانوردى ، روز هفتم فوريه 1672 به ازمير رسيدم . ما در طول اين مسافرت متحمّل سختيها و رنجهاى دردناك شديم ؛ چه بسيار روزها از شدت سرما مىفسرديم و نيمه‌جان مىشديم ، يا نهيب توفان ، يا گرسنگى ، طاقت و توان را از ما مىربود . كمبود خواربار و دشواريهاى ديگر ، به راستى جانمان را در خطر افگنده بود .\r\nبر سر آن نيستم كه دربارهء اوضاع ازمير قلمفرسايى كنم ، زيرا در آن‌جا چيزى در خور گفتن و نوشتن نديده‌ام . همچنين درباره مجمع الجزاير واقع در محدودهء شرقى مديترانه به تفصيل نمىپردازم . اتفاقا اسپن (  spon  ) و ديگر جهانگردان صاحب‌نظر و دقيق و باريك‌بينى كه پس از من به اين حدود سفر كرده‌اند به شرح آنچه ديده‌اند نپرداخته‌اند .\r\nچنان كه ياد كردم نمىخواهم مشاهدات خود را بنويسم ، اما دلم مىخواهد دربارهء تاريخ و چگونگى بازرگانى اين مناطق به اختصار تمام اشارت كنم . نخست\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nبايد از توجه و كفايت انگليسيان در اين كار سخن بگويم . كارهاى بازرگانى مردمان كشور زير نظر و راهنمايى يك كمپانى سلطنتى كه مركزش در لندن است اداره مىشود . شايسته‌ترين و ورزيده‌ترين و مستعدترين صاحبنظران در كار تجارت ، بر امور اين كمپانى معتبر نظارت مىكنند . نزديك صد سال پيش همزمان با اواسط سلطنت ملكهء اليزابت ، اين كمپانى تشكيل شده و در خور يادآورى است كه در زمان سلطنت اين ملكه شركتهاى تجارى بسيارى كه همه در كار خويش موفّق بوده‌اند ، در وجود آمده است . از سالها پيش كمپانيهاى تجارى معتبرى در كشورهاى ديگر فعاليت داشته‌اند كه شركتهاى : هامبورگ ، روسيه ، گروئنلند ، و هند شرقى و عثمانى كه هنوز هم شهرت و اعتبار دارند ، از جملهء آنهاست . در آن روزگاران كار بازرگانى هنوز مرحلهء نوپايى خود را مىگذراند ، و به حدّ بلوغ نرسيده بود ، و سازمانها و تشكيلات ابتدايى و ناتمامى كه بازرگانان خارجى در مشرق زمين ترتيب داده بودند بهترين نشان و گواه عدم آشنايى و كفايتشان به اصول بازرگانى بود .\r\nطرز كار بازرگانان كه غالبا با هم اختلاف سليقه و عمل داشتند چنين بود كه در ايالتهاى مختلف گرد هم فراهم مىآمدند ، و به اعتقاد خود ، براى پيشرفت كارشان همفكرى و همكارى مىكردند . مثلا كمپانى تجارى شرقى انگليس داراى روشى مخصوص به خود بود ؛ مقررات و شيوهء كار اين شركت چنين نبود كه هر يك از شركا بنا به ميل و توانايى مادّى خود به نام سهميه مبلغى بپردازند ، و در مجموع سرمايهء كلى شركت را تأمين كنند ، بل كه اساس كار دارا بودن امتياز كار تجارت با مشرق زمين ، و استفاده از عنوان آن بود ؛ و شرايط ديگر در درجهء دوم اعتبار قرار داشت . يكى ديگر از مقررات اين شركت اين بود كه تنها بازرگانانى عضو آن توانند شد كه به طور كلى در كار بازرگانى داراى سوابق و مهارتهاى قابل توجه بودند . افزون بر اين شرايط ، هر بازرگانى كه مايل به پيوستن اين شركت بود بايد صد و بيست اكو بپردازد ؛ و اگر سنّ داوطلب كمتر از بيست و پنج سال بود بايد دو برابر اين مبلغ را بدهد . كمپانى بر - اطلاق اختيارات و قدرت فائقهء خود را به فرد معينى تفويض نمىكرد ، و هر تصميمى بنا به تصويب اكثريت اعضاى كمپانى اتخاذ مىشد . اعضاى شركت هنگام رأىگيرى داراى حقوق مساوى بودند ، و اعتبار رأى كسى كه فىالمثل صد هزار اكو سرمايه نهاده بود با ارزش رأى كسى كه هشتصد اكو داده بود برابر بود . اين شركت كه اعضاى آن به شرحى كه گذشت به صورت دمكراتيك انتخاب مىشد برنامهء حركت كشتيها را\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nتنظيم ، و مالياتى را كه بايد به كالاهاى تجارى بسته شود معيّن مىكرد ، و نيز موانع احتمالى را بر طرف مىساخت . انتخاب سفيرى كه بايد از سوى پادشاه انگلستان به باب عالى اعزام شود ، و نيز برگزيدن كنسولهاى دو شهر ازمير و حلب از اختيارات شركت تجارى شرقى بود ، و پس از انتخاب هيأت ، به فرمان شاه به محل مأموريت فرستاده مىشد . همچنين شركت اختيار داشت از صدور كالاهايى كه حمل آنها به مشرق زمين مصلحت نبود جلوگيرى كند . اكنون قريب سيصد تاجر در شركت بازرگانى شرقى عضويت دارند ، و گروه نسبة زيادى از جوانان نژاده و مستعدّ انگليسى را در سرزمين عثمانى به كارهاى تجارى و وظايف متعددى كه در آينده بدانها گمارده خواهند شد ، آشنا مىكنند ، تا از وجودشان به نحو مطلوب استفاده شود .\r\nجمع كل مبادلات تجارى كمپانى شرقى انگلستان در مدت يك سال از ششصد يا هفتصد هزار ليور استرلينگ درمىگذشت . كالاهاى صادراتى عبارت است از انواع پارچه‌هاى پشمى بافت انگلستان ، و نقره كه در كشورهاى باختر اروپا ، خاصه در اسپانيا ، فرانسه ، ايتاليا ، به حدّ وفور يافته مىشود ، و در عوض نخ تابيده ، ابريشم خام يا پرداخته ، و برخى مواد خوراكى ارزان‌قيمت وارد انگلستان مىشد .\r\nكمپانى در جريان عمل دريافت كه رقابت ميان بازرگانان انگليسى بسيار مواقع موجب ترقى يا تنزّل ناگهانى كالاها ، و مايهء ورشكستگى آنان مىگردد ، از اين‌رو به چاره‌جويى بسيار عاقلانه‌اى پرداخت . مثلا براى هر يك از بيست هزار قواره ماهوتى كه وارد خاك عثمانى مىشد قيمت واحد و عادلانه‌اى معين كرد ، همچنين براى اجناس وارداتى از عثمانى به انگلستان تعرفهء ثابتى معلوم نمود كه همهء بازرگانان آن را پذيرفتند و بدين گونه از زيان رسيدن به بازرگانان و ورشكستگى آنان جلوگيرى كرد .\r\nشركت به منظور پيش‌گيرى از وقوع هرگونه بىنظمى و آشفتگى ، براى سفيران ، كنسولها ، منشيان ، مترجمان ، و ديگر افراد برجستهء مقيم باب عالى و مأموران انتظامى به تناسب مقام مستمرى معين كرد . از اين‌رو اينان به هيچ بهانه نمىتوانستند تحت هيچ عنوان از قبيل : عوارض و هزينه‌هاى فرعى ديگر مختصر پولى از اعضاى كمپانى بگيرند ، و اگر اتّفاقا چنين كارى روى مىنمود كمپانى موضوع را به دو تن از نمايندگان تام الاختيار خود خبر مىداد ، آنان بىدرنگ با سفير يا كنسول مربوط به گفتگو و مذاكره مىپرداختند ، و موضوع مورد اختلاف را با روشن‌بينى و حسن‌نيّت رفع\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nمىكردند . حتى اگر لازم بود كمپانى براى حلّ دشواريها ، نمايندهء خاصى به باب عالى اعزام مىداشت .\r\nمفهوم اين پيش‌نگريها و چاره‌انديشيها اين نبود كه سفيران يا كنسولها در حوزهء مأموريّت خود قادر به انجام دادن وظايف قانونى و مستقلّ خويش نباشند ، بل كه منظور كمپانى از اعمال اين تدبير و مآل‌انديشى جلب اطمينان و اعتماد اعضاى خود بود تا فارغ از تشويش و پراكندگى خاطر با دلگرمى به انجام دادن وظايف خويش بكوشند .\r\nاگر مورد خاص و حادى پيش مىآمد هيأت مديره كمپانى ، وزير دارايى و ديگر مسؤولان را براى شنيدن گزارش و مستدعيات خود فرا مىخواند ، و با آنان در مورد مسائل مورد نظر مذاكره مىكرد . اين نكته آوردنى است كه بر اطلاق و على الاصول وزير دارايى منتخب كمپانى شرقى است ، و وى موظف است با نهايت كوشش و همّت ، بدون تأخير ، همه ضروريات زندگى و احتياجات كليّهء كاركنان سفارتخانه و كنسولگريها را فراهم كند ، و در اختيارشان بگذارد . آنان نيز متقابلا در برابر ملت موظفند كه با تدبير كافى و كمال كاردانى در حسن جريان بازرگانى و همهء امور مربوط به آن بكوشند و پيشرفت و روايى آن را فداى منافع خود نسازند .\r\nاين نكته گفتنى است كه كمپانى براى ثبات و دوام موقع تجارى خود در مشرق زمين « 3 » و حفظ اعتبار آن ، شرايط و اصول متين و عاقلانه‌اى را رعايت مىكند و به كار مىبندد . از اين رو مقام و موقع مؤسسات تجارى ديگر كشورها ، با آن كمپانى شرقى انگلستان به هيچ روى قابل مقايسه نيست . شركت شرقى انگليس در ازمير متجاوز از بيست شعبه معتبر دارد . همهء مديران و كارمندان اين مؤسسات اسبهاى نژاده و پر قيمت دارند ، و اسبهاى ازمير كه مهمترين شهرهاى منطقهء ناطولى (  natolie  ) است به زيبايى و تيزگامى و بادرفتارى در سراسر گيتى شهره است .\r\nمؤسسات تجارى هلنديها در اين شهر معتبر خالى از شهرت و اعتبار نيست ، و از اين نظر بر ديگر مؤسسات تجارى كشورهاى اروپايى برترى دارد اما فعاليّت بازرگانى آنان بيشتر محدود به همين شهر است ، و در ديگر شهرهاى كشور پهناور عثمانى گسترده نشده است . كار مهم مؤسسات تجارى هلنديها محدود به انتقال ارامنه و كالاهاى آنها به مغرب زمين و بازگرداندن ايشان به مشرق زمين است ؛ و از اين كار\r\n\r\n\r\n","description":"","footnote":"\r\n( 3 ) - در اين موارد مقصود از مشرق زمين كشور عثمانى است .\r\n","page_name":" 23 ","page_number":23},
  {"content":"\r\n\r\nسود نسبة فراوان به دست مىآورند . از خريد و فروخت نقره نيز فايدهء كلّى نصيبشان مىشود . سكّه‌هاى هلندى ناخالص ، و عيارش نسبت به سكه‌هاى ديگر پايين‌تر است .\r\nمسكوك تقلبى نيز ميان آنها فراوان مىباشد . با وجود اين عيب ، سكّه‌هاى يك اكو ، نيم اكو ، كه بيشتر نام كشور هلند بر آنهاست در بيشتر شهرهاى عثمانى جريان دارد .\r\nتركها اين سكه را به طور شكسته اصلانى مىگويند ولى چون روى آنها نقش شير ضرب شده است بايد ارسلانى خوانده شود . اما اعراب اين سكه‌ها را از روى تمسخر و توهين ابوالكلب مىخوانند . قريب همهء سكه‌هاى نيم اكويى تقلبى است و عيارشان بيش از نيم نيست . با وجود اين عيب بزرگ ، عثمانيها به سبب عدم شناسايى و تشخيص ، همين سكه‌هاى كم عيار را از سكه‌هاى اسپانيايى بيشتر و بهتر مىپسندند . سكه‌هاى اسپانيايى در سرزمين عثمانى مارسيّى (  marssillies  ) خوانده مىشود ، زيرا نخستين بار بازرگانان مارسى مقدار زيادى از اين سكه‌ها را به عثمانى بردند و پراگندند و رواج دادند .\r\nمستمرى سفير هلند در باب عالى چهار هزار اكوست ؛ افزون بر اين ، نيم درآمدهاى كنسولگريهاى اين كشور كه رويهمرفته مبلغى قابل توجه است از آن اوست .\r\nهنگامى كه من وارد ازمير شدم كنسول هلند با بازرگانان كشور خود بر سر مسائل مالى اختلاف و مشاجره داشت . وى مدعى بود كه بازرگانان به منظور گريز از پرداختن حقوق مرسوم ، وى را فريب داده‌اند و از ارائه دفاتر و اسناد تجارى سرباز زده‌اند . از روى ديگر چون سفير هلند كه موظف به حلّ و فصل چنين شكايات بود از مداخله در كار آنان خوددارى كرده بود و بر اين نيت بود كه اختلافات طرفين دعوا را به دولت متبوع خود گزارش كند ، بازرگانان و كنسول براى اين‌كه مسأله اختلافشان به جاهاى باريك نينجامد ، توافق كردند كه تجار ده هزار و پانصد اكو بابت حقوق كنسولى كليّهء كالاهايى كه تا آن وقت وارد كرده بودند ، و كالاهايى كه براى صدور آماده كرده بودند بپردازند . چنين كردند و اختلاف بدين گونه از ميان برداشته شد .\r\nعدهء زيادى از فرانسويان در ازمير و ديگر نقاط عثمانى پراگنده‌اند . عدهء آنان خاصه در بنادر ساحل درياى مديترانه زياد است . كار و پيشهء فرانسويان مقيم عثمانى تنها تجارت نيست ، بل كه به مشاغل گوناگون از جمله مكانيكى و مانندهاى آن اشتغال دارند . گروهى نيز در مهمانخانه‌ها و كاباره‌ها كار مىكنند . بيشتر فرانسويان ساكن مشرق زمين از مردم پروانس (  provencaux  ) هستند . فعاليتهاى بازرگانى فرانسويان\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nرونق و سود زياد ندارد ، و خريد و فروخت همهء آنان از داد و ستد يك بازرگان معتبر فزون‌تر نيست . به سخن ديگر گرچه در ازمير افزون بر صد سوداگر فرانسوى به كار اشتغال دارند امّا در طىّ سالهاى زياد يك حواله چهارصد هزار ليورى از فرانسه به نام آنان صادر نشده ، چه علاوه بر آن‌كه سرمايهء بعض آنان اندك است و از پانصد اكو تجاوز نمىكند ، در بيشتر مسائل توافق و اتّحاد نظر ندارند و غالبا از هم دورى مىجويند .\r\nبه همين سبب هر چه زمان بيشتر مىگذرد از سود اندك آنان بيشتر كاسته مىشود ، عده‌شان نيز كاهش مىيابد ، و اگر بدين سان بگذرد كار بازرگانى فرانسويان بتحقيق نيك‌فرجام نخواهد بود .\r\nاز قرائن چنان برمىآيد كه بر خلاف زمان حال در روزگاران گذشته ، بازرگانى فرانسويان روايى و رونق بسيار داشته و بازرگانان پروانسى سود سرشار به دست مىآورده‌اند ، و شگفت اين‌كه چرا در اين مدت مساعد كشورشان را از آن منافع عظيم و بادآورده برخوردار و گرانبار نكرده‌اند . از جملهء دوره‌هاى مساعد ، آغاز سال 1656 بود كه سيزده سال دوام يافت و در اين مدت سود بازرگانان از هشتاد درصد فزون‌تر بود .\r\nاساس بازرگانى غير منصفانه معمول در اين دوره مبتنى بر معاملات سكه‌هاى پنج‌سويى بود كه نه تنها بازرگانان بل كه افراد عادى دربارهء آن زبان به اعتراض گشوده بودند . تركها ارزش اين سكه را كه تىمين (  timmin  ) « 4 » مىناميدند ده سو به حساب مىآوردند ، و هر پنج سو را معادل يك اكو مىشمردند ، و مدت زمانى بدين گونه محاسبه مىكردند . پس از سالى چند ارزش اكو به هفت سو و نيم ترقّى يافت ، و در معنى بهاى سو پايين آمد ، و چون تركها در داد و ستد جز اين سكّه را نمىپذيرفتند فرانسويان مقدار زيادى از اين سكه وارد كردند . زمانى دير نگذشت كه بازارهاى سراسر سرزمين عثمانى از اين سكه‌ها پر شد ، و چون بازرگانان فرانسوى در به دست آوردن اين سودهاى كلان و گزاف بىپرواتر و آزمندتر گشتند ، و طمع ديدهء بصيرتشان را كور كرد ، بدان سودها بسنده و خرسند نگشتند ، و وسايل ضرب سكه‌هاى كم عيار پنج سوئى را نخست در دمب (  dombes  ) ، سپس در ارانژ (  orange  ) ، و اوينيون (  avignon  ) فراهم آوردند . در مناكو (  monaco  ) و فلورانس (  florence  )\r\n\r\n\r\n","description":"","footnote":"\r\n( 4 ) - تركها سكه‌هاى پنج‌سويى را كه در زمان شاردن رايج بود تى مين مىناميدند .\r\n","page_name":" 25 ","page_number":25},
  {"content":"\r\n\r\nسكه‌هايى ضرب زده شد كه عيارش از آنها نيز كمتر بود ، و سرانجام براى به جريان افتادن در بازارهاى عثمانى ، در ژن و برخى جاهاى ديگر سكه‌هاى پنج‌سويى مسينى ضرب زده شد كه روى آن را مفضض كرده بودند . مردم مارسى نيز براى اين‌كه در امر بازرگانى نفوذ بيشتر يابند و پولشان رواج بيشتر گيرد جنس و ارزش آن را پايين آوردند .\r\nتركها مدتها متوجه اين دغلكارى نشدند اما سرانجام از خواب غفلت بيدار گشتند و عليه فرانسويان غوغاى بيم‌انگيزى برپا كردند . آنان را دروغزن و فريبكار و متقلّب ناميدند و با اين‌كه هلنديها و سويسيها نيز بىگناه نبودند از فرانسويان غرامت بسيار گرفتند . سپس به تمام بنادر مأمورانى اعزام داشتند تا آنان همه سكه‌هاى كم‌عيار و كم‌ارزش را از جريان بيرون و بىاعتبار كنند . گرچه مسكوكات كامل عيارى كه ضرب نشانه‌هاى رسمى فرانسه را داشت همچنان در جريان به جا ماند ، اما ارزش آنها تنزل يافت . همچنين قيمت سكه‌هاى صاحب عيار ضرب فلورانس و مناكو و دمب تا چهار سو پايين آمد . امّا چون بهاى اين سكه‌ها به طور تصنعى و عارضى كاهش يافته بود و قيمت واقعى آن بيشتر بود كمى بعد نخست تعداد آن در بازار نقصان يافت و سرانجام كمياب ، بلكه ناياب شد . اين نوسان و تزلزل قيمت به بازرگانان مغرب زمين زيانها و خسارتهاى شكننده‌اى وارد آورد ، زيرا جز تاجران انگليسى بازرگانان اروپايى عموما مالك مقدار زيادى از تىمين‌هاى كم‌عيار و تقلبى بودند ، و كشتى كشتى سكه‌هاى پنج سويى همچنان از خارج وارد عثمانى مىشد .\r\nاين نكته نيز يادكردنى است كه يكى از موجبات سقوط سكه‌هاى پنج‌سويى ، انگليسيان بودند . بازرگانان انگليسى بيش از بازرگانان ديگر به معاملهء ابريشم توجه داشتند و خريدار اين متاع بودند . از سوى ديگر سوداگرانى كه به مقدار زياد تىمين‌هاى تقلّبى وارد مىكردند به كم يا بيش بهاى آن توجه بسيار نمىكردند و غايت هدفشان به كار بردن اين سكه‌ها در معامله بود . من افزون بر پنجاه گونه از اين قسم سكه‌ها را ديدم . بر روى بيشتر آنها سر زنى نقش شده بود ، و دور سر ، اين كلمات ضرب شده بود . (  vera virtutie image  ) مظهر عفاف واقعى . و بر اكوى فرانسه نيز اين كلمات نقش شده بود (  currens pertoutam asnim  ) رايج در سراسر آسيا .\r\nاكنون مناسب مىدانم به دو نكته شگفت‌انگيز اشاره كنم . نخست اين‌كه در سراسر قلمرو دولت عثمانى كه پهناورترين امپراتوريهاى گيتى است ضرب سكّهء نقره\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nبه هيچ روى معمول و رايج نيست . تنها سكه‌اى كه زده مىشود آقچه « 5 » نام دارد كه بهاى آن برابر نيم سوست . در زبان يونانى آسپر به معنى سفيد است ، و دور نيست اين دو كلمه از يك ريشه گرفته شده باشد . آقچه‌هاى عثمانى آن‌قدر ظريف و نازك است كه گاه ميان دو انگشت ناپيدا مىشود . با وجود اين سبكى و نازكى تنها سكه امپراتورى عثمانى است كه در محاسبات رسمى و ادارى و خزانه‌دارى و امثال آن رواج و اعتبار تمام دارد . دو قسم آقچه ضرب مىشود : يكى به ارزش نيم سو يا يك صد و بيستم بهاى اكو ، و ديگرى يك سو ، كه معادل نه دانيه (  denier  ) است .\r\nاز نوع و جريان سكه‌هاى سيمينى كه در مصر ضرب مىشود و پاره « 6 » (  para  ) نام دارد ناآگاه نيستم . تعداد اين سكه‌ها چندان كم است كه به ندرت در جريان معاملات ديده مىشود . اما دربارهء مسكوك طلا بايد بگويم كه تنها در مصر يك نوع سكّه زرين زده مىشود كه سلطانى نام دارد « 7 » . اين سكه‌ها به شكل سكه‌هاى زرين آلمانى است ، و از نظر وزن برابر يك و نيم دوكاست . بهاى سلطانى كه نام آن معادل امپريال اروپايى است در بازار و معاملات يكصد و سى سو است ، ولى چون جريان داد و ستد در عثمانى تابع نظم و روش معين نيست قيمت سلطانى گاهى كمى كمتر يا بيشتر مىشود .\r\nمسكوكات اروپايى كه در امپراتورى عثمانى كم يا بيش رواج دارند عبارتند از دوكاى ونيزى كه اعتبارش بيش از ديگر پولهاى رايج است ؛ و دوكاى آلمانى ؛ و از ميان سكه‌هاى سيمين مغرب زمين اعتبار دالر (  dallere  ) و ريكس دالر (  rex daller  ) از ارزش ديگر سكه‌ها فزون‌تر است .\r\nدومين نكته كه در چنين هنگام مورد توجه من قرار گرفت اين بود كه به حقيقت دريافتم و باور كردم كه عثمانيها به طبع ساده‌ترين ، زودباورترين مردم روى\r\n\r\n\r\n","description":"","footnote":"\r\n( 5 ) - وزن و ارزش آقچه در زمانهاى مختلف متفاوت بود ؛ چنان كه وزن آن‌كه در سالهاى نخستين ضرب 164 / 1 گرم بود ، در اواسط قرن چهاردهم ميلادى به 723 / 0 گرم و ارزش آن‌كه در سال 1452 ميلادى ، 830 خورشيدى چهل فلورن و در سال 1574 ميلادى - 953 خورشيدى شصت فلورن بود در زمان مسافرت شاردن به چهارصد فلورن رسيد .\r\n( 6 ) - پاره سكهء كوچكى بود كه در آن روزگاران پنج سانتيم ارزش داشت .\r\n( 7 ) - مسكوك زر عثمانى در مصر ضرب مىشد .\r\n","page_name":" 27 ","page_number":27},
  {"content":"\r\n\r\nزمين‌اند و به آسانى فريب مىخورند . از اين‌رو مسيحيان هزاران نيرنگ و خدعه در كار ايشان مىكنند ، اما اگر به فريبكارى و دغل‌سازى بدخواه آگاه و مطمئن شوند به سختى و خشونت تمام انتقام مىكشند . عثمانيان تاوان و غرامتى را كه به طرف معاملهء خود ، به سبب ناراستى و تقلبى كه به كار برده بر او تحميل مىكنند ، آوانى (  avany  ) مىگويند . در زبان فارسى آوانى نام ديگر پيكهاى دربار است و اشاره به كسانى است كه هر چند بيابند و بخواهند تصاحب مىكنند . زيرا پيكهاى دربار هنگام حركت به سوى مقصد مأذون و مختارند براى تسريع در انجام مأموريّت در طى راه هر اسبى را كه تيزگام‌تر و پرطاقت‌تر از مركوب خود بيابند به رضا يا جبر بگيرند ، و صاحب اسب هر كس و در هر مقام باشد حقّ اعتراض ندارد . اين رسم زشت و بد از آن پديد آمده كه در اين سرزمين پهناور و گسترده دامن همانند كشورهاى اروپايى پستهاى معيّن براى تعويض اسب يا مسايل ديگر وجود ندارد .\r\nبارى ، در امپراتورى عثمانى آوانى در همه حال با جور و ستم همراه نيست ، و گاه در ديوان باب عالى حوادثى جز اين روى مىدهد . مثلا بنا به معمول وزيران و صاحب منصبان عالى رتبه اغلب به مردم ستمهاى گران گزند مىكنند ؛ امپراتور به شنيدن اين خبر ظاهرا متأثّر مىشود ، اما جز چشم بر هم نهادن چاره ندارد . اگر شكايتها و غوغاها فرو نشيند به تصاريف روزگار آنچه گذشته فراموش مىشود ، اما اگر اتفاقا غوغا دوام يافت ، مقام خلافت بىهيچ درنگ به كشتن گنهكار فرمان مىدهد ، و همهء دارايى مقتول را متصرّف مىشود ؛ بر اثر اين كار هم مردمان آرام مىگيرند ، و هم خزانه معمور و آبادان مىگردد .\r\nبازرگانان مارسى بر اين دعوىاند كه اجراى آوانى مبانى بازرگانى فرانسويان را سست و لرزان كرده و كارشان را از رونق انداخته است . زيرا وفور مسكوكات تقلبى و كم‌عيار ، و اداى غرامات مكرّر ، آنان را به ورطهء ورشكستگى كشانده است . از ميان تمام ماجراهايى كه در اين باره شنيده‌ام اين سرگذشت جالب‌تر و شنيدنىتر است :\r\nزمانى كه مسيوسيزى « 8 » سفير فرانسه در باب عالى بود بر آن شد كه گمرك قسطنطنيّه و ازمير را به مقاطعه بگيرد . مقام خلافت با درخواست سفير موافقت كرد .\r\n\r\n\r\n","description":"","footnote":"\r\n( 8 ) - كنت دوسزى (  compte de sesy  ) در فاصله سالهاى 1640 - 1619 ميلادى 1019 - 998 خورشيدى سفير فرانسه در عثمانى بود .\r\n","page_name":" 28 ","page_number":28},
  {"content":"\r\n\r\nهنوز بيش از شش ماه از عقد قرارداد و اجراى آن نگذشته بود كه سيزى صد هزار فرانك كسر آورد ، و تقاضاى فسخ قرارداد را كرد . مقام خلافت درخواست سفير را به شرط اين كه ديون خود را تسويه كند و بپردازد پذيرفت ؛ و چون سفير به سبب نداشتن پول از تأديهء قروض خود درماند ، تركها بازرگانان فرانسوى مقيم باب عالى را وادار و ناچار كردند قروض سفير را بپردازند ؛ و چون سفير بر اين دعوى بود كه گمركات را به منظور حسن جريان بازرگانى هموطنان خويش ، و پيش‌گيرى از وقوع اختلافات احتمالى آنان با مأمورين عثمانى ، به اجاره گرفته است ، اعتراض تاجران فرانسوى در صدور اين حكم غير عادلانه به جايى نرسيد ، و جوابهاى منطقى و مستدل آنها كارگر نيفتاد ، و از سر ناچارى پرداختن صد هزار فرانك را متعهّد شدند . اما چون آنان نيز دستشان تهى بود ناچار از يهوديان به وام گرفتند ، و متعهّد شدند پس از سپرى شدن مدت شش ماه اصل و سود آن را كه صدى بيست و پنج معين شده بود بدهند . من از كسانى كه از شرايط سخت و سنگين اين استقراض آگاه بودند شنيدم كه بازرگانان در موعد معيّن اداى وام خود را نتوانستند و چندان به تجديد مهلت ناچار گشتند كه در پايان كار مجبور شدند سه برابر اصل مبلغى را كه به وام گرفته بودند سود آن را بپردازند . به سخن ديگر اين آوانى براى بازرگانان فرانسوى يكصد و پنجاه هزار اكو تمام شد .\r\nجز اين بازرگانان فرانسوى مقيم باب عالى دو غرامت نسبة سنگين ديگر به مبلغ دويست هزار فرانك زمان سفارت مسيو دولاهه - پسر « 9 » - (  de lahay le fils  ) پرداخته‌اند . چند تن از بزرگان بازرگانان اين ماجرا را براى من چنين شرح كردند :\r\nيكى از سفيران فرانسه كه سالها پيش از مسيو دولاهه - پسر - در باب عالى بود مدت پانزده سال از هر كشتى فرانسوى كه وارد قسطنطنيه مىشد پانصد اكو مىگرفت .\r\nافزون بر اين به نام پرداخت غرامت مبلغ ششصد اكو طلب مىكرد ، و بهانه مىآورد كه من اين پول را صرف بهبود وضع بازرگانى ملّت فرانسه مىكنم ؛ و اگر يكى از بازرگانان به او مىگفت : من اين مبلغ را بيش از صد بار پرداخته‌ام جواب مىداد « حساب من روشن است ، و بيش از آنچه بايد بگيرم نمىگيرم . »\r\nونيزىها نيز در ازمير يك كنسولخانه دارند . كنسول حاليهء ونيزيان پيرمردى\r\n\r\n\r\n","description":"","footnote":"\r\n( 9 ) - دنى دولاهه وانتله (  denis de la haye vantelet  ) سفير فرانسه در قسطنطنيه در فاصله سالهاى 1670 - 1665 ميلادى 1049 - 1044 شمسى .\r\n","page_name":" 29 ","page_number":29},
  {"content":"\r\n\r\nاست هفتاد ساله كه لوپوزوالى (  luppozzuoli  ) نام دارد . او اخيرا با يك دختر جوان و فربه از مردم يونان ازدواج كرده ، و اين هفتمين زناشويى اوست . اين پير خنده‌ناك زودمهر هوس‌جو داستان ازدواج خود را براى هر كس كه به ديدنش مىرود تعريف ، و از همسر لوند تازه‌اش اظهار رضامندى مىكند .\r\nژنيها هم در ازمير كنسولگرى دارند اما تعداد بازرگانان ژنى و ونيزى در باب عالى بسيار كم است ؛ مخصوصا بازرگانان ژنى كه در اين‌جا فعاليت زياد ندارند .\r\nاينان فقط براى خريد و فروخت مسكوكات پنج سويى كه سود زياد در بر دارد به اين سرزمين آمده‌اند و اقامت گزيده‌اند . از زمانى كه خريد و فروخت اين مسكوك ممنوع شده بيشتر بازرگانانى كه به اين كار اشتغال داشته‌اند ، به كشور خود بازگشته‌اند . تنها دو يا سه نفرشان در ازمير مانده‌اند ، و در قسطنطنيه حتى يك تاجر ژنى نيست .\r\nكمپانى شرقى ژنيها نزديك بود تعطيل شود و اگر موجبى در ميان نمىآمد بىگمان همهء تأسيسات ژنيها پس از احضار وزير مختارشان از باب عالى ، و كنسولشان از ازمير ، بكلّى بسته مىشد ، - اما دو عامل مهم مانع احضار وزير مختار و كنسول ژن شد . نخست اين‌كه مقام خلافت به كشورهايى كه با دربار باب عالى مناسبات سياسى داشته‌اند و داراى سفارت بوده‌اند هرگز اجازه نمىدهد كه قطع رابطهء كلّى كنند . دو ديگر اين‌كه قطع رابطهء كامل و عقب‌نشينى ناگهانى ، آشكار مىكرد كه اصولا محرّك جمهورى ونيز در ايجاد مناسبات سياسى و تجارى با امپراتورى عثمانى مبتنى بر استفاده از منافع پست و بىارزش بوده ، و به عثمانى بهانه و فرصت و حق مىدهد كه نسبت به تصميم دور از منطق و غير عاقلانهء ژنيها برآشوبد .\r\nاميدم اين است كه خوانندگان از مطالعهء سه يا چهار صفحه‌اى كه براى توضيح و روشن كردن بهتر موضوع مىآورم دلگير و آشفته نشوند و بر خاطرشان غبار ملال ننشيند .\r\nدر خور ياد كردن است كه ژنيها در زمانهاى گذشته در مشرق زمين قدرت و نفوذ و اعتبار بسيار داشتند . بسيارى از جزاير خاور درياى مديترانه ، و بيشتر سواحل يونان و اغلب شهرهاى كناره‌هاى درياى سياه از آن آنان بود . حتى پرا (  pera  ) كه اكنون از جمله مناطق حومهء قسطنطنيه است متعلق به ژنيها بود . در تواريخى كه حوادث روزگاران گذشته در آن به شرح آمده به تفصيل تمام ياد شده كه ژنيها در چه زمان و بر اثر چه پيش‌آمدها و فشارها متصرّفات خود را از دست داده‌اند . جنگ كاندى\r\n\r\n","description":"","footnote":"","page_name":" 30 ","page_number":30},
  {"content":"\r\n\r\n(  candie  ) كه در سال 1645 اتفاق افتاد « 10 » ، اين انديشه را در ذهن زمامداران ژن پديد آورد كه روابط بازرگانى استوارى با امپراتورى عثمانى برقرار نمايند . آنان آگاه بودند كه پيش از درگيرى جنگ ، ونيزيان از طريق بازرگانى با عثمانى سود بسيار به دست آورده‌اند ، و بر آن شدند به هر تدبير كه باشد جاى آنان را بگيرند . براى اين‌كه در اجراى طرح و نقشهء خود هر چه زودتر موفق شوند و اطمينان كامل حاصل كنند ، در اين كار از پادشاه فرانسه كه از متحدان قديم و صميم دولت عثمانى بود ، يارى طلبيدند .\r\nشوراى سلطنتى فرانسه كه در آن زمان به بررسى مسائل اساسى و مهم مىپرداخت و به كار بازرگانى توجّه و اعتناى زياد نداشت بىآن‌كه دربارهء پيشنهاد ژنيها غور و تعمّق كند ، به عواقب و نتايج آن بينديشد ، و سود و زيانى را كه از آن متوجّه ملت و دولت فرانسه مىشد بسنجد ، درخواست ژنيها را پذيرفت ، و سفارشنامه‌اى را كه مطلوب آنان بود به دستشان داد . قبول اين پايمردى و ميانجيگرى از همان آغاز براى فرانسه دشواريهايى در وجود آورد ، چه صدور آن حقوق كاپيتولاسيون فرانسه را در باب عالى به جدّ خدشه‌دار كرد . توضيح اين‌كه طبق اين قرارداد هر يك از دول اروپايى كه خواستار برقرارى روابط بازرگانى با امپراتورى عثمانى بودند موظّف و ملتزم بودند كه فعّاليّتهاى تجارى خود را تحت حمايت و بيرق فرانسه آغاز كنند ، و بدين گونه ادامه دهند .\r\nبارى ، مسيو دولاهه - پدر - « 11 » (  de la haye  ) كه مقارن اين احوال سفير فرانسه در باب عالى بود ، در پيشرفت كار ژنيها چندان كه توانست مساعدت كرد ، با وجود اين ، تجارت ژنىها به سبب اين‌كه اصولا در آن هنگام رونق و گرمى بازار نداشت ، و خودشان نيز به جدّ نمىكوشيدند توسعه نيافت .\r\nدر سال 1664 بازرگانان ژنى از نو به تلاش و فعاليت گسترده‌اى آغاز نهادند .\r\nمحرّك و مشوّق آنان در اين جنب و جوش ، بهره‌بردارى از سود نسبة زيادى بود كه در\r\n\r\n\r\n","description":"","footnote":"\r\n( 10 ) - جنگ كرت يا كاندى مدت بيست و پنج سال از 1644 تا 1669 برابر 1026 تا 1048 خورشيدى ادامه داشت و آخرين حمله روز 25 ماه مه 1667 شروع شد و 27 سپتامبر 1669 منجر به تسليم ونيزيان شد . تلفات عثمانيها در اين جنگ 245000 تن سپاهى بود كه 26000 نفر چركسى ، 799 تن افسر و پنج ژنرال بود . در اين جنگ 199775 تير توپ شليك شد .\r\n( 11 ) - ژان دولاهه وانتله (  jean de la hage vantelet  ) پدر - سفير فرانسه در دربار عثمانى از سال 1639 ميلادى تا 1661 برابر 1018 تا 1040 خورشيدى .\r\n","page_name":" 31 ","page_number":31},
  {"content":"\r\n\r\nمعاملات خريد و فروخت سكّهء پنج سويى نصيب بازرگانان مىشد ، و من پيش از اين به آن اشاره كرده‌ام . اين بار ژنيها فرصت و اميد نداشتند كه فرانسويان مانند بار اول ايشان را يارى دهند . زيرا مقارن اين احوال كار بازرگانى در مشرق زمين رونق و اعتبار زياد يافته بود ، و فرانسويان دريافته بودند كه حمايت آنان از بازرگانان ژنى در مصلحت كشورشان نيست . از روى ديگر باور كرده بودند كه موافقت يا مخالفتشان دربارهء ژنيها در دربار عثمانيان تأثير زياد ندارد . ژنيها نيز كه از عدم توجّه دربار فرانسه نسبت به كشورشان پى برده بودند به انگلستان و امپراتورى آلمان رو آوردند ، و با پشتيبانى آن دو كشور فعّاليتهاى بازرگانى خود را دنبال كردند ، و وزير مختارشان در دربار فرانسه پادشاه را آگاه ساخت كه يك كمپانى شرقى در ژن به كار آغاز نهاده ، و اين دولت به زودى سفيرى را به امپراتورى عثمانى اعزام مىدارد ، و اميدوار است پادشاه فرانسه از اين اقدامات كه انجام پذيرفته پشتيبانى كند ، و از مساعدتهاى لازم دريغ نورزد . و پادشاه به گفتن اين جواب كوتاه كه : من براى جمهورى ژن هر گونه موفقيّت را آرزومندم ، اكتفا كرد و بيش از اين چيزى نگفت . اين جواب كوتاه و سرد موجب عدم اطمينان ژنيها در پيشرفت كارشان شد ، و براى كسب موفقيّت ماركى دورازو (  durazzo  ) را كه در كمپانى نفوذ تمام داشت ، و اگر اين مقدمات به نتيجه مىرسيد سود سرشارى عايدش مىشد ، براى دنبال كردن مذاكرات محرمانه به دربار امپراتور عثمانى فرستادند . دورازو همراه كنت لسله (  lesle  ) سفير فوق‌العاده امپراتور آلمان در دربار حضور يافت ، و اين دو با صدراعظم امپراتور عثمانى ديدار كردند . پس از مذاكرات بسيار سرانجام دورازو موفق به جلب موافقت صدراعظم شد ، و اين امر هنگامى به نتيجه رسيد كه سفيران آلمان و انگليس در دربار عثمانى ، متفقا فرستادهء امپراتور ژن را تأييد كردند . اين دو سفير همزمان و قاطعانه از صدراعظم خواستار شدند كه جمهورى ژن نيز مانند انگليس و هلند از حقوق كاپيتولاسيون برخوردار باشد .\r\nدورازو نماينده و فرستادهء جمهورى ژن پس از جلب موافقت صدراعظم امپراتورى عثمانى شادمانه به وطن خود بازگشت و گزارش كارش را مبنى بر متقاعد كردن دربار عثمانى به قبول پيشنهادهاى مورد نظر ، به دربار امپراتورى ژن تقديم كرد .\r\nژنيها بىدرنگ دو كشتى بزرگ براى فرستادن به دربار امپراتورى عثمانى برگزيدند .\r\nنخستين دورهء مذاكرات ماركى و صدراعظم عثمانى چندان سرّى انجام نيافته\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nبود كه فرانسويان مقيم مشرق زمين از كليات و نتيجهء آن بىخبر بمانند . نقشه‌ها و موفقيتهاى ژنيها ، فرانسويان را نگران كرد و اين انديشه در ذهنشان نيرو گرفت كه اگر ژنيها در بازار مشرق زمين راه يابند بىشك اين نورسيدگان شوم قدم و سخت‌روى و افزون‌جو ، در كار بازرگانى آنان اختلالاتى ايجاد مىكنند ، و موجب خسارات عظيم مىشوند . از اين رو دولت خود را از آنچه روى داده بود آگاه ، و تأكيد كردند كه اگر فورا و قويّا از نفوذ بازرگانى ژنيها در مشرق زمين جلوگيرى نشود ، بىگمان نفوذ فرانسه و بازرگانيش در آن سرزمين پهناور به مخاطره مىافتد .\r\nدولت فرانسه براى خنثى كردن اقدامات امپراتورى ژن به فعّاليّت پرداخت و به سفير خود در باب عالى كه در آن زمان آقاى دولاهه - پسر - بود دستور داد كه به وسايل مقتضى مانع نفوذ ژنيها در مشرق زمين شود .\r\nدستور مقابله با نفوذ تجارى ژنيها هنگامى به ماركى رسيد كه تازه از (  andrinople  ) مقرّ دربار خليفهء عثمانى برگشته بود . چون بنا به رسم معمول ، سفيران خارجى مقيم مشرق زمين نمىتوانند دو يا چند بار پياپى در دربار حضور يابند ، ماركى درخواست ملاقات مجدّد كرد . اتفاقا در آن وقت صدراعظم به تسالى رفته بود كه از نزديك اوضاع جنگ را مطالعه كند ، و دستور دهد حلقهء محاصرهء كاندى را تنگ‌تر كنند ، و بر شدّت نبرد بيفزايند . در غياب صدراعظم قائم مقام وى وظايفش را انجام مىداد . نايب صدراعظم كه از وصول دستور مقامات فرانسه به ماركى در مورد جلوگيرى از گسترش نفوذ امپراتورى ژن آگاهى كامل داشت جواب داد كه در غياب صدراعظم و بىدستور او نمىتواند درخواست سفير را بپذيرد . سفير اين جواب كوتاه و سرد را نشان قطعى امتناع صدراعظم از درخواست وى شمرد . بىدرنگ يكى از اعضاى مهم سفارت را به اندرينپل فرستاد و به او دستور داد هنگام ديدار و مذاكره با نايب صدراعظم به او بگويد كه طبق موافقتنامه‌هاى پيشين ، و شرايط كاپيتولاسيون و معاهدات استوارى كه ميان امپراتورى عثمانى و فرانسه بسته شده مغايرت و تباين فاحش دارد ، و اگر اين مذاكرات علىرغم تمايل فرانسه ادامه يابد و به نتيجه نزديك شود ، سفير فرانسه به نشان اعتراض بىدرنگ خاك عثمانى را ترك مىكند .\r\nنايب صدراعظم متن كامل پيام اعتراض‌آميز سفير فرانسه را براى مقام عالى متبوع خود ارسال داشت . صدراعظم عثمانى كه از طرز برخورد فرانسويان با او در برخى از مسائل مربوط به مينگرلى ، همچنان سخت نارضا و خشمگين بود جواب\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nشكننده و بىادبانه‌اى براى سفير فرستاد و ضمن آن آورد : باب عالى به روى نمايندگان سياسى و تجارى همهء كشورها گشوده است ، هر كه خواهد گو بيا و هر كه خواهد گو برو ؛ و امپراتور فرانسه حق ندارد در امور مربوط به كشور عثمانى اظهار نظر و مداخله كند ؛ امپراتور عثمانى مىتواند بنا به مصالح خود با دشمنان قديمش از در صلح درآيد ، با آنان روابط دوستانهء متقابل برقرار كند . امپراتور فرانسه بايد به اين امتياز بزرگ كه مقام خلافت وى را برجسته‌ترين فرمانروايان دنياى مسيحيت شناخته قانع و خرسند باشد ، پا از گليم خود فراتر ننهد ، و از مداخله در امورى كه ارتباطى به او و كشورش ندارد جدّا بپرهيزد .\r\nسفير جمهورى ژن مقارن با زمانى كه مقامات فرانسوى در باب عالى ، براى جلوگيرى از ورود و مذاكراتش سخت تلاش مىكردند وارد قسطنطنيه شد . وى ضمن سفر از آنچه پيش آمده بود آگاه شد . از اين‌رو آن همه غوغا مايهء شگفتيش نشد . به او خبر داده بودند هنگامى كه سفير ژن در فرانسه انتخاب دورازو را به سمت سفيرى كشورش در دربار عثمانى به عرض پادشاه فرانسه رسانده بود شاه جواب داده بود :\r\nاميدوارم در طول مسافرت به سفير شما خوش بگذرد ، اما هنوز اطلاع نيافته‌ام كه سفير ما در عثمانى در اين مورد چگونه عمل كرده است .\r\nمن از بسيار كسان كه دربارهء چنين مسائل صاحبنظرند شنيده‌ام كه اگر صدراعظم عثمانى از فرانسويان خاطرات بدى نداشت ، و اگر خاطر مقامات اين امپراتورى از پيام ناملايم سفير فرانسه آزرده نشده بود ژنيها هرگز نمىتوانستند در مشرق زمين جاى پاى خود را محكم كنند . از اين گذشته گشايش روابط بازرگانى با ژن ، براى عثمانى چندان فايده و ارزش نداشت كه دوستى با فرانسه را ناديده انگارد ، و با او به خشم برخيزد .\r\n* * * بارى ، پس از دوازده روز توقف در ازمير از راه دريا راهى قسطنطنيه شدم ، و روز نهم مارس به آن‌جا رسيدم . در جريان اين سفر با هيچ خطر رويارو نشدم . بىرنجى به خشكى پا نهادم ، و براى فرود آوردن چيزهاى گرانبهاى بسيارى كه دو اسب به سختى آن را مىكشيدند پشيزى نپرداختم . راستى اين است كه آقاى نوانتل « 12 »\r\n\r\n\r\n","description":"","footnote":"\r\n( 12 ) - شارل اليه ماركى دونوانتل (  charles olier marquis de nointel  ) سفير فرانسه در دربار عثمانى در فاصله سالهاى 1670 تا 1679 ميلادى 1049 تا 1057 خورشيدى .\r\n","page_name":" 34 ","page_number":34},
  {"content":"\r\n\r\n(  nointel  ) سفير فرانسه به من آموخت كه روى صندوقهايى كه اجناس نفيس من در آن‌ها جا داشت با نقش گل پامچال مشخّص سازم ، و نام وى را روى هر كدام بنويسم . چنين كردم ، و او مترجمى را براى آوردن صندوقها به گمرك فرستاد . مترجم از قول سفير به مأمور گمرك گفت : دو صندوق به نام و از آن من است ، يك كشتى هلندى روز پيش به بندر رسانده است ، موجبات ترخيص آن را فراهم كنيد . مأموران گمرك بىآن‌كه مشكلى پيش آورند دو صندوق را از انبار كشتى پايين آوردند و به محل سكونت سفير منتقل كردند ، و همان روز صندوقها در اختيار من قرار گرفت .\r\nدر خور گفتن است كه سفيران ، وزيران مختار ، نمايندگان ، منسوبان كشورهاى خارجى در امپراتورى عثمانى مجازند هرگونه محموله را به نام خود از آن كشور خارج ، يا بدان وارد كنند ، و مأموران هرگز در اين كار دخالت نمىكنند و به تحقيق مىتوان باور كرد ميان همهء كشورها تنها در امپراتورى عثمانى اين شيوهء مرضيّه و آيين كريمانه جريان دارد و مرسوم و معمول است .\r\nهمزمان با نخستين روزهايى كه وارد قسطنطنيه شدم آقاى نوانتل خود را براى رفتن به ادرنه آماده مىكرد تا در آن جا با مقام عالى خلافت دربارهء تجديد حقوق كاپيتولاسيون مذاكره كند . موضوع بسيار پيچيده و مهم و دشوار بود ، و بر سر آن سر و صداى بسيار برپا شده بود ، و درست مدت هفت سال اين مسأله مورد اختلاف دو كشور بود ، و با اين‌كه تركان به لهستان اعلان جنگ داده بودند ، در برابر توقّعات فرانسه با خشونت و قاطعيّت هر چه تمام‌تر مقاومت مىكردند . منشاء و ريشهء اصلى اختلافات ميان فرانسه و امپراتورى عثمانى را مىتوان جهات مشروح در زير به شمار آورد .\r\nسلطان محمد چهارم كه اكنون بر امپراتورى عثمانى فرمانرواست به سال 1648 ميلادى در هفت سالگى به تخت سلطنت برآمد . چون خردسال بود در حقيقت زنان دربار و خواجگان فرمانروا بودند و امور كشور به راى و تدبير ايشان اداره مىشد .\r\nتركها همزبانند كه در هيچ دوره‌اى دربار عثمانى اين چنين فاسد و آشفته و نابسامان نبوده است . در آن روزگاران هر ماه صدراعظمى به مسند صدارت مىنشست و غالبا روزى چند بيش نمىگذشت كه معزول و خانه‌نشين مىشد . گاهى نيز جان بر سر اين مقام مىباخت . در كشور عثمانى رسم و آيين بوده كه هر وقت يكى از بزرگان منصب و مقام صدارت عظمى مىيافت برجستگان و نامداران و متنفذان كشور به ديدارش مىرفتند ، و هديه‌اى قابل تقديمش مىكردند . سفيران كشورهاى خارجى مقيم\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nمشرق زمين نيز ملزم به اجراى اين رسم بودند . مسيو دولاهه - پدر - كه در آن زمان سفير فرانسه در باب عالى بود از تغيير مداوم نخست‌وزيران در سالهاى خردسالى سلطان محمد خسته ، و در تقديم هدايا به آنان سست شد ، و بسيار نگذشت كه هر زمان صدراعظم جديد بدين منصب عظمى نايل مىشد نه به ديدارش مىرفت ، و نه هديه‌اى تقديم مىكرد ؛ و بر اين باور بود كه اين ديدارها و هديه دادنها جز اتلاف وقت ، و صرف مال هيچ اثر ندارد ، و تنها تماشاگر انتخاب و عزلشان بود .\r\nپس از مدتى كوپرولو محمد پاشا به مسند مهردار سلطنت و صدارت عظمى برآمد . « 13 » سفير فرانسه پنداشت كه فرجام كار او از سرنوشت نخست‌وزيران مقدّمش بهتر نخواهد بود ، و مدت صدارت وى نيز چند روز يا چند هفته بيش نمىپايد . اما وى در اين تصوّر و پيش‌نگرى به خطا رفته بود ، چه صدراعظم جديد تا پايان زندگيش - سال 1661 - در اين مقام مهم به جا ماند ؛ و چنان كه رسم بود همهء بزرگان كشور در آغاز صدارت كوپرولو محمد پاشا به ديدارش رفتند و پس از به جا آوردن مراسم تهنيت هداياى خود را تقديم كردند . سفيران كشورهاى خارجى نيز اين رسم را فرو - نگزاشتند ، اما سفير فرانسه اين وظيفه را به جا نياورد ، و چندان كه سفيران ديگر وى را به رعايت كردن اين رسم و آيين رهنمون شدند مسيو دولاهه كه خسيس طبع بود به عذر پرهيز از مخارج بىحاصل رهنمايى آنان را نپذيرفت . اما چون پس از مدتى دريافت كه تصوّر و پيش‌بينى او دربارهء مدت صدارت صدراعظم جديد خطا و اشتباه بوده ، و وى همچنان با قدرت روزافزون و درايت تمام به انجام كردن وظايف خطير خود مىكوشد از آنچه انديشيده و كرده بود پشيمان شد ، به جبران برخاست ، به ديدارش شتافت ، تهنيتش گفت و هديه‌اى شايسته تقديم كرد . اما اين ديدار براى او سود نداشت . صدراعظم به سبب تقصير و تأخيرى كه سفير در ديدار و تقديم هديه كرده بود ، و اين رسم بزرگ را به جا نياورده بود به سردمهرى و دشمن‌رويى وى را پذيرفت ، و از همان روز درصدد انتقامجويى از او و ملت فرانسه برآمد ؛ و چنان كه پيش از اين اشاره شد مهمترين عوامل اختلاف ميان امپراتورى عثمانى و فرانسه ، و مكاتبات تلخ و قهرآميزى كه طى مدّت دوازده سال دورهء صدارت كوپرولو محمد پاشا ، و زمان\r\n\r\n\r\n","description":"","footnote":"\r\n( 13 ) - كوپرولو محمد پاشا (  koprulu  ) كه در سال 1656 نخست وزير شد 31 اكتبر 1661 ميلادى برابر 1040 خورشيدى در همين سمت درگذشت .\r\n","page_name":" 36 ","page_number":36},
  {"content":"\r\n\r\nصدارت پسرش « 14 » ميان دو دولت مبادله شد ناپختگى و عدم شايستگى و ناخوش خيالى مسيو دولاهه - پدر - مسيو دولاهه - پسر - و مسيو دونوانتل ، سه تن سفيران فرانسه در باب عالى بوده است . هر چند مىتوان يارى دادن امپراتور فرانسه را به ژرمنها و ونيزيها عليه امپراتورى عثمانى از جمله موجبات تحميل غرامتهاى سنگينى كه عثمانى بر بازرگانان فرانسوى مقيم آن سرزمين وارد آورد ، و صدمات و لطمات بزرگى كه طىّ مدّت بيست سال بر آن زد ، به شمار آورد ، اما بىگمان مهم‌ترين عامل اين خصومت به شرحى كه گذشت رنجش و كينه‌ورزى بوده است .\r\nبارى ، صدراعظم عثمانى در پى بهانه و فرصت مناسب بود تا صدمات عظيم‌ترى به سياست و بازرگانى فرانسه وارد آورد . اتفاق را بسى برنيامد كه براى اعمال نيّت خود بهانهء خوبى به دست آورد . توضيح اين‌كه مقارن اين زمان ميان عثمانيها و ونيزيان جنگ سختى درگرفت ؛ فرانسويان چندان كه توان داشتند به ونيزيان كمك كردند و آنان را به ادامهء جنگ برانگيختند . مسيو دولاهه نيز به دستور دولت متبوع خود محرمانه در تحكيم وضع بازرگانى و گرمى بازار داد و ستد آنان جهد بليغ مىكرد ، و نقشه‌هاى جنگى عثمانيان را بر ايشان مىنمود . اتفاق را در سال 1659 يكى از مردمان فرانسه به نام ورتامن كه در كاندى - كرت - مىزيست و در ونيز شغل معتبرى داشت از فرمانده عالى سپاه ونيز اجازه گرفت تا به قسطنطنيه سفر كند . هنگام عزيمت ، فرمانده سپاه بسته‌اى آگنده از نامه‌ها و اسناد محرمانه به او سپرد تا به سفير فرانسه در باب عالى بدهد . ورتامن كه به جدّ بر اين نيت بود تابعيت تركان را بپذيرد پس از رسيدن به قسطنطنيه بدون درنگ خود را به قائم مقام صدراعظم معرفى كرد و گفت بدين قصد به آن جا آمده است تا به دين حنيف اسلام بگرود ، و در جامعهء مسلمانان درآيد . همچنين گفت بستهء بزرگى از نامه‌ها و اسناد محرمانه را به او سپرده‌اند كه به سفير فرانسه بدهد ، و چون از امروز پيوند خود را از فرانسه و كيش مسيحيّت بريده است آن بسته را به او تسليم مىكند .\r\nنايب صدراعظم نيز بسته نامه‌ها و دستورهاى محرمانه را همچنان سربسته به ادرنه كه در آن هنگام مقرّ دربار عثمانى بود فرستاد . ورتامن اين مرد خيانتگر بدمنش\r\n\r\n\r\n","description":"","footnote":"\r\n( 14 ) - فاضل احمد پاشا كه پس از پدرش نخست وزير شد در همين سمت به سال 1676 ميلادى 1054 خورشيدى درگذشت .\r\n","page_name":" 37 ","page_number":37},
  {"content":"\r\n\r\nپر آشوب ناشنوده‌كار نه تنها از دين و آيين نياكان خود روى برگرداند ، و از آن بيزارى جست ، بلكه از روابط پنهانى بازرگانى فرانسويان و ونيزيان پرده برگرفت و ناگفتنيها را فاش كرد و بر زبان آورد و گفت مطالعه مكتوبات موجود در بسته بسيارى از رازها را آشكارا مىكند .\r\nصدراعظم كه به روابط پنهانى و محرمانه بازرگانى فرانسه و ونيز تا اندازه‌اى آگاه شده بود پس از رازگشاييهاى ورتامن گمانش مبدّل به يقين شد ، و آسان مىتوان حدس زد كه بدگمانى و خشم و غضب صدراعظم نسبت به سفير فرانسه بعد از آگاه شدن بر اين ماجرا چه حدّت و شدّت يافت . با وجود اين هنگامى كه ميان صدراعظم و سفير فرانسه اتفاق ملاقات افتاد صدراعظم نهايت متانت و خويشتندارى از خود نشان داد ، و از طريق صواب و اعتدال بيرون نشد .\r\nمسيو دولاهه كه از عمل ننگين و بسيار زشت ورتامن با خبر شده بود و از تيزخشمى و خشونت طبع صدراعظم آگاه بود و مىدانست افتادن بستهء اسناد و مدارك محرمانه به دست صدراعظم چه مخاطرات عظيمى براى وى در پيش دارد در كار خويش درماند ، و در اين مهم با مترجمان و منشيان خود راى زد . متصدى كشف رمز سفارت كه از تندخويى و آتش نهادى صدراعظم عثمانى كاملا آگاه بود و مىدانست يكى از مسؤولان كشف رمز جمهورى ونيز بر سر چنين پيشامدى به ضرب عصاى وى جان باخته است سخت ترسيد و به لابه به مسيو دولاهه گفت : عالىجناب ، من در حضور شما به صداقت تمام عرض مىكنم كه توانايى تحمّل شكنجه ندارم ، و همين كه صدراعظم با عصايش يك ضربه به سرم زد پيش از آن‌كه ضربه دوم را وارد آورد هر چه بخواهد به او مىگويم ، و راز پوشى و خاموشى نمىتوانم ؛ بنابراين براى اين‌كه چنين مشكل خطيرى پيش نيايد يا مرا جاى امنى پنهان كنيد يا وسيلهء فرارم را فراهم سازيد .\r\nسفير ، مسؤول كشف رمز را در جاى امنى پنهان كرد و خود را براى هر چه پيش آيد آماده ساخت ، و وقتى به ادرنه مقرّ صدارت احضار شد به بهانهء اين‌كه سخت بيمار و بسترى است و سفر كردن نمىتواند تن به رفتن در نداد ، و به نايب صدراعظم اطلاع داد كه چون به سبب بيمارى سخت قادر به حركت نيست پسرش را جاى خود به ادرنه مىفرستد .\r\nهمه اسناد و مداركى كه فرمانده سپاه ونيز وسيلهء ورتامن براى سفير فرانسه\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nفرستاده بود و به دست صدراعظم افتاده بود به رقم و به صورت رمز نوشته شده بود ، و هيچ يك از مترجمان و منشيان حاضر در باب عالى قادر به كشف آن نبودند ، از اين‌رو صدراعظم سخت خشمگين شده بود ، و اتفاق را پسر دولاهه هنگامى اجازهء ملاقات يافت كه نخست‌وزير همچنان متغيّر و بر سر خشم بود . پسر دولاهه بىتوجه به شرايط و مقتضيات زمان و مكان ضمن گفتگو با نخست‌وزير جوابهايى ناملايم و درشتناك داد . كوپرولو پاشا گستاخى و زبان‌آورى وى را تحمل نكرد و دستور داد او را در برجى متّصل به باروى ادرنه به زندان كنند « 15 » ، و به بازرگانان و مترجمانى كه همراه پسر دولاهه آمده بودند بدگويى و بىحرمتى كرد اما به آنان گفت اگر در كشف مدارك ارسالى فرمانده سپاهيان ونيز درنگ و تأخير كنند جانشان در خطر خواهد بود .\r\nالبته تهديد خود را عملى نكرد ، امّا همين بيم زبانى آنان را سخت به وحشت افگند چنان كه فورنتى (  fournetty  ) يكى از مترجمان از بسيارى هراس چنان بيمار شد كه هنوز بهبود نيافته و شايد به اين زوديها شفا نيابد .\r\nچنان كه پيش از اين اشاره كردم مقارن اين احوال دربار امپراتور در ادرنه مستقر بود و صدراعظم با شتاب تمام به تهيه وسايل جنگ با ترانسيلوانى مىكوشيد ، و مصمم بود كه خود نيز به آن‌جا برود . مسيو دولاهه كه نگران بود مبادا صدراعظم پيش از صدور دستور آزادى پسر وى راه سفر در پيش گيرد - و اتفاق را چنين شد « 16 » - تصميم گرفت به هر روى ، و هر چه پيش آيد به ادرنه برود و در نجات فرزندش بكوشد . محرّك وى در پيش گرفتن اين سفر زن پسرش بود كه وى به تيزخشمى و تيزعنانى و بىرحمى صدراعظم آگاه ، و بيمناك بود كه مبادا در اين ميان جان شوهرش بر باد شود .\r\nمسيو دولاهه يك ماه پيش از آن‌كه راهى سفر ادرنه شود كارى شگفت‌انگيز و تهورآميز كرد كه يادكردنى است اندكى پيش از ورود ورتامن به قسطنطنيه يك نفر فرانسوى به نام كيكله با زنش وارد اين شهر شد . يك مرد فرانسوى ديگر كه به زن كيكله تعلّق خاطر داشت در تمام مدت اين مسافرت آن دو را همراهى مىكرد . كيكله\r\n\r\n\r\n","description":"","footnote":"\r\n( 15 ) - اين حادثه در ماه آوريل 1658 ميلادى برابر 1037 شمسى اتفاق افتاد .\r\n( 16 ) - كوپرولو روز 23 ژوئن 1658 ميلادى 1037 شمسى از قسطنطنيه خارج شد و در اكتبر همين سال برگشت .\r\n","page_name":" 39 ","page_number":39},
  {"content":"\r\n\r\nدر كشف رمز متبحّر بود ، و سالها در چندين سفارتخانه و بعضى مقامات دولتى در اين سمت خدمت كرده بود ، اما سخت تهىدست و بىنوا بود ، و مشاعرش نيز درست كار نمىكرد . نمىدانم چه اتفاق نامسعودى اين سيه ستارهء رنج‌مند تنك زندگى را به قسطنطنيه افگنده بود . درست مقارن اين احوال بر سر زبانها افتاده بود كه هر كس بتواند رمز اسناد و مداركى را كه فرمانده سپاه ونيز براى سفير فرانسه فرستاده كشف كند پاداش قابلى مىگيرد . زن اين مرد شوريده حال برگشته بخت به شنيدن اين خبر نزد مسيو دولاهه رفت و به او گفت : عالى جناب نه تنها از من و شوهر درمانده‌ام دستگيرى نمىكند ، بل كه از دادن وام به ما نيز ابا دارد و حال آن‌كه اگر به خدمت صدراعظم عثمانى درآيد هر چه آرزو دارد در مىيابد .\r\nنمىدانم آنچه در اين باره به من گفته‌اند مقرون به حقيقت است يا نه ؛ به هر روى ، شنيده‌ام مسيو دولاهه كه آگاه بود نخست وزير عثمانى چه بسيار مايل به كشف رمز اسناد است ، و اگر رمز سندها گشوده شود چه مشكلات و مصائبى براى او و همهء ساكنان فرانسوى مشرق زمين پديد مىآيد ، به وعده و ترفند ، كيكلهء برگشته بخت را نزد خود خواند ، وى را به بلندترين تراس ساختمان سفارت كشاند و به كسانش دستور داد كه ناگهان او را از بالا به زير اندازند . شنيده‌ام كه اين مرد تيره‌روز پس از سقوط از بلندى همچنان زنده بود ، و اگر به معالجتش مىكوشيدند جان به در مىبرد ، اما به فرمان سفير وى را خفه و به خاك كردند .\r\nبارى ، به سراندر ، سفير فرانسه ناچار به حضور صدراعظم رفت . كوپرولو پاشا همهء اسناد را به مسيو دولاهه نشان داد و به او گفت متن نامه را كشف و ترجمه و تسليم وى كند . سفير جواب داد خاطر عالى جناب آگاه است كه همهء نامه‌ها و مكاتباتى كه ميان نخست وزيران و سفيران كشورهاى مسيحى مبادله مىشود به رمز است ، در هر سفارتخانه مسؤولى معين كشف رمز مىكند ، و هيچ يك از نمايندگان سياسى اين كار را نمىتواند . شش ماه بيش مىگذرد كه متصدى كشف رمز اين سفارت براى استفاده از مرخصى به فرانسه رفته و هنوز بازنگشته است ؛ و چون آن عالى جناب به كشف رمز اين اسناد توجّه عاجل دارند اگر موافقت فرمايند آنها را به سفارت مىبرم و در كشف آن چندان كه ميسرم باشد مىكوشم باشد كه موفق شوم .\r\nصدراعظم به شنيدن اين جواب تبسم تلخ و طعن‌آميزى كرد . بدين‌سان اين دو يكدگر را ترك گفتند ، و چند روز بعد نخست‌وزير بىآن‌كه دستور آزادى پسر سفير را\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nبدهد روانه پنسيلوانى شد « 17 » ؛ اما پس از اين ديدار نسبت به پسر مسيو دولاهه سختگيرى زياد نمىكردند .\r\nبر خلاف آنچه پيش‌بينى شده بود حضرت خليفه به ترانسيلوانى رفت . سفير نيز به اميد اين‌كه به وسايلى اجازهء آزادى پسرش را تحصيل كند در ادرنه ماند . اما چندان كه به افراد مؤثر متوسل شد هيچ كس جرأت نكرد كه در غياب و بىاجازهء صدراعظم در حضرت خليفه پايمردى و شفاعت كند ، و پسر سفير همچنان در زندان ماند .\r\nپس از مدتى صدراعظم كه سپاهيانش در جنگ پيروز شده بودند موفق و شادمان به ادرنه بازگشت . يكى دو روز پس از آمدنش به مناسبتى در حضور او سخن از سفير و پسرش در ميان آمده بود ، و او با شگفتى شيطنت‌آميز و فريبكارانه گفته بود :\r\nمگر اين آقايان هنوز در اين‌جا به سر مىبرند ، و منظورش اين بود كه بگويد مىتوانند بروند . بدين‌سان اين پدر و پسر بىآن‌كه صدراعظم را ببينند و با او سخن گويند به قسطنطنيه بازگشتند .\r\nهمين كه فرانسويان از رفتار غير دوستانهء صدراعظم نسبت به مسيو دولاهه آگاه شدند كاردينال مازارن نخست‌وزير فرانسه به منظور پيشگيرى از وخامت بيشتر مناسبات يكى از بزرگان را براى ترضيهء خاطر صدراعظم عثمانى به مشرق زمين فرستاد « 18 » . كوپرولو كه نفرت و دشمنى وصف‌ناپذيرى به مسيو دولاهه پيدا كرده بود بر اين نيت شد كه وى را از عثمانى به فرانسه بازگرداند و فرستادهء مازارن را جاى او به سفيرى بپذيرد و نگه دارد ؛ به او وعده داد در اين باره با نخست وزير فرانسه مذاكره و موافقت وى را تحصيل خواهد كرد . اما فرستادهء مازارن از قبول درخواست صدراعظم پوزش طلبيد ؛ و من متأسفم كه نام اين مرد بزرگوار و آزاده را نمىدانم ، و اگر مىدانستم به پاداش اين كرامت نفس اسمش را مىآوردم تا ياد و نامش به جا ماند .\r\nبر اثر گزارش اين بزرگ مرد ستوده‌منش كريم گوهر ، دولت فرانسه مسيو\r\n\r\n\r\n","description":"","footnote":"\r\n( 17 ) - كوپرولو روز 23 ژوئن 1658 ميلادى - 1037 خورشيدى از قسطنطنيه خارج شده تا ماه اكتبر همين سال برگشت .\r\n( 18 ) - فرانسوا بلوندل (  francois blondel  ) فرستادهء مازارن روز 24 دسامبر سال 1658 ميلادى برابر 1037 شمسى به قسطنطنيه رسيد . روز پنجم ژانويه 1659 با صدراعظم به مذاكره نشست و چون ميان آن دو توافق حاصل نشد اول مارس 1659 بدون اخذ نتيجه پايتخت عثمانى را ترك گفت .\r\n","page_name":" 41 ","page_number":41},
  {"content":"\r\n\r\nدولاهه را احضار كرد ، اما هيچ سفيرى جاى او به باب عالى نفرستاد و به يك بازرگان فرانسوى موسوم به روبولى (  roboly  ) كه سالها مقيم قسطنطنيه بود مأموريت داد كه امور ادارى و بازرگانى سفارت را اداره كند و تا سال 1665 وضع بدين گونه بود .\r\nمقارن اين احوال لويى چهاردهم با قدرت و كفايت و استبداد رأى بر فرانسه سلطنت مىكرد . او با اتخاذ تدابيرى كه خود انديشيده بود از دولت عثمانى به سبب بىاحترامى و توهينى كه دربارهء سفيرش روا داشته بود ، و غرامات سنگينى كه به فرانسويان مقيم عثمانى تحميل كرده بود به سختى و خشونت بسيار انتقام كشيد ، و به دشمنان آن امپراتورى هرگونه كمك مىكرد و قدرت مىبخشيد تا با او به مقابله برخيزند .\r\nادامهء اين‌روش روز به روز بر وخامت روابط ميان اين دو قدرت بزرگ مىافزود و كار به نقطهء حاد و حساسى رسيد كه يا بايد به كلى قطع رابطه كنند و رو در روى هم بايستند ، و يا به صلح و صفا رو آورند و آشتى و دوستى از سر بگيرند .\r\nدولت فرانسه كه مصلحت و نفعش در تجديد و تقويت روابط بازرگانيش با عثمانى بود راه دوم را برگزيد ، و در صدد اعزام نماينده‌اى براى تجديد معاهدهء كاپيتولاسيون تجارى برآمد . مقارن اين احوال مسيو دولاهه - پسر - منتظر خدمت و مقيم پاريس بود ، و براى گرفتن حقوق بازنشستگى پدرش كه چند سال پيش درگذشته بود و آن را نپرداخته بودند ، اقدام مىكرد .\r\nوى به اين حقيقت مسلم بيش از ديگران واقف بود كه تصدى مقام سفارت فرانسه در جمهورى عثمانى چه شكوه‌مند و مهم و معتبر است و چه سود مادى و معنوى فراوان دارد . رضا شد اگر اين مقام به دو سپرده شود از مطالبهء همهء حقوق دوران بازنشستگى پدرش چشم بپوشد .\r\nدولاهه پدر و پسر در دربار فرانسه طرفداران صميم و صاحب نفوذى داشتند .\r\nآنان بدين دستاويز كه وى در تعهّد اين كار سابقه و تجربهء بسيار دارد ، داراى كارآيى و شهامت و بصيرت است ، و مىداند با هر يك از بزرگان عثمانى چگونه سخن بگويد ، و رفتارش چسان باشد در پيشرفت كارش تلاش بسيار مىكردند . آنان مىگفتند اگر وى به اين سمت منصوب شود و به مشرق زمين برود صدراعظم عثمانى ناچار خواهد شد براى كسى كه پدرش سخت از او بيزار بوده ، از سر ناچارى به سزا تجليل كند ، و از اين نظر نيز قدرت و عظمت فرانسه در انظار بيشتر جلوه مىكند .\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nبارى ، مسيو دولاهه در ماه نوامبر 1663 با شكوه و جلال وارد قسطنطنيه شد و مدت پنج سال با قدرت و ابهّت زياد چنان كه از سفير پادشاه عظيم الشأن و مقتدرى چون لويى چهارده مىسزيد ، وظايف خويش را به انجام رساند . او در همهء ديدارهاى سياسى به هر مناسبت از عظمت فرانسه و شكوه‌مندى و نيرومندى سپاهيان وطنش ، و نفوذ و قدرت پادشاهش سخن به ميان مىآورد .\r\nستايش بيش از اندازهء مسيو دولاهه از مفاخر خود ، در روحيهء صدراعظم چنان سوء اثر بخشيد كه رفتار و گفته‌هاى اغراق‌آميز او را توهينى آشكارا به خود و مقام خلافت شمرد ، به اين سبب نه تنها در حرمتگزارى و نكوداشت وى نمىكوشيد ، بل كه در هر جا به او تحقير و بىاعتنايى مىكرد ، و اين بيزارجويى و تنفّر بدان جا رسيد كه هر زمان سفير وارد دربار مىشد صدراعظم به ديدن وى به نشان حرمتگزارى به پا نمىخاست ، و از اداى احترامات ظاهرى و تعارفات معمول كه در دربار جارى بود ، نسبت به او امتناع مىورزيد ، و هر زمان اين دو به ناچار با هم سخن مىگفتند صدراعظم با لحنى تلخ و درشتناك كمكهايى را كه فرانسه در جنگهاى هنگرى و كرت و مسألهء ژيژرى به دشمنان عثمانى كرده بود ، يادآور مىشد . مسيو دولاهه رفتار دشمنانگى صدراعظم را ناديده و سخنان پر نيش و دلازارش را ناشنيده مىگرفت و بر اين اميد بود كه هنگام بيرون شدن از كاخ صدارت به گرمى و مهربانى از او بدرقه كند . اما اين همه نقش بر آب بود ، و صدراعظم با همان سردى و بىاعتنايى و نفرت كه وى را مىپذيرفت به او مىنگريست . مسيو دولاهه سرانجام از سردمهرى و بيزارجويى صدراعظم ناشكيبا و رنجيده خاطر شد . تصميم مقابله كرد ، و پس از آخرين ديدار يكى از مترجمان سفارت را به دربار فرستاد و درخواست تجديد ملاقات كرد ، به اين شرط كه هنگام ورود سفير صدراعظم بنا به رسم ، به نشان حرمتگزارى از جاى برخيزد ، ايستاده پذيرايى كند ، و سخن تند و درشت بر زبان نياورد .\r\nرئيس الكتاب ديوان كه مهردار خاص سلطنت بود ، فرستادهء سفير را به وعده‌هاى خوش نويد داد و گفت كه مسيو دولاهه قوى دل و مطمئن باشد كه نخست وزير چنان كه شايسته و در خور اوست وى را خواهد پذيرفت .\r\nدل سفير به شنيدن اين پاسخ مهرآميز سرشار شادى و شعف شد ، اما پس از اين كه به دربار رفت با همان بىاعتنايى و نفرت پذيرفته شد . اين بار رفتار وهن‌آميز صدراعظم بر سفير سخت گران و غير قابل تحمل آمد ، و با لحنى عتاب آميز به وى\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nگفت : امپراتور معظم فرانسه مرا براى تحكيم و تقويت روابط دوستانه ميان دو كشور به اين‌جا فرستاده ، و اكنون احساس مىكنم كه آن عالىجناب به اين موضوع مهم كه مورد توجه خاص شاهنشاه متبوع من ، بزرگ‌ترين و نيرومندترين امپراتوران جهان مسيحيّت مىباشد چنان كه شايسته است توجّه ندارد ، و اكنون اعلام مىكنم اگر به سفير او در خور شؤون شاه پر اقتدارش رفتار نشود دستور دارد قرارداد كاپيتولاسيون را لغو كند ، و با همان كشتى كه آمده به فرانسه بازگردد .\r\nصدراعظم از شنيدن اين سخنان تند و عتاب‌آميز سخت متغيّر و خشمگين گشت ، و متقابلا جوابهاى درشت و ناهموار داد . سفير نيز بر عتاب و خطاب افزود ، نسخهء كاپيتولاسيون را از دست مترجم گرفت ، بىپروا به طرف زانوان صدراعظم پرتاب كرد ؛ سپس از جا برخاست و بىآن‌كه سخنى بگويد با خشم تمام از در بيرون شد . اما كسان نخست‌وزير در سرسرا وى را متوقف كردند ، صدراعظم بىدرنگ مفتى افندى ، مربى و مشاور مخصوص خلافت و كاپتان پاشا (  captan pacha  ) را احضار كرد ، و دربارهء سفير و رفتار زشت او ، با آنان به مشورت پرداخت . قرار بر اين شد آنچه را روى داد به مقام خلافت گزارش ، و كسب تكليف كنند . اما چون امپراتور در آن هنگام در صيدگاهى واقع در بيست ليويى قسطنطنيه به شكار كردن سرگرم بود و زودتر از سه روز باز نمىگشت مسيو دولاهه را تا مراجعت امپراتور در يكى از ساختمانهاى كاخ صدارت عظمى متوقف كردند « 19 » .\r\nمقارن اين احوال كاپتان پاشا با سفير ديدار كرد ، و از سوى صدراعظم به او گفت اگر آقاى دولاهه در باريابى ديگر مانند كنت لسله فرستاده امپراتور ژرمن جبهء جناب نخست‌وزير را ببوسد همان احتراماتى كه دربارهء كنت رعايت مىشود ، دربارهء او نيز مرعى خواهد شد .\r\nمسيو دولاهه به شنيدن اين پيشنهاد برآشفت و گفت : هرگز به انجام دادن\r\n\r\n\r\n","description":"","footnote":"\r\n( 19 ) - بر حسب گزارش يكى از مأموران اتريش در دربار عثمانى آنچه روى نمود بدتر از اين بود ؛ يعنى وقتى مسيو دولاهه معاهدهء كاپيتولاسيون را پيش پاى فاضل احمد پاشا صدراعظم انداخت ، خدمتگر خاص صدراعظم كه آن‌جا حضور داشت شروع به زدن سفير كرد . دولاهه به قصد حمله كردن به او شمشيرش را از نيام كشيد اما در همين هنگام يكى از مأموران دربار كه آن‌جا بود يك سيلى به صورت سفير نواخت و او را دور كرد ، اين حادثه روز هفتم ژانويه 1666 ميلادى - 1045 خورشيدى روى داد .\r\n","page_name":" 44 ","page_number":44},
  {"content":"\r\n\r\nكارى كه مغاير با شؤون و مقام رفيع پادشاه مقتدر اوست رضا نمىشود . كاپتان پاشا براى كسب موافقت سفير فرانسه كوشش بسيار و مذاكرات طولانى كرد . از جمله گفت با اين‌كه امپراتور ژرمن بر هفت پادشاه فرمانرواست ، و لسله نيز در معنى برگزيدهء اوست ، از انجام دادن اين كار سر بر نمىتابد ، تو نيز بپذير .\r\nاين گفتگوها روزى چند دوام يافت ، و سرانجام پس از ورود مقام خلافت و صلاح‌انديشى وى مقرر شد كه سفير هر زمان بخواهد از كاخ صدارت به جايگاه خود برود . صدراعظم آنچه را طى ملاقات اخير روى نموده فراموش كند ، و ملاقات آينده به دلخواه مسيو دولاهه با تشريفات و احترامات لازم صورت پذيرد .\r\nاين ملاقات در ماه ژانويه 1666 صورت پذيرفت . گفتنى است كه صدراعظم براى اين‌كه هنگام ورود سفير فرانسه به احترام او از جا برنخيزد دستور داد سفير را در اتاق پذيرايى فرود آورند ، و خود چند لحظه پس از ورود وى وارد اتاق شد ، اما چنان كه قرار بود با مهربانى و خوشرويى وى را پذيره شد ؛ دستش را به گرمى فشرد . سفير نيز با رضايت خاطر و شادى بسيار از صميم قلب محبّتش را پاسخ گفت . اين ديدار چنان سرشار از لطف و كرامت و محبت بود كه گفتى اين نخستين بار است كه به هم رسيده‌اند و هرگز بدخواه يكدگر نبوده‌اند . به دستور صدراعظم براى سفير و همراهانش قهوه ، شربت و بيست و چهار جبّه آوردند . ماه بعد نيز سفير به افتخار شرفيابى حضور خليفه نائل آمد . امپراتور عثمانى به گرمى وى را پذيرفت ، و چنان كه آيين بود سفير دربارهء مأموريت و مستدعيات خود سخنى نگفت .\r\nمسيو دولاهه مأمور شده بود دربارهء تجديد معاهده كاپيتولاسيون تجارى ، و آزادى بازرگانى با هند از راه درياى احمر با صدراعظم مذاكره كند ، و نخست‌وزير هيچ يك از اين دو قرارداد را با شرايطى كه سفير عنوان كرد نپذيرفت ، و در ماه مارس در التزام ركاب امپراتور به قسطنطنيه رفت ، و پس از اين‌كه خليفه در اين شهر متوقف شد وى به كرت - كاندى - سفر كرد .\r\nمسيو دولاهه به ادرنه بازگشت و دربارهء مستدعيات خود با نايب نخست‌وزير به مذاكره پرداخت ، اما چون اين شخصيت بدون اجازهء صدراعظم دربارهء پذيرفتن يا نپذيرفتن تقاضاهاى سفير نمىتوانست اظهار نظر كند و ادامهء مذاكرات به هر صورت بىنتيجه بود ، سفير به قسطنطنيه بازگشت .\r\nمقارن اين احوال قرارداد ژن كه قبلا به آن اشاره شد با وجود اعتراضات و\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nتهديدات سفير فرانسه ، ميان دو جمهورى عثمانى و ژن در شرايط و محيطى گرم و دوستانه به امضاء رسيد ، و نه تنها اعتراضات مسيو دولاهه سود نبخشيد بلكه چنان كه پيش از اين اشاره كردم نامه‌اى تند و زننده به اين شرح از ديوان صدارت دريافت كرد :\r\nپادشاه فرانسه نبايد و نمىتواند نسبت به پذيرش نمايندگان هر دولت و مليّت كه مورد مرحمت و عنايت مقام خلافت باشد هيچگونه اعتراض كند و بايد به همين قانع و خرسند باشد كه در دربار امپراتور مشرق زمين بالاترين و فخيم‌ترين سلاطين جهان مسيحيّت شناخته شده است .\r\nمسيو دولاهه در جواب نوشت : مقام عالى و بلند پادشاه فرانسه مرهون عنايات بىكران پروردگار دانا و حاصل نيرومنديها و رشادتهاى سپاهيان سخت‌كوش و پرتوان اوست . موافقت يا مخالفت ديگران در عظمت امپراتور فرانسه هيچ گونه تأثير نداشته است .\r\nدربار عثمانى از اين جواب درشت سخت ناراحت شد ، زيرا بنا به باور تركان ، تنها خليفهء عثمانى است كه از پرتو عنايات سبحانى شايستگى داشتن چنين مقام منيع را يافته ، اوست كه ظلّ الله است ، و ديگران را نسزد كه با او دعوى رقابت و همسرى كنند . و دربار عثمانى با كلمات تند و خشم‌آلود به سفير فرانسه تذكر داد كه تاكنون از هيچ سفيرى اين گستاخى و جسارت سر نزده ، و عناوينى كه بالاتر از مقام پادشاه اوست ، به وى نسبت نداده است . و دربار خلافت به هيچ كس اجازه نمىدهد كه چنين عناوينى به كار برد .\r\nبر اثر اين مباحثات و مشاجرات لفظى تلخ ، روابط بازرگانى فرانسه و عثمانى سخت به تيرگى گراييد ، و چندان كه توانشان بود نسبت به هم مخالفت و كارشكنى مىكردند . فرانسويان هر اندازه مىتوانستند به جنگجويان كرتى يارى و از ايشان حمايت مىكردند ، و موجب عقب افتادن پيروزى تركها مىشدند . عثمانيان نيز هر روز به بهانه‌هاى گوناگون دامنهء فعاليت بازرگانان فرانسوى را تنگ‌تر ، و غرامات بيشتر بر ايشان تحميل مىكردند .\r\nشكايات متواتر و پى در پى تجار فرانسوى مقيم عثمانى به لويى چهاردهم ، پادشاه را ناچار كرد كه سفير خود را از آن‌جا فراخواند . لويى به مسيو دولاهه دستور داد كه مذاكره دربارهء تجديد كاپيتولاسيون را قطع كند و به فرانسه بازگردد ، مگر آن كه دربار امپراتور عثمانى جدا به ادامهء مذاكرات مايل و در اين كار پيشگام و\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nثابت قدم باشد .\r\nاين دستور قاطع كه موافق طبع و دلخواه سفير نبود در اواخر سال 1668 به وى ابلاغ شد . او به ديدن قائم مقام صدراعظم رفت و به او اطلاع داد كه پادشاه متبوعش به وى دستور داده كه از عثمانى به فرانسه بازگردد ، و منتظر رسيدن كشتيهايى است كه با آنها خاك عثمانى را ترك گويد ، و از نايب نخست‌وزير درخواست كرد كه در اسرع وقت تصميم سفير را مبنى بر خروج از عثمانى به اطلاع دربار برساند .\r\nمقارن اين احوال دربار عثمانى در لاريس (  larisse  ) واقع در تسالى (  thessalie  ) مستقر بود ، و مقام خلافت به منظور اين‌كه به كرت نزديك باشد ، و به جريان جنگ و پيشرفت سپاهيانش بهتر نظارت كند به آن‌جا عزيمت كرده بود .\r\nنايب نخست‌وزير از دولاهه پرسيد آيا به جاى وى سفير ديگر به دربار خلافت فرستاده مىشود ؟ سفير جواب داد : نه . و از اين پس به دستور پادشاه معظم فرانسه يكى از منشيان سفارت يا يك تن از بازرگانان فرانسوى مقيم قسطنطنيه وظايف سفير را انجام خواهد داد ، همان‌گونه كه هلنديها و ژنيها عمل كرده‌اند . نايب نخست‌وزير پرسيد چرا پادشاه فرانسه از اعزام سفير خوددارى مىورزد ؟ دولاهه جواب داد دلايل اين كار را در حضور جمع نمىتوانم گفت : نايب نخست وزير براى اينكه سفير علل اين تصميم را بيان كند مجلس را از ديگران خالى كرد . آن‌گاه مسيو دولاهه اظهار داشت : پادشاه معظّم متبوع من بدين سبب سفير خود را از عثمانى فرا مىخواند و ديگرى را بدين سمت نمىفرستد كه ديرى است دربار خلافت نسبت به سفير وى احترامات لازم را مرعى نمىدارد ؛ به شكايتها و درخواستهايى كه فرانسويان مقيم عثمانى مدت سه سال به مقامات عثمانى كرده‌اند ترتيب اثر داده نشده . تجديد قرارداد كاپيتولاسيون را مورد توجه قرار نداده ، و از اين‌رو به بازرگانان فرانسوى مقيم عثمانى زيانهاى سنگين وارد آمده است ، در حالى كه بازرگانان انگليسى و هلندى و ژنى سه درصد ماليات مىدهند از بازرگانان فرانسوى پنج درصد گرفته مىشود . افزون بر اين در طىّ مدّت سه سال اخير دويست هزار ليور غرامت گرفته شده است . اگر اين مسائل به صورتى عادلانه حل شود ، و دربار عثمانى به گونه‌اى صادقانه و صميمانه در صدد جبران برآيد تصور مىكنم پادشاه عظيم الشأن فرانسه در موضوع احضار من تجديدنظر فرمايد .\r\nنايب نخست وزير پس از شنيدن بيانات مسيو دولاهه به وى قول داد همه مطالب مورد مذاكره را به يكى ديگر از معاونان صدراعظم كه پيوسته ملتزم مقام\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nخلافت است بنويسد تا او به اطلاع امپراتور برساند ؛ و نيز به سفير توصيه كرد كه اگر خود او اين مطالب را به روشنى و وضوح بنويسد و مستقيما براى صدراعظم بفرستد نتيجه بيشتر و بهتر خواهد بود .\r\nپس از مدتى نايب رئيس دائم صدراعظم به مسيو دولاهه خبر داد كه آنچه را نوشته به عرض نخست‌وزير خواهد رساند و او را از نتيجه آگاه خواهد كرد .\r\nدر آن روزها كه مسيو دولاهه در انتظار رسيدن جواب بود چهار كشتى براى برگرداندن وى به قسطنطنيه از فرانسه رسيد ، و در ساحل لنگر انداخت . ورود اين كشتيها در ابتدا مايهء نگرانى و بيم تركها شد ، اما وقتى آقاى آلمراس « 20 » (  almeras  ) ناخداى كشتيها به مأموران بندرگاه گفت كه براى خريدن صد تن مواد خوراكى به اين جا آمده و اگر اولياى مربوط با خريد او موافقت نكنند فورا بندر را ترك مىگويد ، هراس تركان كاملا از ميان رفت و خاطرشان آسوده شد .\r\nپاسخ صدراعظم به درخواستهاى مسيو دولاهه در مارس 1669 رسيد و به او ابلاغ شد . ضمن اين جواب به سفير اجازه داده شده بود كه در دربار حضور يابد . اين ديدار در ماه آوريل اتفاق افتاد .\r\nبر سر آن نيستم و نمىخواهم درباره سبب و هدف اين ملاقات شرح و توضيح زياد بدهم . اما آنچه من از زبان بسيارى از فرانسويان ساكن عثمانى شنيده‌ام با آنچه مسيو دولاهه هنگام مراجعت از مشرق زمين به پادشاه متبوع خود گزارش داده ، و يادداشت من التقاطى از آنست تفاوت بسيار دارد . وى به شاه معروض داشته علت حضور وى در دربار عثمانى تنها كسب اجازهء مرخصى و به جا آوردن مراسم خداحافظى بوده است . همچنين اظهار نظر نمىكنم چگونه شد كه مسيو دولاهه از دربار عثمانى به مسيو آلمراس ناخداى چهار كشتى دستور داد براى رساندن سفير عثمانى از قسطنطنيه به پاريس از بندر ول (  vole  ) واقع در خليج سالونيك (  salonique  ) برود .\r\nنام سفير جديد عثمانى در پاريس سليمان بوده و پيش از اين‌كه بدين سمت برگزيده شود محافظ خاص امپراتور بود ، و روزانه نزديك هفت سو و نيم حقوق\r\n\r\n\r\n","description":"","footnote":"\r\n( 20 ) - آقاى آلمراس با سه كشتى جنگى و يك كشتى حامل مواد محترقه براى بازگرداندن دولاهه از فرانسه راهى عثمانى شد . او با كشتيهايش روز دوم ژانويه 1669 وارد قسطنطنيه شدند .\r\n","page_name":" 48 ","page_number":48},
  {"content":"\r\n\r\nمىگرفت . وى در اواخر سال 1669 به فرانسه رسيد و در اوت سال بعد آن‌جا را ترك كرد . در نظر فرانسويان وى خويشتن‌بين ، خشن ، تندخو و آتشناك بود ، و چندان مكّار و رو به صفت بود كه شايد در سراسر مشرق زمين مانند نداشت . بازرگانان پروانسى مقيم عثمانى بر اين باور بودند كه وى برگزيده و فرستاده مسيو دولاهه است . برخى نيز پا را از اين فراتر نهاده عقيده داشتند مخارج سفر وى را نيز مسيو دولاهه تأمين كرده است ، و براى اثبات گفتهء خود دليل مىآوردند كه لوازم و تجهيزات وى چندان حقير و ناچيز بود كه از نظر كثرت و قيمت با آنچه سفيران پيش از او همراه داشته‌اند قابل برابرى نبوده است ؛ و مسيو دولاهه براى طرد و نفى اين نسبت عذر و دليل مىآورد كه سليمان آقا براى زود رسيدن به محل مأموريت خود چندان شتاب داشته كه فرصت نيافته وسايل شكوه‌مند و پر تجمّل خويش را آماده سازد و با خود بياورد . بازرگانان فرانسوى مقيم عثمانى براى اثبات بيشتر دعوى خود مىگفتند در تمام نامه‌هايى كه دربار ترك همراه وى براى دربار فرانسه فرستاده هرگز نام او به عنوان سفير ذكر نشده ، و وى در جواب معترضان و ناباوران مىگفت هنگامى او در بندر كال سن نيكلا (  cale saint nicolas  ) منتظر رسيدن كشتيهاى فرانسوى بود سپاهيان عثمانى چنان كرت را در حصار گرفته بودند كه صدراعظم به تصرف كامل آن اطمينان حاصل كرد و از يارى كردن فرانسويان به جنگجويان كرتى هيچ بيم در دل راه نمىداد ؛ از اين‌رو عنوان نامه‌هايى را كه پيش از حركت سليمان براى مقامات عالى فرانسه نوشته بود ، براى نمودن بىباكى و بىپروايى خود عوض كرد . اما دليل اين‌كه سليمان آقا به راستى عنوان و مقام سفارت داشته اينست كه هنگام عزيمت ، امپراتور عثمانى جبّه و شمشير كه خاص سفيران است به وى اعطا فرموده است ؛ و نشان ديگر براى اثبات اين دعوى اين‌كه هنگامى كه سليمان به باروها و دژهاى ناپولى رومانى نزديك شد نگهبانان ورودش را با شليك توپ سلام و تهنيت گفتند .\r\nمسيو دولاهه در ماه ژوئيه به قسطنطنيه بازگشت ، و سه ماه پس از ورود ، دولت فرانسه به وى دستور داد با كشتيهاى ناخدا آلمراس مراجعت نمايد ، و اگر نايب نخست وزير عثمانى به عذرى از بازگشتنش ممانعت كرد بىدرنگ از مقام خود كناره‌گيرى كند تا تركها نتوانند از راه بدرفتارى و خوارمايه گرفتن سفير فرانسه به خود ببالند .\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nچنان كه پيش از اين اشاره كردم كشتيهاى فرانسوى قبل از وصول اين دستور از بندر عثمانى دور شده بودند ، و آقاى دولاهه نتوانست نخستين قسمت دستور دولت متبوع خود را اجرا كند . اما دربارهء قسمت دوم ضمن گزارشى مبسوط اطلاع داد كه چون امپراتور و صدراعظم و ديگر مقامات عالى عثمانى به سزا و به صورتى شايسته از او تجليل مىكنند موجبى براى استعفاى وى در ميان نيست . اين معاذير مورد قبول دولت فرانسه نيفتاد و مجددا به او دستور داده شد مراجعت نمايد . بازرگانان فرانسوى مقيم عثمانى نيز در احضار دولاهه پافشارى مىكردند ، و پياپى گزارش مىدادند تا وقتى دولاهه سفير فرانسه در عثمانى است نه تجديد قرارداد كاپيتولاسيون تجارى امكان‌پذير است ، و نه راه درياى سرخ براى آغاز شدن بازرگانى با هند به روى بازرگانان فرانسوى مقيم عثمانى گشوده مىشود . زيرا صدراعظم نفرت و كينهء كهن و بهبود نيافتنى به دولاهه دارد .\r\nسرانجام دولت فرانسه آقاى نوانتل را جاى وى به مشرق زمين فرستاد . نوانتل پيش از آن‌كه به سفيرى برگزيده شود مستشار پارلمان پاريس بود . وى مردى پارسا ، خداجوى ، ستوده كار ، مردم آميز و آخرانديش بود ، و پيش از اين مأموريت نيز به قسطنطنيه سفر كرده بود . اما با اين همه صفتهاى نيكو كه داشت چون بيش از اندازه مؤدب و شرمناك بود آنان كه به خصوصيات اخلاقيش آشنا بودند بر اين باور بودند كه در اين مقام پر مسؤوليّت از عهدهء انجام دادن وظايف خود بر نمىآيد ، و در برابر ترفندها و كارآشوبيها و تيزعنانيها و باريك‌گيريها و افسونگريهاى تركان نمىتواند عرض اندام كند ، و توانايى رويارويى ندارد .\r\nدولت فرانسه كه فى الجمله به اين نقطهء ضعف نوانتل وقوف داشت اول بر اين بود كه وى را به سمت وزير مختار اعزام دارد . اما بر اثر اعمال نفوذ دوستان بسيارى كه در دستگاه داشت ، بتخصيص حمايت بىدريغ كمپانى ، وى با سمت سفارت فرستاده شد . استدلال كمپانى اين بود كه چون نوانتل ناچار است دربارهء مسائل مهم از جمله تجديد قرارداد كاپيتولاسيون تجارى و اجازهء بازرگانى از راه درياى سرخ مذاكره كند ، لازم است عنوان سفارت داشته باشد .\r\nنوانتل (  nointel  ) در ماه اوت سال 1670 از پاريس روانهء قسطنطنيه شد .\r\nسليمان آقا سفير دولت عثمانى در پاريس ، نيز همراه وى بود . پادشاه فرانسه فرمان داد به منظور مزيد حشمت و حيثيت سفير ، چهار كشتى جنگى تحت فرماندهى مسيو\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nداپلمن (  m . d'aplemont  ) وى را به محل مأموريت ببرد . نوانتل در ماه اكتبر وارد قسطنطنيه شد .\r\nمن از بسيارى افراد عمر پيموده و روشن‌نظر و روان‌بين شنيده‌ام كه سبب عدم موفقيت دولاهه در تجديد قرارداد كاپيتولاسيون و تحصيل اجازه براى رفت و آمد بازرگانان فرانسوى مقيم عثمانى از درياى سرخ به منظور تجارت با هند و ديگر مسائل عمده ، تنها ناشى از نفرت صدراعظم عثمانى از بدرفتارى و سوء تدبير دولاهه نبوده ، بل كه جهات ديگر از جمله كمكهاى بىدريغ فرانسه به دشمنان عثمانى در جنگ كاندى عامل اصلى عصبانيّت امپراتور مشرق زمين بوده است .\r\nآقاى نوانتل با تشريفات و شكوه و جلال خيره كننده و كم‌نظيرى وارد قسطنطنيه شد ، اما اين تشريفات و دبدبه و كبكبه در نظر تركها پسنديده نيفتاد ، و سنگين و وزين جلوه نكرد . در اين هنگام دربار عثمانى در ادرنه متوقف بود . آقاى دولاهه به قصد بازگشتن به فرانسه ، در ماه دسامبر خداحافظى كرد ، در كشتيى كه فرماندهش ناخدا آپلمون بود سوار شد و به حركت درآمد . اما اين كشتى و كشتيهاى همراه آن پس از اين‌كه مسافتى پيمود به سبب اين‌كه دو تن از بردگان ، خود را در آن افگنده بودند و پناه جسته بودند به وسيلهء مأموران عثمانى متوقف شد . افزون بر اين دو تن ، نزديك صد نفر از بردگان و اسيران ملل مختلف خود را رهانده بودند كه يكى از آنان شواليه بوژو (  beaujeu  ) بود كه از زندان هفت برج گريخته بود . قائم مقام صدراعظم استرداد آن دو فرارى را از آقاى نوانتل درخواست كرد ، و او به فرمانده كشتى دستور داد كه آنان را تسليم كند ؛ اما ناخدا و همكارانش پس از جستجو گفتند اين دو ، سوار كشتى نشده‌اند و نيستند مسيو دولاهه نيز طى مكتوبى كه براى صدراعظم فرستاد منكر حضور اسيران در كشتى شد ، و نخست‌وزير كه ظاهرا گفتهء اين دو را باور كرده بود به نگهبانان و دژبانان دستور داد كشتيهاى پادشاه فرانسه را آزاد كنند تا به سفر خود ادامه دهند .\r\nاندك زمانى پس از راهى شدن مسيو دولاهه ، آقاى نوانتل به ادرنه عزيمت كرد . مقامات عالى عثمانى ورود وى را با احترامات و تجليل فراوان پذيره شدند . وى پيش از آن‌كه بنا به مرسوم دربار امپراتور ، مقاصد و درخواستهاى خود را به وسيلهء مناسب به باب عالى عرضه دارد ، از صدراعظم تقاضاى ديدار كرد . نوانتل از واقعيت و اهميت اين رسم جارى در امپراتورى عثمانى و سراسر مشرق زمين به خوبى آگاه بود ،\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nاما مقامات عالى فرانسه مؤكدا به وى دستور داده بودند بدين گونه عمل كند . خود نيز به - جدّ مايل بود پيش از ابراز مقاصد و نيّات خود ، و قبل از اظهار دستورهايى كه مقامات عالى متبوعش به او داده بودند از نظرات امپراتور و صدراعظم عثمانى آگاه شود ؛ و در حقيقت از آنچه بر اثر عدم مآل‌انديشى مايهء تيرگى روابط فرانسه و مشرق زمين شده بود درس عبرت بگيرد .\r\nاين نكته نيز گفتنى است بنا به خبرهايى كه به گوش مسؤولان سياسى فرانسه رسيده بود ، امپراتور عثمانى از سردمهرى و كينه‌ورزى صدراعظم نسبت به فرانسه و فرانسويان ، و مخالفت وى دربارهء تجديد قرارداد كاپيتولاسيون ، و بر اطلاق از تيرگى روابط دو كشور بزرگ كاملا ناآگاه بود ؛ همچنين گفتنى است كه به طور كلى در آن روزگاران داورى و قضاوت همهء امپراتوران و دربارهاى اروپا نسبت به تركها كاملا نارسا و نادرست بود . اين عدم بصيرت و معرفت از آن ناشى شده بود كه اروپاييان از استعداد فطرى و نبوغ ذاتى تركها ، و قابليتشان در امور سياسى غافل مانده بودند .\r\nمسيو نوانتل چنان كه تصميم گرفته بود مدتى از بيان و ابراز مقاصد خويش خوددارى ورزيد ، امّا چون بر اثر ادامهء اين‌روش از ديدار امپراتور محروم مىماند ناچار پس از مدتى ترديد و تأخير برخى از مقاصد خود را به پانئوتى (  panaioti  ) مترجم مخصوص صدراعظم اظهار كرد . اين مترجم بسيار هوشمند و زيرك بود ؛ به چند زبان اروپايى به روانى سخن مىگفت ، و از يونانيانى بود كه تبعيّت عثمانى را پذيرفته بود .\r\nاين مترجم با صميميت و حسن نيت و اعتقاد تمام به انجام دادن وظيفه و جلب رضاى صدراعظم مىكوشيد ، و با اين‌كه مليت و مذهبش با دين و مليت نخست وزير تفاوت داشت بىاعتنا به اين اختلاف ، پيوسته از منافع عثمانيها در برابر مسيحيان جانبدارى مىكرد ؛ و پيروى از اين‌روش يا از بيم آزار و شكنجه بود كه تركان در حق بدخواهان خود روا مىداشتند ، يا معلول حسّ وظيفه‌شناسى و حق‌جويى . جمهورى ژن در ازاى خدمات قابلى كه وى به ماركى دورازو (  durazzo  ) سفير جمهورى در پيشرفت مذاكراتش كرده بود او را به لقب نبيل ژن مفتخر و سرافراز كرده بود .\r\nپانئوتى پيش از آن‌كه به خدمت صدراعظم عثمانى درآيد مترجم امپراتور آلمان بود ، و هر ماه هزار اكو حقوق مىگرفت ، و برخى بر اين باورند كه هنوز هم محرمانه حقوقش را از دربار آلمان دريافت مىدارد .\r\nگفتنى است كه اين مترجم زيرك و كاردان به هنگامى كه مذاكرات صلح\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nميان دو امپراتورى آلمان و عثمانى در جريان بود بيش از همهء دست‌اندركاران فعّاليّت داشت ، و در پيشرفت كار از همه مؤثرتر بود . در برقرارى معاهدهء صلح كاندى نيز لياقت و استعداد و كاردانى خويش را به خوبى نشان داد ، و تدابير وى چندان مورد پسند صدراعظم افتاد كه به پاداش ، همهء درآمد جزيرهء ميكن (  miycone  ) را كه ساليانه متجاوز از چهار هزار اكو بود به وى واگذار كرد .\r\nاگرچه اين مرد كافى در خور اين همه تحسين و آفرين است ، اما بيش از حدّ مقتضى به او پرداختم ؛ و اين نكته را نيز ياد كنم كه وى در نظر تمام سياستمداران مقيم باب عالى ، و همهء بزرگان و صاحبان مقام ، حرمت و اعتبار نمايان دارد ، و از طرف صدراعظم با تمام مسيحيان عالى مقام اروپايى دربارهء مسائل مختلف گفتگو و مذاكره مىكند .\r\nدرخواستهاى سفير فرانسه افزون بر سى موضوع ، و مهم‌ترين آنها بدين شرح بود :\r\nنخست اين‌كه جمهورى عثمانى حق ندارد جز با ميانجيگرى و موافقت قبلى فرانسه با هيچ يك از ملل اروپا ، بتخصيص با ورود ايتالياييها در مشرق زمين موافقت كند .\r\nونيزيها و ژنيها مستثنى خواهند بود . ( تركها اين امتياز را در زمان پادشاهى فرانسواى اول ، ضمن قرارداد نخستين معاهدهء كاپيتولاسيون به فرانسويان داده بودند . اين قرارداد تا اوائل قرن هفدهم مجرا و معتبر بود . سپس بر اثر پيش‌آمدى چند ، از جمله راهزنيهاى دزدان دريايى در تمام طول سواحل مصر كه ظاهرا با ناديده‌انگاريهاى فرانسه صورت مىگرفت ، امپراتور عثمانى در اين قرارداد به نوعى تجديدنظر كرد ، اما مفاد اساسى آن به صورتى ديگر بدين شرح مورد تصريح و تأييد قرار گرفت : از ملل اروپايى ، آنان كه در دربار عثمانى نماينده رسمى ندارند ، و با باب عالى هيچ‌گونه قرارداد و معاهده‌اى نبسته‌اند ، هنگام ورود به مشرق زمين بايد زير بيرق و در حمايت فرانسه درآيند ، و در اين صورت از مزاياى آن بهره‌مند خواهند شد .\r\nاما تركها اين ماده را چنان كه فرانسويان تفسير مىكردند نمىپذيرفتند ، و بر اين اعتقاد بودند كه مفهوم اين ماده هرگز اين نيست كه تركان ناچارند پيش از دادن اجازهء ورود به ملل ديگر به كشور خودشان موافقت دولت فرانسه را كسب كنند بل كه جمهورى عثمانى نيز مانند كشورهاى ديگر حق دارد با هر مملكت به صلاحديد و تشخيص خود روابط دوستانه برقرار كند . )\r\nدوم ، فرانسويها نيز مانند انگليسيها ، هلنديها و ژنيها فقط سه درصد بابت حقوق\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nگمركى بپردازند ، و جمهورى عثمانى حق مطالبه بيشتر ندارد .\r\nسوم ، امپراتورى عثمانى به بازرگانان فرانسوى آزادى كامل اعطا مىكند تا براى برقرارى روابط بازرگانى با هند ، از مجموع راههاى دريايى و زمينى ميان عثمانى و هند ، بتخصيص كانال درياى سرخ ، بدون پرداخت عوارض استفاده كند .\r\nچهارم ، مقام خلافت دستور خواهد داد مكانهاى مقدس در ارض اقدس را كه تا قبل از سال 1638 از آن رو ميان كاتوليك مذهب بوده و از آن تاريخ به بعد ، يونانيان ناروا به تصرف درآورده‌اند به ايشان مسترد دارند .\r\nپنجم ، امپراتور مشرق زمين بايد پادشاه فرانسه را تنها حامى مسيحيان بشناسد .\r\nششم ، همهء مسيحيان پيرو آيين كليساى رم كه در سرزمين عثمانى اقامت دارند تحت حمايت امپراتور فرانسه قرار بگيرند .\r\nهفتم ، كاپوسين‌هاى فرانسوى مقيم قسطنطنيه اجازه يابند به جاى كليساشان كه پانزده سال پيش بر اثر حريق منهدم شده ، كليساى تازه‌اى در گالاتا بسازند .\r\nهشتم ، مسيحيان كاتوليك مذهب مجاز باشند هر زمان و هر چند بار لازم باشد بدون اجازهء قبلى كليساهاى خود را در سراسر امپراتورى عثمانى مرمت يا تجديد بنا كنند .\r\nنهم ، همهء اسيران فرانسوى كه در سراسر امپراتورى عثمانى در بند مىباشند آزاد شوند .\r\nدرخواستهاى ديگر سفير فرانسه گرچه از نظر كميت زياد بود از لحاظ كيفيت اهميت قابل توجه نداشت .\r\nتقاضاهاى سفير فرانسه در نظر مقامات دربار خلافت غير قابل قبول آمد ؛ حتى پيشنهادهاى وى را به سخره گرفتند ، و برخى وزيران بر اين باور شدند كه درخواستهاى سفير فرانسه بهانه‌ايست براى قطع رابطه و تعليق مناسبات دوستانه .\r\nنخست‌وزير عثمانى از سفير استعلام كرد كه آيا دربار فرانسه راجع به درخواستهاى خود به صدراعظم يا مقام خلافت‌نامه‌اى نوشته است ؛ چه در نظرگاه دولت عثمانى سخت غريب و شگفت‌انگيز مىنمايد كه دربار فرانسه چنين درخواستهاى عجيب و دور از نزاكت و عدالت از دولت دوست خود بكند .\r\nآقاى نوانتل كه هرگز منتظر چنين پرسش نابهنگام نبود ، جواب داد كه : وى\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nتنها حامل اعتبارنامه‌ايست كه پادشاه متبوع وى به نام مقام خلافت و صدارت عظمى فرستاده ، و چون سابقه ندارد كه امپراتور متبوع وى در چنين موارد جزئيات وظايف سفير خود را بنگارد ، به نظر او همين اعتبارنامه‌ها بهترين گواه اصالت درخواستهاى اوست .\r\nدر اين محاكمه لفظى حق با سفير بود ، و اشكال‌تراشيهاى صدراعظم جز سفسطه و مغالطه و بهانه‌جوييهاى زشت و ناروا نبود . با وجود اين دربار عثمانى به سفير اطلاع داد پيش از آن‌كه تعهّد و قول رسمى نسپارد كه حداكثر پس از سپرى شدن مدت شش ماه نامهء امپراتور فرانسه را مشتمل بر شرح جزئيات درخواستهاى سفير ارائه خواهد كرد ، ملاقات وى با صدراعظم ميسر نخواهد بود .\r\nنوانتل ناچار تسليم شد ، و در اواخر ماه فوريهء سال 1671 رسما متعهد شد كه پيش از انقضاى مدت شش ماه نامهء دربار فرانسه را به امپراتور تسليم كند .\r\nصدراعظم روز بعد به سفير اطلاع داد كه دو روز ديگر مىتواند افتخار ديدار امپراتور عثمانى را دريابد مشروط بر اين‌كه دربارهء درخواستهاى خود حتى يك كلمه بر زبان نياورد .\r\nنوانتل نخست با نخست‌وزير ملاقات كرد . پذيرايى و رفتار صدراعظم سخت سرد و دلازار بود ، و بىآن‌كه به سخنان طولانى سفير توجه و اعتنا كند تنها دو كلمهء آرى يا نه را در جواب او بر زبان مىآورد . نوانتل ضمن گفتگو غالبا از عظمت و اقتدار لويى چهاردهم پادشاه متبوع خود ياد مىكرد ، و نيرومندى سپاهيان فرانسه را با غرور تمام مىستود . صدراعظم كه ستايشگريهاى سفير را تهديد عليه خود و كشورش مىپنداشت از سر طنز به او جواب داد : آرى ، امپراتور فرانسه پادشاه مقتدرى است ، اما شمشيرش هنوز نو است . مىخواست بگويد كه لويى هنوز در هيچ مصافى جوهر و هنر خويش را ننموده تا در خور چندين تعظيم و تجليل باشد ؛ و اين گفتهء ناهنجار صدراعظم بر اين حقيقت دلالت مىكرد كه وى با همهء دانش و بينشى كه داشت از وقايع و حوادثى كه در آن زمان در اروپا مىگذشت كاملا بىخبر بود .\r\nصدراعظم از اين گونه جوابها بسيار گفت ، و من دو تا از آنها را مىآورم .\r\nنخست اين‌كه وقتى نوانتل به نخست‌وزير اظهار داشت كه روابط دوستى فرانسويان و عثمانيها ريشهء كهن دارد ، در طى قرون گذشته پيوسته خاطر نگهدار و حامى يكديگر بوده‌اند و اين دوستى و يگانگى بايد همچنان ادامه يابد ، صدراعظم در حالى كه تبسم\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nطعن‌آميزى بر لب داشت جواب داد : آرى ، فرانسويان دوستان صميم ما هستند ولى شگفتا كه هميشه ايشان را متفق و در كنار دشمنان خود مىبينيم . جواب ديگر كه شكننده‌تر و تحقيرآميزتر از پاسخ نخست بود اين بود ، نوانتل هنگام بيرون شدن از كاخ صدارت به نخست‌وزير گفت : من از سوى اعليحضرت امپراتور متبوعم مأمورم به شما بگويم پادشاه فرانسه به حلّ مسألهء درياى سرخ توجه مخصوص و تمايل بسيار دارند كه باب عالى هر چه زودتر موجبات رضايت خاطر ايشان را فراهم آورد ، و صدراعظم بىدرنگ جواب داد : باور نمىكنم امپراتورى بدان عظمت و اقتدار كه تو وصف مىكنى مهمترين آرزويش رونق كار گروهى سوداگر و بازارى باشد .\r\nديدار سفير با امپراتور عثمانى نيز گرم‌تر و به آيين‌تر از ملاقات با صدراعظم نبود . وى پس از اين‌كه به محضر امپراتور درآمد و بنا به رسم تعظيم كرد به بالاى تالار پذيرايى رو به روى امپراتور هدايت شد قرائت خطابه‌اش قريب يك ربع ساعت مدت گرفت . بر خلاف توقّع سفير ، مترجم خطابهء وى را به اختصار تمام به عرض صدراعظم رساند ، و او نيز حاصل آن خطابهء بلند بالا را در دو سه جمله به حضرت خلافت معروض داشت . نوانتل بر خلاف تعهدى كه كرده بود ، و قولى كه داده بود درخواستهاى خود را مشروحا به عرض امپراتور رساند و وى با دقت و شكيبايى به همهء گفته‌هاى سفير گوش فراداد . آن‌گاه خطاب به صدراعظم كه بنا به رسم نزديك او بود گفت : سفير را نزد للهء « 21 » ما ببريد تا مطالب خود را براى او بگويد .\r\nدر مشرق زمين رسم بر اين است كه سفيران پس از باريابى به محضر امپراتور ، و بيرون شدن از تالار پذيرايى ، در محل نخست‌وزيرى با صدراعظم غذا مىخورند . وى و بزرگان همراهش با وزير خزانه‌دارى كه مهمترين اعضاى دولت به شمار مىآيد بر سر ميز نشستند . آقاى نوانتل در آن مجلس نيز همچنان به مذاكرات ادامه داد . و چون سخن را به درازا كشاند صدراعظم ناشكيبا و تنگ حوصله شد ؛ وى را به خاموشى ناچار كرد و به او گفت : آقاى سفير ، قولى را كه به من داده‌ايد ياد آوريد ؛ شش ماه ديگر معلوم خواهد شد كه ما دوست يكديگريم ، يا دشمن هم .\r\nفعاليتهاى مسيو نوانتل در ادرنه بدين‌سان آغاز شد . وى در ماه مارس 1671\r\n\r\n\r\n","description":"","footnote":"\r\n( 21 ) - لله لفظى است تركى كه امپراتوران عثمانى صدراعظم‌هاى خود را از سر لطف و مرحمت به آن خطاب مىكرده‌اند و به معنى مربى و معلم شاهزادگان است .\r\n","page_name":" 56 ","page_number":56},
  {"content":"\r\n\r\nبه قسطنطنيه بازگشت ، و نتيجهء اقدامات خود را در باب عالى ، و جريان ملاقاتش را با صدراعظم عثمانى مفصلا به فرانسه گزارش داد . مسؤولان دربار پاريس از مطالعهء دقيق گزارش مسيو نوانتل چنين استنباط كردند كه صدراعظم او و فرانسويان را به سخره گرفته است ، و پس از شور زياد به اين نتيجه رسيدند كه يا بايد قاطعانه و با خشونت با دربار عثمانى رفتار ، و با آن قطع رابطه كرد ، و يا شكيبا و خويشتندار بود ، و كج‌دار و مريز ، و با مدارا و آهستگى با آنان معاملهء به مثل كرد . و چون اخذ تصميم در اين مهم ، بىتأمّل و مآل‌انديشى كافى جايز نبود به مسيو دواپد (  m . d , oppede  ) استاندار پرونس توصيه كردند همهء بازرگانانى را كه در كار داد و ستد با مشرق زمين دست داشتند ، و كسانى را كه به مسائل مربوط به مشرق زمين بصير و صاحبنظر بودند در مارسى گرد آورد ، تا نظر آنان را در اين موضوع ارزيابى كند « 22 » .\r\nبرخى از حاضران در مجمع بر اين اعتقاد بودند كه فرانسه مىتواند بىهيچ گونه نگرانى چند سال متوالى از تجارت با عثمانى چشم بپوشد ، و از طريق محاصرهء راههاى دريايى چنان آن دولت را در تنگنا بگذارد كه امپراتور مشرق زمين براى رهايى از زيانها و صدمات ناشى از محاصره ، با انعقاد قرارداد مورد نظر فرانسه رضا گردد .\r\nعدهء بيشتر حاضران در مجمع مشاوره معتقد بودند كه انواع كالاهاى مشرق زمين چندان به پرونس حمل ، و روى هم انباشته شده كه امپراتورى فرانسه را مدت ده سال از آوردن امتعهء تازه بىنياز مىكند . افزون بر اين اگر پادشاه فرانسه ده كشتى جنگى به آبهاى ساحل يونان و كرانه‌هاى داردانل بفرستد پس از مدتى نه بسيار دراز ، در قسطنطنيه قحطى مدهشى پديد مىآيد ، و شورش عظيمى به نفع فرانسه روى مىدهد .\r\nبازرگانان پرونسى وقوع جنگ را حتمى و قطعى دانستند ، و تصميمات اخير\r\n\r\n\r\n","description":"","footnote":"\r\n( 22 ) - كلبر روز 31 مه 1671 مسيو دواپد (  m . doppede  ) را مأمور كرد كه با كمپانى مشرق زمين در اين مورد مشورت كند . كمپانى واپد معتقد بودند كه بايد با دربار عثمانى با خشونت رفتار كرد و متوسل به قوهء قهريه شد اما بازرگانان با اين عقيده مخالف ، و معتقد بودند كه با آهستگى و مدارا كار بهتر و زودتر از پيش مىرود و همه بر اين مصمّم شدند . آن وقت آرويو (  arvieux  ) را براى بهتر كردن مناسبات تجارى به عثمانى فرستادند .\r\n","page_name":" 57 ","page_number":57},
  {"content":"\r\n\r\nمجلس مشاورهء مارسى را داير بر شروع جنگ ميان فرانسه و امپراتورى عثمانى در آيندهء نزديك ، وسيلهء نامه به اطلاع همهء آشنايان و همكاران خود رساندند ، و با اطمينان و تأكيد تمام ياد كردند كه پادشاه فرانسه پنجاه فروند كشتى جنگى براى اعزام به مشرق - زمين مجهز و آماده كرده است .\r\nمسيو نوانتل نيز از دوستان خود كه در مارسى اقامت داشتند نامه‌هاى زيادى متضمّن همين خبر دريافت كرد .\r\nبارى ، ديرى نگذشت كه اين خبر بسيار مهم و نگران كننده در سراسر شهرهاى قسطنطنيه ، ادرنه ، و همهء بندرهاى امپراتورى عثمانى پراگنده شد . برخى از مطّلعان به من گفتند كه صدراعظم و وزيرانش به شنيدن اين خبر ، سخت نگران و آشفته‌خاطر شده‌اند ، و نخست‌وزير از سفيران و نمايندگان سياسى كشورهاى مسيحى مقيم مشرق زمين استعلام كرد به عقيدهء آنان آيا فرانسه به زودى به عثمانى حمله مىكند ؟\r\nجواب بيشتر نمايندگان خارجى اين بود كه : پادشاه فرانسه با كوشش و سرعت بسيار به تجهيز سپاه و كشتيهاى جنگى خود پرداخته است ، و آنها را آماده پيكار مىكند اما هدفش معلوم نيست ، و از قراين چنين برمىآيد كه مىخواهد با هلند بجنگد .\r\nاين جواب آرام‌بخش از وحشت تركان كاست ، و وقتى دو ماه بعد تنها يك كشتى فرانسه به ساحل قسطنطنيه رسيد به گمان اين‌كه اين ناو جنگى براى بيرون بردن سفير و ديگر فرانسويان مقيم عثمانى ، و ابلاغ اعلان جنگ آمده ، و گروه‌هاى سفاين جنگى به دنبال مىآيند دگربار سخت در وحشت افتادند . ولى وقتى از يكى از جاشوان پرسيدند كه : عدهء سفاين جنگى فرانسه چند است ، تا كجا پيش آمده‌اند ، و شمار سپاهيان اعزامى چه قدر است ، و كى به پايتخت مىرسند ، و وى جواب داد : نه كشتى جنگى از دنبال مىآيد ، نه سپاهى در راه است ، نه از جنگ حرفى در ميان است ، و او اصولا از عنوان كردن اين پرسشها سر در نمىآورد ، و مقصودشان را در نمىيابد ، خيال تركان كاملا آسوده شد ؛ و اول سپتامبر صدراعظم نامه‌اى به سفير فرانسه نوشت ، مضمون اين‌كه : شش ماه ، مدتى كه قرار بود نامهء پادشاه فرانسه به امپراتور برسد منقضى شده ، اگر و اصل شده لطفا صدارت عظمى را از مفاد آن ، و دستورهايى كه امپراتور فرانسه داده‌اند ، آگاه كنيد .\r\nسفير شفاها به آورندهء نامه جواب داد : نامهء امپراتور فرانسه هنوز و اصل نشده ، و\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nچون در نامهء صدارت عنوان امپراتور معظم فرانسه به صورت شايسته و متناسب با شؤون جليل آن حضرت ذكر نشده از دادن جواب كتبى معذور است .\r\nدر اين مورد حق به جانب سفير بود ، چه صدراعظم جاى كار بردن عنوان اعليحضرت امپراتور فرانسه وى را قرال خطاب كرده بود ؛ و در عرف تركان عنوان قرال يك درجه خسيس‌تر و پايين‌تر از امپراتور و پادشاه بود ؛ و گرچه ظاهرا هر دو معنى واحد داشتند اما خلاف ادب و آيين بود كه پادشاهان و امپراتوران را با عنوان قرال خطاب كنند . پادشاه كه كلمه‌اى فارسى است كاملا مترادف و هم معنى امپراتور است ، و ايرانيان سلطان خود را بدين نام مىخوانند ؛ اما قرال كه از زبان اسلاوى اخذ شده و لهستانيها پادشاه خود را بدين نام خطاب مىكنند از نظر مقام و عظمت يك درجه پايين‌تر از پادشاه يا امپراتور مىباشد ؛ و در زبان فرانسوى پادشاه معادل امپراتور است .\r\nتصميم شوراى سلطنتى با رأى مجلس مشاورهء مارسى دربارهء جنگ فرانسه با عثمانى كاملا مباين و مغاير بود ، و لويى چهاردهم كه خيال بسته بود با هلنديها بجنگد ، از اعزام ناوگان جنگى خود به دو جبهه مىهراسيد . چه اگر بيشتر كشتيهاى جنگى و سپاهيان خود را به جبهه جنگ تركها مىفرستاد ، جبههء ديگر ضعيف مىشد ، و اين خلاف مصلحت بود . از اين‌رو از روشن كردن آتش جنگ در جبههء مشرق موقتا چشم پوشيد ، و براى اين‌كه روابط دو دولت به تيرگى كامل نينجامد ، و گسسته نشود ، به مسيو دوليون (  m . de lionne  ) دستور داد نامه‌اى به اين مضمون خطاب به نخست وزير عثمانى بنويسد و بفرستد « 23 » : « امپراتور فرانسه از اين‌كه سخنان و اعتبار سفيرش در دربار عثمانى مورد ترديد قرار گرفته ، سخت در شگفت شده است ؛ چه تا اين زمان هرگز سابقه نداشته كه باب عالى در صدق و صحت گفته‌ها و پيشنهادهاى سفيران فرانسه ابراز شك و ناباورى كند . امپراتور فرانسه از هيچ راهى جز وسيلهء آقاى نوانتل با دربار عثمانى رابطه ندارد ، و اگر با اين تأكيد و صراحت ، مقام خلافت و هيأت وزيرانش همچنان نسبت به ايشان نامساعد و بىاعتمادند ، به وى اجازه دهند با همين كشتى كه حامل اين نامه است به فرانسه بازگردد . »\r\n\r\n\r\n","description":"","footnote":"\r\n( 23 ) - متن اين نامه كه شانزدهم اوت 1671 در فونتن بلو نوشته شده در جلد چهارم خاطرات دارويو ثبت است .\r\n","page_name":" 59 ","page_number":59},
  {"content":"\r\n\r\nآقاى دارويو (  m . d'arvieux  ) مترجم آقاى دوفن (  daufin  ) كه اكنون با سمت كنسول فرانسه در حلب خدمت مىكند ، مأمور شد كه نامهء امپراتور را مستقيما و بلاواسطه به صدراعظم عثمانى برساند ؛ وى همچنين حامل دستورهاى تازه‌اى براى سفير بود . « 24 »\r\nدارويو در ماه سپتامبر با يكى از كشتيهاى سلطنتى به نام ديامان ( الماس ) كه به فرماندهى ماركى دوپرويللى هدايت مىشد از مارسى راهى عثمانى شد ، و در اواخر فوريهء سال بعد به قسطنطنيه رسيد . به سبب نامساعد بودن و توفانى بودن دريا مسافرتش قريب چهار ماه مدت گرفته بود .\r\nنوانتل به محض ورود فرستادهء امپراتور ، و با خبر شدن از دستورهاى پادشاه ، صدراعظم را از وصول نامهء امپراتور آگاه كرد ، و اطلاع داد كه تأخير از اين سبب روى داده كه كشتى حامل نامه مدت پنج ماه به علّت توفانى بودن دريا در راه بوده است ، و براى تسليم كردن نامه منتظر صدور اجازهء شرفيابى است .\r\nصدراعظم در جواب نوشت « 25 » كه سفير هر زمان بخواهد مىتواند به دربار تشريف بياورد و مطمئن باشد كه با احترامات بسيار از او پذيرايى به عمل خواهد آمد ؛ و عنوان نامه را بر خلاف بار اول كه نوشته بود حضور سفير قرال فرانسه ، بنا به آيين و رسم سابق نوشت : حضور سفير امپراتور فرانسه .\r\nهمان روز كه مسيو نوانتل اين نامه را دريافت داشت نايب صدراعظم به وى پيغام داد كه از سوى نخست‌وزير مأمور است سى ارابه ، دوازده اسب ، هزار اكو هزينهء سفر حضور آن جناب تقديم كند ، و اين همه جملگى آماده است تا هر وقت به قصد رفتن به دربار ، از سفارت بيرون شوند تقديم گردد . و چنين بود مناسبات و روابط ميان فرانسه و عثمانى در مارس 1672 زمانى كه من به قسطنطنيه رسيدم .\r\nنوانتل روز بيست و نهم مارس به قصد رفتن به ادرنه از قسطنطنيه بيرون شد .\r\nبرادرش ابه دونوانتل (  abbe de nointel  ) يك كشيش ، يك نفر مسؤول تشريفات ، يك منشى ، سه مترجم ، يك نجيب‌زاده ، چند افسر جزء ، و دوينى چرى همراهش\r\n\r\n\r\n","description":"","footnote":"\r\n( 24 ) - دارويوروز 19 فوريه 1672 به قسطنطنيه رسيد .\r\n( 25 ) - نامهء صدراعظم كه بيستم مارس نوشته شده بود ، در يك كيسهء ساتن تنگ و دراز كه سر آن با لاك قرمز مهر شده بود جا داشت . عنوان سفير كه اين بار به جاى سفير قرال فرانسه ، سفير امپراتور فرانسه بود روى كارت زيبايى نوشته و به در كيسه نصب بود .\r\n","page_name":" 60 ","page_number":60},
  {"content":"\r\n\r\nبودند . جز اينها اين كسان نيز سفير را همراهى مىكردند : مسيو دارويو آورندهء نامه ، يكى از مديران كمپانى شرقى كه براى مذاكره دربارهء شرايط داير شدن بازرگانى از راه درياى سرخ آمده بود ؛ دو شخصيّت مذهبى اسپانيولى كه نمايندگى بيت المقدس را بر عهده داشتند ، و آمده بودند تا دربارهء پس گرفتن اماكن مقدس فلسطين كه قريب سى سال پيش يونانيان در حمايت دربار عثمانى گرفته بودند ، مذاكره كنند ؛ يك بازرگان از مردم مارسى كه وى نيز براى گفتگو دربارهء امور تجارى آمده بود ؛ چهار شخصيّت فرانسوى و ايتاليايى كه همانند من تنها به قصد جهانگردى راه سفر در پيش گرفته بودند .\r\nنايب صدراعظم به سفير فرمانى تقديم كرد كه مأموران مستقر در سرتاسر راه موظّف بودند هر جا كه سفير و همراهانش فرود مىآيند در مدت توقف ، جايگاههاى پاكيزه و مناسبى در اختيارشان بگذارند ، و به وى و همسفرانش در تمام طول مسافرت از لوازم و شرايط خدمتگزارى دقيقه‌اى فرو نگذارند ؛ زيرا عادت تركها اين است كه اگر نترسند هرگز آيين خدمتگزارى را رعايت نمىكنند .\r\nما مسافت ميان قسطنطنيه و ادرنه را كه قريب پنجاه فرسخ بود در مدت شش روز پيموديم . زمينى كه اين دو شهر را از هم جدا مىكند كاملا صاف و هموار و سرسبز و پوشيده از گل و گياه بود ، و جا به جا كشتزارهاى وسيع ، آباديها و شهركهاى با صفا و خوش منظر به نظر مىرسيد ، و در تمام طول مسير مهمانخانه‌ها و مسافرخانه‌هاى پاكيزه وجود داشت .\r\nما در فاصلهء نيم فرسنگى ادرنه در محلى خرم و با صفا كه از نظر آب و هوا و داشتن مناظر طبيعى از همهء نقاط رومانى ( اين منطقه را اكنون تراس مىنامند ) بهتر و زيباتر بود فرود آمديم ، و اقامت گزيديم . اين محل در كنار رودهبر (  hebre  ) كه اكنون ماريزا (  mariza  ) ناميده مىشود واقع بود . دو روز پس از ورود ما پانه‌اوتى (  panaioti  ) مترجم خاص نخست‌وزير كه پيش از اين به مناسبتى از او نام برده‌ام ، به ديدن سفير آمد ، و مأموريت داشت كه پيش از صورت گرفتن مراسم رسمى ملاقات ، اطلاعاتى دربارهء نظرات پادشاه فرانسه در موضوع تجديد معاهدهء كاپيتولاسيون كسب كند . مترجم مذكور به آقاى نوانتل سفير فرانسه اظهار داشت كه صدراعظم بر اين باور است كه بىتوجه به مقدمات لازم ممكن است ديدار او با سفير نتيجهء مطلوب نبخشد ، و بسا ممكن است بر اثر ظهور اختلاف ، مذاكره به بن‌بست انجامد . پانه‌اوتى\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nدر تأييد نظر نخست‌وزير اظهار داشت كه در عثمانى اصولا چنين مشكلات بزرگ با ميانجيگرى شخصيت ثالثى حل و فصل مىشود . مثلا در همين مورد كه در پيش است اگر صدراعظم و سفير ، بىآن‌كه قبلا راه مذاكره هموار شده باشد ، بىمقدمه و مستقيما به گفتگو بپردازند ، چه بسا كه هر يك براى پيشبرد مقاصد خود با احتياط و نگرانى بسيار سخن بگويد ، و بكوشد كه نظرات خود را بر طرف مقابل تحميل كند . اما اگر در مرحلهء نخست مترجمان دو طرف به منظور تسهيل مذاكرات اصلى كه ميان دو مقام عالى صورت مىپذيرد ، به گفتگو و تبادل نظر بپردازند ، چون مقاصد خود را صادقانه‌تر بيان مىكنند ، و بهتر و آسان‌تر مقاصد يكدگر را درك و تجزيه و تحليل مىكنند لاجرم توافق ميان دو مقام عالى امكان‌پذيرتر و سريع‌تر خواهد بود .\r\nمترجم صدراعظم در پايان گفتگو به سفير اظهار داشت نخست وزير بدين شرط حاضر به پذيرفتن سفير خواهد بود كه وى متعهد شود جز دربارهء شرايط تجديد قرارداد كاپيتولاسيون به ايراد مطالب ديگر نپردازد .\r\nنوانتل بر اين نيت بود كه با امپراتور و صدراعظم دربارهء بسيار مسائل مذاكره كند ، اما به ناچار اين شرط را پذيرفت . پانه‌اوتى پس از اين‌كه رونوشت نامه‌اى را كه امپراتور فرانسه خطاب به صدراعظم فرستاده بود برداشت ، و رونوشت شرايطى را كه شاه براى تجديد قرارداد كاپيتولاسيون معين كرده بود و بنا به گفتهء سفير غير قابل تغيير و تبديل بود تحرير كرد ، راه ادرنه را در پيش گرفت . وى پيش از راهى شدن ، به نوانتل صميمانه قول داد كه با علاقهء فراوان در پيشرفت مذاكرات بكوشد ، و چندان سعى و اهتمام كند كه گفتگو دربارهء شرايط تجديد قرارداد كاپيتولاسيون موافق دلخواه سفير به نتيجه برسد ، و اگر توفيق يابد به خود مىبالد كه در انعقاد اين قرارداد مهم كه ميان امپراتور عثمانى و پادشاه فرانسه پشتيبان دنياى مسيحيت انجام پذيرفته ، وجودش مؤثر بوده است .\r\nامّا گذشت زمان به زودى و خوبى آشكارا كرد كه وعده‌هاى خوش وى جز گزاف و ترفند نبود ، و نظراتش نسبت به مصالح فرانسه موافق‌تر و مساعدتر از باورهاى صدراعظم نبود .\r\nنخست‌وزير پس از مطالعهء طرحى كه سفير تنظيم و تسليم كرده بود ، آن را به منظور تبادل نظر و مشورت به ديوان صدارت عظمى فرستاد . گرچه طرح تقديمى تازه نسبت به آنچه سفير در سفر اول تسليم كرده بود كوتاه و مختصر بود و بيش از يازده ماده\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nدر برنداشت اما در نظر صدراعظم قابل قبول نيامد . وى قاطعانه با پذيرش مواد اصلى طرح كاملا مخالفت كرد ، و همه را مردود شمرد ؛ و دربارهء مواد و نكات كم‌اهميت طرح اظهار داشت : پس از اين‌كه اصلاحات لازم در آنها به عمل آمد ، دربارهء آن مواد تبادل نظر خواهد شد ؛ و بدين صورت نسبت به پذيرفتن اين مواد نيز قول قطعى نداد .\r\nصدراعظم اين شيوهء رندانه را به كار برد تا به كنه مقاصد سفير راه يابد و كشف كند كه دربار فرانسه براى رسيدن به مقصود چه دستورهايى به وى داده است ؛ و چندان در اين كار تدبير كرد كه به نتيجه رسيد . به سخن ديگر نخست‌وزير از جوابهايى كه سفير مىگفت به آنچه در ذهن و ضمير او مىگذشت وقوف كامل يافت ، و نوانتل در دامى كه خود گسترده بود گرفتار آمد .\r\nدر اواخر ماه آوريل دو شخصيت مذهبى ارض اقدس كه من اندكى به احوال آن دو اشاره كرده‌ام از شايعه‌اى كه ميان همراهان سفير و اعضاى سفارت منتشر شده بود دريافتند كه نخست‌وزير شروع مذاكره دربارهء راه‌يابى بازرگانان فرانسوى را در درياى سرخ مشروط به اين شرط كرده كه سفير فرانسه مطلقا دربارهء برگرداندن اماكن مقدسه اورشليم كه يونانيان به زور غصب كرده بودند ، سخن به ميان نياورد ، و مذاكره در اين موضوع به بعد موكول شود .\r\nچون بحث دربارهء وقايع و تحولات بيت المقدس بىفايده نيست از تفصيل بيشتر موضوع حقوق كاپيتولاسيون كه شايد موجب تصديع خاطر خوانندگان شده است خوددارى ، و مختصرا به حوادث گذشته بيت المقدس اشاره مىكنم .\r\nمسيحيان اورشليم را در سال هزار و نود و نه متصرف شدند و هفتاد و هشت سال بعد يعنى 1177 اين شهر از تصرف ايشان بيرون شد . ملك صلاح الدين يوسف پادشاه سوريه ، پس از فتح شهر كليه مسيحيان مقيم آن‌جا ، بتخصيص نجيب‌زادگان مجاهد را از آن شهر بيرون كرد و فقط به مسيحيان مشرق زمين و ارامنه و گرجيان اجازهء اقامت در بيت المقدس داد . اندك زمانى بعد ، در قرن سيزدهم ، يكى از پادشاهان ناپل كه منسوب به دودمان آنژو (  anjou  ) بود ، اماكن مقدس فلسطين را به نقد از پادشاه سوريه خريد . چون پادشاه شام از عكس‌العمل سلاطين اسلامى سخت هراسان بود ، و مىترسيد بر او بتازند ، اين معامله محرمانه و در خفا انجام گرفت .\r\nپادشاه ناپل گروهى از مسيحيان فرقهء فرانسيسكن (  franciscain  ) را براى تصرّف اماكن مقدس و نگهبانى آنها به فلسطين فرستاد . پس از مدتى سلطان مصر و امپراتور\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nعثمانى بر فلسطين مسلط شدند اما با اقامت مسيحيان فرقهء مذكور ، و ادامهء اختياراتشان موافقت كردند . اين گروه مسيحيان بر اوضاع اورشليم ، بيت اللحم ، ناصره ، و ديگر اماكن مقدس نظارت تام داشتند ، و كليددارى كليهء اعتاب مقدس به عهدهء ايشان بود .\r\nاينان در ابتدا به نصاراى مشرق زمين كه عده‌شان اندك نبود در كليساى ويژه مرقد حضرت مسيح ، آن‌جا كه آن حضرت متولد ، يا به دار آويخته شده بود اجازهء ساختن محراب مخصوص نمىدادند ، اما چون پاپها براى مزيد نفوذ و قدرت خود مىكوشيدند كه همهء فرق يونانيان ، همچنين مسيحيان فرقهء فرانسيسكن‌ها زير حمايت اتحاديهء مسيحيان مغرب زمين درآيند به كارگزاران خود دستور دادند به همهء فرقه‌هاى مسيحى اجازه دهند تا براى خود محراب بسازند ، در حظاير مقدس شمع برافروزند و تصاوير پاكان را بياويزند .\r\nكوردليه (  les cordelier  ) ها بر اين اعتقادند كه آزادى بىحد و حصر ، يونانيان را به اجراى طرح نامبارك تملك و تصرف كليساها و ديگر اماكن مقدس برانگيخت ؛ اما يونانيان اين دعوى را قويا انكار كردند ؛ چنان كه در سال 1654 به باب عالى آمدند و اسناد و مدارك قديمى خود را كه دالّ به تملّك ايشان بر غار بيت‌اللحم ، و ديگر امكنهء مقدس بود نشان دادند . كوردليه‌ها به ديوان احضار شدند .\r\nآنان به معيّت سفيران شاهان مسيحى مقيم عثمانى حاضر آمدند . طرفين در دفتر صدراعظم به ايراد دعاوى خود ، و بحث و گفتگو پرداختند . همهء مسيحيان چه كاتوليكها و چه پروتستانها كه به نوعى با امپراتورى عثمانى روابط دوستانه داشتند به جريان اين محاكمه توجّه خاص مىكردند ، و طرفين به منظور احراز حاكميت از خرج زياد دريغ نمىداشتند ؛ سرانجام يونانيان در اين محاكمه پيروز شدند ، و اماكن مقدس فلسطين را به تصرّف خويش گرفتند . دو سال بعد صدراعظمى كه به نفع ايشان رأى داده بود درگذشت ، و اروپاييان تقاضا كردند كه در رأى تجديد نظر شود . اين تقاضا پذيرفته شد ، و اين بار كوردليه‌ها پيروز شدند ، و اماكن متبرك كه تا آن زمان در تملّك يونانيان بود به تصرف كوردليه‌ها درآمد . امّا مالكيت ايشان بيش از دو سال دوام نيافت ؛ چه صدراعظمى كه اين مقام يافته بود و به يونانيان عنايت داشت ، دستور داد اماكن مقدس را از تصرّف مسيحيان مغرب زمين بيرون آورند ، و به يونانيان بسپارند .\r\nلاتن (  latin  ) ها جهد بسيار و خرج فراوان كردند مگر اماكن مقدس دگر بار به تصرف ايشان درآيد ، اما موفق نشدند . چه دربار عثمانى مصلحت نمىدانست يونانيان كه از\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nجمله اتباع ايشان بودند ، و هر سال هشتصد هزار اكو ماليات مىدادند از نگهدارى و نگهبانى برخى اماكن مقدس فلسطين كه از ضمايم خاك عثمانى بود ، محروم شوند .\r\nكوردليه‌ها دست از تقاضاى خود برنمىداشتند و هر زمان مقتضى مىديدند براى تجديد نظر در رأى ، فعاليت و خرج بسيار مىكردند .\r\nكنت نسله سفير آلمان در باب عالى ، به سال 1665 كوشش و تدبير بسيار به كار برد مگر كوردوليه‌ها بار ديگر اماكن مقدس فلسطين را به تملّك و تصرّف خويش درآورند . وى براى رسيدن به اين هدف التماسها كرد ، وعده‌ها داد ، پيمانها سپرد ، پولها خرج كرد ، اما اندك موفقيّتى نصيبش نشد .\r\nچهار سال بعد بايل مولينو (  baile molino  ) به نام جمهورى ونيز همين تقاضا را عرضه داشت « 26 » . اما هيچ نتيجه به دست نياورد . كوردليه‌ها كه اميدشان از همه‌جا گسسته شده بود متوسل به پادشاه فرانسه شدند ، و به اقدام او دل بستند . آنان دو تن از روحانيان را به نمايندگى خود به دربار لويى فرستادند . اين دو سفارشنامه‌هايى را كه از پادشاهان رم و اسپانيا و دو سه تن ديگر از سلاطين مسيحى با خود داشتند به امپراتور تقديم ، و استدعا كردند وسايل خلع يد يونانيان را از بقاع مقدس فلسطين فراهم كند .\r\nلويى به انجام يافتن اين مهم اعتقاد و علاقهء بسيار داشت بدين جهت به مسيو دولاهه سفير خود در باب عالى دستور داد ضمن تنظيم مواد قرارداد تجديد معاهدهء كاپيتولاسيون اين موضوع را نيز بگنجاند . آقاى دولاهه و نوانتل يكى پس از ديگرى هنگام مذاكره دربارهء قرارداد مذكور ، علاقهء امپراتور فرانسه را دربارهء استرداد اماكن مقدس به كوردليه‌ها ، مكرر و به تأكيد تمام تذكر دادند ، و قاطعانه اظهار داشتند چنانچه اين درخواست پذيرفته نشود به دستور امپراتور فرانسه از ادامهء مذاكرات خوددارى مىكنند ، ولى اين تهديد هرگز عملى نشد ، چه به شرحى كه گذشت در ماه آوريل ، نمايندگان فرانسه از گنجاندن اين ماده در قرارداد عدول و صرف‌نظر كردند ، و به اين حقيقت گردن نهادند كه مصالح يك معاهده مهم را نبايد فداى تملك و نگهدارى و نگهبانى چند كليسا و محراب كرد .\r\nاين دو شخصيت روحانى به من گفتند : وقتى ما دو نفر وارد قسطنطنيه شديم آقاى دولاهه به ما گفت كه وى بر اين باور است كه اگر مادهء مربوط به واگذارى اماكن\r\n\r\n\r\n","description":"","footnote":"\r\n( 26 ) - مولينو در سال 1671 ميلادى برابر 1050 خورشيدى در قسطنطنيه درگذشت .\r\n","page_name":" 65 ","page_number":65},
  {"content":"\r\n\r\nمقدس به كوردليه‌ها در قرارداد او گنجانده شود نه تنها نمىپذيرند بل كه اصولا از ادامهء مذاكره دربارهء تجديد قرارداد كاپيتولاسيون سرباز مىزنند ؛ و ما در پاسخ به او گفتيم : اگر شما دستور قاطع و محكمى براى پس گرفتن اماكن مقدس داريد ، و از سوى ديگر مطمئن هستيد كه باب عالى اين پيشنهاد را نمىپذيرد ، شايسته و مصلحت آنست كه اساسا مذاكره دربارهء تجديد قرارداد كاپيتولاسيون را معوق بگذاريد . اگر صدراعظم به منظور ترضيهء خاطر شما پيشنهاد استرداد امكنهء مقدس را پذيرفت و باب مذاكره را گشود ، چه بهتر از آن‌كه موانع از ميان برداشته مىشود و مذاكره ادامه مىيابد ؛ و اگر كار به ترك مذاكره و قطع رابطه ميان فرانسه و عثمانى انجاميد دريغ نيست ، چه اين پيشامد در عالم مسيحيّت موجب اعتبار و سربلندى امپراتور فرانسه خواهد بود ، و اين ندا در سراسر اروپا طنين خواهد افگند كه لويى چهاردهم به منظور حمايت از آيين مسيح مناسبات خود را با امپراتورى عظيم عثمانى قطع كرده است .\r\nاين دو شخصيت روحانى با حرارت و تعصبى وصف‌ناپذير كه اختصاص به روحانيان اسپانيولى دارد معتقدات خود ، و آنچه را در اين ماجرا گذشته بود براى من بيان مىكردند . آنان به جدّ بر اين باور بودند كه شايسته‌ترين اقدام ، و افتخارآفرين‌تر از همهء كارها اين بود كه دولت فرانسه به منظور پيشبرد اين هدف مقدس و عالى ، يعنى باز پس گرفتن همين پنج شش كليسا و معبد مختصر با عثمانى بجنگد تا دگربار مسيحيان كه رعايا و فرمانبران راستين امپراتورند خداوند اين بقاع متبرك شوند ، و كليد آنها را به حمايل خود بياويزند .\r\nمسيو نوانتل آگاه شد كه امپراتور عثمانى و صدر اعظمش نيمهء ماه مه به لهستان سفر مىكنند . چون مذاكراتش دربارهء قرارداد به نتيجه نينجاميده بود با شتاب تمام نزد رئيس الكتاب - مهردار سلطنتى - رفت ، و طى سه جلسه مذاكره ، 26 ماه مه با مواد قرارداد به شرح زير موافقت شد :\r\n1 - دولت فرانسه از اين پس فقط سه درصد حقّ بازرگانى به عثمانى مىپردازد .\r\n2 - امپراتورى عثمانى راه درياى احمر را به روى بازرگانان فرانسوى براى تجارت با هند مىگشايد ، و هنگام عبور كاروانها يا كشتيهاى حامل كالاهاى بازرگانى فرانسوى فقط پنج درصد حق ترانزيت مطالبه مىكند .\r\n3 - كاپوسنهاى فرانسوى مجاز خواهند بود كليساى سن ژرژرا كه بر اثر\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nآتش‌سوزى آسيب ديده مرمت كنند ، و از اين پس همهء آنچه به فرانسويان مقيم امپراتورى عثمانى متعلق است زير حمايت پادشاه فرانسه قرار مىگيرد .\r\n4 - از اين پس سفير فرانسه در دربار عثمانى سرپرست بيمارستان مسيحيان اروپايى ، واقع در قسطنطنيه خواهد بود ، و مراسم مذهبى تنها به دستور وى در آن جا به عمل خواهد آمد .\r\n5 - به موجب اين قرارداد همه فرانسويانى كه به اسارت تركها درآمده‌اند يا از اين پس به اسارت در مىآيند رها و آزاد خواهند شد به شرط اين‌كه در صفوف سفاين جنگى و سپاهيان دشمنان عثمانى گرفتار نشده باشند .\r\nاينها مواد اصلى و اساسىاى بود كه تغيير يا افزايش آنها به مواد قرارداد قديم پيش‌بينى و موافقت شده بود .\r\nهمين كه مواد قرارداد بدين شرح تنظيم ، و پيش‌نويس آن آماده شد مترجم مقدم سفارت فرانسه كه تجربت آموخته و زيرك بود به نوانتل به تأكيد تمام توصيه كرد پيش از آن‌كه قرارداد از سواد به بياض نيايد و مبادله و امضا نشود جلسه را ترك نگويد . اين توصيه كاملا عاقلانه بود ، اما سفير فريب خورد ، سخن پانه‌اوتى را كه گفت : اين كار نشان عدم اعتماد به شخصيت مهردار خاص مقام خلافت و توهين و بىحرمتى به اوست ، باور كرد ، و پيش از آن‌كه كار امضا و مبادله قرارداد به پايان رسد با اطمينان خاطر ، شادمان جلسه را ترك گفت .\r\nپس از اين‌كه به سفارت بازگشتيم ، و براى رفع خستگى پشت ميز نشستيم ، سفير كه از موفّقيّت خود در گذراندن قرارداد سخت به وجد آمده بود ، و خنده به لب داشت گفت : آقايان ، اكنون وقت آنست به شكرانهء اين موفّقيّت عظيم جشن بگيريم ، بخوريم و بياشاميم . ما به فرمان سفير شادى كرديم ، خورديم و آشاميديم ، اما مترجم سفارت نه در شادى ما شركت كرد ، نه خورد و نه آشاميد . او با اعتقاد و صلابت تمام به ما گفت : آقايان ، تا وقتى كه متن امضا شدهء قرارداد در اختيار سفير ما قرار نگيرد من هرگز به موفقيّت خودمان اطمينان ندارم ، و باور نمىكنم به هدف خود رسيده‌ايم .\r\nمهردار سلطنتى دربار عثمانى به نوانتل وعده داد كه پيش از فرا رسيدن شب ، متن بررسى و امضا شدهء قرارداد را براى او مىفرستد . اما نفرستاد . سفير از اين تأخير نگران و بددل شد ، و روز بعد كسى را در طلب آن فرستاد . چون آوردند و مطالعه كرد دريافت كه مادهء مربوط به ملل ديگر اروپايى از آن حذف شده است . از اين‌روى\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nسخت برافروخته و خشمگين شد ، و بىدرنگ به وسيلهء مترجم دوم سفارت به مهردار سلطنتى پيغام فرستاد كه اگر متن قرارداد به همان صورت كه روز پيش مورد توافق قرار گرفته درنيايد ، او از امضا كردن آن خوددارى خواهد كرد .\r\nمترجم اول سفارت به وى توصيه كرد پيش از اقدام به هر عمل حادّ به عواقب آن بينديشد و كارى نكند كه پشيمان شود ، و در مصلحت نيست براى گنجاندن ماده‌اى كه اهميت چندانى ندارد بر تركان بياشوبد ؛ آنان را به قطع رابطه تهديد كند ، و ابتكار عمل را به ايشان بسپارد .\r\nبارى ، مهردار سلطنتى پس از اين‌كه از اتمام حجّت سفير آگاه شد جواب داد كه موضوع را به اطلاع صدراعظم متبوع خود خواهد رساند . چون اين جواب در نظر سفير قانع كننده نبود روز بيست و نهم به ملاقات مهردار سلطنتى رفت . وى به سفير گفت دولت فرانسه نبايد از امپراتور عثمانى چيزى طلب كند كه در اختيار و يد قدرتش نيست . سفير مىداند كه امپراتور در قبال معاهداتى كه با دولتهاى انگليس و هلند و ونيز و ژن بسته متعهد است مزاياى حقوق كاملة الوداد را در حق آن دسته از اتباع آنان كه در مشرق زمين اقامت دارند رعايت كند ، و به آنان اجازه دهد كه در حمايت دول متبوع خويش به فعاليت بپردازند . همچنين طبق قراردادهاى جداگانه با امپراتورى آلمان ، اتريش ، ايتاليا متعهّد است كه اتباع آنان در امپراتورى عثمانى آزادانه به كارهاى تجارى بپردازند . بنابراين براى اين كشور ميسر و ممكن نيست همهء اين معاهدات را ناديده انگارد ، و حقّ نظارت و حمايت و حكومت همهء اروپاييان مقيم مشرق زمين را منحصرا به امپراتورى فرانسه واگذار كند . مهردار سلطنتى در پايان گفت قرارداد تجديد كاپيتولاسيون به همان صورت كه به نظر سفير رسيده مورد تصويب و تأييد مقام خلافت قرار گرفته و هيچ تغيير و تصرّف در آن نمىتوان داد . بنابراين سفير امپراتور فرانسه نبايد به اصلاح يا افزايش مواد آن اصرار و پافشارى كند كه پذيرفتنى نيست .\r\nنوانتل به شنيدن اين سخنان سخت متغيّر شد و به خشم و اعتراض گفت : اگر مادهء حذف شده از نو در پيمان گنجانده نشود وى از امضاى قرارداد به طور كلّى صرف‌نظر خواهد كرد ؛ و مهردار سلطنتى در جواب گفت : اعتراض سفير را به اطلاع صدراعظم خواهد رساند ، و وى را از جواب آگاه خواهد كرد . سفير گفت : در صورت امكان همان ساعت مطالب وى را به اطلاع صدراعظم برساند . مهردار تقاضاى وى را\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nپذيرفت . نزد نخست‌وزير رفت . پس از ساعتى برگشت و به سفير گفت : نخست‌وزير مرا مأمور كرده به شما بگويم يك ماه پيش به وى قول داده‌ايد چنانچه درخواست شما مبنى بر تقليل حقوق گمركى و آزادى رفت و آمد بازرگانان فرانسوى مقيم عثمانى پذيرفته شود دربارهء ديگر شرايط قرارداد تجديد كاپيتولاسيون مدارا و آهستگى مىكنيد ، اما اكنون كه با اجازه مقام خلافت قراردادى كاملا به نفع فرانسه امضا شده قول خود را زير پا نهاده‌ايد و توقّعات غير عملى داريد ؛ از اين‌رو با صراحت تمام اعلام مىدارد كه امپراتورى عثمانى اصولا از تجديد قرارداد كاپيتولاسيون منصرف شده است .\r\nمسيو دو نوانتل چنان از شنيدن اين جواب پيچان و آشفته‌حال گشت كه گفتى صاعقه بر سرش فرود آمده است . سفير و همراهانش سخت خواهان و آرزومند تجديد قرارداد بودند اما در چنان شرايط مذاكرات به بن‌بست رسيده بود و هيچ‌گونه اميد موفّقيت وجود نداشت ؛ و مهردار براى اين‌كه گفتگو با سفير ادامه نيابد ، به او گفت بايد موضوع را خاتمه يافته تلقى كنيد و به تجديد قرارداد اميدوار نباشيد .\r\nسفير جواب داد نخست‌وزير فرانسه نامه‌اى براى صدراعظم عثمانى فرستاده كه بايد مستقيما به دست او بدهم ، و خود نيز اجازهء مرخص شدن بگيرم . مهردار گفت تحصيل اجازهء مرخصى كارى بسيار آسان است ، اما در مورد نامهء نخست‌وزير فرانسه به شما مىگويم كه صدراعظم به گرفتن و خواندن آن هيچ علاقه ندارد .\r\nمسيو نوانتل حسرت زده و نااميدوار به محل سفارت بازگشت ، و در اين كار با مشاوران و همكارانش ، برادرش آبه نوانتل ، مدير كمپانى بازرگانى شرقى ، و دو مترجم سفارت به مشورت پرداخت و به آنها گفت : دولتهاى انگليس و هلند براى تسهيل و تسريع در انعقاد قرارداد كاپيتولاسيون هر يك مبلغى معادل چهار هزار اكو به وزيران دولت عثمانى پرداخته‌اند ، ما نيز بايد چنين كنيم تا به نتيجهء مطلوب برسيم .\r\nمترجمان سفارت وعده پرداخت اين مبلغ را به اطلاع وزيران دولت عثمانى رساندند ؛ اما اين رشوه‌پردازى نيز نتيجه نبخشيد ، و اين عمل سفارت در نظر وزيران دولت عثمانى نيز زشت جلوه نكرد ؛ چه در دربار عثمانى بسيار مشكلات و موانع با دادن رشوه از ميان برداشته مىشود ؛ اما در بعضى از موارد اين مشكل‌گشا گره گشودن را نمىتواند مثلا اين دو شخصيت روحانى بيت المقدس چنان كه پيش از اين اشاره كردم به طوع و رغبت آماده بودند كه در ازاى واگذارى اماكن متبرك به آنها ، صد هزار اكو به صدراعظم بپردازند ، و آماده بودند اگر حاجتشان روا شود هداياى گرانبهايى نيز\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nبه صدراعظم و وزيران باب عالى تقديم كنند ؛ اما بر خلاف معمول ، هيأت وزيران اين بار از قبول رشوه و هديه سر باز زدند ، و دربار به صورت حصنى فسادناپذير و منزه چهره نمود .\r\nاكنون مىخواهم بدين نكته اشاره كنم كه كثرت هدايا و نقدينه‌هايى كه اين مردان روحانى صرف مسايل مذهبى مىكنند نبايد موجب شگفتى شود . آنان براى من نقل كردند كه بر اطلاق اسپانيوليها چندان به تملّك و تصاحب اين اماكن مقدس مايل و شايق مىباشند كه در اين كار از هيچ گونه بخشش دريغ نمىورزند . همچنين آنها به من گفتند كه هزينهء نگهدارى و نگهبانى ساليانه اين اماكن مذهبى از صد هزار ليور فزون‌تر مىباشد ، و به جهاتى ناچار مىباشند هر سال يك سوم اين مبلغ را به تركان بپردازند . افزون بر اين هر شخصيت دينى كه براى مدت سه سال مأمور خدمت و نگهبانى اين اماكن مقدس مىشود به محض ورود بايد ده هزار اكو بپردازد .\r\nسفير فرانسه وقتى آگاه شد كه امپراتور عثمانى روز سوم ژوئن عازم سفر لهستان است صبحدم آن روز ، پگاه ، به مقر نخست‌وزير شتافت تا وى را ملاقات كند .\r\nاما صدراعظم او را نپذيرفت ، ونيز از گرفتن و خواندن نامهء مسيو دوليون نخست‌وزير فرانسه سر باز زد . اين بار سفير مسيو دوهرويو را به عنوان اين‌كه حامل نامه است همراه خود آورده بود . با اين‌كه مسيو دونوانتل سپيده‌دم خود را به مقرّ نخست‌وزير رسانده بود موفق به ملاقات نخست‌وزير نشد . زيرا وى همراه مادر ملكه رفته بود . سفير ناچار به مقر مهردار سلطنتى رفت ، و مدت هفت ساعت با بىصبرى تمام به انتظار بازگشتن نخست‌وزير درنگ كرد ؛ و چون در اين هنگام مأموران به جمع كردن اثاثيهء مقرّ مهردار مشغول بودند ناچار از اين خيمه به آن خيمه مىرفت . اندكى بعد از ظهر خبر رسيد كه صدراعظم وارد شهر شده است . مهردار به ملاقات نخست‌وزير شتافت تا حضور سفير فرانسه را كه به منظور ديدار و استعلام از آخرين نظرات او آمده بود به وى اطلاع دهد .\r\nصدراعظم وسيلهء مهردار به سفير اطلاع داد كه به انتظار ملاقات او ننشيند زيرا وى ناچار است براى به جا آوردن مراسم خداحافظى به ديدار زن ، مادر و بستگانش برود و پيش از شامگاه به مقرّ خويش باز نمىگردد . مصلحت آنست سفير يكى از مترجمانش را آن‌جا بگمارد ، و صدراعظم آنچه را بايد بگويد به او خواهد گفت .\r\nجواب نخست‌وزير اين بود كه وى بايد مستدعيات سفير را به پيشگاه امپراتور معروض بدارد . همچنين با ديوان عالى مذاكره و مشورت كند ؛ و چون امپراتور هم\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nامروز عازم سفر است و فرصت چنين گفتگوها نيست بهتر آنست كه سفير به قسطنطنيه بازگردد ، و به انتظار وصول رأى و فرمان خلافت بنشيند ؛ ونيز به نايب نخست‌وزير دستور داده شده كه براى عبور كشتى پادشاه فرانسه از آبهاى عثمانى گذرنامه صادر كند ؛ اما سفير بايد فرصت نگهدارد و پيش از بازگشتن امپراتور و كسب اجازه خاك عثمانى را ترك نگويد .\r\nمترجم سفارت طبق دستورى كه سفير به وى داده بود وسيلهء مهردار از صدراعظم تقاضا كرد دستور صريح و قاطعى دربارهء آزادى بازرگانى فرانسويان در سراسر امپراتورى عثمانى صادر كند و نخست‌وزير اين تقاضا را پذيرفت ، و اجراى آن را دستور داد .\r\nبدين‌گونه دومين سفر مسيو دونوانتل در باب عالى اثر سودمندى در بر نداشت .\r\nتركها با قاطعيّت و اطمينان تمام فرانسه را مسبب شكست مذاكرات دو دولت مىدانستند ؛ مىگفتند تقاضاى فرانسويان داير بر كاهش عوارض گمركى با حقيقت مطابقت ندارد ، و قابل بحث و گفتگو نيست ، زيرا اگرچه انگليسيها ، هلنديها ، ژنيها اندكى كمتر از ايشان حقوق گمركى مىپردازند ، اما در عوض از ملتهاى ديگر مانند آلمانيها و ونيزيها حقوق گمركى بيشتر دريافت مىدارند ، وانگهى دولت عثمانى نسبت به ايجاد مناسبات متفاوت با ديگر كشورها آزادى عمل تام و تمام دارد ، و مىتواند براى برخى از كشورها تسهيلات و امتيازات خاصى قائل شود ، و اگر با دولى كه تازه با امپراتورى عثمانى نزديك و دوست شده‌اند با شرايط مناسب‌ترى قرارداد بازرگانى مىبندد نبايد هم پيمانان قديم متوقّع باشند كه اين دولت براى ترضيهء خاطر ايشان منافع خويش را زير پا گذارد و دشواريها و نابسامانيها در نظم امور بازرگانى خود پديد آورد .\r\nاما دربارهء ديگر مستدعيات پادشاه فرانسه عثمانيها بر اين اعتقاد بودند كه اصولا فرانسويان حق نداشتند كه چنين امتيازاتى از اين دولت توقّع داشته باشند و اگر فى الجمله برخى از درخواستهايشان برآورده شده احسانى دربارهء ايشان كرده‌اند كه هرگز مستحق آن نبوده‌اند .\r\nمىگويند فرانسويان هنگام تجديد قرارداد كاپيتولاسيون به سلاح تهديد و ارعاب متوسّل مىشوند ، مىپندارند كه ايشان آمرند و ما مأمور . پيش از اين‌روزگاران رفتار فرانسويان با ما غير دوستانه بوده است . گاهى ما را به آتش زدن قسطنطنيه ، و ويران كردن بنادر و جزاير ، و تاراج كردن آنها بيم داده‌اند . كشتيهاى حامل نوانتل سفير\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nفرانسه بىاعتنا به موازين بين‌المللى به گروهى از اسيران فرارى ملل مختلف پناه داد ، و همين سفير بارها و بارها عظمت و قدرت نيروى دريايى و قواى زمينى كشور خود را به رخ ما كشيد ، و با صدراعظم ما به گستاخى و بىپروايى سخن مىگفت . باور محافل و مجالس و بزرگان عثمانى چنين بود ، و ملل ديگر نيز بر اين اعتقاد بودند كه مسؤول شكست مذاكرات دولت فرانسه و باب عالى فرانسه بوده است ؛ و با اين‌كه در جنگهايى كه ميان عثمانى و دشمنانش روى داده پيوسته به مخالفان ايشان موافقت و يارى كرده ، حتى آنان را به گستردن و كشاندن دامنهء جنگ به سرزمينهاى تحت الحمايه باب عالى برانگيخته عثمانيها بىاعتنا به زشت‌كاريها و دشمنيهاى فرانسه با سفير وى به رأفت و مدارا رفتار كردند . با وجود اين از كوششهاى گسترده و درازدامنى كه فرانسه براى افزايش تداركات جنگى خويش به عمل مىآورد و استنباط مىشد كه حوادث عظيمى در شرف تكوين است ، نه تنها مشرق زمين بل كه همسايگان اروپايى فرانسه نيز نگران بودند .\r\nمقارن اين احوال روابط فرانسه و باب عالى سخت به تيرگى گراييده بود ، چه عثمانيها بر اين باور بودند كه هدف جنگى فرانسه در مشرق زمين ، سرزمين آنهاست .\r\nاكنون كه به برخى از حالات مسيو نوانتل و گزارش كارهاى او در باب عالى اشاره كردم مناسب مىدانم اندكى از احوال و فعاليتهاى آقاى ويتزوسكى « 27 » (  witzoski  ) سفير لهستان و شواليه كيرينى « 28 » (  quirini  ) سفير دولت ونيز در دربار عثمانى بگويم . وقتى من به ادرنه درآمدم سفير لهستان مقدمات مراجعتش را به وطنش آماده كرده بود ، اما هنگامى كه من در آن شهر اقامت داشتم در آن جا مىزيست .\r\nچند روز پيش از آن‌كه سفير لهستان به عزم وطنش از ادرنه خارج شود به دستور صدراعظم هفتصد اكو به وى دادند تا وامهايش را بپردازد و باقى را خرج راه كند . همچنين ده ارابه و يك درشكه در اختيارش نهادند . پاشاى سيليسترى (  silistrie  ) نيز مأمور شد وى را از جبهه سپاهيان عثمانى بگذراند و به دست مأموران\r\n\r\n\r\n","description":"","footnote":"\r\n( 27 ) - فرانزويزوسكى (  franz vysocky  ) پس از مرگ (  radzi uowsky  ) سفير لهستان در دربار عثمانى كه در اوت سال 1667 اتفاق افتاد جانشين او شد . اين سفير به كژخلقى و بدرفتارى معروف بود .\r\nدورهء سفارتش از اوت سال 1667 آغاز شد .\r\n( 28 ) - ژيا كوموكيرينى (  giacomo quirini  ) از سال 1671 تا 1676 سفير ونيز در دربار عثمانى بود .\r\n","page_name":" 72 ","page_number":72},
  {"content":"\r\n\r\nنظامى بسپارد و به آنان توصيه كند براى او اجازه خروج صادر كنند . اين آهستگى و نرمش و مدارا را از اين جهت نسبت به لهستان به كار مىبرد كه دربارهء ايران و درياى سرخ نقشه‌هايى طرح كرده بود ، و براى اجراى آنها منتظر فرصت مناسب بود .\r\nمهمترين و اساسىترين سبب بروز اختلاف ميان دو دولت لهستان و عثمانى حمايت بىدريغ و وسيع در باب عالى از قزاقها بود . دولت لهستان مصرّا از دولت عثمانى تقاضا داشت همچنان كه آن دولت از مدتها پيش از قزاقها حمايت ، و به آنها ياريها كرده از جانبدارى و كمك رساندن به آنها دست بكشد ؛ ونيز همچنان كه در مواردى معين براى پاشايان عثمانى فرامين و بيرق و نشان افتخار آفرين مىفرستاده از اين گونه فرمان و درفش و نشان براى دوروسنسكو (  dorosonsko  ) ژنرال معروف لهستان بفرستد تا قزاقان از تغيير روش دربار عثمانى و انصراف از حمايت آنان بترسند ، و دست از ادامهء جنگ بكشند و تسليم شوند ؛ و بدين تدبير پادشاه لهستان بىهيچ ستيز و آويز و خونريزى آسان بر اوكراين سرزمين شخصى و موروثى خويش مسلط شود .\r\nدر زمان پادشاهى كازيمير « 29 » (  cazimire  ) سلطان لهستان يكى از اكابر آن كشور به نام راتزيوسكى (  ratzieuski  ) براى امضا و مبادلهء قرارداد كوتين « 30 » به قسطنطنيه آمده بود . باب عالى به وى جواب داد : قرارداد را به اين شرط مىپذيرد و امضا و مبادله مىكند كه در آن مطلقا به موضوع قزاقها اشاره نشود . اتفاق را هنگامى كه مذاكره دربارهء مواد اين قرارداد همچنان ادامه داشت آقاى راتزيوسكى در ادرنه درگذشت . پادشاه جديد لهستان كه پس از كازيمير به تخت سلطنت برآمده بود آقاى ويتزوسكى (  witzosky  ) منشى و همكار سفير متوفى را به ادامه دادن مذاكرات جهت امضا و مبادلهء قرارداد مأمور كرد . نمايندهء جديد دربار لهستان به دربار امپراتور عثمانى اظهار داشت چون سرزمين اوكراين از جمله املاك خاص سلطان لهستان است و وى سخت مشتاق است كه هر چه زودتر به ملك موروثى درآيد ، شايسته است سريعا مسألهء قزاقها حل شود ، و ميان دو دولت روابط بسيار دوستانه برقرار گردد . باب عالى جواب\r\n\r\n\r\n","description":"","footnote":"\r\n( 29 ) - ژان كازىمير وازا (  jean casimir wasa  ) از سال 1648 تا سال 1668 بر لهستان سلطنت كرد .\r\n( 30 ) - قلعه كوتين (  chotin  ) در ساحل جنوبى رود دنيستر (  dniestre  ) در سال 1622 به تصرف عثمانى درآمد .\r\n","page_name":" 73 ","page_number":73},
  {"content":"\r\n\r\nداد كه وى هرگز از ورود شاه لهستان به سرزمين اوكراين جلوگيرى نمىكند . اما چون تاكنون از قزاقها حمايت كرده نمىتواند علنا پشتيبانى خود را از آنان دريغ دارد .\r\nمسيو ويتزوسكى كه مردى خشن ، تندخو و صريح اللهجه بود و به پذيرفتن اين موافقت نيم‌بند خرسند نبود در حضور گروهى از ديوانيان فرياد كشيد : اگر پادشاه متبوع من و همه نمايندگان مجلس سنا و ديگر بزرگان كشورى و لشكرى بدين قرارداد مشروط و موهن راضى شوند من كه يكى از نجيب‌زادگان نامور لهستانم هرگز رها نمىكنم و اجازه نمىدهم كه چنين قراردادى بسته شود .\r\nصدراعظم عثمانى وقتى جسارت و گستاخى فرستادهء پادشاه لهستان را ديد و نيز آگاه شد كه سپاهيان آن كشور به عزم جنگ تا لئوپولد (  leopold  ) پيش آمده‌اند ، او نيز براى مقابله با دشمن سپاه‌آراست .\r\nوقتى پادشاه لهستان و نمايندگان مجلس سناى آن كشور از پيشروى سپاهيان عثمانى به فرماندهى مقام خلافت ، به مرز لهستان آگاه گشتند متعجب و ترسان شدند .\r\nنمايندهء لهستان نيز از اين پيشامد غير مترقب چنان سرگشته و حيران گشت كه از درك موقع و مصلحت‌انديشى درماند ؛ و چون از زبان بعضى كسان شنيده بود كه عربها در مكّه و برخى ديگر از نقاط عربستان عليه تركان سر به شورش برداشته‌اند . همچنين از زبان برخى از نزديكان نوانتل سفير فرانسه در باب عالى شنيده بود كه امپراتور فرانسه در تدارك راندن سپاه به مشرق زمين است و پنجاه فروند كشتى جنگى براى اين كار تجهيز كرده است ، توصيه كرد كه به قبول چنان قرارداد ننگين تن در ندهد ، چه ديرى نمىگذرد كه امپراتور عثمانى از دو سو گرفتار جنگ مىشود و به پذيرفتن قراردادى كه شرايط پيشنهادى لهستان در آن گنجانده شده باشد ناچار مىگردد . سپاهيانش را نيز از مرز ما فرا مىخواند .\r\nدولت لهستان كه با حقيقت‌نگرى بيشترى ناظر اوضاع آشفته منطقه بود بر آن شد كه اصولا مانع پيشرفت نقشه‌ها و نظرات عثمانى دربارهء آسيا بشود . بدين منظور نماينده‌اى به باب عالى اعزام داشت . اين نماينده و هشت تن همراهانش شش هفته پس از عزيمت ويتزوسكى روز بيست و پنجم وارد پايتخت عثمانى شدند . از طرف باب عالى خانه‌اى مناسب براى اقامت در اختيار اين نماينده نهاده شد ، و روزانه سيزده فرانك براى هزينه زندگى دربارهء وى مقرر شده وى نامه‌هايى را كه مهردار سلطنتى لهستان خطاب به صدراعظم نوشته بود تسليم كرد . در اين نامه‌ها نوشته شده بود كه\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nدربار و ديگر مقامات لهستان از اين‌كه مقام خلافت مشرق زمين به قصد جنگ به مرز لهستان پيش آمده‌اند شگفت‌زده گشته‌اند ، چه موجبى براى اتخاذ اين تصميم غير دوستانه نمىشناسند و نمىيابند ؛ بنابراين هرگز خود را مسؤول عواقب اين جنگ احتمالى نمىدانند و متذكر مىشود اگر باب عالى آماده تجديد قرارداد كوتين مىباشد دولت لهستان براى آغاز مذاكره بىدرنگ نماينده خواهد فرستاد ؛ اما اگر واقعا دربار عثمانى خواهان تجديد مذاكرات دوستانه نيست و جدّا و قطعا قصد جنگ دارد ، به هر روى و هر چه پيش آيد لهستان براى دفاع از خود كاملا مصمّم و آماده است و در اين كار خطير از هيچ خطر نمىهراسد .\r\nهشت روز بعد فرستاده لهستان به كشور خود بازگشت و جواب نامه‌اى را كه برده بود آورد . صدراعظم عثمانى در پاسخ نامه مهردار سلطنتى لهستان نوشته بود امپراتورى عثمانى با كمال حرمتگزارى از فرستادهء مخصوص دربار لهستان استقبال مىكند و با آغوش باز وى را مىپذيرد . با وجود اين سپاهيانى كه فرماندهشان امپراتور و صدراعظم عثمانى بودند همچنان به سوى سيليسترى (  silistrie  ) پيش مىرفتند .\r\nمذاكرات شواليه كيرينى اهميت زياد نداشت . او كه در ماه دسامبر 1671 به ادرنه وارد شده بود در ماه مه بازگشت . وى مأمور بود دربارهء آزادى سربازانى كه در جنگ كاندى به اسارت درآمده بودند مذاكره كند . سرانجام پس از تحمل صدمات و زحمات فراوان و خرج بسيار موفق شد موافقت مبادلهء بيست و هشت تن از سران سپاهيان مسيحى را با همين عده از لشكريان ترك تحصيل كند . اين مبادله در كاستل ترنز (  castel tornese  ) واقع در موره (  more e  ) به عمل آمد ؛ اما مذاكره دربارهء آزادى ديگر اسيران كه شمارشان به هزار مىرسيد به اين نتيجه انجاميد كه صدراعظم عثمانى اظهار داشت چون كشتيهاى پارويى اين كشور مطلقا پاروزن ندارند امكان انتقال كليهء اسرا به طور دسته‌جمعى ميسر نيست خاصه در اين زمان كه دولت عثمانى مجبور است سپاهيان خود و مهمات و خواربار آنها را از راه درياى سياه به مرز لهستان برساند انتقال اسيران به هيچ روى امكان‌پذير نيست . معهذا نخست‌وزير به نمايندهء ونيز قول و اطمينان داد كه وقتى كار اعزام سربازان و انتقال مهمات و تجهيزات به جبهه جنگ ، پايان پذيرفت دويست و پنجاه تن ديگر از اسيران آزاد و منتقل خواهند شد و هر سال همين عده رها مىشوند تا همه آزاد و منتقل گردند .\r\nونيزيها از خرج كردن پول در كشور عثمانى هيچ‌گونه صرفه‌جويى و مدارا\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nنمىكنند . چندان بىپروا و گشاده دستند كه هر موفقيّتى به دست مىآورند در حقيقت به پول مىخرند آن هم به بهاى گران . به سخن ديگر بزرگان دربار عثمانى همه به نسبت مقام و موقع خود از ونيزيها مستمرى ساليانه دريافت مىكنند .\r\nجمهورى ونيز از هيچ يك همسايگان به اندازه‌اى كه از عثمانى مىهراسد بيم ندارد ، به اين سبب براى ادامهء روابط دوستانه با اين كشور از خرج كردن هر چه بيشتر پول ، خوددارى نمىورزد ؛ و براى كسب موافقت و حمايت آن دولت به دادن هرگونه امتياز رضايت مىدهد . مثلا براى اين‌كه حاكميت آنان بر جزيرهء زانت (  zante  ) و سريگو (  cerigot  ) و برخى ديگر از مجمع الجزاير آرشيپل (  archipel  ) مسجّل باشد هر سال مبلغى به عثمانى مىپردازد ، و اگر تركها در بعضى مسائل بر آنان تحميلاتى روا دارند ، و حقوق حقه‌شان را غصب كنند هرگز به روى خود نمىآورند و اعتراض نمىكنند . آنان با روشى مدبّرانه و عاقلانه خود را از مصائب اختلافات و جنگهايى كه ميان همسايگانشان روى مىدهد بر كنار و در امان مىدارند ، و با همه يكسان دوستى مىورزند .\r\nجمهورى ونيز براى سفارت در عثمانى عمر پيموده‌ترين ، خردورترين ، مجرب‌ترين و تيزبين‌ترين سناتورهاى خود را انتخاب مىكند ، و براى پيشبرد آرمانهاى خود نمايندگانى به قسطنطنيه اعزام مىدارد كه سالها در دربارهاى كشورهاى مسيحى سمت سفارت داشته‌اند . در انعقاد بسيار قراردادهاى جنگ و صلح شركت جسته‌اند ، و به كنه افكار و انديشه‌هاى امپراتوران و نخست‌وزيران كشورهاى مهم وقوف كامل يافته‌اند ، و از گفتار و رفتار فرستادهء هر كشور آنچه را در خيالشان مىگذرد در مىيابند .\r\nفرستادگان جمهورى ونيز در همه موارد اختيار تام و تمام دارند ، و مجازند چندان كه لازم تشخيص مىدهند پول خرج كنند . مدت نمايندگى و اقامت سفيران ونيزى در دربار عثمانى معمولا سه سال است . هر يك آنان در طول اين مدت صد هزار اكو به نفع خود پس‌انداز مىكند از آن‌كه هنگام مراجعت به دو دليل دولت از او نمىپرسد از مجموع اعتبارى كه در اختيار وى بوده چه مقدار و در چه مصارفى خرج كرده است . نخست اين‌كه زحمات وى را در تحمل صدمات سفر و رنجهاى روحى و ناملايماتى كه بر اثر خشونتها و تندخوييهاى تركان بر وى وارد آمده بدين گونه جبران كند ، دو ديگر آن‌كه به آنان كه بيشتر عمر خود را معمولا در دربارهاى كشورهاى اروپايى گذرانده‌اند ، و براى پيشبرد مأموريتهاى مهم خود كوشش بسيار كرده‌اند ، و در\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nنتيجه نشاط و طراوتشان سخت كاسته شده پاداشى لايق بدهد .\r\nدر اوقات نسبة زيادى كه افتخار ديدار و هم صحبتى كيرينى نصيبم شده بارها از زبان وى شنيده‌ام كه سياستمداران عثمانى از سياست پيشگان كشورهاى اروپايى بسيار بار زيرك‌تر ، روشن نظرتر و آخرانديش‌ترند . چنان در كار خود ورزيده و تجربت آموخته‌اند كه عقل از تصور آن در شگفتى مىماند ، و چنين مىنمايد كه آنان تنها براى همين كار آفريده شده‌اند .\r\nهمهء سياستمداران ونيزى با همهء هوشمندى و تيزرايى كه دارند ، هرگز نمىتوانند مانند آنان مكنونات ضمير خود را پنهان نگه دارند و نگذارند كه حريف از رنگ رخسار و آهنگ گفتار و برآشفتگى يا گشاده‌رويى و تبسمشان به آنچه در دل دارند راه يابند . كيرينى مىگفت : اگر پسرى داشتم وى را به دربار عثمانى مىفرستادم تا در مكتب ايشان فنون و رموز سياستگرى را بياموزد . وى هر زمان و به هر مناسبت ، كياست و درايت و تبحّر صدراعظم عثمانى را در امور سياست به اعتقاد تمام مىستود ، و مىگفت وى بىآن‌كه بسيار بينديشد و يا با ديگران مشورت كند ، يا بنويسد ، يا جوش و خروش راه بيندازد تنها به يمن خرد بيدار و هوش سرشارى كه دارد بر يكى از بزرگ‌ترين امپراتوريهاى دنيا كه فسحت و وسعتش قسمت زيادى از ربع مسكون را فراگرفته ، فرمانروايى مىكند .\r\nتكرار و تأييد مىكنم در طول مدت زمانى كه در ادرنه اقامت داشتم غالبا از هم صحبتى با سفير جمهورى ونيز استفاده و لذت مىبردم ، و از تجاربش معرفت مىآموختم . در اين هنگام در همه مجالس رسمى سخن از جنگ كاندى بود ، و من از كيرينى و چند تن از سياستگران كهنه‌كار عثمانى در اين باره اخبار و اطلاعات جالب و شنيدنى شنيدم كه برخى از آنها را ياد مىكنم .\r\nيكى از دستورهاى حضرت محمد پيغمبر مسلمانان به جا آوردن مراسم حج يعنى اجتماع مسلمانان در روزهاى معين در مكه است . جز فقيران و تهىدستان بر هر زن و مرد مسلمان واجب و لازم است به زيارت خانهء خدا برود ، و مراسم حج را به جا آورد . حتى آنان كه بيمار يا پير يا معلولند و يا به سبب اشتغال به كارى واجب نمىتوانند به سفر مكه بروند بايد به خرج خود كسى را جاى خويش به مكه بفرستند . امپراتوران عثمانى و همهء افراد خانواده‌شان به انجام دادن اين فريضه سخت پاىبند و معتقد بودند ، و هر سال هداياى ارزشمندى به مكه و مدينه مىفرستادند . اين هدايا گاه از راه دريا\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nفرستاده مىشد .\r\nدر سال 1644 امپراتور عثمانى چند تن از نزديكان خود را مأمور كرد كه هداياى گرانبهاى او را از راه قاهره به مكه و مدينه ببرند . وى در اين سفر چند تن از زنان حرم و گروهى از خواجگان دربار را همراه آنان كرد . اين كشتى بزرگ كه عده‌اى مسافر و سرباز هم از جمله سرنشينان آن بودند از قسطنطنيه رو به قاهره در حركت آمد . چند كشتى بادبانى نيز همراهش بود . هنگامى كه كشتى حامل هدايا نزديك جزيرهء ردس (  rhodes  ) رسيد دزدان دريايى مالت (  malte  ) بر آن حمله بردند ، و پس از پيكارى سخت و سنگين بر آن مسلط شدند . چون به كشتى آسيب فراوان وارد آمده بود دزدان از هدايت آن به جزيرهء مالت درماندند ، به جزيرهء كاندى كشاندند و در تعميرش كوشش بسيار كردند ؛ اما سعيشان بىفايده ماند ، كشتى غرق شد ولى راهزنان موفق شدند غنايمى را كه بيش از يك ميليون مىارزيد به چنگ آورند .\r\nامپراتور عثمانى از شنيدن اين خبر چنان به خشم آمد كه به كشتن همهء مسيحيان قسطنطنيه اعم از سفير و بازرگان و غيره مصمم شد . وى بر اين اعتقاد بود كه چون سردسته‌ها و مردان راهزن همه مسيحى و از تبعهء همهء كشورهاى اروپايى بوده‌اند بنابراين سزاوار اين كيفرند .\r\nمسيو سورانزو (  soranzo  ) « 31 » سفير ونيز مقيم باب عالى كه سخت نگران جان خويش و همكارانش شده بود به شنيدن اين خبر بيم‌انگيز به دربار شتافت و به صدراعظم اطلاع داد كه يك تن از مردم ونيز در مالت سكونت ندارند ، ونيز هيچ يك راهزنان دريايى تبعهء ونيز نيست ، بنابراين وى و ديگر كاركنان سفارت گناهى ندارند ، و نبايد مورد خشم امپراتور قرار گيرند . سفيران انگليس و هلند با پيش آوردن همين معاذير بلا را از سر خود دور كردند . نتيجه اين‌كه خشم و غضب امپراتور همه متوجه مسيو دولاهه - پدر - سفير فرانسه و همكاران او شد ، و اگر سلطان‌زاده محمد پاشا « 32 » صدراعظم وقت عثمانى وى و همكارانش را در پناه حمايت خويش نمىگرفت بىگمان جان همه در\r\n\r\n\r\n","description":"","footnote":"\r\n( 31 ) - ژيوانى سورانزو (  givanni sorsanzo  ) در سال 1641 با سمت سفيرى به عثمانى رفت . بر اثر حوادثى در آن جا زندانى شده در سال 1650 ميلادى به ونيز برگشت .\r\n( 32 ) - ژيوان كاپيژى باشى كه شايد قاپوشى باشد - لقب سلطانزاده محمد پاشا بود كه از مارس سال 1644 تا دسامبر 1645 صدراعظم بود .\r\n","page_name":" 78 ","page_number":78},
  {"content":"\r\n\r\nمعرض خطر بود .\r\nسلطان‌زاده محمد پاشا كه مردى زيرك و هوشمند بود همهء گناهان را به گردن جمهورى ونيز انداخت و به امپراتور معروض داشت اگر ونيزيان به جاى اين‌كه به تعمير و ترميم كشتى بكوشند آن را توقيف مىكردند به تحقيق اين آسيب و خسارت سنگين روى نمىنمود ؛ و بدين تدبير خشم و غضب امپراتور را نسبت به همه مسيحيان جز ونيزيان فرو نشاند ، و در نتيجه وى را به جنگ كاندى برانگيخت .\r\nدربار مقدمات اين جنگ را در نهايت استتار فراهم آورد ، و براى اين‌كه نيّت واقعى امپراتور آشكارا نشود ظاهرا توجه خود را به مالت معطوف داشت ، و سرانجام در اواخر مارس 1645 علنا به اين جزيرهء كوچك اعلان جنگ داد .\r\nسفير جمهورى ونيز كه پيش از صدور رسمى اعلان جنگ نگران اوضاع بود براى پى بردن به هدف واقعى باب عالى خرج بسيار كرد ، و هدايا و تحفه‌هاى گرانبها به افراد مؤثر بخشيد ، و بيم از اين داشت كه دولت عثمانى قصد جنگ با ونيز كرده باشد . در اين ميان سفير فرانسه كه هدف باب عالى را از مجهز كردن لشكريان خود دريافته بود فرستادهء جمهورى ونيز را آگاه و مطمئن كرد كه هدف امپراتورى عثمانى جنگ با جزيره‌نشينان كاندى است .\r\nسرانجام جنگجويان عثمانى در هشتاد كشتى جنگى ، و همين مقدار كشتى نفربر نشسته و از قسطنطنيه حركت كردند . فرماندهشان يوسف كاپتان پاشا بود . اين سپاهيان مجهز پس از پياده شدن در جزيره در مدّت ده روز كانه (  cane e  ) را متصرف شدند « 33 » . آنان كه به خصايص روحى و اخلاقى اين سردار رشيد و توفنده آشنايى و وقوف تمام داشتند مىگفتند اگر اين فرمانده بىباك از بند بدخواهانش جان به در مىبرد و زنده مىماند بىگمان در مدتى نه بسيار دراز سراسر كاندى را تسخير مىكرد « 34 » . امپراتور كه شنيده بود اين سردار با شهامت دارايى و دفاين بسيار دارد در انديشه هلاك و تصرّف ثروت وى افتاد و پس از آن‌كه براى انجام دادن بعضى كارها\r\n\r\n\r\n","description":"","footnote":"\r\n( 33 ) - محاصرهء كانه (  cane e  ) پنجاه و چهار روز مدت گرفت و شهر روز 18 اوت 1645 ميلادى - 1023 خورشيدى گشوده شد .\r\n( 34 ) - جنگ كرت مدت بيست و پنج سال از 1644 تا 1669 ميلادى - 1022 تا 1048 شمسى دوام يافت . آخرين حمله به كاندى روز 25 مه 1667 شروع شد و 27 سپتامبر 1669 منجر به تسليم شد .\r\n","page_name":" 79 ","page_number":79},
  {"content":"\r\n\r\nاز كاندى برگشت وى را خفه كرد « 35 » . اما هرگز از دارايى و خزائن موهوم وى اثرى پيدا نشد . بر اثر اين كار زشت و بدفرجام نه تنها سودى عايد امپراتور نشد بل كه فرماندهى لايق و قابل را از دست داد و چندان كه سپاه به كاندى فرستاد و فرماندهانى براى تسخير باقيماندهء كاندى اعزام داشت كارى از پيش نرفت و با اين‌كه عدهء بسيارى از سربازان در اين پيكار كه مدت بيست و چهار سال همچنان دوام يافت به هلاكت رسيدند نتيجه‌اى حاصل نشد . عدم موفقيّت در اين جنگ طولانى نه ضعف قواى مهاجم بود و نه قدرت مقاومت مدافعان ، بل كه حاصل فساد پردامنه‌اى بود كه بالاخص در ميان طبقهء درباريان از صدر تا ذيل ريشه دوانده بود و در طى جنگهاى ترانسيلوانى و مجارستان « 36 » به حد اعلاى شدت و وخامت انجاميده بود و تا سال 1665 همچنان ادامه داشت .\r\nجنگ كاندى را سلطان ابراهيم كه در آن زمان سى و دو ساله بود آغاز كرد « 37 » . وى چهار سال پيش از شروع جنگ به تخت پادشاهى برآمده بود . او هرگز گمان و اميد نداشت كه چنين پايگاه بلند يابد . در ذهن كسان و اطرافيانش نيز هرگز اين خيال خطور نمىكرد . چه زمانى كه عثمان و مراد دو برادرش بر سرزمين مشرق فرمان‌روا بودند وى را به زندان كردند . سلطان مراد « 38 » پس از اين‌كه دو برادر خود را خفه كرد چون مرگ خويش را نزديك ديد دستور داد ابراهيم را نيز خفه كنند . اما اين\r\n\r\n\r\n","description":"","footnote":"\r\n( 35 ) - وقتى يوسف پاشا در ماه نوامبر 1645 ميلادى - 1023 خورشيدى به عثمانى بازگشت متهم شد كه با محاصره شدگان زد و بند كرده و اجازه داده به آزادى از شهر بيرون بروند به اين اتهام وى را در فوريه 1646 اعدام كردند . دلى حسين پاشا كه پس از يوسف پاشا فرمانده سپاهيان اعزامى به كرت شده بود سردارى دلير و با شهامت بود ، و تا سال 1658 نيز بر اين مقام بود . در اين سال كوپرولو او را احضار و در ماه دسامبر 1658 خفه كرد . تلفات عثمانيها در اين جنگ 245000 نفر بود كه 26000 نفر چركس و 779 افسر و پنج ژنرال بودند . در اين جنگ 199775 تير توپ شليك شده بود .\r\n( 36 ) - جنگ ترانسيلوانى از 1658 تا 1661 ميلادى - 1037 تا 1040 خورشيدى و جنگ هنگرى از 1663 تا 1665 ميلادى 1042 تا 1044 خورشيدى مدت گرفت .\r\n( 37 ) - سلطان ابراهيم از سال 1640 تا 1648 بر عثمانى سلطنت كرد .\r\n( 38 ) - سلطان مراد چهارم پسر اخى مصطفى ، هجدهمين سلطان عثمانى در سال 1032 قمرى 1001 خورشيدى بر تخت سلطنت جلوس كرد . مردى سخت‌دل و بىرحم بود . بايزيد برادرش را كشت بغداد را كه شاه عباس به تصرف خود درآورده بود پس گرفت . با شاه عباس بزرگ و شاه صفى معاصر بود .\r\n","page_name":" 80 ","page_number":80},
  {"content":"\r\n\r\nفرمان بىرحمانه اجرا نشد ، زيرا مراد پسرى نداشت كه جانشين وى شود ، و اگر ابراهيم را مىكشت سلطنت از دودمانش خارج مىشد .\r\nاين نكته نيز گفتنى است كه ابراهيم اندكى خفّت عقل داشت و هيچ صاحب شعورى باور نمىكرد كه به جانبدارى از پادشاهى يافتن او كودتايى به وقوع پيوندد . اما چنين شد و به تخت سلطنت نشست . ابراهيم كه مردم وى را بىآزار و ساده‌دل و سفيه مىپنداشتند پس از اين‌كه پادشاهى يافت به ظلم و جور و خونريزى پرداخت ؛ دارايى مردم را به جبر مىربود ، و آنان را مىكشت . موقوفات مساجد و نذورات اماكن مقدس را براى انباشتن خزانهء خود ضبط كرد . به منظور ارضاى نفس خويش از هيچ جنايتى فروگذار نكرد . سرانجام مردم ستمرسيده به جان آمدند ، در اوت 1648 بر او شوريدند و از تخت سلطنت به زير كشيدند . سپس وى را خفه كردند و محمد پسر بزرگش را كه بيش از هفت سال و دوازده روز نداشت به پادشاهى برداشتند .\r\nبه شرحى كه سابقا اشاره كردم چون سلطان جديد خردسال بود و اداره كردن مملكت را نمىتوانست حكومت به دست خواجگان و زنان دربار و متنفذان افتاد . از اين‌رو اوضاع كشور پيش از صدارت يافتن كوپرولو محمد پاشا سخت شوريده و نابسامان بود . وى جنگ ترانسيلوانى (  transylvanie  ) را آغاز كرد . پسرش كه جانشينش شد با هنگرى - مجارستان - به جنگ پرداخت . در سال 1665 با آن دو كشور مصالحه كرد ، و چنان كه پيش از اين به شرح آمد دو سال بعد جنگيدن با ونيز را آغاز كرد . در اين جنگ طولانى و پر زيان گرچه جنگجويان ونيزى دليرانه پايدارى كردند اما سرانجام به زانو درآمدند .\r\nدر طى جنگ درازمدت كاندى تلفات و ضايعات و خسارات سنگينى به عثمانى وارد آمد و گروهى از سرداران معروفش كشته شدند ، از اين‌رو مردم از جنگ بيزار و روگردان شدند و جوانان از سپاهيگرى و رفتن به ميدان نبرد روى برتافتند . نفرت مردم از اوضاع جارى چنان اوج گرفت كه توطئه‌ها و دسيسه‌هايى دربارهء صدراعظم و همكارانش در شرف تكوين بود و بر آن شدند كه شاه را به كشتن وى وادار كنند .\r\nوجود و مقام خود امپراتور نيز در معرض خطر بود ، و خلق بسيار بر آن بودند كه يكى از برادران امپراتور را جاى وى به سلطنت بردارند ؛ و اگر يكى از اين توطئه‌ها به ثمر مىرسيد بىگمان حوادث شوم و خونينى بر سراسر كشور عثمانى سايه مىافگند .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nاين نيز گفتنى است كه صدراعظم از اين دسيسه‌بازيها و فتنه‌انگيزيها كاملا آگاه ، و از عواقب پر خطر آن باخبر و بيمناك بود ، و از آن مىهراسيد كه در انجام شرف و آبرو و حيثيّت حتى زندگيش بر باد رود . از شدّت وحشت و آشفتگى خاطر چنان بىخويشتن شده بود كه بىاختيار ريشهايش را مىكند ، و بسى بر نيامد كه به بيمارى طپش قلب دچار شد و پزشكان براى تسكين خاطر دردمندش وى را به نوشيدن شراب ناچار كردند . وى هر روز قدرى شراب مىنوشيد و بدين گونه اندكى آرامش مىيافت .\r\nهنگامى كه خبر تسليم شدن سپاهيان كاندى به گوش امپراتور رسيد نخست اين بشارت وجدآفرين را باور نكرد ، اما وقتى اين مژده به تواتر پيوست شاه از شدّت شادى آرام گرفتن نمىتوانست . او و درباريان چند بار فرياد كشيدند كه از لطف پروردگار سرانجام دشمن در برابر ما به زانو درآمد .\r\nخلق عثمانى و دربار پيروزى در جنگ كاندى را غلبهء مسلمانان بر مسيحيان در شمار آوردند زيرا در ميان مدافعان از همهء كشورهاى اروپايى داوطلبانى حضور داشتند . محاصرهء اين جزيره سه ماه مدت گرفته بود ، و چنان‌كه ياد شد سربازان عثمانى براى گشودن آن متحمل تلفات و ضايعات و خسارات زياد شده بودند .\r\nمهم‌ترين و مؤثرترين مقدماتى كه صدراعظم براى پيشبرد اين جنگ فراهم آورده بود انتخاب پيشكار خود به سمت وزير دارايى بود . صدراعظم به صداقت و صميميت اين فرد لايق و استواركار وقوف تمام داشت ، و مىدانست كه در راه برآوردن آرمانهاى وى از باختن جان پروا ندارد . اين وزير دارايى كاردان و دورانديش كليّهء ادوات و لوازمى را كه سربازان براى ادامهء جنگ و تأمين رفاه خويش به كار داشتند آماده كرده بود . به يمن مواظبت اين وزير فعّال و چاره‌انديش همه گونه پوشاك و مواد خوراكى در سراسر اردوگاه به حدّ وفور يافته مىشد ، چنان كه بهاى يك گوسفند فربه از يك اكو بيشتر نبود .\r\nدر گزارشى كه اين وزير دارايى دربارهء مخارج فوق‌العاده و پيش‌بينى نشده به ديوان داده بود درج شده بود كه در طى مدت سه سالى كه محاصره كاندى ادامه داشته براى ترغيب سربازان اروپايى به فرار از جزيره و تشجيع و تحريض جنگاوران مسلمان ، هفتصد هزار اكو پرداخته شده است ؛ و نيز براى هر سر سرباز اروپايى هفت فرانك و نيم پاداش داده شده است . در اين گزارش ذكر شده بود كه براى تصرف جزيره كاندى در مجموع قريب صد هزار گلولهء توپ شليك شده و طىّ جريان اين\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nجنگ طولانى هفت پاشا ، هشتاد سرهنگ ، ده هزار و چهار ينى چرى جان باخته‌اند و سربازانى كه از ايالات و ولايات آمده‌اند و مخارجشان را خزانهء امپراتورى نپرداخته به حساب نيامده‌اند .\r\nروزى كه صدراعظم وارد كاندى شد شواليه مولينو (  molino  ) سفير ونيز كه از سوى دولت متبوع خود مأمور مذاكره و انعقاد قرارداد صلح با باب عالى بود حضور داشت . نخست‌وزير در اثناى مذاكره به او گفت : تصرف كاندى براى امپراتور عثمانى بسيار گران تمام شده است ، چه در اين كار سربازان بسيار جان باخته‌اند و دولت متحمّل خرج فراوان گشته است . آقاى مولينو جواب داد : اين جنگ شوم براى دولت ونيز نيز مصائب بزرگ و خسارات عظيم به بار آورد ، و افزون بر مخارج سنگين و سرسام‌آور ، و جز از داوطلبان فرانسوى صد هزار سپاه ونيزى در اين پيكار مدهش كشته شده‌اند ؛ و وقتى صدراعظم از وى پرسيد چرا وقتى بر ونيزيان مسلّم شد كه در برابر هجوم سپاه عثمانى تاب پايدارى ندارند تسليم نشدند ، و اين كار حتمى را به تأخير انداختند ، سفير در جواب گفت : فرانسويان مانع اين كار بودند ، قول دادند اگر مقاومت كنيم به ما مدد مىرسانند ، و براى اين‌كه عثمانى به جنگيدن در دو جبهه ناچار شود ، به آن دولت اعلان جنگ مىدهند .\r\nوى در بهار سال 1669 در جزيرهء كوچكى به نام گزس « 38 » (  gozes  ) ضمن تقديم هداياى ارزشمندى به صدراعظم اظهار داشت اگر باب عالى كاندى را به جمهورى ونيز مسترد دارد اين دولت حاضر است جزاير گرابوز (  grabuse  ) ، لنگا (  longa  ) ، سودا (  suda  ) ، تين (  tine  ) و چند جزيرهء كوچك ديگر را واگذار نمايد « 39 » ، همچنين علاوه بر تأديهء كليّهء خسارات جنگ ، سالانه پنجاه هزار اكو ماليات بپردازد . نخست‌وزير در جواب مولينو سفير ونيز گفت : امپراتورى عثمانى به شؤون و افتخارات و حيثيت جهانى خود بيشتر از آنچه در خيال شما مىگذرد توجّه مىكند ، و به همين تودهء سنگى كه پس از بيست و چهار سال جنگيدن و تحمل خسارات و ضايعات سنگين به دست آورده خرسند است .\r\n\r\n\r\n","description":"","footnote":"\r\n( 38 ) - گزس (  gozes  ) يا گز (  goze  ) نام جزيرهء كوچكى است در فاصله كمى از جزيرهء كرت .\r\n( 39 ) - گرابوز ، لنگا ، سودا ، نام جزاير كوچك و متصرّفى در اطراف جزيره كرت است كه هر يك در آن روزگاران داراى يك يا چند قلعهء مستحكم بوده است .\r\n","page_name":" 83 ","page_number":83},
  {"content":"\r\n\r\nمقارن اين احوال كاپيتن ژنرال موروزينى (  morosini  ) بىاطلاع و بىمشورت مولينو سفير ونيز در دربار مشرق زمين بدون توجّه به مسائل اقتصادى و مذهبى ، تنها با نگرش به مصالح نظامى قرارداد متاركهء جنگ را امضا و مبادله كرد .\r\nاين كار براى وى مشكلات عظيمى به بار آورد و بسى نمانده بود كه جانش در خطر بيفتد اما درست به هنگام ، در يك شب پول زياد به افراد مؤثر به رشوت داد و جانش را رهاند . بسيار نگذشت كه نقايص و معايب اين پيمان بر سران دولت ونيز آشكارا شد از جمله چون در اين معاهده حقوق مذهبى دولت ونيز در نظر گرفته نشده بود چندان كه مولينو براى تجديد بناى كليساى ونيزيان واقع در گالاتا (  galata  ) يكى از حومه‌هاى قسطنطنيه كوشيد گرچه به موفقيت نزديك شد توفيق تمام نيافت .\r\nپس از اين‌كه آثار جنگ ميان دو جمهورى عثمانى و ونيز كاملا از بين رفت و روابط مودت تازه شد اندك اندك و نرمك نرمك مسيو مولينو مستدعيات خود را اظهار داشت از جمله تقاضا كرد كالاهاى بازرگانى ونيزيان نيز مشمول تقليل عوارض گمركى شود . صدراعظم با درخواست وى به سختى مخالفت كرد و به او گفت : آقاى مولينو ، قراردادى كه ميان باب عالى و جمهورى ونيز جارى است عهدنامه‌اى پر سابقه و قديمى است و از اين جهت در نظر دولت عثمانى اعتبار تمام دارد ، و اگر برخى از مواد آن تغيير يابد به صورت پيمانى جداگانه در مىآيد و اعتبارش كاسته مىشود . و اگر نيّت و اهتمام سفير بر آن است كه مواد و شرايطى به نفع مصالح خود در آن بگنجاند فقط با پذيرفتن مواد تازه پيشنهادى امپراتورى موفق به تأمين آن خواهد بود .\r\nمسيو مولينو چون دانست از ادامهء مذاكرات و تجديد قرارداد قديم سودى عايد دولت متبوعش نخواهد شد تقاضايش را مسكوت گذاشت .\r\nاكنون نوبت و فرصت آن رسيده كه به كيفيات روحى و اخلاقى و عملى صدراعظم اشارتى مختصر بكنم . او هوشمندى ، زيركى ، كاردانى را از پدرش كه صدراعظم بوده به ارث برده است . بنابراين بىمناسبت نيست كه اندكى از احوال وى بگويم . كوپرولو محمد پاشا زمانى كه سلطان محمد چهارم بر مشرق زمين سلطنت مىكرد صدارت يافت . در آن هنگام چون پادشاه دوران طفوليت را مىگذراند حكومت به دست زنان و خواجگان دربار اداره مىشد . از اين جهت امور مملكت سخت آشفته و نابسامان بود . وى در نخستين روزهاى بحرانى دورهء صدارت خويش ، به خوبى دريافت كه نخست‌وزيران پيش از او به دست چه عواملى عزل و نصب ، و بعض آنان كشته\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nمىشدند ، از اين‌رو با عزم درست ، و تدبير كافى ، كوشيد كه در نخستين مرحلهء اقداماتش دست زنان و خواجگان دربار را از دخالت در امور كشور كوتاه كند ، و بنا به مصلحتى امپراتور خردسال را از پايتخت دور سازد . بدين جهت وى را بر سپاهى عظيم فرماندهى داد و به جنگ فرستاد . پس از اينكه از اين جهت خيالش آسوده شد از ميان برداشتن خواجگانى را كه مخلّ نظم و مايهء آشفتگى و بىثباتى كشور بودند وجه همّت خود قرار داد و چندين تن آنان را خفه كرد . سپس با جلب نظر و اجازهء سلطان تازه جوان كسانى را كه در قتل پدرش شركت داشتند از دربار طرد كرد و بعضى را كشت .\r\nمقارن اين احوال ينىچريها به سببى چند در دربار نفوذ و قدرت بسيار يافته بودند . صدراعظم به منظور تصفيه آنان و افزايش قدرت خويش ژنرال دلى حسين پاشا (  dely hucein pacha  ) يكى از فرماندهان عالى مقام و نام‌آور را كه در جنگ كاندى دليريهاى شگفت‌انگيز كرده بود خفه كرد « 40 » . وى جنگ پنسيلوانى را با موفقيت تمام به پايان رساند . شاهزاده راگوتسكى « 41 » (  ragotsky  ) به سختى شكست خورد و وارادين (  waradin  ) به تصرف نيروى عثمانى درآمد . اما اين پيروزيهاى درخشان براى امپراتورى ضايعات و خسارات فراوان به بار آورد ، چه بسيارى از سربازان و افسران در آن پيكار جان باختند .\r\nصدراعظم پيروزمند و سرفراز از ميدان جنگ بازگشت . با اين‌كه با دشمن شكست‌خورده پيمان صلح بسته بود از همان زمان در پى بهانه و فرصت مىگشت تا دگر بار به جنگ بپردازد . مقدمات لشكركشى را نيز فراهم آورد ، اما مرگش فرا رسيد و فرصت نيافت . وى پيش از مردن احمد پاشا يگانه پسرش را كه بيش از سى سال\r\n\r\n\r\n","description":"","footnote":"\r\n( 40 ) - كوپرولو كه دلى حسين پاشا را رقيب خود مىدانست او را احضار و در ماه دسامبر 1658 وى را خفه كرد .\r\n( 41 ) - شاهزاده راگوتسكى (  ragotsky  ) در سال 1648 ميلادى 1026 خورشيدى جانشين پدرش شد .\r\nاو كه اين هوس در سر داشت بر سرزمينى كه بر آن حكومت مىكرد به استقلال حكم براند و تحت الحكومه عثمانى نباشد دعوى استقلال كرد . كوپرولو خشمگين شد و با او جنگيد . پس از دو سال نبرد راگوتسكى در ميدان جنگ مجروح شد ، گريخت و به شهر گروسوارادين (  groswaradin  ) پناه جست . وى روز هفتم ژوئن 1660 ميلادى جان سپرد و شهرى كه در اين پناهنده شده بود نيز دو ماه بعد از مرگش به تصرف نيروى عثمانى درآمد . اين شهر كه در شمال غربى رومانى واقع است اكنون ارادآ (  Oradea  ) ناميده مىشود .\r\n","page_name":" 85 ","page_number":85},
  {"content":"\r\n\r\nنداشت در سال 1662 جانشين خويش ساخت ، و اين امرى كاملا بىسابقه بود كه كسى بدان جوانى بدان جايگاه بلند برآيد . شگفت اين‌كه وى در عين جوانى خرد پيران داشت . هوشمند ، لايق ، زيرك و پركار بود . قامت بلند ، چشمان درشت و درخشان ، چهرهء مردانه داشت . رنگش سپيد مىنمود . آرام طبع ، فروتن ، شرمگين و مهربان بود ؛ و برعكس رفتار و اخلاق پدرش از سختگيرى و جنگ‌طلبى ، بىرحمى ، خونريزى و ستمگرى بيزار بود . در هر كارى همواره جانب عدالت و نصفت را رعايت مىكرد . در بند اندوختن مال نبود . از اين‌رو بر خلاف ديگر بزرگان ترك هرگز رشوه نمىگرفت ، و ناشدنى بود كه كسى به دادن رشوه و هديه وى را رام ، و تحصيل منصب و مقام كند . راى روشن و انديشهء دورنگرش به كنه افكار و انديشه‌هاى هر كس مىتافت ، و هر حادثه‌اى را پيش از وقوع در مىيافت ، و چاره‌گرى مىكرد . قضاوتش هميشه و نسبت به همه كس و همه چيز دقيق و درست و روشن بود . كم اما پرداخته و سنجيده سخن مىگفت . اين مرد هشيوار و سزاوار وقتى ترقيات و پيشرفتهاى عظيم وطنش را در زمان پدرش به ديدهء تحقيق نگريست و سودمند يافت تصميم كرد همچنان كند كه او كرده بود ، و همان ره را در پيش گيرد . از اين‌رو نخست طرح پدرش را در جنگ با امپراتور ژرمن پى افگند . با شصت هزار سپاهى به عزم تصرف آن كشور رو به سوى بود (  bude  ) گذاشت ، پس از پيكارى دليرانه نوهزل « 42 » (  neuhausl  ) را در حصار گرفت . در سال 1663 آن را گشود . برج و بارو و استحكامات كانيز (  canise  ) را نيز در اوايل سال بعد به تصرف خويش درآورد . امپراتور عثمانى در آرزو و اميد تسخير وين پايتخت امپراتورى ژرمن فرمان داد بر روى رود راآب « 43 » (  raab  ) پلى ببندند تا سپاهيانش از روى آن بگذرند . پس از اين‌كه طىّ مدّت نسبة كوتاهى پلى بسته شد دوازده هزار سپاهى از آن گذشتند و باقى لشكريان نيز آمادهء عبور بودند كه ناگهان بر اثر پايدارى و فشار نيروى ژرمن پيشروى آنان متوقف شد . افزون بر اين‌كه لشكرى\r\n\r\n\r\n","description":"","footnote":"\r\n( 42 ) - نوهزل (  neuhausel  ) كه تركان آن را ايوار (  uyvar  ) مىنامند در شمال دانوب بالاى بوداپست واقع است و در زمان حاضر جزو متصرفات چكوسلواكى است . نوهزل در سپتامبر 1663 پس از خاتمه جنگ سن‌گوتار (  saint gotthard  ) به تصرف تركها درآمد .\r\n( 43 ) - رود راآب (  raab  ) يكى از شعبه‌هاى طرف راست دانوب است و در شمال غرب هنگرى جارى است .\r\n","page_name":" 86 ","page_number":86},
  {"content":"\r\n\r\nتازه نفس به يارى ژرمنها آمد كشورهاى اروپايى خاصه امپراتورى فرانسه لشكرى عظيم به مددگارى ايشان اعزام داشت . اين انبوه مردان سپاهى دوازده هزار سربازى را كه از پل گذشته بودند تار و مار ، و بقيه را به فرار ناچار كردند . اين جنگ مدهش به سبب اين‌كه در ناحيه سن‌گدار (  saint godard  ) درگرفته بود به اين اسم ناميده شد .\r\nصدراعظم در كوتاه‌ترين زمان ضايعات و تلفات و خسارات جنگ را ترميم ، و صفوف جنگجويان را منظم و روحيهء سربازان را قوى كرد و با خصم فاتح براى انعقاد قرارداد صلح به مذاكره پرداخت ، و در اين كار مهم چنان حسن تدبير به كار برد ، و شرايط جنگ را چنان تنظيم كرد كه گفتى وى شكست نخورده است .\r\nنخست‌وزير وقتى اشتياق امپراتور را به مراجعت به قسطنطنيه دريافت ، وى را در حفاظت كامل ، بىآن‌كه در طىّ راه ناراحتى و آسيب به او وارد آيد به پايتخت رساند ، و امپراتور تا اوايل سال 1666 كه مقارن با پايان گرفتن جنگ كاندى بود به آسودگى در آن جا به سر برد .\r\nدو سال بعد جنگ لهستان اتفاق افتاد ، و صدراعظم همواره همراه سپاهيان و پيشاپيش ايشان مىرفت ؛ چه از پدرش شنيده بود كه به هنگام لشكركشى نخست‌وزير بايد پيوسته در مقدّمهء سپاه باشد تا سربازان به حضور و ديدنش قوىدل باشند .\r\n* * * روز نهم ژوئن از ادرنه راهى قسطنطنيه شديم ، و روز پانزدهم به پايتخت رسيديم . صبحدم روز هفدهم مسيو نوانتل به ملاقات معاون نخست‌وزير رفت و از وى تقاضا كرد كه مقامات عثمانى اجازهء بازگشتن به كشتى فرانسوى بدهند .\r\nمعاون صدراعظم اظهار داشت كه بىاجازهء نخست‌وزير نمىتواند در اين مورد اقدامى به عمل آورد ، و صدراعظم دربارهء اين موضوع دستورى به وى نداده است .\r\nسفير به شنيدن اين جواب سخت ناراحت و پراگنده خاطر گشت ، و پس از مدتى گفت و شنود با قائم مقام ، اين دو موافقت كردند كه هر يك جداگانه نامه‌اى به صدراعظم بنويسد و وسيلهء پيك مخصوص بفرستد .\r\nقائم مقام شرحى دربارهء مستدعيات سفير نوشت ، و مسيو نوانتل طىّ نامه‌اى شكوه‌آميز از خلف وعدهء صدراعظم به درد شكوه كرد ، و در آن نوشت : بيش از اين شكيبايى نمىتواند ، و بىصبرانه استدعا دارد كه هر چه زودتر دستور دهد پروانهء خروج\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nكشتى فرانسوى صادر شود .\r\nپيكها ، جدا از هم روانه شدند ، فرستادهء قائم مقام صدراعظم ، هجدهم ژوئن به راه افتاد ، و پيك سفير دو روز پس از او حركت كرد . فرستادهء قائم مقام نزديك سيليسترى (  silistcie  ) به حضور صدراعظم شرفياب شد ، نامه را تقديم كرد ، و روز نهم ژوئيه به قسطنطنيه بازگشت . قائم مقام به محض رسيدن پيك ، مترجم اوّل سفارت فرانسه را احضار كرد ، و به او اطلاع داد كه نخست‌وزير پاسخ روشنى به نامهء وى نداده ، و نوشته است به وسيله‌اى ديگر او را از اراده و دستور امپراتور آگاه خواهد كرد .\r\nاما فرستادهء سفير تا روز بيستم كه من به قصد ادامهء سفر از قسطنطنيه حركت كردم بازنگشته بود ، بنابراين از جوابى كه صدراعظم به نامهء سفير داده بود آگاه نشدم .\r\nدر اواخر ژوئن مسيو نوانتل سفير فرانسه از قائم مقام صدراعظم درخواست كرد دو گذرنامه يكى به نام من ، يكى به اسم مدير كمپانى شرقى فرانسه - كه سابقا از او سخن گفته‌ام - صادر كنند . يك اجازه نامه براى وارد كردن شراب ، و يك پروانه براى ورود به كليساى سن سوفى (  sainte sophie  ) .\r\nقائم مقام صدراعظم در جواب وى گفت : با اين‌كه اين تقاضا كوچك و كم - اهميت است ، متأسفانه چون دستورى در اين مورد از نخست‌وزير ندارد ، بىاجازهء او نمىتواند هيچ‌گونه اقدامى به عمل آورد ؛ خاصه در اين هنگام كه روابط صدراعظم با سفير حسنه نيست هيچگونه مساعدتى نمىتواند انجام بدهد ؛ اما اگر نخست‌وزير اجازه داد با نهايت علاقه‌مندى و حسن نيّت همهء تقاضاهاى سفير را هر چه زودتر انجام خواهد داد .\r\nامتناع و خوددارى نايب نخست‌وزير از صدور گذرنامه سخت مرا ناراحت و نگران كرد . زيرا چنين شايع شده بود كه نخست‌وزير تصميم كرده سفير فرانسه و همهء فرانسويان مقيم مشرق زمين را توقيف كند ، و اين خبر براى من مخصوصا بيم دهنده و دلازار بود ؛ زيرا چنان كه پيش از اين اشاره كردم به قدر دو بار اسب اجناس گرانبها داشتم . افزون بر اين من و شريكم به اندازهء چهار باركش اسب جنسهاى گوناگون و پرقيمت داشتيم ؛ و چون چشم پوشيدن و ناداشته انگاشتن آنها را به هيچ روى نمىتوانستم ، در كار خويش درماندم . افزون بر اين سه عامل ديگر مرا به وحشت افگنده بود . نخست اين‌كه براى رسيدن به مرز ايران هر راه خشكى كه انتخاب مىكردم ناچار بودم براى پيمودن آن دست كم سه ماه تحمّل رنج و زحمت كنم ؛ و در اين مدت دراز\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nچنانچه روابط فرانسه و عثمانى از آنچه بود تيره‌تر مىشد و دربار عثمانى به توقيف فرانسويان مقيم باب عالى تصميم مىكرد ، من نيز گرفتار مىآمدم . دو ديگر اين‌كه چون براى گذراندن كالاهاى گرانبهايى كه همراه داشتم حقوق گمركى و عوارض ديگر نپرداخته بودم اگر هر جا و در هر شهرى به دست مأموران عثمانى مىافتاد و توقيف مىشد ، براى پس گرفتن آن نمىتوانستم از سفارت فرانسه كمك بگيرم ، سوّمين عاملى كه موجب تشويش خاطر و اضطرابم شده بود ، اين بود كه چون هوا به اقتضاى فصل سخت گرم شده بود ، و رفت و آمد كاروانها به ايران متوقف شده بود ، ناچار بودم تا فرا رسيدن ماه اكتبر به انتظار بنشينم .\r\nدر چنين روزها كه سخت ناآرام و درمانده بودم ، پروردگار بزرگ كه همواره مرا در چنين تنگناها و مصيبتها حمايت فرموده است راه بيرون شدن از قسطنطنيه را به رويم گشود . توضيح اين‌كه امپراتور عثمانى در فاصلهء بيست ميلى تانائيس « 44 » (  tanais  ) درست رو به روى جايى كه اين‌رود بزرگ وارد سياه آبهاى مئوتيد « 45 » (  meotides  ) مىشود قلعه‌اى دارد به نام آزاك (  azac  ) ، باب عالى هر سال فرماندهى جديد با گروهى سپاهى و مهمّات و پول زياد به آن‌جا مىفرستد . چون فاصلهء بين پايتخت و اين قلعه از راه دريا بسى كمتر از راه خشكى است ، و از هزار و سيصد ميل در نمىگذرد ، به علاوه سفر از راه دريا خطر رويارويى با راهزنان تاتار و قزّاق و مسكوى را ندارد ، فرمانده و عساكر همراهش از اين راه دريايى به محل مأموريت خود مىروند .\r\nمأموران گمرك ، هرگز سائق كشتى حامل فرمانده و سربازان را براى تشخيص نوع بار ، و گرفتن حقوق گمركى بازرسى نمىكنند ، و فقط فرمانده مجاز است كه به محمولات كشتى نظارت كند ، و حال آن‌كه مأموران گمرك از كشتيهاى ديگرى كه در درياى سياه رفت و آمد مىكنند به دقّت هر چه تمام‌تر بازرسى مىنمايند . سفينهء سائق معمولا از كافا (  caffa  ) كه يكى از بنادر معروف شبه جزيرهء كريمه است مىگذرد . از اين بندر بزرگ و معتبر هر سال در ماه‌هاى سپتامبر و اكتبر كشتيهاى زياد به مينگرلى (  mingreli  ) يا كلشيد (  colchide  ) مىروند ، و از اين مناطق در مدت هفت يا هشت روز به مرز ايران مىتوان رسيد . به سخن ديگر ، براى كسانى كه قصد سفر كردن از\r\n\r\n\r\n","description":"","footnote":"\r\n( 44 ) - ناتائيس نام قديم رود دن بوده است .\r\n( 45 ) - مئوتيد نام قديم دماغهء كرچ بوده است .\r\n","page_name":" 89 ","page_number":89},
  {"content":"\r\n\r\nقسطنطنيّه به ايران دارند ، راهى كوتاه‌تر و بهتر از اين وجود ندارد . زيرا راه دريايى در مدت سه هفته طى مىشود ، و پس از پيمودن شصت فرسنگ راه خشكى به مرز ايران مىرسند . راه كلشيد به مرز ايران گرچه ناشناخته و ناهموار نيست ، اما چون گذشتن از آن خالى از خطر نمىباشد رفت و آمد در آن به ندرت صورت مىپذيرد ، و من چندان كه در قسطنطنيه سراغ گرفتم ، كسى را كه از آن راه رفته باشد نيافتم . اما در مينگرلى عدّهء بسيارى را ديدم كه با ارمنيها و گرجيان ايرانى آشنا بودند ، و از آنان شنيده بودم كه بين اين دو جا فقط شش روز راه است .\r\nخطراتى كه در اين راه دريايى وجود دارد و مسافر كم از آن عبور مىكند داراى دو جنبه است : نخست اين‌كه درياى سياه غالب اوقات چنان توفان‌خيز و موجزاى مىشود كه گاه كشتيهاى بزرگ نيز سالم به مقصد نمىرسند . عدم مهارت ناخدايان در هدايت كشتى ، و مجهز نبودن بنادر هم در هدم و غرق كشتيها خالى از تأثير نيست .\r\nافزون بر اين قبايل و اقوامى كه در سرزمينهاى فاصل ميان كلشيد و سرحدّ ايران زندگى مىكنند مردمانى درنده‌خو ، بىرحم ، بىدين ، غارتگر و بىفرهنگ‌اند ، از اين‌رو گرچه مسافر هنگام عبور از آن سرزمين از مناظر زيبا و سحرانگيزى سرمست و طربناك مىشود ، اما چه بسا با مخاطرات عظيمى نيز مواجه مىگردد .\r\nبارى ، من ناچار شدم براى بيرون شدن از قسطنطنيه با همين سفينهء سائق سفر كنم ، زيرا راه خشكى هم درازتر بود ، و هم پر خطر ؛ و چنان كه پيش از اين ياد كردم اگر بر اثر تيرگى روابط عثمانى و فرانسه دستگير مىشدم رهاييم آسان نبود ، و هر چه داشتم از دستم مىرفت . با وجود اين از خطرات توفانهاى مهيب درياى سياه ، و عدم مهارت ناخدايان عثمانى در هدايت كشتى ، چنان بيمناك شده بودم كه سراپايم مىلرزيد . اما به هر روى تن به قضا دادم ، دل به دريا زدم ، و تصميم كردم كه قطعا و يقينا با كشتى رو به مقصد گذارم .\r\nيكى از دوستانم هنگامى كه از تصميم من آگاه شد مژده‌ام داد كه مرا به بازرگانى كه دوست صميميش بود و با همان كشتى به كلشيد مىرفت مىسپارد تا در تمام طول راه از من و كالاهايم مواظبت كند . دوست من به سبب نفوذ بسيارى كه در امور و شخص بازرگان داشت مطمئن بود كه از راهنماييها و حمايتهاى وى بهره‌مند خواهم شد ؛ با وجود اين با قاطعيت تمام به بازرگان يونانى اتمام حجت كرد كه اگر دقيقه‌اى از رهنمايى و مواظبت من غفلت ورزد ، رشتهء دوستيش را با وى قطع مىكند .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nبه نشان حق‌شناسى اعتراف مىكنم كه بازرگان يونانى پيمان به جا آورد ، و چندان كه مىتوانست مهربانى و مواظبت فرمود . نخست براى اين‌كه در اين سفر طولانى در زحمت نباشم اتاق مخصوصى برايم گرفت ، و قول داد كم‌كم ، و در مواقع مناسب ، همهء كالايم را وارد كشتى ، و به اتاقم منتقل كند ، و چنين كرد . آن‌گاه با بيان گرم و دوستانه به من آموخت اوقات خود را در كشتى چگونه بگذرانم ، كى و چگونه به عرشهء كشتى بروم و وقتى به بندر كافا رسيديم رفتار و كردارم چگونه باشد ، تا مشكلى پيش نيايد . يادم داد كه اگر بتوانم سفارشنامه‌اى خطاب به فرماندار آزاك بگيرم ، و گذرنامه‌اى از امپراتور به دست آورم ، بسى مفيد خواهد بود . تحصيل سفارشنامه دشوار نبود امّا گرفتن گذرنامه ظاهرا ناشدنى مىنمود زيرا اين تقاضا قبلا كاملا رد شده بود .\r\nمن مشكل خود را به آقاى نوانتل گفتم ، و مؤدبانه به او پيشنهاد كردم از سفارشنامه‌اى كه سفير انگلستان در پاريس « 46 » ، دربارهء من ، به سفير آن كشور در قسطنطنيه نوشته بود استفاده كنم ، خود را يكى از اتباع انگليس بنمايم ، و بدين گونه گذرنامه بگيرم . مسيو نوانتل در آغاز پيشنهاد مرا نپسنديد و نپذيرفت ؛ اما وقتى دريافت جز اين چاره ندارم و اگر چنين نكنم سفر كردن نمىتوانم ، تسليم شد ، و به منشى سفارت دستور داد در اين باره شرحى به سفير انگلستان در قسطنطنيه بنويسد .\r\nسفير نامبرده پس از خواندن نامهء مسيو نوانتل بدون بهانه‌گيرى ، با خوشرويى و لطف تمام همان‌گونه كه از وى تقاضا شده بود اقدام كرد . اما اين تدبير نيز سودمند نيفتاد ، چه قائم مقام صدراعظم درست در لحظه‌اى كه مىخواست گذرنامهء مرا صادر كند آگاه شد كه اين رواديد خروج براى همان فرد فرانسوى است كه مجاز به بيرون شدن از مرز نبوده ، و براى رسيدن به مقصود بدين نيرنگ دست زده است . بدين گونه نه تنها صدور گذرنامه متوقّف شد ، بلكه قائم مقام نخست‌وزير عثمانى محترمانه از سفير انگلستان گله كرد كه چرا درخواست مسيو نوانتل را پذيرفته و چنين كار نادرستى كرده است . شگفت اين‌كه چون جز دو سفير كسى از اين راز آگاه نبود ، در ضمير سفير انگليس اين گمان پديد آمد كه خود مسيو نوانتل بنا به مصلحتى قائم مقام\r\n\r\n\r\n","description":"","footnote":"\r\n( 46 ) - در آن هنگام سفير انگليس در فرانسه سر دانيل هاروى (  sir daniel harvey  ) نوهء پزشك معروف انگليسى ويليام هاروى بود .\r\n","page_name":" 91 ","page_number":91},
  {"content":"\r\n\r\nصدراعظم را از آن كار آگاه كرده است .\r\nبارى ، روز نوزدهم ژوئيه ، آن بازرگان يونانى كه متعهّد شده بود مرا در رسيدن به مينگرلى (  mingrelie  ) يارى كند ، خبر داد كشتى سائق (  saique  ) كه بايد با آن سفر كنيم ، در ساحل درياى سياه لنگر انداخته ، و همين كه باد موافق آغاز وزيدن كند به راه مىافتد .\r\nمن تصميم كردم همان ساعت سوار سفينه شوم ، اما دوستانم شتاب مرا - مصلحت ندانستند زيرا بيم داشتند اگر پيش از اين‌كه كشتى بادبان برافرازد و آمادهء حركت شود سوار كشتى شوم مأموران به هويّتم پى ببرند و از رفتنم جلوگيرى كنند . از اين‌رو سه روز پيش مسيو لوكنت سينى بالدى فيسكى (  m . lecompte sinibaldi fieschi  ) وزير مختار ژن كه در يك خانهء ييلاقى واقع در كنار به سفر اقامت داشت ماندم . چهار روز نيز در يك دير بسيار زيبا و خوش منظر يونانى كه در انتهاى تنگه ، در ساحلى كه اروپاييان خانه داشتند ، و رو به روى توقفگاه كشتى بود ، به سر بردم .\r\nبى هيچ گمان بوسفر تراس (  bosphore de thrace  ) يكى از زيباترين و دلفريب‌ترين نقاط ديدنى سراسر گيتى است . اين تنگه يا گذرگاه آبى بيش از پانزده ميل درازا و افزون بر دو ميل پهنا ندارد ؛ به سخن ديگر دو ساحل چندان به هم نزديك است كه يك گاو به آسانى مىتواند شنا كنان از يك طرف به طرف ديگر برود . سواحل به سفر كوهستانى و سرسبز و خرم است . در تمام طول ساحل خانه‌هاى زيبا ، پاركهاى خوش‌منظر ، باغهاى دلگشا ، زمينهاى پر درخت ، چشمه‌سارها و جويبارهاى رؤياآفرين ديده مىشود . هر كس كه اندكى ذوق داشته باشد ، و از فاصلهء دو ميل به قسطنطنيه و پيرامون آن بنگرد چنان محو و مسحور جمال و جلال طبيعت مىگردد كه به وصف نمىگنجد . به گمان من ، و هر بينندهء با ذوق و صاحبدل ، در جهان هستى جايى خوش‌منظره‌تر ، خرم‌تر ، و فرح‌افزاتر از به سفر نيست .\r\nعدهء قايقها و كشتيهاى بادبانى كوچك و بزرگى كه در روزهايى كه هوا مساعد و دلپذير است بر روى آبهاى فيروزه‌فام در حركتند از حدّ شمار افزون است .\r\nوزير مختار ژن بارها و بارها به من گفته كه يك روز عدهء كشتيهايى را كه از ظهر تا غروب از جلو خانه‌اش گذشته شمرده و شمارهء آنها از هزار و سيصد بيشتر بوده است .\r\nبه سفر داراى چهار قلعه مستحكم و مجهز به توپ\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nاست « 47 » . اين قلعه‌ها دو به دو ، روبه‌روى هم بنا شده‌اند . دو تا از اين قلعه‌هاى نظامى در هشت ميلى درياى سياه ، و دو قلعهء ديگر در دهانه دريا واقع است . دو قلعهء اخير الذكر چهل سال پيش به منظور جلوگيرى از نفوذ ، و رفت و آمد قزاقان و مسكويها و لهستانيها به تنگه ، ساخته شده است . اين قبيله‌هاى نيم وحشى و راهزن در روزگاران گذشته با كشتيهاى خود تا نزديك قسطنطنيه نيز پيش مىآمدند ، و چندان كه مىتوانستند دستبرد مىزدند . از اين قلعه‌ها گاهى به جاى زندان نيز استفاده مىشود . در يكى دو تا از آنها اسيران جنگى را نگه مىدارند . گاهى نيز افراد سرشناسى را كه خطا و گناه كرده‌اند چند روز در آنها توقيف مىكنند .\r\nيك چراغ دريايى كه در دو ميلى دهانهء به سفر ساخته شده شبها راه را به كشتيبانان نشان مىدهد ، و ناخدايان را از گمگشتگى و سرگردانى رهايى مىبخشد .\r\nدر روزگاران گذشته ، نزديك فانوس دريايى ، و روى يك صخرهء عظيم ، ستون بزرگى از سنگ مرمر ساخته شده است . شاعران و داستان‌سرايان دربارهء اين ستون كه جزيرهء شناور ناميده مىشود اشعار زيادى سروده‌اند ، و افسانه‌هاى فراوان گفته‌اند ، بنا به قول معروف اين ستون مرمرين عظيم به ياد و افتخار پيروزى پمپه (  pompe e  ) بر مهرداد پادشاه ايران كه اين دريا را نيز زير فرمان داشته بنا شده است . با اين‌كه از عمر اين ستون ساليان بسيار سپرى شده ، و در طىّ قرون همواره در معرض هجوم امواج خروشان بوده ، همچنان محكم و پابرجاست . شگفت‌تر اين‌كه قطر پايهء اين ستون كهن‌سال چندان زياد نيست ، و با اين حال همچنان استوار و پايدار مانده است .\r\nكشتى سپيده‌دم روز هفدهم « 48 » ژوئيه آماده حركت شد . من بر آن سوار شدم .\r\nافزون بر هشتاد سفينه به ظرفيتهاى مختلف نيز همراه ما شدند . كشتى ما در حدود دويست تن سرنشين داشت . فرمانده آزاك و بيست تن همكارانش ، صد سرباز\r\n\r\n\r\n","description":"","footnote":"\r\n( 47 ) - عدهء واقعى اين قلعه‌ها شش تا بود . دو تا در حد ميانى به سفر در تنگ‌ترين نقطهء آن واقع در ساحل اروپا بود . اين دو را كه سلطان محمد دوم در سال 1452 ميلادى 830 خورشيدى ساخته بود . پيش از اين دو قلعه سلطان بايزيد اول در طرف آسيايى به سفر به سال 1390 دو قلعه معتبر بنا كرده بود . در حدود سال 1630 سلطان مراد چهارم به منظور جلوگيرى از نفوذ قزاقها در هر يك از دو طرف تنگه به سفر يك قلعه ساخته بود كه بسيار نماند ، و ويران شد . دو قلعهء ديگر نيز نزديك حدّ شمالى تنگه ساخته شده بود . موقع دو قلعهء اخير چنان بود كه آسان ديده نمىشد ، از اين‌رو شاردن آنها را در حساب نياورده است .\r\n( 48 ) - بىگمان بايد بيست و هفتم باشد نه هفدهم .\r\n","page_name":" 93 ","page_number":93},
  {"content":"\r\n\r\nينىچرى ، سى پاروزن و پنجاه مسافر ، سه اتاق در اختيار من نهاده بودند . من و رفيقم مشتركا در دو اتاق زندگى مىكرديم ، و اثاثه و آنچه را با خود داشتيم در اتاق ديگر جاى داديم . همراهان ما جاى مشخص و معينى نداشتند . اتاقهاى ما كوچك و براى زندگى كردن نامطلوب بود ، و در جلو كشتى جا داشت . كشتى روى هم داراى سى اتاق بود . يكى از آنها كه بزرگ و پاكيزه و روشن بود به ناخدا اختصاص داشت .\r\nوسعت اين اتاق چندان بود كه ده نفر به راحتى مىتوانستند در آن بخوابند . آنچه در كشتيهاى عثمانى مايه ناراحتى و دردسر است اين است كه در اين كشتيها مواد خوراكى و بسيار چيزهاى لازم براى زندگى ، حتى هيمه و آب وجود ندارد . باقى نقائص و كمبودها قابل تحمل است . هر كس مجاز است در هر شبانروز دو سه بار اجاقش را براى پختن غذا روشن كند . اجاقها در قسمت عقب كشتى تعبيه شده است ، و هر كس مىخواهد غذا بپزد بايد سه‌پايه و هيمه و آب پيش اجاق برد ؛ و من بارها ديده‌ام كه شانزده ، حتى ، هجده ديگ كنار هم روى سه‌پايه مىجوشيدند . و آبريزگاهها ، بيرون اتاقها ، در انتهاى كشتى ساخته شده است ، و مانند قفسى بسته يا باز مىشود .\r\nكيفيت و چگونگى كشتيهاى بارى ، و كشتيهايى مانند آنچه ما با آن سفر مىكرديم خوب و كامل نيست ، و از نظر بادبان و دكل و شراع و لنگر ، و وسائل ديگر عيب و نقصان دارد . فى المثل دكل آنها چندان قوى نيست كه سنگينى بيش از دو بادبان را تحمل كند . دكلها صفه‌اى كه مايه استحكام آنهاست ندارند ، همچنين فاقد بادبانهاى بزرگ مىباشند ، و اغلب بيش از يك بادبان كوچك ندارند ، از اينها گذشته كارگران كشتى براى بالا رفتن از دكل جهت باز كردن يا بستن بادبانها ، و امثال اين كارها ، مهارت و چابكى كافى ندارند . از اين‌رو غالبا چوبهاى بلندى كه براى متصل كردن بادبانها به دكل تعبيه مىشود ، جهت سهولت عمل ، در پايين نصب شده است .\r\nدر اين كشتيها نه براى بيرون كردن آب ، تلمبه وجود دارد ، و نه براى بالا آوردن يا پايين بردن لنگر ، چرخها و قرقره‌هاى لازم در آن موجود است . آبهايى را كه وارد كشتى مىشود با سطل به دريا مىريزند ، و براى بالا كشيدن لنگر بيست سى نفر از كارگران كشتى ، همزور مىشوند و به قوت بازو و به زحمت زياد لنگر را بالا مىآورند .\r\nوقتى يك كشتى حامل بار وارد بندر مىشود كارگران چهار لنگر سفينه را كه دو تا در جلو و دو تا در عقب كشتى است به دريا رها ، و سفينه را متوقف مىكنند .\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nاز مجموع آنچه به اختصار به آنها اشاره شد اين نتيجه حاصل مىشود كه تجهيزات اين كشتيها اعم از دكل و بادبان و لنگر و چرخ و قرقره و ديگر لوازم همه ناقص و ناتمام است .\r\nبه طور كلى تركها نه در فنّ دريانوردى مهارت دارند و نه كشتيهاشان قابل اطمينان است . ناخداهاى عثمانى ، و دريانوردان يونانى كه به خدمت گرفته‌اند هيچ كدام در كار خود تجربه و استعداد و كفايت ندارند . چون طرز استفاده كردن از نقشه‌هاى دريايى را نمىدانند آن را به كار نمىبرند ، و بر خلاف ناخدايان اروپايى كه به همهء راههاى دريايى آشنا هستند راههاى بحرى را درست نمىشناسند . به اين جهت هميشه كشتيهاى خود را از نزديك ساحل هدايت مىكنند تا گم نشوند . همچنين طريق استفاده كردن از قطب‌نما را به درستى نمىدانند و به جاى آن از گل سوسن كه پيوسته رو به شمال دارد سود مىجويند . هنگامى كه قصد سفر دريا دارند به انتظار مىمانند تا باد موافق وزيدن آغاز كند ؛ و در اين كار چندان دلواپس و محتاطند كه حتى وقتى باد مساعد شروع به وزيدن كرد بىدرنگ كشتى را به حركت در نمىآورند ، بلكه مدت هشت يا ده ساعت همچنان در حال آمادگى به سر مىبرند ، و پس از اين‌كه كاملا از آرام بودن دريا مطمئن شدند ، حركت مىكنند . اگر ناچار شوند كه دور از ساحل كشتى برانند براى اين‌كه در درياى بىكران گم يا سرگردان نشوند به طور ناقص از قطب‌نماهاى بحرى استفاده مىكنند . ناخدايان براى رسيدن به مقصد غالبا خط سير قبلى خود را به ياد مىآورند يا با در نظر كردن مدام به جانب شمال خطّ سير خويش را معين مىكنند . اگر اتفاقا باد تند يا توفان در دريا برخاست ناخدايان بىدرنگ بادبانها را پايين مىآورند ، و خود را تسليم قضا و قدر مىكنند . همچنين اگر بادى مخالف جهت سير ايشان به حركت درآمد هرگز مقاومت و پايدارى نمىكنند و براى اين‌كه با خطر رويارو نشوند به مبدأ حركت خويش باز مىگردند . گاه نيز به هنگام وقوع توفان ، بر اثر شتابزدگى نابهنگام ، و عدم مهارت در نجات خود و كشتى ، جملگى غرق مىشوند . از ناخدايان پير و كهنه‌كار بارها شنيده‌ام كه دست كم هزار و پانصد كشتى عثمانى در حركت و رفت و آمدند ، و به دلايلى كه گفته شد به طور متوسط هر سال صد سفينه غرق مىشود ، و بيشتر اين تلفات و ضايعات در مدخل بسفور اتفاق مىافتد ؛ چه گلوگاه اين تنگه تنگ است ، غالبا بادهاى تند و پر نهيب در جهات مخالف مىوزد ، و كشتيهايى كه دستخوش اين بادهاى مخالف و سركش قرار مىگيرند\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nگاه به گل مىنشينند ، و گاه توفان چنان آنها را به قوت به صخره‌هاى ساحل كوهستانى مىكوبد كه شكسته و غرق مىشوند ، در ژرفاى همين محل شكسته كشتيهاى زيادى مدفون است ، ونيز چند سال پيش بر اثر وقوع يك توفان مدهش ، در يك روز بيش از هفده كشتى در مدخل به سفر غرق شدند . همچنين سال گذشته سى و شش كشتى بارى و مسافرى در روزى كه يونانيان سن ديميتر مىنامند منهدم شدند . يونانيان و تركان در جهان دريانوردى اين‌روز را نحس و شوم مىشمارند . برعكس سن ديميتر (  saint dimitre  ) ، سن ژرژ (  saint george  ) ، آخرين روز ماه آوريل در نظر تركها و يونانيها بسيار مبارك و خجسته است . مقامات دريانوردى عثمانى در روز سن ديميتر اوايل اكتبر - به ناخدايان مؤكدا توصيه مىكنند كه كشتيهاشان را به بندرگاهها هدايت ، و از رفت و آمد در دريا پرهيز كنند . عثمانيان اين باور را از يونانيان آموخته‌اند ، و طىّ اعصار و قرون متمادى بر اين اعتقاد بوده‌اند . يونانيان بر اطلاق ، سن ژرژ را فرخنده و مبارك مىشمارند ، به افتخار آن جشن برپا مىكنند ، و آن روز را سرآغاز فصل دريانوردى مىدانند ، هلنديها به تقليد يونانيان دو روز : تولد حضرت مسيح ، و مصلوب شدن او را روز دريانوردى مىشمارند ، و بدين مناسبت در هند شرقى جشن برپا مىكنند . روز ولادت حضرت مسيح را روز مناسبى براى حركت كشتيهاى خود از آبهاى گوا مركز مستعمراتشان در هند شرقى به جانب ليسبون ، و روز مصلوب شدن حضرت عيسى را براى عزيمت از ليسبون به گوا مناسب مىدانند .\r\nگفتنى است كه يكى از موجبات كثرت انهدام كشتيها به هنگام گذشتن از دهانهء به سفر فريبكارى و دروغزنى اقوام بدوى و نيمه وحشى است كه در دو طرف مدخل اين تنگه سكونت دارند . اينان كلبه‌هاى خود را از تخته‌هاى كشتيهايى كه بر اثر برخورد به صخره‌هاى عظيم ساحل شكسته شده درست مىكنند ، و براى اينكه كلبه‌هاى بيشتر و تازه‌تر بسازند ، هر شب كه آبهاى دهانهء به سفر بر اثر حدوث توفانهاى مهيب و حادثه‌زاى متلاطم مىگردد ، در ساحل مشعلها برمىافروزند ، و ناخدايان به اميد نجات خود كشتيهاشان را به آن‌سو كه سواحل سنگستانى و شكننده دارد هدايت مىكنند . در چنين مواقع كشتيها و گرچه محكم باشند بر اثر تصادف با صخره‌هاى عظيم در هم مىشكنند ، و اقوام وحشى تخته‌هاى آنها را جمع‌آورى مىكنند و براى ساختن كلبه‌هاشان به كار مىبرند .\r\nبا اين‌كه بحر اسود دريايى توفان‌خيز و موجزاى و بدآرام است ، و در همهء\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nفصلها پرجوش و خروش مىباشد ، و سواحل سنگستانى آن براى رفت و آمد ، و نزديك شدن كشتيها خطرات عظيم دارد ، اگر ناخدايان ماهر و مجرب ، و جاشوان كارآزموده و قابل ، كار هدايت كشتيها را بر عهده بگيرند بىگمان دست كم ضايعات سفاين عثمانى به نيم تقليل مىيابد .\r\nپس از هشت روز دريانوردى صبحدم روز سوم اوت به كافا رسيديم . در تمام طول اين مدت ، توفان برنخاست ، و دريا كاملا آرام بود . در پنجمين روز سفر دماغه كرسنس توريك « 49 » (  chersonnese taurique  ) برابرمان نمايان شد . لاتن‌ها اين دماغه را پنن‌سول (  peninsule  ) مىنامند ، و ما به مناسبت اين‌كه نخستين بار سيتهاى كوه توروس در اين دماغهء شبه جزيره مانند سكونت اختيار كرده‌اند شبه جزيره توريك (  prespuil taurique  ) مىگوييم . جغرافىدانان معاصر اين شبه جزيره را تاتارستان كريمه (  tartarie crime e  ) مىنامند ، و اين اسمى است كه تركها و تاتارها از لفظ كريم گرفته و به اين سرزمين داده‌اند . همچنين برخى از جغرافىدانان اين سرزمين را تاتارستان پركوپنس (  precopense  ) مىنامند ، و اشاره‌شان به تاتارهايى است كه مخصوصا زمستانها در شهرهاى اين شبه جزيره سكونت اختيار مىكنند ، در مقابل تاتارهاى اروپايى كه نوگاى (  nogayes  ) يا اردو ناميده مىشوند ، و در خارج شبه جزيره زندگى مىكنند . و بايد دانست كه در اصطلاح ايرانيان و تركها اردو به معناى جايگاه استقرار سپاهيان يا قرارگاه دربار است . مثلا اگر گفته شود اردو در اصفهان است منظور گوينده اين است كه شاه و همراهان و سپاهيانش در اين شهر خيمه و خرگاه برپا كرده‌اند . اروپاييان سرزمينى را كه دو قوم تاتار نوگاى و پركوپنس در آن سكونت دارند تاتارستان صغير مىگويند تا با آن دسته از تاتارهايى كه در حوالى درياى آزوف و در مشرق درياى خزر تا نزديك مرزهاى چين سكونت دارند ، اشتباه نشود . اين نيز گفتنى است كه اروپاييان به طور اعم اين قبايل را تارتار ، و سرزمينشان را تارتارستان مىگويند ، و مشرق زمينيها اين هر دو را تاتار مىخوانند و مىنويسند .\r\nبه اعتقاد برخى از محققان محيط اين شبه جزيره دويست و پنجاه فرسنگ ، طولش از خاور به باختر سى و پنج فرسنگ ، و عرضش پنجاه و پنج فرسنگ است ؛ و جغرافىدانان كريمه را از موره (  more e  ) كه سابقا پلوپونز (  peloponnese  )\r\n\r\n\r\n","description":"","footnote":"\r\n( 49 ) - يعنى كريمه (  crimee  )\r\n","page_name":" 97 ","page_number":97},
  {"content":"\r\n\r\nمىناميدند بزرگتر مىدانند . عرض برزخى كه اين شبه جزيره را به خشكى پيوند مىدهد از يك فرسنگ در نمىگذرد . سواحل كريمه خاصه قسمت انتهاى آن‌كه در دريا پيش رفته تا كافا كوهستانى و مرتفع ، و سراسر سبز و خرم و پوشيده از درختان بزرگ و بيخ‌آور است ؛ و در تمام طول ساحل آباديها و مزارع با صفا و زيبا ايجاد شده است .\r\nدريانوردان بر اين باورند كه ميان قسطنطنيّه و كافا از راه درياى سياه هفتصد و پنجاه ميل فاصله است ؛ اما من اين گفته را نمىپذيرم ، زيرا سفينه‌هايى مانند سائق اين راه را در مدت دو روز و دو شب طى مىكنند ، بنابراين تصور نمىكنم فاصلهء ميان اين دو از دويست فرسنگ بيشتر باشد .\r\nوقتى كشتى ما به مقصد رسيد و لنگر انداخت دو تير توپ شليك كرد .\r\nبه فرمان فرماندار آزاك عدّه‌اى كه وى بر آنها فرماندهى مىكرد ، به طور نامنظم تيراندازى كردند . آن‌گاه وى با گروهى كه از سوى پاشا به استقبال آمده بودند از كشتى پياده شدند . ورود به بندر بىهيچ گونه قيد و بند انجام گرفت . نه كسى اجازهء ورود مطالبه كرد ، و نه مأموران ، كشتى و بارهاى آن را بازرسى كردند . به محض اين كه سفينه‌اى به بندر مىرسيد و لنگر مىانداخت ، چندين قايق براى انتقال مسافر و بار و اثاثهء آنها دور كشتى گرد مىآمدند و آماده كار مىشدند . كافا شهر بزرگ و مهمى است كه در دامنهء بلنديهاى واقع در ساحل دريا بنا شده است . اين بندر معتبر از جانب جنوب به شمال گسترده شده ، طولش از عرض آن بيشتر است ، و دورش را بارويى مستحكم فرا گرفته است . در دو انتهاى شهر دو قلعه كه اندكى در دريا پيش رفته‌اند بنا شده و اگر كسى از بالاى يك كشتى به منظرهء شهر بنگرد در نظرش چنين مىنمايد كه به صورت هلال ساخته شده است . قلعه جانب جنوبى بسيار عظيم ، و رفيع ، بر همه جوانب مسلّط است . اين قلعه محل سكونت پاشاست . قلعهء ديگر كوچك‌تر ، اما سخت مجهز است ، و امواج دريا از يك سو پيوسته آن را در بر مىگيرد و مىشويد . اين دو قلعه را دو باروى بلند و ضخيم و محكم محافظت مىكند . كافا قريب چهار هزار خانه دارد كه مجموعا سه هزار و دويست مسلمان ترك و تاتار ، هشتصد عيسوى يونانى و ارمنى در آنها سكونت دارند ، و عدّهء ارامنه از يونانيان بيشتر است . خانه‌هاى اين شهر همه كوچكند ، و از خشت و گل ساخته شده‌اند . بازارها ، ميدانهاى عمومى ، مسجدها و گرمابه‌ها نيز از خشت و گل بنا شده‌اند و جز هشت كليساى قديمى كه در روزگاران ژنيها ساخته‌اند ، و اكنون رو به ويرانى نهاده هيچ بناى سنگى در آن ديده\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nنمىشود . شهر كافا بسيار قديمى است ، اما هيچ كس تاريخ و سابقهء احداث آن را به درستى نمىداند . استرابن (  strabon  ) بر اين باور است كه اين شهر در زمان باستان شهرت و عظمت بسيار داشته ، مخصوصا به هنگام قدرت‌مندى جمهورى آتن سخت نيرومند و پرآوازه بوده است . وى مىگويد : وقتى ميان روميان و مهرداد پادشاه و فرمانرواى به سفر جنگ درگرفت مردمان كافا سود بسيار به دست آوردند ، اما بسى بر نيامد كه به سببى نامعلوم اين شهر آبادانى و عظمت خود را از دست داد و ويران شد . يونانيان در قرن پنجم ميلادى به تجديد بناى آن كوشيدند و به افتخار تئودوز (  theodose  ) امپراتور وقت نام آن را تئودوزى (  theodosie  ) نهادند . در آن روزگاران كافا يكى از شهرهاى مستحكم و پر جمعيت و آباد بود ، و در برابر حملهء اقوام قزاق و تاتار كه در آن روزگاران قبيلهء هون ناميده مىشدند سدّى مقاوم و استوار بود . اما سرانجام تاتارها بر اثر ستيز و آويز مداوم و پر نهيب خود نه تنها بر كافا ، بل كه بر سراسر شبه جزيره مسلّط شدند و پس از اين پيروزى نام آن را كافا كه ريشهء عربى دارد و تحريف كافر است و به معنى نامؤمن مىباشد ، تغيير دادند ؛ همچنان كه اروپاييان پيروان ديگر آيينها را به همين نام خطاب مىكنند . اين حوادث در قرن دوازدهم هنگامى كه جنگهاى صليبى جريان داشت ، و امپراتورى روم شرقى در نهايت ضعف و نابسامانى بود به وقوع پيوست . ژنيها كه در آن زمان داراى قدرت عظيم دريايى بودند ، و كشتيهاى جنگى آنان ، خاصه در قسمت شرقى درياى مديترانه پيوسته در رفت و آمد بود بر آن شدند از موقعيت استفاده كرده در ظاهر به نام و عنوان كمك به يونانيان كه از مقابله در برابر تركها و تاتارها درمانده بودند ، و در باطن به آرزوى گرفتن قسمتى از متصرفات بربرها در درياى سياه وارد معركه شوند ، آنان بر اثر قدرت نيروى دريايى خود به تصرف برخى از متصرفات آسيايى و اروپايى كامياب گشتند ، و در سال 1266 بندر كافا را در زمان حكومت ميشل پالكولگ به تصرف خويش درآوردند . ژنيها بيش از دو قرن بر اين نقاط حكومت كردند ، اما در طىّ اين مدت عثمانيها اندك اندك در آسيا و اروپا چندان نيرو گرفتند كه هيچ كشور جرأت و توانايى رويارو شدن آن را نداشت ، حتى بر قسطنطنيه مسلط شدند . سرانجام ژنيها بر اثر فشار عثمانيها ناچار شدند كه همهء متصرفات خود را در درياى سياه تخليه كنند . شهر كافا نيز به سال 1474 و به قول ديگر در سال 1475 به زمان سلطان محمد دوم به تصرف دولت عثمانى درآمد .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nسرزمين كافا شنزار و خشك است . آبش خوب نيست ، اما هوايش سالم و سازگار است « 50 » . باغ و بوستان زياد ندارد ، از اين‌رو ميوه به حدّ وفور در آن يافته نمىشود و ميوه را از شهرهاى نزديك وارد مىكنند ، و جنس آنها خوب نيست . من بر اين باورم كه در سراسر روى زمين ، در هيچ شهرى مواد خوراكى به قدر كافا متنوع و فراوان و ارزان نيست . گوشت گوسفندهاى اين شهر بسيار لذيذ و مطبوع است ، و هر ليور آن بيش از دو دينار بها ندارد . انواع گوشتهاى ديگر ، نان ، مرغ ، كره ، نمك مخصوصا فراوان و ارزان است به سخن ديگر همهء لوازم زندگى از هرگونه ، به بهاى بسيار ارزان خريد و فروخت مىشود . بدين جهت در زمانهاى گذشته كافا را انبار خواربار يونانيان مىناميدند ، همچنان كه مسين (  messine  ) را انبار خواربار روم مىگفتند . در اين شهر ماهى تازه كم است . ماهيگيران تنها در آبهاى ساحل به گرفتن ماهيهاى كوچك اكتفا مىكنند ، و براى صيد ماهيهاى بزرگ از كناره دور نمىشوند . همچنين ماهيگيران تنها در دو فصل بهار و پاييز به صيد ماهى مىپردازند . همهء تركها و تاتارهاى اين شهر كلاه ماهوتى كوچكى كه دور آنها پوست گوسفند دوخته شده بر سر مىگذارند ؛ اما چون اين كلاه بدون لبه تقريبا در تمام ممالك آسيا رايج ، و مخصوص مسيحيان مىباشد عيسويان ساكن كافا ناچار به كلاه خود قطعهء كوچكى از ماهوت مىدوزند تا از مسلمانان بازشناخته شوند . همچنان كه يهوديان ساكن آلمان ناچارند قطعه پارچه‌اى به لباس خود بدوزند تا از آلمانيها تميز داده شوند .\r\nلنگرگاههاى كافا داراى موقع ممتازى مىباشند ؛ زيرا جز از بادهاى شمال و بادهاى جنوب غربى از نهيب ديگر بادها در امانند . كشتيها تا نزديك ساحل پيش مىآيند ، و در فاصلهء ده يا دوازده ذراعى كه كف دريا پوشيده از گل و ماسه‌هاى نرم و قابل اطمينان است ، لنگر مىاندازند . تجارت اين شهر از همهء بنادر درياى سياه رونق و گرمى بيشتر دارد . مدت چهل روز كه من در اين شهر اقامت داشتم بيش از چهارصد كشتى ديدم كه وارد يا خارج شدند ، و اين البته جز سفاين كوچك و بزرگى بود كه در ساحل رفت و آمد مىكردند .\r\nماهى نمك سود و خاويار درياى آزوف از جمله صادرات مهم اين شهر است .\r\n\r\n\r\n","description":"","footnote":"\r\n( 50 ) - يكى ديگر از جهانگردان نوشته است ، هواى شهر و اطراف كافا خوب و مطبوع است ، اما آبش تلخ مزه مىباشد ، و هيچ نوع درخت ميوه جز توت ندارد . كرهء كافا بسيار خوب است .\r\n","page_name":" 100 ","page_number":100},
  {"content":"\r\n\r\nاين كالاها به تمام اروپا حتى به هندوستان حمل مىشود . با اين‌كه براى صيد ماهى در اين دريا محدوديتهاى زياد وجود دارد ، ماهيگيرى بيش از حدّ تصوّر معمول است .\r\nمسؤولان شيلات بر اين اعتقادند كه چون آب درياى آزوف كمى گل‌آلوده و اندكى چرب است ، و كف دريا پوشيده از ماسه مىباشد ، ماهيها آسان مىتوانند در آبهاى آن تغذيه و تخم‌ريزى كنند . افزون بر اين ريزش رود دن (  don  ) به درياى آزوف يكى از موجبات وفور ماهيان است .\r\nماهيگيران مىگويند علاوه بر ورود ماهيهاى رود دن به اين دريا ، دسته دسته ماهيهاى درياى سياه و آبهاى كناره‌هاى داردانل و مجمع الجزاير اژه به درياى آزوف وارد مىشوند ، و كار ماهيگيرى را رونق مىبخشند . صدها صيد كنندهء ماهى با اطمينان و تأكيد تمام به من گفته‌اند كه بسيار بار ماهيهايى به دام انداخته‌اند كه درازاشان بيست و چهار تا بيست و شش پا ، و وزنشان هشتصد يا هفتصد ليور بوده ، و هر يك سه يا چهار كنتال خاويار داشته است . خاويار را از تخم ماهى درست مىكنند ، و چون مشترى بسيار ، و بهاى گران دارد قيمتش از خود ماهى البته بيشتر است .\r\nمن در تمام مدتى كه مقيم كافا بودم هرگز از اين ماهيهاى بزرگ نديدم ؛ اما چون در جاهاى مختلف قطعاتى از اين ماهيهاى عظيم الجثه را به چشم خود ديده‌ام وجود آنها را باور مىدارم . اين ماهيها را كه استورژن (  esturgeon  ) مىنامند در ماه‌هاى اكتبر تا آوريل صيد مىكنند ، بدين ترتيب كه آنها را به محوطه‌اى كه دور آن را ميخهاى چوبى فرو كرده‌اند مىكشانند و سپس به ضرب نيزه از پا در مىآورند .\r\nشايد به اين سبب كه آب درياى آزوف اندكى تيره و گل‌آلود است آن را سياه - آب و باطلاق مىنامند ، و گرنه در آن كشتيهاى بسيار رفت و آمد مىكنند . سطح آب اين دريا نه پايين مىرود و نه بالا مىآيد ، و با يك رود بزرگ و يك درياى پهناور ارتباط دارد .\r\nجز از خاويار و ماهى كه از جمله مهمترين صادرات كافاست مقدار زيادى گندم ، كره و نمك به قسطنطنيه و ديگر جاها حمل مىشود . كرهء كافا از كرهء همه شهرهاى عثمانى بهتر و مرغوب‌تر است . ونيزيها بارها تقاضا كرده‌اند كه براى بازرگانى وارد اين شهر شوند ، امّا هرگز با درخواست ايشان موافقت نشده است .\r\nدر سال 1672 شواليه كيرينى (  quirini  ) سفير ونيز در دربار عثمانى ، پس از اين‌كه خرج زياد كرد موفق به دريافت اجازهء بازرگانى شد ، اما مأموران گمرك\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nقسطنطنيه آن اجازه‌نامه را نپذيرفتند و باطل شمردند . توضيح اين‌كه همهء اروپاييانى كه با دولت عثمانى رابطهء تجارى دارند طبق شرايطى كه در معاهدات كاپيتولاسيون گنجانده شده بايد حقوق گمركى را هنگام تخليهء بار از كشتى بپردازند ، و به استناد همين قرارداد ونيزيها هنگامى كه كشتى كوچك تجاريشان به قسطنطنيه رسيد ، پيش از آن‌كه كشتى در كافا لنگر بيندازد و بارش را تخليه كند از اداى حقوق گمركى سر باز زدند . شواليه كيرينى چون با اصرار و سماجت مأموران در گرفتن حقوق گمركى مواجه شد از دفتردار باب عالى حكمى گرفت كه مأموران نبايد از ورود كشتى ونيزى به لنگرگاه قسطنطنيه ممانعت كنند . دفتردار عالىترين شخصيت خزانه‌دارى عثمانى است ، و همه سازمانهاى گمرك در سرتاسر كشور ، زير نظر وى اداره مىشود .\r\nمسؤول گمرك قسطنطنيه پس از مطالعهء دستور دفتردار ، به نخست‌وزير نوشت اگر تجارت ونيزيان در كشور عثمانى تحت اين شرايط جريان و ادامه يابد ، زيانها و خسارتهاى گران گزندى به امپراتورى و باب عالى مىزند ؛ زيرا در شرايط عادى از كالاهايى كه از ونيز پس از گذشتن از درياى سياه و به مقصد بنادر عثمانى صادر مىشود دوبار حقوق گمركى دريافت مىگردد ؛ بدين معنى كه هم هنگام ورود كشتى به قسطنطنيّه ، و هم در وقت بازگشتن و حمل مال التجاره عوارض گمركى گرفته مىشود ، و اگر ونيزيها در كار تجارت در درياى سياه و سواحل آن آزادى عمل داشته باشند ، و طبق شرايط كاپيتولاسيون فقط هنگام تخليهء بار موظّف به اداى حقوق گمركى باشند ، ديرى نمىگذرد كه ورود و خروج كالاهاى مختلف عملا در انحصار ونيزيها در مىآيد ، و نقصانى فاحش بر درآمد خزائن مقام خلافت وارد مىشود .\r\nهمچنين بر اثر رفت و آمد مكرر ونيزيان در بنادر ساحلى درياى سياه ، اندك اندك ميان آنان و شاهزادگان و اميران مسيحى كه در بعضى سواحل حكومت مىكنند روابطى برقرار مىشود كه كاملا به زيان دولت عثمانى است . افزون بر اينها ، اگر رفت و آمد اروپاييان خاصه ونيزيان در درياى سياه توسعه يابد ، چون كشتيهاى تجارى و مسافربرى آنان از كشتيهاى كشور عثمانى مجهزتر و بهتر و مطمئن‌تر است هر آينه مردم و بازرگانان براى مسافرت و حمل كالا ، كشتيهاى اروپاييان را بر كشتيهاى عثمانى ترجيح مىنهند ؛ لاجرم گروه كثيرى از مسلمانان و مسيحيان تابع عثمانى بيكار و فقير و سرگردان مىشوند .\r\nنخست‌وزير پس از خواندن گزارش مسؤول گمركات دستور داد از رفت و آمد\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nكشتيهاى ونيزى در درياى سياه جلوگيرى شود .\r\nروز سىام ، آن مرد يونانى كه از ره لطف و مردمى مرا يارى و رهنمايى مىكرد به انتقال اثاثهء ما از سفينه‌اى كه با آن به كافا آمده بوديم به كشتيى كه به كلشيد مىرفت پرداخت ؛ و به مسؤول گمرك كافا خبر داد دو كشيش فرانسوى با كشتى آزاك به اين جا آمده‌اند و مىخواهند به مينگرلى سفر كنند . اين دو كشيش چند صندوق كتاب و مقدارى اثاثهء كم‌بهاى مخصوص دير همراه دارند ، و اگر مسؤولان گمرك لازم بدانند مىتوانند كسى را براى معاينهء اين اثاثه به كشتى بفرستند .\r\nمسيحيان ساكن مشرق زمين و تركهاى عثمانى همهء منسوبان جامعهء روحانيت مغرب زمين را خواه تارك دنيا و راهب باشند يا زن و بچه داشته باشند كشيش مىنامند ، و بدين‌سان من و همسفرم در سلك كشيشان درآمديم .\r\nراهنماى يونانى من با بيانى گرم و گيرا به مسؤولان گمرك گفت كه ما دو نفر براى ديدن مبلّغين عيسوى ايتاليايى كه پيش از اين زمان به كلشيد سفر كرده‌اند ، مىرويم و از همكاران ايشانيم .\r\nمتصدى گمرك فورا كسى را براى بازرسى اثاثهء ما فرستاد . راهنماى ما با وى همراه شد . من در دو صندوق را باز كردم و به مأمور نمودم . او كه به طور سطحى محتويات دو صندوق را كه روى آنها مقدارى كتاب و دفتر و اوراق مختلف بود بازرسى كرد ، و به تصور اين‌كه تا ته صندوقها نيز از همين گونه اشياء كم‌فايده و كم‌بها جا داده شده ، خنديد ، و با شگفتى تمام گفت : اين چيزهاى كم‌ارزش قابليّت انتقال از اروپا به مينگرلى ندارد ؛ و راهنماى يونانى در تأييد سخن مأمور گمرك گفت : فرمايش شما كاملا مقرون به حقيقت است ، و اگر همهء محتويات اين صندوقها را به پنج سو به من بفروشند هرگز نمىخرم . و افزود : من قبلا به رئيس گمرك‌خانه خبر دادم كه محتويات اين صندوقها جز كتاب و دفتر و بعضى اوراق مختلف چيزى نيست ، و خوشحالم كه اكنون صحّت گفته‌هاى من بر شما آشكار شد .\r\nآن‌گاه راهنما رو به من كرد و گفت : پدر ، به اين آقاى محترم كه رنج آمدن به اين‌جا ، و زحمت بازديد صندوقها را بر خود هموار كرده يك اصلانى تقديم كنيد ، و خود را براى حمل كردن صندوقها از اين كشتى به سفينه‌اى كه به مينگرلى مىرود آماده نماييد .\r\nمن يك اصلانى كه معادل چهل سو بود از جيبم بيرون آوردم و به او دادم .\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nنخست آن را نپذيرفت ، اما پس از اين‌كه به او گفتم اين پول آن‌قدر كم است كه تنها خرج معاودت وى را به محل كارش كفايت مىكند ، گرفت و بىدرنگ بازگشت .\r\nراهنماى من نيز همراهش رفت تا از نتيجه گزارش وى آگاه شود .\r\nمهربان يونانى پس از دو ساعت بازآمد و به من توصيه كرد يك اصلانى نيز به منشى كشتى بدهم ، زيرا وى موظّف است صورت جامع كليّهء محمولاتى را كه از كشتى خارج مىشود به دفتر ادارهء گمرك تسليم كند . من با رضاى كامل پيشنهاد وى را پذيرفتم . او بىدرنگ منشى را نزد خود خواند ، و به او گفت : تو مىدانى كه مأموران گمرك با دقّت تمام چند صندوق كشيشان فرانسوى را بازرسى كرده‌اند و ديده‌اند جز مقدارى كتابهاى مذهبى و دفاتر و اوراق مختلف چيز ديگرى در آنها نيست .\r\nصندوقهاى ديگر نيز محتوى تصاوير حضرت عيسى و حضرت مريم است كه براى نصب در كليساها و ديگر محلهاى مذهبى مىبريم ، و چون رنگ اين تصاوير در برابر هواى گرم و نامساعد متأثر و عيبناك مىشود از گشودن باقى صندوقها صرف‌نظر كردند . اكنون درخواست ما از شما اينست در گزارشى كه تنظيم ، و به مقامات مربوط تسليم مىكنيد جز اين دو صندوق ، از صندوقهاى ديگر نام نبريد . آن‌گاه يك اصلانى را به او دادم . منشى كشتى آن را گرفت ، و قول داد تقاضاى ما را بپذيرد . سپس گفت : نام خدا را بر زبان جارى ، و محمولات خود را از كشتى خارج كنيد .\r\nما همهء صندوقها را وسيلهء دو قايق به كشتيى كه عازم مينگرلى بود منتقل كرديم . بدين‌گونه نه تنها از بسيار مضايق و تنگناها آسان گذشتيم ، بل كه همهء اعضاى گمرك ، همهء كاركنان سفينه‌اى كه با آن به كافا آمده بوديم ، و تمام كاركنان كشتيى كه مىخواستيم با آن به مينگرلى برويم به نظر محبت و حرمت به ما مىنگريستند ، و باور كرده بودند كه ما هر دو كشيشيم . همچنين پذيرفته بودند كه محتويات صندوقهاى ما همه كتابهاى مذهبى ، و اوراق مختلف ، و تصاوير حضرت مسيح ، و ديگر چيزهاى كم‌بهاست .\r\nبراى اين‌كه آدمى در كشور عثمانى با اطمينان خاطر ، و بىتشويش و اضطراب مسافرت كند ، به كار بردن برخى لطايف الحيل و چاره‌انديشيهاى مدبّرانه لازم مىنمايد . در چنين شرايط مىتواند از سختگيريهاى مأموران گمرك و بسيار دشواريهاى پر دردسر آسان بگذرد . با همهء اين پيش‌بينىها و چاره‌گريها ، اگر بخت يار نباشد و طالع مدد نفرمايد ، براى مسافر گرفتاريها و ناراحتيهاى رنج‌بار به بار مىآيد .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nبه سخن ديگر سواى اتّخاذ روشى عاقلانه در برخورد با تركهاى زيرك و پر استعداد ، امداد بخت بلند نيز به كار است .\r\nروز بيست و پنجم اوت كشتيى كه من با آن به كافا آمده بودم به طرف قلعهء آزاك حركت كرد . سه سائق كه هر سه به همان بزرگى و ظرفيت بودند ، آن را همراهى كردند . فرماندار جديد آزاك چشم به راه بازگشتن پيك مخصوص خود از قلعه بود تا آگاه شود آيا با مسكويها متاركهء جنگ شده يا نه ، ونيز دريابد كه راهزنان دريايى ، هنوز همچنان در درياى آزوف فعّاليت مىكنند ، يا از آن جا رفته‌اند .\r\nمردم كافا مىگويند كه فاصلهء ميان اين شهر تا آزاك از راه دريا چهارصد و پنجاه ميل است و از طريق خشكى دورى ميان اين دو شهر كمتر است ، زيرا مسافران در مدت دوازده يا سيزده روز مىتوانند به راحتى اين فاصله را بپيمايند .\r\nدرازاى تنگه‌اى كه دو درياى سياه و آزوف را به هم ربط مىدهد پنج فرسنگ است .\r\nمردمان قديم در روزگاران گذشته اين تنگه را بسفرسيمرى (  cimmerien  ) مىناميدند ، و در زمان حاضر نامش تنگه كافا يا دهانهء سن ژان (  saint gean  ) است . كشتيهاى بزرگى كه رهسپار آزاك‌اند در پالسترا (  palestira  ) كه در چهل ميلى استحكامات و قلاع ، و در بيست ميلى تانائيس (  tanais  ) واقع است ، توقف مىكنند . زيرا جلوتر عمق دريا كم است ، و اگر پيشتر بروند به خطر مىافتند . فاصلهء ميان استحكامات آزاك و رود تانائيس بيش از پانزده ميل نيست . با وجود اين مسافرت به قلعه ، يا فرستادن هر چيز گرانبها به آن جا خالى از خطر نيست ، زيرا مسكويها اعم از راه دريا يا طريق خشكى بر اين حدود تسلّط دارند .\r\nفرماندار اين استحكامات غالبا در حال جنگ و متاركه با همسايگان است ، اما صلحشان دوام ندارد ، چه روابط آنها بر اثر پيش‌آمدهاى زياد و غير مترقب آسان آسان تيره مىشود .\r\nتركها در دهانهء رودخانهء تانائيس داراى دو قلعهء كوچكند كه محلّ استقرار پادگان و تداركات آنهاست ، نگهبانان ترك براى جلوگيرى از نفوذ و مزاحمت مسكويها و چركسها دهانهء رود را با زنجير ضخيمى مىبندند ، و بدين گونه مانع ورود كشتيهاى آنان به دريا مىشوند . اين راهزنان دريايى پيش از ساخته شدن اين دو قلعه ، و بسته شدن دهانهء رودخانه با زنجير ، با كشتيهاى مجهّز خود تا تمام سواحل پيش مىآمدند ، و خسارات زياد وارد مىآوردند . اما زمانى كه قلعه‌ها ساخته ، و زنجير\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nكشيده شده به ندرت ، آن هم در تاريكى شب ، با قايقهاى كوچك از زير زنجير مىگذرند ، ولى از بيم تير توپهاى قلعه هرگز به ساحل نزديك نمىشوند .\r\nدر زمانهاى گذشته در فاصلهء سه فرسنگى سياه آبى به نام تانا « 51 » (  tana  ) مشتق از اسم رودخانهء تانائيس قلعهء ديگرى نيز وجود داشته كه ديرى است ويران شده ؛ اين قلعه بر خلاف آنچه بسيار كسان گمان مىبرند با قلاع آزاك ارتباط نداشته ، زيرا دو قلعه آزاك در پانزده فرسنگى دريا ساخته شده است .\r\nرود عظيم تانائيس نزديك به هشتاد فرسنگ طول دارد ، و پهناى آن در جايى كه به دريا مىرسد به قول مشهور بيست و پنج يا سى فرسنگ است . در زمانهاى قديم ، مردمان اين‌رود را ارگزانتس (  orxentes  ) مىناميدند ، اما در زمان حاضر اقوام مسكوى و قزاق كه در يك سمت ، و تاتارها كه در جانب ديگر آن زندگى مىكنند اين‌رود را دن يا تن و تن مىنامند ؛ و اين اختلاف تلفظ ناشى از قرابتى است كه در زبانهاى شرقى ميان دو حرف « ت » و « د » وجود دارد . به هر صورت خواه در نوشتن و خواندن دن درست‌تر و بهتر باشد يا تن ، بىگمان كلمهء تانائيس را از نام همين رود گرفته‌اند .\r\nروز سىام ، كشتى حامل ما بادبان برافراشت و به سوى محلى كه دوزلا (  dousla  ) - جايگاه نمك - ناميده مىشود به حركت درآمد . اين مركز نمك در قسمتى از ساحل دريا كه تا كافا پنجاه ميل فاصله دارد ، واقع است . سپيده‌دم روز سى و يكم به آن‌جا رسيديم ، و كارگران بىدرنگ دست به كار زدند ، و انبارهايش را پر نمك كردند . در آن‌جا نگهبانى وجود نداشت . از اين مركز نمك هر سال متجاوز از دويست كشتى نمك حمل مىكنند ، و اگر لازم باشد صدور بيش از اين نيز آسان است . ذخيرهء اين خزانهء نمك هرگز نقصان نمىپذيرد زيرا كافى است كه آب دريا را در قسمتى از ساحل كه عمق آن كم است رها كنند ؛ آب بر اثر حرارت تبخير ، و نمك ته نشين مىشود . نمكى كه بدين آسانى به دست مىآيد مرغوب ، و براى غذا و جلوگيرى از فساد گوشت مناسب است . به هر يك از كارگرانى كه نمك به كشتى حمل مىكنند ، بىآن كه دربارهء مسايل ديگر سخن در ميان آيد روزانه چهل سو مزد مىدهند .\r\nدر فاصلهء يك ميلى ساحل تاتارها زندگى مىكنند . من و چند تن از همراهانم براى خريدن خواربار به محل سكونت آنان رفتيم . در آن جا بيش از ده يا دوازده خانه ،\r\n\r\n\r\n","description":"","footnote":"\r\n( 51 ) - تانا (  tana  ) و آزاك (  azak  ) نام يك شهر است بر ساحل رود دن .\r\n","page_name":" 106 ","page_number":106},
  {"content":"\r\n\r\nو يك مسجد كوچك وجود نداشت ؛ اما پيرامن اين خانه‌ها مقدار زيادى خيمه به شكل دايره يا مربع ، برپا شده بود . قطر بيشتر اين خيمه‌ها كه از چهار طرف مسدود بود از ده تا چهارده پا تجاوز نمىكرد . همچنين ارابه‌هاى سر پوشيده‌اى ديدم كه اطراف آنها مسدود بود ، و مانند خانه براى سكونت به كار مىرفت . بعضى از اين چادرها زيباتر ، وسيع‌تر ، و بسيار پاكيزه‌تر بودند . آنها از تركه‌هاى درشت بافته ، و به صورت مدور ساخته شده بودند . بام اين پوشها را با نمد خاكسترى رنگ پوشانده بودند ، و جوانب داخلى آنها نيز از نمدهاى نازك و لطيف و منقش به رنگها و صورتهاى دلپذير پوشيده شده بود ، هر يك از چادرها يك در براى رفت و آمد داشت ، و يك دريچه نيز در سقف هر كدام براى تابيدن نور ، و بيرون شدن دود ناشى از افروختن آتش تعبيه شده بود . اين دريچه‌ها پوششى از نمد داشت كه بر حسب ضرورت باز يا بسته و يا نيم بسته مىشد . كف چادرها مفروش بود . به طور كلى هر خانواده داراى يكى از اين نوع چادرها ، و دو چادر ديگر است . آسمانه يك خيمه از نوع اخير ، پوشيده از پارچهء درشت پشمى است ، و در آن گوسفند و اسب نگهدارى مىكنند . خيمهء ديگر از نوع چادر اول است با اين تفاوت كه وسيع‌تر است ، و در زيبايى و نظافت آن دقت بسيار نمىكنند . در ميان اين نوع خيمه گودالى مدوّر به عمق پنج ، و به پهناى دو پا براى پختن غذا حفر مىكنند . جاى برده‌ها نيز در اين خيمه‌هاست . اثاثه و خواربار خانواده هم در اين چادر نگهدارى مىشود . همهء قبايل و اقوامى كه در نقاط مختلف اين سرزمين سكونت دارند به جز مناطقى كه در زمان حاضر تحت تسلط تركان و ايرانيان است در كلبه‌هايى كه به شكل اين چادرها ساخته شده ، زندگى مىكنند ؛ با اين تفاوت كه كلبه‌هاى ايشان بسيار وسيع‌تر است ، چنان كه طول محوطهء آنها از پانزده تا بيست قدم در مىگذرد . افزون بر اين پنجره و اتاق ندارد ؛ زيرا در فضاى آزاد آتش مىافروزند . آفتاب از يك يا دو در ، و از روزنه‌اى كه بالاى كلبه تعبيه شده به درون مىتابد .\r\nتاتارها همانند همهء كشاورزان خاور زمين غلات خود را در گودالهايى كه حفر مىكنند انبار مىكنند و پس از اين‌كه آگنده شد روى آن را مىپوشانند . در اين كار چنان ورزيده و استادند كه جز كسى كه روى گودال را پوشانده احدى محلّ آن را تشخيص نمىدهد . من بسيارى از اين انبارها را ديده‌ام كه بىآنكه از رطوبت آسيب ديده باشند از اسلاف به اخلاف رسيده است . اين انبارها جاى مناسبى براى ذخيرهء\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nانواع غلّات و حبوب است ، و آنچه در آنها ذخيره شده و گرچه مدت درازى بگذرد نه بويناك مىشود ، و نه فاسد مىگردد . تاتارها انبار غلات خود را يا در داخل چادر يا بيرون آن در فضاى آزاد حفر مىكنند ، و چنان كه ياد كردم روى آن را چنان ماهرانه مىپوشانند كه از سطح زمين شناخته نمىشود .\r\nاقوام تاتار به سرعت از جايى به جاى ديگر كوچ مىكنند ، و در اين كار چنان ورزيده و چابكند كه در مدتى كمتر از نيم ساعت چادر خود را از جا مىكنند ، در هم مىپيچند ، و بار مىكنند . براى حمل و نقل بارهاى خود از ارابه‌هايى كه وسيلهء گاو يا اسب كشيده مىشود استفاده مىكنند . تاتارها پيرو دين اسلام‌اند ، اما معتقداتشان چنان با اوهام و خرافات آميخته شده كه از حقايق مسلمانى جدا افتاده‌اند .\r\nپيش از سپيده دم روز دوم سپتامبر چنان باد پر نهيبى از جانب مخالف برخاست كه ناچار به كافا بازگشتيم . زيرا آن قسمت ساحل كه كشتى حامل ما لنگر انداخته بود قابل اطمينان نبود . معاودت ما ده ساعت مدت گرفت . شبانگاه روز هفتم كه هوا آرام و مساعد بود دوباره به راه افتاديم ؛ اما ديرى نگذشت كه دگر بار هوا سخت منقلب و توفانى شد . همه هراسان گشتيم ؛ و وحشت من از آن جهت كه كشتى آگنده از بارهاى سنگين بود بيش از ديگران بود . و وقتى به ياد مىآوردم كه بر عرشهء كشتى نيز به ارتفاع دوازده قدم بار چيده‌اند ، سراپايم مىلرزيد . خوشبختانه به لطف پروردگار ديرى نگذشت كه توفان فرو نشست و باد موافق وزيدن گرفت .\r\nدر كشتى ما اجناس متفاوت از جمله نمك ، ماهى ، خاويار ، روغن ، بيسكويت ، آهن ، قلع ، مس ، ظروف مسى و چينى ، انواع زين و يراق اسب ، انواع مختلف اسلحه و ادوات كشاورزى ، ماهوت ، اقسام پارچه به رنگهاى گوناگون ، لباسهاى مردانه و زنانه ، انواع پتو ، قالى ، چرم ، چكمه ، و كفش ، خلاصه آنچه براى زندگى لازم است وجود داشت . افزون بر اينها لوازم خرازى و عطارى ، ادويه ، داروهاى مختلف ، انواع روغنهاى طبى ، بار كشتى بود . بنابراين مىتوان پذيرفت كه اين سفينه بسان شهر كوچكى بود كه در آن هرگونه كالا وجود داشت ، و صد نفر نيز در آن بودند .\r\nبامداد روز هشتم سواحل گذرگاه دريايى مئوتيد (  meotide  ) نمايان شد .\r\nزمينهاى اين حدود مرتفع است . فاصلهء ما تا آن كناره‌ها بيش از سى ميل نبود . چون اين باتلاق گسترده دامن و پهناور است تركها آن را دريا مىنامند ؛ و چون آبهاى آن با آبهاى دريا كاملا آميخته نمىشوند و تقريبا به رنگ اصلى خود باقى مىمانند آن را\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nدرياى آبى مىخوانند .\r\nهنگام غروب آفتاب به دماغهء كوئدوس (  cuodos  ) كه بطلميوس آن را كوروكونداما (  corocondama  ) ناميده است رسيديم . اين دماغه به مقدار زيادى در دريا پيش آمده است . زمينهايش مرتفع است ، و از دور به خوبى ديده مىشود . از كافا تا اين دماغه ، ما از اين گذرگاه آبى گذشتيم ، و از اين‌جا تا مينگرلى پيوسته از نزديكيهاى ساحل كشتى مىرانديم . فاصلهء ميان كافا تا آبراه مئوتيد صد و بيست ميل است . سرزمينهاى واقع ميان اين دو ناحيه مسكن تاتارهاست و جمهورى عثمانى بر آنها فرمانرواست . چون سراسر زمينهاى اين سواحل باير است جمعيّتى كه در آن زندگى مىكنند اندك است . طول سواحل ميان مئوتيد تا مينگرلى ششصد ميل است و سراسر آن كوهستانى و پوشيده از جنگل است و مسكن سيركاسىها (  circassiens  ) ست . تركها اين قوم را چركس (  cherkes  ) يا قرقيز (  kerkes  ) مىخوانند . مردمان قديم آنها را زاگسه (  zagcens  ) يا كوه‌نشينان (  halbitans desmontagnes  ) مىناميدند . به همين سبب برخى از جغرافىدانان مشرق زمين آنان را به نام پنج داغى مىخواندند كه به معنى پنج كوهستان است ، و البته اين شماره لفظى است نه قطعى و واقعى . پمپونيوس ملا (  pomanius mela  ) اين قوم را ساركاسى (  sargacien  ) ناميده است .\r\nبارى ، اسم اين قوم هر چه باشد ، به آزادى و استقلال تمام زندگى مىكنند ، و فرمانبر تركها نمىباشند . منطقهء مسكونى آنها بسيار سرد و مرطوب است و كشت گندم حاصل نمىدهد . محصول مهم ديگر نيز ندارد . به همين سبب تركها اين سرزمين پهناور را به كسانى كه در آن جا به دنيا مىآيند ، و مىبالند ، و مىميرند واگذار كرده‌اند ، و معتقدند كه گرفتن و نگهداشتن آن به زحمت و دردسرش نمىارزد .\r\nكشتيهايى كه از كافا و قسطنطنيه به مينگرلى سفر مىكنند نزديك برخى از سواحل اين منطقه لنگر مىاندازند ؛ در هر كدام يك يا دو روز مىمانند ، و در طىّ اين مدت مىبينند كه عده‌اى از اين قوم وحشى و گرسنه چشم ، نيمه عريان از بالاى بلنديها به زير مىآيند و با نگاههاى بيم‌انگيز و سبعانه به سرنشينان كشتى مىنگرند .\r\nداد و ستد با اين چركسها بايد با آمادگى جنگى و احتياط كامل صورت بگيرد . وقتى عده‌اى از آنان مىخواهند به قصد سوداگرى وارد كشتى شوند قبلا چند تن از سرنشينان كشتى را به گروگان مىگيرند تا مطمئن شوند كسى به آنان آسيب نمىرساند . همچنين\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nكشتىنشينان اگر بخواهند پا به خشكى بگذارند و با آنها معامله كنند - و اين كار به ندرت اتفاق مىافتد زيرا رويارو شدن با آنان به راستى خطرناك و دور از احتياط است - در ازاى هر نفرى كه از كشتى به خشكى پا مىنهد سه تن از وحشيان را به گروگان مىگيرند . هر چيز كه براى فروختن به مينگرلى حمل مىشود به اين سرزمين كه عقب مانده‌تر و فقيرتر و محتاج‌تر است برده مىشود . سوداگران در عوض آنچه به اين مردمان مىفروشند هر نوع برده اعم از زن و مرد ، يا پسر و دختر ، عسل ، موم ، چرم ، پوست شغال كه شبيه روباه اما بزرگتر است ، و پوست يك نوع حيوان ديگر كه مانند سمور است ، و پوست بعضى ديگر از جانوران را كه در كوههاى چركس زندگى مىكنند ، مىگيرند . جز اينها كه نامشان ذكر شد مردم اين منطقه چيزى براى مبادله ندارند . داد و ستد با اين قوم وحشى بدين گونه صورت مىپذيرد كه قايقهاى كشتى به ساحل نزديك و سرنشينان آن مسلح و آماده مىشوند ، و اجازه نمىدهند آن عدّه از چركسها كه به قايق نزديك مىشوند بيش از عدهء خودشان باشد ، و اگر دريافتند كه شمارهء آنها از عدّهء خودشان بيشتر است بىدرنگ به كشتى باز مىگردند . بارى ، در صورت مساعد بودن شرايط ، طرفين كالاهاى خود را به هم نشان مىدهند ، و مبادله انجام مىپذيرد ، اما به هر حال كشتىنشينان بايد كاملا محتاط و هشيار باشند تا ضمن سوداگرى در خطر نيفتند . زيرا چركسها اصولا مردمانى مكّار ، پر افسون درشتناك و آتش نهادند ، و ممكن نيست اگر فرصت بيابند به چابكدستى چيزى و گرچه كوچك باشد ندزدند . اين قوم وحشى در روزگاران گذشته پيرو آيين حضرت مسيح بودند اما در زمان حاضر اعتقاد به هيچ دين ندارند ؛ حتّى هيچيك از مظاهر طبيعت را نمىپرستند . به عقيدهء من توجّه و اعتقاد آنان به خرافات و اوهامى كه همسايگانشان از اسلام و مسيحيّت گرفته‌اند و به ايشان منتقل شده نمىتواند دين آنان محسوب شود .\r\nچركسها در كلبه‌هاى چوبين زندگى مىكنند و همه لخت و عريان به سر مىبرند . بعض آنها ديگران را به بردگى مىگيرند و به تركها يا تاتارها مىفروشند . كار عمدهء زنان شخم زدن زمين است . چركسها و همسايگانشان از نان پخته شده از دانه‌هايى شبيه ارزن تغذيه مىكنند . كسانى كه به قصد سوداگرى به اين سواحل سفر كرده‌اند از اخلاق و رفتار اين قوم وحشى ، و طرز زندگى و اوضاع سرزمينشان حكايتهايى مىكنند كه قابل باور نيست . زيرا هيچ يك آنان جرأت نداشته است\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nدربارهء آنها ، و جاى سكونتشان شخصا و در محل به تحقيق بپردازد ، و آنچه مىدانند از زبان برده‌هايى شنيده‌اند كه از زادگاه خود بيرون برده شده‌اند . بنابراين گفته‌هاى ايشان در اين مورد پذيرفتنى نيست . بدين سبب من در نقشه‌اى كه از درياى سياه و سواحل آن كشيده‌ام ، محل سكونت قبيله‌هاى چركس و ابخاز را سفيد گذاشته‌ام ، و ترجيح داده‌ام به جاى نوشتن مطالب سقيم و نادرست دربارهء طرز معيشت و اخلاق و رفتارشان ، جاى آنها را سفيد بگذارم ، و سخن بردگان را كه شمال از جنوب باز نمىشناسند ملاك تحقيق قرار ندهم .\r\nابخازها « 52 » در نزديكى چركسها زندگى مىكنند ، و صد ميل از سواحل دريا كه ميان مينگرلى و چركستان واقع است محل سكونت ايشان مىباشد . گرچه افراد اين قوم به اندازهء قبيلهء چركسها وحشى نيستند اما در دزدى و راهزنى از آنها دست كم ندارند . بازرگانان همچنان كه با دلواپسى و احتياط و ترس با چركسها معامله مىكنند با ابخازيها نيز با نگرانى و حزم و هراس سوداگرى مىنمايند . نيازمنديهاى اين قبيله همانند احتياجات اقوام همسايهء آنهاست ، و مانند آنان در برابر اجناسى كه مىگيرند برده ، پوست گوزن ، پوست پلنگ ، نخ پشمى ، چوب شمشاد ، موم و عسل مىدهند .\r\nپروكوپ (  procope  ) در كتابى كه دربارهء حوادث جنگ با ايران نوشته اين قبيله را به نام آباسك (  abasque  ) خوانده است .\r\nما روز دهم سپتامبر به ايسگائور (  isgaour  ) رسيديم . اين نقطه يكى از نقاط ساحلى مينگرلى است كه در تابستان هواى خوش دارد . سفينه‌هاى تجارى عازم كلشيد غالبا در اين محل لنگر مىاندازند و متوقف مىشوند . پيش از ورود ما هفت كشتى بزرگ نزديك ساحل لنگر انداخته بودند . ناخداى كشتى ما نيز دو لنگر جلو ، و دو لنگر عقب را در آب رها كرده سپس دكل‌ها را خواباند .\r\nايسگائور جايى باير و خالى از سكنه و سبزه و صفا و خرمى است . كسانى كه در ساحل پياده مىشوند به نسبت جمعيت از بافتن تركه‌هاى بلند درختان سايبانى\r\n\r\n\r\n","description":"","footnote":"\r\n( 52 ) - از خصوصيات اجتماعى ابخازيها يكى اينست كه غالبا براى دزديدن زنان و كودكان يكديگر با اقوام مجاور خود در جنگند . زنان و كودكانى را كه مىربايند مىفروشند و هر كس بدين كار نكوشد فردى بىعرضه و نالايق و تن‌پرور و بىاعتبار به شمار مىآيد . ابخازيها دختران خود را به جوانانى كه در دزدى چابك و چالاك و بىپروا نباشند نمىدهند .\r\n","page_name":" 111 ","page_number":111},
  {"content":"\r\n\r\nبه صورت كلبه درست مىكنند و در آنها مىآسايند ، و اگر ابخازيها اين سايبانها را خراب نكنند - كه اغلب مىكنند - چند سال سالم به جا مىماند .\r\nپيش از بيان مصائبى كه طىّ اقامت در مينگرلى بر من وارد آمده ، و شرح خطرها و ماجراهاى دردناك و طاقت سوزى كه تحمل كرده‌ام بر آن سرم كه به توصيف كلشيد و سرزمينهاى مجاور آن بپردازم . قبل از آغاز مطلب بايد به تأكيد تمام بگويم آنچه شرح مىكنم همه عين حقيقت و دور از ابهام و ترديد است ، يا خود ديده‌ام يا از افراد راستگو و مؤمن شنيده‌ام .\r\nكلشيد در آخرين حدّ درياى سياه واقع است . از طرف مشرق محدود به قلمرو كوچك شاهزاده نشينى است كه از سرزمين گرجستان جدا شده است . مردم محل اين شاهزاده‌نشين را ايمرت (  imerette  ) مىنامند ، و تركها پاشا چوك (  pachatchuc  ) يا پاشا كوچوك (  pachakout chouque  ) مىخوانند كه به معنى شاهزادهء كوچك است . از جانب جنوب به درياى سياه ، از مغرب به ابخاز ، از سمت شمال به كوههاى قفقاز محدود است . سرزمين كلشيد طولا ميان دريا و كوه ، و عرضا بين ابخاز و قلمرو ايمرت واقع شده و دو رود معتبر كه در قديم كوراكس (  corax  ) و فاز (  phase  ) ناميده مىشدند و در زمان حاضر به ترتيب كودور (  codours  ) و ريون خوانده مىشوند در سرحد جريان دارند . رود نخست كلشيد را از ابخاز ، و رود دوم اين سرزمين را از ايمرت جدا مىكند . طول سرزمين كلشيد صد و ده و عرضش شصت ميل است . آگاهيهاى من در اين باره تنها مبتنى بر گفته‌هاى صاحبنظران و افراد مطّلع نيست ، بل كه من سراسر طول و عرض اين سرزمين را به غرض تحقيق پيموده‌ام .\r\nدر زمانهاى گذشته ديوارى استوار به طول شصت ميل سرزمين كلشيد را از طرف شمال از تجاوز ابخازيان مصون مىداشته ؛ اما ساليان بسيار است كه اين ديوار فرو ريخته است ، و به جاى آن درختانى بيخ‌آور و انبوه اين سرزمين را در همان جانب در حصار گرفته‌اند و حفاظت مىكنند .\r\nسكنهء قفقاز را مردمانى سلحشور و جنگى تشكيل مىدهند كه هون خوانده مىشوند ، اين قوم بزرگ اكنون به قبيله‌هاى كوچكى تقسيم شده‌اند ، و در نقاط مختلف سرزمين پهناور و كوهستانى قفقاز جدا از هم زندگى مىكنند . قبايلى كه در همسايگى كلشيد مسكن دارند عبارتند از : آلانها (  alane  ) كه از قرنها پيش از طرف شمال همسايهء ارمنستان بوده‌اند . سرزمينشان ميان كوه قفقاز و درياى خزر واقع است ، و در\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nهمان محل زندگى مىكنند كه به نام مساكن آمازونها (  amazone  ) معروف است .\r\nآلانها مردمانى دلير و جنگاور بودند ، و در جنگهايى كه طى هفت قرن اوليهء ميلادى ميان ايران و روم درگرفته پيوسته به ايرانيان كمك كرده‌اند .\r\nقبايل ديگر عبارتند از سوانها (  suanes  ) ، ژيگها (  gigue  ) ، قراقولها (  caracioles  ) يا قراچركسها (  cara cherkes  ) كه همچنان كه نامشان ناآشنا و بيگانه مىنمايد وحشى و دور از تمدن مىباشند . شگفت اين‌كه طىّ قرنهاى متمادى در چگونگى زندگى آنان تحول و تكامل روى نداده و همچنان به حال بربريّت به سر مىبرند . به سخن ديگر آلانها همان آلنها (  alains  ) ، سوانها همان تزان (  tzaniens  ) ، ژيگها (  zechiens  ) ، همان ژگيها ، و قره چركسها هم همان قره كيولها (  caracioles  ) مىباشند . تركان عثمانى قبيله اخير را قره‌چركس يعنى چركسهاى سياه مىنامند ؛ و اين صفت از آن يافته‌اند كه آسمان محل سكونتشان همواره از ابرهاى تيره پوشيده شده ، و گرنه اين مردمان كه در قسمت شمال سرزمين كلشيد زندگى مىكنند از نظر رنگ و زيبايى سرآمد خوبرويان جهانند . اين قوم در روزگاران گذشته پيرو كيش حضرت مسيح بوده‌اند ، اما در زمان حاضر و گرچه بعضى آداب و معتقداتشان مانند باورها و رسوم مسيحيان است ، معتقد به هيچ دين و مذهب نمىباشند .\r\nاين قوم از راه دزدى و راهزنى زندگى مىكنند ، و در اين كار از همهء اقوام ديگر چالاك‌تر و بىباك‌تر و خطرناك‌ترند . هنر و حرفه‌اى ندارند و هميشه عريان‌اند ، و جز اين‌كه سخن مىگويند جز به ظاهر شباهتى با انسانها ندارند . بلند بالاتر و قوى - هيكل‌تر از اقوام ديگرند . حالت و صدايشان چنان مهيب و بيم‌انگيز است كه موى بر تن راست مىكند ، و بيانگر اين واقعيت است كه قلبى آگنده از سبعيّت و شقاوت دارند . انسان به ديدنشان در وحشت مىافتد ، و اگر بيننده از خشونتها و درنده‌خوييهاى آنان آگاهى قبلى نداشته باشد دل مىبازد . زيرا به راستى رويارو شدن با افرادى بلند - بالا و ستبر بازو كه در دزدى و تجاوز و خونريزى دليرند ، سخت خطرناك مىباشد .\r\nهر يك اين اقوام لهجه و زبان مخصوص دارد ، اما چون در مجموع با گرجيها و قبايل ساكن كريمه يا ريون همسايه‌اند لهجه‌شان متأثر از السنهء روسى و گرجى است .\r\nدر زمانهاى گذشته منطقه حكومت كلخوزها (  colchos  ) بسيار وسيع‌تر از قلمرو كنونى آنان بوده است . چه در آن روزگاران سرزمين ايشان از يك سو به پالوس\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nمئوتيد (  palus meatide  ) ، از سوى ديگر به ايبرى « 53 » (  iberie  ) مىپيوسته است .\r\nبزرگ‌ترين و مهم‌ترين شهرشان كلخوز نام داشته كه در دهانهء رود فاز (  phase  ) و در ساحل غربى آن بوده است .\r\nمينگرليها به سبب اين‌كه قلمروشان از خاور به اين‌رود محدود بوده اين شهر را كلشيد (  colchide  ) مىناميدند . جغرافىدانان معاصر غالبا بر اين باورند كه در زمانهاى بسيار قديم در همين محل كلشيد شهرى به نام فاسو (  fasso  ) وجود داشته كه اكنون اثرى از آن به جا نيست ؛ و من بر اين اعتقادم كه اين تصور كاملا نادرست و بىاساس است .\r\nهمهء ساكنان مشرق زمين كلشيد را اديش « 54 » و كلش (  colches  ) ها را مينگرل (  mingreles  ) مىخوانند ، و من ريشهء اين دو كلمه و منشاء اين دو ملت را در نيافته‌ام . ديودور سيسيلى (  diodore sissilye  ) و برخى ديگر از مورخان بر اين اعتقادند كه اين قوم با مصريان روابطى پر سابقه داشته ، و سرزمينشان سالها زير فرمان سزوستريس (  sesostris  ) فرعون مصر بوده است ، اما اين تصور صحّت و اساس ندارد .\r\nدر اين سرزمين جاى هموار و مسطّح وجود ندارد ، و سراسر آن پست و بلند و كوهستانى است از اين‌رو ارتفاع زمينهاى آن در نقاط مختلف متفاوت است ، و هر چه از ساحل دريا دور شويم به طور نامحسوس بر بلندى زمين افزوده مىشود . به جز كشتزارها كه عدّه و وسعتشان زياد نيست سراسر سرزمين كلشيد پوشيده از درختان بلند و بيخ‌آور است ، و اگر ريشه‌هاى اين درختان كه پيوسته در حال رشد و گستردگى است با مواظبت تمام قطع نشود ديرى نمىپايد كه كشتزارها نيز به جنگل تبديل مىشود ، و چنان انبوه مىگردد كه گذر كردن از ميان آنها آسان نيست .\r\nهواى اين سرزمين كاملا معتدل است ؛ نه زمستانش سرد و طاقت‌سوز است ، و\r\n\r\n\r\n","description":"","footnote":"\r\n( 53 ) - ايبرى همان گرجستان است .\r\n( 54 ) - برخى از محققان بر اين اعتقادند كه اوديش به سراسر سرزمين مينگرلى اطلاق نمىشود بل كه نام آن قسمت از مينگرلى يا كلشيد است كه مجاور درياى سياه مىباشد ، و اين نامگذارى از اسم شهرى باستانى به نام اوديش كه هنوز هم ويرانه‌هاى آن به جاست گرفته شده . همچنين هيچ يك از محققان نتوانسته‌اند اظهارنظر كنند كه از چه زمان نام كلشيد به مينگرلى تغيير يافته ، بعض آنان بر اين باورند كه مينگرلى واژه‌ايست از ايران زمان باستان كه به معنى سرزمين هزار چشمه ، يا سرزمين چشمه‌هاى روشن مىباشد يا گلستانى كه آبهاى صاف و گوارا آن را آبيارى مىكند .\r\n","page_name":" 114 ","page_number":114},
  {"content":"\r\n\r\nنه تابستانهايش سوزان و غير قابل تحمّل . همچنين توفان و رعد و برق به ندرت در آن جا به ظهور مىپيوندد ؛ و كم اتفاق مىافتد هوا آن‌قدر سرد شود كه آب يخ ببندد . اما چون مقدار رطوبت هوا بر اثر بارندگىهاى زياد بسيار است زندگى كردن در اين سرزمين خاصه براى بيگانگان سخت دشوار مىباشد . به گاه تابستان بر اثر تابش آفتاب رطوبت هوا تبخير و نفس كشيدن دشوار مىشود ؛ و همين سنگينى هوا و عوامل ديگر موجب بروز بيماريهاى مختلف از جمله طاعون مىگردد . گرچه تنفس اين هواى پر رطوبت براى ساكنان محل نيز خالى از دشوارى و سنگينى نيست ، اما براى مسافران طاقت‌فرساست ، و اگر مدت اقامت آنان به طول انجامد نخست كسل ، و سپس اندك اندك لاغر و پژمرده مىگردند ؛ سرخى صورتشان به زردى بدل مىشود و سست و ناتوان مىگردند . روى همرفته گرچه طبيعت منطقه براى زندگى كردن نامساعد نيست ، اما همين رطوبت بيش از اندازهء هوا عاملى است كه مردم اين سامان بيش از شصت سال عمر نمىكنند .\r\nيكى ديگر از عوارض هواى نم‌آلود و نامساعد اين خطّه شيوع بيمارى جان - شكار استسقاست كه مردم از طريق سواركارى با اسب ، و تغيير جا در هر سه يا چهار روز يك بار ، و زياد خوردن نمك ، و نشستن در كنار آتش با اين بيمارى مهلك مبارزه مىكنند .\r\nمن بر اين باورم كه يكى ديگر از عوامل مؤثر شيوع اين مرض كه بر مردمان و حيوانات اين سرزمين تلفات و خسارات زياد وارد مىكند حشرات گزنده مىباشند .\r\nنوعى شپش بر بدن بعضى از حيوانات هجوم مىآورند و آنها را سست و بيمار مىكنند .\r\nاين شپشها پوست خوكها را جاى مناسبى براى رشد و تكثير نسل خود مىدانند ، و غالبا تا اعماق پوست جانور نفوذ مىكنند .\r\nدر پايان اين مقال مناسب است بگويم بر اثر خصوصيات آب و هواى كلشيد جانوران سمى اين شهر يا به طور كلى فاقد زهرند يا سمشان چندان قوى نيست كه كسى را از پا بيندازد .\r\nچنان كه پيش از اين اشاره كردم كلشيد آب فراوان دارد . سرچشمهء اصلى اين آبها كوههاى قفقاز است . رودهايى كه از اين كوه سرازير مىشوند پس از سيراب كردن زمينهاى كناره‌هاى مسير خود به درياى سياه مىپيوندند . رودهاى عمدهء اين سرزمين عبارتند از كودور (  codours  ) يا كوراكس (  corrax  ) كه قبلا از آن ياد\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nكرده‌ام ؛ سوكوم (  socom  ) كه گمان مىكنم همان ترسكن (  terscon  ) آريان (  arian  ) ، و تاسيريس (  thassiris  ) بطلميوس باشد ؛ لانگور (  langure  ) كه قديمىها آن را آستولف (  astolphe  ) مىخواندند . كوبى (  cobi  ) كه آريان آن را كوبو خوانده است . اين‌رود پيش از آنكه به دريا برسد به رود بزرگ ديگرى موسوم به سياميسكارى (  ciamiscari  ) ملحق مىشود ، و آن گاه با نام سيانه (  ciane e  ) به دريا مىريزد . تاشور (  tachure  ) كه آريان آن را سيگام (  sigame  ) ناميده است .\r\nشنيسكارى (  secheniscari  ) كه به معناى نهر اسب است ، و از نظر سرعت جريان آبش آن را به اين اسم ناميده‌اند . يونانيان آن را به همين سبب هيپوس (  hippus  ) خوانده‌اند . آباسيا كه استرابن (  strabon  ) آن را گلوكوس (  glaucus  ) خوانده ، آريان كاريس (  caries  ) نام نهاده ، و بطلميوس كاريتوس (  caritus  ) گفته است . اين دو رود اخير الذكر در بيست ميلى مصب با رود فاز (  phase  ) به هم ملحق مىشوند ، و به دريا مىريزند .\r\nمن از اين‌رو در آوردن اسامى قديم و جديد رودخانه‌هاى مينگرلى دقت و توجه بسيار كردم كه بيشتر جغرافىدانان و محقّقان مخصوصا آريان ، و دانشمندان معاصر جا به جا معرفى كرده‌اند . به سخن ديگر يكى را به جاى ديگرى نشانده‌اند .\r\nاين نيز گفتنى است جز اين‌رودها كه بر شمردم رودخانه‌هاى كوچكى نيز در اين سرزمين جريان دارند كه من از اين جهت كه پيش از رسيدن به دريا به رودخانه‌هاى ديگر ملحق مىشوند از آوردن نامشان خوددارى كردم .\r\nتمام رودخانه‌هاى كلشيد گدارهاى معلومى دارند كه مردمان محل جاى آنها را مىشناسند و به هنگام ضرورت با پاى خود از آنها مىگذرند . از اين‌رو من بر روى هيچيك از رودهاى اين سرزمين پل نديدم .\r\nرفت و آمد قايقها نيز در اين‌رودخانه بسيار اندك است . در خور گفتن است كه جريان رودهاى كلشيد بسيار تند است ، از اين‌رو آنان كه قصد رفتن از يك طرف به طرف ديگر دارند براى اين‌كه آب آنان را نغلتاند و نربايد غالبا به طور دسته جمعى به آب مىزنند ، و گاه نيز براى اطمينان بيشتر چوب بلندى به دست مىگيرند .\r\nخاك كلشيد براى كشاورزى مساعد نيست و هيچ گونه حبوب و سبزى به خوبى در آن رشد نمىكند . درختان ميوهء آن جا غالبا خودرو و وحشىاند ؛ ميوه‌شان لطافت و مزهء مطبوع ندارد ، و مصرف كردن آنها غالبا بيمارى مىآورد . اما همهء انواع\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nميوه‌اى كه در فرانسه هست در اين سرزمين نيز وجود دارد . در كلشيد خربزه‌هايى به دست مىآيد كه از نظر بزرگى شگفت‌انگيز است اما مزه و لطافت ندارد ، آنچه بسيار ، و از نوع خوب آنست انگور است . تاكهاى اين سرزمين در كنار درختان مىرويند و تا بلندترين نقطهء آنها بالا مىروند . خوشه‌هاى انگور اين درختان آن‌قدر بزرگ و سنگين‌اند كه آدمى براى چيدن و برداشتن آنها به زحمت مىافتد ؛ و براى من بارها اين ناراحتى پيش آمده است . رسم مردمان كلشيد بر اين است كه هر چهار سال يك بار موهاى خود را هرس مىكنند . شراب مينگرلى عالى و در نوع خود بىنظير است ، و در سراسر آسيا شرابى بدان خوبى وجود ندارد . و اگر شراب‌سازان اين سرزمين مانند فرانسويان در انداختن شراب استاد و ورزيده باشند ، شراب كلشيد شهرهء آفاق و پر مشترى مىشود . اما اهالى به اين امر مهم توجه و اعتنا نمىكنند . مردم كلشيد براى ساختن شراب تنه درختان بزرگ و تناور را خالى مىكنند ، آن را از خوشه‌هاى انگور مىآكنند ، عصارهء انگور را مىگيرند ، و در ظرفهاى سفالين كه قبلا در حفره‌اى جا داده‌اند مىريزند . هر يك اين ظرفها بر حسب كوچكى يا بزرگى گنجايش دويست تا سيصد پيمانه شراب دارد . وقتى ظرفهاى سفالين پر شد سرپوشى كه از چوب ساخته شده روى آنها مىگذارند و روى آنها را با گل مىاندايند ، و در آخر كار به همان آيين كه مشرق زمينيان ظرفهاى عظيم غلهء خود را نگهدارى مىكنند ، و من قبلا شرح آنها را آورده‌ام ، ظرفهاى شراب خود را ذخيره مىكنند .\r\nزمينهاى زراعى كلشيد در موسم افشاندن بذر گندم و جو بر اثر داشتن رطوبت كافى آن‌قدر نرم و سست است كه احتياج به شخم ندارد . دانه‌ها روزى چند پس از آن‌كه روى خاك افشانده شدند ريشه مىآورند و نمو مىكنند . مينگرليها مىگويند اگر پيش از پاشيدن بذر گندم و جو زمين را شخم بزنند ، ساقه‌هاى بوته‌هاى گندم آن‌قدر سست و ضعيف مىشوند كه اگر باد كم‌قوتى نيز بوزد ، همه ساقه‌ها شكسته مىشوند و خوشه بر نمىآورند . اما براى كاشتن حبوب نخست زمين را وسيلهء خيشهاى چوبين شيار مىكنند . چون به شرحى كه گذشت خاك كلشيد مرطوب و نرم است ، اين خيشهاى چوبى كار خيشهاى فلزّى را مىكند ، و به قدر كافى زمين را مىشكافد .\r\nمردمان كلشيد آسانگير و بىخيال و تن آسانند ، از اين‌رو هنگام كشاورزى يا اشتغال به كارهاى ديگر زمزمه مىكنند ، آواز مىخوانند ، و گاه صداى خود را چنان بالا مىبرند كه شبيه زوزه يا نعره مىشود . و اين شيوهء تمام مردم مشرق زمين ، خاصه كسانى\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nاست كه در قسمتهاى جنوبى تا سرحد هندوستان سكونت دارند . چنان كه جاشوان و كارگران كشتيها اگر به هنگام بالا كشيدن لنگر يا انجام دادن كارهاى مشابه آواز نخوانند ، و بدين گونه خود را تهييج و تحريك نكنند هرگز از عهدهء انجام دادن وظايف خويش بر نمىآيند . شگفت اين‌كه اگر براى گاوان و اشتران به هنگام بار كشيدن آواز بخوانند ، و با صداى زنگ آنان را سرگرم دارند بارهاى سنگين را بىاحساس رنج و ناراحتى حمل مىكنند ، و هر چه صدا بلندتر باشد براى بار كشيدن قوىتر و آماده‌تر مىشوند .\r\nمحصول عمده و غذاى اصلى اهالى مينگرلى گم (  gom  ) است . اين گياه شبيه گشنيز و دانه‌هايش ريز بسان ارزن است . در فصل بهار مانند برنج كاشته مىشود .\r\nكشاورزان با انگشتان خود سوراخى در زمين حفر مىكنند ، بذر گم را در آن مىريزند ، و رويش را با خاك مىپوشانند . از اين دانه‌ها ساقه‌اى به ضخامت يك بند انگشت ، و به بلندى بالاى انسان مىرويد . در انتهاى هر ساقه خوشه‌اى كه قريب سيصد دانه دارد در وجود مىآيد . ساقه‌هاى گم درست شبيه نيشكر است . در ماه اكتبر آنها را درو مىكنند ، در سبدهاى بزرگ جاى مىدهند و برابر آفتاب مىگذارند تا خشك شود . پس از بيست روز به قدر آنچه لازم دارند از آن برمىگيرند و مىكوبند و مىپزند و مىخورند .\r\nگم بىمزه و دير هضم و سنگين است . در مدت نيم ساعت به خوبى پخته مىشود .\r\nوقتى آبى كه به آن افزوده‌اند به جوش آمد با كاردك چوبى آن را به هم مىزنند تا دانه‌ها حل شود و به صورت خمير درآيد . آن وقت حرارت آتش را كم مىكنند تا آب آن كاملا تبخير شود . غذايى كه بدين گونه به دست مىآيد مانند برف سفيد ، و براى خوردن آماده است . تركها اين غذا يا نان را پاستا مىگويند . گم يا پاستا با فشار انگشت آسان و بدون زحمت قطعه قطعه مىشود . اين خوراكى مليّن و سرد است ، و عمده غذاى چركسها ، مينگرليها ، گرجيهايى كه باجگزار و تحت الحمايهء تركها هستند ، ابخازيها ، ساكنان قفقاز و همه مردمانى كه در طول تمام سواحل درياى سياه و بحر آزوف تا طرابوزان مسكن دارند ، از همين نان مىباشد . شگفت اين‌كه مردم اين نواحى چنان به خوردن گم عادت كرده‌اند كه به مذاقشان مطبوع‌تر و خوشتر از نان گندم و برنج مىآيد . من نيز پس از مدتى كه به خوردن اين نان ناچار بودم ، چنان مذاقم به آن آشنا شد و عادت كرد كه هر وقت نان گندم مىخوردم ناراحت مىشدم . عجب اين‌كه حالم نيز بر اثر مداومت در خوردن گم بهتر و سالم‌تر شده بود ، و قوىتر و نيرومندتر\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nشده بودم . همچنين در ارمنستان و گرجستان با بسيارى از بزرگان ، حتى سلطان تفليس و پاشاى آكال زيكه (  acal - zieke  ) آشنا شدم كه جملگى با اشتها و ميل زياد گم مىخوردند . براى كاهش لينت و سردى اين نان ، هنگام خوردن آن شراب مىنوشند تا حرارت بدن نكاهد ، و سلامت انسان مختل نشود .\r\nجز از گم محصولات ديگرى نيز در مينگرلى به دست مىآيد كه ارزن مهم‌ترين و بيشترين آنهاست . اما محصول گندم و جو و برنج اين سرزمين اندك است .\r\nعدهء كمى گاهى نان گندم مىخورند ، اما غالبا دوست نمىدارند « 55 » . گوشت مصرفى مردم كلشيد بيشتر گوشت خوك و گاو است . خوك به حدّ وفور يافته مىشود ، و گوشتشان آن‌قدر مطبوع و لذيذ است كه در هيچ نقطهء گيتى همتاى آن نيست . بزهاى كلشيد همه لاغرند و گوشتشان مزه ندارد . عدهء مرغهاى خانگى اين سرزمين بسيار نيست ، اما گوشتشان خوب و لذت‌آفرين است ، وقتى من وارد كلشيد شدم گوشت مرغ خانگى كمياب بود ، زيرا بر اثر جنگهاى داخلى ، اين سرزمين دچار خسارات و خرابيهاى بسيار شده بود . در كلشيد ماهى تازه نيست ؛ و تنها در فصولى معيّن مقدارى ماهى نمك سود و تن از عثمانى به آن جا مىآورند . مينگرليها گراز ، گوزن ، بز كوهى ، آهو ، خرگوش و بعضى ديگر از حيوانات وحشى را شكار مىكنند ، و گوشتشان را كه بسيار لذيذ و خوش‌مزه است مصرف مىكنند . همچنين شكار كبك ، قرقاول ، بلدرچين ، كبوترهاى وحشى و انواع پرندگانى كه در كناره رودخانه‌ها به سر مىبرند ، ميان ساكنان اين سرزمين معمول است . كبوترهاى وحشى كلشيد از مرغان خانگى بزرگترند . فصل پاييز هنگام صيد اين كبوتران است و مينگرليها اين پرندگان را با تله به دام مىاندازند . در بهاران كبوتران وحشى دسته دسته به طرف كوه قفقاز كوچ مىكنند .\r\nسرگرمى بزرگان و اعيان مينگرليها شكار است . اينان غالبا با مرغان شكارى\r\n\r\n\r\n","description":"","footnote":"\r\n( 55 ) - يكى از محققان آورده است : شاردن فراموش كرده از مصرف كلم در مينگرلى سخن در ميان آورد .\r\nخانواده‌هاى كم‌درآمد از اين كلمها كه معمولا زياد بزرگ مىشوند بسيار استفاده مىكنند . مينگرليها كلم را مىجوشانند ، به آن نمك مىزنند ، در بشكهء پر از شراب مىاندازند ؛ مقدارى از گياهان معطّر بر آن مىافزايند ، در آخر مقدارى آب هم در بشكه مىريزند مايع درون بشكه پس از سپرى شدن مدتى در حدود يك ماه تبديل به چيزى شبيه سركه مىشود و كلمها نيز خوش‌مزه و خوردنى مىگردند .\r\n","page_name":" 119 ","page_number":119},
  {"content":"\r\n\r\nكه به دست خود پرورده‌اند به شكار مىروند . به تحقيق مىتوان گفت كه در روى زمين هيچ نقطه‌اى نيست كه به اندازهء كلشيد باز و قوش و شاهين و ديگر انواع مرغان شكارى داشته باشد . اين گروه مرغان در كوه قفقاز لانه مىسازند . همين كه تخم آنها شكفته مىشود و جوجه‌ها بيرون مىآيند خود را در بيشه‌ها و جنگلهايى كه زير لانه‌شان است رها مىكنند . كسانى كه در طلبشان هستند آنها را مىگيرند ، و در مدت پنج يا شش روز رام و دست‌آموز مىكنند . شكار كلنگ به وسيلهء شاهين از ديگر اقسام شكار مرغان شكارى ديدنىتر و جالب‌تر است . شكارچيان در چنين موارد به روش ايرانيان و تركان طنبور كوچكى به زين اسب خود مىآويزند و به هنگام مناسب براى ترساندن و رماندن مرغان به صدا در مىآورند . همين كه آنان به پرواز درآمدند شكارچيان مرغان شكارى را رها مىكنند ، وقتى كلنگها بدين تدبير گرفتار آمدند قلمهاى زيبايى را كه براى آراستن جيقه به كار است مىكنند و مرغ گرفتار را رها مىكنند . مردمان مىگويند اين قلمها پس از مدتى نه بسيار دير دگربار به زيبايى و رنگينى بار نخستين بر سر كلنگها مىرويد .\r\nصداى طنبور همچنان كه پرندگان را مىترساند و مىرماند ديگر جانوران جنگلى را به وحشت مىاندازد . در چنين حال جانورها دسته دسته از جنگل به سوى دشت مىگريزند ، و شكارچيان مىتوانند آنها را هدف قرار دهند .\r\nبرخى از شكارچيان كلشيدى با سگ تازى نيز شكار مىكنند ، اما ترجيح مىدهند كه ضمن تاختن با اسب بر صيد دست يابند . هميشه شانه راست شكار از آن آقاى خانه ، و شانهء چپ از آن بانوى خانه است ، و بقيه را با شكارچيها مىخورند .\r\nجز اين پرندگان كه نامشان را آوردم پرندگان ديگرى به شكلها و رنگها و پرهاى متنوع و عجيب در مينگرلى به سر مىبرند كه در جاهاى ديگر مانندشان نيست .\r\nمثلا در آن سامان انواع عقاب ، اقسام پليكان وجود دارند ، كوهستان قفقاز جايگاه پرورش اين مرغان و انواع جانوران درنده مانند ببر ، پلنگ ، شير ، گرگ و شغال است .\r\nجانور اخير نوعى از روباه است جز اين‌كه بزرگ‌تر و موهايش ضخيم‌تر و درشت‌تر است . مردم مىگويند اين همان جانور است كه قديميها به آن كفتار مىگفتند . اين حيوان سبع نامش هر چه باشد گورها را مىشكافد مرده‌ها را بيرون مىآورد و مىخورد ، و جيفه جانوران را نيز مىبلعد .\r\nدر مشرق زمين مرده‌ها را بدون تابوت به خاك مىسپارند ، و من بارها در\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nكلشيد و نقاط مختلف مشرق زمين ديده‌ام كه به روى گور تازه درگذشتگان تخته سنگ عظيمى مىغلتانند تا شغال نتواند مرده‌ها را از گور بيرون بياورد . اين جانور جسور نه تنها مردگان را مورد تعرّض قرار مىدهد بلكه به هر كسى كه قدرت دفاع نداشته باشد حمله مىبرد . مثلا كودكان و بيماران را مىشكند . توانايى و مهارت اين جانور در نفوذ به خانه‌ها و خيمه‌ها و آغلها و آشيانهء طيور شگفت‌انگيز است ، و اگر در اين جاها مواجه با ناكامى شود و چيزى باب دندان خود نيابد جامه يا كفش يا جوراب را مىربايد و مىرود . زوزهء اين جانور سخت مهيب و ناراحت كننده است ، شبانگاهان وقتى دستهء شغالان به حركت در مىآيد ، و با هم زوزه‌هاى مختلف مىكشند به راستى موى بر اندام كسانى كه به ناگاه اين صداهاى ناهنجار را مىشنوند ، راست مىشود .\r\nدو قارهء آسيا و افريقا پيوسته دستخوش خطرات و ضايعات اين جانور بدآرام است . افريقاييان به اين حيوان سبع بسيار گزند دابول (  dabul  ) مىگويند ، و برخى معتقدند اين همان جانور است كه لا تنها آن را كروكوتا (  crocuta  ) ناميده‌اند « 56 » و به يونانى سيسياسا (  cgciassa  ) مىگويند ، و در زمانهاى قديم سگ وحشى ناميده مىشد . ميان كشورهاى مشرق زمين ، هيچ مملكتى بيش از كلشيد شغال ندارد .\r\nدسته‌هاى زياد اين جانور بدصدا و گران گزند شب و روز همه جا در حركتند ؛ حتى در خانه‌ها نفوذ مىكنند ، و به گله‌هاى گوسفند و مرغدانها و بوستانها تلفات و خسارات زياد مىرسانند . رئيس گروه مبلغين ته آتن مقيم مينگرلى روزى به من گفت : گرگها در مدت يك هفته سه اسب و يك كرّه اسب او را نزديك خانه‌اش كشته‌اند و خورده‌اند .\r\nكلشيد اسبهاى بسيار دارد كه همه اصيل و نژاده‌اند ، و از آنها هر چه نيكوتر مواظبت و نگهدارى مىكنند ، و گوشت آنها را نمىخورند . وقتى از سواركارى برمىگردند زين و دهنه را از اسب جدا ، و او را براى چريدن يله مىسازند . كلشيديها اسب را نعل نمىكنند ، به آنها علف دستى نمىدهند ، و آنها را رها مىكنند تا به دلخواه خود بچرند .\r\nمينگرلى فاقد شهر و حومه است ، و مجموع آباديهاى آن منحصر است به دو آبادى كه در ساحل دريا واقعند . همهء خانه‌هاى اين دو آبادى دور از هم بنا شده‌اند ؛ « 57 » و\r\n\r\n\r\n","description":"","footnote":"\r\n( 56 ) - به زبان يونانى شغال تس (  thos  ) ناميده مىشود كه كروكوتا (  crocuta  ) شغال است .\r\n( 57 ) - بنا به نوشته يكى از جهانگردان نامى خانه‌هاى مينگرلى دو يا چند اتاق ندارد بلكه عبارت از تالار\r\n","page_name":" 121 ","page_number":121},
  {"content":"\r\n\r\nبسيار دشوار است كه در طول هزار قدم بتوان سه يا چهار كلبه را كنار هم مشاهده كرد . در سراسر اين سرزمين بيش از نه يا ده خانهء خوب وجود ندارد روكس (  rucs  ) با شكوه‌ترين آنها متعلق به سلطان مينگرلى است . ديوارهاى اين كاخ از سنگ ساخته شده ، اما نازك و چندان بد و نامستحكم است كه در برابر كوچك‌ترين هجوم مقاومت ندارد . اين كاخ يا قلعه دو توپ دارد ، اما قلعه‌هاى ديگر فاقد آنند . ساختمان خانه‌ها يا قلعه‌هاى كلشيد بدين گونه است : در محوطه‌اى ميان جنگل انبوه برجى سنگى به بلندى سى چهل پا بنا كرده‌اند . اين ساختمان برج مانند مىتواند پنجاه يا شصت نفر را در خود جا بدهد ، و مستحكمترين مجموع قلعه‌ها و بناهاست . همه ذخاير و اجناس گرانبهاى مهمتر قصر در برج حفاظت مىشود ، و نيز كليهء پناهندگان به وى ، در اين برج به سر مىبرند . پنج يا شش برج ديگر كه از چوب ساخته شده‌اند و كوتاه‌ترند در اطراف برج اصلى بنا شده‌اند . اين برجها مركز تداركات و خواربارند ، و اگر دشمنى بدين سرزمين روى آورد ، همهء زنان و كودكان در اين برجها جمع مىشوند .\r\nجز اينها در محوطهء مذكور چندين كلبه ساخته شده كه برخى از تخته ، بعضى از شاخه‌هاى درخت ، و قسمتى از نى درست شده‌اند . دور مجموعهء اين بناها پر چين ضخيم كشيده شده . افزون بر اينها گرد آنها را ديوارى از درختان ستبر فرا گرفته‌اند .\r\nاين درختان چنان در كنار هم‌اند كه هيچ كس نمىتواند از فاصلهء اندك ميان آنها بگذرد ؛ و تنها طريق نفوذ به داخل محوطه راهى است كه مخصوص ورود و خروج ساخته شده است . وقتى بيم حملهء دشمن در ميان باشد اين راه منحصر به فرد را با تنهء درختان عظيم چنان مسدود مىكنند كه مهاجم هرگز نمىتواند به محوطهء قلعه‌ها راه يابد .\r\n\r\n\r\n","description":"","footnote":"\r\nبزرگى است كه آقا و نوكر ، دختران ، پسران ، با هم در آن جا زندگى مىكنند . زمستانها در اجاقى كه ميان آن اتاق بزرگ كنده‌اند آتش مىافروزند . ديوارهاى اين اتاق بزرگ همه از چوب ساخته شده ، و پوشش سقف آنها از شاخه‌هاى درختان و پوشال است . هيچ كس نمىتواند پيش‌بينى كند كه دوام اين اتاقها چند ساعت يا چند روز يا چند ماه است زيرا ممكن است به اندك غفلت سراسر آن با يك جرقه آتش بسوزد ، و براى اين‌كه در صورت آتش‌سوزى اتاقهاى ديگران طعمه حريق نگردد آنها را دور از هم درست مىكنند . اين اتاقها فاقد پنجره است و چون در آن جا شيشه نيست نور فقط از در ورودى به اتاق مىتابد . بعضى نيز در سقف سوراخى براى بيرون رفتن دود و تابيدن نور تعبيه مىكنند .\r\n","page_name":" 122 ","page_number":122},
  {"content":"\r\n\r\nمينگرليها هنگامى در اين برجها فرا مىآيند كه احتمال حملهء دشمن در ميان باشد . پس از رفع خطر به كلبه‌هاى خود باز مىگردند . چون فاصله ميان محل سكونت مينگرليها با جنگل بسيار اندك است ساكنان اين سرزمين كلبه‌هاى خود را از تخته يا شاخهء درختان يا از نى درست مىكنند ، ونيز به سبب اين‌كه فراهم كردن تخته يا چوب يا نى و ديگر مصالح ساختمان نياز به هزينهء زياد ندارد ، ساختن اين كلبه‌ها ارزان تمام مىشود . كلبهء فقيران يك طبقه و هم كف زمين و بسيار محقر است ؛ اما كلبهء كسانى كه از دارايى بيشتر برخوردارند دو طبقه دارد . چون زمين كلشيد بر اطلاق نمناك است در طبقهء اول براى استراحت و نشستن تخت مىگذارند ، و روى آن قالى پهن مىكنند ؛ اما فقيران تنها از چند نيمكت چوبى استفاده مىكنند . خانه‌ها يا بهتر بگويم كلبه‌هاى كلشيديها رويهمرفته كثيف ، بد ، و براى زندگى كردن نامساعد است . نه پنجره دارد و نه بخارى . در اجاقى كه ميان كلبه كنده‌اند آتش مىافروزند و يگانه راه تافتن نور خورشيد به درون كلبه در ورودى آنست . كلبه‌ها پى و اساس محكم ندارند ، و دزد و دشمن مىتواند بىهيچ رنج و زحمت به درون آنها راه يابد . بدين گونه كه آنان به آسانى از زير دستكهاى كلبه راهى از خارج به داخل مىگشايند و به درون كلبه وارد مىشوند ، و به محض احساس خطر از همان راه بيرون مىروند و مىگريزند .\r\nبه همين سبب دهقانان ناچارند محلى را كه از دستبرد دزدان و نفوذ بدخواهان مصون باشد براى حفظ اثاثه و اموال خود فراهم كنند ، و جز خواربار و مقدارى شراب هر چه دارند به آن جا منتقل كنند . در مواردى كه خطرى پيش آيد همه افراد خانواده و بستگانشان در آن جا جمع مىشوند ، حتى چهارپايان خود را به آن جا منتقل مىكنند ، و تا رفع خطر ، به طور دسته‌جمعى زندگى مىكنند ، سراى سلطان و خانه‌هاى بزرگان پيشخان نسبة وسيعى دارد كه محلّ پذيرايى و رسيدگى به امور مردم است . اما اين پيشخان جز محوطه‌اى كه دورش چپربندى شده بيش نيست و امتياز خاصى ندارد .\r\nگل و خلقت مردمان كلشيد در نهايت نيكويى و تمامى است . مردان اين سرزمين همه خوش اندام ، و رشيد ، و زنان در نهايت زيبايى و دلفريبىاند ، و هيچ نقصى در سراسر اندامشان نيست . قد و قامت رعنا دارند ؛ نگاه آهوانه‌شان فتنه‌انگيز و آشوبگر است . تبسّمشان وسوسه‌آفرين و هوش رباست ؛ هر زمان به رفتار مىآيند قيامت برپا مىشود ، و چون مىنشينند فتنه برمىخيزد . گردش چشم جادوگرشان عاشق جوست ، و زنانى كه از زيبايى ظاهر بهره كمتر دارند ، همچنين آنان كه جوانى\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nرا پشت سر نهاده‌اند در آرايش چهره ، ابرو ، مژگان ، پيشانى ، بينى ، ذقن و ديگر اجزاى بدن خود ، همهء هنر و مهارت خويش را به كار مىبرند . لباس زنان كلشيد شبيه جامه بانوان ايران ، و آرايش مويشان همانند تاب و پيچ موى زنان اروپايى است .\r\nروسريشان فقط سر ، و عقب سرشان را مىپوشاند . افكارشان لطيف و ظريف و روشن است . آداب‌دان و ادب آموخته‌اند ؛ اما فتنه‌جو ، شيطان ، خويشتن‌پسند ، عيار ، دسيسه‌كار ، خيانتگر ، بىحيا و بىرحمند و براى به دام انداختن دلباختگان خود و نگهدارى و سرانجام از پا درآوردن آنها حيله‌ها به كار مىبرند . مردان كلشيدى داراى صفتهاى بدتر و بيشترند . همه دغلكار ، پرفسون ، مردم فريب ، و براى انجام دادن هر كار زشت آماده‌اند . گويى آنان را براى تبهكارى و دزدى پرورش داده‌اند . از حقّه‌بازى و فتنه‌انگيزى و دغلكارى لذت مىبرند . آدمكشى ، خيانت ، تبهكارى ، دروغگويى و كارهاى زشت ديگر را مايهء مباهات خود مىدانند ، و در نظرگاه آنان معاشرت پنهانى با زنان و دختران مردم ، زناى محصنه ، دو زن داشتن ، نزديكى با محارم ، و ديگر رذائل ، فضيلت است . در اين سرزمين پرفضيحت ، مردان زنان يكديگر را مىربايند ، همچنين با عمه ، خاله ، خواهرزاده ، برادرزاده و خواهر زن خود ازدواج مىكنند . اغلب دو يا سه زن دارند ، و هر مرد هر قدر بخواهد بدون انجام دادن مراسم عقد زن مىگيرد ، و در اين مورد ميان زنان و مردان تفاهم و توافق برقرار است و حسادت وجود ندارد . اگر مردى زنش را عريان در آغوش مردى بيگانه ببيند تنها حق دارد كه مرد بيگانه را به دادن يك خوك وادار كند و معمولا به صورتى ديگر از او انتقام نمىگيرد . شگفت اين‌كه هر سه شادمانه با هم مىنشينند و گوشت خوك را مىخورند ؛ عجب‌تر اين‌كه اين قوم بىفرهنگ دور از مردمى اين اعمال نفرت‌انگيز و افتضاح‌آميز را بد نمىدانند ، و بر اين باورند كه اين آميزشها و بىبند و باريها موافق آرزو و دلخواه آنهاست . چه حاصل آن به دنيا آمدن نوزادانى است كه پس از باليدن مىتوانند به خريداران برده بفروشند يا با اجناس مورد نيازشان معاوضه كنند . از سوى ديگر كلشيديان كودكانى را كه بر اثر فقر قادر به تغذيه و نگهدارى آنان نباشند مىكشند ؛ همچنين بيماران دير درمان ، يا كسانى را كه مرضشان علاج‌ناپذير باشد با قساوت تمام به قتل مىرسانند ، و عمل وحشيانهء خود را چنين توجيه مىكنند كه چون اين بيماران در تمام دوران بيمارى خويش جز تحمل درد حاصلى از زندگى نمىبرند ، و دير يا زود بر اثر شدّت مرض جان مىدهند همان بهتر كه زندگى پر از رنجشان هر چه زودتر به سر\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nآيد .\r\nهيچ كس نبايد در آنچه مىنويسم شك و ترديد روا دارد يا آن را حمل بر اغراق و مبالغه كند ، زيرا اين همه مشاهدات عينى من است .\r\nاعيان و بزرگان اين قوم بر جان و مال و ناموس رعايا و زيردستان خود حكومت ، و به دلخواه خود با آنان رفتار مىكنند . مختارند كه زن يا كودكان آنها را بگيرند و بفروشند يا به تملك خويش درآورند . زيردستان هر يك از اعيان و اشراف موظف‌اند احتياجات ارباب خود را از لحاظ غلات ، حبوب ، چهارپايان ، شراب ، و حوائج ديگر تأمين كنند . از اين‌رو دارايى ، اعتبار و نفوذ هر ارباب به نسبت عدهء رعايا و زيردستانش مشخّص و معلوم مىگردد . افزون بر اين هر رعيت ناچار است در هر سال هزينه يك ، دو يا سه روز زندگى اربابش را تعهّد كند . نتيجه اين‌كه اربابان بدون تحمل هيچ گونه زحمت و تلاش ، در تمام مدّت عمر از بركت وجود زيردستان خود عيش مدام دارند . برخى از اربابان به بهره‌گيرى از رعاياى خود قناعت نمىورزند ، و زيردستان اعيانهاى ديگر را جبرا به خدمت مىگيرند . در چنين موارد ميان دو بزرگ خلاف مىافتد و رقابت و دشمنيشان سالها ادامه مىيابد .\r\nپادشاه كلشيد نيز به همين آيين و روش سلطنت مىكند ، و از بسيارى سرگرميهاى آسايش بخش هرگز به خود و ديگران نمىپردازد . وى به هنگام گردش در كشورش همهء زنان ، فرزندان ، نوكران خود ، سفيران مقيم دربار خويش و ديگر بيگانگان معتبرى را كه در ديار او به سر مىبرند ، همراه مىبرد . سفر سلطان مايه دردسر و زحمت و ناشادى اتباع اوست . زيرا رسم بر اينست كه همهء كسانى كه كلبه‌هاشان در مسير پادشاه است ، اعم از زن يا مرد بايد همه اسباب سفر وى و همراهانش را بر دوش بكشند ، يا بر سر بنهند ، و پياده حمل كنند .\r\nبزرگان و اشراف مينگرلى بر اين باورند كه اگر اسباب سفرشان به وسيلهء رعايا حمل شود نشان سرافرازى و شكوه‌مندى آنان است ، و گرچه چنان كه پيش از اين اشاره كردم اين سرزمين اسب زياد دارد كه همه اصيل و آتش نعل و تيزگامند .\r\nپادشاه ضمن اين گردش سالانه باج و خراج و مالياتى را كه رعايا موظّف به اداى آنند جمع‌آورى مىكند ، از كسانى كه قادر به پرداختن ماليات نيستند هدايا و تحفه‌هاى مناسبى دريافت مىدارد . وقتى كه شاه مىگذرد ستمرسيدگان شكايت نامه‌هاى خود را به دستش مىدهند . وى مىخواند و فى المجلس حكم صادر\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nمىكند . گاهى نيز طرفين دعوا را به جايى كه شب توقف مىكند مىخواند .\r\nطرز تقديم شكايت‌نامه به شاه اينست كه شاكى پيش از عبور سلطان بايد ميان راه در نقطه‌اى مناسب بايستد ، و وقتى شاه نزديك وى رسيد به نشان استغاثه يك زانويش را روى زمين بگذارد ، و شكايت‌نامه‌اش را تقديم كند . سلطان آن را مىگيرد و به وزيرش مىدهد تا به صداى بلند بخواند . در اين هنگام شاكى و شاهدان و همراهانش فرياد مىكنند . دستهاى خود را به طرف آسمان بالا مىبرند ، و استغاثه مىكنند .\r\nهمچنين با كوبيدن چوبدستى خود بر زمين گرد و غبار برپا مىكنند تا عطوفت و رأفت شاه را به سود خود جلب نمايند . پيوسته به نشان دادخواهى فرياد مىزنند :\r\nشهريارا ، خداوندگارا ؛ طرف دعوا نيز به همين گونه حضور خود را اعلام مىدارد ، و شاهدهايش را پيش مىآورد . شاه پس از شنيدن دعوى طرفين و سخن گواهان حكم صادر مىكند كه قطعى و لازم الاجراست . چنان كه من خود شاهد جريان عمل بوده‌ام سلطان همهء اين كارها را ضمن رفتن انجام مىدهد و حركتش را متوقف نمىكند ؛ اما براى اين‌كه فرصت دادرسى به قدر كافى باشد به كندى و آهستگى پيش مىرود .\r\nوقتى رعاياى دو تن از اشراف عليه يكديگر طرح دعوا مىكنند هر يك آن دو تن از رعيت خود جانبدارى و حمايت مىنمايد ، و اگر دو تن از اشراف به مخالفت هم برخيزند البته آن‌كه زور و نفوذش بيشتر است حاكم مىشود . اختلافات و مشاجرات ميان دو تن از اعيان و اشراف هميشه با حوادث شوم پايان مىپذيرد . در چنين منازعات دو طرف دست به سلاح مىبرند ؛ اغنام و احشام يكدگر را مىكشند ؛ خانه‌هاى هم را خراب مىكنند ؛ آتش مىزنند ، اموال يكدگر را غارت مىكنند ، و اگر پس از اين ويرانگريها و تاراجگريها خشمشان فرو ننشست درختان انگور و تود ، و ديگر درختان يكدگر را از ريشه بيرون مىآورند ؛ خون مىريزند ؛ سرانجام هر دو به سلطان شكايت مىبرند . پادشاه آنان را به آشتى دعوت مىكند ، و ظاهرا نزاع خاتمه مىيابد ؛ اما اين آشتيها دوام چندان ندارد ، و هر دو طرف براى گرفتن انتقام به انتظار مىنشينند ، و همين كه فرصت و بهانهء مناسب پيدا كردند دگر بار به دشمنى برمىخيزند . در سراسر كلشيد مرد صاحب مقام و معتبرى پيدا نمىشود كه با رقباى خود مشاجره نكرده باشد . آنها هميشه مسلّح‌اند و هر كدام چندان كه بتواند مردانى را كه بتواند در اين مخاصمات وى را يارى كنند زير فرمان و آمادهء پيكار دارد .\r\nهر يك از اعيان وقتى بر اسب سوار مىشود مسلّح است و همراهانش نيز\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nچنين‌اند . شبها هنگامى كه به بستر مىروند شمشيرشان كنارشان است ، و هر زمان به شكم مىخوابند شمشيرشان را زير شكمشان قرار مىدهند .\r\nنيزه ، تير و كمان ، شمشير راست تيغه ، زره و سپر ، اسلحهء مردان مينگرلى است . سلاح آتشين به ندرت يافته مىشود . مردمان كلشيد سواركارانى چابك و دليرند ، و در پرتاب كردن نيزه مهارت تمام دارند . كودكان از چهار سالگى فن تير انداختن با كمان مىآموزند ، و اندك اندك چنان در اين هنر ورزيده مىشوند كه مرغان تيزپرواز را در هوا به تير مىزنند .\r\nاهالى كلشيد لباس مخصوص به خود مىپوشند . بجز روحانيان ريش خود را كوتاه مىكنند و فرق سر خود را مىتراشند ، اما باقى موهاى سرشان را چنان بلند نگه مىدارند كه پيشانى حتى بالاى چشمشان را مىپوشاند . كلاهشان عبارت است از يك نوع عرقچين نمدى لطيف و نازك كه لبهء پايين آن را به صورت هلالهاى منظمى درآورده‌اند . در زمستان كلاهى بدون لبه با آستر پوست بر سر مىگذارند ، و چون بىچيز و فقيرند هنگامى كه باران مىبارد آن را در جيب مىگذارند تا بر اثر رطوبت خراب نشود .\r\nمينگرليها پيراهن تنگ و بلندى بر تن مىكنند كه تا زانوانشان را مىپوشاند ، و\r\nيك مينگرلى\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nپايين آن را در شلوار تنگ خود جا مىدهند ؛ و روى كمر خود طناب بلندى مىبندند تا اگر به ربودن بچه يا گوسفندى از همسايه موفق شدند ، يا به هنگام مشاجره غنيمتى به دست آوردند با آن طناب به خانهء خود ببرند . اعيان و اشراف به جاى طناب كمربندى چرمين به پهناى چهار انگشت كه روى آن نقره‌كوبى شده به كمر مىبندند ، و به آن يك كارد و يك سنگ چاقو تيزكن مىآويزند . تفنگشان را كه پر و آمادهء تيراندازى است حمايل مىكنند ، و سه كيسه چرمى يكى پر از نمك ، يكى پر از ادويه ، و يكى ديگر محتوى درفش و نخ و سوزن ، هميشه همراه خود دارند .\r\nفقيران كلشيدى به راستى در نهايت محروميت و مسكنت زندگى مىكنند ، و غالبا لباس به تن ندارند . اين بيچارگان بىنوا در شدّت سرماى زمستان پاره نمدى به بدن خود مىپيچند ، و چون اين پوشش آن‌قدر كوچك است كه جز قسمتى از تن را نمىپوشاند آن را به هر طرف كه باد يا باران مىآيد ، مىگردانند . بعضى از اين پوششها با اينكه لطيف و نازك است در برابر باران مقاومت مىكند ، و فشار و سنگينى وارد نمىآورد ، حتى وقتى تر مىشود زحمتى ندارد .\r\nچنان كه ياد شد كلشيديها عموما مردمانى فقير و محروم و برهنه‌اند ، و ميان آنان هر كه يك پيراهن و يك شلوار كوتاه دارد در شمار افراد متنعّم و داراست . كفش كلشيديها عبارت است از يك قطعه پوست گاوميش كه در آن دوخت و دوز و تصرفى نشده ، و آن را با تسمه‌اى بريده شده از همان جنس به پا مىبندند ؛ و مينگرليها اعم از زن يا مرد ، دارا يا فقير ، در زمان واحد بيش از يك پيراهن و يك شلوار كوتاه ندارند ، و ناچارند دست كم مدت يك سال از آن استفاده كنند . آنان لباس خود را بيش از سالى سه بار نمىشويند ، اما هفته‌اى يك يا دو بار بالاى آتش مىگيرند و مىتكانند تا شپشها و ديگر حشرات كوچكى كه در آنند بريزند و بسوزند ، و من هرگز منظره‌اى نفرت‌انگيزتر و مشمئزكننده‌تر از اين نديده‌ام .\r\nزنان كلشيد زيبا و هوس آفرينند و من بارها دلباخته و مسحور چهرهء دلارا و رؤيا آفرين ايشان شده‌ام ، اما وقتى در كنارشان نشسته‌ام بوى بد و دلازارى كه از ايشان به مشام مىرسد چنان متنفر و رنجه‌ام كرده كه گريخته‌ام .\r\nبزرگان و اعيان كلشيد هنگام صرف غذا مانند مردمان مشرق زمين روى فرش مىنشينند . سفره‌شان از كتان منقّش يا از چرم است ؛ اما مردم عادى وقت غذا خوردن روى يك نيمكت مىنشينند ، نيمكت ديگرى را كه به همان بلنديست برابر خود\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nمىنهند و به جاى سفره به كار مىبرند . همهء ظرفهاى غذاخورى كلشيديها چوبى است ، حتى استكان و فنجانشان هم از چوب ساخته شده است ، اما بزرگان و اعيان اندكى ظرف نقره نيز دارند .\r\nرسم و عادت اين قوم نيمه وحشى چنان است كه همهء افراد خانواده اعم از زن يا مرد با هم و بر سر يك سفره غذا مىخورند . پادشاه و ملكه و پسران و دختران و خدمتگزاران حتى نازل‌ترين نوكرانش نيز با هم و بر سر يك سفره غذا مىخورند . اگر باران نبارد معمولا در صحن خانه به غذا خوردن مىنشينند . به هر صورت ، هنگام صرف غذا دايره‌وار يا به رديف بر حسب مقامى كه دارند ، قرار مىگيرند . اگر هوا سرد باشد هر جا كه سفره گسترده‌اند آتش مىافروزند .\r\nدر كلشيد هيزم قدر و قيمت ندارد ، زيرا چنان كه بيش از اين ياد كردم تقريبا سراسر اين سرزمين پوشيده از جنگل است .\r\nبزرگان هنگامى كه براى صرف غذا سر سفره مىنشينند ، چهار نفر ديگ بزرگى را كه محتوى گم است و روى دوش خود حمل مىكنند ، روى زمين مىگذارند .\r\nخدمتگرى نيم عريان با كفگيرى چوبين ، در ظرف هر كدام ، يك قطعه گم ، به وزن تقريبى سه ليور مىگذارد . سپس دو خدمتگر كه از نظر ظاهر و پوشاك تميزترند ديگى كه در آن گم سفيدتر است مىآورند ، و در ظرف كسانى كه مقام و شخصيت برتر دارند مىنهند . در سر سفرهء افراد سرشناس و ارباب كمى سبزى يا ماهى خشك و سرخ شده يا اندكى گوشت نيز هست . در روزهاى عيد يا ايامى كه عده‌اى را به ميهمانى دعوت مىكنند اگر گوشت شكار نداشته باشند يك خوك ، يا يك گاو نر ، يا يك گاو ماده را مىكشند و بىآن‌كه روى گوشت آنها نمك بپاشند يا ادويه و چاشنى ديگر بريزند در همان ديگ بزرگ مخصوص پختن گم قرار مىدهند . در آن مقدارى آب مىريزند و روى آتش مىگذارند . پس از اين‌كه غذا مدتى جوشيد ديگ را از روى آتش برمىدارند . آب آن را مىريزند و گوشت را همچنان كه نيم پخته است بىآنكه به آن نمك يا چاشنى بيفزايند مىخورند . سهم صاحب خانه از اين غذا خيلى بيشتر از ديگران است ، و اگر سبزى و نان يا گوشت پرندگان يا شكار نيز بر سر سفره باشد معمولا وى بيش از ديگران از آن بهره‌ور مىشود . صاحب خانه به مهمانان و به هر كس مىخواهد لطف و تفقّد كند مقدارى گوشت مىدهد . آنان با انگشتان كثيف و آلودهء خود به خوردن غذا مىپردازند . چنان تند و حريصانه دهان خود را با لقمه‌هاى بزرگ\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nانباشته مىكنند كه گويى دچار قحطى شده‌اند . به راستى غذا خوردن اين وحشيان اروپانشين مهوّع و نفرت‌انگيز است .\r\nهنگام صرف غذا دو نفر مأمور شراب دادن به ميهمانند . در ميهمانيهايى كه خانوادهاى طبقات پايين ترتيب مىدهند ساقيگرى به عهدهء زنان يا دختران است . در چنين مجامع طلبيدن شراب از ساقى ، همان قدر زشت و خارج از رسم است كه رد كردن آن . ميهمانان بايد منتظر بمانند تا ساقى به آنان شراب تعارف كند ، و هر وقت داد حتما بگيرند . معمولا در طول مدتى كه سفره گسترده است و حاضران غذا مىخورند ، ساقى سه بار رطل شراب را مىگرداند . در روزهاى عيد و ميهمانيهاى بزرگ كه اعيان و اشراف ترتيب مىدهند معمولا حاضران آن‌قدر شراب مىنوشند كه كاملا مست و بىحال مىشوند .\r\nمينگرليها و همسايگانشان در نوشيدن شراب به راستى دلير و بىباكند ، و از آلانها و ديگر اقوام شمالى سبق مىبرند . آنها به شراب چيزى نمىافزايند ، و زنان و مردان يكسان شراب ناب مىخورند ؛ و وقتى سرشان گرم شد گيلاسها را كوچك مىپندارند و به جاى آن بشقاب و كاسه حتى سبو و كوزه به كار مىگيرند .\r\nمن روزى چند در منزل يكى از بزرگان و اشراف كوتاتيس « 58 » (  cotatis  ) اقامت داشتم . او روزى سه تن از دوستان خود را به خانه‌اش دعوت كرد و هر چهار به باده‌پيمايى نشستند و از ساعت ده صبح تا پنج بعد از ظهر سيصد ليور شراب نوشيدند .\r\nدر همه ميهمانيها هر يك از مدعوين مىتواند هنگام غذا خوردن بدون احساس ناراحتى و شرمندگى هر چند بار كه بخواهد براى قضاى حاجت برخيزد و برود ، و پس از انجام دادن كار برگردد ، و اگر سير نشده دوباره به خوردن غذا مشغول شود . در چنين حال بىآن‌كه دستهاى آلوده‌اش را بشويد سر سفره مىنشيند .\r\nرسم است كه ميزبان به ميهمانان خود مكرر تعارف كند كه چندان كه مىخواهند و مىتوانند شراب بنوشند . موضوع صحبت مردان در سر سفره يا در اجتماعات خانوادگى و غيره ، دزدى ، جنگ ، زد و خورد ، كشتار ، خريد و فروخت برده و امثال آن مىباشد ؛ و گفتگوى زنان عبارت است از مسائل جنسى و شهوانى ، عشقبازى كه ضمن آن از آوردن كلمات نفرت‌انگيز و شرم‌آور دريغ نمىكنند . بدتر اين‌كه كودكان آنها نيز\r\n\r\n\r\n","description":"","footnote":"\r\n( 58 ) - كوتاتيس در سال 1669 ميلادى 1048 خورشيدى به تصرف عثمانيها درآمد .\r\n","page_name":" 130 ","page_number":130},
  {"content":"\r\n\r\nاين كلمات زشت و قبيح را فرا مىگيرند . به سخن ديگر بچه‌ها ده ساله نشده‌اند كه از پدران دزدى و شرارت و از مادران انواع كلمات و جملات زشت و مستهجن را مىآموزند . خلاصه اين‌كه آموزش و پرورش در مينگرلى به بدترين و شرم‌آورترين صورت تجلّى مىنمايد . زنان اين سرزمين در عرضه كردن تعارفات معمولى به راستى زبان‌آورترين بانوان جهانند . مردان نيز دست كمى از آنان ندارند .\r\nمراسم تعظيم و اداى احترام در اين سرزمين بدين قرار است كه مردان و زنان به منظور حرمتگزارى نسبت به افراد عالى مقام و صاحب شخصيت در برابر ايشان زانو به زمين مىزنند ؛ همچنين رسم بر اين است كه اگر بزرگى پيغامى بياورد ، يا صاحب شخصيّتى كسى را براى گزاردن پيغام بفرستد بايد مخاطب قطعه فرشى برابر پيغام‌آور بگستراند تا وى بر آن بنشيند ، و به نشان حرمتگزارى در تمام مدت ديدار و گفتگو زانو به زمين بزند . اگر كسى حامل خبر خوشى نيز باشد بايد همين مراسم به جا آورده شود .\r\nدر همهء سرزمينهاى مناطق شمالى رسم بر اين است كه هر كس مىخواهد به صاحب مقام و شخصيتى چيزى يا عرض حالى تقديم كند يا سخن بگويد حتما بايد زانوان خود را به زمين بزند . اين رسم را كه يونانيان زمانهاى قديم در دربار امپراتوران به جاى مىآورند آيين نيايش يا پرستش مىگفتند ، و از همان روزگاران همزمان با دورهء سقوط امپراتورى آنان ، اين آيين در دربارهاى پادشاهان مسيحى سواحل درياى سياه رسوخ يافته است . امپراتوران روم شرقى به جا آوردن اين مراسم را در دربار امرى لازم الاجرا مىشمردند . آنها اميران و پادشاهان كوچكى را كه تحت‌الحمايه و فرمانبر خود مىشمردند نه تنها از استفادهء تجملات خاص خود بر حذر مىداشتند ، بل كه اجازه نمىدادند كه مردم زانو به زمين زدن را كه رسمى مخصوص تعظيم و تكريم ايشان بود نسبت به پادشاهان تحت الحمايه رعايت كنند .\r\nزبان كلشيديها يا مينگرليها از زبان ايبريها يا گرجيها كه به زعم بعضيها از زبان يونانى اقتباس شده گرفته شده است . زبانى كه عامّهء كلشيديها به آن تكلم مىكنند با زبان كتابتى يا ادبى تفاوت دارد . البته كتاب مقدس آن هم عهد جديد ، و رساله‌هاى مذهبى را كه با حروف بزرگ نوشته شده بايد مستثنى شمرد . بنابراين اين زبان را بايد در رديف ديگر زبانهاى مرده به شمار آورد ، و اگر در كار آموختن آن اهتمام نشود البتّه بسيار نمىگذرد كه به طور كلى از يادها مىرود .\r\nاين نكته نيز گفتنى است كه روحانيان و وابستگان به كليسا با اين‌كه بر اين\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nدعوىاند كه دعا را به زبان ادبى يا كتابتى مىخوانند و مىنويسند گفته‌شان واقعيت ندارد .\r\nبا اين‌كه سى سال پيش جمعيت كلشيد افزون بر هشتاد هزار نفر بود در زمان حاضر عده‌شان بيش از بيست هزار تن نيست . سبب عمدهء اين نقصان جنگ با همسايگان ، و فروخت زنان و مردان و كودكان در سالهاى اخير بوده كه اين كار ناسزاوار و دور از مردمى به وسيلهء بزرگان اين سرزمين انجام گرفته است . سالهاى بسيار است كه به طور متوسط هر سال دوازده هزار نفر از اين قوم تيره‌بخت به تركها و ايرانيان و ديگر مسلمانان فروخته ، يا با كالاهاى گوناگون مانند سلاح ، ماهوت و چيزهاى ديگر مبادله شده‌اند . حقيقت اين‌كه اين بردگان سيه روزگار در سراسر گيتى ، و در تمام مدت عمر جز مالكان خود كسى را ندارند . هر سال متجاوز از چندين ده كشتى بادبان‌دار از قسطنطنيه و كافا ، و بيش از شصت قايق پارويى از قونيه ، ايريسا و ترابوزان به كلشيد وارد مىشوند ، و پس از تخليه بارهاى خود برده ، ابريشم ، نخ ، تخم كتان ، پوست گاو ، پوست دله ، پوست سگ آبى ، پوست سمور ، موم ، عسل ، مىخرند و مىبرند . عسل كلشيد در نهايت امتياز ، و دو نوع است : عسل سفيد و عسل حنايى رنگ . محصول عسل سفيد آن از نوع ديگر كمتر ، امّا بهتر و خوشگوارتر است .\r\nحتى قند مكرر به شيرينى و لطافت آن نيست . به مذاق مطبوع ، و زير دندان كمى سخت مىنمايد . جز اين گونه عسل ، نوعى ديگر عسل طبيعى نيز هست كه در تنهء مجوّف درختان ، يا سوراخ كوهها به حد وفور يافته مىشود . سفاين كافا اين نوع عسل را به مقدار زياد به تاتارستان مىبرند ، تاتارها نوعى دانه به آن مىآميزند و مشروبى قوى و مردافگن درست مىكنند .\r\nتركها از داد و ستد با كلشيديها سود سرشار مىبرند ، يعنى چيزى را كه يك اكو خريده‌اند به چهار اكو مىفروشند . بيشترين سود از خريد و فروخت برده عايدشان مىشود . بىرحمى و رذالت بزرگان كلشيد دربارهء فروختن مردان و زنان و دختران هموطن خود ، حتى بستگان و خويشاوندانشان به بيگانگان به راستى باور نكردنى است . اين سيه‌دلان دور از مردمى جز به سود خود نمىانديشند ، و پيوسته در اين سودايند كه براى فروختن مردم بىپناه بهانه‌اى بجويند . اين درنده‌خويان نامؤمن دختران جوان را از خانواده‌ها مىربايند ، بچه‌هاى همسايگان را مىدزدند ، و با نهايت وقاحت و بىشرمى مىفروشند . حتى براى ارضاى طبيعت پست خويش از فروختن\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nمادر ، زن و فرزند خويش امتناع نمىورزند ؛ و من بسيار بار اين آدم نمايان ددمنش و بدگوهر را ديده‌ام . حتى يكى از آنان در يك روز دوازده كشيش را نيز فروخت . شرح اين ماجراى باورنكردنى و عبرت‌انگيز چنين است : اين شخصيت صاحب مقام عاشق بىقرار دخترى تازه‌روى و جوان و زيبا شد ؛ و با اين‌كه زنى صاحب جمال در خانه داشت در طلب آن دختر برآمد . در سرزمين كلشيد ارزش هر دختر يا زن به نسبت جوانى ، زيبايى ، ملاحت و خوش‌اندامى و دلربايى اوست ، و صاحب شخصيّت عاشق پيشهء هوسباز آن‌قدر پول نداشت كه دختر مورد نظرش را از پدر او بخرد . ناچار بر آن شد به بهانه‌اى عده‌اى از رعايا و زيردستانش را به خريداران برده بفروشد و از اين راه تحصيل پول كند . رعاياى وى به نيّت بدش آگاه شدند ، و همه با زن و فرزند و پيوند خويش گريختند و به مكانى دوردست پناه بردند . مرد عالى مقام چون از فرار رعايايش آگاه شد براى به دست آوردن پول طرحى نو افگند . او دوازده تن از كشيشان محل را به بهانه شركت در يك مراسم مذهبى و قربانى ، و خواندن دعا دعوت كرد .\r\nكشيشان كه هرگز گمان بد نمىبردند دعوت وى را پذيرفتند و رفتند ، مرد صاحب شخصيّت در حضور ايشان گاوى قربانى كرد ، و پس از اين‌كه مراسم دعا خواندن انجام پذيرفت ، چندان به آنان شراب خوراند كه جملگى مست و بىحال شدند .\r\nآن‌گاه به خدمتگران خود دستور داد دست و پاى آنان را ببندند و ريش و موى سرشان را بتراشند . چون شب در رسيد مرد صاحب مقام آنان را به ناخداى يك كشتى ترك كه برده مىخريد ، فروخت ؛ و چون مبلغى كه از اين راه به دست آورده بود به قدر قيمت دختر دلخواه و خرج عروسيش نبود زن خود را نيز به همان خريدار فروخت و بدين گونه پول لازم را فراهم آورد .\r\nهمهء مبادلات و سوداگريهاى سرزمين كلشيد در بازارهايى كه هر زمان در نقطه‌اى داير مىشود صورت مىپذيرد . مردم در اين بازار اجناس مورد نياز خود را مىيابند و به طريق مبادله مىگيرند . مسكوكات سيمين در اين سرزمين نرخ ثابت و معين ندارد . پياستر (  piastre  ) پول هلند ، عباسى پول گرجستان كه در قسمتهايى از ايران نيز رواج دارد ، و هر كدام آن معادل هجده سوى فرانسه مىارزد در كلشيد اعتبار و رواج دارد . يكى از پادشاهان مينگرلى كه بيست سال پيش درگذشت سكه‌اى مخصوص كلشيد ضرب كرد ، اما چون نقره به قدر كافى نداشت اين كار متوقف ماند . به طور كلى نه طلا و نقره در كلشيد استخراج مىشود و نه فلزات ديگر ؛ و\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nمن در شگفتم خاستگاه افسانه‌هاى توده‌هاى طلا ، و گنجهاى آگنده از زر كه در اين سرزمين زبانزد كودكان و جوانان و پيران است ، و همه داستان گنج طلا را مىدانند و براى هم مىگويند ، كجاست . زيرا در كوهها ، در رودخانه‌ها ، هر جا و هر طرف اثرى از اين فلزات گرانبها نيست ؛ و ميان كلشيد كنونى با آنچه از گذشته‌هاى بسيار دور اين سرزمين حكايت مىكنند هيچ مشابهت و قرينه وجود ندارد .\r\nنيروى مسلح اين سرزمين از چهار هزار تن سواركار و سيصد نفر پياده تشكيل شده است . اين عده داراى سازمان فنى و تعليمات و تقسيمات اساسى نيست . هر يك از صاحبان مقامات بالا يا بزرگان و اشراف دسته‌اى زير فرمان ، و از آن خود دارد .\r\nسربازان بدون آگاهى به فنون رزم ، و بىاعتنا به شرايط و لوازم جنگ ، حمله يا عقب‌نشينى مىكنند . جنگ كلشيديان با همسايگانشان به منظور راهزنى و غارتگرى صورت مىپذيرد ، و كمترين شباهت به پيكار واقعى ندارد . آنان به گاه نبرد سخت‌كوش و بىباك و مصمم‌اند . اگر دشمن پشت به آنها كند تا محل سكونتشان به دنبالشان مىتازند ؛ آتش مىزنند ، غارت مىكنند ، هر كس از قوم دشمن را بيابند به اسارت مىگيرند ، دستشان را مىبندند و به جايگاه خود مىآورند . كلشيديها با اسيران خود بىرحمانه رفتار مىكنند ؛ هر چه بخواهند به آنان ستم روا مىدارند ؛ زندگى و مرگشان به دست و ارادهء آنهاست ؛ غالبا اسيران خود را به تركها مىفروشند . اگر دشمن بر آنها حمله برد همهء مردم به منظور دفاع از خويش در يك مسيل و در بريدگيهاى يك رودخانه پنهان مىشوند ، و جنگجويان در پناه تخته سنگهاى بزرگ خود را براى دفاع آماده مىكنند ، و اگر دشمن بر آنها مستولى شد دور از نظر دشمن به جنگل پناه مىبرند ، و خانه و هر چه دارند به دست تقدير مىسپارند ؛ و غالبا چنين روى مىدهد كه دشمن پيروزمند كليهء اموال و احشام ايشان را متصرف مىشود . بنابراين جنگ كلشيديها كه به هر روى چه غالب و چه مغلوب شوند در مدتى كمتر از پانزده روز پايان مىپذيرد حاصلش جز غارتگرى و ويرانگرى نيست .\r\nمجموع درآمد ساليانه پادشاه كلشيد از بيست هزار اكو تجاوز نمىكند . اين مبلغ از حقوق گمركى اجناسى كه وارد يا صادر مىشود ، يا بهاى برده يا غرامات ، حاصل مىشود . پادشاه همهء اين مبلغ را به نفع خود ضبط و پس‌انداز مىكند ، زيرا همهء خدمتگرانش رايگان و به خرج خود خدمتش مىكنند . افزون بر اين هزينهء دربار خود را بدون پرداختن دينارى به دست مىآورد . وى اغلب بعضى پرندگان شكارى نظير باز و\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nشاهين و امثال آن را به رسم ارمغان براى پادشاه ايران مىفرستد . شاهنشاه نيز جاى آن پارچه‌هاى زربفت ، پارچه‌هاى ابريشمين ، قالى ، سلاح ، ظروف آشپزخانه و بعضى اجناس ديگر كه معمولا سلاطين كوچك مانند پادشاه مينگرلى ، به آن نيازمندند ، مىفرستد . ميان وى و خان گرجستان نيز روابط دوستانه برقرار است .\r\nدر روزهايى كه جشنهاى مهم و رسمى ترتيب مىيابد بيش از دويست تن از بزرگان در دربار فراهم مىآيند . اما در جشنهاى كوچك عدّهء كمتر يعنى در حدود صد و بيست نفر جمع مىشوند . عدهء خدم و حشم شاه كلشيد بدون احتساب بزرگان و صاحبان مناصب عالى از سيصد نفر بيشتر نيست . دويست تن زن و مرد نيز ملكه را خدمت مىكنند ، و روزهاى اعياد رسمى يا جشنهاى بزرگ افزون بر شصت زن زيبا كه هر هفت كرده آرايش كرده‌اند و همه جامه‌هاى زيبا و گرانبها بر تن آراسته‌اند حضور مىيابند .\r\nتصور مىكنم كه معتقدات مذهبى كلشيديها در زمانهاى قديم همانند كيش و آيين يونانيان بوده است . بسيارى از مورّخان و محقّقان بر اين باورند كه در زمان كنستانتين بزرگ پادشاه و ملكه و بزرگان كلشيد بر اثر تبليغات و تلقينات يك برده به مسيحيّت گرويده‌اند . و كنستانتين عده‌اى از عالمان دين را براى آموختن تعاليم مذهبى به آنان ، به كلشيد فرستاده است . در احاديث و روايات ارمنيان نام اين برده نين (  nine  ) آمده است ؛ و برخى ديگر بر اين اعتقادند كه كلشيديان بر اثر هدايت و همت سيريل (  cyrille  ) نامى كه اسلاوها وى را شيوزيل (  chiusil  ) مىنامند و در حدود سال 860 مىزيسته به مسيحيّت درآمده‌اند . مينگرليها در ساحل دريا در پيژيويتاس (  pigivitas  ) نزديك رود كراكس (  corax  ) محلى را نشان مىدهند كه در زمانهاى قديم كليسايى بزرگ كه سه رواق داشته ساخته شده بوده ، و سن اندره (  saint andr e  ) در آن جا موعظه مىكرده است . من اين بناى كهن را از فاصلهء دور ديده‌ام ، و چون اين ساختمان قديمى را از يك ميلى مشاهده كرده‌ام چيز ديگرى دربارهء آن نمىتوانم بگويم .\r\nاسقف اعظم در همهء عمر فقط يك بار براى درست كردن روغن مقدّس كه يونانيان ميرون (  miron  ) و به لفظ ديگر مورون (  mouron  ) مىنامند و همان بلسان عربستان است ، مىرود . من دربارهء مذهب با هيچ يك از مردمان مينگرلى صحبت نكردم ، زيرا هيچ كس را نيافتم كه از حقيقت مذهب و قوانين و احكام آن آشنا باشد .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nمنهيّات و واجبات آن را بشناسد ، و بداند كه راه نزديك شدن به خداوند كدام است .\r\nآنچه من دريافته‌ام اين است كه زنان گاهى شمعهاى كوچكى روشن ، و آنها را به در خانهء خود يا كليسا نصب مىكنند ؛ سپس مقدارى كندر در آتش مىريزند ، برابر خورشيد مىايستند ، و با نهايت تعظيم و تكريم ، با فروتنى با دست نقش صليب را روى سر و سينهء خود رسم مىكنند .\r\nچون من نه زبان مينگرليها را مىدانم و نه زبان گرجيها را ، لاجرم نتوانستم عقايد و باورهاى مذهبى آنان را دريابم . از روى ديگر چندان كه كوشيدم كسى را پيدا نكردم كه جز زبان خود به يك زبان بيگانه آشنا باشد تا به آن زبان دربارهء مسايل مذهبى با وى گفتگو كنم . پس صواب و صلاح آن دانستم براى شناساندن عقايد مذهبى مينگرليها برگردان رساله‌اى را كه يك شخصيّت روحانى معتبر به نام پردم ژزف مارى زامپى (  pe re dom joseph marie zampi  ) يكى از مبلّغان ته آتن مأمور و مقيم مينگرلى به من اهدا فرموده بياورم . اين رساله را كه ناتمام مانده و هنوز چاپ و نشر نشده شخصيت مذهبى مذكور به من اهدا فرموده . وى مدت بيست و سه سال در كلشيد اقامت داشته ، و به كنه معتقدات مذهبى مردم اين شهر آگاهى كامل يافته و رسالهء خود را زمانى كه من در كلشيد اقامت داشته‌ام داده است ؛ و اين ترجمهء كلمه به كلمهء آن رساله است :\r\n\r\n","description":"","footnote":"","page_name":" 136 ","page_number":136},
  {"content":"\r\n\r\n\r\nپيشگفتار [ نويسنده 
  ]\r\nمن از آن نگرانم و بيم دارم كه خوانندگان اين اثر كوچك و ناقابل مانند خبر شاه ساعول كه به فرمان اين سلطان براى دستگيرى داود رفته بودند ، و به جاى وى شبحش را در جايگاهش يافتند ، بر اين آرزو و اميد باشند كه حقيقت و اصل مسيحيّت را ميان كلشيديها ببينند ، اما راستى اين است كه پژوهندگان هرگز به مراد خويش نمىرسند ، و جز شبحى مبهم ، و نقشى فريبنده كه پديد آورنده خرافات و اوهام بسيار است ، چيزى دستگيرشان نخواهد شد .\r\nكلشيديها از روزگاران بسيار كهن ، همزمان با پيدايى كليسا ، تحت آموزش و هدايت عالمان روحانى به پيروى يونانيان و اقوام همجوارشان به آيين حضرت مسيح گرويدند ؛ با ايمان و اعتقاد تمام آن را گرامى مىداشتند ، و دستورات و احكامش را به جا مىآوردند . اما پس از رفتن يا در گذشتن مبلّغين دلسوز و مهربان ، آيين مسيحيّت را با احكام اديان ديگر از جمله دستورات دين يهود ، و برخى خرافات آميختند ، و مانند يونانيان از كليساى مقدس روى گرداندند . از اين زمان اين قوم بدبخت سيه ستاره كه از آغاز پذيرفتن مسيحيّت به راه صواب مىرفتند ، به گمراهى درافتادند . به سخن ديگر چون مبلّغ و راهنمايى هشيوار و كامل نبود كه آنان را ارشاد و هدايت كند ، در گرداب نادانى و جهل غوطه‌ور شدند . ميان آنان كسى نيست كه به حقيقت دين و مبانى و اصول آن آشنا باشد . در نظرگاه آنان آخرت افسانه و خيالى بيش نيست ، و اين ، همه زادهء پندارها و اوهام بشر است . آنچه بيشتر مايهء افسوس و تأسف است و بايد بگرييم اين است كه كشيشها و اسقفها به طور كلى هيچ كدام به حقيقت مسيحيّت وقوف ندارند ، و به وظايف دينى و روحانى خود آشنا نيستند . در جهل مركبند ، نه خواندن\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nمىتوانند و نه نوشتن . هنر بزرگ پيشوايان مذهبى يا پاپاسهاى اين قوم اين است كه به نام دين به دروغ پيشگوييهايى بكنند . در مثل براى ارضاى هوسهاى خود بگويند كه در فلان كتاب مذهبى فلان چيز نوشته شده است ؛ و اين كوردلان نادان تصور مىكنند كه اين‌روحانى نمايان دروغزن ، فرشتگانىاند كه براى هدايت آنان از آسمان به زمين نازل شده‌اند و به چهرهء آدميان درآمده‌اند .\r\nوقتى يكى از اهالى كلشيد به سختى بيمار مىشود ، هرگز براى معالجه به پزشك مراجعه نمىكند ، بل كه نزد يكى از پاپاسها كه همه سيه‌دل و مردم فريبند مىرود . بيمار بر اين نيّت نيست كه به گناهان خود اعتراف ، و به وسيلهء او از خداوند طلب آمرزش كند ؛ چه وى اصولا به اين حرفها هيچ اعتقاد ندارد . مرادش اينست كه كشيش به كتابش نگاه كند و بگويد كه او بر اثر اين بيمارى مىميرد يا از چنگ مرض جان به در مىبرد .\r\nكشيش دغل دروغزن كتابش را ورق مىزند ، و براى اين‌كه بيمار ساده‌دل را بيشتر تحت تأثير سخنان باطل خود قرار دهد دگر بار با طمأنينه كتابش را ورق مىزند ، و پس از آن‌كه چهرهء حق به جانبى مىگيرد با دلسوزى مىگويد : چهره‌اى كه من مىبينم به سببى بر تو خشمگين گشته و كمر به مرگ تو بسته است ؛ و براى اين‌كه خشمش آرام و با تو مهربان گردد بايد يك گوسفند يا يك گاو ماده ، يا يك گاو نر ، يا يك بز ، يا مقدارى پول تقديم كنى تا از كشتن تو صرف نظر كند . بيمار نادان ، از بيم مردن ، سخن دروغ پاپاس را باور مىكند . براى جلب رضاى آن موجود ناشناخته آنچه را كه كشيش طلب كرده مىدهد . بدين گونه اين سيه‌دلان مردم گزا به نام دين خون مردم ستمرسيدهء برگشته بخت را مىخورند .\r\nپاپ اوربن هشتم از نادانى و زودباورى و خرافه‌پرستى اين قوم سيه‌روزگار ، و زشتكاريهاى كشيشان فريبكار سخت دل‌آزرده و غمگين گشت ، و چون شبانى پاكدل و بلند همت كه بكوشد گوسفندان گم شدهء خود را از چنگ گرگان تيز دندان برهاند ، يا همانند پدرى مهربان و فداكار بكوشد فرزندان خويش را از دست راهزنان و تبه‌كاران رهايى بخشد ، در سال 1632 چند تن از مبلّغان مسيحى را براى رهنمايى و نجات اين قوم گم كرده راه سيه ستاره فرستاد . اين عدّه همه گونه خطر را به جان خريدند ؛ دل به دريا زدند ، به كشتى نشستند و روانهء كلشيد شدند . از بخت بد ميان دريا به اسارت تركان عثمانى درآمدند ، و به قسطنطنيه منتقل شدند . در آن شهر بر ايشان\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nجفاها رفت ، و جانشان در خطر افتاد . اما سرانجام بر اثر حمايت پادشاه مقتدر جهان مسيحيّت آزاد شدند و به كلشيد رسيدند .\r\nولى اين نخستين دستهء مبلّغين ته آتن (  theatins  ) مسيحى اعزامى به كلشيد نبود ؛ زيرا شش سال پيش از رفتن اين عدّه ، به دستور همين پاپ اعظم گروه ديگرى به اين سرزمين رفتند ، و راه را براى ورود و شروع فعّاليت گروههاى مذهبى بعد هموار كردند . به سخن ديگر نخستين پايهء بناى فعاليتهاى مذهبى را راست كردند .\r\nمتقيّانى چون پ ، پ ، دم پيرآويتابيل (  p . p . dom pierre avitabil  ) ، و ژاك دو استغانى (  jaques de stefani  ) اولين فرستادگان پاپ اعظم به دربار داديان (  dadian  ) سلطان اوديسه (  odisse  ) يا مينگرلى و مپ (  meppe  ) پادشاه ايميرت (  imirette  ) ، سلطان گوريه‌لى (  gurieli  ) ، و شاه كاختى بودند . پاپ اعظم براى هر يك اينان نامه‌اى جداگانه فرستاد . همه اين مناطق متفرعات گرجستان است ، و در فاصلهء مرزهاى ايران و كلشيد واقع است .\r\nاين پادشاهان همه مقدم فرستادگان پاپ را گرامى داشتند ، و تهمورث‌خان پادشاه گورى بيش از ديگران به اين هيأت مهربانى كرد ، و آنان در اين قسمت از گرجستان به منظور تبليغ و اقامت خود بناهايى ساختند . مبلغان ديگرى كه پس از اين گروه يكى از پس ديگرى بدين سرزمين درآمدند با ارادت و اخلاص تمام فعاليتهاى مذهبى آنان را دنبال كردند ، و در پيشرفت كار خود از هيچ خطر نهراسيدند ، و رنجها و مشقات طاقت‌سوزى را تحمل كردند .\r\n\r\n","description":"","footnote":"","page_name":" 139 ","page_number":139},
  {"content":"\r\n\r\n\r\nفصل اول [ كلشيديها در چه زمانى كيش حضرت مسيح را پذيرفتند 
  ]\r\nكلشيديها در چه زمانى كيش حضرت مسيح را پذيرفتند ، و نخستين بار چه كسانى اين آيين را در سرزمين آنان منتشر كردند ؟\r\nبه طور كلى كلشيديها از اقوام و طوايف مختلفى تركيب يافته‌اند ، اما خلقيّات و آداب و رسومشان تفاوت زياد ندارد . اين اقوام عبارتند از ابخازها (  abkhase  ) ، چركسها (  circassiens  ) ، آلانها (  alanes  ) ، سوانها (  suanes  ) و چند قبيلهء ديگر ؛ و من ترجيح مىدهم پيش از پرداختن به خصوصيات كلشيديها ، خوانندگان را به برخى از مسائل كه بافت اجتماعى آنان را تشكيل مىدهد ، آشنا كنم .\r\nمطابق روايات دينى ، سن آندره نخست ابخازيان را به پذيرفتن كيش حضرت مسيح دعوت كرد . سپس به سيتى (  scythie  ) ، و بعد به يونان رفت . از آن جا به اپير (  eprie  ) سفر كرد ؛ آن‌گاه متعاقب هم به سرزمين سوديان‌ها (  sodianes  ) سويكتين‌ها (  suictiens  ) مسافرت نمود ، و سرانجام به ابخاز كه قسمتى از سرزمين كلشيد است بازگشت ، و مدتى در آن جا اقامت كرد . وجود يك كليساى قديمى كه داراى سه رواق است و در آبادى پيكسيوتا (  picciota  ) واقع در اين سرزمين ، به افتخار اين شخصيّت مهم مذهبى ساخته شده صحّت اين‌روايت را تأييد مىكند . اين كليسا معبد همه كلشيديهاست ، و هر اسقف موظّف است در همهء عمر خود يك بار با كشيشان تابع خود به آن جا برود ، و در آن جا زيت مقدس كه ميرون (  mirone  ) ناميده مىشود درست كند . شاه كلشيد و همهء درباريانش نيز بايد به اين معبد بروند .\r\nاين كليسا در آغاز سنت مارى دوپيكسيوتا (  saint marie de picciota  )\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nناميده مىشد ؛ امّا اين قوم به مناسبت اخلاص و احترامى كه نسبت به سن آندره دارند و معتقدند كه بانى اين معبد وى بوده است اكنون اين كليسا را به نام وى مىخوانند .\r\nجلو اين كليسا ستونى از سنگ مرمر است . حكايت كرده‌اند كه وقتى سن اندره درگذشت به اراده و مشيّت پروردگار دانا ، سيلى خروشان از آن جوشيد ، و بسى نمانده بود كه جمعى هلاك شوند . عدّه‌اى كه به آيين حضرت عيسى مسيح اعتقاد تمام داشتند ، و براى سن آندره حرمت بسيار قائل بودند ، به درگاه يزدان استغاثه كردند ، تا از اين بلاى بزرگ رهايى يابند . دعاشان مقبول افتاد ، و سيل از جريان باز ايستاد . از آن زمان اعتقاد مردمان كلشيد نسبت به اين حوارى بزرگ بيشتر و كامل‌تر شده ، و وقتى برابر اين ستون مرمرين مىرسند به نشان حرمتگزارى زانو بر زمين مىزنند و تعظيم مىكنند . من اين‌روايت را از زبان كريستفل كاستلى (  christophle castelli  ) كه با اسقفى به پيكسيوتا رفته بود ، و خود شاهد اين مراسم بوده ، نقل مىكنم . اين مراسم گرچه ظاهرا وحشيانه مىنمايد ، اما به هر روى به منظور حرمتگزارى به اين حوارى عظيم‌الشأن و صليبى كه روى سينه داشت ، و بزرگداشت اين ستون مرمرين انجام مىشده است .\r\nامّا دربارهء چگونگى و زمان گرويدن ايبريان و گرجيان به مسيحيّت در يادداشتهاى بارونيوس (  baronius  ) ضمن حوادث سال صدم ميلادى چنين مىخوانيم كه : بر اثر رهنماييها و مواعظ پاپ سن كلمان ، زمانى كه اين شخصيّت عالى مقام به دستور تراژان (  trajan  ) امپراتور رم به جزيرهء كرسونّز (  chersonnese  ) تبعيد شده بود ، به مسيحيّت گرويدند . اما من بر اين باورم كه عقيده و گفته توماس دوژسوس (  tomas de jesus  ) معتبرتر و به واقعيت نزديك‌تر است . وى در صفحه 190 فصل نهم كتاب چهارم تاريخ توجه ملل مختلف به جهان مسيحيّت آورده است كه مردم ايبرى بر اثر مشاهدهء قداست و ورع يك زن برده موسوم به سنت نينن (  sainte ninon  ) به مسيحيّت گرويدند . نام اين زن برده و پرهيزگار در تذكرهء شهدا ، اشاره به روز پانزدهم دسامبر ، زير عنوان حوارى پر افتخار ايبريان يا گرجيان آمده است .\r\nنيسفور (  nicephore  ) نيز در فصل سى و چهارم كتاب هشتم از اين حوارى پارسا نام مىبرد . توماس دوژسوس كه پيش از اين از او نام برده‌ام گفته است : اين بردهء قديسه تمامت عمر خود را به پرهيزگارى و پارسايى گذراند . بر اثر رياضت و روزه‌دارى و امساك ، زرد و پژمرده حال شد . تقوا و پاكيزه خويى اين زن برده\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nوحشيان آن سامان را به نكوگويى و تحسين وى برانگيخت ، و آن‌گاه كه از او مىپرسيدند چرا چندين رياضت مىكشد و عبادت مىكند كه چنين پژمرده و ناتوان شود ، جواب داد : من از رياضت كشيدن و عبادت كردن لذّت مىبرم ؛ از آن به خود نمىپردازم كه براى پرستش خدا فرصت بيشتر داشته باشم ؛ من عيسى مسيح را دوست دارم .\r\nتازگى و عظمت اين نام بلند توجّه و دقت و تحسين اين قوم را برانگيخت ، و به اين زن خداشناس و پاك اعتقاد كه در آغاز آشنايى به او اعتنا نمىكردند ، اخلاص و ارادت تمام يافتند .\r\nعادت زنان اين سامان چنين بود كه اگر بچه‌شان بيمار مىشد وى را به زنان همسايه نشان مىدادند ، و در بهبود مريض خود از آنها يارى مىجستند . روزى مادرى طفل بيمار خود را بنا بدين رسم پيش يكايك زنان همسايه برد تا براى درمان كودك خود دوا بجويد . اما هيچ يك نتوانست طفل بيمار را درمان كند . سرانجام با نااميدى پيش اين بردهء پارسا رفت ، و از او شفاى طفلش را خواستار شد . زن قديسه به او جواب داد : من مثل تو و زنان ديگر از درمان كردن كودكت عاجزم ؛ اما خدايى كه من او را مىپرستم به هر كارى تواناست ، و قادر است در مدتى كوتاه‌تر از زمان يك‌بار چشم بر هم زدن دشوارترين كارها را انجام دهد . آن‌گاه بردهء پارسا طفل بيمار را ميان بازوان خود جا داد ؛ با شالش روى او را پوشاند ، و به خواندن دعا پرداخت . ديرى نگذشت كه طفل كاملا شفا يافت ، و به آغوش مادرش باز گرداند .\r\nپس از مدتى ملكهء كلشيد كه از دردى ناشناخته و جانگزاى در رنج بود و به هيچ دارو درمان نمىيافت معتقد وى شد و به احضارش فرمان داد . قديسه در حقش دعا كرد ، و ربّ جليل ملكه را نيز شفا عنايت فرمود ، و از آن درد طاقت‌سوز رهايى يافت . وى به شكرانهء رستن از آن رنج دامنگير ، كيش مقدس مسيح را پذيرفت ، و شوهرش را نيز به قبول اين دين دعوت كرد . پادشاه وعدهء مساعد و مثبت داد ، امّا وفا به جا نياورد . مگر يك روز كه با گروهى از درباريانش به شكار رفته بود ناگهان توفانى مهيب برخاست ، و هوا چنان تيره شد كه چشمانش از ديدن همراهانش كه در كنارش بودند ، عاجز ماند . از آن حادثه سخت در شگفت ماند ، و در آن دم از وعده‌اى كه به همسرش داده بود و عمل نكرده بود يادش آمد ، و در دل با خداى بزرگ پيمان بست كه اگر از آن خطر عظيم رهايى يابد بىدرنگ به مسيحيّت بگرود . بيش از دمى چند\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nنگذشت كه توفان فرو نشست ، تيرگى هوا زدوده ، و فضا روشن شد . وقتى به كاخ خويش بازگشت ، آنچه را روى داده بود ، و پيمانى را كه با خدا بسته بود براى همسرش بيان كرد . آن‌گاه قديسهء رياضت‌كش را نزد خود خواند . زن پارسا پس از اين‌كه آنچه را كه بر پادشاه رسيده بود شنيد و به نيّت وى واقف شد ، گفت بايد از اين پس از پرستش بت روى برتابد ، و به حضرت مسيح بگرود . معبدى بنا كند و خداى يگانه را بپرستد . پادشاه فرمان برد . از پرستش بت بيزارى جست ، و به درباريان و نزديكان خود فرمان داد آنان نيز بت‌پرستى را رها كنند ، و دين عيسى را بپذيرند .\r\nآن‌گاه به ساختن معبدى بزرگ و با شكوه ، بر روى چندين ستون آغاز كرد . عمارتگران چون دو ستون را راست كردند از برپا داشتن ستون سوّم درماندند ؛ و چندان كه همهء كارگران و ديگر كسان كوشيدند نتوانستند . زن قديسه چون همه را درمانده و پراگنده - دل و شرمسار ديد شب تنها در كليسا ماند ؛ در عالم تجرّد و تفرّد دست به دعا برداشت ، و از درگاه پروردگار بىهمتا التماس كرد كه ستون را در جايش برپا بدارد تا عمارتگران ساختن كليسا را به پايان برند ، بامداد روز بعد وقتى كارگران به سر كار آمدند سخت در شگفت ماندند از آن‌كه ستون در جايش برپا بود . به ديدن اين معجزه اعتقادشان نسبت به پروردگار و دين مسيح كامل‌تر و استوارتر شد . پادشاه كلشيد كه باكورى (  bacurie  ) نام داشت كسى را به رسالت نزد امپراتور كنستانتين به قسطنطنيه فرستاد و تقاضا كرد كه وى را در ترويج و تحكيم آيين مسيح يارى دهد . امپراتور با خشنودى و مسرّت تمام چند نفر كشيش به دربار پادشاه كلشيد فرستاد تا مردم وى را به حقايق و آداب راستين مسيحيّت آشنا كنند . خود باكورى نيز پس از مدت زمانى به قسطنطنيه سفر كرد . امپراتور با شادى و گرمى هر چه تمام‌تر وى را پذيرفت ، و او را مرتبت عالى كنت طراز اول و دوك فلسطين داد ؛ و فرمانده دو لشكر ارسىير (  arcier  ) و اسكوتار (  scutar  ) كرد . باكورى چون اين همه مورد لطف و عنايت امپراتور قرار گرفت ، دو تن از دوكهاى دربار امپراتور : روستيك (  rustic  ) و ژان (  jean  ) بر او حسد بردند ، و آن دو تيره‌روان تبهكار وى را از ميان برداشتند . اما زشتكارى و جنايات ايشان بىمكافات نماند ؛ و در جنگى كه ميان پنجاه هزار سپاهى امپراتور به فرماندهى دو دوك ، و سى هزار سپاه ايشان درگرفت لشكريان امپراتور شكست خوردند و روستيك و ژان كشته شدند .\r\nكاردينال بارونيوس (  baronius  ) ضمن وقايع سال 523 نوشته است كه :\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nكلشيديها زمانى كه هرميسداس (  harmisdas  ) پيشواى مذهب ، و ژوستن (  justin  ) امپراتور بود به آيين مسيح گرويدند . و باكورى كه براى تعميد به قسطنطنيه رفته بود مورد تمجيد و تحسين امپراتور قرار گرفت و ژوستن وى را فرزند خود ناميد ، عنوان امپراتور آسيا را به وى داد ، و تاج و جامه سفيد مخصوص شهرياران به او اعطا كرد .\r\nتاركانيوت (  tarcagnote  ) در كتاب پنجم تاريخ خود آورده است كه كلشيديها و ارامنه در زمان پاپ اول و امپراتورى كنستانتين با هم و در يك زمان دين مسيح را پذيرفتند ، اما اين سخن قابل باور نيست ؛ چه ارامنه هنگامى كه اسقف اعظم گرگوار ستاره تابناك ارمنستان نورافشانى مىكرد كنستانتين امپراتور و تيرداد (  tiridate  ) پادشاه بود ، به آيين مسيح گرويدند .\r\nدر تاريخ بارونيوس (  baronius  ) آمده است كه : كلشيديها ساليان دراز با ايمان تمام به معتقدات مذهبى خويش پاىبند بودند ؛ امّا وقتى بر اثر تبليغات سن سيريل (  saint cirille  ) و برادرش متوديوس (  methodius  ) كه از سوى ميشل به كلشيد فرستاده شده بود به معتقدات مذهبى يونانيان آشنا گشتند از راه راست منحرف شدند ، و به ورطهء ضلالت درافتادند . با اين همه به دين مسيح همچنان مؤمن و وفادار ماندند ، و با اين‌كه سرزمينشان از چهارسو در محاصرهء تركها ، ايرانيان ، تاتارها و يهوديان بود و قباد پادشاه ايران كه بر اين نيت بود به نيروى سپاه خود آنان را به تغيير دين ناچار كند ، و به آرزوى خود نرسيد ، و كلشيديها زير فرمان گرگين (  gurgene  ) كه سردارى دلير و سخت متعصب بود چنان متهورانه جنگيد كه سپاه نيرومند ايران را به كمك امپراتور ژوستن شكست داد .\r\nهتون (  haiton  ) ارمنى كه در حدود سال 1282 مىزيسته آورده است كه كلشيديان مرگ را بر قبول اسلام ترجيح مىنهند . راموزيو (  ramuzio  ) در كتابى كه در شرح دريانورديهايش نوشته در فصل بيست و يكم در تأييد اين قول چنين آورده است : كتايون ملكهء كاخت (  kachet  ) مادر تهمورث‌خان اولين پادشاهى كه در اين سرزمين به آباء مسيحى خانه و مسكن داد و در ديانت مسيحى چندان متعصب و ثابت - قدم بود كه سرانجام جان بر سر عقيده و ايمان خويش نهاد . اين شاهزاده خانم از سوى پسرش مأمور شد به دربار شاه عباس پادشاه ايران برود ، و با او معاهدهء صلح ببندد . اين پادشاه وحشى وى را به زندان و چندان شكنجه كرد كه جان سپرد . آباء اگوستن (  augustins  ) كه مقارن اين احوال در اصفهان مىزيستند شهادت افتخارآميز او را\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nنگاشته‌اند .\r\nتهمورث‌خان نيز پس از اين‌كه بارها با ايرانيان جنگيد ، كشور و تاج و تختش را در راه ايمان و عقيده‌اش از دست داد . اين پادشاه بزرگان مذهب مسيح را بسيار دوست مىداشت . آنان نيز براى اين‌كه حمايت و محبت شاه را نسبت به خود بهتر و بيشتر جلب كنند ، هديه‌هاى نفيسى كه غالبا از طلا يا ابريشم بود به وى تقديم مىكردند .\r\nيك روز كه اين پادشاه با پردم ژاك دواستفانى (  pe redom jaques de stephani  ) دربارهء معتقدات مذهبى به گفتگو نشسته بود ، و پدر روحانى آزادانه و فارغ از نگرانى و هراس به او جواب مىداد ، تهمورث‌خان از دليرى وى در زبان‌آورى چنان افروخته و متغير گشت كه شمشيرش را از نيام بيرون آورد ، و به او گفت : شما و همه فرانسويان لجوج و سركش و طاغى هستيد ، و من در برابر كسانى كه عقيده و ايمانم را تخطئه كنند ، با اين شمشير دفاع مىكنم .\r\nپدر روحانى ناچار خاموش شد و زبان در كام گرفت .\r\n\r\n","description":"","footnote":"","page_name":" 145 ","page_number":145},
  {"content":"\r\n\r\n\r\nفصل دوم اسقف اعظم رهبر و پيشواى روحانيان مسيحى\r\nبه شرحى كه گذشت گرجيها و ايميرتها پيرو معتقدان روحانيت يونانيان شدند ، و انتخاب اسقف اين منطقه زير نظر بطريقهاى يونانى كه از نزديكان پادشاه گرجيها و ايميرتيها بودند ، انجام مىگرفت . بطريقها نيز جاثليق را از مراكز قسطنطنيه و اسكندريه انتخاب مىكردند . اما در زمان حاضر اين انتخاب منحصرا به اراده و دلخواه پادشاه ايميرت صورت مىپذيرد ؛ و اكنون اين سلطان كشيشى را كه ژيناسل (  ginacelle  ) نام دارد ، در مقام اسقف اعظم سراسر گرجستان ، و سرزمين اوديشى (  odichy  ) ( اوديسه  odisse  ) نشانده است . همهء ساكنان اين منطقه اين‌جاثليق را فرمانرواى روحانى خويش مىدانند ، و اعتنا و توجهى به بطريقهاى يونانى ندارند . مثلا زمانى كه لاوان داديان (  lavan dadian  ) پادشاه اوديسه كليساى سن‌ژرژ « 1 » (  saint george  ) را به آباء مسيحى ما سپرد ، چند نفر از كشيشان يونانى كه در اين سرزمين اقامت داشتند ، از اين واگذارى سخت نگران و خشمگين شدند ، و به اسقف قسطنطنيه نامه‌هايى اعتراض‌آميز نوشتند ، و از اين انتقال ناروا شكايت كردند . اسقف\r\n\r\n\r\n","description":"","footnote":"\r\n( 1 ) - كليساى سن ژرژ كهن‌ترين كليساهاى بزانتين است كه تا قرن چهارم ميلادى اختصاص به كاتوليكها داشت ، از آن پس در اختيار ژزويت‌ها درآمد ، و از سال 1626 ميلادى - 1005 خورشيدى كاپوسنها در آن دخالت كردند . اين كليسا در سال 1660 ميلادى 1039 خورشيدى دچار آتش‌سوزى شد ، و لويى چهاردهم به خرج خود عمارت و مرمت كرد . در سال 1731 ميلادى برابر 1110 خورشيدى مجددا بر اثر حريق سوخت ، و لويى پانزدهم بانى تجديد عمارتش شد . اكنون از جمله ضمائم و ملحقات يكى از بيمارستانهاى لازاريست‌هاست .\r\n","page_name":" 146 ","page_number":146},
  {"content":"\r\n\r\nقسطنطنيه نيز نامه‌هايى به ژيناسل فرمانرواى روحانى ، و پادشاه گرجيها و ايميريها فرستاد ، و آنان را به سبب اين‌كه كليساى نامبرده را به فرانسويان واگذار كرده بودند مورد سرزنش و عتاب و خطاب قرار داد . همچنين هر دو را به بازستاندن كليسا از حوزهء روحانى روميان ، و پيروى از حوزهء روحانى خويش دعوت كرد ، و تهديد نمود كه در صورت عدم تمكين از اين دستور ، بىدرنگ ايشان را تكفير خواهد كرد . اما نه پادشاه به اين دستورها و تهديدها اعتنا كرد ، و نه ژيناسل اسقف اعظم ؛ و ارسال اين نامه‌ها جز اين‌كه مايهء تحقير و بىاحترامى خود ايشان شد ، سودى در بر نداشت .\r\nدايرهء نفوذ و حكومت روحانى اين اسقف اعظم در سرزمينهاى اوديس (  odisse  ) ايميرت ، گرجستان ، ابخاز ، و سوان (  soane  ) گسترده شد ، و كليساى مركزى او كه سن آندره يا سنت مارى (  sainte marie  ) نام دارد در پيكسيوتا (  picciota  ) نزديك ابخاز واقع است .\r\nدرآمد اين‌روحانى از نان و شراب ، مواد خواربار ، و هر چيز مخصوص مصارف زندگى تأمين مىشود . خانواده‌هاى پيرو وى كه عدّه‌شان زياد است ناچارند نيازمنديهاى او را هر چه و هر اندازه باشد در اختيارش بگذارند . كار اساسى و مهم اين اسقف اعظم گردش و سياحت در سراسر حوزهء روحانيت اوست . امّا منظور وى از اين گردشها و بازرسيها تبليغ و هدايت مردم ، و سركشى به كليساها و خدمت به خلق نيست ، بل كه هدف او و قريب دويست تن از پيروانش كه غالبا وى را در اين سفرها همراهى مىكنند ، و همه چون او آزمند ، گرسنه چشم و مال اندوزند اين است كه به اقسام نيرنگ و تزوير هر چيز خوب و ظاهر پسندى كه در دست مردم است بربايند . خون خلق را بمكند ، و به نام دين اغنام و احشامشان را بگيرند .\r\nبه همين سبب با اين‌كه سرزمين كلشيد استعداد آبادانى دارد سراسر ويران است ، و مردمانش در نهايت فقر و فاقه زندگى مىكنند . اين اسقف در تظاهر به پرهيزگارى و پارسايى به راستى بىمانند است . وى براى فريب دادن خلق نه تنها روزها بل كه غالبا شبها به وعظ و خطابه و ارشاد خلق مىپردازد . روزهاى پرهيز به منظور مردم فريبى از خوردن برخى خوردنيها مخصوصا نوشيدن شراب خوددارى مىورزد .\r\nرسم بر اين است كه هر زمان كشيشى به مقام اسقفى ارتقاء و راه مىيابد براى جلب انظار عامه روش تازه‌اى در پيش مىگيرد ؛ مثلا بيشتر اوقات شبانروز خود را در كليسا به سر مىبرد . از نوشيدن شراب و خوردن بعضى خوردنيها مخصوصا در\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nهفته مقدس و روزهاى پرهيز امساك مىورزد .\r\nاين نيز گفتنى است كه برخى از اين اسقفها آن‌قدر نادان و كم‌سوادند كه حتى از خواندن نماز و قراءت دعا در مراسم دينى در مىمانند يا به زحمت مىخوانند .\r\nمن در بند اين نبودم كه از معاملات اين مقامات روحانى ، و خريد و فروخت منصب اسقف اعظمى سر در بياورم ، و اگر هم مىخواستم نمىتوانستم ؛ فقط همين را دريافته‌ام كه اسقف اعظم پانصد اكو دست كم مىگيرد تا مقام كشيشى را به كسى اعطا كند . همچنين پيش از گرفتن مبلغى قابل توجه حاضر به شنيدن اعترافات كسى نيست . يك بار وزير شاه نزد اسقف اعظم به گناهان خود اعتراف كرد و پنج اكو به وى داد . چون اين مبلغ در نظر پادشاه روحانى بس اندك نمود ، وقتى وزير دگر بار بيمار شد ، و اسقف اعظم را نزد خويش خواند تا به گناهانش اعتراف كند ، پادشاه روحانيت ، پيغام داد كه چون هنوز باقى ماندهء حساب دفعهء پيش را نداده ، از آمدن معذور است . شگفت‌تر اين‌كه تا صد اكو نگيرد هرگز در تشريفات مذهبى و مراسم سوگوارى شركت نمىجويد .\r\n\r\n","description":"","footnote":"","page_name":" 148 ","page_number":148},
  {"content":"\r\n\r\n\r\nفصل سوّم مطرانهاى كلشيد\r\nمينگرليها به تنهايى شش حوزهء اسقف نشين دارند : داندرليها (  dandrelliens  ) كه حوزه‌شان تا مرز ابخاز ادامه مىيابد ؛ منطقهء مكارها (  moquariens  ) ، حوزهء بديل‌ها (  bediellens  ) كه در طول ساحل درياى سياه زندگى مىكنند ؛ حوزهء سزل‌ها (  caiselliens  ) و اسكالينژيشل‌ها (  ascalingichel  ) و اسكواندل‌ها (  scoindeliens  ) كه در مجاورت سرزمين ايميرت ، و كوه قفقاز واقع است . اسقفهاى اين نواحى شش گانه اصولا به مسائل مذهبى و روحانى نمىپردازند ؛ به كليساهاى حوزهء خود سركشى نمىكنند ، و همهء وظايف و امور مذهبى را به كشيشانى كه هر يك از ديگرى جاهل‌تر است مىسپارند . آرى ، اسقفها به تعميد اطفال نمىپردازند . از مردانى كه دو زن مىگيرند مؤاخذه نمىكنند ، و به تولد نوزادان اعتنا ندارند ؛ مادران نامهربان و فاقد احساسى كه نوزادان خود را پس از تولد زنده به گور مىكنند ، يا به گونهء ديگر رشتهء حياتشان را مىگسلند مجازات نمىكنند . اين گروه خطاكاران نه از مقامات روحانى مىهراسند ، و نه از پادشاه مىترسند ، زيرا هيچ يك اين دو مقام به تنبيه و مجازاتشان نمىپردازد .\r\nاين اسقفها دائم در انديشهء خوشگذرانى ، سورچرانى ، مى خوارى و گردش و سرگرمىاند . هر جا مشروب خوشگوار موجود باشد حضور مىيابند و چندان مىنوشند كه از خود به در ، و به عالمى ديگر مىشوند . اين رهبران روحانى عالى مقام در آراستن تن خود به جامه‌هاى فاخر و گرانبها شوق و علاقه‌اى وصف ناپذير دارند . تن و لباس خود را به مرواريد و ديگر چيزهاى گرانبها مىآرايند ، گويى بر اين باورند كه بدين‌سان خشم و غضب پروردگار دانا نسبت به ايشان و اعمال زشتشان كاسته مىشود . اين\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nرهبران عظيم روحانى هرگز به گناهان كبيره‌اى كه مرتكب مىشوند اعتراف نمىكنند ، و مىپندارند با تقديم هداياى گرانبها به كليسا و تزيين تصاوير مذهبى با طلا و مرواريد و ديگر سنگهاى گرانبها بار گران گناهانشان سبك مىشود . اينان چنين گمان مىبرند اگر در هفته‌ى پرهيز صائم باشند يا از خوردن ماهى و نوشيدن شراب بپرهيزند ، و هر روز بيش از يك بار غذا نخورند به عالىترين مقامات روحانيت ترقى مىيابند . بيشتر اين پيشوايان روحانى خواندن و نوشتن نمىتوانند ، غالبا به زحمت زياد يك يا چند دعا را از بر كرده‌اند و در همهء مراسم مذهبى خواه جشن يا سوگوارى همان‌ها را پس از گرفتن پول ، مىخوانند ؛ چه اينان نيز مانند اسقف اعظم گرسنه - چشم و خسيس طبع‌اند ، و بدون دريافت پول هيچ خيرى نمىرسانند .\r\nچنان كه پيش از اين اشاره شده البسهء اين رهبران روحانى و پيشوايان دينى اندكى كوتاه ، و از پارچه‌هاى گرانبهاست ، غالبا از مخملهاى ارغوانى است .\r\nزنجيرى از طلا به گردن مىآويزند و رشته‌اى به دست مىبندند . ريش بلند و كلاه سياه لبه‌دارشان كه گوششان را مىپوشاند آنان را از ديگر طبقات مردم متمايز مىدارد .\r\nاسبهاى اسقفها همه نژاده ، آتش نعل و باد رفتارند . و هر زمان پادشاه قصد جنگ با دشمنان كند ، آنان نيز پيروان خويش را آماده كارزار مىكنند ، و خود نيز مانند فرماندهى مصمم به نبرد مىپردازند . اما سپاهيان اين اسقفها هيچ‌گاه نظم و ترتيب و آرايش معيّن ندارند . اين رهروان روحانى در افگندن صيد نيز مهارت دارند ، و گوزن و گراز شكار مىكنند ؛ همچنين با پرواز دادن شاهين ، و قرقاول ، پرندگان ديگر مىگيرند . بسيارى از اين رهبران روحانى پيش از اين‌كه تقديس شوند ، و ساير مراتب مقدماتى دينى را طى كنند ، به اراده و خواست پادشاه ، به اين مقام شامخ نائل آمده‌اند ؛ و به هر صورت براى اين‌كه عنوان كشيشى به ديگران بدهند ، و پولى بستانند صلاحيت كامل دارند !\r\n\r\n","description":"","footnote":"","page_name":" 150 ","page_number":150},
  {"content":"\r\n\r\n\r\nفصل چهارم راهب و راهبه‌هاى كلشيد\r\nغير از اسقفها گروه ديگرى از صاحبان مقام مذهبى در كلشيد اقامت دارند كه مردمان محل آنان را سيناسكارى (  sinasquarie  ) مىنامند و همطراز رهبانان مىباشند . اينان كليسايى مخصوص به خود دارند ؛ دولتمندند و مانند اسقفها به تنعم و آسايش تمام زندگى مىكنند .\r\nكشيشان كلشيد بر اطلاق به آيين سن بازيل (  saint basile  ) مىباشند . اينان بنابر آنچه در كتاب مقدس آمده در زمانهاى قديم سه گروه بوده‌اند . يك دستهء آنان چون همانند بيشتر روحانيان زمان حاضر زندگى اجتماعى داشتند سنوبيت (  cenobite  ) نام گرفته‌اند . گروه ديگر كه در بيابانها به سر مىبردند ، و در آن جا عبادت مىكردند آناشرت‌ها (  anachoretes  ) نام داشتند ، و آخرين صنف رموبوت‌ها (  remobothes  ) ناميده مىشدند كه دو يا سه نفرى در آباديها با هم زندگى مىكردند ، و از دسترنج خويش روزگار مىگذراندند . اين صنف بيشتر خواهان مال و طالب زمين بودند و به امور دينى و آسمانى ايمان نداشتند .\r\nبه طور كلى و در مجموع ، همهء اين صنوف كشيشان روزه مىگرفتند ، نسبت به هم صميم و مهربان بودند و از انجام دادن خدمت ، و همكارى به هم دريغ نمىورزيدند . كاسيان در بخش هفتم فصل دهم كتاب خود صنف چهارمى براى اين جماعات روحانى قائل شده ، و آنها را سارابيات‌ها ناميده است . اين دسته از نظر خلق و خوى و معتقدات با صنف سوم نزديك بوده‌اند .\r\nكشيشانى كه در اين‌روزگاران در كلشيد اقامت دارند همه از روحانيان صنف سوم‌اند . اين‌روحانيان به بهانهء جمع كردن صدقه براى بيت المقدس از معابد كوه آتس\r\n\r\n","description":"","footnote":"","page_name":" 151 ","page_number":151},
  {"content":"\r\n\r\n(  athos  ) پايين مىآيند و در حمايت پادشاه در يكى از كليساها جمع مىشوند . شاه يكى از كليساهاى خاص خويش را در اختيار آنان مىگذارد . برخى از آنان در خانهء راهبى گرجى به نام نيسفور ايرباشى (  nicephore irbachi  ) كه عامه وى را كشيش نيكولا (  nicolas  ) خطاب مىكنند فرود مىآيند . اين كشيش از خانواده‌اى سرشناس و ممتاز گرجستان است ، و هفتاد سال دارد . وى به آرشيماندريت (  archimandrite  ) يعنى رهبان ملقب شده و معروف به ژيواريسماما (  gievarismama  ) - پدر صليب - است . مردم به اين راهب اعتقاد تمام دارند ، و به وى حرمت بسيار مىنهند . پادشاهان مينگرلى از وجود وى به عنوان وزير و سفير استفاده مىكنند ، و در غوامض امور از تدبير صائب ، و رأى رزين او سود مىجويند . اين شخصيت ممتاز و مدبّر بارها براى انجام دادن مأموريتهاى مهم به بيت المقدس سفر كرده ، تمام اروپا را زير پا گذاشته ، اسپانيا ، فرانسه ، انگليس ، لهستان ، ايتاليا را كه آباء ما در آن مىزيسته‌اند ديده است .\r\nاو افزون بر زبانهاى گرجى و مينگرلى به چندين زبان از جمله به زبانهاى يونانى ، تركى ، عربى ، روسى ، فرانسوى ، اسپانيايى و ايتاليايى كاملا مسلط است . اين پير دريادل به رهنمايى و تشويق پاپ اوربن (  urbin  ) هشتم « 1 » به آيين كاتوليك گرويده است ، و به آباء ما به سزا احترام مىنهد .\r\nكشيشان مينگرلى هرگز گوشت نمىخورند ؛ هميشه جامهء پشمى سياه بر تن مىكنند . ريش و موى سرشان بلند است . رسم پرهيز و روزه‌دارى را كاملا رعايت مىكنند ، و دعاها را درست مىخوانند ؛ اما در بند سلامت و نيك و بد مردمان تيره روز كلشيد نيستند . سرودهاى مذهبى را نيز كم مىخوانند ، زيرا متوقعند كه مردم اعانات\r\n\r\n\r\n","description":"","footnote":"\r\n( 1 ) - هشت تن به نام اوربن در مقام پاپ سلطنت امور دينى داشته‌اند به اين شرح :\r\nاوربن اول از 222 تا 233 ميلادى\r\nاوربن دوم از 1088 تا 1099 ميلادى 467 تا 478 خورشيدى\r\nاوربن سوم از 1185 تا 1187 ميلادى 564 تا 565 خورشيدى\r\nاوربن چهارم از 1261 تا 1264 ميلادى 640 تا 643 خورشيدى\r\nاوربن پنجم از 1362 تا 1370 ميلادى 741 تا 749 خورشيدى\r\nاوربن ششم از 1378 تا 1389 ميلادى 757 تا 768 خورشيدى\r\nاوربن هفتم از 1590 ميلادى 969 خورشيدى\r\nاوربن هشتم از 1623 تا 1644 ميلادى 1002 تا 1022 خورشيدى\r\n","page_name":" 152 ","page_number":152},
  {"content":"\r\n\r\nسنگينى به آنان بدهند .\r\nچگونگى پرورش كشيشان و راهبان محلى به گاه كودكى چنين است : در نوباوگى كلاه سياهى كه تا روى گوششان را مىپوشاند روى سر مىگذارند . چون در آينده كشيش خواهند شد راهنمايان ، آنان را از خوردن گوشت منع مىكنند . البته اين نوباوگان كه پا در اين مرحله نهاده‌اند هنوز ذهن و فكرشان آن‌قدر رشد نكرده كه معانى و علل اين آموزشها را درك كنند . پس از فراگرفتن تعليمات مقدماتى آنها را به كشيشانى كه علوم بالاترى به طلاب جوان مىآموزند تحويل مىدهند . گفتنى است طالب علمان جوانى كه زير نظر رهبانهاى يونانى تربيت مىشوند و مدارج آموزش و پرورش را مىبينند بهتر و كامل‌تر بار مىآيند .\r\nاما راهبه‌هاى كلشيد چند گروه‌اند . دسته‌اى از آنان با اين‌كه باليده‌اند و شوهر كردن مىتوانند ، همسر نمىپذيرند . گروه ديگر بردگانى هستند كه پس از مرگ مخدوم خود با زن بيوهء وى در سلك راهبه‌ها درآمده‌اند . دستهء ديگر بيوه‌زنانى هستند كه پس از فقدان شوهرشان حاضر به قبول همسر تازه نيستند . گروه ديگر زنانى هستند كه در تازه جوانى شوهر كرده و ساليان دراز كام دل گرفته‌اند ، و آن‌گاه كه گوهر جوانى از كفشان رفته راهبه شده‌اند . دسته ديگر آن زنانند كه شوهرشان آنان را رها كرده و از شدت افسردگى و پراگنده دلى به جهان راهبگى رو آورده‌اند . مانند تامار (  tamar  ) شاهزاده خانم زيبا و فريبايى كه شوهرش پادشاه ايميرت در آرزوى اين كه با دختر تهمورث‌خان ازدواج كند ، وى را طلاق داد .\r\nسرانجام زنان و دخترانى كه بر اثر فشار بىچيزى و بينوايى به راهبگى پناه مىآورند . اينان جامهء سياه مىپوشند ، و سر خود را نيز با روسرى مىپوشانند ، و در طلب صدقه به كليساها آمد و شد مىكنند . مردم نيز به خاطر پوشاك ساده‌اى كه به تن دارند با دادن اعانه به آنان يارى مىكنند . اين راهبه‌ها هرگز گوشت نمىخورند ، و در جايى ثابت و معين اقامت نمىكنند ؛ بل كه به هر جا كه دلخواهشان باشد مىروند .\r\nهمچنين ناچار نيستند كه باقيماندهء عمر خويش را به راهبگى بسپرند ، و هر زمان بخواهند آن را ترك مىگويند .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\n\r\nفصل پنجم پاپاسها يا طبقه روحانيان كلشيد\r\nتنها خداى بزرگ مىداند كه پاپاسهاى بدبخت چه شوريده حال و پريشان روزگارند ، و چه وضع و موقع سست و ناپايدارى دارند . زيرا ناچارند زير نظر و فرمانبر اسقفهايى باشند كه خودشان فاقد صلاحيّت اجتماعى و اخلاقى و دينى مىباشند ، و مراسم تعميد را هم به جا نياورده‌اند . پاپاس عنوانى نوعى و طبقاتى است و به كشيشى اطلاق مىشود كه كليسا ندارد و در عرف قسيس ناميده مىشود .\r\nبه كشيشانى كه كليساهاى كوچكى را زير نظر دارند و در آن جا انجام وظيفه مىكنند اشدلى مىگويند ؛ و رهبانانى را كه داراى چنين موقع و مقامند كاندالاشى (  kandalachi  ) مىنامند ، اما در مجموع همه اين رده‌ها را پاپاس مىخوانند ؛ عدهء پاپاسها بسيار زياد است . غالبا بىبرگ و بىنوايند و جز حقوق ناچيز خود درآمدى ندارند . پيوستن به سلك پاپاسها بسيار آسانست و مشروط به شرايطى خاص نيست سواد و دانش زياد نمىخواهد و هر كس مختصرى خواندن و نوشتن بداند ، يا بتواند بعضى دعاها را از بر كند و بخواند مىتواند به اين گروه بپيوندد . اسقفها به هنگام پذيرفتن كسانى كه مىخواهند در سلك پاپاسها درآيند هيچ گونه امتحانى از آنان نمىكنند چه بعض آنها خود از داوطلبان پاپاسى بىسوادترند . مختصر اين‌كه اگر داوطلب بهاى يك اسب خوب به اسقف رشوه بدهد كارش به كام است و بىگمان به مقام پاپاسى راه مىيابد .\r\nكشيشان اين سرزمين ناچار نيستند كه تنها و بدون زن زندگى كنند ، بل كه بنا به رسم كليساى ارتدكس يونان مىتوانند پيش از پذيرفته شدن در مقام پاپاسى با دختر دلخواه خويش ازدواج كنند .\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nيكى ديگر از اختصاصات و امتيازاتشان اينست كه اگر نخستين همسرشان درگذشت مىتوانند جاى او همسر ديگر بگيرند ، و اگر دومى نيز به ديگر سراى شتافت براى بار سوّم ازدواج كنند . همچنين براى دفعهء چهارم ، پنجم ، و دفعات بعد . و چون اين كار مخالف نظامات و قوانين سن بازيل (  saint basile  ) است با تقديم رشوه‌اى قابل اجازه مىگيرند .\r\nاين تيره‌روزان در جامعه احترام زياد ندارند ، زيرا نه تنها ناچارند كه مانند كشتگران زمينهاى خود را شخم بزنند و بكارند و بدروند بل كه مجبورند زمينهاى زراعى اربابان و بزرگان را نيز بكاوند و بكارند . همچنين هنگامى كه اربابانشان قصد سفر و سياحت دارند بايد مانند بردگان اثاثه و لوازم سفر آنها را روى دوش خود بگذارند و ببرند . اين همه ستم و بىحرمتى از آن بر ايشان مىرود كه جملگى نادان و شكمباره و ميخواره‌اند ، و براى انباشتن شكم بىهنر خود طفيل‌وار ريزه‌خوار سفرهء بزرگانند . اين تيره‌بختان چنان بىچيز و فقيرند كه جز يك پيرهن كرباس درشت و يك جامهء كوتاه پشمى خشن كه از فرط فرسودگى بدن آنان نمايان است ، تن پوشى ندارند .\r\nپاىافزارشان نيز مانند لباسشان كهنه و پاره است ، و به هر روى جز اين‌كه ريششان بلند ، و موى سرشان به صورت تاج اصلاح شده از نظر ظاهر با ديگر مردمان فرق ندارند .\r\nكشيش پيش نظر كلشيديان هنگامى معزّز و محترم است كه مشغول دعا خواندن است ، در اين هنگام حاضران از او ساندوبا يا خير و بركت طلب مىكنند .\r\nكلشيديها هنگامى كه با پاپاسى بر سر سفره نشسته‌اند جام شراب را نخست به او تعارف مىكنند ، و هيچيك از حاضران پيش از آن‌كه پاپاسى خطاب به او بگويد آقا دربارهء من دعاى خير كنيد شراب نمىنوشد . كشيش در جواب مىگويد : خدا به شما خير و بركت بدهد .\r\nمينگرليها در وقت بيمارى و ناسازى به پاپاسها حرمت بسيار مىنهند . زيرا در چنان حال آنچه را كشيش بگويد باور مىدارند . وى را به بالين خود مىخوانند و چون حاضر آمد از او سبب بيمارى خويش را مىپرسند و خواهش مىكنند در كتاب خود بنگرد و بگويد كه آيا مريض بهبود مىيابد يا مىميرد . كشيش چند بار كتابش را ورق مىزند و پس از چند لحظه تأمل و تفكر مىگويد فلان تصوير نسبت به تو خشمگين و متغيّر شده و براى فرونشاندن خشم و ترضيه خاطر او بايد يك گوساله يا يك گاو قربان كنى . همچنين به او يك فنجان نقره يا يك قطعه پارچه ابريشمين تقديم كنى ، و\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nگرنه ديرى نمىگذرد كه مىميرى ؛ و بيمار نيز به قيد قسم قول مىدهد كه همهء اين كارها را چنان كه كشيش فرموده ، انجام بدهد .\r\n\r\n","description":"","footnote":"","page_name":" 156 ","page_number":156},
  {"content":"\r\n\r\n\r\nفصل ششم چند تذكر\r\nچنان كه پيش از اين گذشت پوشاك كشيشها و رهبانان كلشيد جملگى مانند لباس مردمان عادى است و به هيچ روى ناچار نيستند لباس مخصوص كشيشهاى كليسا را بپوشند . در روزگاران گذشته لباس مخصوص كشيشان جامهء بلندى بود كه دامن آن تا قوزك پا مىرسيد . اين لباس را به مناسبت اين‌كه امپراتور آنتونن (  antonin  ) معروف به كاراكالا (  caracalla  ) مرسوم و باب كرده بود كاراكال (  caracalle  ) مىگفتند . روحانيان مغرب زمين هنوز هم براى زينت و تفاخر خويش طيلسان بر تن مىكنند . بد (  bede  ) در فصل هفتم كتاب خود ربوس آنگلور (  rebus anglor  ) ، و بارونيوس (  baronius  ) در ذكر وقايع سال 213 آورده‌اند كه لباس رهبانان در آغاز به رنگ سياه نبود بل كه مانند طيلسان دربار پاپ اعظم در زمان حاضر به رنگ سرخ بود و بنا به عقيدهء بارونيوس روحانيان از سال 393 پوشيدن اين لباس را به منظور تفخيم و تعظيم ايشان مرسوم و معمول كردند .\r\nپاپاسهاى مينگرلى كمترين توجه به زينت و آرايش لباس خود ندارند ، و در اين كار از عبرانيان كه بكانوس (  becanus  ) وصف سادگى لباسشان را در فصل پنجم سالنامه‌هاى عهد جديد آورده پيروى مىكنند . كشيشان مينگرلى هنگام بيرون شدن از معابد حيطهء روحانيت خود نيز لباس كهنه و خلق بر تن مىكنند . مانند وزيران عهد عتيق كه به فرمان رب جليل ريش و موى سرشان را بلند نگه مىداشتند ، ريش و موى سر خود را نمىتراشيدند . اما سبب اين‌كه خدا تراشيدن ريش را كه در زمانهاى بسيار قديم در كليسا معمول بوده نهى فرموده به اعتقاد سن ايزيدر (  isidore  ) اين است كه هر كس براى جلب رضاى خدا دنيا را خوار مىدارد بايد دور سرش را دايره‌وار\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nبتراشد ، و چندان كه در مقامات روحانيت صعود مىكند بايد تاج موهاى سرش را بلندتر كند ، چنان كه اسقفهاى بزرگ و پاپ اعظم مىكنند ، و اين يكى از نشانه‌هاى ورود به ملكوت ذات باريتعالى است . همچنين در فصل ششم الهامات حزقيل (  eziechiel  ) سفارش و تأكيد شده كه مردان ريش خود را بتراشند ، و بر نصرانيان واجب است كه پس از سپرى شدن ايام تقديس ريش خود را بسترند . در روزگاران بسيار دور تراشيدن ريش نشان برترى و سرافرازى بود چنان كه همه امپراتوران روم چنين مىكردند . بنا به نوشتهء دين (  dion  ) مورخ ، ميان امپراتوران رم آدرين (  adrien  ) نخستين كس بود كه ريش خود را تراشيده است .\r\nنوشته‌هايى بيانگر اين معنى است كه در ايام سوگوارى بايد ريش و موى سر را تراشيد . چنان كه يكى از بزرگان قوم بر اثر اندوه از دست دادن دارايى خود ، صورت خود را تراشيد ، و از آن پس در عبادتگاهى به پرستش خدا پرداخت .\r\nمينگرليها پس از درگذشت يكى از بستگان خود به نشان اندوه و سوگوارى نه تنها صورت بل كه ابروان خود را نيز مىتراشيدند . اين نيز گفتنى است كه به اعتقاد مشركان ، خدايان ايشان صورتهاى تراشيده و گرد را آيت جمال و كمال مىدانستند . از اين‌رو آنان صورت و اطراف سر خود را دايره‌وار مىتراشيدند و معابد خود را نيز مدور مىساختند . كهنهء ايزيس (  isis  ) اين رسم را به جا مىآوردند . روحانيان سراپيس (  serapis  ) نه تنها بدين شيوه ريش خود را مىتراشيدند بل كه موى همهء اندام خود را مىستردند .\r\nبد (  bed  ) در فصل بيست و دوم كتاب پنجم تاريخ خود مىگويد كه داشتن تاج مو به سر چنان كه رسم روحانيان كليساى مغرب زمين است آيينى پسنديده ، و يادآور تاج خارى است كه معاندين حضرت مسيح در روزهاى پر رنجى كه بر او گذشت بر سرش نهادند ، و تواند كه اين علامت مانند صليب نشان مسيحيّت به شمار آيد .\r\nاين نيز در خور گفتن است كه نيسن (  nicene  ) اسقف ترو (  treves  ) در وقت تولد تاجى از مو به سر داشت . خدا كشيشان را در نوزدهمين فصل لويتيك ، از تراشيدن ريش منع فرموده ، از اين‌رو كشيشان كلشيدى ريش خود را همچنان بلند نگه مىدارند ، و حتى تارى از آن را كم يا كوتاه نمىكنند .\r\nديوژن گفته است : من ريش خود را از آن نمىتراشم تا حتى يك لحظه\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nفراموش نكنم كه مردم ؛ و آرتميدور (  artemidore  ) نيز بر همين اعتقاد بوده است .\r\nبارى چون پروردگار تراشيدن ريش را نهى و منع فرمود ، پاپاسهاى مينگرلى كه از روحانيان عهد عتيق پيروى مىكنند ، اين دستور را كاملا رعايت مىنمايند .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\n\r\nفصل هفتم كليساهاى مينگرلى\r\nاكنون كه دربارهء معنويات و روحانيت معابد به تفصيل سخن گفتيم مناسب ، و نوبت آنست كه به ظواهر و خصوصيّات مادّى معابد نيز نظر افگنيم . معابد از نظر چگونگى ساختمان چهار گونه‌اند . نخستين دسته كليساهاى كوچكى است به نام ژيووارى (  giovari  ) يا كالور (  calvaire  ) كه در مينگرلى نسبته زياد است ؛ و مردم براى خواندن دعاهاى كوچك به آن‌جا مىروند .\r\nنوع دوم كليساهايى است به همين نام كه پادشاهان در قصر خود ساخته‌اند .\r\nدستهء سوم كليساهاى متوسطى است كه غالبا كشيشان در آن‌جا عبادت مىكنند ؛ و بالاخره نوع چهارم كه باشكوه‌ترين انواع كليساهاى اين سرزمين است ، و از آن مكارهاست (  mequar  ) .\r\nهمچنان كه در معبد سليمان رو به مشرق گشوده مىشد همهء اين كليساها رو به سوى خاور ساخته شده است ، و در محراب آنها كه دايره شكل است سرود قداس مىخوانند . اين كليساها از تصاوير بزرگ مسى مفضّض يا مطلّا كه در آن مرواريد و فيروزهء مصنوعى و بدلى به كار رفته ، زينت يافته است ميان اين تصاوير چهرهء حضرت مريم به روش يونانيان ، تمثال حضرت عيسى به شيوهء يونانى ، همچنين تصاوير وى در حالى كه مصلوب شده ، و تمثال آباء كليساى يونانى و صورتهاى ديگر ، همهء اين صورتها با پرده‌هاى ابريشمين پوشانده شده است . ميان اين تصاوير صورت سن ژرژ (  saint georges  ) بيش از همه مورد تعظيم و تجليل قرار گرفته ، و پيوسته چندين شمع افروخته اطراف آن را روشن مىدارد .\r\nبه انواع چهارگانهء كليساها مىتوانيم نوعى پنجمى بيفزاييم . اين نوع كليسا كه\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nمارانا (  marana  ) نام دارد و به معنى زيرزمين است ، محل راز و نياز پاپاسها با پروردگار است ، و هر وقت بر سر آن باشند كه دلشان به فروغ يزدانى روشن شود به آن جا مىروند و از سر اخلاص و ارادت عبادت مىكنند .\r\nكليساهاى نوع دوم از سنگ بنا شده ، و كليساهاى ديگر از چوب و تخته است ؛ تخته‌هايى كه روى داخلى آن پوشيده از ورقه‌هاى نازك مس يا پوششى از لايه‌هاى ظريف چوب بلوط است . كليساهاى كوچك محرابى دارند كه در آن‌جا به آيين كليساهاى ارتدوكس يونان سرود قداس خوانده مىشود . در اين كليساها پرده‌هايى از منسوج ابريشم آويخته شده كه برخى از آنها زردوزى و مايهء آرايش و جلال آن شده‌اند . همچنين در اين كليساها تصوير شاه و ملكه و قديسين ديده مىشود ، و كشيشان مخصوصى بر اين كليساها نظارت و سرپرستى مىكنند .\r\nپادشاه غالبا به اين كليساها مىآيد . وقتى وى وارد مىشود مراسم دعاخوانى به عمل مىآيد . همچنين نماز و روزه‌هاى پرهيز انجام مىگيرد . بعضى از كليساهاى نوع سوم از سنگ و برخى از چوب ساخته شده . معمولا اين نوع كليسا را در نقاط بلند بنا مىكنند تا نقاشيهاى آن از رطوبت آسيب نبيند . غالبا اين ديرها از درختان تناور و بيخ‌آور محصور شده . ريشه‌هاى اين درختان وقف تصاوير دير است به همين جهت هيچ كس آنها را قطع نمىكند ، زيرا مىترسد گرفتار خشم و غضب تصاوير مقدس شود .\r\nمردم مىتوانند مردگان خود را در محوطهء خارجى كليسا دفن كنند اما هيچكس مجاز نيست مرده‌اى را در داخل كليسا به خاك بسپارد . جلو در كليسا پيشخان كوچك سرپوشيده‌ايست كه زنان وقتى به كليسا مىآيند در آن‌جا توقف مىكنند ، و گفتنى است كه زنان فقط روزهاى عيد پاك اجازهء آمدن به اين كليسا را دارند ؛ و تنها ملكه حق دارد كه وارد كليسا شود ، و اين شيوه رسوم يونانيان ارتدكس است كه كلشيديان از آنها تقليد و پيروى مىكنند . بنا به اجازه سن اگوستن جسد عده‌اى از اشراف و اعيان در جلو خان سرپوشيده دفن شده است . در ورودى كليسا هميشه بسته و قفل است ، و كشيشانى كه نزديك آن سكونت دارند جز براى خواندن سرود قداس يا مراسم به خاك - سپارى مردگان در آن را نمىگشايند .\r\nبالاى هر يك از اين نوع كليساها اتاق كوچكى است كه اگر كليسا زنگ داشته باشد در آن مىگذارند ؛ اما اغلب اين نوع كليساها زنگ ندارند ، و به جاى زنگ از يك صفحه چوبى نازك استفاده مىكنند . بدين گونه كه براى دعوت مردم آن صفحه\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nچوبى را به صدا در مىآورند .\r\nمينگرليها به رسم هديه شاخ آهو ، فك‌گراز ، پر قرقاول ، تير و كمان تقديم تصاوير مقدس مىكنند ، و از اين راه مساعدت آن تصاوير را براى كاميابى بيشتر در افگندن شكار جلب مىكنند .\r\nدر ميان كليسا تاجى بافته شده از رشته‌هاى ابريشمين سفيد يا قرمز با گلاله‌هايى از پر آويخته شده كه در مراسم عروسى به شرحى كه بعد خواهد آمد از آن استفاده مىشود .\r\nروبه‌روى ديوار جعبه‌اى كه در آن ميرون يا روغن مقدس است نصب شده ؛ همچنين در آن‌جا بيرق ژنده پاره‌اى به چشم مىخورد كه در موقع خواندن دعا و ذكر به كار مىآيد . يك بوق مسين كه بلندتر از بوقهاى مسيحيان مغرب زمين است از جمله ديگر وسايل موجود در اين كليساهاست . اين بوق را كه صداى گوشخراشى دارد هنگام دعوت كردن مردم به كليسا به صدا در مىآورند . افزون بر اينها در كليساهاى مينگرلى كتابهاى بزرگ و پر ورقى ديده مىشود كه بر اثر آسيب‌رسانى موشها ، و گرد و غبار بسيار ، زيان بسيار ديده است . اين كتابها مزامير داوود است .\r\nعدم مواظبت و سهل‌انگارى پاپاسها در نگهدارى و محافظت تصاوير مقدس در حقيقت شرم‌آور و مايهء تأسف بسيار است . موريانه‌ها ، كرمها ، و موشها به تصاوير و كتابها آسيب زياد رسانده‌اند . با وجود اين پاپاسها در محافظت بعضى تصاوير به شرحى كه پيش از اين اشاره كرده‌ام اهتمام كافى به كار مىبرند ، و آنها را با پارچه‌هاى ابريشمين زيبا و نصب مرواريد و فيروزه زينت مىدهند .\r\nپاكيزگى صحن كليسا مورد توجه نيست ، و مانند جايگاه ستوران كثيف است .\r\nپرده‌هاى محل مقدس همه فرسوده و ژنده ، و پر از لكّه‌هاى شراب و چيزهاى ديگر است ، زيرا غالبا براى پاك كردن پيمانه يا جام شراب از آنها استفاده مىكنند .\r\nاز جمله زينتهاى كليسا پارچهء درشت و زشتى است كه در گوشه‌اى به طنابى آويخته شده و در گوشه ديگر يك تنگ شراب ديده مىشود . محراب بر روى يك پايهء سنگى به شكل دايره ، و در وسط كليسا ساخته شده ، و روى آن چند قطعه پارچهء كثيف و بد كه براى تنظيف به كار مىرود و يك فنجان چوبى كثيف و آلوده و تهوع‌آور كه به جاى گيلاس شراب‌خورى از آن استفاده مىشود ، به نظر مىرسد . جز اينها يك تخته چوبى كوچك كه به جاى سرپوش ، و چند پارچه كثيف و رنگ\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nرفته و پوسيده و پاره كه جاى سفره به كار مىرود مشاهده مىگردد .\r\nدر وسط محراب تصوير كوچكى است كه مردم در برابر آنها مراسم پرستش را به جا مىآورند . هنگام اجراى اين مراسم بايد بر يقين عودسوزشان كه از جنس آهن است در دستشان باشد .\r\nبراى اين‌كه طول كلام مايهء ملال و دردسر خوانندگان نشود از شرح بيشتر خوددارى مىكنم ، هر چند ممكن است كه برخى تصور كنند هنوز بسيارى از مراسم ناگفته مانده است . به هر حال يادآورى مىكنم تمام مراسمى كه به تفصيل بيان شد مخصوص كليساهاييست كه از آن پاپاسهاى كلشيد است . اما كليساهاى اسقفها از سنگهاى نازك و سفيدى كه شبيه سنگ مرمر است ، و قطعات آن همه با هم تفاوت دارد ، ساخته شده است . همه در مدخل در ، پيشخان سر پوشيده‌اى دارند كه از همان سنگها ساخته شده و از نقاشيها و كتيبه‌هاى گرجى زينت يافته است . درون اين كليسا بسيار تميز است ، و از نقوش زيبا از جمله تصاوير شارح زندگى حضرت عيسى و نقشهاى قديسين ارتدكس يونانى زينت يافته است ، مزامير حضرت داوود كه به خط خوش نوشته شده در نهايت دقت و مواظبت حفاظت مىشود ، تا گرد خاك و غبار و رطوبت و عوامل ديگر به آنها آسيب نرساند . قابهاى تصاوير مقدس كليسا بزرگ و به درازاى بالاى يك مرد است . اين قابها از نقره يا از مس ساخته و پرداخته شده‌اند .\r\nقابهاى كوچكى نيز وجود دارند كه در آنها غالبا تصاوير حضرت مريم و سن ژرژ جا داده شده است ، و مورد احترام همگان است . در ميان كليسا چهلچراغى از جنس مس ديده مىشود كه چندين شمع در آن‌جا دارد . همچنين كليسا داراى چندين مشعل است . جايگاه مقدس بسيار پاكيزه است ، و يك پردهء پر پهنا ، و يك ساغر سيمين در آن است . خدا كند همچنانكه پادشاهان روحانى معابد خود را هر چه نيكوتر حفاظت و نگهدارى مىكنند هم چندان در خشنودى دلها ، و آسايش حال رعايا و زيردستان خود بپردازند ، و اگر چنين شود همهء مردمان تيره‌روز مينگرلى به راه راست هدايت مىشوند ، و نيك بخت و كامروا و پيروز خواهند شد . اما افسوس كه همهء مساعى روحانيان عالى مقام صرف اين مىشود كه گوشت بخورند ، در خواندن دعا ، و وعظ و خطابه مصمم و دقيق باشند . تظاهر به عبادت كنند ، و امثال اينها .\r\nجاى ناقوس كليساى اسقفها بسيار مناسب است ، و ناقوسشان صداى خوش‌آهنگ و دلنواز دارد . بعضى از كليساهاى آنان بسيار قديمى است و ديوارهاى\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nضخيم آن‌كه از سنگ برآورده شده‌اند بيانگر اين واقعيت است . اما در اين‌روزگاران كليساى سنگى و مستحكم ساخته نمىشود ، و آنچه مىسازند از چوب و تخته است .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\n\r\nفصل هشتم [ ناقوس‌هايى كه زانزالوشى ناميده مىشود 
  ]\r\nناقوس‌هايى كه زانزالوشى (  zanzaluchi  ) ناميده مىشود ؛ صفحات مقدسى كه ارا (  ara  ) نام دارد و به جاى ناقوس به كار مىرود ، و شيپورهايى كه موسوم به اآ (  oa  ) است .\r\nدر مينگرلى ناقوسها هم كوچك است ، و هم به سبب گرانى و كميابى فلز اندك مىباشد . در سراسر كلشيد تنها دو تا از كليساهاى اسقفها و يكى از كليساهاى پاپاسها و يكى از كليساهاى كوچك پادشاه ناقوس دارد . در مشرق زمين ناقوس تنها براى دعوت مردم به كليسا به كار نمىرود . ژان كرونا (  jean corona  ) در فصل بيست و چهارم تاريخ خود آورده است : مردم را به وسيلهء آلتى كه تخته يا صفحه چوبى ناميده مىشد به كليسا مىخواندند . در قوانين عتيق و مقدس نيز به اين نكته اشاره شده ؛ همچنين در هفتمين كنگرهء مذهبى كه خوارق كارها و معجزات سن آناستاز (  saint anastase  ) كه در سال 627 به شهادت رسيده روايت شده ، آمده است به محض اين‌كه آثار متبرك وى به سزاره (  cesare e  ) رسيد ، مردم برابر صفحهء مقدس گرد آمدند . صفحه مقدس تختهء نازكى است به پهناى يك و به درازاى تقريبى پنج بدست كه وقتى كليسا ناقوس ندارد با صداى آن مردم را به كليسا دعوت مىكنند .\r\nشگفت اين‌كه اگر كليسا ناقوس هم داشته باشد نخست صفحهء مقدس ، و از آن پس ناقوس را به صدا در مىآورند . من يك روز از اسقفى پرسيدم : چرا از اول ناقوس نواخته نمىشود ؟ جواب داد كه : رسم و روش مسيحيان در قرون قبل چنين بوده ، و صدايى كه از صفحهء مقدس برمىخيزد ياد چوبهء دارى كه حضرت عيسى مسيح بدان مصلوب شده\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nاز نو در خاطرها زنده مىشود ، به همين سبب هنگامى كه صداى صفحهء مقدس به گوش مؤمنان مىرسد نقش صليب را مىكشند ، اما چون نواى صفحهء مقدس رسا نيست بىفاصله ناقوس را به صدا در مىآورند ، و اين گوياى آنست كه صفحهء مقدس قبلا نواخته شده است .\r\nيكى ديگر از كشيشان به من گفت نواى صفحهء مقدس خاطره‌انگيز هبوط آدم و حوا از بهشت به زمين است ، و مؤمنان به شنيدن اين صدا از آستان منيع رب جليل استغاثهء قبول توبت و مغفرت مىكنند ، و طنين ناقوس بيانگر مژده بخشايش پروردگار ، و بشارت درآمدن روح خدا در جسم مسيح است ؛ و اين مژده بزرگ وسيلهء يكى از فرشتگان به مريم عذرا و اصل شده است .\r\nشيپور موسوم به اآ براى دعوت مردم به اجتماعات مذهبى و خواندن سرودهاى دينى به صدا در مىآيد . اگر دزدى يكى از نفايس كليسا را به سرقت ببرد ، آن‌گاه به شدت در شيپور مىدمند ، و معتقدند اين آواى بيم‌انگيز كه نشان خشم خداست موجب پشيمانى و عذاب وجدان دزد مىگردد .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\n\r\nفصل نهم تصاوير مقدس\r\nمردمان اين سرزمين دربارهء تصاوير مقدس كه به زبان خود كاته (  cate  ) مىگويند تصوّرات خاصى دارند و اگر كسى به واقعيت زندگى و مراسم و معتقدات آنان آگاهى و آشنايى تمام نداشته باشد چنين مىپندارد كه مينگرليها با ايمان‌ترين و مذهبىترين مردمانند ، اما حقيقت اين است كه توجّه و اعتقاد آنان به اين تصاوير منبعث و متأثر از مذهب يهود و شرك و بت‌پرستى است ، زيرا كلشيديها اين تصاوير را مظهر وجود حضرت مسيح و مريم و قديسين كه در آسمان مكان دارند نمىدانند ، بل كه آنان شيفته و مسحور زيباييهاى صورى و آرايش خاطر فريب آنها مىباشند و يا چون از فلزات گرانبها ساخته و پرداخته شده‌اند حرمت مىنهند ، و يا به سبب اين‌كه بعضى از اين تصاوير مظهر بىرحمى و شقاوت و خونريزى است ، و در دلها رعب و وحشت مىافگند مردم از آنها تجليل مىكنند . برخى از اين تصاوير مقدس از طلا يا نقره و يا لعل مزيّن به زر ، پوشيده به احجار كريمه ساخته شده ، اما بيشتر اين سنگهاى به ظاهر گرانبها چنان كه در تصاوير مقدس كليساى سن ژرژ و كليساهاى معتبر ديگر ديده مىشود بدلى است . تكريم و تعظيم و خضوع و خشوع كه مردم كلشيد در برابر تصاوير كليساهاى اسقفها و پادشاه به عمل مىآورند غير قابل تصور و باورنكردنى است .\r\nوقتى از كوچهء مجاور محل تصاوير مقدّس مىگذرند از راه دور مراسم تعظيم و تكريم و نيايش به جا مىآورند . با دست علامت صليب نقش مىكنند ، و در پايان به نشان اخلاص و ارادت سه بار به گرد كليسا مىگردند . برخى از آنان نيز وقتى به در ورودى كليسا مىرسند سه يا چهار بار زمين را مىبوسند ؛ چندين بار با دست صليب مىكشند ، سپس با خضوع و خشوع تمام سجده مىكنند و به سينه مىزنند . آن‌گاه در برابر\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nتصاوير مقدّس حاجتهاى خود را عرضه مىدارند . اولين و مهم‌ترين حاجات آنان اين است كه به كشتن دشمنان خود و دزدانى كه مالشان را ربوده‌اند موفّق شوند . در اختلافات و مرافعاتى كه ميان آنان پديد مىآيد سوگند به صور مقدّس مؤثّرترين و كامل‌ترين عامل تراضى است . بيم و وحشت بعضى از مردم در قسم خوردن به تصاوير مقدس آن‌قدر زياد و عميق است كه حتى اگر يقين داشته باشند كه حق با آنهاست از سوگند خوردن به تصاوير مقدس پرهيز مىكنند . اما در حقيقت عدهء چنين كسان كم است ، و بسيارند مردمى كه در مقابل تصاوير مقدس به دروغ قسم مىخورند ، اما هم اينان از قسم خوردن به دروغ در برابر تصاويرى كه چهرهء عبوس و خشماگين دارند ، و ممكن است بلا و آسيبى به سوگند خورنده وارد شود به جدّ خوددارى مىورزند ، و به تصاويرى كه چهرهء خندان و روح ملايم و با گذشت دارند ، قسم به دروغ مىخورند .\r\nبارى ، هيچ يك از عبادت گزاران به منظور خشنودى خاطر خدا يا كسب فيض معنوى و اميد به لطف حق ، احترامات معمول را به جا نمىآورد ؛ چه آخرت و شكنجه‌هاى دردناك آن در نظرگاه بيشتر مردم ، جز ترس از كشته شدن ، بيمار و بسترى شدن . پايمال شدن دارايىشان به دست اشراف‌زادگان ، و فروخته شدنشان به نام برده به سوداگران ترك ، مفهوم ديگر ندارد .\r\nوقتى مال كسى را بدزدند صاحب مال برابر تصويرى كه بيش از تصاوير ديگر مورد احترام اوست ظاهر مىشود ، و هديه‌اى كه معمولا عبارت است از دو قرص كوچك نان و يك شيشه شراب ، تقديم مىكند ، و به تعظيم و تجليل و ركوع و سجود مىپردازد . آن‌گاه پاپاس مسؤول نگهبانى تصوير هديه را دور سر آورنده مىگرداند ، سپس مرد ستمرسيده چنان كه با رفيق يا جفت خود سخن مىسرايد خطاب به تصوير مقدس مىگويد : تو ، خوب مىدانى كه اموالم را دزديده‌اند ، و من نمىتوانم دزد را دستگير كنم . به پاداش تقديم اين تحف التماس مىكنم او را بكش ( شاكى در حال گفتن اين سخنان يك سر قطعه چوب كلفتى جلو تصوير روى زمين مىگذارد و بر سر ديگر آن با يك چكش يا چيز ديگر چندان مىكوبد كه همه چوب فرو رود ) و شكوه خود را چنين ادامه مىدهد : دزد را چنان كه من اين پاره چوب را ناپيدا كردم نابود فرما .\r\nپس از پايان يافتن شكايت و دعا مرد ستمرسيده با پاپاس از كليسا خارج مىشود ، و آن دو با هم نان و شرابى را كه مرد به هديه آورده بود مىخورند و مىآشامند .\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nكلشيديها هميشه از تصاوير مقدّس مرگ دشمنان خود را آرزو مىكنند و دعا مىكنند هر چه متعلّق به آنهاست اعم از خانه ، زمين ، اغنام و احشام و ديگر چيزهاى آنان همه نابود شود .\r\nوقتى يكى از مردم كلشيد بيمار شود پاپاسى را به بالينش مىآورند و سبب بيمارى وى را از او مىپرسند . پاپاس چنان كه پيش از اين گفته شده پس از اين كه چند بار كتابش را ورق زد ، براى فريب دادن جوابى جعل مىكند ، مثلا مىگويد :\r\nفلان تصوير مقدّس بر اين بيمار خشمگين گشته است . بستگان بيمار به منظور آرام و مهربان كردن تصوير مقدّس هديه‌اى تقديم پاپاس مىكنند ، و وعده مىدهند اگر بيمار بهبود كامل يافت ، تحفه‌هاى ديگرى نيز تقديم مىكنند . اما وقتى مريض شفا يافت البتّه وفا به جا نمىآورند و مىگويند به اين شرط نذر كرده‌اند كه تصوير مقدس هرگز آنان را نابود نسازد !\r\nتصاوير مقدسى كه تبهكاران و دزدان از بيم مرگ سوگند خوردن در برابر آنها وحشت مىكنند عبارتند از سن ژرژ ، از قوم موزيمول (  mozimolle  ) در دهكدهء كتاس (  ketas  ) ، معروف به توارا انقلوس (  tuara anghelos  ) ؛ و تصوير سن ژوباس (  saint jobas  ) در ديه‌پوداز (  pudaz  ) مردمان بر اين باورند كه اين تصوير مقدس اول در كليسايى واقع در نزديكى يك مرداب بود . چون صداى بد آهنگ و دلازار قورباغه‌هاى اين مرداب مايهء ناراحتى و دردسر وى بود به بالاى قلهء يك كوه بلند نقل مكان كرد . به اعتقاد عامه مردم اين تصوير چنان مهيب و وحشتناك است كه هر كس به آن نزديك شود بىدرنگ مىميرد . به اين سبب مينگرليها هنگام به جا آوردن مراسم مذهبى و خواندن دعا در فاصلهء دور از آن مىايستند ، هداياى خود را از راه دور به سوى او پرتاب مىكنند ، و به سرعت باز مىگردند .\r\nهر پاپاس براى به جا آوردن مراسم دينى و خواندن دعا فقط سالى دو سه بار آن هم با ترس و نگرانى زياد به آن جا مىرود ؛ و وقتى براى جمع‌آورى صدقه جهت اين تصوير مقدس به مردم مراجعه مىكند به تأكيد تمام به آنها سفارش مىكند به راست يا به دروغ به نام او قسم نخورند تا از گزند خشم و غضبش در امان بمانند .\r\nاز ميان تصاوير بيم‌انگيز و مخوف سن ژرژ تصوير موجود در شليسا (  schelissa  ) واقع در دامنهء كوه قفقاز ، و تصوير معروف سن ژرژ موجود ميان ايسورىها (  issoriens  ) ست كه بيش از حدّ تصوّر مورد احترام مينگرليها ، گرجيها ،\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nابخازها و ديگر قبايل مجاور آنهاست . بديهى است تصاوير مقدس ديگرى نيز هست اما اهميت و اعتبار اين تصاوير از همهء آنها بيشتر است . اين نيز گفتنى است كه هر كشيش با سرسختى و تأكيد تمام تصاوير مقدس حوزهء نفوذ خود را مىستايد ، مثلا مىگويد تصاوير مقدس من شجاع و دليرند ، و از جنس ممتاز ساخته شده‌اند ، و بر تصاوير ديگر برترى دارند . پاپاسهاى كلشيدى هنگام جمع كردن صدقات و نذورات تصاوير مقدس را مىآورند ، ميان مردم مىگردانند ، و اگر پاپاسى در يك محل موفق به گرفتن صدقه زياد شد ، پاپاسهاى ديگر نيز براى بهره‌گيرى تصاوير مقدس خود را به آن جا مىبرند .\r\nروزى يكى از بزرگان به نام رامازا (  ramaza  ) در ايامى كه خوردن گوشت از نظر مذهبى ممنوع بود بيمار شد . پزشكان به وى توصيه كردند كه براى رفع مرض و بهبود يافتن سريع بايد گوشت بخورد تا قوايش افزوده شود . بيمار ناچار توصيهء پزشكان را پذيرفت . اما يك روز پس از خوردن گوشت در وقتى كه مىخواست دگربار خوراك گوشت بخورد ، پاپاسى با تصويرى از يك مقام عالى روحانى بر او وارد شد . اين تصوير را براى شفاى عاجل وى آورده بود . بيمار بىدرنگ ظرفى را كه گوشت در آن بود زير سرپوشى پنهان كرد تا تصوير گوشت خوردن وى را نبيند . آن‌گاه پاپاس را به گرمى و حرمت زياد پذيرفت ؛ به نشان تعظيم علامت صليب نشان داد ؛ از تصوير تجليل بسيار كرد ، و پس از سپاسگزارى از لطف و كرامت آن شخصيّت روحانى ، او را بازگرداند . آن‌گاه از نو به خوردن گوشت آغاز كرد . اين نيز گفتنى است كه آيين تعظيم و تجليل به تصاوير مقدس ، همچنين منع خوردن گوشت در روزهاى معيّن همگى از كليساى ارتدكس يونان به مجامع مذهبى كلشيد راه يافته است .\r\nدر نقوش و تصاويرى كه آخرين خوراك حضرت مسيح در آن نمايانده شده تصوير ماهى ديده مىشود نه نقش بره ؛ و استنباط برخى از ديدن اين تصاوير چنين است كه حضرت مسيح در تمامت مدت عمر خود هرگز گوشت نخورده است .\r\nيكى از كشيشان مينگرلى بر اين باور بود كه بسيارى مىدانند كه فقط در وقت كاربا يعنى هنگام مژده آوردن جبريل به عذراى مقدس بايد ماهى مصرف كرد .\r\nچون در آخرين سال عشاء سرى چنان روى نمود كه پيغام جبريل به مريم عذرا با شنبه مقدس مقترن بود ، از روى ديگر چون حضرت مسيح با حواريون بر سر سفره نشسته بود زمانى دراز به تشويق و ترغيب كردن ايشان پرداخت ، و اين كار چندان مدت\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nگرفت كه پيش از غذا خوردنشان شب از نيمه گذشت . آن‌گاه حضرت با حواريان به مذاكره و مشورت پرداخت تا به جاى ماهى سرد كه روى ميز حاضر بود گوشت بخورند . در اين هنگام ناگهان يك ماهى سرد و بزرگ مبدّل به يك بره شد كه همه از آن خوردند . اين پاپاس على رغم پاپاسهاى ديگر معتقد بود كه حضرت مسيح گوشت مىخورده است .\r\nدر پايان اين مقال بايد بگويم كه مردم كلشيد به تصاوير مقدس كليساهاى مغرب زمين اعتقاد ندارند ، و براى آنها احترام و ارزش قائل نيستند . يك مينگرلى روزى به من گفت : با اين‌كه شمشيرهاى شما ، پارچه‌هاى شما از مصنوعات ملل ديگر بسيار بار تيزتر و بهتر و محكم‌تر است چرا تصاوير مقدس شما از تصاوير مقدس ما كامل‌تر و قدرت‌مندتر نمىباشند ؟\r\nو اين لطيفه‌اى شيرين و شنيدنى بود !\r\n\r\n","description":"","footnote":"","page_name":" 171 ","page_number":171},
  {"content":"\r\n\r\n\r\nفصل دهم آثار متبرك مقدّسان\r\nسرزمين مينگرلى داراى آثار متبرّك زياد است كه در مقام اول از زمانى كه مسيحيّت در مشرق زمين نفوذ يافته و در آن جا منتشر شده به آنان به ميراث رسيده ، از سوى ديگر چون شاهان آن‌جا عموما با امپراتور قسطنطنيه روابطى نيكو داشته‌اند ، و پيوسته با هم متّحد بوده‌اند آثار متبرك بسيارى از سوى آنان به كلشيد فرستاده شده ؛ ثانيا اسقفهاى بيزانس به منظور تشويق فرمانروايان مينگرلى به گسترش و حمايت از مسيحيّت همواره آثار متبرك ارزنده‌اى براى آنان مىفرستاده‌اند . سه ديگر اين‌كه وقتى عثمانيان بر قسطنطنيّه تسلّط يافتند گروهى بزرگ از روحانيان مسيحى كه فرمانروايى مسلمانان را تحمل كردن نمىتوانستند به مينگرلى و نواحى همجوار آن گريختند و آثار متبرك زيادى با خود بردند .\r\nنوشته‌اند از جملهء فراريان كشيش بزرگى بود كه يك قطعه از صليبى كه حضرت مسيح بدان مصلوب شده بود با خود آورده بود . اين قطعه صليب واقعى به بزرگى يك بدست ( كمى بزرگ‌تر از هشت شست پا ) بود . افزون بر اين يك پيراهن منسوب به حضرت مريم همراه آورده بود . پدران ما اين پيراهن متبرك را زيارت كرده‌اند . اين پيراهن از كتان زرد است ، و جا به جاى آن گلدوزى شده است . هشت وجب درازا و چهار وجب پهنا دارد . آستينهايش كوتاه و يقه‌اش تنگ است . من نيز آن را كه در كليساى كوپيس (  copis  ) نگهدارى مىشود ، ديده‌ام . همچنين در آن‌جا دستى ديده‌ام كه گوشتهاى آن خشك شده بود . اين دست در جعبه‌اى زرين و جواهرنشان حفاظت مىشود ، و مىگويند دست سنت مارين (  sainte marine  ) است ؛ و نيز دست ديگرى از آن سن كيريس (  saint quiris  ) ، و چندين استخوان كه در\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nجعبه‌هاى زرين يا سيمين نگهدارى مىشود . پيراهن منسوب به حضرت مريم در يك جعبهء زيبا كه از چوب آبنوس ساخته شده ، و گلهاى سيمين دارد نگهدارى مىشود . در اين جعبه قاب كوچكى است كه در آن چند تار ريش حضرت عيسى ، و يك قطعه از رشته طنابى كه با آن حضرت مسيح را تازيانه زده‌اند جا دارد . اين صندوقچهء بىمانند را پادشاه مهر كرده است . هنگامى كه مأموران حفاظت اين آثار متبرك ، آنها را براى نشان دادن ما آوردند بدون دقت و توجه روى فرش ريختند . ما چنان كه در خور و شايسته بود با تجليل و تكريم فراوان آنها را زيارت كرديم . اما مينگرليها چون از اين آثار متبرك زياد در اختيار دارند به آنها به ديدهء بىاعتنايى مىنگرند ، و به اندك زر و سيمى كه در ساختن محفظه‌هاى آثار متبرك به كار رفته بيش از خود آنها ارزش مىنهند .\r\nدر كلشيد كتابهاى مذهبى به حدّ وفور يافته مىشود . اين كتابها به خطّ درشت ، در صفحه‌هاى بزرگ ، و در مجلّدات پر ورق به زبان گرجى نوشته شده است . رسم بر اين جارى است كه هر يك از اسقفها موظف است در طول عمر خود از هر كتابى كه از آن اوست يك بار رونويسى كند .\r\nكلودرتا (  claude rota  ) شخصيت مذهبى ژكوبن (  jacobin  ) در كتاب داستانى خود كه دربارهء معراج حضرت مريم نوشته آورده است كه داماسن كبير (  lagrande damascene  ) و سن ژرمن (  sain jermain  ) ، اسقف قسطنطنيه روايت كرده‌اند كه ملكه پولسترى (  pulsterie  ) در زمان امپراتورى ماكسيمن (  maximin  ) به ياد و افتخار حضرت مريم در محلهء بالتم (  balteme  ) كليسايى ساخت . در اين كوى امپراتور خطاب به ژوونال (  juvenal  ) اسقف اورشليم و ديگر بزرگان روحانى فلسطين كه در جلسهء مذهبى كالسدوان (  calcdoine  ) در قسطنطنيه حضور داشتند ، گفت : شنيده‌ايم كه جسد پاك حضرت مريم در آبادى ژتسمانه (  gethsemane  ) به خاك سپرده شده و من بر اين نيتم كه اين جسد مقدس را با احترام و تشريفات كامل به پايتخت خود منتقل كنم تا در آن‌جا هر چه بهتر و نيكوتر حفاظت شود .\r\nژوونال در جواب امپراتور گفت از كتاب مقدس چنين برمىآيد كه جسد مقدس حضرت مريم به عالم بالا عروج كرده ، و در گور آن حضرت جز جامه و كفنش چيزى به جا نمانده است . سپس اين اسقف اعظم آنچه را كه در مقبرهء حضرت مريم\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nباقى مانده بود به قسطنطنيه فرستاد تا در كليسايى كه از آن ياد كرده‌ايم نگهدارند و به حفاظتش بكوشند .\r\nروحانيان مينگرلى بر اين اعتقادند كه قطعه‌اى از صليب حضرت مسيح و چند تار از ريش آن حضرت ، همچنين پاره‌اى از طنابى كه با آن بدنش را رنجه كرده‌اند ، و نيز بعضى از قطعات پارچه‌هايى كه حضرت مريم طفلش را هنگام تولد به آنها پيچيده در كليساى بديلها وجود دارد و حفاظت مىشود .\r\nافسوس كه كلشيديان قدر و ارزش اين همه آثار متبرك را نمىشناسند ، به آنها به نظر بىاعتنايى مىنگرند ، و احترام نمىنهند . فقط از تصاوير مقدسى كه به تارها و گلهاى زرين و سيمين آراسته شده‌اند مىهراسند ، با وجود اين اگر فرصت يابند زيورهاى آنها را مىدزدند .\r\n\r\n","description":"","footnote":"","page_name":" 174 ","page_number":174},
  {"content":"\r\n\r\n\r\nفصل يازدهم لباس روحانيت پاپاسها\r\nسن ژرم (  saint gerome  ) در كتاب چهارم خود ، آن‌جا كه دربارهء حزقيل سخن در ميان آورده گفته است : كشيشان دو نوع لباس دارند . يك نوع كه در مواقع عادى مىپوشند ، و نوع ديگر كه به هنگام انجام دادن مراسم مذهبى ، و خواندن دعا به كار مىبرند . اما پاپاسهاى كلشيدى لباس افراد عادى و غير مذهبى را نمىپوشند .\r\nهمچنين هنگام اجراى مراسم مذهبى و دعاخوانى لباس روحانيان را به تن ندارند ، و اين به سبب فقر و نادارى آنهاست . چندان تنك مايه و تنگ‌دستند كه هنگام برآمدن به محراب جز پوشاكى ژنده و پاره پاره بر تن ندارند . اما اسقفها و روحانيان بلند مقام كلشيد از رفاه زياد و داشتن لباسهاى فاخر و انواع زينتها برخوردارند ، اينان پيراهن گرانبها و ابريشمين به نام قرطه (  quarti  ) مىپوشند ، و رشته‌اى گرانبها كه اولار (  olare  ) ناميده مىشود با خود دارند . اما اين بند را به روى شكم خود به صورت صليب نمىآويزند . دو بازوبند مخصوص كشيشان ، يا دو سر آستين موسوم به سانكتاوى (  sanctavie  ) كه مچ دستشان را مىپوشاند ، آن را زينت مىدهد . پوشاكى بىآستين و جليقه مانند به نام پيلونى (  pilloni  ) كه خاص روحانيان است ، و پوششى ديگر شبيه بارانى و موسوم به باسماشى (  basmachy  ) از جمله لباس اسقفهاى مينگرلى است .\r\nهمهء اين لباسها گرانبها و زردوزى شده به تقليد از پوشاكهاى اسقفها و شخصيّتهاى روحانى يونانى دوخته شده است . اما چنان كه گفته شد پاپاسهاى محلى به سبب فقر و نادارى جز جامه‌اى ژنده و فرسوده و خلق بر تن ندارند و ناچارند چه در مواقع رسمى و مذهبى و چه در اوقات ديگر با همين لباس پاره پاره در انظار ظاهر شوند . بسيارى از آنها در حالى كه پوشش كرباسى ساده‌اى بر روى لباس پاره پارهء خود مىاندازند\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nبراى خواندن دعا حضور مىيابند ؛ اما هرگز بدون پاى افزار در جايى ظاهر نمىشوند ، و به دستور حوارى افس (  ephes  ) كفش مخصوصى به نام شياپولها (  chiapola  ) يا صندل به پا مىكنند ، و اگر هيچ يك اينها نباشد از كفشهاى كهنه‌اى كه در كليسا براى چنين افراد در چنين تنگناها نگهدارى مىشود استفاده مىكنند ، و در صورت فقدان همه اينها يك قطعه تخته جلو محراب مىگذارند ، روى آن مىايستند نماز و دعا مىخوانند .\r\nپاپاسها افزون بر اينها به رسم و شيوهء معمول در كليساهاى يونان ساغرى دارند به نام بارزمى (  barzemi  ) با قاشق مخصوصش موسوم به لاگارى (  lagarie  ) ، و سرپوش مقدس به نام پزوئن (  peseuin  ) ابزار ستاره‌اى كامارا (  camara  ) ، پرده مخصوص مراسم را داپارنا (  daparna  ) ، سفره را برشلى ، و كتاب دعا را ساكاربى (  saccarebi  ) مىنامند .\r\nبنا به رسم ساغر و قاشق مخصوص به آن ، و سرپوش و ابزار ستاره همه بايد از نقره يا دست كم از مس يا قلع باشد . اما چون پاپاسهاى كلشيدى همه نادار و فقيرند همهء اين وسايل از چوب ساخته شده و جملگى كثيف و بدنما هستند .\r\nاگر فردى غير روحانى براى خواندن دعا و سرود مقدس به پاپاسى رجوع كند ، وى به زيرزمين خود كه ماران نام دارد مىرود و سرود و دعا را از بر مىخواند ، از اين‌رو به كتاب احتياج ندارد . اما مراسم مذهبى نان و شراب چنين اجرا مىشود : پاپاس گيلاسى به جاى ساغر آماده مىكند ، يك بشقاب كه غالبا چرب و كثيف است جاى سرپوش به كار مىگيرد ، و با شتاب تمام با خاكستر داغ نان فطير كوچكى مىپزد .\r\nشراب هميشه در زيرزمين حاضر است ، بنابراين در اين مورد هيچ نگرانى ندارد .\r\nبه جاى محراب از چند قطعه تختهء كثيف پوشيده از گل و خاك استفاده مىكند . روى آن مىايستد و به خواندن دعا و سرود مقدّس مىپردازد . به جاى بالاپوش مذهبى بايد قبل از شروع مراسم پيرهن يا چيزى كه شبيه بالاپوش باشد از كسى به امانت بگيرد .\r\nالبته نبايد از نبودن سفرهء مقدّس و وسائل تنظيف نگران باشد زيرا از دستهايش جاى آنها استفاده مىكند . وقتى نوبت خواندن انجيل فرا رسد ، او كتاب كوچكى را كه به زبان گرجى نوشته شده و از كثرت مطالعه شيرازه‌اش گسسته ، اوراقش جا به جا ، نوشته‌هايش محو ، و بعضى برگهايش گم شده از جيب بيرون مىآورد ، و بىاعتنا به اين نقائص ، چندين بار كتاب را از اول به آخر و به عكس ورق مىزند ، و آن‌گاه با كمال\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nدليرى و بىپروايى خواندن كتاب مقدّس را آغاز مىكند ، چون دعا و ذكر را از حفظ مىخواند فقط براى حفظ ظاهر كتاب را به دست مىگيرد :\r\nالبته پاپاس هنگام اجراى مراسم مذهبى از نبودن سنگ مقدّس در بالاى محراب ، همچنين از نبودن سفره كمترين نگرانى ندارد . گفتنى است كه اين آشفتگيها و ناتماميها در كليساهاى معمولى كه پاپاسها مسؤول اجراى مراسم مذهبى هستند وجود دارد ، و در كليساهاى پادشاهان و كليساهايى كه اسقفهاى بزرگ و راهبان محتشم مسؤوليت ادارهء آن را به عهده دارند همه گونه وسايل لازم مهياست و مراسم مذهبى و برگزارى جشنها به نحو شايسته انجام مىپذيرد .\r\n\r\n","description":"","footnote":"","page_name":" 177 ","page_number":177},
  {"content":"\r\n\r\n\r\nفصل دوازدهم مراسم مذهبى\r\nدر كلشيد دعاهاى مذهبى به زبان گرجى كتابتى خوانده مىشود . همان قدر كه زبان لاتين براى كشتگران مغرب زمين نامفهوم و دور از ذهن است ، زبان گرجى براى پاپاسهاى كلشيد ناآشناست . در مينگرلى خانه‌هاى كشيشان چند فرسنگ دور از كليساها ساخته شده ، و اگر كسى از كشيشى تقاضا كند كه مراسم مذهبى به جا آورد و سرود قداس بخواند بايد دو يا سه تواز طناب ، يا يك پوست بز يا بره ، يا يك وعده غذا يا چيزى هم ارزش اينها به او بدهد . در روزهايى كه باد مىوزد يا باران مىبارد ، پاپاس لوازم كارش را در يك ساك پوستى مىگذارد ، شراب را در يك ظرف سفالين يا درون يك كدو قليانى مىريزد ، نان كوچكى را كه با اخگر پخته و با داغ نشان شده و روى آن به زبان گرجى حروفى نقش و رسم شده با يك شمع برمىدارد . همهء اين چيزها را بايد كسى كه سفارش برگزارى مراسم قراءت سرود قداس را داده است فراهم كند . پاپاس با اين وسايل به سوى كليسا روانه مىشود و وقتى به كليسا نزديك شد خواندن دعا را آغاز مىكند ، و همين كه وارد كليسا شد توبره يا ساك محتوى وسائل را بر زمين مىگذارد . نخست صفحهء چوبى مقدّس و سپس ناقوس معبد را به صدا درمىآورد . زنگ به منظور جمع شدن مردم در كليسا نواخته نمىشود زيرا مينگرليها جز براى شركت در مراسم رسمى به كليسا پا نمىگذارند . پس از اين مقدمات پاپاس شمع را با آتشى كه با خود آورده روشن مىكند . در جريان انجام دادن اين كار پيوسته با صداى بلند دعا مىخواند . آن‌گاه جامهء مخصوص فقيرانه‌اش را كه نشان روحانيت اوست بر تن مىكند ، و اگر روپوشى داشته باشد روى دوشش مىافگند . همچنان كه مردم مغرب زمين نيز هنگامى كه احكام مقدس خوانده\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nمىشود اين پوشاك مخصوص را مىپوشند . آن‌گاه پاپاس قطعه كتان يا كرباسى را كه به جاى سفرهء مقدّس آماده شده روى محراب مىگستراند ، و بشقاب كوچكى كه بايد به جاى سرپوش مقدّس به كار رود كنار كتاب مقدس مىنهد ، همچنين به جاى ساغر گيلاس يا فنجانى را پهلوى رساله‌هاى حواريون قرار مىدهد ، و نان فطير را كه مخصوص تقديس آورده و سابيسكرى (  sabisquri  ) ناميده مىشود در وسط محراب مىگذارد . در تمام مدت اجراى اين مراسم خواندن دعا ضرورى است . سپس پاپاس فنجان را كه به جاى ساغر است پر از شراب مىكند ؛ آن‌گاه با دست چپ نان را برمىدارد و با كارد كوچكى كه به دست راست مىگيرد از محلى كه روى آن با داغ نشان شده مىبرد و مقدارى از آن را در بشقابى قرار مىدهد . سپس ابزارى را كه به شكل ستاره ، و از دو نيم دايره درست شده و كامارا (  camara  ) ناميده مىشود روى سرپوش مىگذارد . بعد با يك قطعه پارچهء سفيد روى بشقاب ، و با قطعهء ديگرى از پارچهء سفيد روى شراب را مىپوشاند . پس از انجام دادن اين مراسم كمى از محراب دور مىشود و كارى مىكند كه روپوشش از قفا بيفتد . آن‌گاه به خواندن دعاى پاترنستر (  pater noster  ) مىپردازد . سپس رسالات حواريون و متعاقب آن انجيل مىخواند . بعد از انجام دادن اين مراسم دفتر سرود قداس را به دست مىگيرد . به ميان كليسا مىرود و به خواندن دعاى كردو (  credo  ) مىپردازد ، و متعاقب آن خطبه نذر و تقديس را مىخواند . سپس به محراب باز مىگردد ، روپوش بشقاب را برمىدارد ، و روى سرش مىگذارد . آن‌گاه بشقاب را به دست چپ مىگيرد ، و تا برابر پيشانيش بالا مىبرد . سپس با دست راست ساغر شراب را برمىدارد ، و به شكمش تكيه مىدهد و با اين وضع به آهستگى به طرف جمعيت پيش مىرود ، و دعا مىخواند ، و سرود شامبيك (  chambique  ) را زمزمه مىكند . مردم ( اگر كسانى به كليسا آمده باشند ) به محض مشاهده نزديك شدن كشيش به آنها ، با خضوع و خشوع تمام به زمين مىافتند . پاپاس در طول مدتى كه حركت مىكند پيوسته نام خدا را بر زبان دارد ، و بدين گونه حاضران را به تعظيم و تجليل بيشتر برمىانگيزد ، آن‌گاه كشيش به طرف محراب باز مىگردد ؛ نخست ساغر ، و بعد بشقاب مقدّس را روى آن مىگذارد ، سپس پارچهء سفيدى را كه روى سرش است برمىدارد ، و در حالى كه آن را به دست مىگيرد برابر ابلاتا (  oblata  ) - نان و شراب - توقف مىكند ، دعا مىخواند . آن‌گاه با صداى بلند عبارات مخصوص مراسم تقديس را نخست برابر نان ، و بعد برابر شراب مىخواند ، سپس ابزار\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nستاره مانند را برمىدارد و روى ساغر و بشقاب شكل صليب رسم مىكند . آن‌گاه با دست راست نان تقديس شده را برمىدارد ، و در حالى كه دعاهايى مىخواند بالاى سرش مىبرد ، و با اين قطعه نان سه بار به اشاره شكل صليب را رسم مىكند ، و در پايان نان را در دهانش مىگذارد ، و مىجود . سپس ساغر شراب را با دو دست بر مىدارد و مىنوشد ، و اگر اتفاقا خرده ريزه‌هاى نان مقدّس در بشقاب به جا مانده باشد ، مىخورد .\r\nپس از انجام دادن اين مراسم پاپاس در حالى كه نان مقدّس را مىجود ، و ساغر شراب را به دست دارد رو به جمعيت مىكند ، و به آنها مىگويد سيسيت (  sciocit  ) ، آن‌گاه هر چيز را جاى خود مىگذارد ، اگر شمع همچنان روشن مانده مىكشد . زيرا غالبا پيش از پايان يافتن مراسم ، شمع تمام ، و خود به خود خاموش مىشود . سپس پاپاس لباس رسمى خود را كه در مراسم مذهبى بر تن راست مىكند بيرون مىآورد و در ساك پوستىاش مىگذارد و به خانه‌اش باز مىگردد .\r\nمراسم مذهبى تقديس نان و شراب و سرود قداس به تحقيق كامل‌ترين و مهم‌ترين مراسمى است كه دربارهء بزرگداشت حضرت مسيح به عمل مىآيد . اين تشريفات وسيلهء قديسين بلندپايه‌اى چون سن بازيل (  saint basile  ) ، سن گرگواردو نازيانز (  saint gregoir de nazianz  ) و قديسين ديگر جارى ، و با تأييد پاپ اعظم معمول شده است . اما اين پاپاسهاى بىتميز و جاهل كه خدا مىداند تعميد يافته‌اند يا نه ، و بيشتر آنها صلاحيّت و اهليّت ورود در جامعهء روحانيت ندارند ، تشريفات مذهبى را چنين خوارمايه كرده‌اند ؛ و مسؤول اين همه آشفتگيها اسقفهاى بزرگ و مقامات عالى روحانيت هستند كه به امور مذهبى اعتنا و توجه ندارند ، و مدام در پى خوشگذرانى و عيش و نوش و طربند .\r\nپاپاسها در طول مدت ايام پرهيز فقط روزهاى شنبه و يك‌شنبه به اجراى مراسم مذهبى مىپردازند ، زيرا اسقف اعظم و اسقفها و مطرانهاى مينگرلى فقط در اين دو روز روزه مىگيرند و فقط يك بار غذا مىخورند ، و اگر ناچار شوند كه در غير اين دو روز به اجراى مراسم تقديس نان و شراب بپردازند روزهء خود را مىشكنند .\r\nاين نكته نيز گفتنى است كه اگر كشيشى براى اجراى مراسم دينى به كليسايى برود و در آن بسته باشد شمع را به در كليسا نصب مىكند و مراسم دينى را بيرون كليسا به جا مىآورد . وقتى چند كشيش براى اجراى مراسم دينى به يك كليسا مىروند ، هر يك مراسم را جداگانه به جا نمىآورد ، و چون مراسم همزمان اجرا نمىشود نظم و ترتيب ندارد .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\n\r\nفصل سيزدهم تعميد\r\nبه محض اين‌كه نوزادى به دنيا آمد پاپاس يا كشيش نقش صليب را روى پيشانيش رسم مىكند ، و هشت روز بعد بدن طفل را با روغن مقدّس كه ميرون (  miron  ) نام دارد مىاندايد . اما مراسم تعميد مدتها بعد ، يعنى زمانى كه طفل دو ساله يا بيشتر شد به عمل مىآيد ، و ترتيب مراسم تعميد چنين است : پاپاس به زير زمينى كه به منزلهء كليساست داخل مىشود . روى يك نيمكت مىنشيند ، و روى نيمكت ديگرى كه برابر آنست پدر تعميدى طفل و بچّه قرار مىگيرند . كنار كشيش بشقابى پر از روغن گردو و طشتك چوبى ، يا كوزهء چوبى كوچكى ، يا ظرف چوبى ديگرى جاى دارد . كشيش نخست نام بچه را مىپرسد ، پس آن‌گاه شمع كوچكى را روشن مىكند و به خواندن ذكر و دعا مىپردازد . وقتى پايان يافتن دعا نزديك شد عرقچين يا كلاهش را از سرش برمىدارد ، و به خواندن دعا ادامه مىدهد پس از مدتى دوباره كلاهش را بر سرش مىنهد و همچنين به خواندن دعا مىپردازد . بعد از اين‌كه دعا پايان يافت آب طلب مىكند ، و چون غالبا در آن دقايق هنوز آب به حد لازم گرم نشده ، به ناچار مدتى به انتظار مىنشيند . پس از اين‌كه آب گرم آماده شد آن را در طشتك چوبى مىريزد ، و در حالى كه دعا مىخواند روغن گردو را به آب مىافزايد .\r\nدر اين هنگام پدر تعميدى طفل را لخت مىكند ، ميان طشتك پر از آب و روغن مىنشاند ، و تنش را با دست مىشويد . هنگامى كه پدر تعميدى به شستشوى طفل مشغول است كشيش مجاز نيست سخن بگويد يا به چيزى دست بزند . پس از اين‌كه شستشوى طفل پايان يافت كشيش شاخى را كه روغن مقدّس يا ميرون در آنست برمىدارد ، و چون روغن سفت است با پاره چوبى قدرى از آن مىگيرد و به پدر\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nتعميدى مىدهد . وى نخست پيشانى ، سپس به ترتيب بينى ، چشم ، محل پستان ، ناف ، زانو ، قوزك پا ، پا ، پاشنهء پا ، زير زانو ، سرين ، تهيگاه ، آرنج ، شانه ، فرق سر بچه را به روغن مىاندايد . گفتنى است كه در تمام طول مدتى كه پدر تعميدى بدين كار مشغول است كشيش نبايد لب به سخن گفتن بگشايد . آن‌گاه پدر تعميدى دگر بار طفل را در طشتك پر از آب مىگذارد و قطعه‌اى نان و اندكى شراب مقدّس به او مىدهد . اگر طفل نان و شراب را خورد به فال نيك مىگيرند و مىگويند كه طفل پس از باليدن نيرومند و هشيار و بىباك خواهد بود . سپس پدر تعميدى طفل را به دست مادرش مىدهد و مىگويد : تو طفل را جهود به من دادى و من عيسوى به تو باز گرداندم . آن‌گاه طفل را در گهواره مىنهند تا بخوابد . پس از اين‌كه طفل مدتى استراحت كرد ، وى را دگربار با آب شستشو مىدهند . اين دفعه شستشو به وسيله پدر تعميدى انجام نمىگيرد ، بل كه بايد يكى از بستگان مادر طفل كودك را بشويد . اما اين قرابت نبايد به قدر خويشاوندى پدر تعميدى باشد ، زيرا خويشاوندى و نزديكى پدر تعميدى هم رديف و هم طراز مادر ، برادر و خواهر طفل ، و آن‌قدر نزديك است كه همچنان كه مىتواند آزادانه و بىقيد و بند به خانهء خود درآيد ، به خانهء آنان وارد شود .\r\nمناسب يادآورى است كه كشيشان كلشيد هنگام اجراى مراسم تعميد لباس روحانيت خويش را نمىپوشند و فقط در برابر دريافت حق الزحمهء كافى ، بهره برگرفتن از سفره‌هاى رنگين و پر نعمت ، اين وظيفه مذهبى را انجام مىدهند ، به همين جهت فقيرانى كه قادر نباشند براى اقناع آنان خوكى بكشند يا هديه‌اى بدهند ، طفل آنان بدون تعميد مىبالد ، پير مىشود و مىميرد . امّا دولتمندان روزى كه مراسم تعميد كودكانشان صورت مىگيرد از هيچ خرجى و گرچه سنگين باشد دريغ نمىورزند . نه تنها چند خوك مىكشند ، بل كه براى اين‌كه سفره‌شان رنگين‌تر و آبادان‌تر باشد ، چند گاو نيز سر مىبرند . از همهء حاضران كه عده‌شان بسيار است تا آخر شب به گرمى پذيرايى مىكنند ، و به آنان شراب و كباب مىخورانند . چنان كه بسيارى از آنان در خوردن شراب چندان زياده‌روى مىكنند و مست و سست مىشوند كه توان خويشتندارى و برخاستن ندارند .\r\nمينگرليها در اجراى مراسم تعميد از كليساى ارتدوكس يونان پيروى مىكنند ، چه كشيشان يونان مراحل سه گانه تعميد و تدهين و تقديس را در پى هم انجام مىدهند بدين شرح كه با استحمام نوزاد وى را تعميد ، با اندودن بدن طفل به روغن\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nمقدس تدهين ، و با خوراندن نان و شراب مقدس وى را تقديس مىكنند . امّا من بر اين باورم كه آيين دادن نان و شراب به كودك را از يهوديان آموخته‌اند ، زيرا رسم يهوديان بر اينست كه به كودكان خود شراب و شير مىنوشانند و سن ژرم (  saint jerome  ) در كتاب خود به اين نكته اشاره كرده است .\r\nمينگرليها در زمانهاى گذشته از آداب و رسوم يونانيان به درستى پيروى مىكرده‌اند ، اما به مرور زمان در موارد بسيار آن مراسم را به صورت زشتى درآورده و در حقيقت خراب كرده‌اند . چند نفر از پاپاسهاى آگاه‌مند كلشيد براى من حكايت كرده‌اند كه آنان را فقط در شراب تعميد داده‌اند نه در آب ؛ اگر آنها جاهل و آسانگير نبودند درست اين بود كه آنان را پيروان لوتر خواند . زيرا يك روز كه از لوتر دربارهء وسائل تعميد سؤال كردند گفت : ممكن است بچه را با هر مايعى شستشو داد ، چه فرق مىكند كه آب يا شير يا شراب باشد . بلارم (  bellarm  ) نيز در فصل دوم كتابش به نام سن باپتم (  saint bapteme  ) بر همين قول بوده است . اتفاق افتاد كه روزى طفلى را كه سخت بيمار و به حال احتضار بود براى غسل تعميد نزد پاپاسى آوردند .\r\nپاپاس وقتى به طفل نگاه كرد و دريافت كه ماندنى نيست از انجام دادن مراسم تعميد دربارهء او خوددارى كرد و گفت كه : روغن بيهوده مصرف نمىكند . زيرا به تصوّر اين پاپاس تعميد با صرف كردن روغن مقدس انجام مىيافته است . طفل بدون غسل تعميد درگذشت . اتفاق را پاپاس ديگرى كه دوست پدر طفل متوفى بود براى تسليت گفتن به خانهء آنها رفت . پدر طفل در حالى كه چشمانش لبريز اشك بود گفت : آنچه بيش از مرگ طفل مايهء تأثر او شده اينست كه تعميد نشده است . زيرا پاپاسى را كه براى انجام دادن غسل تعميد دربارهء طفل محتضر دعوت كرده بود به بهانهء اين‌كه طفل در حال جان كندن است ، و تعميد جز از مصرف بيهوده روغن مقدس حاصلى ندارد ، از انجام دادن تعميد محتضر خوددارى كرده است .\r\nپاپاس تازه وارد به او گفت : به راستى چقدر خسيس طبع بوده است ؛ غصّه نخور و گريه مكن ، شكيبا باش ، من ، هم اكنون او را غسل تعميد مىدهم . اندكى روغن مقدس خيلى گران نيست .\r\nپس از گفتن اين سخن شاخى را كه در جيبش بود بيرون آورد ، قدرى روغن مقدس از آن برداشت و به تن طفل مرده ماليد . چنين است بلاهت و نفهمى و پوچى\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nپاپاسهاى قدسى مآب !\r\nدر مغرب زمين آباء كليسا به موقع و پيش از آن‌كه مشكلى پيش آيد كودكان را غسل تعميد مىدهند و هرگز به هيچ عذر و بهانه ، حتى اگر بچه بيمار و محتاج به استراحت باشد از انجام دادن اين وظيفه مذهبى و مهم غفلت روا نمىدارند .\r\nدر كلشيد نامگذارى بچه‌ها متناسب با وقايعى است كه روى مىدهد .\r\nيهوديان نيز چنين مىكنند مثلا بنيامين (  benjamin  ) را پسر درد و رنج مىخوانند زيرا مادرش راشل به هنگام زاييدن وى درد بسيار كشيده بود . بعضى مينگرليها اگر نوزادشان روز جمعه به دنيا بيايد او را ابژكا (  obgeca  ) كه به معنى روز جمعه است نامگذارى مىكنند ؛ و اگر دير هنگام متولد شود اسمش را گيانيزا (  guianisa  ) يعنى دير آمده ، مىگذارند گاهى هم به مناسبتى وى را به نام يكى از ماهها موسوم مىكنند ؛ مثلا پره‌واليزا (  prevalisa  ) كه به معنى ماه فوريه است . كم اتفاق مىافتد كه مردم كلشيد نام يكى از بزرگان دين را روى نوزادان خود بگذارند زيرا مىترسند آن طفل وقتى بزرگ مىشود به جهاتى شايسته و قابل چنان نام برجسته و خجسته نباشد و حرمت آن را ببرد . چنان كه جوانى جبان و ناسزاوار اسكندر نام داشت . پلوتارك آورده است اسكندر وقتى به بزدلى و جبن اين سرباز آگاه شده بود به تلخى به او گفت :\r\nيا مثل اسكندر نترس و بىباك باش يا اسم خودت را عوض كن .\r\nمينگرليها هرگز نام قديسين مسيحيان را روى نوزادان خود نمىگذارند ، و مىگويند كردار و رفتار ما هرگز همسنگ و برابر اعمال پسنديده قديسين مسيحى نيست ، و براى اين‌كه مورد ملامت و سرزنش قرار نگيريم ، هرگز نام آنها را روى بچه‌هاى خود نمىگزاريم . سن اگوستن (  saint augustin  ) گفته است مسيحيّت مظهر فضيلت و تقوا و امانت است ولى مردم اين سرزمينها فرسنگها از فضيلت بدورند .\r\nاين نكته نيز قابل توجه است كه مينگرليها سن و سالشان هر چه باشد نه خود را پدر و نه پسر پدرشان مىنامند ، مثلا نمىگويند پسر يا پدر فلان كس .\r\nمتن تعميد در زبان مينگرلى چنين است :\r\n matelis - ighebts sacalitas mamisata amin \r\n dazazata amin dazuliza zininda sata \r\nبسيار كم‌اند كشيشانى كه معنى متن تعميد را درك كردن بتوانند ، اما معدودى از آنها مىدانند . آنچه بيشتر مايه شگفتى است اينست كه بعضى مردمان\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nبراى بار دوم نيز خود را غسل تعميد مىدهند . در سرزمين كلشيد كسى از كرم (  creme  ) آگاه نيست زيرا مينگرليها هرگز چنين نامى از كسى نشنيده‌اند . از روى ديگر بنا به رسم يونانيان ارتدكس كشيش نوزاد را تدهين نمىكند ، بل كه چنان كه پيش از اين گفته شد پدر تعميدى اين وظيفه را انجام مىدهد .\r\n\r\n","description":"","footnote":"","page_name":" 185 ","page_number":185},
  {"content":"\r\n\r\n\r\nفصل چهاردهم تقديس نان و شراب\r\nمينگرليها آن‌طور كه مىخواهند و مىتوانند نان مقدس را درست مىكنند .\r\nيونانيهاى پيرو ارتدكس هميشه اين نان را با خمير برآمده و رسيده مىپزند ، اما كلشيديها براى اين كار نان كوچك و گردى به وزن تقريبى يك اونس از امتزاج آب و شراب و آرد گندم درست مىكنند و روى آن نقشى بدين صورت مىكشند . نانى كه بدين گونه درست مىكنند و اين علامت روى آن نقش شده پيش از تقديس سبيسكرى (  sebisqueri  ) ، و پس از تقديس نازروبا سازربلى (  nazeroba sazerebeli  ) ناميده مىشود . به نان مقدسى كه به بيماران مىدهند نازيلى (  nazili  ) مىگويند .\r\nكشيشان هميشه مقدارى از اين نان را كه در كيسه كرباسى كوچكى گذاشته و به كمر بسته‌اند به شرحى كه خواهم گفت همراه دارند .\r\nآركوديوس (  arcudius  ) در كتاب خود آورده كه شايد در زمان حواريون نان مقدس را گاهى از خمير ورآمده و گاهى از خمير ناور آمده درست مىكرده‌اند . لا تنها از حضرت مسيح پيروى مىكنند و از خمير ناورآمده نان تقديس مىپزند . اما مينگرليها بدون تفاوت از هر دو قسم خمير نان تقديس درست مىكنند ، و در تركيب نان مقدّس از آرد و نمك و شراب و آب پيروى و تقليد از يهوديان مىكنند ؛ زيرا خدا در فرمانهاى\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nزمانهاى كهن دستور فرموده كه در تهيه كردن هرگونه خوراكى مخصوص قربانى نمك به كار ببرند . اين نكته نيز گفتنى است كه كشيشان كلشيدى معمولا در مراسم تقديس آب داخل شراب نمىكنند ؛ اما من گاهى خلاف اين را ديده‌ام . روزى از پاپاسى پيش از آن‌كه به اجراى مراسم تقديس بپردازد پرسيدم چرا شما آب در ساغر شراب نمىريزيد ؟ گفت : اگر شراب خيلى قوى و مردافگن باشد آب هم به آن مىافزايم . اما اكنون فرصت تنگ و كارم زياد است ، و بايد شمع و شراب ، و وسيلهء افروختن آتش و جامه‌هاى رسمى و ديگر وسايل تقديس را در ساك بگذارم و به كليسا بروم ، و در چنين موقعيت فرصت بردن آب ندارم .\r\nاز او پرسيدم اگر شرابى كه براى تقديس به كار مىرود سركه شده باشد چه خواهى كرد ؟ پاپاس جواب داد : از همان سركه استفاده مىكنم اما اگر شراب عرق شده باشد ديگر به كار مراسم تقديس نمىآيد ، زيرا آن ديگر شراب نيست .\r\nكشيشان كلشيدى به تقليد از يونانيان بعد از مراسم تقديس نان و شراب و بلافاصله پيش از تناول قربانى به ياد خاطرهء جارى شدن خون و آب گرم از پهلوى حضرت مسيح به هنگام مرگ ، كمى آب جوش در ساغر مىريزند . اين كشيشان در يك قاشق فلزى كمى آب مىريزند و بالاى شمع نگه مىدارند تا داغ شود . آن‌گاه آن را همچنان كه داغ است در ساغر مىريزند ، و سپس به تناول قربانى مىپردازند .\r\nآنان انگيزهء اين تشريفات را نمىدانند ، گاهى نيز از انجام دادن آن غفلت مىورزند .\r\nمن بارها دربارهء عبارات و جملاتى كه ضمن اجراى اين مراسم بر زبان كشيشان جارى مىشود با پاپاسهاى كلشيدى گفتگو كرده‌ام ، اما جز يكى كه تا اندازه‌اى با سواد و صاحب نظر بود هيچ يك نتوانست توضيح قانع‌كننده‌اى بدهد . او گفت تقديس گوشت مسيح كه ماركريت (  marquerit  ) ناميده مىشود با اين عبارات برگزار مىشود :\r\n mighet chiamet esse ars cors chiemit quentuis \r\n chate chili missa tevelbelat zodojadoat \r\nو تقديس خون حضرت مسيح كه ماگنت (  maguaint  ) نام دارد با اين كلمات انجام مىپذيرد :\r\n suta misganqua vesta esse ars siseli chiemit \r\n quentuis chante chiti zodoat \r\n\r\n","description":"","footnote":"","page_name":" 187 ","page_number":187},
  {"content":"\r\n\r\nروزى از يكى از اين پاپاسهاى قدسى مآب پرسيدم : آيا پس از قرائت اين دعاها واقعا نان و شراب به جسم و خون حضرت مسيح مبدّل مىشود ؟ او در حالى كه مىخنديد و مىپنداشت كه با او شوخى مىكنم ، جواب داد : چه كسى مىتواند حضرت مسيح را در نان بگذارد ؟ و اين تصوّر و تجسّم چگونه به حقيقت مىپيوندد ؟\r\nچطور ممكن است حضرت مسيح در يك قطعه نان كوچك منتقل و جايگزين شود ؛ چرا آسمان را رها كند و به زمين فرود آيد ؟ هيچ گاه كسى چنين چيزى نديده است .\r\nپرسيدم اگر اتفاقا كشيش هنگام به جا آوردن مراسم ، قسمتى از دعاها را فراموش كند آيا مراسم درست و مقبول خواهد بود ؟ جواب داد : براى چه نه ؟ اما كشيشى كه كلمات دعا را فراموش كرده البته گناهكار است .\r\nدربارهء موضوع نيّت پاپاسها كاملا بىخبر و نادانند . آنها مراسم را چنان كه عادتشان است بدون قصد و تفكر انجام مىدهند بنابراين تشخيص درست يا نادرست بودن مراسم تقديس ايشان را به عهدهء مقامات عالى روحانى واگذار مىكنم .\r\nاما دربارهء نازيلى يا نان مقدسى كه به بيماران مىدهند ، مينگرليها نيز مانند يونانيان عمل مىكنند يعنى هر سال تنها يك بار ، روز پنج شنبهء مقدس ، به ياد آخرين غذاى حضرت مسيح نان را تقديس مىكنند . اما كلشيديان به جاى اين‌كه مثل يونانيان نان مقدس مخصوص بيماران را در ظرفى زيبا از زر يا سيم ، يا ديگر ظرفى تميز و قشنگ بگذارند ، آن را در كيسه‌اى از كرباس يا پوست كه معمولا چرب و كثيف است جا مىدهند ، آن را به كمرشان مىبندند ، و به هر جا مىروند مىبرند ، و فكر نمىكنند كه اين گوشت مقدس است ؛ و چون پاپاسها غالبا بر اثر ميخوارى مست و بىخويشتنند در حالى كه كيسهء گوشت تقديس به كمرشان بسته است روى زمين مىغلتند و وقتى براى خوابيدن لباس خود را بيرون مىآورند كيسهء گوشت مقدس را با لباسشان زير بالش مىگذارند و مىخوابند ، يا جاى ديگر پرتاب مىكنند . اگر بيمارى از آنان نان مقدس طلبيد كم اتفاق مىافتد از جا بجنبند و خود نان مقدس را به مريض بدهند ؛ بلكه از غايت مستى و آسانگيرى آن را به كسى كه بيمار وى را در طلب نان مقدس فرستاده مىدهند ، خواه آن كس مرد ، يا زن ، يا بچّه باشد . و چون اين نازيلى يا توشهء راه كه مىفرستد ممكنست كمى سفت و سخت باشد ، نزديكان يا پرستاران بيمار براى اين‌كه خوردن نان مقدس آسان گردد آن را روى يك سنگ خرد مىكنند ؛ بىآن كه مواظب باشند خرده‌هايش روى زمين نريزد ، يا به دست نچسبد . آن‌گاه قطعات\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nخرد شده نان مقدس را در كمى شراب مىريزند ، و به دست بيمار مىدهند تا بخورد ؛ و از تصوير مقدس التماس مىكنند كه بيمار را نكشد . وقتى بيمار بدين گونه نان مقدس را خورد دهان و ريش پر پشت و بلندش را كه بىهيچ گمان مقدارى از خرده‌هاى نان مقدس در آن‌جا گرفته با دست يا آستين لباسش يا چيز ديگرى پاك مىكند كه همه بر زمين مىريزد .\r\nعدهء كمى از مردم كلشيد از نان مقدس استفاده مىكنند ؛ زيرا خانواده‌هايى كه بيمار دارند به آن تطيّر و تفأل مىزنند . بدين سبب به جاى اين‌كه آن را به بيمار بدهند در يك شيشه يا يك كدوى قليانى كوچك كه در آن شراب باشد مىاندازند ، و به آن مىنگرند . اگر نان مقدس در ته ظرف شراب قرار گرفت نشان اينست كه بيمار جان به در نمىبرد و مىميرد ، و اگر در بالاى شراب ايستاد بيمار شفا مىيابد .\r\nنازيلى را با مخلوط آرد و شراب و نمك درست مىكنند و مانند كاتوليكهاى مغرب زمين آب به آن نمىافزايند ، و مىگويند اگر آب به آن افزوده شود ، مدت زياد سالم نمىماند . بارى ، داورى را دربارهء اين‌كه مواد تركيب كنندهء نان مقدس به شرحى كه گذشت درست يا نادرست مىباشد ، به عهدهء كسانى مىگذارم كه در اين مورد صاحب نظرند .\r\nدر پايان هر سال كشيشانى كه هنوز نازيلى در اختيار دارند آن را در محراب كليسا مىگذارند تا موشها بخورند ؛ و اين است طريق تركيب ، و طرز مصرف توشهء راه بيماران ، و چگونگى احترام‌گذارى به آن . بنابراين آسان مىتوان به چگونگى معتقدات و گرايشها و باورهاى ايشان راه يافت .\r\n\r\n","description":"","footnote":"","page_name":" 189 ","page_number":189},
  {"content":"\r\n\r\n\r\nفصل پانزدهم در مراسم توبه\r\nكلشيديها براى برگزارى توبت و انابت مراسم مخصوصى دارند به نام گاندوبا (  gandoba  ) ؛ گناه را زگژيا ، (  zoggia  ) و پشيمانى از گناه را زدوا (  zodua  ) و انكسار قلب را سينانولى (  sinanuli  ) مىگويند . همه اين اصطلاحات و مفاهيم را مىدانند ، اما قبول ندارند و اعتراف نمىكنند . نه افراد روحانى و نه غير روحانى ، و نه آنان كه پايشان لب گور است ، به اين مسأله اهميت نمىدهند ، و اگر اتفاقا ميان اين همه مردم كسى بخواهد به گناهان خود اعتراف نمايد ، بايد دولتمند و دارا باشد ، زيرا هيچ يك از روحانيان حاضر نيست بدون گرفتن حق الزّحمهء زياد به اعترافات كسى گوش بدهد . روزى يكى از بزرگان و دولتمندان كلشيد به نام پاتازالوشيا (  patazoluchia  ) براى اعتراف به گناهان خود نزد اسقف اعظم رفت ، و پس از خاتمهء كار پنجاه اكو به وى داد . وقتى بار دگر تصميم كرد به همين منظور پيش اسقف برود ، جاثليق به وى اجازهء حضور نداد و به وى پيغام فرستاد كه چون بار اول پول كم داده است از پذيرفتنش معذور است .\r\nهمچنين حكايت مىكنند يكى از اعيان كلشيد پس از اين‌كه در حضور كشيش به گناهان خود اعتراف كرد يك اسب و چند چيز ديگر به وى تقديم كرد .\r\nاتفاقا وقتى با آن هدايا به خانه‌اش برمىگشت به پسر آن اعيان رسيد و از عطاياى پدرش اظهار تشكر كرد . پسر در جواب كشيش گفت : چگونه پدرم در برابر اعتراف به آن گناهان بزرگ چنين هداياى كمى به شما داده است ، من از تغافل پدرم شرمنده‌ام و قول مىدهم غفلت وى را جبران كنم و چيزهاى خوب ديگرى براى شما بفرستم . پسر شخصيّت مذكور بر اين باور بود كه هر چه گناه بزرگتر باشد ،\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nاعتراف كننده بايد چيزهاى بيشترى به كشيش بدهد .\r\nبنابراين در اين سرزمين كم‌اند كسانى كه به گناهان خود اعتراف كنند ، و شايد هيچ كس نباشد و اگر كسى اعتراف بكند در حقيقت به مقدسات مذهبى توهين و بىحرمتى كرده است . زيرا اعتراف كننده از اقرار به گناهان بزرگ خويش امتناع مىورزد و فقط به گناهان كوچك خود اعتراف مىكند . مردمان اين سرزمين را عادت و روش زندگى اين است كه اگر گناهى مرتكب شوند و در نيابند كه آن گناهى عظيم بوده است از همگان پوشيده مىدارند ، اما به كفارهء آن گناه بزرگ صدقه مىدهند ، و به جبران آن خطا كار نيكى به منصّهء عمل در مىآورند ، و آن كار خير گناهكار مىتواند هديهء لايقى براى تصاوير مقدس باشد . در چنين موارد خطاكار مقدارى پارچهء ابريشمى يا مبلغى پول ، و يا چيزهاى ديگر تقديم ، و تصور مىكند كه بدون اعتراف ، گناهانش بخشيده شده است ، و گفتنى است اين طرز تفكّر و استدلال نادرست متأثر از معتقدات سخيف و باطل يونانيان است .\r\nدر سرزمين مينگرلى كشيشان و اسقفان نيز از اعتراف به گناه خود خوددارى مىكنند چه در سراسر كليساهاى مشرق زمين كليّهء قوانين و احكام به اراده و ميل و تفسير و تعبير كشيشانى اجرا مىشود كه خود مرتكب گناهان بزرگ حتى زنا مىشوند ، و آنان از بيم آن‌كه مبادا گناهانشان فاش و آشكارا ، و درآمدشان قطع شود هرگز به گناهان خود اعتراف نمىكنند . اگر هدف و غايت مقصود قوانين و احكام عتيق كيش حضرت مسيح از اعتراف به گناه عذاب وجدان و روح بود اين كشيشان قدسى مآب حق داشتند كه گناهان خود را مكتوم بدارند و از اعتراف خوددارى ورزند ؛ اما چنين چيز مراد و منظور نظر نبوده است .\r\nدر زمان حاضر روحانيون براى پرهيز از اعتراف ، خود را در رودخانه شستشو مىدهند و چنين مىپندارند كه اين عمل ايشان به منزلهء اعتراف به گناه است .\r\nهمچنين به جاى اين‌كه در حضور چند تن از روحانيان عالى مقام به گناهان خود اعتراف كنند به رودخانه روى مىآورند . در آن غسل مىكنند ، و مدت يك هفته از همخوابگى با زن خويش خوددارى مىورزند ، و مىپندارند و دل خود را خوش مىدارند كه با اين كارهاى ابلهانه مراسم لازم اعتراف به گناه را انجام داده‌اند .\r\nشگفت اين‌كه پيش نزديكان و رازداران خود عمل بيهوده خويش را با غرور تمام مىستايند .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nيكى ديگر از موجباتى كه مردم مينگرلى را از اعتراف به گناهان باز مىدارد عدم رازپوشى كشيشان و اسقفهاست . اينان گفته‌هاى اعتراف كنندگان را براى ديگران حتى براى خود اعتراف كنندگان مىگشايند و برملا مىكنند مينگرليها براى اعتراف به گناهان خود وجود و حضور يك كشيش مخصوص را كه منزگارى (  monzgary  ) مىنامند ، قناعت مىورزند و بدان خرسندند ، و از اين بيش نه مراسم اعتراف را رعايت مىكنند و نه لازم مىدانند . به سخن ديگر هر يك از مردم اين سرزمين به يك نفر از وابستگان كليسا اعم از راهب يا پاپاس و كشيش روى مىآورد ؛ و بىآن كه به مبانى اخلاقى و دانش و دين و پارسايى و ايمان وى وقوف داشته باشد به او متوسل مىشود . هر كدام از مينگرليها به نسبت دارايى و توانايى و معتقدات خود به منزگارى خاص خويش هدايايى تقديم و خواهش مىكند كه مسؤول مراسم اعترافات وى باشد . او نيز اين وظيفه و مسؤوليت آن را مىپذيرد ، اما هرگز آيين اعتراف صورت نمىپذيرد . اگر كسى به سختى بيمار شود بىدرنگ منزگارى يا مرجع و مسؤول اعتراف خود را به بالين خويش فرا مىخواند ؛ گرچه در چنين موارد نيز از اجراى مراسم اعتراف به گناه سخنى در ميان نمىآيد ، و تنها كار مهم مرد روحانى نخست درست كردن آب مقدّس و افشاندن و پف نم زدن به بيمار است از آن پس يكى از تصاوير مقدس را با آب مىشويد و ضمن خواندن دعا آن آب را به بيمار مىنوشاند . اگر بيمار بميرد اسب سوارى و ملبوس ، و تمام چيزهايى كه هنگام عبادت كشيش داشته است از آن منزگارى خواهد بود .\r\nكلشيديهاى جاهل و ناآگاه از راه ديگر نيز مورد غارتگرى روحانيان دغل و دروغزن فريبكار قرار مىگيرند . توضيح اين‌كه برخى از كسان به هنگام خرّمى و تندرستى مبلغى قابل به يكى از روحانيان عالى مقام مىدهند و بىآن‌كه به معاصى خود اعتراف كنند سندى از كشيش مىگيرند كه هر چه گناه كرده‌اند ، و چندان كه تا پايان عمر معصيت كنند بخشيده خواهد شد . ولى چون دستيابى به اين سند معتبر و پر ارزش و غير قابل نكول ، هزينه سنگين دارد تنها دولتمندان مىتوانند به دست آورند و از مزاياى قانونى آن بهره‌مند شوند . و از جمله كسانى كه بدين فيض عظيم نايل آمد پادشاهى بود كه از دست بطريق اورشليم اين سند معتبر و نجات‌بخش را گرفت . اگر صاحب سند بيمار و مشرف به موت باشد نزديكان محتضر سند را در كف دستش مىگذارند . و بر اين باورند كه بنا به آنچه در سند نوشته شده و به مهر بطريق عظيم‌الشأن\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nو خطابخش ممهور گشته معاصى فرد محتضر كاملا بخشيده شده و احتياج به اعتراف به گناه ندارد . و اين جمله اشارتى است مختصر به جهل مركب مردمان بدبخت و سيه ستارهء كلشيد . اگر كسى لزوم اعتراف به گناه را به ايشان يادآورى كند - چنان كه بارها من به ايشان گفته‌ام - مىگويند ما به عمر خود گناهى نكرده‌ايم ، و اين پاسخ گوياى اين حقيقت است كه مردم اين سرزمين معنى و مفهوم واقعى گناه را نمىدانند .\r\nگرچه بعضى از بيماران به رهنمايى و ارشاد برخى از روحانيان روشن‌بين و دل‌آگاه در لحظات احتضار به گناهان خود اعتراف مىكنند ، امّا بيشتر مردمان همچنان كه در تمام دوران زندگانى خود چون چهارپايان زيسته‌اند ، چون چهارپايان در مىگذرند .\r\nبيش از اين نمىخواهم دربارهء فريبكارى و نيرنگ‌بازى اين‌روحانيان نااهل ناسزاوار دور از مردمى سخن بگويم . اين عالى جنابان قدسى مآب هنگامى كه بر بالين بيماران محتضر مىنشينند تنها كار و هنرشان اين است كه از تصاوير مقدس بطلبند كه بيمار را نكشند ، و او را مورد قهر و خشم خود قرار ندهند .\r\n\r\n","description":"","footnote":"","page_name":" 193 ","page_number":193},
  {"content":"\r\n\r\n\r\nفصل شانزدهم آخرين تدهين\r\nمن چندان كه دقت و پىگيرى كردم به كشف مراسم تدهين ، ميان مردم كلشيد به درستى توفيق نيافتم . بارها بر بالين بيماران روحانى و كشيشان محتضر حضور داشته‌ام امّا هرگز نديده‌ام كه مراسم تدهين را رعايت كنند و به جا آورند . بسيار بار از كشيشان ، پاپاسها و ديگر روحانيان اين سرزمين در اين خصوص سؤال كرده‌ام و همه در جوابم گفته‌اند كه مراسم تدهين فقط هنگام تعميد به عمل مىآيد ، و به نظر آنان اين مراسم پس از تعميد بايد پايان يافته تلقى شود ؛ اما گاهى برخى از بيماران بدحال كشيش يا پاپاسى را به بالين خود مىخوانند ، و مرد روحانى با روغن گردو يا زيتون بيمار را تدهين مىكند ولى اين عمل سواى مراسم دينى تدهين نهايى ، و غير روغن مقدس مىباشد .\r\n\r\n","description":"","footnote":"","page_name":" 194 ","page_number":194},
  {"content":"\r\n\r\n\r\nفصل هفدهم احكام عزوبت كشيشان\r\nدر سرزمين مينگرلى مراسم انتصابات مذهبى با دقت و مواظبت زياد انجام مىپذيرد ، و اين مآل‌انديشى و باريك‌نگرى به سبب سود و درآمدى است كه با اتّخاذ اين‌روش عايد اسقف اعظم مىشود . چه وى پس از گرفتن دست كم‌صد اكو حكم انتصاب يك فرد روحانى را به مقام اسقف عادى امضاء مىكند . همچنين اسقف معمولى زمانى حكم يك روحانى را به مقام كشيشى توشيح مىكند كه لااقل يك اسب خوب يا معادل بهاى آن را از او گرفته باشد . اما من با همهء دقتى كه دربارهء چگونگى مراسم اين انتصابات به كار بردم به كشف آن كامياب نشدم . حقيقت اينست كه قانون و احكام عزوبت دربارهء روحانيان هم در يونان ، و هم در همهء كليساهاى مشرق زمين با دقت تمام رعايت و اجرا مىشود . و رهبانان براى اين‌كه مرتكب گناه فاحش نشوند مجازند كه قبل از گرفتن حكم مقدس و رسمى روحانيت در تمامت عمر فقط يك بار با دوشيزه‌اى ازدواج كنند ؛ اما اگر همسرشان درگذشت از گرفتن همسر ديگر ممنوع و محروم خواهند بود . امّا روحانيان قدسى مآب مينگرلى كه پيوسته دم از پيروى و اطاعت كليساى يونان مىزنند براى گريز از شمول اين قانون و رفع ممنوعيّت و محروميّت با طرح مسائل و شواهد گمراه كننده و كسب موافقت مقامات عالى روحانيّت دو ، و گاهى سه بار ، و بيشتر ازدواج مىكنند ، و چون اسقف اعظم در برابر صدور جواز ازدواج بار دوم دو برابر ، و برابر صدور اجازهء ازدواج بار سوّم سه برابر ازدواج اول مزد مىگيرد كارى به اين ندارد كه زن مورد نظر باكره يا بيوه ، يا مطلّقه يا غير مطلّقه است . اما اگر كشيشى بدون كسب اجازه و موافقت اسقف اعظم زن بگيرد ازدواج او غير قانونى ، و حرام اعلام مىشود . آن‌گاه روحانى خطاكار از مقام دينى خود عزل ، و\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nريش و كاكلش تراشيده مىشود . اما بسا آسان اتفاق مىافتد كه كشيش معزول پس از تقديم پول يا تحف شايان به اسقف اعظم ، مقام و منصب از دست رفته‌اش را باز مىيابد . بارى ، در اين سرزمين احكام عزل و نصب به سهولت صورت مىپذيرد و امرى عادى به شمار مىآيد .\r\nبه شرحى كه پيش از اين گذشت ميان مردمان كلشيد گاهى مراسم تعميد به عذر اين‌كه دربار اول مراسم درست و خوب انجام نشده تجديد مىشود . روزى چنان روى نمود كه كشيشى ، جوانى را كه خوك او را دزديده بود به ضرب فلاخن كشت . چون اسقف اعظم از بيدادگرى وى آگاه شد بىدرنگ او را از مقام خود عزل كرد و ريش و كاكلش را تراشيد . اما پس از مدتى دوستان كشيش معزول با تقديم هداياى بسيار به پاپ اعظم عنايت و حمايت اسقف را نسبت به كشيش جلب كردند ، و فرمان انتصاب تازه‌اى برايش گرفتند . گفتنى است كه وى هرگز كشيش نبوده و به تازگى اين سمت را يافته است .\r\n\r\n","description":"","footnote":"","page_name":" 196 ","page_number":196},
  {"content":"\r\n\r\n\r\nفصل هجدهم مراسم ازدواج\r\nازدواج كه ميان كلشيديان گورگينى (  gorghini  ) ناميده مىشود در حقيقت داد و ستدى بيش نيست . زيرا افراد خانواده زن يا دختر با كسى كه جوياى اوست به صورت يك طرف معامله گفتگو مىكنند . طالب ازدواج مىگويد من دختر ترا به فلان مبلغ مهريه به همسرى خود مىپذيرم ، و بايد دانست كه در عرف مينگرليها بهاى يك دختر بيش از زن بيوه است . وقتى خانوادهء دختر و پسر شرايط ازدواج را پذيرفتند طالب ازدواج براى تهيّهء مهريّه و هزينهء عروسى به فعّاليت مىپردازد . او بىرحمانه كودكان اتباع و اجاره‌داران خويش را كه در ظاهر رعاياى وى هستند ، اما در معنى بردگانش مىباشند به ستم مىگيرد و به تركها مىفروشد . داماد پيش از دادن تمام مبلغ مورد توافق حقّ ندارد همسر آينده‌اش را به خانه ببرد ، و دختر همچنان در خانه پدر خواهد ماند ، ولى داماد مىتواند گاهگاه به ديدار همسر آيندهء خود برود . و به دنبال همين ديدارهاست كه دختر پيش از انجام يافتن مراسم عروسى حامله مىشود . پس از اين‌كه داماد پول لازم را تهيه كرد پدر عروس جشن مجلل و با شكوهى كه تا سپيده‌دم روز بعد ادامه دارد ترتيب مىدهد . در اين جشن تمام بستگان عروس و داماد همچنين همه كسانى كه براى حصول اين پيوند آمد و رفت و فعاليت كرده‌اند دعوت مىشوند . در اين هنگام داماد و خويشان و نزديكان و دوستانش وارد مىشوند ، و داماد پيش از آن‌كه بنشيند پولها را به پدر عروس يا خويشاوندان نزديك او تسليم مىكند . مقارن اين احوال پدر عروس نيز جهيزيه دخترش را كه ارزش آن معادل مهريّهء عروس است به داماد نشان مىدهد . جهيزيه عبارتست از لوازم خانه ، اغنام ، احشام ، لباس ، و چند برده براى خدمتگرى . همهء اينها جز لباس و جواهر از آن شوهر مىشود . در پايان جشن كه غالبا تا\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nصبحدم مدت مىگيرد بستگان و دوستان عروس وى را با مجموع هدايا و تحفى كه مدعوين به وى اهدا كرده‌اند به خانهء داماد هدايت مىكنند . در تمام مدتى كه عروس در راه است همراهان سرود و آواز مىخوانند و موسيقى مىنوازند . در اين هنگام دو نفر از بستگان عروس يا دو تن از كسانى كه در حصول اين پيوند كوشيده‌اند ، پيش از رسيدن عروس به خانهء داماد ، با شتاب تمام خود را به منزل داماد مىرسانند ، و نزديك شدن عروس را به وى مژده مىدهند . پيش از آن‌كه مژده‌رسانان از اسب پياده شوند مقدارى گوشت ، تعدادى نان ، و يك تنگ شراب به ايشان داده مىشود . مژده‌آوران تنگ شراب را مىگيرند و در حالى كه با اسب دور خانه داماد به سرعت مىتازند شراب مىپاشند و آرزو مىكنند عروس و داماد تمام دوران زناشويى را به سازگارى و صفا و تندرستى به پايان برند . آن گاه از اسب به زير مىآيند . اندك چيزى مىخورند ، و باز به پيشباز عروس مىروند . وقتى عروس به در خانه رسيد وى را به اتاق بزرگى كه معمولا افراد خانواده در آن جمع مىشوند ، يا در آن وقت در آن اجتماع كرده‌اند هدايت مىكنند نخست دوستان و سپس بستگان و در آخر همراهان عروس وارد مىشوند . در اين هنگام عروس به نشان سلام دادن زانوان خود را بر زمين مىگذارد ، بعد تا وسط اتاق كه يك قالى در كف آن گسترده شده و يك كوزه پر از شراب ، و يك ديگ پر از خمير آنجا نهاده‌اند پيش مىرود . عروس با ضربت پا كوزهء شراب را مىشكند ، آن‌گاه ظرف خمير را برمىدارد ، آن را قسمت قسمت برمىدارد و هر پاره را به طرفى از اتاق پرتاب مىكند . پس از انجام گرفتن اين تشريفات به سالن ديگرى كه در آن وسايل جشن آماده شده مىروند . هر كس بنا به شايستگى و مقامى كه دارد در جاى معين مىنشيند .\r\nحاضران جملگى مىنوشند ، خوراك مىخورند و آواز مىخوانند و بدين‌سان تا صبحدم مست و فارغ از هر نگرانى به عيش و طرب مىكوشند . مراسم عروسى بدين گونه سه يا چهار شبانروز به طول مىانجامد ، اما چون هنوز همه مراسم انجام نيافته زن و شوهر همبستر نشده‌اند . زفاف در وقتى نامعين و جايى ناگفتنى انجام مىگيرد زيرا كلشيديان بر اين باورند كه ساحران و جادوگران در صورت وقوف ممكن است موجبات آزار زن و شوهر را كه تازه پا در مرحله زناشوهرى نهاده‌اند فراهم آورند . گفتنى است كه زفاف وقت معين ندارد و ممكن است هر ساعت شب يا روز صورت بگيرد . و نيز زفافگاه ممكن است زيرزمين يا در آستانه كليسا باشد ، اما زفاف نبايد در داخل كليسا انجام بگيرد . در چنين حال عروس و داماد و پدر تعميدى يا همكار او كه مگورگينى\r\n\r\n","description":"","footnote":"","page_name":" 198 ","page_number":198},
  {"content":"\r\n\r\n(  megorghini  ) ناميده مىشود جلو در كليسا ايستاده‌اند . كشيش در حالى كه شمعى افروخته در دست دارد به خواندن دعا مىپردازد . روى ميز دو تاج گل طبيعى چسبيده به هم با دو تاج گل ابريشمى كه گلاله‌هاى رنگارنگ دارد ديده مىشود . يك روميزى بلند با نخ و سوزن براى دوختن جامه زن و شوهر جوان و نو پيوند به هم ، و ظرفى پر از شراب با چند پاره نان نيز آن‌جاست . پدر تعميدى روميزى بلند را روى سر زن و شوهر جوان مىاندازد و لباس آن دو را به هم مىدوزد . كشيش بدون توقف همچنان دعا و ذكر مىخواند ، سپس پدرخوانده تاجها را روى سر عروس و داماد مىنهد و در حالى كه كشيش دعا مىخواند متناوبا چند بار جاى تاجها را عوض مىكند ، يعنى تاج عروس را روى سر داماد و تاج داماد را روى سر عروس مىگذارد . وقتى دعا خواندن كشيش پايان يافت پدر تعميدى نان را چندين پاره مىكند ، نخست يك پاره را به دهان داماد ، و يك تكه را به دهان عروس مىگذارد ، و اين كار را شش بار تكرار مىكند ، و پارهء هفتم را به دهان خود مىگذارد و مىخورد . آن‌گاه به هر يك از زن و شوهر جوان سه نوبت شراب مىنوشاند و بقيه را خود مىخورد . روميزى بلندى كه روى سر داماد و عروس مىاندازند ، و آن دو در آن حال ايستاده‌اند نشان عفاف و پاكدامنى و فروتنى آنهاست . اين رسم ظاهرا از آداب ازدواج يهوديان اقتباس شده ، و سن امبرواز (  saint ambroise  ) نيز بدان اشاره كرده است . دوختن لباس عروس و داماد به هم سابقا با دو رشته نخ تابيده يكى به رنگ سفيد و ديگرى به رنگ سرخ انجام مىگرفته و گوياى اين انديشه بوده كه زن و شوهر بايد پيوسته با هم يگانه و همدل باشند ، و هيچ پيش‌آمد ناگوار نبايد رشتهء پيوند آنان را بگسلاند . امّا مردم كلشيد با يك رشته نخ ساده لباس نو عروس و داماد را به هم مىدوزند ، و شگفت اينست كه غالبا دوران زناشويى آن دو زود به پايان مىرسد و آسان رشته مواصلتشان گسسته مىشود .\r\nبعضى از مردان مينگرلى دو زن دارند ، و ميان آنان نيز كسانى هستند كه عده زنان آنان به سه نفر مىرسد . در اين صورت زن قديم خدمتگر زن تازه مىشود ؛ و اين رسم نيز مقتبس از آداب و احكام زناشويى يهوديان مىباشد .\r\nوجود نان و شراب در تشريفات عروسى نيز از جمله رسوم كهن مسيحيان مىباشد ، و ميان داماد و عروس بلافاصله پس از زفاف اتحاد و پيوستگى خاصى ايجاد مىشود . امّا اهالى اين سرزمين كه معانى و مفاهيم همهء آداب و رسوم و باورهاى مسيحيان را تغيير داده‌اند در اين مورد نيز قائل به تعابير خاصى مىباشند .\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nاز نظر مذهب انتخاب وقت براى عقد زناشويى تابع شرايط خاصى است ، اما اهالى مينگرلى مراسم عقد و عروسى را هر ساعت دلخواهشان باشد ، چه پيش و چه بعد از ناهار انجام مىدهند .\r\nروزى كشيشى به من گفت : معنى و مفهوم نان و شرابى كه عروس و داماد با هم مىخورند و مىآشامند اينست كه زن و شوهر هر دو مشتركا صاحب و مالك خوان و خم‌اند ؛ و روميزى بلندى كه با آن سر و روى عروس و داماد را مىپوشانند معرّف حجلهء آن دو است ؛ اما دليل اين‌كه پدر تعميدى بايد باقى ماندهء شراب و نان را بخورد اينست كه با اين عمل نزديك‌ترين و مهربان‌ترين خويشاوند عروس و داماد مىشود ، و اگر اتفاقا روزى اختلافى ميان آن دو پديد آيد ، وى بايد با سخنان دلنشين و حكمت‌آموز خود دگربار آن دو را به هم مهربان كند . از روى ديگر چون پدر تعميدى پيوسته مورد اعتماد زن و شوهر جوان است و هر وقت بخواهد مىتواند ناخوانده به خانهء آنان درآيد - همچنان كه آزادانه به سراى خود مىرود - و هرگز مورد سوءظن قرار نمىگيرد ، مىتواند در تمام موارد براى آنان راهنما و حامى دلسوز و امين و صادق باشد .\r\nاين نكته نيز در خور ياد كردن است كه چنان كه پيش از اين اشاره شد رشتهء ازدواج ميان مينگرليها تا زمانى مستحكم است كه زن و شوهر از هم خوششان بيايد ؛ و اين شرط در دوام و استحكام روابط زناشوهرى اعيان و اشراف اثر بسيار دارد . چنان كه پيش از اين اشاره شد پادشاه ايميرت به هوس و سوداى اين‌كه دختر تهمورث خان پادشاه كاخت (  caket  ) را به همسرى بگيرد تامار (  tamar  ) زن اول خود را طلاق داد . همچنين داديان (  dadian  ) پادشاه مينگرلى چون نسبت به زن خود كه از مردم ابخاز ، و از خانوادهء تاراسيا (  tarassia  ) بود بدگمان شد بينى و گوشهاى وى را بريد و رهايش كرد ، و از آن پس با زن عموى زنده‌اش كه در دودمان ليبارديها (  libardiens  ) بود ازدواج كرد .\r\nباز هم مىتوانم در اين باره شواهد ديگرى بياورم . شگفت‌تر و بدتر اين‌كه بعضى از مردان كه دو يا سه زن دارند ، آنان را در يك خانه نگاه مىدارند . برخى هر يك از زنان خود را در خانهءاى جدا مسكن مىدهند و هر زمان هوس كنند پيش يكى از آنان مىروند . به هر روى در جوامع متمدن هر مرد فقط يك زن به عقد ازدواج خود در مىآورد ؛ اما اگر زنش ستيزگر يا سترون بود تحت شرايطى از جمله به استناد اين‌كه خدا با اين پيوند رضا نبوده و نخواسته است ؛ همچنين به دليل اين‌كه مشيّت الهى\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nپيوسته در جهت خير و بركت است ، و در اين ازدواج نامسعود نشانى از خير و صلاح و صواب نيست ، همسر خويش را طلاق مىدهد و زن تازه مىگيرد .\r\n\r\n","description":"","footnote":"","page_name":" 201 ","page_number":201},
  {"content":"\r\n\r\n\r\nفصل نوزدهم دعاهاى مقدس\r\nذكرها و دعاهاى همه كتابهاى مذهبى مينگرلى به زبان گرجى زمانهاى قديم و به لفظ قلم است كه با زبان امروزى كه عامه مردم با آن سخن مىگويند تفاوت زياد دارد . حروف نوشتنى نيز دو نوع متفاوت است . يك قسم آن خاص نوشتن زبان معمولى است ، و قسم ديگر حروفى است كه با آن كتب مذهبى و ادعيه و اذكار و ديگر آثار دينى را مىنويسند ، و كم‌اند كسانى كه با اين حروف آشنا باشند و بتوانند آن را بخوانند . حتى روحانيان نيز از خواندن اين حروف در مىمانند به اين جهت براى جبران عجز و نارسايى خويش سرود قداس را از بر مىكنند ، و هر جا و به هر مناسبت آن را مىخوانند . نه تنها پاپاسها و كشيشها از خواندن و نوشتن كتابهاى مذهبى و درك و فهم معانى آنها عاجزند ، بل كه اسقفها نيز از خواندن آثار و كتابهاى مذهبى كاملا در مىمانند . و همين ناتوانى يكى از موجبات عمدهء گمراهى مردم و ناآگاهى آنان از مسائل دينى است ، و اين سخن سن ميلر كه گفته است : همهء الحاد و كفر و بدعتها و زندقه‌ها حاصل خط بد و ناخوانايى نوشته‌هاى قديم است حقيقت محض مىباشد .\r\nميان مردم مينگرلى كم‌اند كسانى كه خواندن و نوشتن بتوانند . شگفت اين كه ميان زنان افراد باسواد بيش از مردان مىباشد . گرچه بانوان هنگام بحث در مسائل مهم مختلف اغلب به راه خطا مىروند و اشتباه مىكنند ، ولى به هر روى توجّه آنان حتى به مسائل علمى و دينى به مراتب بيش از مردهاست ، و گفتار سن بازيل (  saint basile  ) كه خطاب به خواليگر امپراتور والنس (  valens  ) گفته است .\r\n tuumest de pulmentis cogitare non dogmata \r\n sacrd et divina decoquere \r\n\r\n","description":"","footnote":"","page_name":" 202 ","page_number":202},
  {"content":"\r\n\r\nاشارتى صريح به واقعيت حال آنهاست .\r\nكشيشان به ندرت دعا مىخوانند ، بهتر بگويم : هرگز نمىخوانند . اما مطرانها و اسقفها گاهى به هنگام صبح يا عصر ، مخصوصا در روزهاى هفتهء مقدّس خواندن دعاهاى دينى را فراموش نمىكنند . در چنين موارد بر حسب رسم و عادت ، خوانندگان دعا به دو دسته تقسيم مىشوند . از ميان آنان يك نفر با صداى بلند آنچه را بايد بخواند مىخواند . خوانندگان گاه و بيگاه به تقليد يونانيان آهنگ خواندن سرود را تغيير مىدهند .\r\nدر خور گفتن است كه چه عدهء خوانندگان سرود بسيار كم ، حتى يك نفر باشد اين رسم به همين گونه اجرا مىشود ، و شايد اين ناهماهنگى و آشفتگى نتيجهء عدم آشنايى آنان به موسيقى باشد . چنان كه از آن جز يك آهنگ ناموزون و گوش‌خراش دلازار چيزى نمىدانند .\r\nزمزمه و ترنم دعاهاى مذهبى ميان مسيحيان سابقه‌اى بس كهن دارد ؛ و گرچه گاهى بعضى از صاحبان قدرت مانند ژولين مرتد (  julien l'apostat  ) خلق را از اجراى اين مراسم منع كرده‌اند اما بنابر آنچه روفن (  rufin  ) در تاريخ خود آورده علىرغم دستورهاى ناستوده اين زورمندان بدآيين ، همواره رسم ترنم سرودهاى مذهبى را با صداى رسا به جا آورده‌اند . آواى سرود خواندن موسى و تمام پيروانش اعم از زن يا مرد هنگامى كه به حكمت و مشيّت پروردگار ، تندرست و پيروزمندانه از گذرگاهى كه در درياى سرخ به وجود آمد گذشتند ، و مصريان در وقت عبور از همان گذرگاه همه غرقه شدند ، در سراسر فضا طنين‌انداز بود .\r\nسن بازيل در تاريخ خود آورده است كه در زمان وى مسيحيان در تمام كليساهاى مشرق زمين سرودهاى مقدس را به آواز رسا مىخواندند . اما اولياى كليساى لااوديسه (  laodice e  ) فرمان داده بودند كه مردم بايد تنها مزامير داوود را زمزمه و ترنّم كنند .\r\nدر فصل بيست و يكم كتاب عتيق آمده است كه مؤمنان مطيع حضرت مسيح بايد همه روزه سرودهاى مقدس را به آواز بخوانند . اما مردمان مينگرلى به سبب نداشتن آموزگاران دانا و دلسوز بر اثر جهل و غفلت ، اصول و نحوهء قراءت سرودهاى مقدس و سرودهاى قداس را دگرگون كرده‌اند ، و بر خلاف فرمان خداى بزرگ ، آنها در خانه و يا زيرزمينهاى منازل مسكونى خود مىخوانند .\r\n\r\n","description":"","footnote":"","page_name":" 203 ","page_number":203},
  {"content":"\r\n\r\n\r\nفصل بيستم صليب و چگونگى خواندن نماز\r\nبه شرحى كه پيش از اين اشاره شد چون مينگرليها الفباى خاصى براى نوشتن زبان مخصوص خود ندارند براى نوشتن كتب مقدس ، و ديگر كتابهاى مذهبى حروف زبان گرجى را به كار مىبرند . از اين‌رو قريب به اتفاق مردم كلشيد به زبان گرجى آشنا هستند ، مينگرليها صليب را به روش يونانيان رسم مىكنند . براى اين كار دست خود را از طرف راست به شانهء چپ مىبرند و مىگويند زاشليتامامى زاتا (  zachelita mamizata  ) يعنى به نام پدر ، آن‌گاه دستشان را روى سر مىگذارند و بر زبان مىآورند آزيزستا (  azizesta  ) يعنى فرزند ، سپس دستشان را تا روى شكم پايين مىآورند و مىگويند دازوليسميندا زاتا (  dazulisminda zata  ) يعنى روح القدس . آن‌گاه نخست دستشان را روى شانهء راست ، سپس روى شانهء چپ مىنهند ، و منظورشان از گفتن اين كلمات اقانيم سه‌گانه ماما (  mama  ) - پدر - زدا (  zeda  ) - پسر - زوليسميندا (  zulisminda  ) روح القدس است كه به اعتقاد مسيحيان اين هر سه در خداى يگانه وحدت مىيابد و متجلى مىشود . همهء مينگرليها اين كلمات را بر زبان مىآورند ، اما معنا و مفهوم آن را در نمىيابند .\r\nچنان كه گفتم اين مردمان علامت صليب را به شيوهء يونانيان رسم مىكنند .\r\nنخست دست راست را به طرف راست ، و از آن پس به جانب چپ مىبرند ، بدين گونه نسبت به مقام روح القدس كوتاهى و سبكى روا مىدارند ، و در تفسير و تأويل اقانيم ثلاثه دچار خطا مىشوند .\r\nبر اطلاق مىتوان گفت و باور كرد كه همهء كسانى كه به كليساى مقدس\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nكاتوليك ايمان و اعتقاد دارند ، هنگام رسم صليب نخست دست خود را از طرف شانه چپ به طرف راست مىبرند تا چنان پندارند كه از تيره‌بختى و طالع نحس به نيك‌بختى و طالع سعد و بركت مىپويند ؛ ولى آنان كه از كليسا رفتن گسسته‌اند در حقيقت به اقبال و خير و بركت پشت كرده ، و به ادبار و طالع نحس رو آورده‌اند .\r\nاين گروه غافل معنى و مفهوم واقعى صليب را نمىدانند و خبر ندارند كه صليب علامت مسيحيّت است . اين تيره‌فكران چنين مىپندارند كه صليب در خوردن گوشت خوك خلاصه مىشود ، و اگر حقيقت علامت صليب بدين معنى و مفهوم باشد مينگرليها مظهر مسيحيّت خواهند بود . چه در بسيط زمين هيچ قومى يافته نمىشود كه در خوردن گوشت خوك به قدر ايشان آزمند باشد .\r\nگاهى چنان روى نموده كه مبلّغان مغرب زمين دقايق و نكات باريك اقانيم ثلاثه را براى مستمعان خود شرح كرده‌اند ، و شنوندگان نيز از شنيدن آن مطالب دلپذير به وجد و نشاط آمده‌اند ؛ به سخن ديگر گرچه بسيار كسان به شنيدن و فهميدن و به خاطر سپردن اين گفته‌هاى باآفرين شوق بسيار داشته‌اند ، اما در مقابل ميان حاضران بسيارى از مردم ساده‌دل و جاهل مينگرلى حضور داشته‌اند كه بىمحابا و بدون توجه و مآل‌انديشى از كشيش پرسيده‌اند كه : آيا او مسيحى است ؟ آيا در سرزمين آنان مسيحيان زندگى مىكنند ؟ و اگر در آن مسيحيان به سر مىبرند گوشت خوك مىخورند و شراب مىنوشند ؟\r\nمينگرليهاى تاريك‌دل و نادان چنين مىپندارند كه مسيحيّت در خوردن گوشت خوك و آشاميدن شراب خلاصه مىشود ؛ و حال آن‌كه در دين اسلام آشاميدن شراب و خوردن گوشت خوك حرام مىباشد .\r\nرسم كلشيديها اين است كه پيش از خوردن غذا علامت صليب را رسم مىكنند ، و اگر كشيشى بر سر سفره حاضر باشد نخست از او دعاى خير طلب مىكنند ، و مىگويند : آقا ، ما را دعاى خير كن ، و او جواب مىدهد : خدا به شما خير بدهد .\r\nدر خور گفتن است كه مينگرليها نه تنها در سر سفره ، بل كه هر جا و هر زمان كشيشى ببينند از او طلب دعاى خير مىكنند . همچنين عادتشان بر اينست كه اگر در راه به مطران يا اسقفى رسيدند اسب خود را متوقف مىكنند و از او طلب دعاى خير مىكنند .\r\nكلشيديها هنگام عزيمت به ميدان جنگ نقش صليب را رسم مىكنند ؛\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nهمچنين وقتى صداى ناقوس يا صفحهء چوبى مقدس را براى خواندن دعا مىشنوند ، يا هنگامى كه عطسه مىكنند ، هر كس كه در حضور ايشان باشد مىگويد : خدا يار و نگهبان شما باد ؛ يا خدا دستگير و ياور شما باشد . در اين وقت آن‌كه عطسه كرده دست به پيشانيش مىگذارد ، زانويش را خم مىكند و مىگويد : هزاران خير و رحمت براى شما آرزو مىكنم .\r\nدر راه سفر اگر گذارشان از برابر و نزديك كليسايى افتاد بىآن‌كه داخل آن شوند جلو در توقف و نقش صليب رسم مىكنند ، سپس به چهار طرف رو مىكنند و در هر طرف مىگويند : خدا را سپاس ؛ آن‌گاه به راه خود مىروند .\r\nاما آداب ظاهرى عبادت آنها چنين است : به وقتى كه دست و روى خود را مىشويند ، نام خدا را بر زبان مىآورند و او را مىستايند ؛ و پس از اين‌كه لباس مىپوشند از اتاق بيرون مىروند ، رو به مشرق مىايستند . دو يا سه بار علامت صليب رسم مىكنند ، و دعاهايى همانند ادعيهء سابق الذكر مىخوانند ؛ آن‌گاه به نشان ختم عبادت سر خود را خم مىكنند . رسم مسيحيان در زمانهاى بسيار دور نيز چنين بود كه رو به مشرق نماز مىخواندند و سن بازيل (  saint basile  ) در فصل بيست و هفتم تصنيف خود موسوم به روح القدس آورده است كه اين مراسم را نخست حواريون به مسيحيان آموخته‌اند .\r\nاين نكته نيز گفتنى است كه مينگرليها هميشه به حال ايستاده نماز مىخوانند ، در صورتى كه اين رسم در كليسا سابقه نداشته است . اما بارونيوس (  baronius  ) ضمن بيان حوادث سال 58 آورده است كه مسيحيان گاهى در حال ايستاده و گاهى نيز به زانو دعا خوانده‌اند و عبادت كرده‌اند . آنان سر برهنه نيايش مىكردند ؛ و پلوتارك آورده است كه كافران در حالى كه كلاه بر سر داشتند خدايان خود را نماز مىبردند .\r\nسن پل (  saint paul  ) دستور داده است كه مسيحيان بايد سر برهنه نماز بخوانند . مينگرليها به هنگام خواندن نماز دستشان را روى پيشانى مىگذارند ، و در اين حال كاملا مستغرق نيايش مىشوند . آنان بعد از اين‌كه نماز خواند نشان آغاز شد سه بار دور كليسا مىگردند و دعا مىخوانند اين رسم چنان كه در بخشهاى دوازده و بيست و دو فصل نهم رسالهء حوارى سن ژرم (  saint jerome  ) آمده از مؤمنان كهن مسيحى است .\r\nاين نيز در خور ياد كردن است كه نماز و دعاى مردمان اين سرزمين همان\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nعبارات و جملاتى است كه هنگام توقف در برابر تصاوير مقدس بر زبان مىآورند ، و در حال تضرع از خدا مىطلبند تندرستى كامل به آنان عطا فرمايد ، به محصولشان بركت بدهد ، دزدانى كه مالشان را به سرقت مىبرند رسوا كند . اما آنچه به التماس و زارى بيشتر از خدا مىخواهند كشتن دشمنان آنهاست .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\n\r\nفصل بيست و يكم مراسم قربانى\r\nمينگرليها به قربانى اكاميرى (  oquamiri  ) مىگويند و سه گونه به جا مىآورند . در نوع اول گاو نر يا گاو ماده ، يا گوساله ، يا مانند اينها را مىكشند . اين گونه قربانى بايد به يقين در حضور كشيش انجام بگيرد . او در حالى كه شمع افروخته‌اى به دست دارد نخست چند دعا مىخواند . آن‌گاه پنج نقطهء بدن حيوانى را كه بايد ذبح شود تا پوست مىسوزاند . سپس به نيت تندرستى كسانى كه قربانى مىكنند دور جمعيت حاضران مىگرداند . بعد حيوان را مىكشند و همه گوشت يا قسمت بيشتر آن را مىپزند . وقتى گوشت پخته شد آن را روى ميزى كه در وسط اتاق است مىگذارند ، و افراد خانواده و ديگر حاضران در حالى كه شمع روشنى در دست دارند دور ميز قرار مىگيرند . سپس آن‌كه قربانى به خاطر او به عمل آمده در حالى كه شمعى افروخته در دست دارد برابر گوشت قربانى زانو به زمين مىزند مقارن اين احوال كشيش همچنان دعا مىخواند . وقتى اين مراسم خاتمه يافت قربانى كننده و پدر و مادر اندكى بخور روى آتشدان سفالين يا چيز ديگرى كه كنار حيوان ذبح شده قرار دارد مىريزند . در اين هنگام كشيش پاره‌اى از گوشت قربانى را جدا مىكند ، و آن را دور سر كسى يا كسانى كه قربانى كرده‌اند مىگرداند و به آنها مىدهد تا بخورند . سپس تمام حاضران دور قربان كنندگان حلقه مىبندند ، و شمعدانشان را دور سر آنان مىگردانند ، و بعد شمعها را در آتشدان مىاندازند . آن‌گاه هر كس در جاى خود قرار مىگيرد . كشيش نيز تنها در محلى مىنشيند . قسمت خوب گوشت قربانى به او تعلّق دارد . به طور معمول از قسمت پخته شده روده و ديگر قسمتهاى داخلى ، و از قسمت پخته نشده سر ، پا ، و پوست حيوان قربان شده متعلق به اوست ؛ و اين در حقيقت پاداش دعا خواندن وى\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nمىباشد . كسانى كه در مراسم قربانى حضور دارند مىتوانند چندان كه بخواهند از گوشت قربانى بخورند اما هيچ كس حق ندارد گوشت به خانه‌اش ببرد . تنها كشيش مجاز است از سهم خود هر چه باقى مىماند برگيرد و ببرد .\r\nدر قسم دوم قربانى معمولا از حيوانات كوچك‌تر و خوك استفاده مىكنند .\r\nحضور كشيش و بودن شمع نيز ضرورت ندارد . اين نوع قربانى را معمولا براى ترقى و سربلندى خانواده انجام مىدهند ؛ و غالبا پاپاسى را نيز براى شركت در اين مراسم دعوت مىكنند . او در دقايقى كه مراسم انجام مىگيرد دعا و ذكر مىخواند ، و در ازاى اين همكارى به افتخار او ضيافتى بزرگ برگزار مىشود .\r\nدر سومين نوع قربانى خون و روغن ، نان و شراب اهدا مىشود . اين نوع مراسم قربان مخصوص مردگان است ، و حيوانى را كه بايد ذبح شود روى گور ميّت كه معمولا از چوب گردو ساخته شده مىگذارند . حيوانى كه بايد كشته شود معمولا گوساله ، بره يا كبوتر است ، و روى گور روغن و شراب آميخته به هم مىريزند .\r\nافزون بر اين قربانيها قربانى ديگرى نيز هست كه با شراب ، و همه روز به عمل مىآيد . كلشيديها معمولا وقتى براى نخستين بار در خانهء خود يا در سراى دوستان به باده‌پيمايى مىنشينند گيلاس شراب را پر ، و به دهان نزديك مىكنند ؛ اما پيش از آشاميدن از خداى بزرگ با صداى رسا براى يكايك حاضران جداجدا ، ترقى ، نيكبختى ، شادكامى و تندرستى آرزو مىكنند . سپس به آستان منيع پروردگار راز و نياز و نيايش مىكنند . آن‌گاه جام خود را چنان خم مىكنند كه اندكى از شراب آن بر زمين ، يا در گيلاس ديگرى بريزد ، و بدين گونه آن را به خدا اهدا مىكنند . همچنان كه حضرت داوود آب آب انبار بيت اللحم را با اين‌كه به نوشيدن آن نياز بسيار داشت بر زمين ريخت و بدين گونه آن را به خداى بزرگ اهدا كرد .\r\nتقريبا همهء مراسم قربانى كلشيديان از رسوم يهوديان اقتباس شده زيرا دو قسم اول قربانى سازشكارانه و مسالمت‌آميز بود . و قسم سوم نيز جز آيين ريختن شراب به روى زمين به افتخار خدايان چيزى نداشت .\r\nكلشيديان با شراب يك نوع نذر ديگر به احترام سن ژرژ (  saint george  ) به جا مىآورند ، و آن چنانست كه در فصل چيدن انگور خمى را كه گنجايش در حدود بيست بطرى شراب دارد به ياد سن ژرژ از بهترين شراب پر مىكنند و در كنارى جا مىدهند ؛ و آن را در روزهايى كه مخصوص اوست ، نه پيش از آن روز باز مىكنند .\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nدر روز معلوم رئيس خانواده ، قدرى از آن شراب را در ظرف كوچكى مىريزد ، و به كليساى مخصوص سن ژرژ مىبرد و دعا مىخواند . سپس با همان ظرف پر از شراب به خانه‌اش باز مىگردد و با افراد خانواده‌اش به زيرزمين خانه مىرود . در آن‌جا همه دور خم شراب كه قبلا روى آن يك قرص نان ، مقدارى پنير و موسير يا تره گذاشته‌اند جمع مىشوند و يك گوساله يا يك خوك يا يك بز مىكشند ، و پدر خانواده خون آن را دور خم مىريزد ، و پس از خواندن دعا به خوردن و نوشيدن مىپردازند .\r\nمينگرليها چند جور ديگر نيز قربانى و نذر مىكنند كه همه را با ظرفهاى بزرگ پر از شراب انجام مىدهند . تا روز معين هيچ كس نبايد به اين ظرفها دست بزند . از جملهء اين قربانيها يكى كه ساميكانژيارا (  samicangiara  ) نام دارد به افتخار سن ميشل لارشانژ (  saint michel l'archange  ) ، و ديگرى به احترام سن كيريس (  saint quirice  ) انجام مىگيرد ، و قربانى ديگرى كه به نام سان گرونتى (  sangronti  ) شناخته مىشود به احترام خدا برگزار مىشود .\r\nدر اجراى مراسم اولين قربانى از سه نوع اخير يك خوك كوچك و يك خروس مىكشند . در قربانى نوع دوم يك خوك كوچك با نان اهدا مىشود ، و جز افراد خانواده ديگران نيز مىتوانند در مراسم قربانى شركت كنند . اما در مراسم قربانى نوع سوم جز از افراد خانواده كسى حضور ندارد . در اين قسم قربانى غالبا گوشت حيوانات كوچك نذر و مصرف مىشود .\r\nجز اينها مينگرليها نذرها و قربانيهاى ديگر نيز در جريان سال به جا مىآورند .\r\nچون مراسم اين قربانيها تقريبا همانند است ، و ادعيه‌اى كه خوانده مىشود نيز مانند هم است ، از شرح آنها در مىگذرم . اما گفتنى است كه دعاخوانى در اين مراسم هميشه با نوشيدن شراب و خوردن گوشت همراه است ، و روزى كه مراسم قربانى انجام مىپذيرد در نظر مردم مينگرلى روزى خجسته و فرخنده است . اما شادمانى مردم كلشيد به خاطر به جا آوردن مراسم قربانى و خواندن خطبه و دعا و تقرب به خدا نيست ، بل كه به خاطر نوشيدن شراب و خوردن گوشت و سرگرميهاى ديگر مىباشد . همچنين از خدا مىخواهند كه دشمنان آنان را نابود كند . البته در آغاز مراسم احتراماتى ناقص و كمرنگ به جا مىآورند ، و در برابر تصاوير مقدس تعظيم مىكنند ؛ اما ديرى نمىگذرد كه به صحبت و خنده و شوخى مىپردازند ، شادى مىكنند ، گويى كه در كوچه و بازار به هم رسيده‌اند .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\n\r\nفصل بيست و دوم عيدها و جشنها\r\nعيدها و جشنهاى مينگرليها چند نوع و در چند درجه است . در برخى از آنها تعطيل عمومى رعايت مىشود . حتى مردم از پختن نان و رفتن به كليسا ، و خواندن دعا خوددارى مىورزند . اين اعياد عبارتند از عيد نوئل - ميلاد حضرت مسيح - كه مينگرليها كريست (  christe  ) مىگويند . اولين روز سال كه آن را كالاند (  kalande  ) مىنامند . روز پيام آوردن جبريل به حضرت مريم كه به كاربات (  karebat  ) موسوم است و عيدى كه باژوبا (  bajoba  ) ناميده مىشود . عيد پاك تا تاناپا (  tanapa  ) ، و يك‌شنبه بعد همين عيد كه به همين اسم موسوم است .\r\nدستهء دوم اعيادى هستند كه مردم تا ساعت شروع دعا و سرود قداس كار مىكنند ، و از آن ساعت به بعد دست از كار مىكشند ، و براى خواندن دعا به كليسا مىروند . عيد موسوم به زآريكورشيا (  zearicorchia  ) كه در حقيقت عيد ظهور حضرت مسيح است ، و اپيفانى (  epiphanie  ) ناميده مىشود . در اين‌روز مردم به ياد روز تعميد حضرت مسيح در حالى كه دعا مىخوانند به كنار رودخانه مىروند . عيد سن پير (  saint pierre  ) كه پرتوبا مرزوبا (  pertoba mersoba  ) يا عيد دعا براى چشمان ، ماريزينا (  marisina  ) يا عيد معراج حضرت مريم ، ژىژى پيكشيوآنى (  gigi picchioani  ) يا عيد نخستين روز ايام پرهيز ، پياواريزا ماگلبا (  piavarisa magleba  ) عيد تجليل از صليب .\r\nدستهء سوم عيدهايى هستند كه مردم زياد به آنها توجه و اعتنا نمىكنند ، و مانند ايام عادى به كارهاى خود مىپردازند . از اين طبقه است عيد تاويسكتا (  tavisqueta  ) يا روز سر بريدن ژان باپتيست (  jean baptiste  ) ، عيد پريت زولابا\r\n\r\n","description":"","footnote":"","page_name":" 211 ","page_number":211},
  {"content":"\r\n\r\n(  prit zolaba  ) يا تغيير چهره و هيأت حضرت مسيح ، عيد گيركبا (  guiercoba  ) يا عيد معجزه گاوسن ژرژ ، سيپياس سوبا (  cipias soba  ) عيد بازار مكاره سيپورياس (  siporias  ) .\r\nافزون بر اين اعياد هر يك از افراد خرافه‌پرداز و موهوم‌پرست مينگرلى به نسبت پرهيزگارى و تقدس و پارسايى كه براى خود قائلند روزهايى را جشن مىگيرند ، و حتى در آن روز از كار كردن خوددارى مىورزند . يكى از اين‌روزها اولين دوشنبه سال و نخستين دوشنبه هر ماه است كه آن را آركالى توتاسكا (  archali tutasca  ) يا دوشنبه نو مىنامند . اما مبارك‌ترين و خجسته‌ترين روزها در نظر مردم مينگرلى نخستين روز سال است و بر اين باورند كه نيك‌بختى و تندرستى و آسودگى خاطر همهء مردم در طى مدت سال به اين‌روز بستگى دارد . يك روز پيش از نخستين روز سال وزيران ، درباريان ، اعيان و اشراف به سوى دربار سلطنت راه مىافتند ، و چون به آن‌جا رسيدند شب را بيرون به سر مىبرند ، و صبحگاهان به هيأت اجتماع به مباركباد پادشاه مىروند ، و هر يك به تناسب مقام و كارى كه در دربار دارند هديه‌اى مىبرد . مثلا صدراعظم تاج مرصع به انواع گوهرها ، خزانه‌دار بشقابى پر از جواهر گرانبها ، آبدارباشى جامى پر از شراب ناب ، خواليگر و خوانسالار بزرگ‌ترين ديگ ، مير آخر اسبى نژاده ، و مهتر شبانان گاوى فربه ؛ همهء اين بزرگان به هيأت اجتماع در حالى كه دعا مىخوانند به طرف دربار مىروند . پشت سر آنان كشيشها و اسقفها در هيأتى كه لباس رسمى مخصوص كليسا بر تن ، و تصاوير مقدس را به دست دارند ، و با صداى رسا سرود كيرى اليسون (  kyrie eleyson  ) پروردگار به ما ترحم فرما را مىخوانند حركت مىكنند . سرانجام به كاخ سلطنت كه شهبانو و جمعى از بانوان و بزرگان به انتظار آنانند مىرسند . ملكه و همراهانش همه لباسهاى خوب و گرانبها بر تن دارند ، و به دست هر كدام يك شمع مومى است . همه به صف ايستاده‌اند تا بتوانند آمدن و گذشتن هر دو دسته بزرگان و كشيشان را به خوبى تماشا كنند . هر يك آنان بايد جدا جدا با دست همه هدايا را لمس كند ، چه بر اين باورند اگر در آن حال تاج و بشقاب جواهر و جام شراب و ديگ بزرگ و اسب و گاو را با دست لمس نكنند در تمام مدت آن سال به آنها خوش نمىگذرد .\r\nآنان كه به كاخ درآمده‌اند در حالى كه همچنان سرود كيرى اليسون مىخوانند و مىگذرند به هر يك از درهاى قصر كه مىرسند ، و هرجا عبور مىكنند شاخه‌اى\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nپيچك مىآويزند .\r\nدر بيرون كاخ نيز مردم به پيروى از شاه دسته‌هاى دعاخوانى تشكيل مىدهند ، و به راه مىاندازند بهترين چيزهاى خود را به يكديگر هديه مىدهند ، و به در خانه‌هاى خود شاخهء پيچك مىآويزند . مسيحيان در زمانهاى گذشته آراستن خانه‌ها را با آويختن شاخه‌هاى درختان عملى نكوهيده و زشت مىشمردند ؛ چنان كه ترتول (  tertul  ) نوشته است : مسيحيان هرگز شاخه‌هاى غان را براى زينت خانه‌ها به كار نمىگيرند ؛ و مارتين براكار (  martin braccar  ) در مجموعه‌اى كه به نام انجمن يونانيان تأليف كرده آورده است كه : مسيحيان در اعياد از آذين كردن خانه‌هاى خود با شاخه‌هاى غان و عشقه يا درختان ديگر ممنوع بوده‌اند . پاپ گرگوار سوم نيز اجراى اين مراسم را در رم نهى كرده ، و قانونى قديمى كسانى را كه بر خلاف اين دستور عمل مىكرده‌اند به سه سال توبه كردن محكوم مىكرده است و ششمين شوراى عمومى قدرت و نفوذ اين قانون را تجديد كرده . طرتولين (  tertulien  ) مورخ مذهبى گفته است :\r\nپروردگار مؤمنان مسيحى را از آراستن در خانه‌هاى خود با شاخه‌هاى درختان نهى بليغ فرموده ؛ و هم او روايت كرده كه خداى بزرگ كسى را كه به اين عمل مبادرت ورزيده بود به سختى مجازات كرده است . و چون در كيش حضرت عيسى مسيح آذين بستن در خانه‌ها ممنوع بوده ، مؤمنان واقعى هرگز چنين نمىكردند . امّا بنا به گفته ترتول چون كسان بسيار شيفته و دلباختهء آراستن در خانه‌ها بودند ، سرانجام آيين مشركان در مذهب مسيح نفوذ كرد و در رديف اعمال مجاز درآمد .\r\nروز ظاهر شدن حضرت مسيح كه مينگرليها اسكاركورشيا (  schar corechia  ) مىگويند ، صبح زود مرغى را مىپزند و مىخورند ، و به دنبال آن شراب بسيار مىنوشند ، ضمنا از درگاه ربوبيت التماس تقديس مىكنند . در اين سرزمين رسم بر اينست كه روزهاى عيد ، پگاه ، پياده سوار بر اسب به كليسا مىروند . كشيش كه لباس رسمى روحانيت بر تن دارد جمعيت را به اين ترتيب به نزديك‌ترين رودخانه رهنمايى مىكند : پيشاپيش جمعيت مردى كه شيپور دارد به شرحى كه سابقا اشارت رفت حركت مىكند ، و گاهگاه در آن مىدمد و به صدا در مىآورد . در پى او كسى است كه بيرقى پاره و فرسوده يا نو در دست دارد ، و در دنبال بيرقدار مرد ديگرى است كه حامل يك بشقاب پر از روغن گردو ، و يك كدوى قليانى است كه روى آن پنج شمع به شكل صليب نصب شده است . در پى وى كسى است كه مجمر و بخور\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nمىبرد . از آن پس جمعيت بدون نظم ، در حالى كه سرود كيرى اليسون را مىخوانند چنان تند مىروند كه اغلب ناچار به توقف مىشوند تا كشيش كه مردى سالمند است و عقب‌مانده به آنها برسد .\r\nسرانجام كشيش در حالى كه سر و صورتش از گرد و غبار پوشيده شده ، عرق‌ريزان به آنان مىپيوندد . جمعيت با غريو و جنجال او را مىپذيرد و به سبب اين كه دنبال مانده مسخره‌اش مىكنند . اما كشيش بىاعتنا به شوخيها و مسخرگيهاى جماعت كنار آب به خواندن دعا مىپردازد و پس از ختم آن بخور را در آتش و روغن گردو را در رودخانه مىريزد . بعد پنج شمعى را كه روى كدو نصب شده روشن ، و روى آب رها مىكند ، و آن بسان مشعلى با جريان آب پيش مىرود . سپس صليبى را در رودخانه رها مىكند . با چيزى شبيه لوله روى حاضران آب مىافشاند . افراد جمعيت بىدرنگ روى خود را با آب رودخانه مىشويند سپس هر كدام يك بطرى آب برمىدارند و به خانهء خويش بازمىگردند .\r\nيكى ديگر از جشنهاى مينگرليها عيدى است كه آن را مارسوبا (  marsoba  ) مىگويند ؛ و روز سنت آگنس (  sainte agnes  ) 21 ژانويه در كليسايى معروف به موسى و هارون به منظور گرفتار نشدن به درد چشم برپا مىدارند . هنگام رفتن به كليسا هر كس هديه‌اى با خود مىبرد . اين هدايا ممكن است كمى موم ، مقدارى ريسمان يا طناب و امثال اينها باشد . اين هدايا را به كشيش مىدهند . او آنها را دور سر اهداكنندگان مىگرداند ، سپس تقديم تصاوير مقدس مىكنند تا آنان را از گزند چشم مصون بدارد .\r\nيكى ديگر از جشنهايى كه به مناسبت تصادف با پنج‌شنبهء هفتادمين روز قبل از عيد فصح برپا مىدارند كاپونوبا (  caponoba  ) ناميده مىشود . در اين‌روز خروس اخته‌اى را به نذر شادكامى و خرمى و رفاه خانواده مىكشند ، و چنان كه شيوه و هدف مينگرليهاست كه در جشنها همواره به آشاميدن شراب و خوردن و عيش و شادكامى بكوشند ، در اين عيد نيز از خوردن و آشاميدن و كامرانى باز نمىايستند . روز دوشنبه شصت روز پيش از عيد پاك (  sexagesime  ) ، از خوردن گوشت خوددارى مىكنند و تا روز قبل از عيد خود را به خوردن پنير و تخم‌مرغ خرسند مىدارند زو مىگويند اين عيد را به خاطر شادى روح اموات برپا مىدارند . روز دوشنبه بعد را نيز به مناسبت فرا رسيدن ايام روزه‌دارى جشن مىگيرند .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nجشن ديگر مينگرليها جشن چهل شهيد است كه روز دهم ماه مارس برپا مىدارند . با اين‌كه به سبب تقارن اين جشن با ماه صيام نبايد گوشت و ماهى بخورند ، چون اين جشن در نظرشان مهم و عزيز است از خوردن ماهى خوددارى نمىكنند .\r\nكشيشان به مناسبت بزرگداشت چهل شهيد در اين‌روز سرودها و خطبه‌هاى بسيار مىخوانند ، و در وقت خواندن دعا و سرود سطلى پر از آب وسط كليسا مىگذارند ، و روى آن صليبى كه به شكل مربع است قرار مىدهند ، و روى هر ضلع صليب ده شمع افروخته ، جمعا چهل شمع ، به ياد چهل شهيد مىگذارند . پس از پايان يافتن سرود و دعا كشيشى كه بر جمله كشيشان حاضر در مراسم سمت تقدّم دارد به طرف شمعها پيش مىرود ، و بعد از به جا آوردن آيين تجليل و تعظيم يكى از شمعها را برمىدارد و با آب خاموش مىكند . ديگران نيز هر كدام يكى از شمعها را مىكشند تا همهء شمعها كشته شود .\r\nيك شنبه آخر صيام ، و روز پيام آوردن جبريل به مريم مقدس مانند عيد چهل شهيد در نظر مردم كلشيد سخت گرامى است . در اين‌روز ماهى مىخورند ، و كشيشان روز يك‌شنبه شاخه‌هاى شمشاد و زيتون و چند گل ديگر را تقديس و ميان مردم تقسيم مىكنند ؛ اما به جا آوردن اين رسم عموميت ندارد . برخى مردم اجرا مىكنند و بعضى نه .\r\nعادت و آيين اهالى كلشيد بر اين است كه معمولا جشنها و عيدهاى خود را در جاهايى به جا مىآورند كه يك يا چند تصوير مقدس از آن جا مىگذرد . در چنين اعياد همه دست از كار مىكشند . نوترين و بهترين لباس خود را مىپوشند ، به پيشباز تصوير مقدس مىروند و تحفه‌اى مثلا يك قطعه طناب يا كمى موم ، يا مقدارى نخ تقديم مىكنند . كشيش آنها را دور تصوير مقدس ، و پس از آن دور سر كسى كه آنها را آورده مىگرداند . هر جا كه شب هنگام تصوير در آن جا باشد اهل خانه مطلقا دست از كار مىكشند ، و اگر چندين تصوير مقدس هنگام شب در يك آبادى يا ديهى باشد هيچ يك از مردم آن آبادى يا ده دست به هيچ كار نمىزند . در چنين مواقع اگر كسى مرتكب دزدى شده باشد براى راحت و آسودگى وجدان خود هديه‌اى تقديم تصوير مقدس مىكند از كار زشتى كه مرتكب شده توبه و طلب بخشايش مىكند ، و استغاثه مىنمايد به مكافات عمل نكوهيدهء وى خانواده‌اش را مورد خشم و غضب قرار ندهد .\r\nدزدانى كه اسب يا گاو يا حيوان اهلى ديگرى دزديده‌اند چون از مكافات كار زشت خويش سخت مىترسند اجازه نمىدهند كشيش تصوير مقدس را شب در خانه آنان\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nبگذارد . به كشيش رشوه‌اى مىدهند و او را به خانهء ديگرى رهنمون مىشوند . كشيش حامل تصوير مقدس ، يا هر كسى آن را مىبرد از ترس و بيمى كه عارض دزد شده سوء استفاده ، و تحفهء گرانبهايى طلب مىكند و بهانه مىآورد كه تصوير مقدس در برابر گناه بزرگ به گرفتن هديه‌اى ارزان بها و نالايق خرسند نمىشود .\r\nبارى ، كشيشان بدين ترفند و حيلت چيزهاى گرانبها از مردم مىگيرند ، و با تبليغ خرافات و پوشاندن حقايق و فريب دادن اين تيره‌بختان سيه ستاره چيزهاى خوبشان را از دستشان مىربايند .\r\nعيد تصوير سن ژرژ (  saint george  ) در اواسط روزهاى صيام برگزار مىشود . شنبه مقدس كشيش براى به جا آوردن مراسم تقديس به خانهء مردم مىرود و تالارها و اتاقها را با آب مقدس پف نم مىزند ، و در ازاى اين كار چيزى از قبيل پنير ، يا چند تخم‌مرغ ، و امثال آن مىگيرد .\r\nروز عيد پاك پاپاس همراه كشيشان حوزهء عمل خود تمام مدت شب را در كليسا مىگذراند . وقتى شب به نيمه رسيد زنگ و صفحهء مقدس را يكى پس از ديگرى به صدا در مىآورد و گاهى نيز صداى هر دو با هم طنين‌انداز مىشود . نزديك صبح شيپورى را كه موسوم به اآ (  oa  ) است مىنوازد . در اين شب مردان و زنان همه به خرمى و شادى و نشاط مىنشينند ، بهترين و نوترين لباسهاى خود را بر تن مىآرايند ، و بامدادان پيش از دميدن خورشيد راه كليسا را پيش مىگيرند . هر يك آنان چند دانه تخم‌مرغ به رنگ سرخ يا رنگهاى ديگر همراه دارد . مردان شبانگاه همهء مراسم نيايش را طبق معمول به جا آورده‌اند يعنى تا توانسته‌اند مرغ خورده‌اند و شراب نوشيده‌اند ، و مست و بىخويشتن شده‌اند . كشيش در كليسا به هر يك حاضران نسبت به مقام و شخصيتى كه دارد شمعى بزرگ يا متوسط يا كوچك مىدهد .\r\nدر دربار پادشاه در كليساى مخصوص خود شمعها را به دست خويش ميان سران تقسيم مىكند ، حتى به كشيشها هم او شمع مىدهد . پس از پايان يافتن اين مقدمات ، زنان همچنان كه شمع افروخته در دست دارند از مردان جدا مىشوند ، و در پيشخان مسقّفى كه جلو در كليساست به صف مىايستند . آن‌گاه مطرانى كه از نظر مقام مقدم بر ديگر روحانيان است ناقوس را به صدا در مىآورد ، و از بالاى منار ناقوس سه بار با صداى بسيار بلند با اين عبارات رستاخيز حضرت مسيح را اعلام مىدارد :\r\n isminde iammde ocarjo ctis amadirie cliso teusi rjeliso \r\n\r\n","description":"","footnote":"","page_name":" 216 ","page_number":216},
  {"content":"\r\n\r\n ovia gallo gualdga christi dga ghigharodes \r\nو مردم جواب مىدهند (  mardi macarebeles  ) در اين هنگام هر كس چند سنگ به ديوار كليسا پرت مىكند . پس از انجام گرفتن اين مراسم همهء حاضران بدين ترتيب در حالى كه دعا مىخوانند سه بار دور كليسا مىگردند . آن‌كه شيپور مىزند در جلو حركت مىكند و گاه‌گاه شيپور مىنوازد . حامل بيرق نيز در پى اوست ، و كشيش به دنبال بيرق‌دار مىرود . اما زنان در خواندن دعا شركت نمىجويند ، و همچنان در پيشخان مسقف به صف ايستاده‌اند . كشيش و همراهانش اين سرود را كه چون كوتاه است همه از بردارند مىخوانند .\r\n(  ad gomaza scenz christe  )\r\n(  ugualoth zeta satha scima  )\r\nپس از اين‌كه اين سرود چند بار خوانده شد به ترنّم سرود قداس مىپردازند .\r\nبه هنگام خواندن سرودها هيچ يك از حاضران چنان كه بايد و شايد حرمت كليسا و آداب مذهبى را رعايت نمىكند ؛ مىخندند ، وراجى و لودگى و مطايبه‌گويى مىكنند ، و به يكديگر تخم‌مرغ مىدهند .\r\nپس از پايان يافتن سرودخوانى دگربار دسته‌جمعى به خواندن دعاهاى ديگر مىپردازند و از نو سه بار دور كليسا مىگردند . آن گاه بعد از به جا آوردن مراسم احترام از كليسا بيرون مىروند ، و پس از اين‌كه مدّت كوتاهى جلو در قدم مىزنند كليسا را به نام خدا ترك مىگويند و خير و بركت و خجستگى و ميمنت را براى هم آرزو مىكنند . اما در كليساى دربار عادت و رسم بر اين است كه پس از پايان يافتن سرود قداس برّه بريان شده‌اى را در سينى مىگذارند ، و پيش شاه مىبرند . پادشاه آن را با دستهاى خود قطعه قطعه و ميان درباريان تقسيم مىكند ؛ و اين آيين برگزارى عيد فصح به سنت و عادت اهالى كلشيد است .\r\nدوشنبهء روز بعد عيد فصح جشن مردگان بدين گونه اجرا مىشود كه سپيده دم ، كسانى كه در آن سال يكى از بستگانشان درگذشته است ، در حالى كه بنا به رسم برّه‌اى همراه دارند به سوى گورستان حركت مىكنند . گفتنى است كه نبايد به جاى بره حيوان ديگرى ببرند ، زيرا تقديس اختصاصا در اين مراسم دربارهء بره به عمل مىآيد .\r\nكشيش برابر مقبره مىايستد . ضمن خواندن چند دعا آيين تقديس به جا مىآورد و پس آن‌گاه بره را ذبح مىكند ، و خونش را به منظور آرامش روان مرده روى قبر وى مىريزد .\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nاين رسم نامعقول نفرت‌انگيز در اين‌روزگاران در حوزهء روحانى سيپورياس (  siporias  ) كه آباءته آتن (  theatins  ) در آن نفوذ دارند كاملا متروك مانده ، و مينگرليها نيز بدان عمل نمىكنند ؛ و اين بيزارجويى بر اثر تبليغ اين واقعيت است كه اين آيين از يهوديان اقتباس شده ، و از آن مسيحيان نيست . سر و پاچهء بره متعلق به كشيش است ، باقى را به خانه مىبرند و مىپزند . وقت ناهار يا كمى زودتر در حالى كه برهء پخته را روى چرخى گذاشته‌اند به كليسا باز مىگردانند . يك ديگ بزرگ پر از خمير ، سبدى آگنده از نان ، با تخم‌مرغ ، پنير ، تخم‌مرغ پختهء رنگ شده به الوان مختلف ، سبد ديگرى پر از گوشت ، دو ظرف پر از شراب ، از جملهء لوازم پذيرايى همراه آنهاست . همهء اينها را روى گور مرده مىگذارند . آن‌گاه كشيش تمام اين خوردنيها و آشاميدنيها را تقديس مىكند ، و سهم تخم‌مرغ و پنير و نان خود را مىگيرد .\r\nبنا به رسم بستگان متوفى مقدارى كتان يا كرباس يا يك يا دو پيراهن به او مىدهند .\r\nآنان كه با متوفى قرابت بيشتر دارند معمولا سخاوت بيشتر ظاهر مىكنند ، و با اهداى برخى چيزها ، كشيش را كاملا از خود راضى و خشنود مىسازند . همهء حاضران به دو دسته تقسيم مىشوند . روى چمن مىنشينند ، و هر دسته براى خود سفره‌اى مىگستراند .\r\nكشيش برابر سفرهء مخصوص خود مىنشيند ، و پيش از آن‌كه حاضران دست به سفره دراز كنند مراسم تقديس را با صداى بلند به جا مىآورد . سپس همگان به خوردن آغاز مىكنند ، و گاهى برخى از كسانى كه بر سر يكى از دو سفره نشسته‌اند بر سفرهء ديگرى مىنشينند و برعكس . وقتى پايان غذا خوردنشان نزديك مىشود يك دسته در حالى كه آواز مىخوانند و براى دستهء ديگر تندرستى و نيك‌بختى و آسايش آرزو مىكنند ، و نغمه‌هاى طرب‌افزا مىخوانند به سوى آنان مىروند . آنان نيز چنين مىكنند و با آوازخوانى و شادى به طرف سفرهء دسته اول مىروند . نزديك غروب زنان دسته‌جمعى به شيوهء مرسوم سرزمين خود به رقص و پايكوبى مىپردازند ، و سرانجام چون شب فرا رسيد صحرا و چمن را به ياد و نام خدا ترك مىكنند و به خانهء خود مىروند .\r\nمردم كلشيد روز معراج حضرت عيسى را كه آمگلبا (  amegleba  ) مىگويند جشن مىگيرند . در اين‌روز خوك يا مرغ مىكشند . خوراكها و خورشهاى خوب مىپزند . هر يك آنان شمعى مىافروزد . بخور در آتش مىريزد ، از پروردگار درخواست مىكند كه سالها چنين روز فرخنده‌اى را نصيبش كند ، و چندين برابر بر شمار زنبوران عسل بيفزايد .\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nروز خمسين (  pentecote  ) جشن همهء قديسين را با شكوه و تجليل هر چه تمام‌تر برپا مىدارند . چون روز بعد ايام روزهء سن پير (  saint pie rre  ) ، آغاز مىشود در خوردن خوراكيها و نوشيدن شراب بيش از اعياد ديگر دليرى و افراط مىكنند .\r\nوقتى عيد قديس كه پتروبا (  petroba  ) ناميده مىشود فرا مىرسد ، مردم مينگرلى از نيمهء شب به عبادت و اجراى مراسم تقديس مىپردازند . شير با گوشت خوك يا مرغ مىخورند ، و وقتى صداى ناقوس و شيپور به گوششان رسيد به كليسا مىروند . در آن‌جا كشيش سرود قداس مىخواند . در اين‌روز مردم بنا به رسم نان ، گلابى ، و فندق در سبد مىريزند و سر گور مردگان خود مىبرند . در آن‌جا نيز كشيش دعا و سرود مىخواند ، و براى حاضران و گوشتهايى كه آورده‌اند مراسم تقديس به جا مىآورد ، و چيزهايى مىگيرد . پس از پايان يافتن اين مراسم گروهى به خانهء خويش باز مىگردند و مىنوشند ، و گروهى در كليسا يا كنار گور مردگان خود به نوشيدن شراب و خوردن مىپردازند . اين نيز رسم است كه پيش از ترك كليسا نيمه صليبى رسم مىكنند .\r\nدر خور يادآورى است كه در اين‌روز كلشيديها نه گاوهاى خود را به ارّابه مىبندند ، و نه از آنها كار ديگرى مىكشند .\r\nروز عيد معراج حضرت مريم كه مارى سينا (  marisina  ) ناميده مىشود مردم جشن را از صبحدم آغاز مىكنند . در اين‌روز خوراك كلشيديها مرغ جوان يا جوجه‌هايى است كه همان سال بزرگ شده باشند . مرغ جوان را در روغن گردوهايى كه همان سال از درخت چيده باشند سرخ مىكنند و مىخورند . پيش از فرا رسيدن عيد معراج حضرت مريم مردم نه جوجه مىخرند و نه مىفروشند زيرا بر اين باورند كه پيش از خواندن دعاهاى مخصوص سن پير خوردن مرغ جوان و گردوى تازه روا نيست . مفهوم اين دعا تضرع به درگاه حضرت احديت است كه بر عدهء ماكيان بيفزايد ، و گفتنى است كه اين دعا را غالبا زنان مىخوانند . همچنين در اين‌روز مراسم تقديس ديه‌ها ، آباديها ، و چمنها برگزار مىشود ؛ به اين شرح كه سه برگ از شاخهء غلاتى را كه از آن نان مىپزند با يك شاخهء كوچك توت‌فرنگى و كمى موم كه به شكل شاخهء كوچكى درآورده‌اند به كليسا مىآورند . كشيش آنها را تقديس مىكند . سپس آن را به كشتزار سرسبزى مىآورند و در جايى خوب مانند نهالى مىكارند . آنان بر اين باورند كه بر اثر اجراى اين مراسم همهء كشتزارهاى ايشان از آسيب آذرخش و تگرگ و ديگر آفتها\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nمحفوظ مىماند . به هنگام نشاندن نهال دعاهاى كوتاهى مىخوانند ، و از خدا و تصاوير مقدس به تضرع مىخواهند كه مزارع آنها را از بلا محفوظ بدارد ، و در پايان غذاى مفصّلى مىخورند ، و چندان كه بتوانند شراب مىآشامند ، زيرا به اعتقاد آنان بىخوردن غذاهاى خوب و آشاميدن شراب دعاها هرگز به هدف اجابت نمىرسد .\r\nكلشيديان عيد ديگرى نيز دارند به نام اليوبا (  elioba  ) كه به افتخار قديس سن الى (  saint elie  ) ، به هنگامى كه به باريدن باران نياز دارند ، و به تمناى محصول بيشتر و بهتر برپا مىكنند . به افتخار اين قديس چند بز مىكشند . همچنين در اين‌روز در كليساى سيپورياس (  siporias  ) بزى كه پادشاه كلشيد فرستاده ذبح مىشود ، و نان و شرابى كه وى ارسال داشته به مردم داده مىشود . در مراسم اين عيد دوازده كشيش در كليسا با هم سرود قداس مىخوانند . پس از پايان يافتن اين مراسم همهء حاضران به خوردن گوشت بز و آشاميدن شراب مىپردازند ، و در مى خوارگى چنان زياده‌روى مىكنند كه جملگى مست و بىخويشتن مىشوند .\r\nمراسم عيد اليوبا روز سىام ژوئيه برگزار مىشود . چهاردهم سپتامبر عيد ديگرى با تشكيل يك بازار مكاره به نام سيپياسوبا (  sipiassoba  ) در سيپورياس برپا مىشود كه از روز دوشنبه تا يك شنبه هفتهء بعد برقرار است . در اين جشن تصاوير سن ژرژ و سزيلين‌ها (  saisallians  ) با تاجهاى مخصوص به كليسا مىبرند . چون در اين بازار مكاره رقابت و همچشمى وجود دارد بسيارى از سوداگران و بازرگانان ارمنى ، گرجى ، و يهودى شركت مىجويند ، و هرگونه اجناس خاصه مواد خواربار ، لباس و پارچه را براى مبادله با اجناس محل با خود مىآورند . در اين عيد از سوى زائران تصاوير مقدس چيزهاى مختلفى تقديم مىشود . اين هدايا غالبا يك قطعه طناب ، يك پاره موم ، يك مقدارى نخ است ، و به ندرت كمى پول است ، و از اين جهت ارزش زياد ندارند . به طور كلى مىتوان گفت كم‌اند كسانى كه به اين جشن سر نزنند . بعضى سالها بيش از گنجايش ده ارابه هديه و تحفه تقديم تصاوير مقدس ، و به عبارت ديگر نصيب كشيشان مىشود . در اين‌روز روحانيان سخت سرگرم خواندن سرود قداس‌اند ، و چون بنا به رسم يونانيان ارتدكس نبايد اين سرود را يك نفر در هر روز بيش از يك بار در هر كليسا بخواند ، گاهى مشاهده مىشود كه بيش از دوازده نفر با هم به خواندن دعا مشغول‌اند ، و چون ممكنست به سبب تأخير ورود ، يكى يا چند نفر از كشيشان نتوانند دعا را از اول بخوانند در وسط به ديگران مىپيوندند .\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nبيست و يكم اكتبر روز جشن معجزهء سن ژرژ مىباشد . اين قديس اين معجزه را دربارهء كافر بيگانه‌اى كه راهى دراز را به مسافت صد فرسنگ پيموده ، و به كلشيد درآمده بود ، انجام داده است . شرح واقعه چنين است : به روزگارانى كه ميان كليساى يونان و لاتين روابط نيكو برقرار بود ، از سن ژرژ ، اين قديس شهيد ، معجزات زيادى به منصّهء ظهور مىرسيد . چندان كه مسيحيان از اين معجزات با كافر بيگانه سخن مىگفتند ، و وى را به قبول معجزات تشويق مىكردند ، نمىپذيرفت . روزى به آنها گفت : به سن ژرژ بگوييد اگر تا فردا پگاه ، فلان گاو را كه فلان علامت دارد ، و در فلان محل كه فاصله‌اش تا اين‌جا بيش از صد فرسنگ است حاضر كند ، من معجزات وى را مىپذيرم .\r\nسن ژرژ گاو كافر بيگانه را پيش از وقت معلوم حاضر كرد . اين معجزه در محلى از آبادى ايسورينها (  issoriens  ) كه در آن‌جا كليساى سن ژرژ ساخته شده به وقوع پيوست . مشرك ايمان آورد ، و به كيش حضرت عيسى گرويد ، و غسل تعميد كرد . مردم گاو را كشتند و ميان جمعيتى كه شاهد اين معجزهء بزرگ بودند ، تقسيم كردند .\r\nمردم مينگرلى براى اين‌كه ياد اين معجزه پيوسته در خاطر آيندگان بماند آيين و رسمى شگفت ابداع كردند ؛ بدين گونه كه هر كس خواهان و جوياى مقام كشيشى است بايد پيش از فرا رسيدن روز بيست و يكم اكتبر بهترين گاو يكى از مردمان را به خاطر عظمت و قداست معجزهء سن ژرژ بربايد ، و همان روز ، در همان نقطه وقوع معجزه حاضر كند . از اين‌رو هر كس گاوى در طويله دارد از پانزده روز پيش از برگزارى جشن ، در نگهدارى آن بيش از اندازه مىكوشد تا نربايند . آنان كه گاوها را مىدزدند چنين بهانه مىآورند ، و حجتشان اين است : حالا كه سن ژرژ به آسانى و بدون نگرانى گاو مىدزدد ، پس ما هم مىتوانيم همين كار را بكنيم ، و بنابراين تصور دزديدن گاو را مجاز و منطقى مىشمارند . بسيارى از روحانيان يونانى ، و عده‌اى از مبلغان مسيحى حوزه‌هاى مغرب زمين در پى كشف اين معجزهء دروغين يا بهتر بگويم فريبكارى ، و تازه گردانيدن اين رسم در هر سال ، برآمده و چنين نتيجه گرفته‌اند كه اين زشتكاران نيمه‌هاى شب گاوها را با طناب به داخل كليسا مىكشانند ، و سپيده دم مردمان مىبينند كه گاوى در كليسا ظاهر شده است . غالب مقامات برجستهء روحانى از ماهيت و حقيقت اين فريبكارى آگاهند ، اما به منظور پنهان نگهداشتن حيله و تزوير\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nشيادان ، و افزايش ايمان و اعتقاد مردم چنين تبليغ مىكنند كه در شب عيد هر كس كه درون يا پيرامون كليساى سن ژرژ باشد بىگمان كشته خواهد شد ، و در اين صورت جز كسى كه گاو را مىدزد ، و كسانى كه گاو را داخل كليسا مىكنند كسى از واقعيت اين راز آگاهى ندارد .\r\nكليساى سن ژرژ در دهكدهء ايسورين (  isoriens  ) نزديك درياى سياه ، و در قلمرو اسقف بديل (  bediel  ) بنا شده است . همهء اقوام اين نواحى ، حتى وحشيان و ژيگها (  gighe  ) و ديگر مشركان با اين‌كه از وجود اشياء زرين و سيمين و چيزهاى پر بهاى ديگر ، و درهاى كم‌نظير و گران‌قيمتش كه سراسر پوشيده از صفحات سيمين و زرين و تصاوير مقدس گوهرنشان است وقوف دارند هرگز جرأت نمىكنند به قصد سرقت پا در آن نهند . چه مىپندارند به محض دستبرد بر اثر معجزات سن ژرژ كشته مىشوند . افزون بر اين از نيزه‌هاى دو سر و بسيار بزرگى كه در كليسا موجود است سخت مىهراسند . اين نيزه‌هاى دو سر چنان سنگين است كه دو نفر نيز برداشتن آن را نمىتوانند . وحشت مردم از ديدن اين نيزه‌هاى خوف‌آور چندان زياد است كه اگر كشيشان يكى از آنها را بيرون بياورند بىدرنگ همه به خضوع و خشوع مىپردازند و مىپندارند تصوير سن ژرژ در آنها منعكس شده ، و اگر يكى از نفايس كليسا را بدزدند سن ژرژ با يكى از همين نيزه‌هاى دو سر سهمگين آنها را مىكشد .\r\nشب عيد پادشاه همراه با اسقف اعظم ، كشيشان و همهء درباريان و بزرگان به كليسا مىروند ، داخل آن مىشوند ، و به هر گوشه و كنار مىنگرند تا مبادا گاوى را در آن‌جا پنهان كرده باشند . آن‌گاه در حضور همهء همراهانش در كليسا را مىبندد و مهر مىكند ، در را مىگشايد ، و همه ، گاو را كه به قول آنان سن ژرژ بوده و به معبد آورده است در آن مىبينند . در اين هنگام آواى تحسين و آفرين آنان در فضا طنين مىافگند ؛ و جوانى ساطور به دست گاو را از كليسا بيرون مىآورد ، مىكشد ، و گوشت آن را قطعه قطعه مىكند . نخستين قطعه را به پادشاه ايميرت و سلطان گوريل (  guriel  ) مىفرستد . از آن پس سهم وزيران و كشيشان داده مىشود . اما چون كشيشان گوشت نمىخورند آن را به خدمتگران خويش مىبخشند . بعض حاضران همان جا از گوشت استفاده مىكنند ، و برخى به خانه مىبرند ، نمك سود مىكنند و نگه مىدارند تا اگر يكى از كسانشان بيمار شد ، آن را به جاى دوا به او بخورانند تا شفا يابد .\r\nوقتى گاو را مىكشند حركات حيوان را با دقت مىنگرند و نسبت\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nبه عكس‌العمل گاو در برابر تيغ كشتار كننده تفأّل مىزنند و پيشگويى مىكنند .\r\nفىالمثل اگر حيوان به هنگام قربانى به ستيزگرى و شاخ زدن پرداخت ، پيش‌بينى مىكنند كه در آن سال جنگ روى مىدهد ؛ اگر در آن حال تپاله انداخت مىگويند در آن سال نعمت فراوان ، محصول زياد و ارزان مىشود ؛ و اگر بشاشد شراب زياد و پربركت خواهد بود . اگر گاو خرمايى رنگ باشد تلفات مردها و اسبها زياد مىشود ، و اگر به رنگهاى ديگر باشد نشان شادى و خرّمى است . شگفت اين‌كه با اين‌كه اين تفأّلات و پيشگوييها غالبا نادرست از كار در مىآيد ، از اعتقاد مردم جاهل و زودباور به اين ترّهات و اباطيل چيزى كاسته نمىشود .\r\nاما دربارهء عيد نوئل ، مردم كلشيد همانند ساكنان مغرب زمين نيمه شب سرود قداس مىخوانند ؛ اما اين سرودخوانى چنان برگزار مىشود كه به مجلس سرور و سور بيشتر مانند است . و چون همهء مردم از چهل روز پيش از فرا رسيدن نوئل روزه‌دار بوده‌اند ، و لاغر و سست گشته‌اند از نيمه شب نوئل آزمندانه با خوردن گوشت خروسهاى اخته و پرندگان ديگر ، و افراط در نوشيدن شراب تا بامدادان محروميتهاى چهار هفتهء سپرى شده را جبران مىكنند ، و خدا را سپاس مىگويند كه سال نو را با خرّمى و شادى آغاز كرده‌اند . آن‌گاه بامدادان نيمه مست به كليسا مىروند ، و سبدهايى پر از نانهاى پخته شده با تخم‌مرغ و پنير ، انگور ، سيب ، گردو ، فندق و ديگر خوراكيها ، با خود مىبرند . اين همه را روى گور بستگان خود مىگذارند ، و به شنيدن سرود قداس گوش فرا مىدارند . وقتى مراسم پايان يافت ، و كشيش لباس روحانيت را از تن به در كرد ، در حالى كه مجمر به دست دارد به يكايك مزارها نزديك مىشود و خوردنيهايى را كه روى آنهاست تقديس مىكند . در اين هنگام هر كس شمع خود را روشن مىكند ، و دو دانه كندر در آتشدان كشيش مىاندازد ، و قرص نانى به او مىدهد . آنان كه چند كبوتر با خود آورده‌اند آنها را مىكشند و خونشان را روى گور مردگان خود مىريزند .\r\n\r\n","description":"","footnote":"","page_name":" 223 ","page_number":223},
  {"content":"\r\n\r\n\r\nعبادتگاههاى كلشيديان در اورشليم\r\nمردم كلشيد در اورشليم عبادتگاه خاصى دارند كه در آن به زبان خودشان ، به آيين يونانيان نيايش به جا مىآورند . در اين معبد جايگهى است كه در آن صليب حضرت عيسى نگاهبانى مىشود . اين صليب نخست در اختيار و مالكيت روحيان كوردوليه (  cordeliers  ) بود ، اما چون كلشيديان در چندين جنگ به پادشاه مصر كمكهاى مؤثر كرده بودند سلطان مصر آن صليب را به ايشان واگذار كرد . در زمانهاى گذشته پيوسته چهل و هفت شمع در اين معبد روشن بود ، اما اكنون كلشيديان و متوليان چندان فقير و بينوايند كه روشن داشتن يك شمع را نيز نمىتوانند . متوليان و متصديان كليسا از دعا خواندن و سرودخوانى مسيحيان هيچگونه ممانعت نمىكنند ، ولى جز خواندن سرود قداس و دعا و ذكر ، اجازهء برگزارى مراسم ديگر به آنان نمىدهند . غير اين كليسا ، كلشيديان مكان مقدس ديگرى نيز دارند كه معمولا زندان نجات دهنده (  prison du sauveur  ) ناميده مىشود ، و آن را با مشاركت يونانيان اداره مىكنند . اين مكان مقدس مشتمل بر دالان سرپوشيده‌ايست كه رو به مشرق بنا شده ؛ از ضمايم اين بنا آب انبار كوچك و كم‌عمقى است كه در يك سنگ عظيم كنده شده است . اين بنا از يك سو به ديوار اصلى كليسا تكيه دارد ، چهارگوشه و تاريك ، و رو به روى كوه كالور (  calvaire  ) است . كلشيديان بر اين باورند كه حضرت عيسى پيش از آن‌كه مصلوب شود ، در حالى كه صليبش را بر دوش كشيده بود مدتى در اين مكان توقف كرده ، و پايهء صليب را در همين حفره كه هنوز بجاست ، مىنهاده است . يونانيان و مينگرليهاى ساكن اين محل چون هر دو در نهايت فقر و مسكنت به سر مىبرند مشتركا فقط يك چراغ در اين مكان مقدس روشن مىدارند .\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nاسقف اعظم اورشليم ، هميشه كسى را از ارض اقدس يا بيت المقدس براى جمع‌آورى صدقه به اين خطه اعزام مىدارد . اين مأمور روحانى كه در زمان حاضر نيكلانيسفور (  nicola nicephor  ) نام دارد به اوديس (  odisse  ) يا مينگرلى ، به ايميرت يا گرجستان ، و به سرزمين گوريل (  guriel  ) سفر مىكند ، و براى مكانهاى مقدس صدقه مىگيرد . نيكلا نيسفور كشيشى يونانى ، و از پيروان سن بازيل است ، و عنوان ژواريس ماما (  gevarismama  ) دارد كه به معناى پدر صليب است . او محاز است مانند بطريق اورشليم براى هر كس كه خواهان باشد با گرفتن پنجاه اكو مراسم تقديس يا آمرزش كامل به جاى آورد .\r\nكلشيديان بر اين اعتقادند كه پس از انجام يافتن اين مراسم ، پروردگار نه تنها گناهان رفتهء اعتراف‌كنندگان را مىبخشد ، بل كه آنان را به خطاها و گناهانى كه تا پايان عمر مرتكب شوند مؤاخذه نمىكند . از اين‌رو همهء دولتمندان آسان مىتوانند خود را از زير بار سنگين گناهان سنگينى كه كرده‌اند يا در آينده مىكنند برهانند ، و نيز مأمور وصول صدقه از اين راه پول زيادى به دست مىآورد كه پس از بازگشتن به اورشليم آن را با همكاران خود تقسيم مىكند .\r\n\r\n","description":"","footnote":"","page_name":" 225 ","page_number":225},
  {"content":"\r\n\r\n\r\nاز پاريس تا تبريز\r\nبحث و گفتگو دربارهء دستورهاى دينى در اين سرزمين كه گرايشهاى طبيعى و اميال و اوامر پادشاهان بر آنها حاكميت مطلق دارد كاملا بىجا و بىمورد است ؛ چه مردم بر اطلاق ، از خواستها و تمنيّات و هوسهاى پادشاه خود اطاعت مىكنند ، و پيروى او را بر خود لازم مىشمارند . اگر در روزهايى كه خوردن گوشت از نظر مذهب حرام است ، پادشاه گوشت بخورد ، مردم به تبعيّت از او خوردن گوشت را جايز مىشمارند ، و مىگويند چون پادشاه مىخورد ، ما نيز مىخوريم ، و گناه نداريم . دو زن مىگيرند ، يا تنها زن خود را طلاق مىدهند و مىگويند ما نيز بر آيين پادشاهيم و چون او هر چه مىكند ستوده و رواست ، كار ما نيز پسنديده است .\r\nمردم كلشيد به مسائل دينى نيز به سزا اعتنا و احترام نمىنهند ؛ سرود قداس را به آيين نمىخوانند . تعطيلات مذهبى را درست رعايت نمىكنند ، و فقط در پاسى از روزهاى يك‌شنبه دست از كار مىكشند . براى برگزارى مراسم مذهبى كم به كليسا مىروند ، و اگر اتفاقا وقتى به آن جا رو آورند ، براى حفظ ظاهر با بىحوصلگى صورت صليبى رسم مىكنند ، از خدا و حضرت مريم طلب آمرزش مىكنند ، و به تندى بيرون مىروند ، و در آن جا به پرچانگى و بيهوده‌گويى مىپردازند ، و خواندن دعا و سرود قداس و گزاردن نماز را به كشيش واگذار مىكنند . به سخن ديگر جز عيد مژده آوردن جبريل به حضرت مريم (  annonciation  ) ، و عيد پاك ، و يكى دو جشن ديگر ، همه اعياد با سردمهرى و بىاعتنايى و به طور ناقص وسيلهء مردان برگزار مىشود ، زيرا زنان در خارج معبد ، هستند . مردم چنان كه در كوى و بازار آزادانه با هم حرف مىزنند و مىخندند در اين گونه مواقع بىهيچ گونه رودربايستى و قيد و بند با يكديگر\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nصحبت مىكنند و مىخندند . تنها هنگامى كه شاه به كليسا مىآيد ، با كشيش دعا و سرود قداس مىخواند اندكى خويشتندارى نشان مىدهند و ساكت مىشوند .\r\n* * * در اين‌جا نوشته‌هاى زامپى (  zampi  ) پايان مىپذير ، و من جز اين‌كه مطابقت و صحّت آن را با آنچه تحقيق كرده و ديده‌ام تأييد و تصديق كنم . در اين زمينه مطلبى براى گفتن ندارم . تنها بىمناسبت نمىدانم كه دربارهء چگونگى مراسم سوگوارى آنان شرح مختصرى بنويسم .\r\nآيين سوگوارى مينگرليها بسيار غم‌انگيز و اندوه‌زاست . وقتى زنى شوهر يا يكى از خويشاوند نزديكش در مىگذرد از بسيارى درد تا كمر پيراهن بر تن مىدرد ، موهايش را مىكند ، چهره‌اش را به ناخن مىخراشد ، مشت بر سينه مىكوبد ، فرياد مىزند ، از شدّت غم دندانهايش را به هم مىسايد ، و كف بر دهان مىآورد . مردان نيز بىاختيار و ديوانه‌سان در غم رفتگان خويش پيراهن چاك مىكنند ، مشت بر سينه مىكوبند ، و به نشان اندوه بسيار سر و ريش خود را مىتراشند .\r\nمدت سوگوارى مينگرليها چهل روز به طول مىانجامد . ده روز اول را چنان كه گفتم با غم و درد جانكاه مىسپارند . در اين ده روز خويشاوندان نزديك متوفّى دور جسد مرده حلقه مىزنند ؛ جامه بر تن پاره مىكنند ؛ و چنان كه گفتم در غم از دست رفتهء خود با دو دست به سينه مىكوبند ، و فرياد مىكشند . ضرباتى كه بر سينه مىزنند دردناك و زجرآفرين است . در مجموع آنچه مىكنند به راستى چنان جانگزاى و اندوه‌زاست كه موى را بر تن آدمى راست مىكند ، و سراپاى بدن را مىلرزاند .\r\nناگهان فريادها و ضجّه‌ها خاموش ، و سكوت برقرار مىشود ، اما ديرى نمىگذرد كه سوگواران پرشورتر از بار نخست ضجّه و فرياد مىكشند و غوغا به پا مىكنند . در آخرين روز سوگوارى يعنى چهلمين روز درگذشت متوفّى مراسم تدفين به جا مىآورند ، و مجلس مفصلى براى پذيرايى از خويشاوندان ، دوستان ، همسايگان ، و تمام كسانى كه در مراسم سوگوارى شركت جسته‌اند برپا مىكنند . در اين ضيافت زنان از مردان جدا مىنشينند ؛ اسقف دعا و خطبه مىخواند . اسب و لباس و سلاح ، ظروف نقره و مسينه آلات متوفّى همه به وى تعلّق مىگيرد .\r\nمراسم سوگوارى چنان كه كلشيديان به جا مىآورند در حقيقت مايهء خانه خرابى است ؛ با وجود اين بجز اجراى آن چاره و گزيرى ندارند . اسقف از آن به آيين تمام بر\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nمرده نماز ميّت مىخواند كه بخش مهمى از اموال او را برگيرد ، و شركت كنندگان در مراسم سوگوارى از آن چهل روز به ناچار مىگريند تا در اين مدت از بركت آنچه از وى بر جاى مانده بر سر سفره بنشينند .\r\nاگر اسقفى بميرد پادشاه بر جنازه‌اش نماز ميّت مىخواند ، و به تلافى اين زحمت و احسان همه دارايى منقول وى را تصاحب مىكند .\r\nاينهاست آنچه من پس از تحقيق و توجّه بسيار دربارهء سرشت و طبيعت خلق كلشيد ، آداب و اخلاق ، مراسم دينى ، و عاداتشان دريافته‌ام . خلق و خو و عادات و اطوار و مراسم دينى همسايگان مينگرليها نيز شبيه آنان است ، با اين تفاوت كه اقوامى كه در سرزمينهاى نزديك به دو كشور ايران و عثمانى زندگى مىكنند آرام‌تر ، ملايم‌تر و معتدل‌ترند ، و آنان كه با تاتارها و سيتها همجوارند مردمانى خشن ، درنده‌خو و ناآرامند .\r\nنه مذهبى دارند ، و نه پاىبند قانون مىباشند . من پيش از اين از ابخازها و قبايلى كه در مجاورت كوه قفقاز زندگى مىكنند نام برده‌ام ، اما از آنچه دربارهء آنان شنيده‌ام و دريافته‌ام سخنى در ميان نياوردم ، و اكنون بر اين نيّتم كه حاصل تحقيقات و مطالعاتم را دربارهء خصوصيات زندگى كشورهاى همسايهء مينگرلى شرح بدهم .\r\nبزرگ‌ترين و مهم‌ترين اين كشورها عبارتند از گوريل (  guriel  ) و ايميرت (  imirette  ) . سرزمين گوريل كوچك و از جانب شمال محدود است به ايميرت ، از سوى مشرق به يك قسمت از كوههاى قفقاز كه تحت تصرف تركهاست ، از طرف مغرب به مينگرلى ، و از طرف جنوب به درياى سياه . گوريل در طول ساحل اين دريا از رودخانهء فاز (  phase  ) تا رود ديگرى كه در يك ميلى قونيه (  gonie  ) قلعهء تحت تسلط عثمانيها واقع است و تا فاز چهل ميل فاصله دارد ، گسترده شده است . گوريل در كليهء موارد و مسائل همتا و همانند مينگرلى است ، و مردم آن از نظر معتقدات مذهبى و آداب و رسوم ، احساسات ، تمايلات ، غرائز ، عدم توجه به پاكيزگى ، بىپروايى در كشتار و غارتگرى با خلق كلشيد همانندند .\r\nايميرت اندكى بزرگتر از كلشيد و گوريل است . اين سرزمين همانست كه جغرافىدانان و مورخان روزگاران قديم آن را به نام ايبرى (  iberie  ) خوانده‌اند .\r\nايميرت ميان كوههاى قفقاز ، كلشيد ، درياى سياه ، و شاهزاده‌نشينها گوريل و گرجستان محصور است . پهناى سرزمين در عريض‌ترين جا شصت ميل است و حداكثر طولش صد و بيست ميل مىباشد .\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nقبايل ساكن دره‌هاى كوه قفقاز از جانب جنوب با گرجستان و عثمانى ، از سمت شمال با اوسىها (  ossi  ) و كاراسيول‌ها (  caracioles  ) كه تركها آنها را قره‌چركس - چركسهاى سياه - مىنامند هم مرزند . اروپاييان كاراسيول‌ها يا قره‌چركسها را هون (  huns  ) مىنامند ؛ و اينان همان قبايل وحشى و ويرانگرى هستند كه ايتاليا و گل (  gaule  ) - فرانسه در زمان قديم - را غارت و خراب كردند ؛ و برخى از مورخان معروف از جمله سدرنوس (  cedrenus  ) اين وقايع خونين و زيان‌خيز را در كتاب خود شرح كرده است . زبان اين قوم آميخته به زبان تركى است .\r\nايميرت « 1 » مانند كلشيد سرزمينى كوهستانى است ، و سراسر آن پوشيده از جنگل است ، اما خوش منظرتر و با صفاتر از كلشيد مىباشد . در اين سرزمين نان و گوشت و سبزى ارزان است و به حدّ وفور يافته مىشود . سكّه ضرب مىشود و پول نقره رواج دارد . داراى معادن آهن ، و ديه‌هاى زياد است ، اما عادات و اخلاق و سنتها و رسوم ايميرت‌ها همانند مينگرليهاست . پادشاه سه قلعه مستحكم دارد كه نام يكى از آنها اسكندر (  scandar  ) است ، و در كنار دره‌اى ساخته شده ، و دو قلعه ديگر كه رژيا (  regia  ) و اسكورژيا (  scorgia  ) نام دارند در كوه قفقاز بنا شده‌اند . اين دو قلعه در نهايت استحكامند ، و دستيابى به آنها براى دشمن به سختى امكان‌پذير است .\r\nرودخانه‌اى جلو آنها جريان دارد . به روزگاران قديم پادشاه ايميرت قلعهء مستحكم ديگرى نيز داشت به نام كوتاتيس (  cotatis  ) ، همنام كشورى در همان حدود ، كه شايد همان سرزمين باشد كه بطلميوس آن را كوتاتن (  cotatene  ) خوانده است ، اين قلعه اكنون در تصرف تركهاست .\r\nايميرت سالها بر سرزمينهاى ابخاز ، مينگرلى و قبايل گوريل مسلط بود ، و اين حاكميّت از زمانى آغاز شد كه هر چهار كشور نامبرده ابتدا از تسلّط امپراتوران عثمانى ، سپس از زير سلطه امپراتوران ترابوزان رهايى يافتند . مورخان آورده‌اند كه امپراتوران اين چهار كشور به داشتن عنوان پادشاه رود فاز فخر مىفروختند . در قرن\r\n\r\n\r\n","description":"","footnote":"\r\n( 1 ) - گلدنستت (  goldenstoedt  ) كه با دقت و حوصلهء تمام دربارهء ايميرت تحقيقات كافى كرده ، و اغلب نواحى آن را زير پا نهاده معتقد است كه در اين سرزمين هيچ نوع معدن حتى معدن نمك نيز وجود ندارد . همچنين در آن جا شراب ، گندم ، و بعضى چيزهاى ديگر بسيار كم است ، و مراتع وسيع و سرسبز ندارد ، و مردم آن‌جا فقير و بىنوايند .\r\n","page_name":" 229 ","page_number":229},
  {"content":"\r\n\r\nاخير مردمان ساكن اين سرزمين‌ها از هم جدا گشتند ، و از همان زمان غالبا با هم به نزاع مىپردازند . قبايلى كه به تركها نزديك‌تر بودند از عثمانيها يارى طلبيدند .\r\nباب عالى در آغاز از آنها حمايت مىكرد . اما به تدريج و نرمك نرمك همهء آن قبايل را يكى پس از ديگرى باجگزار خويش نمود . باجى كه هر سال پادشاه ايميرت به باب عالى مىدهد عبارتست از هشتاد پسر بچه و دختر بچه زيبا ، همه خوش‌منظر و زيباطلعت كه ده يا بيست ساله‌اند . پادشاه گوريل نيز چهل و شش نوباوهء پسر و دختر خوش‌سيما تقديم مىكند . كلشيديان هر سال شصت هزار ذراع كتان مىدهند . ابخازيها نيز گرچه در شمار باجگزاران باب عالى بوده‌اند بيش از چند سال باج نداده‌اند ، و اكنون نيز نمىدهند . پادشاه ايميرت و شاه گوريل مستقيما باج خود را براى پاشاى آكالزيكه (  akalzike  ) مىفرستند . كسى نيز مأمور گرفتن باج از امير سرزمين كلشيديان مىشود .\r\nزمانى كه من از سرزمين آكالزيكه مىگذشتم مردم مىگفتند كه تركها مىخواهند همهء اين سرزمينها را متصرف شوند ، و براى اين‌كه اين آشوب دائمى خاموش شود يك حاكم كل بر آن بگمارند . زيرا براى پايان دادن اين منازعات دائمى كه حاصل آن جز ويرانگرى و كشتار چيزى نبود راه ديگرى نمىيافتند .\r\nتركها در ابتداى كار هرگز در انديشه تسلط بر اين سرزمينها نبودند زيرا در نظر آنان وادار كردن اين اقوام بدوى به پذيرفتن دين اسلام سخت دشوار ، بلكه محال مىنمود ، از آن‌كه مردم سراسر اين نواحى به آشاميدن شراب ، و خوردن گوشت خوك كه هر دو در مذهب اسلام حرام است عادت و علاقهء زياد داشتند . از اين گذشته آب و هوا و خاك اين مناطق چنان است كه گندم در آن رشد نمىكند ، و لاجرم نان به دست نمىآيد . افزون بر اين بر اثر پراگندگى جمعيّت حكومت بر آنان سخت دشوار ، و براى نظارت و مراقبت بر هر هفت يا هشت خانه ، دژى جداگانه به كار است . به دلايلى كه گفته شد باب عالى هرگز بر اين انديشه نبوده كه اين اقوام نيمه‌وحشى و پراگنده را زير تسلط و سرپرستى خود درآورد بل كه آنان را به حال خود رها كرده و به اين قناعت ورزيده و خرسند بوده كه هر سال هفت يا هشت هزار دختر و پسر تازه جوان و زيبا به او تسليم كنند .\r\nبنا به جهات و ملاحظاتى كه گفته شد باب عالى از انضمام سرزمينهاى پهناور و پر نعمت تاتار و سيت ، و دشتهاى پر بركت دامنه‌هاى قفقاز به كشور عثمانى\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nچشم پوشيده است ، و اگر اين اقوام پراگنده ، در سرزمينى محدود مىزيستند ، بىگمان عثمانى آنها را زير فرمان خود در مىآورد .\r\nاين نيز گفتنى است كه سرتاسر اين سرزمينها جايگاه زندگى مردمانى عشيره - مانند است كه هر چندگاه محل زندگى خويش را تغيير مىدهند و به يك جا نمىمانند . نبايد فراموش كرد تمام قبايل ساكن اين مناطق كه باجگزار عثمانى مىباشند اگر از تهاجم نيروى مسلح ايران بهراسند به پادشاه ايران نيز باج مىدهند . شاه عباس بزرگ در تمام مدّت سلطنت خود كه تا سال 1627 ادامه يافت ماليات و خراج اين سرزمينها را كه بيشتر دختران و پسران تازه جوان و زيباروى بودند بىهيچ رنج و زحمت مىگرفت ، و ببايد دانست كه طىّ قرون و اعصار متمادى كناره‌هاى درياى سياه جايگاه پرورش زيباترين و فريباترين مهرويان جهان بوده است .\r\nپادشاه مينگرلى كه اكنون بر اين سرزمين سلطنت مىكند پس از شورشى كه عليه تسلط ايميرت به وقوع پيوست هشتمين سلطانى است كه بر اين سرزمين فرمانرواست . اين پادشاه داديان ناميده مىشوند كه به معنى مهتر و نگهبان داد است . و از لفظ داد كه در زبان فارسى بسيار به كار مىرود گرفته شده است .\r\nايرانيان نخستين سلسلهء پادشاهان خود را پيشداديان مىنامند كه به معنى نخستين تجلّى داد مىباشد ، و مراد از اين نامگزارى چنين بوده كه به جهانيان بنمايند ايرانيان اولين ملّت اين سرزمين بزرگ و با آفرين بوده‌اند كه عدالت را مهمترين پايه‌هاى مليّت و مالكيّت خود قرار داده‌اند .\r\nپادشاه ايميرت عنوان « مپ » (  meppe  ) كه در زبان گرجى به معنى سلطان است به خود داده است . داديان و مپها بر اين باورند كه از نباير و احفاد حضرت داوداند كه هم عنوان پيغمبرى و هم سمت پادشاهى داشته است . پادشاهان باستانى گرجستان نيز بر همين دعوى بودند ، و خان گرجستان خويش را از احفاد حضرت سليمان پسر داوود مىشمرد ، و پادشاه ايميرت عنوان عالىتر و بالاتر بر خود بسته است و خويش را شاهنشاه مىخواند .\r\n* * * همين كه كشتى ما در لنگرگاه ايسگائور (  isgaour  ) متوقف شد و لنگر انداخت ، چنان كه پيش از اين گفتم با بازرگان يونانى كه راهنما و رفيق راه من بود به ساحل فرود آمدم ، و بر اين اميد بودم در آن‌جا نشانه‌هايى از آبادانى و فراوانى ببينم .\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nگمان مىبردم در آن كناره خانه‌هاى خوش منظرى خواهم ديد و مىتوانم هر چه مىخواهم بخرم و هم صحبت و آشنايان با ذوق و خوش‌زبانى خواهم يافت ؛ اما از آنچه مىجستم هيچ نيافتم . شگفت اين‌كه با اين‌كه هفت كشتى در بندر لنگر انداخته بود بندر كاملا سرد و خاموش بود . سراسر بندرگاه ايسگائور پوشيده از جنگلهاى انبوه و درختان بيخ‌آور و تناور و سر درهم آورده است . در فاصلهء صد قدمى ساحل ميدانى به درازاى دويست و پنجاه گام و به پهناى پنجاه قدم وجود دارد و اين ، بازار و محل خريد و فروخت و داد و ستد كلشيديهاست . در اين ميدان گذرگاهى است كه در هر دو طرفش در حدود صد كلبه ساخته شده ، اين كلبه‌ها همه از شاخه‌هاى به هم بافتهء درختان درست شده ، و متّصل به هم است . صاحبان كلبه و كالا كه بازرگانانند به موقع در كلبه‌هاى خود مىخوابند و به هنگام مقتضى به خريد و فروخت مىپردازند .\r\nكالاهاى آنان بيشتر چيزهايى است كه بتوانند حداكثر در مدت دو يا سه روز بفروشند . چون دزدان بسيار در كمين‌اند كه هر چه بتوانند بربايند خريداران هر چه را مىخرند ، و فروشندگان آنچه را كه مشترى زياد ندارد به داخل كشتى منتقل مىكنند تا از دستبرد دزدان در امان باشد . در اين ميدان يا بازار عريض و طويل اجناس متنوع ديده نمىشود ، ونيز در مجاورت آن حتى يك كلبهء دهقانى به چشم نمىخورد .\r\nبازرگان يونانى رفيق راه من از چند نفر كه در بازار مىگشتند خواهش كرد كه روز بعد مقدارى گم براى ما بياورند . گم دانه‌هايى است كه به جاى گندم به كار مىبرند و از آن قسمى نان درست مىكنند . همچنين خواهش كرد مقدارى شراب و چند چيز ديگر بياورند . مرد دهاتى خواهش ما را به گرمى و مهربانى پذيرفت ، و قول مساعد داد ، اما وفا به جا نياورد . من از اين‌كه با همهء تلاش و جستجو كه كردم موفق به تهيّهء خواربار نشدم سخت نگران و دل‌آزرده گشتم ، زيرا آنچه مواد خوراكى با خود داشتيم بر اثر مصرف رو به پايان داشت ، و چيزى كه مايهء تعجب و تأثر ما شد مشاهدهء بردگان زيادى بود كه همه غل و زنجير به گردنشان كرده بودند . همچنين دوازده نفر سر و پا برهنه كه همه چهره و حالت وحشتناكى داشتند و مسلح به تير و كمان بودند .\r\nاينان مأموران گمرك بودند . اما آنچه بيشتر مايهء تعجب و وحشت و نفرت من شد اين بود كه آگاه شدم تركان و پادشاه گوريل براى غارت كردن مردمان مينگرلى دست به سلاح برده‌اند و به جنگ پرداخته‌اند .\r\nهنگام عزيمت به كلشيد بر اين اميد و گمان بودم كه اگر ضمن سفر مشكلى\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nبه من روى نمود مبلغين ته آتن به ياريم مىشتابند . همچنين مىپنداشتم خانه‌هايى در اختيار آنهاست كه مىتوانم روزى چند با اطمينان كامل در آنها بياسايم ؛ و چندان نفوذ و توان‌مندى دارند كه بتوانند وسايلى فراهم آورند كه هر چه زودتر و آسان‌تر به مرز ايران برسم .\r\nخانه‌هاى مبلغان مسيحى تا ايسگائور از راه خشكى چهل ميل و از راه دريا پنجاه و پنج ميل فاصله دارد . من به نام رئيس هيأت مبلغان نامه‌اى نوشتم و با پيكى بادپا و ره سپر فرستادم ، مشعر بر اين‌كه : براى انجام دادن كارهايى بس مهم ، قصد سفر كردن به ايران دارم ، همچنين در آن نامه آوردم كه سفير فرانسه ، وزير مختار ژن ، اسقف كاپوسنهاى يونان ، و نمايندهء ته آتن‌ها (  theatin  ) ى قسطنطنيه سفارشنامه‌هاى مخصوص نوشته‌اند كه بايد به وى برسانم ، و مصرّانه از رئيس هيأت مبلغان خواستار شدم كه بىدرنگ كسى را براى فراهم كردن مقدمات سفر من بفرستد .\r\nمىخواستم مزد سفر پيك را به نقد بپردازم ، اما وى اصرار داشت به جاى پول ، معادل آن پارچهء كتان به وى بدهم . رهنمايم بدين سوداگرى رضا شد و قبول كرد به ازاى پول دو قطعه كتان سفيد به او بدهد ، به شرط اين‌كه رفتن و برگشتنش بيش از دو روز و نيم به طول نينجامد . دو قطعه كتانى كه به جاى پول به پيك داديم در كافا بيش از چهار فرانك بها نداشت .\r\nدر حالى كه سخت اندوهگين و دل‌آزرده بودم به كشتى بازگشتم . غمم از اين بود كه در راه سفر به سرزمينى درافتاده‌ام كه در آن نه خانه‌اى براى آرام گرفتن هست ، نه چيزى براى خوردن ، و نه پول جريان و ارزش دارد . آنچه به نظر مىرسيد چهرهء غم‌زده و پژمردهء بردگانى بود كه غبار نااميدى و بدبختى سيما و سراسر اندامشان را پوشانده بود . اين ستمرسيدگان در سنين متفاوت ، و هم از زن و مرد بودند . برخى با نهايت شقاوت و بىرحمى دو به دو به هم بسته شده بودند ، و بعضى غل و زنجير به گردن داشتند . از روى ديگر جابه جا مأموران گمرك كه در حقيقت به درندگان شبيه‌تر از انسان بودند ، و ديدن قيافه و چهره‌شان موى بر اندام راست مىكرد ، مشاهده مىشدند ، از ديدن اين مناظر اندوه‌بار و دلخراش سخت اندوهگين و فسرده‌دل بودم ، اما جز شكيبايى و تحمّل درد چاره نداشتم . براى اين‌كه خاطر دوست همسفر و ديگر كسان را آزرده نكنم ، از غم سنگينى كه دلم را مىفشرد اندكى به آنان نگفتم ، حتى به آنان مژده دادم كه به من وعده داده‌اند مقدارى خوراكى براى ما بياورند . اما چون مىدانستم\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nاين وعده جز فريبى بيش نيست به آنان سفارش كردم چندان كه مىتوانند در مصرف مواد خوراكى صرفه‌جويى كنند .\r\nبا اين‌كه خبر حملهء تركان عثمانى و پادشاه گوريل در همه‌جا پراگنده شده بود سوداگرانى كه با كشتى سفر مىكردند بامداد روز بعد ، فارغ از هرگونه تشويش و نگرانى كالاهايى را كه با خود آورده بودند به منظور سوداگرى به ساحل منتقل كردند .\r\nهر كدام در يكى از كلبه‌ها بار افگندند ، و امتعهء خويش را عرضه داشتند .\r\nظهر روز هجدهم رهنماى مهربان من به كشتى آمد و مژدهء رسيدن جواب را آورد . پاسخ نامهء من بسيار كوتاه بود . رئيس گروه مبلّغان ته آتن نوشته بود كه در مدت دو يا سه روز آينده در كشتى مىنشيند ، و با يك قايق پيش ما مىآيد ، و چندان كه بتواند در پيشرفت كار ما مىكوشد .\r\nغروب روز نوزدهم يك دسته از كشتگران كه خود را از چنگ متجاوزان رانده بودند و به ايسگائور رسانده بودند ، شرح دادند آن عده از ابخازيان كه پادشاه مينگرلى آنان را براى مقابله در برابر هجوم تركها به يارى خوانده بود خود به نهب و غارت پرداخته‌اند ، هر كس را ببينند به اسارت مىگيرند ، اغنام و احشام را مىدزدند و مىبرند ، و هر چه را به كارشان نيايد مىسوزانند . آنان از اين‌جا فاصلهء بسيار ندارند .\r\nسوداگران به شنيدن اين خبر وحشتناك بىدرنگ به جمع كردن كالاى خود پرداختند ، و هر كس مىكوشيد زودتر از ديگران امتعهء خويش را وسيلهء قايق به كشتى منتقل كند . فرصت تنگ بود و زمان به سرعت سپرى مىشد . چون فاصلهء كشتى تا ساحل از يك ميل بيشتر بود قايقها نتوانستند بيش از دو بار بار از ساحل به كشتى ببرند .\r\nهر كدام از ناخدايان كشتيها به قصد مقابله با متجاوزان دو توپ به ساحل منتقل كردند ، و در گذرگاه اصلى بازار به كار گذاشتند ، و در تمام مدت شب آمادهء پيكار شدند .\r\nقلم و زبان من از نوشتن و گفتن بيم و وحشتى كه سراپاى وجودم را فرا گرفته بود قاصر است . از اين پيشامد پر خطر و وحشت‌انگيز چنان نگران و ترسان شده بودم كه خويشتندارى نمىتوانستم . آنچه بيشتر مايهء هراس و اضطرابم شده بود اين بود كه ناخداى كشتى حامل ما در آغاز بر اين نيّت بود كه با ابخازيان و چركسهاى متجاوز به گفتگو بنشيند ، و با آنان به نوعى مصالحه كند . شايد تحت شرايطى اجازه بدهند كه به كافا بازگرديم . اگر چنين روى مىنمود ناچار مىشديم پس از تحمل آن همه بلاها و سختيها سه ماه همچنان دريانوردى كنيم ، و در پايان سال به كريمه باز\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nگرديم . تصوّر اين پيشامد سخت مرا در وحشت افگنده بود . وقتى فكر مىكردم در اين بازگشت احتمال خطر غرق شدن در دريا ، رنج و درد گرسنگى ، و سختيها و محنتهاى ديگر در ميان است از شدت درد به خود مىپيچيدم . رنج جانكاه‌تر اين‌كه اگر از اين بلاها جان به در مىبردم و سلامت به كريمه مىرسيدم ، دوستان و آشنايان سرزنشم مىكردند كه چرا پس از گذشتن و پشت سر نهادن آن همه مضايق كه بر سر را هم بوده دگر بار بازگشته‌ام . آرى ، پيش از اين واقعه شادمان بودم كه اگر براى بيرون شدن از خاك عثمانى تدبيرها به كار برده و رنجها تحمل كرده‌ام بارى نامراد نشده‌ام ؛ اما اكنون چه ، و پس از اين فرار پر خوف و بىحاصل به چه اميد خويش را خوشدل بدارم .\r\nاضطراب و دلواپسى من زمانى فزونى گرفت كه شاهد وحشت و ناراحتى همراهان و كسان خود شدم . آنان بر اثر وحشت از اين حادثهء پر مخافت به زمين و زمان ، به سرنوشت و تقدير نامساعد خود ، به سرزمينى كه تصادف ، ما را به آن‌جا افگنده بود ، به آنان كه ما را به سفر كردن از راه درياى سياه تشويق كرده بودند ، نفرين مىكردند و دشنام و ناسزا مىگفتند . بارى ، چنان در درياى اندوه و حسرت و ناكامى غوطه‌ور بودم كه براى نجات خود و همراهانم راهى نمىيافتم ، و تن به تقدير سپردم .\r\nاما در چنين ناآراميها و از پا افتادگيها خداى مهربان نور اميد در دلم برافروخت . من هم به سخنان نويددهنده و آرامش‌بخش لختى دل خدمتگران و همراهانم را اميدوار كردم . آنان مدتى خاموش شدند ؛ زمانى زبان از نفرين كردن و ناسزا گفتن فرو بستند ؛ اما وقتى دگربار عفريت گرسنگى و هيولاى مرگ را برابر نظر خود مجسم ديدند زبان به دشنام گشودند .\r\nروز بيستم مسافران كشتى ما و سرنشينان كشتيهاى ديگر سوار شدند .\r\nسوداگران چشم پوشيدن از سود سوداگرى نمك ، پشم ، بدل چينى و امثال آن را بر اسارت به دست ابخازيان خونخوار ترجيح نهادند . مهاجمان تبه‌گار كاملا نزديك شده بودند ، چنان كه ساعت ده شب به بازار آتش درافگندند ، و ما شعله‌هاى سركش آتش را از كشتى مىديديم ، و بامداد روز بعد گروهى براى مشاهدهء آثار تهاجم متجاوزان وحشى از كشتى به محل بازار رفتند از آن همه جنب و جوش و كالا جز توده‌هاى عظيم خاكستر چيزى نديدند ، و سكوتى غم‌افزا سراسر آن ميدان گشاده دامن را فرا گرفته بود .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nوقتى همه مسافران در كشتى فراهم آمدند كوشش بسيار كردم مگر مقدارى بيسكويت ، نان خشك ، برنج ، كره ، پياز ، سبزى خشك از ايشان بخرم ، هيچ كس حاضر به فروختن اينها نبود ، زيرا بازگشت به كافا وحشت عجيبى در دل آنان افگنده بود . اما به هر روى با صرف پول زياد ، شصت ليور نان خشك ، كمى سبزى ، هشت ليور كره ، دوازده ليور برنج خريدم . گرچه اين مقدار مواد خوراكى براى مصارف شش تن غير كافى و اندك بود ، اما به هر روى اگر با صرفه‌جويى و احتياط تمام مصرف مىشد مىتوانست مدتى كفايت كند .\r\nدر كشتى ما مقدار زيادى ماهى خشك وجود داشت ، و ما به جاى اين‌كه در روزهاى آينده از لحاظ مواد خوراكى ، سخت در تنگنا نيفتيم غالبا از اين ماهيها استفاده مىكرديم . اندك اندك كسان و همراهانم به خوردن ماهى خشك بدون نان عادت كردند ، و اين غذا به مذاقشان بد و ناگوار نمىآمد ، و من از اين جهت خيالم راحت شد .\r\nروز بيست و هفتم وقتى رئيس گروه مبلّغان ته آتن نيامد ، و از او خبرى نرسيد ، و مردّد بودم چه كنم ، با همراهان و خدمتگرانم به مشورت نشستم ، و پس از گفت و شنود مختصر به آنان گفتم : به عقيدهء من يكى از شما بايد به جايگاه اقامت هيأت مبلغان برود ، و رئيس آنان را به اين‌جا بياورد ، باشد پيش از آن‌كه مشكلات ما به بن‌بست انجامد گرهى از كار فروبسته‌مان بگشايد ؛ زيرا در اين ماجراى پر خوف و پر خطر جز او هيچ كس نمىتواند به ما كمك مؤثر بكند .\r\nبيم از نقصان مواد خواربار ، و مشكلات و خطرات ديگر آسان آنان را به پذيرفتن اين پيشنهاد رضا و متقاعد كرد ، و يكى از آنان اين مأموريت را پذيرفت .\r\nدر اين هنگام كنار كشتى ما قايقى از آن آنارگىها (  anarguie  ) لنگر انداخته بود . آنارگ آبادى كوچكى در ساحل دريا بود . و اين قايق براى بردن نمك به اين‌جا آمده بود . خدمتگر من كه داوطلب انجام دادن اين مأموريت شده بود در اين قايق نشست . به وى چهار دوكاى طلا و نقره و مقدارى اجناس خرازى دادم ، همچنين همه سفارشنامه‌هايى را كه قبلا از آنها ياد كرده‌ام به وى سپردم تا به رئيس گروه مبلغان بدهد . اين همه توصيه‌نامه‌ها و سفارشنامه‌هايى را كه دوستانش نوشته بودند ، بدين اميد برايش فرستادم كه شايد بىدرنگ به كمك و رهايى ما بشتابد . ضمن نامه‌اى جداگانه متضرعانه از وى التماس كردم كه هر چه زودتر به نجات ما بيايد . و نيز\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nيادآورى كردم كه به اندازهء كافى پول طلا و نقره براى هزينهء راه و مخارج احتمالى ديگر به آورندهء نامه داده‌ام كه مىتواند از او بگيرد .\r\nبامداد روز چهارم اكتبر پيكى كه فرستاده بودم بازگشت و رئيس هيأت مبلغان را كه چنان كه پيش از اين گفته‌ام دن مارى ژزف زامپى (  don marie joseph zampi  ) نام داشت و از مردم مانتو (  manteu  ) بود ، با خود آورد . با شور و شوق و شادى فراوان به پيشبازش شتافتم ؛ سلامش گفتم ، و در آغوشش كشيدم . نخستين سخنى كه گفت اين بود : پروردگار كسانى را كه ترا به اين راه پر خطر رهنمون شده‌اند ببخشايد . آقاى عزيز ، شما به سرزمينى پا نهاده‌ايد كه شوم‌تر ، وحشىتر ، وحشتناك‌تر و پرخطرتر از آن جايى نيست ، و من صلاح شما را در اين مىبينم كه هر چه زودتر با نخستين وسيله خود را به قسطنطنيه برسانيد .\r\nبر اثر اين سخنان بيم‌انگيز شادى آمدن و ديدار رئيس گروه مبلّغان ته آتن از دل و سرم بيرون شد . سرانجام او و رفيق رهنمايم را به اتاقم بردم ، و در آن جا هر سه با هم به صحبت نشستيم . نخست از وى كه بر اثر استدعاى من رنج اين سفر دور و دراز و ناآرام را بر خود هموار كرده بود ، سپاسگزارى كردم . او جواب داد مىخواسته است همان روز كه وعده داده بوده بيايد ، اما هجوم و غارتگرى و كشتار ابخازيان وحشى همهء راهها را به خطر انداخته و نتوانسته است به وعدهء خود وفا كند . آن‌گاه به وى گفتم كه سخنان يأس‌آميزش كاملا مرا مضطرب و پريشان‌خاطر كرده است ؛ و افزودم خدا نكند گفته‌هاى بيم‌انگيز شما كه با محبت و خيرخواهى آميخته است بر اثر تصور زحمات ناشى از رنج مهماندارى و مخارج آن ، از دلتان بر زبانتان جارى شده باشد ؛ و او جواب داد : نه ، هرگز چنين خيالى نكرده‌ام ، و به اين‌جا آمده‌ام تا هر خدمتى كه مىتوانم براى شما انجام كنم ؛ و اگر بخواهيد البته شما را به محل سكونت خود مىبرم .\r\nاما چون سخن در پرده گفتن و پوشاندن حقيقت در مذهب دوستدارى كفر است ، باز هم به تأكيد و صراحت تمام مىگويم راهى كه از آن بايد بگذريم سخت پرخطر است ؛ هوا بد و ناسازگار است ؛ نه نان پيدا مىشود و نه خوراكيهاى ديگر ؛ مردمى كه در مسير ما زندگى مىكنند همه وحشى و بىرحم‌اند .\r\nبه وى گفتم : سفارشنامهء معتبرى براى پادشاه كلشيد آورده‌ام : باشد اگر ببيند نسبت به ما مهربان شود . پاسخ داد : بدين دل مبند و خود را اميد و نويد مده ، زيرا پادشاه كلشيد خود يكى از غارتگران و دزدان است ، و در تبهكارى و خونريزى دست\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nكم از درباريانش ندارد . سه سال پيش وقتى از ايتاليا به محل سكونتم بازگشتم ، هداياى زيادى براى او و همسرش ، وزيرش ، و بزرگان دربارش آوردم . وى به گمان اين‌كه هنوز چيزهايى دارم كه به او نداده‌ام مأمورى به خانه‌ام فرستاد ، آنچه از وسايل زندگى و شخصى داشتم به غارت برد . افزون بر اين ، با اين‌كه پزشك خاص شاه و وزير و درباريانش بودم ، وزيرش مرا به طمع گرفتن نفايس ديگر به زندان افگند ، و زنجير به گردن ، و غل به پايم نهاد ، و تا چهل اكو به رشوت نستاند رهايم نكرد . آقايان ، دوستان عزيز ، اين حقايق غير قابل انكار مرا وادار مىكند به تأكيد تمام به شما بگويم هر چه زودتر به قسطنطنيه بازگرديد كه در اين راه بيم جان در ميان است . با وجود اين اگر ، همچنان عزم جزم كرده‌ايد كه به كلشيد سفر كنيد اينك من و شما . چندان كه بتوانم در حراست جان و اموال شما مىكوشم و اميدوارم بدون رويارو شدن با خطر به مرز ايران برسيد .\r\nدر آن حال نمىخواستم و نمىتوانستم گفته‌هاى مطران ، رئيس گروه مبلغان ته آتن را ارزيابى و سبك سنگين كنم . مىدانستم كه سفر كردن به سرزمين كلشيد براى من و همراهانم خطرهاى عظيم در پى دارد كه جان به در بردن از آنها آسان نيست ؛ اما نمىدانم از چه رو نوعى خوش‌بينى كه خودم نيز ماهيّت و علّتش را نمىدانستم در دلم پديد آمده بود . از روى ديگر بلايا و مصايبى كه در آن لحظه در نظرم جلوه مىكرد به راستى عظيم و طاقت‌سوز بود . براى اين‌كه مطران را به موقعيّت پرخطر و وحشت‌انگيز خود كاملا آگاه كنم ، به وى گفتم : من به مخاطرات جانفرسايى كه به احتمال قريب به يقين هنگام عبور از سرزمين كلشيد بدانها گرفتار مىآييم واقفم ، اما اين خطرها با همهء سنگينى و عظمتش در برابر مصائبى كه در بازگشتن به قسطنطنيه مسلما بدانها گرفتار خواهيم شد چون كاه در برابر كوه مىنمايد ، و به هر روى قابل تحمل است . به زامپى عرضه داشتم كه ما براى بازگشتن به كافا خواربار نداريم ، و اگر خطر ديگرى پيش نيايد ، از رنج گرسنگى خواهيم مرد . افزون بر اين كشتى حامل ما كهنه و فرسوده است . هر روز انبوهى از بردگان پير و جوان و زن و مرد را بر آن سوار مىكنند ؛ سرنشينانش چندانند كه حتى بر عرشه‌اش از ميان انبوه جمعيت آسان گذر نمىتوان كرد . از بامداد تا شامگاه بر اين كشتى فرسوده كه ديرى به آخر عمرش نمانده گروه گروه ابخازيها و مينگرليهايى سوار مىشوند كه جانوران گزنده همراه دارند ، و بيم آنست كه بعضى از بيماريهاى واگير از جمله طاعون ، دامنگير همهء سرنشينان كشتى\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nشود . از اينها گذشته ، اين كشتى زودتر از دو ماه به مقصد كافا راه نمىافتد ، تا آن هنگام فصل توفان درياى سياه فرا مىرسد ، و گذشتن از آن حتى براى كشتيهاى نو و مجهز خالى از خطر نيست . به فرض اين‌كه همه اين خطرها را پشت سر نهاديم و سالم به كافا رسيديم چهار ماه مدت مىگيرد كه به قسطنطنيه برسيم . پس از اين مدت دراز ، دگربار به مبدأ سفر پيوسته‌ايم ، و براى بيرون شدن از سرزمين تركان بايد از نو خود را براى تحمّل مصائب و متاعبى كه تلخى آنها از جان كندن فزون‌تر است آماده كنيم .\r\nچه حديث مواجهه با مأموران گمرك و ماليات ، مصيبت و عذابى جان شكار است كه حتى يادآورى آن موى بر اندام راست مىكند . بنابراين خطرات احتمالى سفر مينگرلى هر چند عظيم نمايد هزار ره از خطرات مسلّم بازگشت به قسطنطنيه كمتر است .\r\nدلائل من ظاهرا در نظر جناب مارى ژزف زامپى مقبول و پسنديده افتاد ؛ تسليم شد ، و اجازه داد بارهاى خود را از كشتى به قايق منتقل كنيم . قايقى كه خدمتگر من جناب مطران را با آن به بندر آورده بود دراز و عريض بود ، و گودى آن از حدّ معمول فزون‌تر بود . همهء محمولات خود را با كليهء خواربارى كه به مبلغ صد اكو خريده بوديم به قايق منتقل كرديم . از جناب مطران خواهش كردم مقدارى از اجناسى را كه كلشيديان بدان نياز دارند بخرد تا در آن جا با اجناسى كه ما به آنها احتياج داريم مبادله كنيم . زيرا چنان كه گفتم در آن‌جا پول جريان نداشت ، و داد و ستد به صورت مبادلهء كالا انجام مىشد .\r\nنقل و انتقال محمولات ما به قايق پيش از ظهر پايان پذيرفت . از اين‌كه از آن پس به ماندن در آن كشتى لعنتى مجبور نبودم ، دلم لبريز شعف و شادمانى بود .\r\nهمچنين ناچار نبودم اسارت و بدبختى بيچاره مردمانى را كه به صورت برده خريد و فروخت مىشدند ببينم ، و بوى بد و نفرت‌انگيزى را كه از بدن چركينشان برمىخاست ببويم . اين كشتى در حقيقت زندان بردگان بود . شامگهان اين تيره‌بختان سيه ستاره را دو به دو با زنجير به هم مىبستند ، و بامدادان زنجير از دست و پايشان مىگشودند .\r\nصداى دلخراش بستن و باز كردن اين زنجيرهاى لعنتى جان مرا بسان سوهان مىسود .\r\nهر روز صبحگهان زبانهء سركش آتش از ساحل ديده مىشد ؛ و اين نشان اين بود كه دارندگان برده يا چيزهاى ديگر براى فروختن آنان به كشتى مىآيند . ناخدايان قايقهايى به ساحل مىفرستادند ؛ صاحبان كالا در آنها مىنشستند و به كنار سفينه مىآمدند ، سپس معامله انجام مىگرفت . درگيرى جنگ در كلشيد مايهء رونق داد و ستد\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nشد زيرا متجاوزان ابخازى آنچه را غارت مىكردند به كشتى مىآوردند و به بهاى ارزان به سوداگران مىفروختند .\r\nروزى يكى از ابخازيان متشخص وارد كشتى ما شد . دنبال وى هفت يا هشت تن از متابعانش درآمدند . شخصيّت موصوف سه برده براى فروخت همراه آورده بود ، و هر يك از همراهانش مبلغى از اشياء غارت شده زير بغل داشت . از جمله يكى از آنها قابى از نقرهء خالص آورده بود . از او پرسيدم تصوير متعلق به اين قاب را چه كردى ؟ جواب داد : چون ترسيدم اگر آن را بياورم بر من غضب كند و بميرم در كليسا گذاشتم .\r\nوقتى كه من كشتى را ترك گفتم چهل برده در آن گرفتار بودند . ناخداى كشتى و سوداگر ترك و چند تن از مسيحيان آنان را با سلاح و مواد خوراكى و برخى چيزهاى ديگر مبادله كرده بودند . سوداگران كالاهاى خود را به دو برابر بهاى عادله به مشتريان مىدادند . بهاى غلامان بيست و پنج تا چهل ساله ، همچنين قيمت بچه‌هاى هشت تا ده ساله براى آنان فقط پانزده اكو تمام مىشد . دختران جوانى را كه سيزده تا هجده ساله بودند بيست اكو ، زنان را دوازده اكو ، و كودكان را سه تا چهار اكو مىخريدند . يك سوداگر يونانى كه اتاقش كنار اتاق من بود مادرى را با طفل شيرخوارش به دوازده اكو خريد . اين زن برگشته بخت بيست و پنج سال داشت و مظهر جمال بود . رنگ چهره‌اش به سوسن شاداب مىمانست ؛ پستانهاى گرد و لرزان و لغزانش به دلها شور مىافگند ؛ گردن بلند و صاف و بلورينش آفت دلها بود . شايد در همهء جهان به زيبايى و طنازى و دلفريبى همتا نداشت . هر كس او را مىديد مفتون رعنايى و دلاراييش مىشد . وقتى او را ديدم به دل گفتم : اى زيباى تيره‌روز ، من در شرايط و موقعيتى هستم كه نه به تو رحمت مىآورم و نه دلباختهء زيباييت مىشوم . اگر من خود گرفتار رنجها و بلاهاى جان شكار نبودم ، در سراشيب سقوط به پرتگاهى مخوف‌تر و مظلم‌تر از چاه‌سار بردگان نبودم شايد احساسم دربارهء تو به گونه‌اى ديگر بود اما افسوس و دريغ كه هيچ كس از دردهاى جان كاه من آگاه نيست .\r\nآنچه مايهء تعجب و شگفتى من بود اين بود كه اين تيره‌روزان برگشته بخت به احوال بد خويش آگاه نبودند ، و احساس درد و رنج نمىكردند . خداوندان اين برده‌هاى سيه ستاره همين كه آنان را مىخريدند و به تملّك و تصرّف خود در مىآوردند جامه‌هاى ژنده و پارهء آنها را از تنشان به در مىكردند ، لباس نو بر آنان مىپوشاندند ، و\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nبه كار مىگماشتند . مردان و پسران جوان را به كار كردن در كشتيها وادار مىكردند ، و زنان و دختران را به دوختن لباس وا مىداشتند . چنان مىنمود كه همگى از پوشاك و خوراك خود راضى و خرسند بودند . اما از كار كردن خوششان نمىآمد ، و از آن تن مىزدند . به همين جهت غالبا تنشان را به ضرب چوب و تازيانه مىخستند ؛ و من پس از تأمل نه زياد به حال اين گروه سيه‌روزگاران برگشته بخت به اين حقيقت ايمان آوردم كه زندان حرمسراها و دربارها براى اين گروه مردمان ، آسايشگاهى دلخواه است ؛ و نيز باور كردم براى زنانى كه جز خوردن و خوابيدن هنرى ندارند كاخهاى مجلّل دولتمندان مشرق زمين مناسب‌ترين و بهترين جا براى زندگى است ؛ اما اين موهبت و نعمت تنها نصيب زنان جوانى مىشود كه از زيبايى بهرهء تمام دارند ؛ شيرين زبان و دلفريب و طناز و خوش‌ادايند ، و گرنه نصيب زنانى كه از اين مواهب راحت‌بخش و شادىآفرين محرومند جز انجام دادن كارهاى سخت و طاقت‌سوز ، و تحمّل ضرب و شتم و ناسزا شنيدن چيزى نيست . همچنين من بر اين گمانم كه در زمان جمهورى يونان زمين ، زيبارويان و مه‌طلعتان كلشيدى و چركسى مانند زنان حاضر بر نيكومنظران و گلچهرگان يونانى برترى نداشته‌اند ؛ و مادر تاريخ دوران باستان تنها ژاسن (  jason  ) را مىشناسيم كه از زيباييها و دلفريبيهاى مه رويان كلشيدى و چركسى آگاه شده ، و به عشق به دست آوردن يكى از اين گلچهرگان خوش رنگ و روى از راه دور به اين سرزمين زيباپرور روى آورده بود . اما اكنون جهانيان از وجود اين گنجهاى پويا و رعنا كه نه تنها دلهاى جوانان ، بلكه دلهاى فسرده پيران را به غوغاى جوانى برمىانگيزند آگاه شده‌اند . و از هر گوشهء مشرق زمين دسته دسته زيباپرستان و گوهرشناسان براى تصاحب اين مه طلعتان نادرهء زمان به اين خطه‌رو مىآورند . در پايشان زر مىفشانند ، گويى اين نكورويان گنجينه‌اى شايان و بىبدلند .\r\nديرى نپاييد كه باد موافق وزيدن آغاز كرد ، و قايق كوچك ما به نيروى باد و قوت بازوى پاروزنان تند و شتابان روى آبهاى بىكران مىلغزيد و پيش مىرفت .\r\nهمچنان كه مىرفتيم با زامپى به گفتگو پرداختم . مىخواستم از او راه و رسم مسافرت در كلشيد را بياموزم ، تا هشيار و بيدار باشم تا گرفتار دشمن نشوم ، آنچه با خود داشتم به غارت نرود ، و به دست وحشيان آدم نماى مينگرلى كشته نشوم .\r\nدر ضمن گفتگو سخن از توصيه‌نامه‌ها ، و آنان كه سفارشنامه‌ها را براى من نوشته بودند ، در ميان آمد . زامپى گفت : توصيه نامهء سفير فرانسه قريب همان مضمون\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nاست كه سال گذشته دربارهء مسالهء مذهب كلشيديان به من نوشته ، و موضوع ديگرى در آن درج نشده است ، و آن نامه را به من داد تا بخوانم . وقتى خواندم در شگفت ماندم كه چرا در آن نامه به جاى اين‌كه اختصاصا از من و امور مربوط به من سخن در ميان آمده باشد به موضوعهاى ديگر نيز اشاره شده است . براى اين‌كه در دل زامپى اين گمان نادرست نگذرد كه سفير به عمد چنين كرده است و نسبت به من نظر لطف و محبت نداشته نامه‌اى را كه هم او به پادشاه كلشيد نوشته بود و به من سپرده بود كه به وى برسانم به زامپى دادم تا بخواند ، و حقيقت را دريابد رونوشت آن نامه چنين بود :\r\nشهريار نامور ، امپراتور فرانسه سرور گرامى من ، مرا مأمور كرده است كه از منافع شما در دربار عثمانى از هر جهت ، و در تمام موارد حمايت كنم ، و اكنون با شادمانى تمام افزون بر ارسال اين نامه ، به آقايان شاردن و رزن (  raisin  ) آورندگان اين نامه مأموريت داده‌ام كه از طرف من به تأكيد تمام اين موضوع را تأييد نمايند . اميدوارم طىّ مدتى كه اين دو تن كه مورد اطمينان و اعتماد كامل من مىباشند در كشور شما به سر مىبرند ، و يا در راه سفر كردن به ايران هستند پيوسته در سايهء حمايت و رأفت شما باشند ، و موجبات رضامندى خاطر ايشان و تشكر و امتنان مرا فراهم فرماييد . كمترين خدمتگر و فرمانبرترين چاكران ، دونوانتل سفير سلطان مسيحى امپراتور فرانسه در دربار باب عالى عثمانى .\r\nهنگام نيمه شب به مدخل رود آستولف (  astolphe  ) كه مينگرليها آن را لانگور (  longur  ) مىنامند رسيديم . اين يكى از رودهاى بزرگ و معروف اين سرزمين است . در آن جا متوقف شديم و دو تن از جاشوان را به آنارقى (  anarghi  ) فرستاديم تا خبر بگيرند آيا همهء اهالى آبادى از بيم كشتار و غارتگرى دشمنان گريخته‌اند يا كسى در آن جا به جا مانده است ، و آنان كه مانده‌اند چه مىكنند ، و چسان روزگار مىگذرانند . آنارگى در دو ميلى دريا واقع شده ، مهم‌ترين و بزرگ‌ترين شهركهاى كلشيد است و صد خانه دارد ؛ اما اين خانه‌ها در فواصلى دور از هم ساخته شده‌اند ، چنان كه ميان اولين تا آخرين خانه قريب دو ميل فاصله است . اين شهرك مهم محل رفت و آمد تركهايى است كه براى خريدن برده به اين‌جا مىآيند ، و قايقهايشان براى بردن بردگان كنار دريا لنگر مىاندازند . گروهى از محققان بر اين اعتقادند اين شهرك روى ويرانه‌هاى شهر باستانى هراكله (  heracle e  ) بنا شده است .\r\nسپيده دم روز پنجم دو جاشويى كه براى تحقيق اوضاع آنارگى فرستاده بوديم\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nبازگشتند و خبر آوردند كه ابخازيها بىآن‌كه بدين شهرك درآيند از پانزده ميلى آن گذشته‌اند ؛ آنارگى آرام است ، و امور جريان عادى دارد . زامپى فرمان داد قايق را به سرعت هر چه تمام‌تر به طرف شهرك آنارگى برانيم تا پيش از آن‌كه هوا روشن شود و رفت و آمد مردمان در گذرگاهها آغاز شود به آن‌جا برسيم ، و محمولات قايق را پيش از آن‌كه كسى ببيند پياده كنيم . اين كار موافق دلخواه انجام يافت و در خانهء مرد دهقانى فرود آمديم . خانه‌اش خوب و دلپذير بود . چند صندوق داشتيم كه بزرگ‌ترين آنها پر از كتاب بود . زامپى به من آموخت كه آن را به بهانهء يافتن چيزى در حضور صاحب‌خانه باز و خالى كنم تا وى گمان نبرد در اين صندوق و صندوقهاى ديگر چيزهاى گرانبهايى جا داده‌ام . من دستور زامپى را به كار بستم ، و صاحب خانه وقتى كتابها و دفترها را ديد با شگفتى تمام باور كرد كه ما مبلّغ مذهب مسيح هستيم ، و در صندوقهاى ديگر نيز جز كتاب چيزى نيست ؛ و در جواب كسانى كه هويت ما را مىپرسيدند مىگفت : همه راهب و مبلّغ دين هستند .\r\nروز نهم يك مرد ته آتن غير روحانى كه تنها پزشك و جراح كلشيد بود به ديدن ما آمد . چون پادشاه و درباريان و ديگر بزرگان به مناسبت شغل مهمى كه داشت همه به وى احترام مىنهادند خويشتن كام و خودپسند شده بود . وى نه به آباء مسيحى اعتنا داشت و نه به رئيس و هيأت مبلّغان دينى . رفتار و گفتارش ناهنجار و زننده بود . با اين همه من موافق توقع و دلخواهش از او پذيرايى كردم . وى وعده داد چندان كه بتواند به ما كمك و مساعدت كند . افزون بر اين به محض اينكه از ابخازيان و نزديك شدن ، و اعمال آنان خبرى موثّق مىشنيد ما را آگاه كند . راست اين است كه وفا به جا آورد ، و روز پانزدهم به ما خبر داد كه روز پيش وقتى در حضور پادشاه بوده خبرآوران به سلطان خبر آورده‌اند كه ابخازيان هزار و دويست تن را به اسارت گرفته مقدار زيادى گوسفند و چهارپا غارت كرده‌اند ، خانهء يكى از ته آتن را ويران ساخته‌اند ، و سه تن از غلامانش را ربوده‌اند . همچنين پزشك خبر آورد كه پادشاه كلشيد پس از شنيدن اين خبرهاى وحشت‌انگيز همراه دو تن از نزديكانش نامه‌اى گله‌آميز به پادشاه ابخاز نوشته ، و در آن سخت تهديد كرده كه وى به بهانهء يارى رساندن به كلشيديان در برابر تهاجم تركان به اين سرزمين وارد شده ، و نه تنها كمك نكرده بلكه اتباع وى بسيارى از مردم كلشيد را كشته و اموالشان را به غارت برده‌اند .\r\nپزشك پس از نقل اين خبرها ما را به خانه‌اش در سيپياس (  sipias  ) دعوت\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nكرد و گفت پادشاه مرا مأمور كرده به شما خير مقدم بگويم ، و اطلاع دهم اگر مايل باشيد هر قدر بخواهيد محافظ و اسب در اختيار شما مىگذارد تا بدون تشويش خاطر خود را به گرجستان برسانيد . و ما تصميم كرديم روز بعد به سفر خود ادامه بدهيم .\r\nبايد بگويم در مدت اقامت در آنارگى من از نظر خوراك و غذا هرگز در مضيقه نبودم . در آن جا پرندگان خانگى ، كبوترهاى وحشى ، خوك و بز وجود داشت ، و گماشتگان و همراهان من هر يك اينها را با معاوضهء كتان ، سوزن ، كندر ، شانه ، چاقو ، آسان به دست مىآوردند ، مواد خواربار و مانندهاى آن در آن جا به قيمت ارزان فراهم مىشد . فصل چيدن انگور بود و شراب فراوان و ارزان . فقط نان بر سر سفره كم داشتيم .\r\nاز مدتى پيش بانوى متشخّصى در آنارگى اقامت گزيده بود . وى بيوهء وزير متوفّاى كلشيد بود . زامپى مرا به خانهء او برد و معرفى نمود ، و من چند چيز به او تقديم كردم . به اميد اين‌كه باز هم چيزهايى به رسم هديه به او بدهم هر روز يك گرده نان به وزن تقريبى نيم ليور با بعضى خوراكيهاى ديگر مثلا يك قطعه گوشت خوك وحشى ، يا يك گرده نان روغنى يا مقدارى عسل يا يك قرقاول برايم مىفرستاد و در مقابل چاقو يا قيچى يا نوار يا كاغذ طلب مىكرد ، و بدين گونه دو برابر بهاى اجناس معدودى كه براى من مىفرستاد مىستاند .\r\nيك روز اين بانوى متشخص به ديدنم آمد . مرا مورد لطف و تحسين قرار داد و در مقابل اين محبت چيزهاى بيشترى تقاضا كرد . اين بگير و بستانها هرگز موافق طبع من نبود اما به خاطر به دست آوردن نان كه هرگز ندانستم آنها را از كجا به دست مىآورد به اين معامله‌ها ادامه دادم .\r\nزامپى همه جا و پيش همه كس مرا يك روحانى كاپوسن معرفى مىكرد و مىگفت : مىخواهم نزد كاپوسنهاى مقيم گرجستان بروم ، و براى اين‌كه تركان مسلمان مرا نشناسند و آزار و شكنجه‌ام نكنند ، و آسان از سرزمين آنان بگذرم به اجبار لباس غير روحانى پوشيده‌ام . همچنين وى سفارش كرد لباس كهنه و پاره‌اى بر تن كنم تا بينندگان بر من به نظر ترحم بنگرند . من فرمان بردم و خود را چنان مىنمودم كه وى مصلحت مىدانست . اما رفتار و كردار خدمتگرانم چنان بود كه مردمان را نسبت به من به شك و ترديد مىانداخت ، زيرا آشپزخانه‌ام را چنان آباد مىداشتند كه با ظاهر فقيرانه و لباسهاى ژنده‌ام مناسبتى نداشت . همچنين آنها هر خوراكى را كه\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nدلخواهشان بود به هر قيمت مىخريدند . به سخن ديگر اين زيادرويها و اسرافها موجب توجه ديگران شد ، و اين ظن در دلشان پديد آمد كه من آن‌كه مىنمايم نيستم .\r\nروز چهاردهم دو ساعت پيش از دميدن خورشيد از آنارگى بيرون شديم و دو فرسنگ در رودخانه آستولف پيش رفتيم . سپس محمولات خود را از قايق به شش ارابهء كوچك منتقل كرديم . راهبى نيز مواد خواربارى را كه خريده بود در دو ارابهء ديگر جاى داد . حركت چندين ارابه با هم كه در نظر مردمان بىسابقه بود ، غوغايى به پا كرده بود . مدت دو روز اين خبر بر سر زبانها افتاده بود كه عده‌اى اروپايى به اين سرزمين پا نهاده‌اند كه هشت ارابه محمولات آنان را مىكشد . اين خبر با شاخ و برگهاى زياد و اغراق‌آميز دهان به دهان مىگشت ، و مصائبى به بار آورد كه بعدها از آنها سخن خواهم گفت . آرى ، پس از اين‌كه چهار فرسنگ و نيم راه پيموديم غروب آفتاب به سيپياس رسيديم . سيپياس نام دو كليساى كوچك مىباشد كه يكى متعلق به جامعهء روحانى مينگرلى است ، و ديگرى به آباء مبلّغين ته آتن تعلق دارد . محوطهء وسيعى كه اين دو كليسا در آن بنا شده از آن هر دوست . در اين محوطهء گسترده دامن به سبك معمول محل چندين خانهء چوبى ساخته شده كه بعض آنها يك طبقه و برخى دو طبقه است . هر خانه متعلق به يكى از مبلغان است ، و آنها جدا از هم زندگى مىكنند . در خانه‌هاى كوچك يك طبقه بزرگان كشيشان و دو خانواده از دهقانان آنان روزگار به سر مىبرند .\r\nته آتنها در سال 1627 ميلادى وارد مينگرلى شدند و در آن‌جا اقامت گزيدند . غالب آنان پزشك بودند . پادشاه كلشيد در آن زمان مردى دانا و مقتدر بود .\r\nبزرگان وى را از آمدن اين دسته آگاه كردند و گفتند بيشتر تازه آمدگان پزشك و مردمانى با معرفت و هنرمندند ، و اگر بمانند وجودشان براى سلامت اهالى اين سرزمين بسى سودمند خواهد بود . پادشاه كه هوشمند و دانشپرور بود آنان را نواخت و در حمايت خويش گرفت . به آنان خانه و زمين بخشيد ، و گروهى از كشاورزان را به خدمتگرى ايشان گماشت تا كشتگرى كنند و شراب بسازند .\r\nبيست سال قبل ژزويتهاى قسطنطنيه دو نفر از همكاران خود را به اين كشور فرستادند اما آنان دير نماندند و چنان زود درگذشتند كه مايهء بيم و وحشت ديگران شد كه پس از آنان هيچ كس جرأت آمدن به اين سرزمين نكرد . ته آتن‌ها بسيار سال پيش از اين در تاتارستان ، گرجستان و چركستان و ايميرت سكونت داشتند ، اما وقتى\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nدريافتند كه مردمان اين كشورها حاضر به پذيرفتن مسيحيّت به آيين كليساى غربى نمىباشند ، و نيز كثرت مراجعه بيماران به ايشان مايهء زحمت و دردسرشان بود محل سكونت خود را رها كردند ، و همهء خانه‌هاشان به مرور زمان ويران شد .\r\nآباء مبلّغين مسيحى ته آتن كلشيد اظهار مىداشتند آنان نيز از وضع موجود رضايت ندارند و به همان دلايل مىخواسته‌اند كه اين سرزمين را ترك كنند . اما چون كليساى روم اهتمام و اعتقاد كامل دارد كه به همت ياران با ايمان و سخت پيمان خود رايت مذهب كاتوليك را در اقطار جهانى برافرازد ، و نيز خود آنان مايلند مقامات برجستهء كاتوليك را در رسيدن به اين آرزوى بزرگ يارى كنند ، هنوز كلشيد را ترك نكرده‌اند .\r\nوقتى به سيپياس رسيدم چهار تن از آباء ته آتن در آن‌جا بودند . سه نفرشان جامهء روحانيت به تن داشتند و يكى لباس معمولى پوشيده بود . شخص اخير ، هم پزشك بود و هم جراحى معروف . و آن سه ديگر هم مبلغ دين بودند ، و هم پزشكى حاذق و خدمتگر مردمان . رهبانان مىگفتند كه فعاليتهاى مذهبى آنان منحصر به غسل تعميد كودكان است . همچنين مىگفتند مردم اين ديار يا اصولا مراسم تعميد كودكان خود را به جا نمىآورند يا ناقص و ناتمام عمل مىكنند ، و نيز اظهار مىداشتند به اعتقاد مردمان كلشيد ، اروپاييان بر دين مسيح نيستند ، زيرا نه مانند آنان حرمت روزهاى متعدد پرهيز را نگه مىدارند ، و نه مثل آنها از تصاوير مقدس مىهراسند ، و نه براى آنها احترامى قائلند . حتى برده‌هاى خاص آنها در مراسم ايشان شركت نمىكنند . آنان مىگفتند هرگز موفق نشده‌اند يكى از آنها را به شركت در مراسم مذهبى سرود قداس ، يا در تشريفات آيين تقديس نان و شراب رضا نمايند .\r\nمن بارها شاهد و ناظر بوده‌ام كه چگونه بچه‌ها را تعميد مىدادند . آنان هر بچه را كه در خانه مىيافتند ، و كودكان هر خانواده را كه از مدتها پيش به آن‌جا رفت و آمد نكرده بودند ، و خلاصه هر طفل را كه يادشان نبود تعميد داده‌اند يا نداده‌اند ، تعميد مىدادند . من روزهاى بسيار در جاهاى مختلف همراه و همگام رئيس گروه مبلغان بودم و مىديدم وى در اين كار چه سعى بسيار مىكرد . وقتى طفل بيمارى را براى مداوا نزد او مىبردند ، براى اين‌كه نخست بدون توجه بستگان او مراسم تعميد را دربارهء وى به جا آورد به بهانهء اين‌كه بايد اول دست خود را بشويد دستور مىداد طشتكى پر از آب بياورند . پس از اين‌كه دستهايش را مىشست بىآن‌كه آنها را\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nخشك كند به بهانهء اين‌كه بايد نوع بيمارى طفل را تشخيص بدهد با انگشتانش پيشانى طفل را تر مىكرد . اما براى تعميد دادن بچه‌هاى سالم بعد از اين‌كه دستهايش را مىشست ، همچنان كه مرطوب بود چنان كه با بچه‌ها مزاح و مطايبه مىكنند بالاى سرشان حركت مىكرد و بدين گونه ايشان را تعميد مىداد . نخستين بار كه وى را سرگرم اين كار ديدم مشاهده كردم كه وى زير لب چيزى مىخواند . او كه توجه مرا دريافته بود به من لبخندى زد ، و چون از او پرسيدم چه مىكردى و چه مىخواندى گفت : بچه را تعميد مىدادم ، و دعا مىخواندم ، و اكنون بركت و ميمنت مسيحيّت شامل حال اين خانواده شده است . از وى پرسيدم : هنگام اجراى مراسم تعميد نام طفل را چه بر زبان آوردى ؟ جواب داد : چون نمىدانستم كه كودك پسر يا دختر است نامش را نبردم ، و اين اهميت ندارد ؛ همين كه قطره‌هاى آبى بر طفل افشانده شود ، و مراسم تعميد از لحاظ ذهنى و روحانى انجام پذيرد ، كفايت مىكند .\r\nيادآورى مىكنم كه ته‌آتنها در كلشيد وضع خوبى ندارند . نه تنها مردم با آنها به گرمى و مهربانى رفتار نمىكنند و احترامشان نمىنهند ، بل كه اموالشان را غارت مىكنند و زجرشان مىدهند ، فقط هر وقت درد دارند ، يا مجروح مىشوند ، براى معالجه بيمارى و مداواى زخم ، با نرمى و گرمى به ايشان رو مىآورند .\r\nروز هجدهم شهبانوى كلشيد به ديدن ته آتن‌ها آمد . رئيس هيأت مبلغان با شتاب و شادمانى به پيشبازش شتافت . در كلشيد و كشورهاى مجاور آن ملكه را ددوپال (  dedopale  ) مىنامند كه لفظى گرجى و به معناى شهبانوست . وى سوار بر اسب بود و هشت زن و ده مرد در التزام ركابش بودند . عده‌اى نيز پياده در دو طرف اسب ملكه مىرفتند . لباس و مركوب همراهانش فاقد شكوه ، و معمولى بود . ملكه به زامپى گفت : شنيده‌ام خواربار و وسائل و لوازمى كه هر سال براى شما از قسطنطنيه مىفرستاده‌اند رسيده و چند تن از اروپاييان كه محمولات زيادى با خود آوردند در خانهء شما فرود آمده‌اند از آمدنشان شادمانم و مىخواهم آنها را ببينم ، و به آنها خير مقدم بگويم .\r\nرئيس هيأت به من گفت به خدمت ملكه بشتابم و عرض سپاسگزارى و جان‌نثارى كنم . ضمنا توصيه كرد چون رسم اين سرزمين اين است كه هنگام باريابى به حضور شاه و شهبانو بايد هديه‌اى تقديم كرد من هم بايد تحفهء مناسبى به ملكه بدهم . من از زامپى استدعا كردم از شهبانو مهلت بگيرد تا فردا هنگام شرفيابى\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nهديه‌اى لايق حضور ايشان تقديم كنم ، و ملكه با تقاضايم موافقت كرد . ضمنا زامپى به عرض ايشان رساند كه من به زبان فارسى و تركى آشنا هستم . شهبانو بىدرنگ يكى از غلامانش را كه به زبان تركى كاملا مسلط بود نزد خود خواند و به وسيلهء او در مورد شخص من و علت مسافرتم پرسشهاى بسيار كرد . من جواب دادم مردى روحانى از فرقهء كاپوسن (  capucin  ) هستم . اما اين جواب در نظرش خوش نيامد . وى پيوسته از عشق و عاشقى سخن مىگفت ، و از من پرسيد : آيا هرگز عشق دلت را آشفته و پريشان كرده است ؟ هرگز در آرزوى زيبارويى گريسته‌اى ؟ شرار عشق هرگز بر دلت آتش زده است ؟ تو روحانى هستى و با عشق سر و كار ندارى ! مگر شدنى است كه مردى جوان دل در گرو عشق تازه‌رويى دلفريب و خوش ادا نبندد ، تو گفتى و من هم باور كردم !\r\nملكه مكرّر از عشق سخن مىگفت و همراهانش نيز لذت مىبردند . اما من به آيندهء تيره و پر از وحشت خويش مىانديشيدم و در دل از خدا طلب مىكردم كه آن زن شوم و همراهانش هر چه زودتر از من دور شوند . دلم مىلرزيد كه مبادا ناگهان به تاراج كردن همهء دارايى من فرمان دهد . وى سه بار به تأكيد تمام اظهار داشت كه مىخواهد همهء آنچه را من با خود آورده‌ام ، و كليهء آنچه را از قسطنطنيه براى رهبانان رسيده با حوصله و دقت تماشا كند .\r\nچنان كه پيش از اين گفتم سالى يك بار همه گونه وسايل زندگى اعم از خواربار و پوشاك و چيزهاى ديگر از قسطنطنيه براى هيأت مبلغان مىفرستادند و آنان ناچار بودند سهمى از آنچه رسيده بود به شاه و ملكه و وزير و درباريان تقديم كنند .\r\nزامپى مطران به ملكه معروض داشت كه روز ديگر سهم ملكه را مىفرستد و من نيز قول دادم كه فردا هدايايى حضورا به ملكه تقديم خواهم كرد . شكر خدا كه ملكه قول و تعهّد ما را پذيرفت و رفت .\r\nصبح روز بعد ملكه من و زامپى را به ناهار دعوت كرد . در موقع مقرر من و زامپى و يكى ديگر از گروه ته آتن به طرف كاخ ملكه حركت كرديم . قصر وى تا خانه‌هاى محل سكونت ما دو ميل فاصله داشت . او جدا از شاه زندگى مىكرد . پادشاه از همسرش متنفر و بيزار بود و دلش نمىخواست هرگز چشمش به روى او بيفتد و آرزوى مرگش را داشت . اين زن را به زور به او داده بودند . ملكه آن روز خيلى آراسته‌تر و خوش‌پوش‌تر از روز پيش بود . هر هفت كرده آرايش كرده بود و بر آن بود كه زيباتر از آنچه بود جلوه كند . جامه‌اى زربفت در برداشت و گيسوانش را به دانه‌هاى گرانبها\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nآراسته بود . روسريش به راستى خوش رنگ و نگار و زيبا بود . روى قالى نشسته بود و نه يا ده نفر از خدمتگران خاصش وى را در ميان گرفته بودند . به سبب وقوع جنگ نديمه‌هايش در قلعه‌اى پناه جسته بودند . در تالار پذيرايى جابه‌جا نگهبانانى نيم عريان كه به جاى درباريانش بودند حضور داشتند . پيش از شرفيابى هدايا را طلب كردند . خدمتگرى كه حامل آنها بود به درباريان ملكه تسليم كرد . اين هدايا عبارت بود از نوارهاى رنگارنگ ، كاغذ ، سوزن ، غلافهاى زيبا و ديدنى كارد و قيچى و غيره .\r\nبهاى مجموع اين هدايا از بيست و سه تا بيست و چهار فرانك بيشتر نبود ، اما در مينگرلى در حدود شصت فرانك مىارزيد . ملكه از ديدن اين چيزهاى خوب و زيبا خوشحال شده بود و به من اجازهء شرفيابى داد . كنار شهبانو نيمكتى نهاده بودند ، و غلامى به تركى اجازه داد روى آن بنشينم .\r\nملكه در آغاز گفتگو فرمود كه مايل است يكى از دوستان خود را كه دخترى خوبروى ، خوش خوى و دلپسند است به زنى به من بدهد همچنين علاقه دارد كه من هميشه در كلشيد بمانم ، و اگر بدينها رضا دهم او به من خانه و زمين براى كشاورزى مىدهد و نيز چند برده و دهقان كه به نيرو و همت ايشان زمينها را به زير كشت درآورم خواهد داد . و بر آن بود كه باز دربارهء موضوع اول سخن بگويد كه خوانسالار خبر داد غذا حاضر است .\r\nكاخى كه ملكه در آن به سر مىبرد در ميان پنج يا شش ساختمان ديگر بود كه هر كدام به قدر صد قدم از ديگرى دور بود . ميان اين عمارتها ديوار يا حصار يا چپر نبود . در برابر كاخ ايوانى كه از چوب بر ارتفاع هجده شست ساخته بودند وجود داشت و سقف آن را گنبد كوچكى فرا گرفته بود . كف ايوان صفه مانند را فرش كرده بودند .\r\nشهبانو به آن‌جا رفت و روى فرش نشست . زنان دربارش روى فرش ديگرى در چهار قدمى او قرار گرفتند ؛ اما گروه زنان ديگرى كه شمارشان افزون‌تر از پنجاه نفر بود و سمت نگهبانان ملكه را داشتند دايره‌وار روى چمن آرام گرفتند . نزديك صفه دو نيمكت بزرگ قرار داشت . من و همراهانم بر يكى از آن دو نشستيم و نيمكت ديگر را جاى ميز غذاخورى به كار گرفتيم . وقتى ملكه روى فرش نشست خوانسالار سفرهء بزرگيرا كه از كتان منقّش بود پيش رويش گسترد ، و در يك گوشهء آن دو ظرف بلور بزرگ و دو ظرف بلور كوچك ، چهار بشقاب ، هشت ليوان به اندازه‌هاى مختلف ، يك ظرف سوپ‌خورى ، يك ملاقه ، يك كفگير كه همه از نقره خام بود گذاشت .\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nمقارن اين حال خدمتگران ديگر مقابل هر يك از حاضران يك صفحهء چوبى كه به جاى سفره بود گذاشتند . همچنين مقابل هر يك از زنان يكى از اين صفحات چوبين را نهادند . پس از انجام دادن اين تشريفات يك ديگ بزرگ كه پر از گم معمولى بود و به وسيلهء چهار تن حمل مىشد ، و يك ديگ كوچكتر كه در آن گم سفيد بود و دو نفر آوردند ميان ميدان نهادند . من پيش از اين گفته‌ام كه گم خميرى است كه آن را مىپزند و مىخورند همچنان كه ما مردم مغرب زمين از خمير گندم نان مىپزيم و به كار مىبريم . دو مرد ديگر روى چيزى مانند زنبه خوكى را كه پخته شده بود آوردند . چهار مرد ديگر در حالى كه هر كدام يك كوزهء بزرگ شراب در بغل داشتند وارد شدند . نخست ملكه بعد بانوان دربارش را از اين خوردنيها و آشاميدنيها دادند و سپس ما را . در سفرهء شهبانو جز اينها در يك ظرف چوبين تو گود مقدارى نان و مواد اشتهاانگيز نهاده بودند ، و نيز در بشقاب بزرگ و سيمين ديگرى دو مرغ بريان ، مقدارى سوپ ، و قدرى سس بسيار تند گذاشته بودند . ملكه از آنچه براى او آورده بودند مقدارى نان و سبزى و چيزهاى ديگر براى من فرستاد و گفت آنچه هست بخورم .\r\nهمچنين فرمود گاوى نيز قربان خواهد شد ، و اين ظاهرا تعارفى بيش نبود . كمى بعد ملكه دو مرغ بريان شده برايم فرستاد و سپس پرسيد شما اروپاييان در رشته‌هاى ابريشم‌بافى ، پشم ريسى ، فلزكارى و ده‌ها صنعت ديگر افراد متخصص داريد چرا از اين هنروران به كشور ما نمىفرستيد و پى در پى پاپاس و راهب و كشيش مىفرستيد كه نه كارى از دستشان برمىآيد و نه نيازى به وجودشان داريم .\r\nمن از اين پرسشها سخت در شگفت ماندم و نمىدانستم چه جواب بدهم و چگونه او را متقاعد كنم . وى با لحنى درشت و عتاب‌آميز به زبان كلشيدى اين پرسشها را مىكرد ، و غلامش با همان لحن ناملايم به زبان تركى برمىگرداند . من و مبلّغان در برابر اين سؤال و سؤالهاى مشابه آن‌كه همه گيج‌كننده و تهديدآميز بود زبانمان بسته بود . مخاطب ملكه تنها همراهان روحانى من نبودند بلكه من نيز در شمار آنان بودم زيرا خود را يك روحانى كاپوسى معرفى كرده بودم . پس از لختى انديشه از سوى خود و همراهانم چنين جواب گفتم : كارگران و صنعتگران اروپايى فقط براى گرفتن مزد فعاليت مىكنند يعنى منظور و هدفشان منافع مادى است و چون مقصودشان در اروپا برآورده مىشود ناچار نيستند به كشورهاى دور بروند ؛ اما نظرگاه روحانيان هدايت و ارشاد مردمان و جلب رضاى خداست ، و در راه تحقق آرمانهاى خود از هيچ\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nخطر نمىهراسند ، و از رفتن به سرزمينهاى دور و ناآباد بيم نمىكنند .\r\nصرف غذا دو ساعت مدت گرفت . هنوز نيمى از وقت نگذشته بود كه ملكه يك گيلاس شراب فرستاد و پيغام داد اين گيلاس خاص وى است و نخست خود لب به آن زده است و اين افتخارى است كه نصيب من كرده . بدين‌سان سه بار مرا قرين مباهات فرمود ، و وقتى مشاهده كرد كه من آب به شراب مىآميزم در شگفت شد و گفت هرگز چنين چيزى نديده است . او و زنان دربارش همه شراب خالص و به مقدار زياد مىخوردند . وقتى غذا تمام و سفره برچيده شد غلامى را كه تركى مىدانست پيش من فرستاد و پرسيد آيا با خود ادويه و چينى نياورده‌ام . شش يا هفت بار پيغامهاى مشابهى داد و هر بار چيزهايى همانند اينها طلب مىكرد ؛ و من در دل انديشيدم كه اين زن خسيس طبع و گرسنه چشم - اگر جرأت كنم ملكه‌اى مقتدر و محتشم را چنين بخوانم - مرا به اميد جلب منفعت به سراى خويش مهمان كرده است .\r\nبه همهء پيغامهايش جواب منفى دادم . در آخر رنجيد و به خشم آمد و پيغام داد بنابراين دستور مىدهم همه محمولات و بارهاى شما را بازرسى كنند . جواب دادم هر چه دلشان مىخواهد بكنند . اين جواب را از آن گفتم كه مبادا اعتراض من آتش حرص و طمع و غضب او را دامن بزند و تيزتر كند . همچنين مىخواستم ترس و وحشت خود را بپوشانم . نمىدانم جواب مسالمت‌آميز در او چه تأثير كرد كه پيغام فرستاد سخن به شوخى گفته و قصد بازرسى محمولات مرا ندارد . گرچه گفته‌اش را ظاهرا باور كردم و دلم اندكى آرام شد ، اما همين كه صرف غذا پايان گرفت ، از يكى از افراد ته آتن كه با من آمده بود خواهش كردم رفيقم را از آنچه ميان من و ملكه رفته بود آگاه كند و احتياط لازم را به جا آورد ، و خود را براى مقابله با هر پيشامدى آماده سازد .\r\nملكه پس از خاتمه يافتن ناهار دوباره سخن از زن دادن من در ميان آورد و گفت همسرى كه براى من در نظر گرفته چنان زيباست كه هرگز هيچ چشمى همانند او نديده است ، و ممكن است به همين زودى وى را به ديدار من بياورد . من همان جوابى را كه قبلا به او گفته بودم تكرار كردم و گفتم كه مردان روحانى مسيحى هرگز زن نمىگيرند ؛ جدا از اين گفت و شنود اجازه گرفتم مرخص شوم . از بخت بد درست در لحظه‌اى كه مراسم توديع به عمل مىآمد نگاه ملكه به جامهء ظريف و سفيدى كه در زير لباس كهنه‌ام پوشيده بودم و مانند آن در مينگرلى نبود افتاد . نزديكم شد ، با دستش آستينم را تا آرنج بالا زد و چند لحظه بازويم را در دستش گرفت و با يكى از زنان\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nدربارش به صحبت پرداخت . با اين‌كه تبسمى دلنواز بر لب داشت و گشاده‌رو و مهربان مىنمود ، من در باطن احساس دلواپسى و نگرانى كردم و از ظاهر نوازشگرش لذت بردم . آنچه بيشتر مايهء ناراحتيم بود اين بود كه وى با من سخن مىگفت ، و معنى گفته‌هايش را نمىفهميدم ، و نمىدانستم در حضور آن جمعيت با چنان زن بىشرم و وقيح كه جان همه به دست او بود چگونه رفتار كنم . با وجود اين تا آن موقع فقط تشويش خاطر داشتم ، ولى هنگامى كه ملكه به زامپى نزديك شد و خطاب به او گفت : شما دو نفر مرا فريب مىدهيد ، من ميل دارم كه شما بامداد روز يكشنبه با هم پيش من بياييد . و اين راهب تازه رسيده براى من سرود قداس بخواند سخت متوحش شدم . رئيس گروه مبلغان مىخواست جوابش را بدهد ، اما ملكه پشت به ما كرد ، و اجازه يافتيم كه به خانهء خود بازگرديم .\r\nدر حالى به خانه بازگشتم كه سخت متفكر و انديشناك و غمگين بودم .\r\nسخنانى كه ميان من و ملكه رفته بود مرا به وحشت انداخت كه مبادا طغيان آزمندى وى را به كارهايى برانگيزد كه خسارتها و خطرهاى بزرگى براى من به بار آورد .\r\nزامپى اظهار داشت كه ملكه عنقريب زهر خود را به كام ما خواهد ريخت ، و هر بدى كه از دستش برآيد در حق ما انجام مىدهد . از اين‌رو من از همان ساعت به پنهان كردن اجناس قيمتى آغاز كردم . نخست در يكى از اتاق ته‌آتن‌ها حفره‌اى به گودى پنج پا كندم و صندوقى كه در آن ساعتهاى بزرگ و كوچك جواهرنشان جاى داشت در آن حفره نهادم و به خاك پوشاندم . سپس تصميم كردم در گوشهء كليسا گودال ديگر حفر ، و يكى ديگر از صندوقهايم را در آن پنهان كنم ؛ اما زامپى به من توصيه كرد گور يكى از ته آتن‌ها را كه شش سال پيش درگذشته بود بشكافم و صندوق را ميان باقى ماندهء استخوانهاى متوفّى مخفى كنم . پروردگار كه همواره در تنگناها و مضايق زندگى مرا از خطرها و پيش‌آمدهاى ناگوار نگهبانى فرموده از اجراى اين نقشه بازداشت و به مصلحت نزديك‌تر آن ديدم كه پشت در كليسا حفره‌اى مانند گودالى كه در خانهء آن ته آتن كنده بودم حفر كنم ، و يكى از صندوقها را كه محتوى دوازده هزار دوكاى طلا بود در آن پنهان سازم . سپس يك شمشير و يك قدارهء گوهرنشان و گرانبها را زير تودهء كاهى كه روى بام اتاق خودم بود مخفى ساختم . بعضى چيزهاى كوچك و گران‌قيمت را هم من و رفيقم پيش خود نگهداشتيم . اشياء كم‌بها را به آباء ته آتن سپردم تا نگهدارى كنند .\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nروز بيست و پنجم بود كه ملكه آيات رحمت خود را بر من نازل كرد . آن روز يك‌شنبه بود . من پاسى از روز را به خواندن دعا و استغاثه به درگاه خداى بىهمتا گذرانده بودم و اميد داشتم بر اثر عنايت الهى از شر بدانديشيهاى آن زن خوش‌ظاهر ديوسيرت نجات يابم ، و در بسته به رويم گشاده شود . بيم از بردگى و مرگ چنان سرگشته و بىتابم كرده بود كه يارا و جرأت پناه بردن به آستان ذات پاك يكتا را نداشتم ، و در مقام مقايسه رضا بودم به اسارت تركان درآيم ، و گرفتار يك زن كلشيدى مخصوصا اين زن پتياره كه مانند مده (  mede e  ) شوم و بدسيرت بود ، نشوم . اما تقدير و قضا و قدر بر خلاف دلخواه من بود . تازه از ناهار خوردن دست كشيده بوديم كه كسى به رئيس گروه مبلّغان خبر داد كه دو نفر از بزرگان او را مىطلبند . اين دو همسايهء ته آتن‌ها بودند . زره بر تن داشتند ، مجهز به سلاح ، و سوار بر اسب بودند . سى نفر سوار و پياده نيز همراهشان بود . اينان نيز همه مسلح بودند . چون زمان جنگ بود رئيس گروه مبلّغان از آمدن آنان تعجّب و ابراز نگرانى نكرد . دو مرد متشخص به زامپى گفتند كه مىخواهند با او و اروپاييان تازه رسيده گفتگو كنند . آن‌گاه از زبر زين به زير آمدند و جلو در به انتظار ايستادند . زامپى من و دوستم را احضار كرد . رفتيم . در نخستين لحظات ديدار نسبت به اين دو گمان بد نمىبردم ، اما دمى چند بيش نگذاشت كه دانستم نيّت بد در سر دارند ، زيرا همين كه نزديكشان رسيديم گماشتگان آن دو ما را گرفتند و به مبلّغان گفتند اگر مىخواهند جانشان در خطر نباشد در كار آنان مداخله نكنند ، و اگر حركتى از ايشان سر زند كشته خواهند شد .\r\nرئيس گروه مبلّغان ترسيد و بىدرنگ گريخت ؛ اما ديگران ترجيح دادند كه ميدان را خالى نگذارند و ما را به دست آنان رها نكنند . آن مرد جرّاح غير روحانى به پشتيبانى ما برخاست و با اين‌كه لبهء تيز تيغ آنان را بر گردن خويش احساس كرد دست از حمايت ما برنداشت . گماشتگان ما را نيز به سختى شكنجه و بازداشت كردند اما يكى از آنان دست از جان شست و با كارد بلندى كه به كمرش بسته بود به سختى از خود دفاع كرد . او را كه تنها بود به ضرب نيزه خستند و به درختى بستند .\r\nاين نابكاران بدگوهر پس از اين بىرحميها گفتند كه بايد همهء محمولات و اثاثهء ما را بازرسى و جستجو كنند ، جواب دادم : شما اختيار تام و تمام داريد . ما دو مرد روحانى هستيم و جز مقدارى كتاب و دفتر چيزى با خود نياورده‌ايم و نداريم . ما همهء آنها را به شما نشان مىدهيم و التماس مىكنيم كه ناكرده گناه آزار و شكنجه‌مان\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nنكنيد . آنان قاهر بودند و ما مقهور ، و جز تسليم و رضا چاره نداشتيم ؛ و همين تمكين و تواضع از خشونت آنها كاست و دست و پايم را گشودند و فرمان دادند در اتاقم را به روى ايشان بگشايم . فرمان بردم . بدان درآمدند و چندان كه جستجو كردند چيزى موافق دلخواه خود نيافتند . زيرا جواهر را با خود داشتيم . رفيقم سنگهاى قيمتيش را در يقه نيم‌تنهء پوستينى كه بر تن داشت مخفى كرده بود ، و من آنها را در دو بسته كوچك جا داده بودم و در صندوق كتابهايم گذاشته بودم ، زيرا از بيم اين‌كه مرا بكشند يا پوست از تنم باز كنند ، و يا به بردگى بفروشند جرأت نكرده بودم آنها را با خود داشته باشم . به رفيقم و آن مرد جراح غير روحانى سفارش كردم دو سردستهء مأموران را به دادن رشوه و گفتگوهاى دوستانه به نوعى سرگرم بدارند تا من فرصت كنم دو پاكت محتوى جواهر را از ميان كتابها پيدا و جاى مناسبى پنهان كنم . آنان چنين كردند . من داخل اتاقم شدم از تو در را بستم . مأموران به كارم بدگمان شدند و سردسته‌هاى خود را خبر كردند . آن دو بىدرنگ پشت در بسته آمدند و در همين هنگام آواز دوستم را شنيدم كه به من هشدار داد كه دشمنان از شكاف در بسته مرا مىپايند . درست در اين لحظات پر بيم و اميد دو بسته را پيدا كردم ، در جيبم نهادم .\r\nچون دريافتم كه مأموران در را شكسته‌اند و قصد گرفتنم را دارند از پنجره خود را به پايين رها كردم ، و من هرگز اين جرأت و شهامت را در خود سراغ نداشتم . بارى پس از اين‌كه مسافتى دويدم خود را به انتهاى باغ رساندم . دو پاكت را ميان خارستان آن پرتاب كردم . در آن لحظات چنان ترسان و وحشت زده بودم كه از نشان كردن محل سقوط بسته‌ها غافل ماندم . سپس با شتاب به اتاقم بازگشتم ، و ديدم آن جانيان در آن‌جا جمع آمده‌اند چند تن آنان رفيقم را مىكوبيدند ، و چند تن ديگر ضربه‌هاى سختى بر صندوقهايم مىزدند تا آنها را بشكنند . چون مىدانستم در آنها چيزى نيست متهورانه مقابل آنها ظاهر شدم و گفتم در آنچه مىكنيد جانب حزم و احتياط و مدارا نگهداريد ، از آن‌كه من سفير شاهنشاه ايرانم ، و پادشاه گرجستان از هر كسى كه موجبات ناراحتى و آزار ما را فراهم آورد در هر مقام كه باشد به سختى انتقام مىكشد . آن‌گاه گذرنامه و فرمانى را كه شاه ايران به من اعطا فرموده بود به ايشان نشان دادم . يكى از آن دو صاحب شخصيّت آن را گرفت و خواست پاره كند ، و گفت در دنيا از هيچ كس و هيچ مقامى نمىترسد ؛ اما ديگرى وى را از اين كار زشت منع ، و وادار كرد حرمت\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nطغرا « 59 » و مهر زرين شاهنشاه ايران را هر چه تمام‌تر نگهدارد .\r\nسپس دستور داد در صندوقهايم را بگشايم و گفت به من آسيب نمىرساند ، اما اگر از دستورهايش سرپيچى و مقاومت كنم سرم را از گردنم جدا خواهد كرد . مىخواستم بهانه بياورم و در صندوقها را باز نكنم ، اما زود دريافتم كه اين تمرّد به بهاى جانم تمام خواهد شد . زيرا يكى از افراد دشمن شمشيرش را به سرعت از نيام بيرون كشيد و خواست بر گردنم فرود آورد . اما آن جرّاح غير روحانى دستش را به سختى گرفت و رها نكرد .\r\nچون دريافتم كه جز تمكين و تسليم چاره ندارم در صندوقها را گشودم . آنها به غارت محتويات آنها پرداختند و هر چه دلشان مىخواست ربودند . در آن دقايق پر اضطراب براى اين‌كه شاهد غارتگرى آن گروه وحشى نباشم رويم را به طرف پنجره برگرداندم و ديدم دو تن از سربازان در آن‌جا كه من بسته‌هاى جواهر خود را پرتاب كرده بودم جستجو مىكردند . بىاختيار با سرى پر كينه و خشم سوى آنان دويدم ؛ يكى از آباء ته‌آتن نيز به دنبالم آمد . نمىدانم در دل آنان چه گذشت كه وقتى ما دو تن نزديك ايشان رسيديم ، از آن‌جا دور شدند و رفتند . پس از رفتن آنان بىدرنگ به جستجوى دو بستهء جواهر پرداختم ، اما چون در آن هنگام از بسيارى ترس و تشويش جاى انداختن آنها را نشان نكرده بودم چندان كه جستجو كردم نيافتم . يقين كردم دشمنان پيدا كرده‌اند و برده‌اند . اين دو بسته روى هم رفته بيست و پنج هزار اكو مىارزيد ! بنابراين آسان مىتوان تصور كرد كه من از دست دادن آنها چقدر غمگين و دل‌شكسته بودم . اگر لطف پروردگار شامل حالم نمىشد بىگمان نااميدى و درد مرا از پا مىانداخت ، و پيوسته به درگاه ذات باريتعالى شكرگزارم كه هميشه مرا در پناه حمايت خود گرفته است . درست در اين لحظات رفيقم و برادر غير روحانىام با صداى بلند مرا آواز دادند ، از باغ بيرون رفتم و به طرف اتاقم دويدم . همين كه به آن‌جا رسيدم دو سرباز مرا گرفتند ، به گوشه‌اى بردند و همهء جيبهايم را خالى كردند . چيز ارزشمندى در آنها نبود . آن‌گاه بر آن شدند دستهايم را ببندند . فرياد كشيدم ، مقاومت كردم و به نوعى به ايشان فهماندم مرا پيش دو سردستهء خود ببرند . چون نزد ايشان\r\n\r\n\r\n","description":"","footnote":"\r\n( 59 ) - طغرا اصطلاحى است تركى و در عثمانى به قطعاتى كه محتوى نام پادشاه بود و به خط زيبا به شيوه‌اى خاص نوشته مىشد ، و نمودار علامت مخصوص او بود اطلاق مىشد . شايد هم طغرا عباراتى در ستايش خدا و نعت حضرت على و ديگر ائمه اطهار بوده است .\r\n","page_name":" 255 ","page_number":255},
  {"content":"\r\n\r\nرسيدم گفتم خستن و كشتن من نياز به بستن دست ندارد ، و من در اختيار ايشان هستم و براى تحمّل هر بلا و شكنجه آماده‌ام . گفتند چون شما دو نفر سمت سفارت داريد بايد پيش شاه ببريم . گفتم بىآن‌كه دستهايمان را ببنديد ببريد ، اميدوارم با ما به عدالت و موافق موازين انصاف و انسانيّت رفتار كند . براى وى نامه‌هايى آورده‌ايم كه بىگمان پس از خواندن آنها در حقّ ما بدى و ستم نخواهد كرد .\r\nنزديك غروب بود و هوا اندك اندك تاريك مىشد . ميان كاخ شاه تا آن محل قريب پانزده ميل فاصله بود . ما را رها كردند ، و تنها يكى از نوكران را كه دربارهء ستمگريهاى آنان مقاومت كرده بود با خود بردند ، من او را پانزده روز بعد به ده پياستر (  piastre  ) خريدم .\r\nهمين كه از دست آن ستمگاران رها شدم شتابان به باغ رفتم مگر گمشده‌هاى خود را بيابم . يكى از آن مبلّغان كه در آن هنگام همراهم بود اندوه بىپايان مرا از نايافتن جواهراتم براى همهء افراد گروه شرح داد . همهء آنان همزبان بودند كه وقتى من به باغ گريخته‌ام ، هيچ يك از نظاميان دشمن مرا نديده‌اند و تعقيبم نكرده‌اند . بنابراين از آنچه من در خارستان باغ پرتاب كرده‌ام هرگز خبر نداشته‌اند . يكى از نوكران من كه ارمنى بود و اللهوردى نام داشت - من نامش را در ميان آوردم زيرا بسيارى از دوستانم هنگام بازگشتن از نخستين سفرم او را در پاريس ديده‌اند . او به راستى مظهر وفا و صفا و سزاوار هرگونه تحسين و آفرين است - دنبالم به باغ آمد ، ناگهان دستهايش را به گردنم آويخت و در حالى كه به شدّت مىگريست گفت : آقا ، دريغ و افسوس كه بخت از ما برگشته است . چنان مستغرق درياى بيم و اندوه شده بودم كه در نخستين لحظات ديدار وى را نشناختم و پنداشتم يكى از كلشيديان است كه به قصد كشتن من آمده است . امّا همين كه وى را شناختم از محبت و مهربانيش به رقت درآمدم ، و اشكباريش دلم را خست . گفتم : گريه مكن كه گريستن بىحاصل است . سپس گفت : آقا ، آيا همه جا را خوب و به دقّت دنبال جواهراتتان گشته‌ايد ؟ جواب دادم آرى ، آن‌قدر گشته‌ام كه باور كرده‌ام و يقين دارم به غايت ادبار و بدبختى پيوسته‌ام .\r\nاو پاسخ مرا قانع كننده نيافت و مىخواست محل تقريبى جايى را كه دو بسته جواهر را پرتاب كرده بودم بداند . من با مدارا و حوصلهء تمام از آغاز تا پايان ماجرا را برايش شرح دادم ، و اين نه به خاطر اين بود كه به پيدا شدن جواهراتم اميد بسته بودم ، بلكه مىخواستم محبّت و صميميّت اين مرد مهربان و باوفا را پاسخ بدهم .\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nسراسر وجودم را اندوه و غم فرا گرفته بود ، و چنان پريشان خيال و افسرده حال شده بودم كه نمىدانستم به چه مىانديشم ، چه مىگويم ، چه مىكنم و كجا مىروم .\r\nناگهان احساس كردم كه اللهوردى مهربان بار دگر دستهايش را دور گردنم حلقه بست و در آن حال دو بسته جواهر را كه يقين كرده بودم گم شده روى سينه‌ام گذاشت .\r\nشور و شادمانى مرا از اين‌روى داد حدّ و اندازه نبود . البته از پيدا شدن جواهراتم كه بيش از بيست و پنج هزار اكو مىارزيد شاد و مسرور بودم ، امّا دلخوشيم بيشتر به خاطر اين بود كه عنايت و لطف پروردگار بزرگ همواره شامل حالم بوده است . از آن زمان چنان به كرم خدا مستظهر گشتم كه نه از گرفتاريهاى خود وحشت داشتم و نه از حوادث آينده مىهراسيدم .\r\nپس از پيدا شدن بسته جواهرهايم از تاراج رفتن بعضى از اموالم غمى به دلم نماند . از باغ به اتاقم آمدم و مژده پيدا شدن گمشده‌هايم را به رفيقم دادم . او به اتاق غارت شده و درهم ريخته سر و صورتى داده بود ، و فى الجمله مرتّب كرده بود . آنچه به تاراج رفته بود عبارت بود از لباس ، اسلحه ، ظروف و اوانى مسين ، لباس زير و خرده‌ريزهاى ديگر .\r\nما تصميم كرديم خبر پيدا شدن دو بستهء كوچك جواهر را به هيچ كس نگوييم تا همهء مردم گمان برند و باور كنند كه براى ما چيز گرانبهايى نمانده است ، و اين تدبير و پيش‌انديشى نتيجهء خوبى عايدمان كرد . چه همگان مىپنداشتند كه در اين غوغا هر چه را داشته‌ايم از دست داده‌ايم در حالى كه آنچه از اموالمان به غارت رفته بود بيش از چهارصد اكو نمىارزيد .\r\nبامداد روز بيست و چهارم رئيس مبلّغان و جرّاح و پزشك غير روحانى براى دادخواهى نزد پادشاه كلشيد و اسقف اعظم رفتند . اين دو به من توصيه كردند كه هدايايى براى اسقف و پادشاه ببرم . من از پذيرفتن اين پيشنهاد سر باز زدم و گفتم من غارت شده به چه مناسبت تحفه براى اين دو ببرم . امّا آداب و رسوم جارى در كلشيد مرا به قبول اين توصيه ناچار كرد . براى اسقف اعظم يك كلاه حصيرى كه از من خواسته بود ، يك كارد و قاشق و چنگال نقره بردم . سپس فرمان شاهنشاه ايران و گذرنامه‌اى را كه به من داده بودند به اسقف و شاه نشان دادم ، امّا چون مبلّغان ته آتن مصلحت ندانستند نامهء سفير فرانسه را كه به عنوان پادشاه كلشيد نوشته بود ، به وى\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nتسليم نكردم . اين دو هيچ كدام به جلب رضاى من نكوشيدند شاه گفت چون در ايّام جنگ بر امور نظارت كلّى ندارم و اعيان و اشراف به ميل خود عمل مىكنند ، نمىتوانم بفور تحقيق كنم ، امّا در فرصت مناسب آنچه را كه از شما غارت كرده‌اند مىگيرم و پس مىدهم . اسقف اعظم نيز همين وعده‌ها را داد ، و به جاى اين‌كه در اعادهء خسارات من بكوشد ، به دلدارى و تسلاى خاطرم پرداخت . در عين حال هر كدام يكى از بزرگان را مأمور رسيدگى و استرداد اموال غارت شدهء من كرد .\r\nآنچه ضمن اين شرفيابى شاق و اجبارى بر من آشكار شد اين بود كه داديان پادشاه كلشيد در غارتگرى اموال من در روز پيش سهيم و شريك بوده است ، و يك سوّم آنچه به غارت رفته نصيب وى شده است . اين كشف بيش از پيش مرا به احوال و آثار و حقايق سرزمينى كه بدان پا نهاده بوديم آگاه كرد ، و دريافتيم چنين حوادث در اين سرزمين نفرين شده و لعنتى چه آسان روى مىدهد . به عبارت ساده‌تر ظهور چنين وقايع امرى اجتناب‌ناپذير است .\r\nدو نفر صاحب مقامى كه مأمور تحقيق دربارهء غارت اموال ما شده بودند شب به خانهء ما آمدند . لازم بود به افتخار ورود ايشان هديه‌اى تقديم كنيم و كرديم . وعده دادند كه از بامداد روز بعد به جدّ به تعقيب و كشف ماجرا مىپردازند ، امّا غروب روز بيست و ششم اطّلاع دادند با همهء كوششها و تدابيرى كه به كار برده‌اند موفقيتى نصيبشان نشده ، و بيش از اين نيز نمىتوانند قضيّه را دنبال كنند ؛ زيرا تركان به خاك كلشيد تجاوز كرده‌اند ، قتل عام مىكنند ، آتش مىزنند و پيش مىآيند ؛ و ايشان ناچارند بدون فوت وقت نزد خداوندگار خود برگردند .\r\nمن چنان دژم و پراگنده‌دل و پريشان‌خاطر بودم كه از شنيدن اين خبر غم بر غمم نيفزود ، امّا هيأت مبلّغان ته آتن سخت مضطرب و نگران شدند زيرا هجوم تركان مسلمان و متعصّب براى ايشان شوم و پر خطر بود ، و براى اين‌كه گرفتار بلاها و مصيبتهاى گران گزند تازه نشويم مهيّاى فرار گشتيم . در اين هنگام غريو غرش دو توپ به گوشمان رسيد . نگهبانان قلعهء روك (  ruchs  ) به منظور آگاه كردن مردم از هجوم تركان به اين تيراندازى اقدام كرده بودند . بر اثر اين هشدار همهء مردم به هم برآمدند و آمادهء فرار شدند و ديرى نگذشت كه تمام مردم به كوه و ديگر نقاط امن و مستحكم پناه بردند . سحرگاه روز بيست و هفتم ما نيز مانند ديگران گريختيم . من از اموالى كه در محلهاى مختلف پنهان كرده بودم هيچ نگرانى نداشتم و يقين داشتم از آنچه با خود\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nدارم محفوظتر خواهد بود . ته آتن‌ها از وسائل حمل و نقل فقط دو اسب و يك ارّابه داشتند كه وسيلهء دو گاو كشيده مىشد . اثاثهء خانه و دو كودك را در ارّابه جاى دادند . پزشك غير روحانى بر يكى از اسبها نشست ، و بر اسب ديگر رفيق من كه بيمار بود سوار شد . با اين وسايل كم و ناتمام فرار ما به كندى و سختى انجام مىگرفت . من و دو روحانى ته آتن دنبال ارّابه پياده مىرفتيم . برده‌ها و نوكرها نيز مانند ما پياده مىرفتند . يكى از روحانيان براى نگهدارى خانه‌ها در محل باقى ماند ، زيرا هزاران چيز را به جا نهاده بوديم ؛ از جمله كتابها و دفاتر و كاغذ و ابزار محاسباتى من كه به سبب نبودن وسايل حمل و نقل در خانه ما مانده بود . اينها چيزهايى بود كه نه به كار مهاجمان ترك مىخورد نه به درد دزدان كلشيدى . آن مرد روحانى كه نگهبانى خانه را قبول كرده بود همين كه آشوب و غوغاى مهاجمان عثمانى را مىشنيد به جنگل مجاور پناه مىبرد و شامگاه به خانه بازمىگشت .\r\nپيش از اين اشاره كردم كه ستيز و آويزهاى كلشيديان و همسايگانش جنگ واقعى نيست ؛ مانند راهزنان غارت مىكنند ، و متوقّف مىشوند . از اين‌رو حملات و تهاجمات آنان دوام ندارد ، و غالبا پس از مدتى كوتاه آرام مىشود . در چنين موارد يك يا دو نفر را براى نگهبانى و محافظت هر خانه جا مىگذارند تا از دستبرد همسايگان و فقيران به انبار غلات و شراب و ديگر چيزهاى آنان كه قادر به بردن آنها نبوده‌اند جلوگيرى كند . اين محافظان از بخت بد گاهى غفلة به چنگ دشمن مىافتند ، اما اين حالت به ندرت روى مىدهد . زيرا آنان به محض اين‌كه احساس خطر كنند به محلّى امن يا به جنگلهاى انبوه كه براى پنهان داشتن آنها جاى مناسبى است پناه مىبرند .\r\nفرار جمعى انبوه مردمان بينوا و تنك مايه به راستى غم‌انگيز و دردآفرين است .\r\nدر چنين اوضاع زنان ناچارند كودكان خود را در بغل بگيرند و بسته‌هايى را كه محتوى لباس يا خوراك و يا چيزهاى ديگر است حمل كنند . مردان نيز بايد بيش از حدّ توان و طاقت خود زحمت بكشند . پيرزنان و پيرمردان و كودكان از بىحالى و بىرمقى جا به جا از پا مىافتند ، شيون و ناله مىكنند و ديگران را به يارى خود مىخوانند . ديدن اين مناظر رقت‌انگيز دلها را كباب مىكند . تنها دل مهاجمان ددصفت از مشاهدهء اين منظره‌هاى دلخراش و وحشتناك كه خود به وجود آورندهء آنها مىباشند متأثر نمىشوند . من نيز اعتراف مىكنم كه از ديدن اين مناظر جان شكار نه ناله و شيون كردم و نه گريستم ، زيرا چنان قلبم زير بار گران بلا و اندوه فشرده شده\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nبود و چندان گريسته بودم كه در چشمم بسان چشمهء خورشيد نم نمانده بود .\r\nجايى كه ما در آن پناه گرفتيم قلعه‌اى ميان جنگل بود كه من قبلا به آن اشاره و وصفش را كرده‌ام . نام فرمانده قلعه ساباتار (  saatar  ) بود . وى از مردم گرجستان بود كه وقتى مسلمان شده بود و دگر بار به مسيحيت گراييده بود . او خيلى كمتر از ديگران راهزنى و دزدى مىكرد . ما پس از پنج فرسنگ راه‌پيمايى ميان گل و لاى و لجن به قلعه رسيديم . چون ارابهء ما نمىتوانست با بار سنگينش از اين زمينهاى گلناك بگذرد بيش از بيست بار بارش را پايين آورديم و دوباره در آن جا داديم . در اين‌جا روا نمىدارم جريان دو بار قتل و غارتى را كه در طىّ راه قلعه به چشم خود ديده‌ام شرح بدهم ، زيرا چه بسيار شاهد و ناظر چنين وقايع فجيع بوده‌ام .\r\nوقتى به قلعه رسيديم ساباتار با خوشرويى و گرمى و مهربانى ما را پذيرفت .\r\nرئيس گروه روحانيان مرا رفيقى امين و صميم و قابل اعتماد معرفى كرد . فرمانده قلعه ما را در اتاق كوچكى جاى داد . اگرچه اين اتاق غالبا در معرض جريان هوا بود ، اما به هر حال ما را از ريزش باران و بسيار دشواريهاى ديگر در امان مىداشت . وقتى به آن‌جا وارد شديم سراسر محوطهء قلعه پر از پناهندگان بود ، و قريب هشتصد نفر كه بيشتر آنان زن و بچّه بودند در هم مىلوليدند .\r\nپيش از اين‌كه به مصائب و بلاهايى كه در اين‌روزها بر من وارد آمده ادامه دهم مىخواهم به اختصار علل و چگونگى هجوم تركها را به سرزمين كلشيد بيان كنم ، و براى اين‌كه موضوع روشن‌تر شود نخست تحقيقات و نظرات خود را در مورد جنگهاى مينگرلى و ايميرت و گوريل كه همسايه‌هاى تركها و ايرانيانند و اين دو كشور قوى و پر خطر مدام با هم مىجنگند ، شرح بدهم . حوادث و وقايعى كه در اين سرزمينها مىگذرد ظاهرا قابل توجه و امعان نظر نيست ولى حقيقت جز اين است ، و وجود همين كشورهاى ناقابل و روابط آنها با يكديگر و همسايگان موجب ظهور حوادثى شده است و مىشود كه در تاريخ اين منطقه مايهء بروز انقلابات و حوادث خونينى شده است .\r\nبراى روشن‌تر شدن موضوع ناچار در اين‌جا به مطالبى اشاره مىشود كه شايد به فرمانروايان و بزرگان آشوبگر و ملتهاى اين كشورهاى كوچك توهين تلقّى شود ، و آنان كه اين سطور را مىخوانند شايد مرا مورد سرزنش و تحقير قرار دهند . امّا من كوشيده‌ام كه قلمم از نوشتن حقيقت منحرف نگردد .\r\nنامورترين پادشاه مينگرلى پس از بروز اختلاف و طغيانى كه ميان اهل اين\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nكشور و ايميرت اتّفاق افتاد لوان داديان عموى پادشاه كنونى كلشيد بود . « 3 » او پادشاهى دلير ، دادگر و هوشمند و بختيار بود . در جنگ با همسايگان هميشه پيروز بود . اگر وى در كشورهاى بهتر به دنيا آمده بود و بر آن پادشاهى مىكرد محققا سلطانى بلند نام مىشد و پايگاهش از آسمان درمىگذشت اما از بخت بد وى بر كشورى فرمان مىراند كه تشكيل حرمسرا در آن معمول ، و يكى از نشانه‌هاى ابّهت و عظمت بود .\r\nداديان نيز بر اين‌روش رفت ، حرمسرا آراست و نزديكان خود را نيز به زنى گرفت . اين پادشاه در طفلى يتيم شد . پدرش در لحظات احتضار سرپرستى وى را به برادر خود ژرژ (  georges  ) پادشاه ليبارديا (  libardia  ) سپرد . اين سرزمين در دامنهء كوه قفقاز بود . داديان چندان كه توانست در تربيت برادرزاده‌اش كوشيد و كلشيد را با مواظبت تمام حراست و نگهبانى كرد و آبادان داشت تا چون پسر برادرش به حدّ تميز برسد به وى سپارد . وقتى لوان بيست و چهار ساله شد دختر پادشاه ابخاز را كه در هوشمندى و زيبايى و تازه‌رويى و دلفريبى كم‌مانند بود به زنى گرفت و از او داراى دو دختر شد .\r\nمردم فتنه‌ساز و ناسزاوار شرانگيز همسر زيباى داديان را به خيانت نسبت به شوهرش متّهم كردند ، و شايد اين به تلافى خيانت داديان نسبت به همسر زيبايش بود . داديان سخت پاىبند شهوت شده بود ، و دلباخته آميزش با همهء زنان زيبا بود . او بيشتر از همه مفتون دارژان (  darejan  ) زن عمويش شده بود ؛ دارژان منسوب به خانوادهء معروف شيلا كه (  chilake  ) زنى بسيار زيبا ، و افزون بر حدّ تصوّر فتنه‌گر ، بيشىطلب ، و بدسرشت و ديوخوى بود . نه تنها با لوان برادرزادهء شوهرش روابط نامشروع برقرار كرد ، بل كه پس از دو سال خيانتگرى از شوهرش جدا شد ، و به ازدواج لوان درآمد . به اين نيز خرسند و قانع نشد و شوهر تازه‌اش پادشاه كلشيد را به فسون و فسانه وادار كرد زن قديم خود دختر پادشاه ابخاز را از خود براند . لوان دل به شهوت سپرده بينى و گوش و پستان زن ابخازى خود را به بهانهء داشتن روابط نامشروع با صدراعظم بريد ، و تنها نزد پدرش به ابخاز فرستاد ، و براى اثبات خيانتگرى وى همان روز كه سه عضو او را بريد پاپونا (  papona  ) صدراعظمش را به دهانهء توپ بست و كشت ؛ و همهء مردم\r\n\r\n\r\n","description":"","footnote":"\r\n( 3 ) - لوان دوّم پس از مرگ پدرش كه از سال 1590 تا 1611 ميلادى برابر 969 تا 989 خورشيدى فرمانروا بود ، و بر اثر حادثهء سقوط از اسب جان باخت به سلطنت رسيد . لوان دوّم بزرگ‌ترين پادشاهان مينگرلى بود . لوان سوّم از سال 1660 تا 1680 ميلادى - 1039 تا 1058 خورشيدى سلطنت كرد .\r\n","page_name":" 261 ","page_number":261},
  {"content":"\r\n\r\nكلشيد همدل و همزبان بودند كه اين جنايت دلخراش بر اثر تحريك و حسادت دارژان واقع شده و ميان دختر پادشاه ابخاز و صدراعظم هيچ رابطه نامشروع در ميان نبوده است . آتش كينه و حسد اين زن ديوخوى شرير و ناپاك با اين قربانى فجيع فرو ننشست و لوان را بر آن داشت دو پسرش را كه از زن ابخازيش در وجود آمده بودند به دست خود مسموم كند . دارژان شيلاكه بر اين آرزو بود كه پس از مسموم شدن پسران زيباى ابخاز ، فرزند خودش بلا منازع بر اريكهء سلطنت برآيد . امّا ژرژ پادشاه ليبارديا با آن‌كه زنش از راه عفاف و پاكدامنى منحرف شده بود ، و با ليوان روابط نامشروع برقرار كرده بود وى را بسيار دوست مىداشت و از جدا شدن و پيوستن او به شاه جوان كلشيد برادرزاده‌اش سخت شوريده‌حال و پراگنده‌دل بود و به هيچ بهانه نمىتوانست همسرش را از دل بيرون كند . سرانجام چون باور كرد كه آن مهر گسل آتش‌خو هرگز به خانهء وى باز نمىگردد ، و بايد يادش را از دل بيرون كند چنان كه در كلشيد بازماندگان هر متوفّى چهل روز بر فقدان درگذشتهء خود به سوك مىنشينند ، وى نيز چهل روز در حسرت رفتنش ماتم گرفت و عزادارى كرد ، از آن پس سپاه آراست و به قصد گرفتن انتقام به كلشيد حمله برد . امّا چون سپاهيان لوان فزون‌تر بودند و سلاحشان بهتر و كارآمدتر بود شكست خورد و به كوه گريخت ، و بسى برنيامد كه از غم ناپارساييها و ناسازگاريهاى زن ، و اندوه زشتكاريهاى برادرزاده‌اش درگذشت . « 4 » پادشاه ابخاز نيز به دشمنى با لوان برخاست مگر تبهكارى وى را نسبت به دختر تلافى كند . امّا در جنگى كه ميان اين دو در گرفت موفقيّت قطعى نصيبش نشد ، و ميان اين دو ، جنگ همچنان ادامه داشت تا داماد وحشى و ددصفتش درگذشت . سپس حريفى قوى حال‌تر ، دليرتر ، خطرناك‌تر ، پا به ميدان گذاشت و او برادرش يوسف بود كه در حمايت از عمويش ژرژ و طرفدارى از پادشاه به دشمنى با وى قيام كرده بود .\r\nاو يكى از نگهبانان خاص لوان را به سوء قصد عليه پادشاه برانگيخت ساقى مخصوص سلطان نيز به اين دو پيوست . طرح توطئه بدين گونه ترتيب داده شده بود كه روزى كه يوسف ميهمان برادرش لوان بود نگهبان ابخازى نيزه به دست پشت سر پادشاه بايستد و در آن هنگام كه به رسم كلشيديان لوان پس از خوردن غذا جام بزرگى پر از شراب را به دهان نزديك مىكند نگهبان به اشارهء ساقى نيزه را در پشت شاه فرو كند . توطئه\r\n\r\n\r\n","description":"","footnote":"\r\n( 4 ) - مرگش در حدود سال 1628 ميلادى اتفاق افتاد .\r\n","page_name":" 262 ","page_number":262},
  {"content":"\r\n\r\nنزديك بود مطابق طرح اجرا شود ، امّا چون مشيّت ذات باريتعالى بر اين بود اين سه كه سالها در جنايات ليوان به وى يارى كرده بودند سزاى خود را ببينند ، درست در لحظه‌اى كه ساقى به نگهبان اشاره كرد لوان متوجّه خطر شد ، بىدرنگ خود را پايين انداخت و از ضرب و زخم نيزه نجات يافت . نگهبان گريخت امّا ساقى گرفتار ، و چندان شكنجه شد كه اسرار توطئه را فاش كرد . وى را شقه كردند ، چشمان يوسف را از حدقه بيرون آوردند . او بر اثر اين رنج جان شكار بسيار نپاييد و جان سپرد . پسر وى اكنون بر مينگرلى سلطنت مىكند .\r\nلوان از پيوند نامشروع و افتضاح‌آميز خود با دارژان خيانتگر ديوسيرت داراى دو پسر و يك دختر شد ، و اين هر سه به مكافات تبهكاريهاى پدر و مادرشان فلج بودند . لوان هر جا پزشكى سراغ داشت به معالجت ايشان فراخواند و سودمند نيفتاد ، و هر تدبير كه در تصوّر آيد براى بهبود آنان به كار برد و سود نبخشيد . كوشش پزشكان ته آتن و طبيب حاذق و معروف يونانى كه از قسطنطنيه آمده بود نيز اثر نكرد . پسر كوچك و دخترش در بيست سالگى مردند . پسر بزرگتر كه اسكندر نام داشت بيشتر زيست . دختر پادشاه گوريل را به زنى گرفت ، و پس از يك سال داراى پسرى شد اما پدرش لوان هنوز زنده بود كه درگذشت .\r\nلوان در سال 1675 مرد . شيلاكه پسرى را كه از شوهر نخستين داشت و مردم بر اين باور بودند كه او نيز از لوان در وجود آمده است جاى وى بر تخت سلطنت نشاند .\r\nاو ومكى (  vomeki  ) نام داشت و پادشاهيش بسيار نپاييد .\r\nكسى كه از سوى پادشاه ايران بر اين قسمت از گرجستان كه تحت حاكميّت ايران است فرمانرواست پس از اين‌كه كلشيد و ايميرت را گشود وى را از سلطنت خلع كرد . چون جريان اين وقايع روشنگر تاريخ مورد نظر است و شرح آن لازم مىنمايد به اختصار بيان مىكنم .\r\nاسكندر پادشاه ايميرت كه در سال 1658 درگذشت دو زن داشت . نخستين همسرش تامار (  tamar  ) دختر پادشاه گوريل « 5 » بود . اسكندر چون به اين زن بدگمان شد وى را رها كرد . از او يك دختر و يك پسر داشت . پسرش كه در زمان حاضر\r\n\r\n\r\n","description":"","footnote":"\r\n( 5 ) - اين پيوند در سال 1618 اتّفاق افتاد . امّا دو سال بعد از هم جدا شدند ؛ و زن در سال 1660 درگذشت .\r\n","page_name":" 263 ","page_number":263},
  {"content":"\r\n\r\nپادشاه ايميرت مىباشد باكرات ميرزا (  bacrat mirza  ) نام دارد و دخترش ملكهء مينگرلى است كه من قبلا از او ياد كرده‌ام . همان است كه مىخواست مال و عقلم را بدزدد و همسرم بشود . دومين همسر اسكندر ، دارژان (  darejan  ) دختر تهمورث‌خان آخرين پادشاه مقتدر گرجستان و زنى صاحب جمال ، و در نهايت فريبايى و رعنايى و دلبرى بود . از اين زن فرزندى نداشت ، و اسكندر پس از اين‌كه چهار سال با اين زن زندگى كرد درگذشت .\r\nپس از درگذشت اين پادشاه پسرش باكرات كه پانزده ساله بود به تخت سلطنت نشست . دارژان كه زنى جوان و صاحب جمال و افسونگر و عشوه‌پرداز بود كوشيد كه پادشاه جوان را به دام اندازد و همسر او شود . جنون جوانى هنوز آن چنان سراپاى وجود پادشاه نو را مسخّر نكرده بود ، و فساد و تباهى محيط ، چندان در اعماق جان و روحش ريشه ندوانده بود كه بدين فضايح و رسواييها تن در دهد ، و فريب آن نابكار را بخورد . از اين‌رو از پيشنهاد و تمنّاى وى در وحشت افتاد و بر او شوريد . زن جوان چون از يافتن عنوان ملكهء ايميرت نااميد شد براى نزديك شدن به هوس و مراد خود طرحى نو در افگند . وى سيستان دارژان (  sistan datona  ) دختر داتونا (  datona  ) برادر تهمورث خان را كه دخترى دوازده ساله و از نزديكان خود بود ، جاى خويش به باكرات ميرزا معرفى كرد ، و او كه هنوز بيش از پانزده سال نداشت با اين دختر ازدواج كرد . چون اين زن و شوهر تازه جوان بودند دارژان اندك اندك ادارهء امور كشور را زير نظر گرفت ، به سخن ديگر قيّم پادشاه شد . باكرات ميرزا كه تازه جوانى آرام‌طبع و سليم النّفس بود به تصوّر اين‌كه دارژان از اختيارات خود سوء استفاده و به او خيانت نمىكند مهام امور را به او واگذار كرد ، و اين زن كژانديش اهرمن‌صفت نابكار همين كه مقدّمات كار را براى اجراى مقاصد شوم خود فراهم آورد روزى تمارض كرد و پادشاه را به عيادت خود خواند . باكرات فارغ از هر فتنه‌انگيزى آن زن محتال ددمنش ، به ديدنش رفت و دارژان كه قبلا گروهى از فرمانبرداران خود را براى دستگيرى شاه آماده كرده بود ، در فرصت مناسب فرمان داد كه دست و پاى او را ببندند و به قلعهء كوتاتيس (  cotatis  ) ببرند و به دست فرمانده آن‌كه از جمله هواداران وى بود بسپارند . خود نيز به آن جا رفت و بزرگان كشور را كه جمله از طرفدارانش بودند دعوت كرد تا دربارهء مقدّرات و سرنوشت وى به مشورت بنشينند . گروهى راى به كشتنش دادند و گروهى ديگر بر اين راى بودند كه بايد چشم جهان‌بيش از حدقه\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nبيرون آورده شود . چنين كردند ، و شاه سيه ستاره در عنفوان جوانى در حالى كه بيش از هشت ماه از ازدواجش نگذشته بود بر اثر خيانت و شرارت آن زن سيه دل غدّار از نعمت بينايى محروم شد . و برخى بر اين باور بودند كه اين شهزادهء تيره‌روز بد اختر هنوز به زفافگاه نرفته بود .\r\nميان طرفداران دارژان يكى بود به نام واكتانگل (  vactangle  ) ، و ملكهء غدار سياه‌كار چنان شيفته و دلباخته وى بود كه او را به شوهرى پذيرفت ، و فرمانده قلعهء كوتاتيس كرد . اين كار بر ديگر حاميان دارژان گران آمد ، آن را توهين به خود پنداشتند ، و به مخالفت وى همدل و همزبان شدند . از او بريدند ، و به مخالفان پيوستند . سپس سلاح برداشتند ، پادشاهان گوريل و مينگرلى را به يارى طلبيدند و پيمان بستند كه سرزمين ايميرت را به كسى خواهند سپرد كه زودتر از همه ، ايشان را در جنگ با دارژان يارى دهد . و مكى داديان با سپاهيان خود زودتر از ديگران به امداد آنها آمد ، و به اندك كوشش جز قلعهء كوتاتيس سراسر قلمرو آن زن مكار را به تصرّف درآورد امّا گرفتن اين قلعه از آن ميسّر نشد كه ومكى داديان مجهّز به توپ نبود . ناچار آن را در حصار گرفت . امّا اتياشكزه (  ottia checaize  ) يكى از بزرگان پيش از آن كه مدت محاصره به طول انجامد آن را به تدبير گشود ، بدين گونه كه وى تنها به قلعه رفت خود را به پاى دارژان انداخت ، از او عفو طلبيد ، و از ستمى كه پادشاه كلشيد دربارهء وى كرده بود سخت ناليد و زاريد و از او استرحام كرد كه پناهش دهد . دارژان چرب‌زبانيها و گرم‌گفتاريها و حرارتى را كه اتيا در جانبدارى وى و حفظ منافعش نشان مىداد راست انگاشت و او را در شمار مشاوران سلطنتى درآورد . اين مجلس مشاوره بر اثر ورود و شركت اسقف تفليس و جاثليق گرجستان اعتبار و اهميت خاص يافته بود .\r\nاين دو شخصيّت مهم را نايب السلطنه از آن به مجلس مشاوره فرستاده بود تا معتمدان ملكه به وى خيانت نكنند . اعضاى مجلس مشاوره با همهء دانش و تجربتى كه داشتند هيچ يك به فكر و نيّت اتيا پى نبرد . او روزى به ملكه گفت در چنان دشوارى كه داريم مصلحت اين است كه براى دفع شرّ پادشاه كلشيد از تركان عثمانى يارى بطلبيم ، و براى اين‌كه اين درخواست جنبهء جدّى يابد ملكه شوهر خويش را به رسالت فرستد تا چون ايميرت باجگزار باب عالى است امپراتور عثمانى موظّف و ناچار است براى رفع هرگونه فتنه و غوغا از اين سرزمين دفاع كند .\r\nدارژان با همهء زيركى كه داشت نه تنها نيّت بد وى را در نيافت ، بل كه با\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nشوق بسيار پيشنهاد او را پذيرفت ، و وقتى اتيا اظهار داشت براى حصول اين منظور مهم حاضر است شخصا واكتانگل را به قسطنطنيه ببرد دارژان چندان خوشحال شد كه چون تشكر زبانى را كافى ندانست خود را برپاى او انداخت . از روى ديگر اتيا براى اين‌كه هم زودتر منظور خود را عملى سازد و هم نيّتش مخفى بماند بيش از دو نفر همراه خود نكرد . سر شب از قلعه بيرون شد و در مدّتى كمتر از يك ساعت واكتانگل را از كوره‌راه‌ها به اردوگاه دشمن رساند ، به دستور پادشاه مينگرلى بىدرنگ چشمان او را از حدقه بيرون كردند و همان شب وى را نزد ملكه فرستادند . دارژان چنان از اين حادثه متأثر و پراگنده دل گشت كه اراده و هوش و حواسش را باخت ، و اندك مدّتى بعد از سر بىخودى قلعه را تسليم كرد كه غارت شد .\r\nكسانى كه قولشان محل وثوق است گفتند كه پادشاه كلشيد از قلعه كوتاتيس غنائم بسيار و پربها گرفت كه از جمله آنها ظروف و اوانى سيمين زياد بود . و نيز گفته‌اند پادشاهان ايميرت چندان توانگر بودند كه همهء وسائل قصر آنها حتى پله‌ها از نقره بود . و اين گفته را آسان باور مىتوان كرد چه ايميرت از لحاظ طبيعى آبادان و پرنعمت ، و از همهء مواهب بهره‌مند بود . افزون بر اين هم خود از لحاظ بازرگانى معتبر بود ، و هم همسايگان ثروتمند داشت . در آن سرزمين هنوز ضرب سكّه معمول نشده بود ، همچنان كه هنوز نيز سكّه به ندرت ديده مىشود .\r\nپادشاه مينگرلى واكتانگل بدبخت پادشاه ايميرت و دارژان ملكهء شوم و زشتكار آن ديار را با خود برد ، اما دو كشيش قدسى مآب را كه براى مشورت و هدايت ملكه به ايميرت آمده بودند با حرمت و عزّت تمام پيش نايب السلطنه گرجستان باز پس فرستاد .\r\nنام نايب السلطنه گرجستان شهنوازخان است « 6 » و نژاد از آخرين سلاطين اين سامان دارد ، و براى اين‌كه بتواند داراى اين مقام مهم شود مسلمان شده است . او دو زن عقدى دارد كه هر دو مسيحىاند ، اسم يكى مريم است و خواهر لوان پادشاه مينگرلى است ، و همان است كه من قسمت اخير اين حوادث را به نام او كردم . مريم پس از اين‌كه آگاه شد شيلاكه به چه دستان و ترفند برادرزادهء وى را از سلطنت\r\n\r\n\r\n","description":"","footnote":"\r\n( 6 ) - شهنواز خان مدّت هيجده سال از سال 1658 تا 1676 ميلادى - 1307 تا 1054 شمسى نايب السلطنه بود .\r\n","page_name":" 266 ","page_number":266},
  {"content":"\r\n\r\nايميرت محروم كرده و پسرى را كه از نخستين شوهرش داشته به تخت نشانده است ، از شوهر خود به التماس درخواست كرد كه در صدد احقاق حق برادرزاده‌اش برآيد ، و دگر بار وى را به سرير سلطنت بنشاند . نايب السلطنه بر اين راى بود كه اين مشكل را به مدارا و تدبير بگشايد ، از آنكه ايميرت باجگزار عثمانى بود ، و وى خلاف مصلحت مىدانست بىاجازهء شاهنشاه ايران در اين كار مهم به زور و جبر متوسّل شود . اتّفاقا در اين هنگام موقعيّت و فرصت مساعدى پيش آمد ، توضيح اين‌كه پس از حمله بردن پادشاه كلشيد به ايميرت و داخل شدن سپاهيان دشمن به آن‌جا ، دارژان كه از خاندان نايب السلطنه و تربيت يافته او بود و شوهرش واكتانگل و همهء بزرگان دربارش به شهنوازخان پيغام فرستادند كه اگر وى پادشاه غاصب كلشيد را از سرزمين ايميرت براند آنان آرخيل (  archyle  ) پسر ارشد وى را به سلطنت برمىدارند . شهنواز خان به شنيدن اين پيغام مضمون آن را به شاهنشاه ايران اطلاع داد و افزود : اگر شهريار اجازه دهد بىهيچ زحمتى در مدتى اندك ايميرت و كلشيد را متصرّف خواهد شد ، و شاه موافقت كرد . نايب السلطنه بىدرنگ به قصد آزاد كردن ايميرت و تصرّف مينگرلى از گرجستان بيرون شد و چون همين كه به مرز دشمن رسيد و حمله را آغاز كرد آگاه شد كه يكى از بزرگان صاحب نفوذ گرجستان بر ضدّ وى علم طغيان برافراشته و به كشتار و غارتگرى پرداخته است ناچار براى سركوبى ياغى و اعادهء آرامش و آسايش به گرجستان بازگشت ، وى را گرفت و كشت و دگربار سپاه به جانب ايميرت پيش راند . درباريان و بزرگان ايميرت كه نايب السلطنه را به يارى خود طلب كرده بودند چهار هزار تن سپاهى آماده ساخته بودند و فراهم آمدن اين عده براى كشورى كوچك و كم‌جمعيّت كارى خطير جلوه مىكرد ، شگفت اين‌كه روز به روز بر شمار ايشان افزوده مىشد زيرا بعضى از بيم ، و بعضى به شوق و اعتقاد به سپاهيان مىپيوستند . شهنواز خان هنگام دخول به سرزمينهاى مينگرلى و ايميرت با هيچ مقاومت روبه‌رو نشد ، شاهزاده ومكى (  vomeki  ) چون جان خود را در خطر ديد به سرزمين سوآن‌ها واقع در دامنه‌هاى كوه قفقاز كه نيروى سوار نظام آسان نمىتوانست به آن‌جا تسلّط يابد پناه برد . نايب السلطنه پس از اين موفقيّتها به تاراج كردن و گردآورى غنائم جنگى در هر دو كشور پرداخت ، مىگويند كه همهء ظروف و اوانى سيمين و زرين و ديگر نفايسى كه كاخ خود را بدانها انباشته بود ، همه از اين غنايم بود . از آن پس نوادهء لوان (  levan  ) برادرزادهء زن خود را كه وارث حقيقى سلطنت مينگرلى بود\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nبه سلطنت آن كشور نشاند ، و دخترى از خواهرزادگان خود را نامزد او كرد ، و وعده داد عروس را پس از بازگشتن به گرجستان نزد او بفرستد . سپس آرخيل « 7 » (  archyle  ) بزرگترين پسران خود را به پادشاهى ايميرت نشاند ، و در اين انديشه بود كه مشكل كار ومكى (  vomeki  ) را چگونه به انجام رساند . زيرا از آن بيم داشت پس از عزيمت وى به گرجستان ، پادشاه مطرود و فرارى به اميد بازيافتن تاج و تخت از دست رفته از پناهگاه خود بيرون آيد و مايهء زحمت و دردسر پادشاهان تازه شود .\r\nكوتزيا (  kotzia  ) يكى از بزرگان ايميرت اين رنج را از دل نايب السلطنه برداشت . او خطاب به معاريف و سرشناسان قوم سوآن نوشت كه منظور نايب السلطنهء گرجستان دستگيرى و اعدام ومكى است ، و به هر كس كه وى را دستگير كند يا بكشد جايزه‌اى شايان مىبخشد . امّا اگر سوآن‌ها او را همچنان در پناه خود بدارند ، وى با سپاه گران بدان سو مىشتابد و پس از گرفتن و اعدام كردن ومكى بر جان و مال هيچ يك از افراد آن قوم نمىبخشد .\r\nبزرگان قبيلهء سوآن از اين پيغام تهديدآميز در هراس افتادند ، ومكى را گرفتند و كشتند ، و سرش را براى نايب السلطنة فرستادند . شهنواز خان بعد از اين‌كه از اين نظر آسوده خيال شد عزم مراجعت كرد . وى باكرات و واكتانگل دو پادشاه ايميرت را كه بينايى خود را بر سر سوداى سلطنت از دست داده بودند همراه خود برد تا مبادا پس از بازگشتن او دگربار به اميد بازيافتن سلطنت آشوب و فتنه برپا كنند . همچنين زنان برگشته بخت اين دو پادشاه تيره‌چشم سيه ستاره را در كوتاتيس به جا گذاشت ، و اين افتراق و جدايى جان شكار و طاقت‌سوز را از آن انداخت تا پسرش پادشاه جديد ايميرت آسوده خيال بماند . امّا تقدير فتنه‌اى تازه برپا كرد ، چه پسر ارشد نايب السلطنة پادشاه تازه به تخت برآمدهء ايميرت چنان دلباخته و مفتون زن باكرات شد كه مىخواست به هر چاره كه ميسّر شود وى را از شوهرش جدا كند و به زنى بگيرد .\r\nپس از عزيمت نايب السلطنه گروهى از بزرگان و سركردگان ايميرت بر ضد پادشاه جديد ، پسر شهنواز خان همدل و همداستان شدند ، برخى از آنان به سبب\r\n\r\n\r\n","description":"","footnote":"\r\n( 7 ) - آرخيل از سال 1664 تا 1675 ميلادى - 1043 تا 1054 بر كاختى حكومت كرد . او در مدّت يازده سال فرمانروايى خود پنج بار با ايميرت جنگيد كه بار اول آن در سال 1665 بود .\r\n","page_name":" 268 ","page_number":268},
  {"content":"\r\n\r\nبدرفتارى بعضى از مقامات ، از وضع تازه ناراضى بودند ، و برخى ديگر از غرور و خشونتهاى كوتزيا كه پدرش او را به مقام صدارت عظمى نشانده بود رنجه و خشماگين بودند . چون نگرانى و ناخرسنديشان به حدّ نهايت رسيد نامه‌اى شكوه‌آميز به پاشاى آكالزيكه (  acalzike  ) فرستادند و در آن نوشتند : در شگفتيم كه آن جناب چگونه بىاعتنا و بىتفاوت به وقايع اخير مىنگرند ، و عكس العملى نشان نمىدهند .\r\nنايب السلطنة گرجستان به ايميرت و مينگرلى حمله آورد ، پادشاه اين دو كشور را از تخت به زير آورد و به اسارت برد ، و كسان خود را به جاى آنان نشاند . اگر باب عالى تصميم كرده اين دو كشور را به ايران واگذارد تا به دلخواه خود اداره كند ، و يا از ترس قواى نظامى آنان اين تجاوز آشكارا و مهم را ناديده مىانگارد ما را از حقايق ، و نيّت واقعى خويش آگاه سازند تا به هر چه بر ما مىرود سر تسليم فرود آوريم .\r\nپاشا به شكايت كنندگان جواب داد : من جريان تجاوز نايب السلطنة گرجستان را به باب عالى گزارش كرده‌ام و هر ساعت در انتظار رسيدن جواب و دستور مىباشم ، و به محض وصول پاسخ شما را آگاه خواهم كرد . و چند روز بعد اطّلاع داد : پاسخ گزارش رسيده و دستور يافته‌ام پس از ملحق شدن سپاهيان پاشايان ارزروم و قارص به لشكريان مقيم آكالزيكه ، براى آزاد كردن آن سرزمين از زير سلطهء نايب السلطنه گرجستان بشتابم . بنابراين چندان كه مىتوانيد شما نيز لشكر بياراييد ؛ و نيز لازم است به هر تدبير كه ميسّر مىباشد كوتزيا را بكشيد تا چاره‌انديشيها و سپاه‌آراييهاى وى موجب تأخير يا عدم موفقيت ما نشود .\r\nسر دستهء ناراضيان و مخالفان شاه نو ، رئيس دربار سلطنتى و اسقف ژاناتل « 8 » (  janatelle  ) بودند . اين دو يكى از نزديكان و محرمان كوتزيا را با خود يار كردند و به او وعده دادند اگر در اين مهم با آنها بكوشد دختر رئيس دربار سلطنت را به زنى به او خواهند داد ، به علاوه همهء زمينهاى متصرفى كوتزيا به او منتقل خواهد شد . ولى زمانى از اين امتيازات بهره‌مند مىشود كه كوتزيا را بكشد .\r\nآن بد كنش مرد خيانتگر اين شرط را پذيرفت ، و وقتى به درمان كردن او اشتغال داشت وى را كشت . بىدرنگ جريان واقعه را به پدرش اطلاع داد ، و او در\r\n\r\n\r\n","description":"","footnote":"\r\n( 8 ) - شاردن به اشتباه سفرون ژناتل (  sorphron jenathel  ) را كه رويهم نام اسقف معروف است دو نفر پنداشته است .\r\n","page_name":" 269 ","page_number":269},
  {"content":"\r\n\r\nجواب گفت تا رسيدن وى به ايميرت به هرگونه ميسر مىشود مقاومت كند . اما پاشاى آكالزيكه پيش از پيوستن سپاه نايب السلطنه و پسرش به هم ، به سرعت خود را به ايميرت رساند . اين وقايع چنان سريع انجام گرفت كه پادشاه جوان به رنج و زحمت زياد خود را به پدرش رساند . ديرى نپاييد كه خبر تسلّط يافتن پاشاى آكالزيكه بر سراسر ايميرت منتشر شد ، و نايب السلطنه چون مصلحت ندانست بىصلاحديد و فرمان شاه به پس گرفتن ايميرت بكوشد از ميان راه به گرجستان بازگشت .\r\nپاشاى پيروزمند پادگان مهمى در كوتاتيس تشكيل داد و به نظم امور پرداخت . مقارن آن احوال دربار خلافت محرمانه به او اطلاع داد چون دولتها و مردمان كلشيد و ايميرت بر سر مسائل و اختلافات جزيى غالبا با هم به جنگ مىپردازند ، و اين لشكركشيها و مخاصمات مايهء بىنظمى و شوريدگى كلى مىشود ؛ بنابراين وى مأمور است كليّهء نقاط مستحكم اين دو كشور را زير فرمان خود بگيرد .\r\nپاشا با مراقبت و دورانديشى تمام به اجراى اين دستور مهم و محرمانه همت گماشت ، و در مدتى نه بسيار دير در تمام نقاط حساس پادگان و نگهبان گماشت .\r\nپسر پادشاه گوريل را كه شخصيتى روحانى بود به سلطنت ايميرت برداشت ، و آن‌گاه بزرگان كشور را دعوت كرد و سوگند داد كه همواره از پادشاه جديد كه منتخب دربار خلافت بود اطاعت و جانبدارى كنند . پادشاه نو كه پيرو طريق سن‌بازيل (  bazile saint  ) بود پس از مدتى كوتاه از كسوت روحانيت به درآمد و جامهء سلطنت پوشيد .\r\nهنگامى كه پاشا به تنظيم كشور كوچك ايميرت مشغول بود پادشاه مينگرلى وارد شد ؛ اظهار سرسپردگى و بندگى كرد و گفت : من باجگزار باب عالى بوده‌ام و هستم ؛ هرگز سر از ربقهء بندگى برنتافته‌ام ، و اگر نادانسته خطا و گناهى بر من رفته اينك سرم را به پوزشگرى آورده‌ام ، و اگر پادشاه گرجستان مرا بر تخت سلطنت نشانده سزاوار و وارث تاج و نگين بوده‌ام .\r\nپاشا پس از شنيدن اين اظهارات كه دليل اطاعت و فرمانبردارى او بود ، و گرفتن تحفه‌هاى شايان سلطنت را همچنان به او سپرد ، و به مقرّ حكومت خود بازگشت . دارژان شوم حيلت‌ساز و ملكهء ايميرت را كه آرخيل بدبخت سيه ستاره نتوانسته بود با خود ببرد همراه خويش برد .\r\nاين وقايع به سال 1659 ميلادى روى داد . اين نيز گفتنى است كه هنوز از ايميرت پشت نگردانده بود كه بزرگان آن سامان از آنچه كرده بودند پشيمان گشتند ،\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nاز اطاعت پادشاه نو سر برتافتند ، به خدمت شهنوازخان نايب السلطنه گرجستان كس فرستادند و از سلطان دست نشاندهء باب عالى به او شكايت بردند و از او خواستند كه باكرات تيره چشم نابينا را دگربار به سلطنت بنشاند . نايب السلطنه از بيم آن‌كه مبادا شكايت كنندگان قصد و نيّت خيانت دربارهء او كرده باشند با تقاضاى آنان موافقت نكرد ولى به ايشان جواب داد اگر در قول خود صادقند و در حقيقت با پادشاه جديد خود مخالفند و قصد طرد وى را دارند نخست او را از حليهء بصر عارى سازند تا صحّت اعتقادشان معلوم گردد . آن‌گاه باكرات قبول سلطنت خواهد كرد . بزرگان ايميرت اين شرط را پذيرفتند . چشمان پادشاه خود را از حدقه بيرون آوردند و آن برگشته بخت تيره‌روزگار را نزد برادرش سلطان گوريل فرستادند . چون اين شرط به جاى آورده شد نايب السلطنه باكرات را به سلطنت ايميرت نصب كرد « 9 » و يكى از خواهرزادگانش را كه خواهر زن پادشاه مينگرلى بود به زنى به او داد .\r\nباكرات از نعمت بينايى محروم بود و فرماندهان سپاه و بزرگان بر او حكومت مىكردند ، و رجال مهم دو كشور كلشيد و ايميرت غالبا با هم بر سر جدال بودند ، و چون در هر دو سرزمين پادشاهان خود را زير نفوذ خويش داشتند آنان را به جنگ بر مىانگيختند . در آخرين پيكارى كه ميان دو كشور روى داد كلشيديان مغلوب ، و شاه و ملكهء ايشان زندانى شدند . اين حادثه زمانى روى داد كه اين ملكه را نايب السلطنه دو ماه پيش به كلشيد فرستاده بود ؛ و چنين شايع بود كه شوهرش هنوز با او همبستر نشده است . اين ملكه به راستى مظهر زيبايى و تازه‌رويى و دلفريبى بود . من زيبارويان و مه طلعتان بسيار ديده‌ام ، امّا به وجاهت و خوش‌منظرى او هرگز نيافته‌ام ، و بر اين باورم كه در سراسر گيتى كسى به زيبارويى او وجود ندارد . چشمان جادوگرش كه هيچ چشمى چون چشمان او نديده آفت دلهاست . نگاهش عاشق - جوست . حركاتش چنان دلفريب و هوس‌انگيز است كه گويى آن‌كه را ديده و دل به جانب او دارد به خود مىخواند . لبخندش اميد و شادى مىبخشد و نشاط مىآفريند .\r\nژاناتل (  janatelle  ) اسقفى كه درگذشته به مناسبتى نامش را در ميان آوردم و از شخصيتهاى مهمّ ايميرت است چندان پاىبند مهرش شده كه سر از پا نمىشناسد . او دارا و دولتمند است و چندان سيم و زر و تحفه‌هاى گرانبها نثار اين زيباروى نازآفرين\r\n\r\n\r\n","description":"","footnote":"\r\n( 9 ) - دومين دورهء سلطنت باكرات سوّم تا سال 1668 ميلادى - 1047 خورشيدى مدّت گرفت .\r\n","page_name":" 271 ","page_number":271},
  {"content":"\r\n\r\nكرده كه مهرش را خريده است . اين دو چندان به هم نزديكند كه مردم بر اين گمانند زن و شوهرند . نيرنگ و افسونى كه اين مرد خدا براى توقف طولانى اين زندانى زيبا در ايميرت به كار برد به راستى شگفت‌انگيز و شنيدنى است . او در وهلهء اوّل باكرات پادشاه نابينا را چنان دلباخته وى كرد كه دمى بىوجود آن زن زيباى افسونگر آرام و قرار نداشت . زمان به زمان با آب و تاب بسيار وصف زيبايى و شيرين‌زبانى و طنازى و خوش‌ادايى وى را بر زبان مىآورد ، و روز به روز آن جوان نابينا را به آن زيبارو دلباخته‌تر مىساخت ، و سرانجام روزى به وى گفت : اعليحضرت مىداند كه همسر خود را از دست داده‌اند . پاشاى آكالزيكه وى را ربوده و برده و خدا داناست كه با او چه كرده است . خواهرزادهء نايب السلطنه كه نامزد شماست هنوز خردسال است ، آيين و وظيفهء همسرى را نمىداند و معلوم نيست كى قابليّت هم صحبتى شما را خواهد يافت . مصلحت اينست با ملكهء مينگرلى ازدواج كنيد . او خواهر نامزد شماست ، بنابراين در حقيقت با دخترخالهء ملكهء ايميرت كه اكنون به دست پاشاى آكالزيكه گرفتار است ازدواج مىكنيد . افزون بر اين اين زندانى زيبا هزاران ره از او قشنگ‌تر و هوس‌انگيزتر است . اين خورشيد است و آن ستاره ، و آن گه كه خورشيد برآيد ستاره كى خودنمايى تواند . شما هرگز زيباتر ، و باهوش‌تر از اين همسرى نمىيابيد .\r\nپادشاه كه هرگز گمان نمىبرد اسقف در اين مصلحت‌انديشيها بيشتر به منافع و مصالح خود توجّه دارد پيشنهاد وى را پذيرفت . شاهزاده خانم نيز با خشنودى تمام بدين پيوند رضا داد . اما همه مىدانستند كه پادشاه مينگرلى همسرش را بيش از حدّ تصوّر دوست مىدارد و هرگز به جدا شدن او رضا نمىدهد . ناچار بر آن شدند بهانه‌اى فراهم آورند كه با مطابقت موازين شرعى و اخلاقى همسر محبوبش را از او جدا سازند . پس از چاره‌انديشيهاى بسيار به خواهر بيوهء پادشاه ايميرت كه پيش برادرش زندگى مىكرد پيشنهاد كردند اگر شبى سلطان كلشيد را به بستر خود دعوت كند و بزرگان وى را در چنان حال ببينند او چنان خواهد كرد كه وى به جاى ملكهء به زندان شده ملكهء مينگرلى بشود . خواهر پادشاه ايميرت اين شرط را پذيرفت ، و چنان كرد كه اسقف گفته بود . چند تن از بزرگان سلطان مينگرلى را در آغوش خواهر پادشاه ديدند ، و ناچارش كردند آن پرى پيكر عشوه‌پرداز را به زنى بگيرد .\r\nمقارن همان زمان ازدواج ملكه كلشيد و پادشاه ايميرت نيز انجام گرفت .\r\nپس از اين دو ازدواج فرخنده و خجسته كه به فسونسازى و تدبير كشيش پارسا و\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nخداترس ! صورت پذيرفت پادشاه كلشيد را رها ساختند ، و كشورش را به دو باز سپردند ، اما وى را به تصاوير مقدس سوگند دادند كه تا پايان عمر همسر تازه‌اش را طلاق ندهد ، همچنين زن ديگر نگيرد . « 10 »\r\nمصيبتها و محنتهاى طاقت‌سوزى كه بر پادشاه كلشيد وارد آمده بود وى را بر آن داشت كه به محض ورود به كشور خويش از دشمنانش كه چندان نيرنگ و تزوير دربارهء او روا داشته بودند انتقام بگيرد . از اين‌رو سفيرانى به دربار شهنواز خان نايب السلطنه گرجستان و پاشاى آكالزيكه فرستاد و به ايشان اعلام داشت كه چگونه پادشاه ايميرت كشور او را غارت كرده و به چه افسون و افسانه همسرش را از او جدا ساخته است . در اين هنگام پاشاى عثمانى از غدر و خيانت بزرگان ايميرت كه پس از برگشتن وى بر سلطان برگزيده‌اش شوريده و كور و طرد كرده بودند سخت به خشم بود .\r\nاز روى ديگر پادشاه گوريل برادر شاه معزول و مطرود به تأكيد تمام توجه بدين وقايع را از وى خواستار شد . دارژان اين زن زيباى بىرحم و عيّار و آشوبگر نيز با دلبرى و عشوه‌پردازى خشم پاشاى آكالزيكه را بيشتر برمىانگيخت . زيباييش سخنان او را منطقى و مصلحت‌آميز جلوه مىداد ، و سرانجام به مدد خوش‌زبانى و بيان گرم و دلنشين چنان بر قلب پاشا تسلّط يافت كه وى قول داد اگر او به تدبير و عيّارى بتواند شوهرش را كه در گرجستان به اسارت افتاده بود آزاد كند پاشا وى را به پادشاهى ايميرت بنشاند « 11 » ؛ و دارژان اين مهم را به معاونت گورى (  gori  ) اسقف انجام داد ، و وى را به آكالزيكه فرستاد . پاشا اين زن و شوهر را با خود به ايميرت برد ، آنجا را قتل عام كرد . پادشاه و ملكهء آن‌جا به قلعهء راتشيا (  ratchia  ) واقع در دامنهء كوه قفقاز كه به سبب كوهستانى بودن ، سپاهيان ترك به تصرّف آن قادر نبودند ، پناهنده شد .\r\nپاشا دارژان و شوهرش را به سلطنت نشاند ، و پس از آن‌كه بزرگان را سوگند داد كه با آنان مخالفت نكنند ، و چند تن ايشان را براى پاسدارى سوگند و پيمان به گرو گرفت با عدهء زيادى برده و اسير ، از ايميرت بيرون رفت .\r\n\r\n\r\n","description":"","footnote":"\r\n( 10 ) - اين گفتگو و عهد و سوگند در سال 1663 ميلادى - 1042 خورشيدى - درست همزمان با آغاز دورهء دوّم سلطنت باكرات سوّم روى داد .\r\n( 11 ) - نستان دارژان به پاشا پيمان سپرد كه اگر به مقاصد خود برسد بيست هزار مارچيل (  martchil  ) كه هر مارچيل معادل سه عباسى پول رايج ايران بود ، و هر عباسى با هجده سو برابر بود ، و در مجموع برابر پنجاه و چهار هزار ليور مىشد به وى بدهد .\r\n","page_name":" 273 ","page_number":273},
  {"content":"\r\n\r\nاين نيز گفتنى است كه از تاراجگرى ايميرت چيز قابلى عايدش نشد ؛ زيرا طىّ مدّت پنج سال اين سومين بار بود كه اين كشور وسيلهء همسايگانش - عثمانى و ايران - ويران و تاراج شده بود .\r\nمقدر چنين بود كه دارژان بىرحم و دسيسه‌گر بر اثر اعتماد بيش از اندازه از ميان برود . يكى از بزرگان ايميرت از غرور و آسان‌گيرى و زودباورى كه داشت به شرحى كه پيش از اين آورده‌ام وى را در چنان بلايى افگند كه زنى بدان صفت نمىتوانست گرفتار آيد ، و مرد ديگرى نيز به همين شيوه و از همين راه وى را به مرگى دردناك و رقت‌انگيز كشاند ، و اين همان خيانتگرى بود كه كوتزيا (  cotzia  ) صدراعظم را ناجوانمردانه كشته بود . نام اين خائن ديوخوى نيز كوتزيا بود . وى بر اثر انجام دادن اين قتل فجيع معروف و صاحب نفوذ شده بود . در مدّتى كه پاشاى آكالزيكه در ايميرت به سر مىبرد به او اعتنا نكرد و به ديدارش نرفت از آن‌كه از مخالفان سرسخت دارژان بود و بيم داشت مبادا بدين سبب ناگهان وى را معدوم كند .\r\nپس از اين‌كه پاشا از سرزمين ايميرت بيرون رفت اين خائن بدگوهر به ملكه نوشت چون باكرات و كسان و نزديكانش به وى بديهاى گران گزند كرده‌اند تا پايان عمر دشمن جان شكار ايشان خواهد بود ، و اگر ملكه ميان او و پادشاه پايمردى كند ، آن دو را به هم دوست گرداند ، و چنان كند كه زمينها و مستغلات وى را كه ضبط كرده‌اند بازگردانند ، و كليهء دارايى رئيس خانوادهء باكرات را به او بدهند حاضر خواهد بود كه شاه و همسرش را به او تحويل بدهد . دارژان همهء اين شرطها را پذيرفت و كوتزياى بدانديش و بدكنش خيانتگر نزد او رفت . ملكه به نشان كمال اعتماد و دوستى و آشتى صادقانه چنان كه در اين موارد مرسوم همه زنان و مردان است سر پستان خود را در دهان وى گذاشت . اين رسم نه تنها معمول مردمان مينگرلى ، گرجستان و ايميرت است ، بل كه در همهء كشورهاى همسايهء اين ممالك مرسوم است .\r\nبارى اين مرد سيه‌دل مكّار پس از جلب اعتماد دارژان به باكرات نامه فرستاد كه با تمام نيرو به ايميرت حمله برد . در آن موقع وى زنده يا مردهء شاه و ملكه را تسليم او خواهد كرد .\r\nروزى كه باكرات به مرز نزديك شد كوتزيا تمارض كرد و به بستر رفت و به ملكه پيغام فرستاد به ملاقاتش برود تا او خبر بسيار مهمى را كه اخيرا به وى رسيده و محرمى سراغ ندارد كه وسيلهء او برساند در حضور عرض كند . ملكه به شنيدن اين پيغام\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nبا چند نفر از نديمه‌هايش به ديدن او رفت . كوتزيا هنگامى كه دارژان از او احوال‌پرسى مىكرد به گروهى از گماشتگانش كه قبلا براى دستگيرى ملكه مخفى شده بودند اشاره كرد كه مأموريت خود را انجام دهند . آنان دسته‌جمعى به ملكه حمله بردند . در آغاز نديمه‌ها در حمايت از دارژان خود را سپر بلا قرار دادند امّا چند دقيقه بيش نگذشت كه همه پراگنده گشتند . تنها يكى از نديمه‌ها ملكه را ميان بازوان خود گرفت و او را به گوشه‌اى مىكشاند كه محفوظ بماند ، و نمىخواست از او جدا شود .\r\nآدمكشان هر دو را كشتند . « 12 » آن‌گاه كوتزيا از بستر بيرون شد و با گماشتگانش به خانه شوهر دارژان رفت . او كور بود و جز تسليم شدن چاره نداشت . كوتزيا دست و پاى وى را بست و منتظر ورود باكرات شد . چون وى در رسيد با بىتابى و بىحوصلگى او را به حضور خواند ، و چون دريافت كه آمده است با خشم و غضب خطاب به او فرياد زد : اى فرومايه ، سيه‌دل غدار ، تو چشمان مرا از كاسهء چشم بيرون آوردى و من به تلافى مىخواهم قلبت را از سينه‌ات بيرون بياورم .\r\nهنگامى كه زبانش به اين تهديد گويا بود به آن برگشته روزگار نزديك شد و با اين‌كه چشمش نمىديد با ضربات متوالى خنجر وى را كشت . گماشتگان كوتزيا قلب شاه مخلوع و نابينا را از قفسهء سينه‌اش بيرون آوردند و به دست باكرات دادند . او از بسيارى خشم بيش از يك ساعت آن را در مشتش مىفشرد ، و با غضب تمام پاره پاره مىكرد .\r\nاين حوادث خونين و وحشيانه در سال 1667 اتّفاق افتاد و تا سال 1672 صدها واقعه از اين‌گونه روى نمود كه من از شرح كردن آنها در مىگذرم . از آن‌كه همه جنايت و خيانت و خونريزى است . اما مناسب مىدانم كه پايان كار كوتزيا را بيان كنم . اين خيانتگر آدم‌كش همچنان كه چند تن را به غدر و مكر به خاك و خون كشيد خود نيز به خيانت كشته شد . شگفت اين‌كه قاتلان وى نيز در جنگ شيكاريس به سزاى عمل خود رسيدند . شيكاريس شهرك بزرگى است كه از محل اسكندر ديده مىشود ، و از قلعه‌هاى معتبر و مستحكم ايميرت است . در اين قلعه نيروى\r\n\r\n\r\n","description":"","footnote":"\r\n( 12 ) - بر حسب يك روايت دارژان نخست به ضرب يك سلاح آتشين مجروح شد ، در حالى كه از قصر به طرف قلعه مىگريخت بر اثر ضربات خنجر از پاى درآمد . يك تن از نويسندگان روسى به نام پولنسكى (  polonski  ) در سال 1852 ميلادى برابر 1232 خورشيدى دربارهء اين حادثه نمايشنامه‌اى نوشت .\r\n","page_name":" 275 ","page_number":275},
  {"content":"\r\n\r\nنظامى دو كشور كلشيد و ايميرت با هم رويارو شدند و به جنگ پرداختند . اين نكته نيز در خور يادآورى است كه در تاريخ جديد اين كشورهاى لعنتى اين حقيقت مسلم كاملا نمايان و مشهود است كه خداى بزرگ يك عدالت قطعى و غير قابل انكار در سراسر تاريخ پر حادثه اين كشورها جارى و بر دوام داشته است ؛ از آن‌كه آدمكشان پس از مدتى كوتاه كشته مىشوند و به كيفر مىرسند ؛ و جنايتگران پس از سپرى شدن زمانى نه چندان دراز مكافات مىبينند ، و توجّه بدين تسلسل ، آدمى را به قبول استقرار نوعى عدالت منطقى دعوت و معتقد مىكند .\r\nدر سال 1672 وقتى پاشاى آكالزيكه دريافت كه جنگ ميان دو كشور ايميرت و مينگرلى پايان‌پذير نيست ، و بيم و اميد ، و وعده و وعيد ، و فرمان و دستور در رفع دشمنى و اختلافات آنها تأثير ندارد تصميم كرد براى هر يك آنها پادشاهى نو معين كند . وارث حقيقى و قانونى كلشيد در شمار درباريان وى بود ؛ زيرا وقتى ومكى داديان (  vomeki dadian  ) بر اين سرزمين پادشاه شد زن اسكندر از بيم آن‌كه مبادا دارژان مادر ومكى طفل او را بكشد كودكش را برداشت و گريخت . « 13 » اين شاهزاده خانم خواهر پادشاه گوريل بود . وى بيم داشت اگر خواهرش نزد او برود دارژان خصم وى گردد و به گوريل حمله برد . از اين‌رو به خواهرش توصيه كرد با پسر بچه‌اش به عثمانى برود . شاهزاده خانم فرمان برد و طفلش را وارد دربار پاشاى عثمانى كرد و كودك در همان جا باليد و تربيت يافت . درباريان پاشا به تغيير مذهب پسر اسكندر نكوشيدند ، امّا وى را به خلق و خو و عادات و افكار تركان بار آوردند . پاشاى آكالزيكه تصميم كرد همين تازه جوان را به سلطنت كلشيد بنشاند زيرا حقا وى وارث پادشاهى آن سرزمين بود . افزون بر اين ، اين اميد در ميان بود كه اين تازه جوان به داد و انصاف و مدارا و مهربانى بر مردمان حكومت كند و اين علت ورود تركان به مينگرلى بود . پادشاه گوريل نيز از اين‌كه خواهرزاده‌اش پادشاه كلشيد مىشود شادمان بود ، و اين اتفاق خجسته براى وى به وجود آورندهء ده‌ها اميد بود . پاشا نخست سراسر ايميرت را متصرّف شد ، و باكرات را به اطاعت درآورد ، اما زنش را گرفتار نكرد از آن‌كه ژاناتل اسقف اعظم پانزده هزار اكو به پاشا رشوه داد و در عوض\r\n\r\n\r\n","description":"","footnote":"\r\n( 13 ) - بنا به روايت برخى از مورّخان يكى از آرزوهاى بزرگ ژرژى سوّم (  giorgi  ) بزرگ‌ترين برده‌فروش زمان خود اين بود كه در ميدان رقابت ميان لوان و باكرات تامارا را به ملكيت خود درآورد .\r\n","page_name":" 276 ","page_number":276},
  {"content":"\r\n\r\nاجازه يافت ملكه را هرجا كه خواهد ببرد ، و نيز پيمان گرفت كه اراضى وى را آتش نزنند . « 14 »\r\nوقتى پاشا وارد كوتاتيس شد به داديان - چنان كه پيش از اين اشاره شد اين عنوانى است كه به پادشاهان مينگرلى داده‌اند - پيغام فرستاد كه براى اظهار اطاعت نزد وى بيايد . داديان چون آگاه شد كه پاشا قصد تغيير دادن پادشاه را دارد اين دعوت را نپذيرفت ، فرمان نبرد و به قلعهء روش پناهنده گشت . از روى ديگر وزيرش كارزيا (  carzia  ) به لكسيكوم (  lexicom  ) يكى از ناحيه‌هاى دامنهء كوه كه مسكن سوآنها (  souane  ) بود رفت و از ابخازيان درخواست كرد به پادشاه كلشيد در جنگ با پاشاى عثمانى مدد رسانند . آنان وارد مينگرلى شدند ، اما به جاى اين‌كه شاه را يارى دهند ، به غارت پرداختند ؛ و سپس به جاى خود بازگشتند .\r\nپاشا مدّت يك ماه به انتظار آمدن داديان ، و وصول دستور از باب عالى در ايميرت توقف كرد ، و چون دانست كه داديان قصد مقاومت دارد سپاه به سوى كلشيد راند و شنيدن همين خبر وحشت اثر مرا به فرار وادار كرد .\r\n* * * سحرگاه روز بيست و هفتم رئيس گروه مبلغان ته آتن به طرف خانه‌اش روان شد شايد بتواند مقدارى مواد غذايى با خود بياورد . من نيز بر اين خيال بودم براى همين مقصود همراهش بروم اما او دو ساعت پيش از سر زدن خورشيد رفته بود . وقتى به خانه‌اش رسيد آن را پر از مهاجمان پاشا و شاه گوريل ديد . آن گروه زشت‌خوى مردم گزند وى را به ضرب گرز و چماق به سختى خستند و به او دستور دادند در كليسا را باز كند ؛ زيرا بر اين گمان بودند كه وى بسيارى از چيزهاى گران‌قيمت را در آن جا پنهان كرده است . اما كشيش چون قبلا به فراست مقصودشان را دريافته بود كليد كليسا را با چابكى به خارستان مجاور پرتاب كرده بود و هر چند بر او ستم كردند داشتن كليد را انكار مىكرد . سپاهيان ترك كه به هر روى ملاحظه لباس روحانيت و شخصيّت وى را مىكردند دست از آزار كردنش برداشتند و بعد از اينكه چند چيز سبك وزن سنگين قيمت را برداشتند بىآن‌كه به كتابها و دفترها و نوشته‌هاى من اعتنا كنند و دست بزنند رفتند .\r\n\r\n\r\n","description":"","footnote":"\r\n( 14 ) - سفرم ژناتل و نستان دارژان هر دو در سال 1668 ميلادى - 1047 خورشيدى كشته شدند .\r\n","page_name":" 277 ","page_number":277},
  {"content":"\r\n\r\nروز بيست و نهم شب هنگام يكى از بزرگان مينگرلى با سى تن اتباعش به خانهء كشيش آمدند ، به آن آسيب فراوان رساندند . خانهء مرا هم به تصوّر اين‌كه چيزهاى گران‌قيمتى در آن مخفى كرده‌ام كاملا درهم ريختند ، و هر چه از ظروف باقى مانده بود با صندوقها و ديگر چيزهايى كه تركان به سبب سنگينى وزن و سبكى قيمت غارت نكرده بودند برداشتند . چنان كه گفتم اين گروه غارتگر درنده‌خو در دل شب بدان جا پا نهاده بودند و چون وسيلهء روشنايى نداشتند كتابها و نوشته‌هاى مرا آتش زدند تا از نور آنها به منظور غارتگرى استفاده كنند . بايد بگويم كه من كتابهايم را بسيار دوست مىداشتم و براى اين‌كه ضمن مسافرت شيرازهء آنها گسيخته و اوراقشان پراگنده نشود همه را به دست صحاف سپرده بودم تا به نيكوترين صورت جلد و طلاكوبى كند ، و چنين كرده بود . سپيده‌دم روز سىام من از اين ماجراى دردناك كه تأسّف خود را به هيچ زبان نمىتوانم بيان كنم آگاه شدم . شامگاهان يكى از درجه‌داران ترك به قلعه آمد و گفت از طرف پاشاى عثمانى پيغامى آورده است .\r\nساباتار براى شنيدن پيغام از قلعه بيرون شد ، و آن مرد به او گفت : نايب پاشا به او پيغام داده كه من اكنون جلو قلعه روش مستقر شده‌ام و در شگفتم كه چرا شما تا حالا براى اظهار اطاعت و فرمانبردارى حضور نيافته‌ايد ، و حال اين‌كه مىدانيد مينگرلى متعلق به باب عالى است و پاشا دستور داده به كسانى كه از تركان اطاعت كنند خوش‌رفتارى و كمك كنيم ، و آنان را كه نافرمانى كنند به سختى مجازات نماييم و اگر شما مىخواهيد جان و دارايى و قلعه‌تان و آنچه در آنست در امان بماند لازم است به فور خود را به پاشا معرفى و كسب دستور كنيد .\r\nساباتار جواب داد : من بنده و خدمتگر پاشايم ، و او سرور و مخدوم من است .\r\nتار و پود وجودم ترك است و به مينگرلى و مينگرليها هيچ گونه تعلّق خاطر و پيوستگى ندارم . از وقتى خبر ورودشان را به اين سرزمين شنيده‌ام قصد شرفيابى به حضورشان را داشته‌ام و اكنون كه معاون ايشان به قلعه روش آمده‌اند البته كه فردا صبح براى اصغاى دستورهاى ايشان شرفياب مىشوم .\r\nبامداد روز سىام ، ساباتار با سى تن سپاهى مسلح به ملاقات معاون پاشا رفت و به عنوان هديه چهار برده ، يك جام نقره ، مقدارى ابريشم و عسل و بعض چيزهاى ديگر براى او برد . وى عصر به اردوگاه رسيد و مشاهده كرد بسيارى از سران كلشيد از بيم كشته شدن يا به غارت رفتن اموالشان براى عرض عبوديت حاضر\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nآمده‌اند . معاون پاشا به ساباتار گفت : باب عالى به پاشا دستور داده است كه كليه قلعه‌ها و استحكامات و قصور كلشيد را ويران كند ؛ امّا وى مايل است خانه‌ها و كاخهاى بزرگانى كه نسبت به تركها اطاعت و اظهار وفادارى مىكنند همچنان محفوظ و به جا بماند . همچنين مقام عالى خلافت لوان را كه اكنون در قلعهء روش پناه جسته از سلطنت عزل و جاى او جوانى را كه در آكالزيكه پرورش يافته نصب فرموده است ، و همهء بزرگان و سران كلشيد بايد نسبت به او سوگند وفادارى ياد كنند ، و هر كدام يكى از فرزندان خود را به گروگان بسپارند و هديه‌اى نيز به پاشا تقديم كنند ؛ و هديه‌اى كه ساباتار موظّف به تقديم آن شده بود ده دختر يا پسر جوان و سيصد اكو پول يا معادل آن ابريشم بود .\r\nساباتار روز اوّل اكتبر « 15 » در حالى كه ضمانت‌نامه‌اى براى تأمين قلعه و دارايى و مستغلات خود گرفته بود بازگشت ، و شب هنگام تا بامداد براى تهيّه و تدارك تحفى كه دادن آن را متعهد شده بود به تفكّر پرداخت ، و بامداد روز بعد به پناهندگان اعلام داشت كه تركان در ازاى گرفتن بيست و پنج برده و هشتصد اكو جان و مال آنان را تضمين كرده است ؛ و گفت هر خانواده كه چهار فرزند دارد بايد يكى را به بردگى بدهد و نيز هشتصد اكو را به تناسب بپردازند ؛ و من هرگز منظره‌اى را رقت‌انگيزتر و دلخراش‌تر و جانگدازتر از هنگامى كه نوباوگان خانواده‌ها را به ستم از آغوش مادرانشان جدا مىكردند و دو به دو به هم مىبستند و مىبردند ، نديده‌ام . من نيز ناچار شدم كه بيست اكو بپردازم .\r\nساباتار از آنهمه برده و پول كه به زور گرفته بود فقط ده برده و سيصد اكو كه تسليم كردن آن را متعهد شده بود به معاون پاشا داد و بقيّه را به نفع خود ضبط كرد .\r\nغوغا و شيون و ضجهء زنان و دختران و پناهندگان قلعه وقتى به آسمان رسيد كه ديدند خداوند قلعه نيز كوچك‌ترين پسران خود را به بردگى تسليم تركان كرده است .\r\nكودكانى كه به نام گروگان به تركان سپرده مىشوند گرچه ظاهرا برده نيستند ، امّا مانند آنان روزگارشان سياه و سراسر رنج و درد است . آنها هرگز آزاد نمىشوند . غالبا آنان را به قسطنطنيه مىفرستند تا همانند ديگر نوجوانانى كه براى\r\n\r\n\r\n","description":"","footnote":"\r\n( 15 ) - اكتبر نادرست و درست آن نوامبر است .\r\n","page_name":" 279 ","page_number":279},
  {"content":"\r\n\r\nخدمت در قصرهاى خلافت تربيت مىشوند بار آيند . معاون پاشا هدايا و بردگانى را كه ساباتار آورده بود از او تحويل گرفت و خود وى را نيز نگاه داشت .\r\nنايب پاشا سه بار داديان را كه در قلعهء مستحكم و غير قابل نفوذ روش پناه جسته بود به تسليم شدن دعوت كرد اما وى نپذيرفت . گروهى از سوآنها كه صدراعظم داديان آنان را فرستاده بود متهورانه و با سرسختى زياد از شاه و قلعه دفاع مىكردند . شگفت اين‌كه اين گروه محافظان در پاسدارى قلعه مصمم‌تر از داديان بودند . صدراعظم پيوسته شاه را به مقاومت بيشتر برمىانگيخت و پيغام مىفرستاد كه وى نيز مقدّمات حمله به سپاهيان عثمانى را در خارج قلعه آماده كرده است . سرانجام پس از اين‌كه سپاهيان ترك مدت چهار روز قلعهء روش را در حصار گرفتند از گشودن آن نااميد گشتند ، و پس از گرفتن دو هزار برده ، و تاراج كردن اموال مردم عقب‌نشينى كردند و رفتند . سبب عمدهء عدم موفقيتشان در تصرّف قلعه نداشتن توپ و متعلقات آن بود . تركان همهء بزرگان و سران كلشيد را كه نسبت به آنان و پادشاه جديد سوگند وفادارى ياد كرده بودند با خود بردند . اسقف اعظم كه مانند ديگر بزرگان به قيد قسم اظهار اطاعت و فرمانبردارى كرده بود ، از سوى پاشا به صدارت عظماى كلشيد منصوب شده به ابخاز سفر كرد تا دختر پادشاه را براى پاشاى آكالزيكه خواستگارى كند .\r\nتصور اين‌كه ورود تركان به كلشيد و تصرّف آن مايهء استقرار صلح و آرامش در آن‌جا و سرزمينهاى همسايه شده باشد كاملا خطاست . تركان آمدند و غارت كردند و بيش از پيش مايهء اغتشاش و فقر و بىنظمى شدند . زيرا بر اثر ورود آنان مردم آن سامان در دو جبهه موضع گرفتند . گروهى به خاطر نشكستن سوگند و پيمان ، و حفظ جان گروگانها به تركان و پادشاه جديد پيوستند ، و دسته‌اى همچنان از لوان پادشاه معزول خود حمايت مىكردند . هر دسته براى پيشبرد آرمان خود مجهز و آمادهء ستيز و آويز شدند و ديرى نپاييد كه آتش جنگ دگربار ميان آن دو دسته شعله‌ور گشت .\r\nدر چنين احوال و اوضاع متشنج و شوريده و نابسامان ، و وجود خطرات غير قابل پيش‌بينى تصميم كردم به هر وسيله كه ممكن شود خود را به گرجستان برسانم . در كلشيد هر روز به مصيبتى گرفتار مىشدم ، و هر ساعتى غمى از نو به مباركبادم مىآمد . لوان سرسپردگان تركها را به شدّت تهديد كرده بود كه خانه‌هاى قصر مانند آنان را درهم خواهد كوبيد ، و داراييشان را غارت مىكند ، و خودشان را مىكشد . ساباتار همچنان از تركان حمايت مىكرد . پسرانش سردسته و ارشد\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nجنايتكاران بودند ، و در راهزنى و آدمكشى از هيچ كس بيم نمىكردند . فراهم آوردن مواد غذائى سخت دشوار شده بود ، و به دست آوردن مشتى حبوب يا نيم ليور گوشت امرى محال مىنمود . در مقابل اين همه محروميت و يأس خويش را درمانده و ناتوان و از پاى در افتاده مىديدم . نااميدى نوكرانم مرا سخت به زحمت و دردسر افكنده بود .\r\nمرگم را برابر چشمم مجسم مىديدم . اين عوامل و تأثرات طاقت‌سوز و جان‌فرسا مرا بر آن داشت كه علىرغم هرگونه خطر حاصل از ناامنى ، تا توان و رمق در تنم بجاست از مينگرلى بيرون ، و رهسپار گرجستان شوم . بر اثر اين تصميم به جستجوى رهنما برآمدم . امّا چندان كه سراغ گرفتم و قول پاداش زياد و وعده‌هاى خوب دادم ، هيچ كس راضى به همسفريم نشد . سپاهيان و جنگجويان ، راه ميان ايميرت و كلشيد و گرجستان را از هر سو بسته بودند ، و چون جز اين راهها گذرگاهى نبود كه هر كس پا در آنها مىنهاد بىگمان گرفتار و اسير و برده مىشد ، و از هر كس خواهش همسفرى و رهنمايى مىكردم با افسوس و حسرت زياد همين دشواريها و مصيبتها را عنوان ، و مرا از مساعدت خود مأيوس مىكرد . حتى رضا شدم از دامنه‌هاى كوه قفقاز يا از كناره‌هاى دريا سفرم را آغاز كنم باز هم كسى رهنماييم را نپذيرفت . آن وقت دانستم كه مردم مينگرلى چه قدر از رويارو شدن با خطرهاى احتمالى بيم مىكنند . چندان كه هيچ پاداشى و گرچه بسيار باشد آنان را به طمع نمىاندازد . سرانجام تصميم كردم از راه دريا بگذرم . به اين منظور به آنارگى (  anarghie  ) همان آبادى و بندرى كه قبلا از آن ياد كرده‌ام آمدم . قايقى از تركان براى قونيّه (  gonie  ) به كرا گرفتم ، و پس از آن‌كه بيعانه را دادم به خانهء ته آتن‌ها و قلعهء ساباتار بازگشتم تا خود را براى سفر آماده كنم .\r\nروز دهم نوامبر پيش از سر زدن آفتاب از قلعه بيرون آمدم و با رفيقم قرار گذاشتم اگر بدون رويارو شدن با خطر ، سلامت به مقصد رسيدم و خدا بخواهد ، موجبات رهايى وى را فراهم خواهم كرد . از بسيار نفايس و جواهرهايى كه با خود داشتم آن مقدار كه برايم باقى مانده بود و در حدود صد هزار ليور مىارزيد ، هشتصد پيستول طلا با چند قطعه لباس برداشتم جواهرها را در يك زين اسب كه مخصوص همين كار ساخته بودم ، و در يك بالش كوچك ، پنهان كردم . يك برده هم خريدم و به نوكرى گرفتم . اين برده جنايتگرى وحشتناك و در طرّارى و فتنه‌انگيزى بىهمتا بود ، و من او را نشناخته بودم . چندان دسيسه‌ساز و بدگوهر بود كه هيچ كس جرأت نكرد وى را به من معرفى كند . بخت بد مرا به خريدن و به خدمت گرفتن آن رهنمون\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nشد . من خود او را خريدم و به خدمت پذيرفتم و اين خطايى بود كه به جبران آن غرامت سنگينى پرداختم . عاملى كه بيشتر اسباب همسفرى ما را فراهم آورد اين بود كه وى به شدّت از حوادث بدى كه برايش پيش آمده بود متأثر و غمگين بود و دائم مىناليد و مىزاريد . افزون بر اين شرابخوارى بىباك و بىمحابا بود ، و من از همان آغاز بيم كردم كه مبادا بر اثر بىبند و بارى و نوميدى و غفلت هويّت ما را بر دشمنان آشكارا سازد ، و در بلا افگند .\r\nزامپى چنان كه شيوهء مرضيه‌اش بود به مشايعت من آمد ، و پزشك و جراح غير روحانى نيز تا آنارگى همراه ما شدند . ما همه پياده مىرفتيم زيرا هر چه جستجو كرديم هيچ كس به هيچ قيمت يك يا دو سه اسب به ما كرايه نداد تا دست كم‌اثاثه و نوكر خود را بر آن سوار كنم . امّا پزشك غير روحانى بر اسب سوار بود . او از دو روز پيش به شدت مىگريست . در حالى كه هنوز بيش از يك فرسنگ از قلعه دور نشده بوديم ناگهان به قصد خودكشى خود را در خندقى بزرگ و ژرفناك كه پر از آب بود انداخت . به زحمت او را نيم مرده از آب بيرون كشيديم .\r\nزبانم از بيان رنج سنگين و طاقت‌سوزى كه در اين‌روز و روزهاى بعد تحمل كردم قاصر است . در طىّ اين مسافرت پر تعب چه بسا روزها كه ناچار شدم پياده در فصلى باران‌زا از جنگلهايى كه سراسر آن گلناك و پوشيده از باتلاق بود و غالبا پاهايم تا زانو در گل و لجن فرو مىشد بگذرم . راست اينست كه باور نمىكنم از آغاز پيدايى آدمى بر پهنهء زمين تا به امروز كسى چنين سفرى پر رنج و مشقّت كرده باشد . كاملا فرسوده شده بودم و تنها همت و اميد حفاظت و حراست ثروتى كه به من سپرده بودند مرا به تحمّل اين همه سختى و رنج توانا كرده بود .\r\nشامگاه در حالى كه رطوبت باران تا مغز استخوانم نفوذ كرده بود به آنارگى رسيديم . اين بندر كوچك تا قلعهء ساباتار كه از آن بيرون آمديم شش فرسنگ دور بود .\r\nقرار بر اين بود كه روز دوازدهم سوار قايق شوم و سفرم را آغاز كنم ، اما وقتى به من خبر دادند كه كشتيها و قايقهاى چركسها و ابخازها سواحل مينگرلى را سد كرده‌اند ناچار مسافرتم را دنبال انداختم . از بخت بد اين خبر بد حقيقت داشت . مهاجمان همهء قايقهاى كلشيديان حتى همان قايقى را كه من كرايه كرده بودم تا با آن سفر كنم تصرّف و ضبط كرده بودند .\r\nناراحتيها و پراگنده‌دليهاى حاصل از اين تأخير و موانع ديگر ، بيش از\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nخطرات متصور به آن مرا رنج مىداد . از روى دادن اين تعويق اجبارى چنان دژم و افسرده گشتم كه وصف كردن نمىتوانم . اين موانع چنان در نظرم سنگين مىنمود كه مىپنداشتم هرگز از بند آنها نمىرهم .\r\nروز نوزدهم به زامپى خبر رسيد كه روز پيش شب هنگام در كليسايش را شكسته و هر چه در آن بوده برده‌اند . همچنين گورى را كه در كليسا بوده شكافته‌اند ، و هر چه را نگهبان قلعه در آن مخفى كرده بوده ربوده‌اند . همه جاى كليسا را كنده‌اند و زير و رو كرده‌اند ، چنان كه جز ديوارهاى آن جايى درست نمانده است .\r\nانتشار اين خبر تكان‌دهنده و وحشت‌انگيز سراپايم را به لرزه در انداخت . زيرا من بيش از هفت هزار پيستول طلا در يكى از نقاط كليسا زير خاك نهان كرده بودم . بىدرنگ به رفيقم پيغام دادم كه مرا از آنچه اتفاق افتاده مطلع كند . او را در قلعه پيدا نكرده بودند . رفيقم خود به خانهء ته آتن‌ها رفته بود تا از چگونگى واقعه اطلاع يابد . پس از مشاهدهء محل كليسا و آگاهى يافتن از آنچه روى داده بود به من نوشت كه به لطف خداى بزرگ دشمن بر گنجينهء تو دست نيافته است و به همان مهر و نشان است كه بود . از اين مژدهء بزرگ جانم تازه شد ، و تن فرسوده و نيم مرده‌ام از نو توان يافت ، و يقين كردم از پرتو عنايت رب جليل اين خوشدلى بزرگ نصيبم شده است ؛ و همان ساعت از صاحب قايقى كه آن را كرايه كرده بودم خواهش كردم حركت كند .\r\nمن روز بيست و هفتم از آنارگى راه افتادم . قايقى كه بر آن سوار بودم بزرگ بود . جز من بيست تن سرنشين داشت كه نيمى برده و نيم ديگر ترك بودند . با سوار شدن اين عدّه در قايق بدين شرط رضا شده بودم كه در برابر هجوم احتمالى دزدان دريايى كه در سواحل رفت و آمد مىكردند از من دفاع كنند .\r\nبعد از يك ساعت دريانوردى قايق از رودخانه داخل دريا شد . جريان آب رودخانهء لانگور (  langur  ) كه قايق از آن گذشت و وارد دريا شد بسيار سريع است ، به همين سبب در مدتى نسبة كوتاه از آن‌جا به دريا مىتوان رسيد . اما قايقرانى در آن مهارت و چابكى زياد مىخواهد ؛ زيرا در آن جا به جا توده‌هايى از شن انباشته شده كه مخصوصا اگر كشتى سنگين‌بار باشد گذشتن از آن مهارت و تجربه زياد به كار دارد . چه بر اثر كمترين بىاحتياطى قايق با اين توده‌هاى شن تصادف مىكند .\r\nمن تمام مدت آن روز بنا به خواهش صاحب قايق كنار دريا ماندم ، زيرا او منتظر آمدن دو بردهء ديگر بود كه پيش از درآمدن شب به ما نمىرسيدند .\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nدر طول مدتى كه در آنارگى متوقف بودم مرا به دو مجلس برگزارى مراسم تعميد دعوت كردند . پذيرفتم و رفتم ، و پس از مشاهده دريافتم كه زامپى در رسالهء خود ترتيب برگزارى مراسم تعميد را درست و روشن به شرح آورده است .\r\nبىمناسبت نمىدانم مشاهدات خود را در اين‌باره چنان كه در خانهء همسايه برگزار شد نقل كنم . ساعت ده صبح خداوند خانه كسى را به آوردن كشيش فرستاد .\r\nاو به محض ورود داخل زيرزمينى شد كه معمولا خمهاى شراب را در آن‌جا مىدادند .\r\nروى نيمكتى نشست و در حالى كه لباس معمولى خود را بر تن داشت به خواندن كتابى كه از كثرت استعمال بيشتر اوراقش پاره شده بود و قطع آن مانند انجيل بزرگ بود ، شروع كرد . طفلى را كه بنا بود تعميد بدهند هنوز نياورده بودند . پس از يك ربع ساعت بچه را آوردند . پسربچه‌اى پنج ساله بود . پدر تعميدى يك شمع كوچك و سه دانه بخور آورد . شمع را روشن و به در زيرزمين نصب كرد . سوختن شمع پيش از آغاز مراسم تعميد به پايان رسيد . از آن پس شمع ديگرى روشن نكردند . سه دانه بخور را روى آتش ريختند . كشيش همچنان تند و بدون دقت با صداى آهسته كتابش را مىخواند . زيرا وى ناچار بود ضمن خواندن كتاب به پرسشهايى كه واردان از او مىكردند ، جواب بگويد . در جريان اين مراسم پدر و پدر تعميدى دائم در رفت و آمد بودند و طفل نيز به خوردن مشغول بود . پس از مدت نسبة زيادى كه كشيش همچنان كتابش را مىخواند طشتكى پر از آب نيم گرم برابر كشيش گذاشتند . كشيش يك قاشق كوچك روغن گردو در آن آب ريخت و به پدر تعميدى دستور داد كه بچه را لخت كند . سپس طفل را ايستاده در طشتك پر از آب نگهداشتند . پدر تعميدى سراسر بدن او را با آن آب شست . بعد از اين‌كه خوب شسته شد كشيش از يك كيسهء چرمى كه به كمربندش آويخته شده بود به اندازه يك نخود ميرون بيرون آورد و به پدر تعميدى داد . من پيش از اين گفته‌ام كه كلشيديان روغن تدهين را بدين‌نام مىخوانند . پدر تعميدى سر ، گوش ، پيشانى ، بينى ، گونه‌ها ، چانه ، شانه‌ها ، آرنج ، پشت ، شكم ، زانوان ، پاهاى طفل را با ميرون تدهين كرد . مقارن اين احوال كشيش تا هنگامى كه پدر تعميدى لباس بر تن بچه پوشاند همچنان به خواندن كتاب مشغول بود . همين كه لباس پوشاندن بچه تمام شد پدر مقدارى نان و شراب و يك قطعه گوشت پخته خوك حاضر كرد و به طفل خوراند . بعد از همان چيزها به پدر تعميدى و كشيش و به مهمانان و تمام افراد خانواده تعارف كرد . از آن پس همه به غذا خوردن\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nنشستند و آن‌گاه مجلس را ترك گفتند كه از غايت مستى سر از پا نمىشناختند .\r\nدر همين جا شاهد برگزارى مراسم تقديس نيز بوده‌ام . تشريفات آن بدون رعايت خدمتگزارى و تعظيم و تجليل ، و بدون نظم و ترتيب انجام گرفت . آن‌چنان برگزار شد كه در فصل مربوط به مراسم و آيين و آداب مينگرليها مفصلا دربارهء آن آورده‌ام .\r\nروزى چنان روى نمود كه قطع بىمورد مراسم تقديس را شاهد بودم . توضيح اين‌كه يك روز كه با يكى از ته‌آتن‌ها به طرف قلعه‌اى كه در آن سكونت داشتيم روان شديم ، ميان راه به كليسايى رسيديم كه مراسم تقديس در آن به عمل مىآمد و گروهى از مردم جلو كليسا اجتماع كرده بودند . از آنها خواهش كرديم كه راه را به ما نشان بدهند . كشيش به شنيدن صداى ما سرود قداس را قطع كرد ، از محراب بيرون آمد ، و خطاب به ما گفت : كمى درنگ كنيد ، من چند لحظه بعد راه را به شما نشان مىدهم . وى پس از مدتى كوتاه از محراب بيرون آمد ، و در حالى كه همچنان زير لب به خواندن سرود قداس مشغول بود پرسيد : از كجا مىآييد ، و مىخواهيد كجا برويد تا بهترين و كوتاه‌ترين راهها را به شما نشان بدهم ، و بعد از اين‌كه راه را به ما نشان داد به محراب بازگشت .\r\nسحرگاه روز بيست و هشتم قايق را به دريا رانديم ، هوا لطيف و جان‌پرور و نشاطانگيز بود ، چنان روشن و باصفا بود كه از يك سو بلنديهاى طرابوزان (  trebisande  ) را مىديديم و در سوى ديگر سرزمين ابخاز را ؛ زيرا درياى سياه از آن‌جا كه به طرف ابخاز و آنارگى متمايل مىشود به طرفى مىگردد كه طرابوزان به خوبى ديده مىشود .\r\nدرياى سياه از مشرق به مغرب دويست فرسنگ درازا دارد و اين نصف اندازه‌ايست كه هرودت معين كرده است . زيرا وى در اين‌باره چنين گفته است : از دهانه پونت اكسن (  pont ouxin  ) تا فاز (  phase  ) كه بزرگ‌ترين طول اين درياست در مدت نه روز و هشت شب با كشتى مىتوان گذشت و اين فاصله تقريبا معادل است با چهارصد و شصت و دو فرسخ يا پانزده درجهء نجومى ؛ و من نمىدانم اين اشتباه بزرگ مورّخ يونانى را چگونه توجيه كنم . مگر اين‌كه قائل شوم كه چون در زمانهاى قديم دريانوردان از بيم گم شدن در پهنهء دريا از نزديكيهاى ساحل مىگذشتند ، و راه مجاور ساحل از راه مستقيم ميان دريا بسى دور تر است ، اين تفاوت\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nحاصل شده است . چنان كه دريانوردان طول و عرض درياى مديترانه را نيز به همين قياس اندازه كرده‌اند . زيرا چنان كه گفتم دريانوردان جرأت نداشتند آن‌قدر از ساحل دور شوند كه ناپيدا گردند . بارى ، طبق اين اندازه‌گيرى طول درياى سياه از مصبّ رود دانوب (  danube  ) تا مصب رود فاز كه حد فاصل غرب و شرق اين درياست بالغ بر دو برابر اندازهء واقعى است . جغرافىدانان عرب نيز در اندازه‌گيرى طول اين دريا دچار اشتباه شده‌اند زيرا آنان طول بحر اسود را هزار و دويست ميل دانسته‌اند .\r\nعريض‌ترين پهناى اين دريا از شمال به جنوب از بوسفور (  bophore  ) تا بوريستن (  boristhene  ) سه درجه است . اين حدّ فاصل ميان دو نقطه انتهاى غربى اين درياست ، و فاصلهء جانب شرقى آن بيش از نصف اين اندازه نيست .\r\nبه گمان من آب اقيانوسها نسبت به آب درياى سياه روشن‌تر و سبزتر است و شورى آن كمتر . بدين‌سبب كه چند رود پرآب وارد اين دريا مىشود ، و چون گلوگاهى كه اين دنيا را به اقيانوس مىپيوندد تنگ است آبهاى آن با آب درياهاى ديگر و اقيانوس جابه‌جا و مبادله نمىشود و مناسب‌تر اين است كه درياى سياه را مانند درياى خزر كه به اقيانوس راه ندارد درياچه ناميد نه دريا . اين دو دريا جزيره ندارند ، هر دو توفان‌زا و موج‌خيزند .\r\nاز روى ديگر نبايد وجه تسميه درياى سياه را تيرگى آبهاى آن تصوّر كرد ، چه رنگ آبش از رنگ آب بسيارى از درياها روشن‌تر و شفاف‌تر است ، و حقيقت اينست كه اين دريا را از آن جهت سياه ناميده‌اند كه كشتىرانى در آن خالى از خطر نيست ، زيرا غالبا بر اثر وزيدن توفانهاى مهيب گردابها و غرقابهاى وحشتناكى در آن پديد مىآيد كه حتى كشتيهاى بزرگ را آسان به كام خود مىكشد . تازيان نيز بدين سبب كه مدخل درياى سرخ سخت موجزاست و كشتيها گاهى هنگامى كه از آن‌جا مىگذرند دچار سانحه مىشوند آن را باب المندب ناميده‌اند كه به معناى دروازهء شوم و اشكبارى است .\r\nدر زمانهاى بسيار قديم درياى سياه به نام نوادهء يافث آسه‌كناس (  asekenas  ) ناميده مىشد . يونانيان آن را به اكسن (  euxin  ) بدل كردند كه به معنى سختگير يا طاقت‌سوز است ، اين وجه تسميه نيز به شرحى كه گذشت به سبب وقوع توفانهاى مهيب و پرنهيبى است كه غالبا در آن برپا مىشود . تركها نيز به همين سبب آن را قره‌دنگى (  cardenguis  ) مىخوانند كه به معنى درياى خشمگين و خطرناك است .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nآنان جنگلهاى انبوه ، و صعب العبور ، رودخانه‌هاى تندگذر و شتابناك ، كوههاى بلندى را كه بالا رفتن از آنها سخت دشوار است بدين نام مىخوانند ؛ همچنين بسيارى از رودخانه‌ها را با اين صفت متمايز مىكنند ؛ مثلا مىگويند : قره‌سو كه ظاهرا به معنى روديست كه آبش سياه است اما اين لفظ دلالت دارد به رودى كه جريانش سريع و سركش است ، و غالبا بر اثر طغيان آباديها و زمينهاى مجاور خود را دچار ضايعات و خسارات فراوان مىكند . مهم‌ترين عواملى كه موجب ظهور و بروز توفانهاى سخت در درياى سياه مىشود آبهاى آنست كه براى پيوستن به اقيانوس جز تنگهء به سفر مخرجى ندارد ؛ و اين گذرگاه دريايى آن‌قدر تنگ است كه براى شكستن و خنثى كردن نيروى امواج حاصل از ظهور توفان كفايت نمىكند ؛ و آن‌گاه كه موجهاى كوه‌پيكر و گران گزند برمىخيزد و به ساحلها مىرسد ، چون گذرگاهى ندارند پس از برخورد به ساحل بلند مىشوند و با قدرت و نيروى بيشتر به دريا باز مىگردند ، و موجب غرق و هدم كشتيها مىشوند ، به همين سبب سواحل درياى سياه غالبا ناآرام‌تر و موجزاىتر از داخل آنست .\r\nاين نكته را نيز بايد بگويم كه نام قره‌دنگى كه تركان به اين دريا داده‌اند مطابق و هم معنى نام موروتالاسا (  maurothalassa  ) مىباشد كه يونانيان به اين دريا داده‌اند . همچنين درياى سفيد پروپنتيد (  propontid  ) را كه تركان آگلدانگيز (  agdenguyz  ) مىنامند يونانيان آسپروتالاسا (  asprothalasa  ) مىخوانند . تازيان درياى اوكسين (  euxine  ) را بحر بنتس (  bontos  ) مىگويند كه به معناى درياى پنت (  pont  ) مىباشد .\r\nسراسر درياى سياه تحت حاكميت امپراتورى عثمانى است و هيچ ناخدايى بىاجازهء آن امپراتورى قدرت كشتىرانى در آن دريا را ندارد . بنابراين كشتيرانان از تعرض دزدان دريايى كه به اعتقاد من عظيم‌ترين خطر و بلا براى ناخدايان و ديگر سرنشينان كشتى مىباشند در امانند .\r\nدر تمام مدت آن روز باد مخالف مىوزيد و ما نتوانستيم بيش از هيجده ميل در دريا پيش برويم . هنگام شب داخل كلمهل (  kelmhel  ) شديم . اين‌رودخانه گودتر و جريانش آرام‌تر از رود لانگور و پهنايش همان‌قدر است .\r\nروز بيست و نهم دو ساعت پيش از سر زدن خورشيد در روشنايى مهتاب حركت كرديم . مقارن ظهر به نهر فاز رسيديم ، و بعد از آن‌كه يك ميل در آن به طرف\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nبالا رفتيم به عمارتى رسيديم كه صاحب كرجى مىخواست در آن فرود آيد ، و مقدارى از كالاهاى تجارى نيز از آن پياده كند . نهر فاز (  phase  ) كه به اعتقاد برخى از محقّقان همان است كه در زمان بسيار قديم به آن فيزن (  phison  ) مىگفتند يكى از چهار رودخانه‌ايست كه در اين بهشت روى زمين جريان دارد و از رشتهء كوه قفقاز سرچشمه مىگيرد . تركها آن را فاش (  fache  ) ، و مردم محل ريون (  rion  ) مىنامند .\r\nپروكوپ (  procope  ) از دوگانگى نام اين‌رودخانه در اشتباه افتاده و هر يك اين دو نام را اسم رودخانه‌اى جداگانه تصور كرده است . من اين‌رودخانه را در كوتاتيس (  cotatis  ) ديده‌ام . در بسترى تنگ جارى است ، و جريانش تند است ، و در بعضى جاها عمقش چندان كم است كه با پا مىتوان آسان از آن گذشت . اما مصبّش كه در فاصلهء نود ميلى كوتاتيس است يك ميل و نيم پهنا ، و نزديك شصت ذراع بل‌كه بيشتر گودى دارد . چندين رود كوچك كه جابه‌جا به اين‌رود مىپيوندند آن را عظيم‌تر مىكنند . فاز از مشرق به مغرب جريان دارد ؛ آبش با آن‌كه سربى رنگ مىباشد خوش و گواراست . آريان بر اين اعتقاد است كه چون فاز روى خاكهاى تيره رنگ جريان دارد آبش سربى رنگ است . عقيدهء اغلب مورخان ديگر نيز همين است .\r\nبه سبب خوبى و گوارايى آب فاز همهء كشتيهايى كه از اين‌جا مىگذرند آب مورد مصرف خود را از اين‌رودخانه برمىگيرند . برخى نيز پا از اين فراتر نهاده بر اين باورند كه آب فاز بهترين آبهاى روى زمين و مقدّس است .\r\nدر مصبّ اين‌رود جزاير متعددى وجود دارد كه روى آنها پوشيده از جنگل است و همه خرم و سرسبز و باصفا مىباشند . اين جزاير مانع ورود و خروج كشتيهاى بزرگند و ناخداهاى چنين كشتيها ناچارند در سه پا يا چهار ميلى مصبّ فاز لنگر بيندازند . در بزرگ‌ترين جزاير واقع در مصبّ اين‌رودخانه ، و در جانب مغرب ، ويرانه‌هاى قلعه‌هايى كه تركها در زمان قديم ساخته‌اند ديده مىشود . سلطان مراد پادشاه عثمانى در سال 1578 دستور داد اين قلعه‌ها را بسازند و مصطفى فرمانده كل سپاهيان ترك زمانى كه جنگهاى مهمى بين ايران و عثمانى جريان داشت ساختن آنها را به پايان رساند . سلطان مراد بر اين نيت بود كه در فرصت مناسب سواحل شرقى و شمالى درياى سياه را تصرّف كند . حمله نيز برد اما مواجه با شكست شد . در اين پيكار سلطان عثمانى كشتيهاى خود را تا قسمتى از رود فاز پيش راند امّا يكى از آنها در دامهايى كه پادشاه ايميرت در نقاط تنگ و كم‌پهناى رودخانه تعبيه كرده بود در -\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nافتاد و غرق شد ، و كشتيهاى ديگر به زحمت خود را از دام رهاندند .\r\nقلعهء فاز در سال 1640 به تصرّف سپاهيان ايميرت درآمد . پس از مدتى اين قلعه در اختيار پادشاهان مينگرلى و گوريل قرار گرفت . اين دو با نيروى تمام به عظمت و آبادانى آن كوشيدند ، و بيست و پنج توپ در آن تعبيه كردند ، اما به دستور پادشاه ايميرت سراسر قلعه‌ها و همهء متعلقات آنها را ويران كردند و كليهء توپهائى كه در آن‌جا نصب شده بود به كوتاتيس منتقل شد و اكنون در آن‌جاست .\r\nمن با دقّت زياد دور و داخل جزيرهء فاز را گشتم مگر معبد معروف به رآ (  rea  ) را كه آريان اظهار داشته محققا در زمان وى در آن جزيره بوده پيدا و تماشا كنم ، اما سعيم بىفايده ماند و اثرى از آنچه در طلبش بودم نيافتم . شگفت اين‌كه بسيارى از مورّخان معتبر تصريح كرده‌اند كه اين معبد در امپراتورى سفلى درست و سالم به‌جا بوده و به گاه امپراتورى زنن (  zenon  ) آن را وقف آداب و رسوم پرستش حضرت مسيح كرده‌اند .\r\nمدتى نيز در جستجوى آثار شهر بزرگ سباست (  sebaste  ) كه جغرافىدانان جاى آن را در كنار رود فاز تعيين كرده‌اند بودم ، اما نيافتم ؛ و بر اين باورم كه ويرانه‌هاى اين شهر نيز مانند آثار شهر كلخوس (  colchos  ) كاملا از ميان رفته است .\r\nاما از آنچه قدما دربارهء اين منطقه ساحل درياى سياه نوشته‌اند و نشانه‌هاى آن به جاست وجود قرقاولهاى اين محل است كه از قرقاولهاى جاهاى ديگر بزرگ‌تر و زيباترند و گوششان به مذاق لذيذتر و خوشگوارتر از قرقاولهاى ديگر نقاط جهان مىنمايد ، يا دست كم در نظر من چنين جلوه كرده است . برخى از محققان از جمله مارسيال (  martiol  ) بر اين باورند كه آرگونانت (  argonant  ) ها نخستين بار قرقاول را به يونان آورده‌اند ، و پيش از آن كسى اين پرنده را در آن كشور نديده است . و از اين سبب نام اين پرنده را فزان گذاشته‌اند كه نخست از ساحل فاز گرفته‌اند .\r\nاين‌رودخانه كشور مينگرلى را از سرزمين‌هاى گوريل و ايميرت جدا مىكند ، و شهرك آنارگى در سى و شش ميلى آن واقع شده است . سواحل اين‌رودخانه غالبا پست ، شنى و پوشيده از درختان عظيم و انبوه است به طورى كه انسان حداكثر بيش از شش قدم جلوتر خود را نمىبيند .\r\nشامگاهان باد موافق وزيدن گرفت . در دريا به حركت درآمديم و نيم شب از برابر بندرى موسوم به كوپلت (  copolette  ) گذشتيم . اين بندر از آن پادشاه گوريل\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nبود . بعد از ظهر روز سىام به قونيه (  gonie  ) رسيديم . فاصلهء فاز تا قونيه چهل ميل است . سراسر سواحل اين حدود بسيار مرتفع است . برخى از تخته‌سنگهاى عظيم بر درختان سايه افكنده‌اند و آنها را در پناه خود گرفته‌اند . همهء اين مناطق و سواحل تا نهرى كه در نيم ميلى قونيه جريان دارد متعلق به پادشاه گوريل است . قونيه را كه كالخونديل ، (  calechondyle  ) گورآ (  gorea  ) مىنامد عبارت از قلعه بسيار بزرگ چهارگوشه‌ايست كه با سنگهاى بسيار سخت كنار دريا روى زمين شنى ساخته شده و فاقد استحكامات است . چهار ديوار و دو در دارد . يكى از درها رو به مشرق و ديگرى رو به شمال گشوده مىشود . « 16 » من در اين قلعه بيش از دو توپ نديدم . عده‌اى از ينىچريها آنها را حراست و نگهبانى مىكردند . در درون محوطه قلعه قريب سى خانه كوچك و بزرگ كه به سختى و ناراحتى در آنها به سر مىتوان برد از چوب و تخته ساخته شده . بيرون قلعه و نزديك آن آبادى كوچكى است كه عدهء خانه‌هاى آن بيشتر از خانه‌هاى داخل قلعه نيست ، و تقريبا تمام ساكنان آن در تأسيسات دريانوردى كار مىكنند ، و اگر بتوان گفتهء عثمانيها را باور كرد از اين سبب نام اين ناحيه را لازىلاز (  lazi laz  ) گذاشته‌اند كه اين لفظ در زبان تركى دلالت به دريانورد دارد ؛ اما معنى مجازى آن خشن ، سخت‌دل و وحشى است . و من بر اين باورم كه كلمهء لازى تركى نيست و نام قديمى مردمان اين سرزمين بوده است . در زمانهاى گذشته اين سرزمين را لازيك (  lazigue  ) و مردم آن را لازى مىگفتند . و درستى اين تصور در كتابهاى تاريخى كه مورخان و جغرافىدانهاى يونانى نوشته‌اند مشهود است . پروكوپ (  procope  ) رومى نيز در تاريخى كه دربارهء شرح جنگهاى ايران و رم نگاشته بر همين گمان بوده است . اين مورخ نامى محل زندگى و تمركز اين مردم را به تأكيد تمام در همين مكان كه قونيه است دانسته است ، و اين واقعيّت چنان مسجّل و مسلّم است كه در آن هيچ شك و ترديد نمىتوان كرد .\r\nآگاسياس (  agathias  ) لازيك را سرزمينى پرجمعيت ، آبادان ، پرنعمت ، ثروتمند و براى زندگى كردن جايى مناسب شمرده و تصريح كرده كه در آن‌جا همه‌گونه مواد خوراكى و لوازم ديگر به فراوانى يافته مىشود . اين نويسنده و شاعر مىافزايد پس از برقرارى ارتباط و رفت و آمد ميان لازيان و روميان فضايل و آداب مردمى خاصه\r\n\r\n\r\n","description":"","footnote":"\r\n( 16 ) - اين قلعه را تركها در سال 1546 ميلادى - 924 خورشيدى - ساخته‌اند .\r\n","page_name":" 290 ","page_number":290},
  {"content":"\r\n\r\nعدل و انصاف و مهربانى در سراسر لازيك رواج يافت ، و ساليان بسيار مردم به خرّمى و آسودگى روزگار مىگذراندند . امّا پس از تسلّط عثمانيها اين همه فضايل انسانى از ميان رفت و همه چيز معكوس شد . اكنون بيشتر لازيها به اسلام گرويده‌اند . واقعيّت اين است كه مسيحيان گرجستان و ارامنه با لازيها روابط دوستانه دارند و مرتّب و مكرر به سرزمين آنها رفت و آمد مىكنند ، امّا مانند مردم طرابوزان كه همسايهء ايشانند هرگز مقيم لازيك نمىشوند .\r\nمردم بر اين عقيده بودند كه گمرك عثمانيها مستقر در قونيه بسيار سختگيرى و مشكل‌تراشى مىكند . رفتار آنان با بازرگانان عثمانى ملايم و مساعد است ، اما با اروپائيان به خشونت و تلخى روبه‌رو مىشوند و به آنان سخت مىگيرند . آنان نه به مقام و شخصيّت و موقعيّت مراجعه‌كنندگان اعتنا مىكنند ، و نه به گذرنامه و توصيهء مقامات عثمانى توجّه مىنمايند . بنابراين آنان كه بدين اميدند با توسّل به سفارشهاى مقامات مهم عثمانى يا ديگر بزرگان ، مورد توجّه مأموران گمرك قونيه قرار گيرند سعيشان باطل است ، زيرا اين مأموران در اجراى وظايف خويش خود را مستقل مىشمارند ، و دخالت و نظارت هيچ مقامى را نمىپذيرند .\r\nهمين كه كشتى حامل ما به ساحل رسيد و لنگر انداخت نوكر من با شور و شادى بسيار رو به آسمان كرد ، زمين را بوسيد . آن‌گاه به مينگرلى و مينگرليها نفرين بسيار كرد ، دشنامهاى زشت داد و عثمانى و عثمانيان را از سر اخلاص و ارادت ستود .\r\nسپس وارد قلعهء قونيه شد ، و به هنگامى كه من بيش از همه وقت به او احتياج داشتم مرا تنها به‌جا گذاشت . پس از مدّتى چنين پنداشتم كه وى براى معرفى كردن من به مقامات گمركى چنين شتاب كرده ، زيرا مسؤول اداره گمرك و معاون حاكم محل به منظور بازرسى و تشخيص محمولات و گرفتن حقوق گمركى وارد كرجى شدند .\r\nنخست با من به گفتگو پرداختند . آنان آگاه شده بودند و مىدانستند من اروپاييم . از مشكلات و مصائبى كه در كلشيد به من روى نموده بود خبر داشتند و مطلّع بودند به چه قصد و نيت به آكالزيكه مىروم . از آنچه دربارهء من مىدانستند سخت در شگفت شدم . دانستم كسى دربارهء من دشمنى و خيانت كرده ، با وجود اين خود را نباختم و به لطف و عنايت خداى بزرگ توسّل جستم . مىدانستم نوكر خيانتگرم چنان كه بايد و شايد از هويت و شخصيّت من آگاهى ندارد . او را در قسطنطنيه به خدمت پذيرفته بودم . او از رفت و آمد مكرّر من به سفارتخانه كشورهاى اروپايى مقيم عثمانى و\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nملاقاتهايم با سفيران كاملا آگاه بود ، و دريافته بود كه آنان همه به نظر احترام در من مىنگرند و تجليل و تعظيم مىكنند ، و اوقات فراغتم را به خواندن و نوشتن مىگذرانم .\r\nوى چنين پنداشته بود كه من جهانگردى كنجكاو و باريك‌انديشم . در آغاز آشنايى به وى سپرده بودم به تركان ، به هر كه از حال و كار من جويا شود در جواب بگويد بازرگانم و براى خريدن پرندگان شكارى و حمل آن به اروپا به كلشيد آمده‌ام .\r\nمأموران محلى همه دارايى و اموالم را ربوده‌اند و اكنون به شكايت نزد پاشاى آكالزيكه مىروم . من سخنانم را بدين‌گونه آغاز كردم ، بدين‌سان ادامه دادم ، و در بيان آنها هيچ‌گونه شك و ترديد ظاهر نمىكردم و با قاطعيت و استحكام تمام مىگفتم تا موجب بدگمانى وى نگردد . از روى ديگر با خيانتگرى نوكر پست و حق‌ناشناسم جز اين چاره نداشتم .\r\nمأمور گمرك از من پرسشهاى گوناگون كرد و از هر درى چيزى پرسيد . اما من خود را نباختم و جوابهاى سنجيده و پرداخته گفتم . سپس به فرمانبرانش گفت اثاثهء مرا بازرسى و جستجو كنند . گشتند و چيزى نيافتند . ميان اثاثه‌هايم زين اسبى بود كه من در آن جاى خوبى براى پنهان كردن چيزهاى كم‌حجم و پرقيمت تعبيه كرده بودم . اين حفره را از نفايس گرانبهايى كه داشتم انباشته كرده بودم به همين سبب وزن آن از حدّ متعارف زينهايى كه تركها درست مىكردند سنگين‌تر شده بود . و مايهء بدگمانى مأموران شد . به دقت آن را كاويدند و جستجو كردند اما جز سفال گندم و پرز و مو و يال اسب چيزى به دستشان نيامد و آن را به كنارى انداختند . اما از هشتصد پيستول سكه زرى كه داشتم نصف آن همراهم بود ، و نيمهء ديگر را در خرجينى كه در آن چيزهاى كم‌قيمت جا داده بودم و قفل كرده بودم گذاشته بودم .\r\nچون مىدانستنم اگر تركها آن را ببينند به دقت بازرسى مىكنند هنگام عزيمت از مينگرلى تصميم كرده بودم آن را در بندر كوپولت (  copolette  ) كه سابقا نامش را آورده‌ام به امانت به يكى از جاشوان بسپارم ، زيرا مأموران گمرك اثاثهء آنان را بازرسى نمىكنند ، يا هنگام تفتيش زياد دقت و سختگيرى نمىنمايند . اما در همان وقت باد مساعد وزيدن گرفت . كشتى به حركت درآمد و من مصلحت ندانستم در حضور و برابر چشم مسافران خرجينم را به يكى از ملوانان بسپارم .\r\nمأموران گمرك كه بر اثر افشاگرى نوكر خيانتكارم از همه اثاثهء من و محتويات آن تقريبا اطلاعات كافى به دست آورده بودند وارد كشتى شدند . خرجينم\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nرا پيدا كردند ، و پرسيدند اين خرجين از كيست ؟ گفتم از آن من است اما چيزى كه قابل پرداخت حقوق گمركى باشد در آن نيست . بعض چيزهاى خيلى كم‌قيمت در آن گذاشته‌ام . مأمور گمرك گفت در آن را باز كنم . در جوابش گفتم بسيار خوب ، اما در آن را در خانه باز مىكنم ، نه كنار دريا و در حضور جمع . مأمور گمرك مرا به خانه‌اش برد . معاون حكومت نيز آن‌جا آمد . مأمور گمرك پنج درصد و معاون حاكم يك درصد ، مجموعا بيست و دو سكهء طلاى مرا به رشوت گرفتند . جز اين ، از آنچه در خرجين بود هرچه خواستند برگرفتند . از جمله دو طپانچه كه تنها وسيلهء دفاعم بود ربودند و نصف قيمت آنها را پرداختند . آن‌گاه مأمور گمرك تعارف كرد كه در خانهء او بمانم . در جواب دعوتش به او گفتم : دعوت شما به طعن و مسخره بيش از حقيقت شباهت دارد زيرا از پول طلاى من كه طبق قوانين و مقررات مورد عمل شما ماليات و خراج به آن تعلق نمىگيرد ، ماليات گرفته‌ايد . در جوابم گفت : شما از مقررات و ضوابط گمرك قونيه كاملا بىاطلاعيد ، و نسبت به شما خارج از قوانين رايج رفتار نشده است . زيرا در گمرك اين‌جا از هرگونه جنس بدون تفاوت و بىاستثناء حقوق گمرك دريافت مىشود ، و تعارفى كه براى اقامت در خانه‌اش به من كرده از طريق احسان و مردم‌گرايى بوده است .\r\nبه وى گفتم اگر به راستى مىخواهيد در حقّ من محبت كنيد كه هرگز از ياد نبرم مرا به جايگاه پاشاى آكالزيكه رهنمايى كنيد زيرا به گوش تمام مأموران گمرك از صدر تا ذيل رسيده كه من يك كيسهء بزرگ پر از طلا با خود دارم ، و با انتشار اين خبر نادرست بر جان خود انديشناكم و ايمن نيستم كه از اين گذرگاههاى پر پيچ و خم و سخت‌گذر كوهستانى عبور كنم . از روى ديگر شما دو قبضه طپانچه مرا كه مىتوانست وسيلهء پشت‌گرمى و دفاع من در برابر حمله دشمن باشد گرفته‌ايد ؛ و به هر روى اگر در اين مورد به من يارى و محبت كنيد بىاندازه سپاسگزار خواهم بود . او در جوابم گفت : براى ادامهء سفر خود هيچ‌گونه تشويش و هراس نداشته باشيد ، و باور كنيد كه در تمام طول راه ، راهزنى نيست كه متعرض شما شود . بايد شكر خدا را به‌جا آوريد كه در سرزمين مسلمانان سفر مىكنيد ، و بىگمان مىدانيد كه مسلمانان مؤمن به هيچ چيز هيچ‌كس چشم طمع نمىدوزند ، از شرارت و دزدى و آدم‌كشى در اين سرزمين پهناور نشانى نيست ، و من به نفس خود حفاظت جان و مالتان را تضمين مىكنم ، و اگر واقعا كيسه‌اى آكنده از زر داشته باشيد روى سرتان بگذاريد و ماهها و\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nسالها در بيابانها از شهرى به شهر ديگر سفر كنيد هيچ‌كس به آن نگاه نمىكند . اما راه مستقيم آكالزيكه بسيار سخت و صعب العبور است . مخصوصا در دو روز اوّل جز پياده رفتن چاره نيست . زيرا پست و بلنديها و نشيب و فرازهاى سخت دارد ، و اسب نمىتواند از آن گذرگاههاى تنگ عبور كند .\r\nآن‌گاه وعده داد فردا پگاه چند نفر را براى حمل اثاثه و راهنماييم بفرستد تا در مرحلهء اوّل مسافرتم به من كمك كنند . سپس براى سوّمين بار دعوت كرد كه شب را در خانهء او به سر برم ، و چون بيش از حدّ معمول اصرار ورزيد باور كردم كه به راستى مايل است آن شب مهمانش باشم ، و من از وقايع شوم و نحسى كه تقدير برايم مقرر كرده بود كاملا ناآگاه بودم ، و چون مىترسيدم اگر دعوت متّصدى گمرك را بپذيرم و شب آن‌جا بمانم نيم‌شب از نو به بازرسى اثاثه‌هايم بپردازد و مخصوصا مخفيگاه زين اسب را كه در آن يك كيسه پر از سكه طلا و مقدارى مرواريد نهان كرده بودم پيدا كند ، با وجود اصرارى كه داشت نپذيرفتم ، و همين كه شب فرا رسيد از خانهء مسؤول گمرك كه حاكم قونيه نيز در آن بود ، بيرون شدم . نوكرم اثاثه‌ام را به جايى كه همسفرانم منزل كرده بودند منتقل كرد . اين منزلگه كلبه‌اى كثيف و نيمه‌ويران بود و از هر جانب آن رخنه‌ها و سوراخهايى به بيرون داشت . هنگامى كه همسفرانم مرا ديدند همه از بازگشتنم شادمان شدند ؛ اما وقتى خيانتگرى نوكرم را به ايشان باز نمودم و گفتم مأمور گمرك و معاون حاكم قونيه بيست و دو پيستول از من به رشوت گرفته‌اند ناراحت گشتند ، و هر يك جداجدا سرزنشم مىكرد كه چرا موقتا خرجين محتوى طلايم را به او نسپرده‌ام . من ظاهرا خود را از اين باج دادن مهموم و متحسّر مىنمودم ولى در دل شادمان بودم كه بدين مقدار جريمه نسبة كم از چنگشان نجات يافته‌ام و همچنان چشم به راه سر زدن خورشيد بودم تا اين شب مخوف سرآيد ، و از اين سرزمين شوم و غم‌افزا بگذرم .\r\nتازه به خوردن چند قطعه بيسكويت مشغول شده بودم كه يك تن ينى چرى - عسكر عثمانى - آمد و به نوكرم گفت كه معاون فرماندار قلعه وى را احضار كرده است . در آن موقع فرماندار قلعه در محل حضور نداشت و كارهايش را معاونش انجام مىداد . نوكرم رفت ، و يك ساعت بعد همان ينى چرى به احضار من آمد . وقتى رفتم ديدم معاون قلعه با نوكرم بر سر يك ميز نشسته‌اند و هر دو از بسيارى ميخوارگى مست و مخمورند . او نخست مرا به خوردن شراب ناچار كرد ، و از آن پس گفت تمام\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nمسيحيان و وابستگان به كليسا كه از قونيه مىگذرند بايد به فرماندار نظامى قلاع ، دويست دوكا بپردازند و من نيز بايد آن را بدهم . در جوابش گفتم شما در مورد من اشتباه مىكنيد ، زيرا من راهب و كشيش و وابسته به كليسا نيستم . من بازرگانم . افزون بر اين با اين‌كه مأموران گمرك طبق قوانين و مقررات جارى حق گرفتن حقوق گمركى از من نداشته‌اند مبلغى به جبر گرفته‌اند و آزادم كرده‌اند . علاوه بر اين اگر ناچارم مبلغى به فرماندار نظامى قلعه بپردازم شب هنگام مناسب پرداختن جريمه نيست ، و صبحگاه براى اين كار حضور مىيابم . و پس از دادن جواب مىخواستم پيش همسفرانم برگردم كه به دستور معاون دو نفر ينى چرى مرا متوقّف كردند . معاون مرا به نشستن دعوت كرد ، و باز هم به من مشروب خوراند ، و در مدت دو ساعت چندان كه توانست عذاب و شكنجه‌ام كرد و گفت دارايى همه مسيحيان متعلق به تركهاى عثمانى است ، و مالتىها دو تن از برادران او را به اسارت گرفته‌اند ، و براى چون منى داشتن بيست پيستول طلا كفايت مىكند . خود را گرفتار مشكل و دردسر بزرگى يافتم . سر و كارم با دو بدمست افتاده بود . نوكرم به جاى اين‌كه به حمايتم برخيزد بر سر سفره نشسته بود و مانند يك قاضى دربارهء من داورى مىكرد . گفتى من نوكر اويم نه او نوكر من . شاهد خيانتگرى وى بودم و ياراى دم‌زدن نداشتم . با وجود اين از بيم آن‌كه مبادا كار از بد بتر شود او را به كنارى كشيدم و گفتم : دلت بار مىدهد كه محبتهاى گذشتهء مرا نسبت به خود از ياد ببرى ، و اكنون كه روزگار مرا به يارى تو نيازمند كرده به جاى نيكى بدى كنى . رسم وفا و صفا اين است ؟\r\nبر اين بودم كه احساسات او را به نفع خود برانگيزم ، تا وى معاون فرمانده نظامى را به گرفتن بيست دوكا راضى ، و با آزادى من موافق كند . نقشهء من مبتنى بر اين احساس و اطمينان نادرست بود كه اميد داشتم نتيجه‌اش مفيد و عاقبت به خير باشد ، و بدين وسيله بتوانم نوكر خيانتگرم را نسبت به خود مهربان كنم تا دست كم اگر به حمايتم بر نمىخيزد از شرانديشى و دشمنيش بكاهم . آن‌گاه به اميد اين‌كه معاون بدمست را به سخنان خود بر سر عقل آورم و به تفكّر و تأمل وادارش كنم از سر لابه و نصيحتگرى به وى گفتم : اگر آنان كه قصد سفر كردن يا درآمدن و گذشتن از اين شهر را دارند دريابند كه در اين‌جا با چه مشكلات و مصائبى رويارو مىشوند هرگز پا بدين شهر نمىگذارند و جملهء كارهاى تجارى متوقف مىشود . معاون فرماندار قلعه به مسخره خنديد و گفت : من مالك و وارث قونيه نيستم ؛ يك سال ديگر مدت مأموريت\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nمن در اين شهر تمام مىشود ، و هرگز نمىخواهم بدانم ، و فكر نمىكنم كه پس از رفتن من چه كسى به قونيه مىآيد ، يا اصلا نمىآيد ، و اصولا اين قلعه‌ها و استحكامات به جا مىماند يا بر اثر بىتوجهى اندك‌اندك خراب و ويران مىگردد . من دم را غنيمت مىشمارم ، و كمترين توجّه و اعتنا به آينده ندارم .\r\nبه هر روى ، چون پس از اينهمه گفتگو نتوانست آنچه را كه در طلبش مىكوشيد از من به دست آورد دستور داد اثاثهء مرا به آن‌جا بياورند . نوكر تبهكار و خيانتگرم بىآن‌كه مهربانيهاى مرا نسبت به خود به ياد آورد و از من حمايت كند ، با آن شرير مردم گزا در آزردن من موافقت كرد . پس از اين‌كه آوردند فرمان داد خرجينى را كه نقدينه‌ام در آن‌جا داشت باز كنم ، و مسكوكات طلايم را به دو بنمايم ، فرمان نبردم و قاطعانه به او گفتم : ناشدنى و غيرممكن است كه حتى يك‌سو به شما بپردازم ، زيرا هيچ چيز به شما بدهكار نمىباشم . در شرايط موجود در برابر توهين و سختگيريهاى شما نمىتوانم از خود دفاع كنم ، امّا درست مىدانم همه آنچه را به جبر و زور از من مىرباييد چگونه از چنگتان درآورم ، و آزارهايى را كه بر من روا مىداريد چسان تلافى كنم .\r\nدزد عالىمقام به شنيدن اين سخنان برافروخته و در غضب شد و فرمان داد غل و زنجير بياورند . چون آوردند تنم از ديدن آنها به لرزه درافتاد . زيرا خويش را در مبارزه و ستيزگرى دزدان مستى يافتم كه ممكن بود بر اثر ديدن طلاهاى من ، و شوقشان به تصرّف آنها هر جنايتى مرتكب شوند .\r\nدرست مقارن اين احوال يكى از همدستان آنها به من نزديك شد و آهسته به من گفت : مگر نشنيده‌اى و نمىدانى كه : سير را هرچه بيشتر و سخت‌تر بكوبند گندش بيشتر مىشود ؟ و مقصودش از بيان اين ضرب المثل اين بود كه هرچه توافق در اين‌گونه كارها ديرتر حاصل شود دردسر و زيانش بيشتر است . نوكر خيانتگرم گفت اگرصد دوكا بدهم او قضيه را به خوشى خاتمه مىدهد . من براى اين‌كه زودتر از اين گرفتارى سخت نجات يابم موافقت كردم . افزون بر اين حاضر شدم به هر كدام از دو نفر ينىچرى كه فرمانبردار معاون حاكم بودند دو دوكا بدهم . در برابر ثروتى كه همراه خود داشتم صد دوكا ناچيز و حقير مىنمود . اگر بيم از غل و زنجير و ترس از شكنجه‌هاى دردناك ، و تاراج رفتن همهء اموال و مسائل ديگر نبود بدين آسانى تسليم معاون فرمانده نظامى نمىشدم ، و چندان سماجت و پافشارى مىكردم كه با جريمهء\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nكمتر مشكل را حل كنم . شگفت‌انگيز اين‌كه معاون قلعه پس از گرفتن صد و دو دوكا طلا مىكوشيد مرا به انجيل سوگند دهد كه اين مبلغ را از سر رضا و به طيب خاطر به آن عالىمقام تقديم كرده‌ام ، و نيز سوگند ياد كنم كه از اين ماجرا با هيچ‌كس سخن نگويم ، و از بخت بد ناچار شدم فرمان وى را اطاعت كنم . راست اينست كه نه تنها نمىخواستم به دستور آنان قسم بخورم ، بل‌كه بر اين نيّت بودم از اجحاف ايشان به هر مقام مؤثر شكايت كنم تا دست‌كم در آينده بدين بلاها و مصيبتها گرفتار نشوم . امّا اين دزد قهار اظهار داشت بدين شرط صد دوكا را مىپذيرد ، و قضيه را خاتمه يافته تلقى مىكند كه من قسم بخورم كه اين مبلغ را با رضايت كامل به آن جناب تقديم كرده‌ام حتى التماس كرده‌ام بپذيرد .\r\nسپيده‌دم روز بعد كه روز اوّل ماه دسامبر بود نگهبانان گمرك به كلبهء ويرانه‌اى كه ساكن آن بودم درآمدند ، و تا هنگام عزيمت مرا زير نظر تيزبين خود داشتند . آنان مأمور بودند زين را با دقت و حوصلهء بيشتر بازرسى كنند ، همچنين سراپاى مرا تفتيش نمايند . آنها وسيلهء نوكرم با ادب تمام مرا از مأموريت خويش آگاه ، و بلافاصله به بازرسى آغاز كردند . همين كه زين را برداشتند و به معاينه آن پرداختند ، از وحشت مو بر اندامم راست شد و بسى نمانده بود بميرم . چندان كه جستند چيزى در آن نيافتند . امّا سنگينى بيش از حد زين موجب تعجبشان شده بود . وقتى ديدم همچنان با تأمل و شگفتى بدان مىنگرند به آنان گفتم من اين را از آن سخت و سنگين ساخته‌ام كه در مواقع لزوم بتوانم جاى پالان به كار ببرم . بالاخره رشوه‌اى گرفتند و آن را بر جاى خود نهادند . آن‌گاه به تفتيش خود من پرداختند ، و هر كدام آهسته به گوشم خواندند اگر چيزى داريد كه مأموران گمرك نديده‌اند هديه‌اى به آنها بدهيد تا نديده انگارند ، و موجب زحمت شما نشوند . من صلاح خويش را در راضى كردن ايشان دانستم ، و با تقديم هديه‌اى دلشان را خوش و خاطر خود را آسوده كردم .\r\nآن‌گاه به آنان گفتم از تفتيش من هيچ مضايقه نكنيد ، و با كمال شهامت و بىرودربايستى وظيفهء خود را انجام بدهيد . آن‌گاه كتم را از تنم بيرون آوردم ، جيبهايش را پشت به رو كردم ، به ايشان نشان دادم و گفتم اين جيبهاى من خوب ببينيد در آن چيزى نيست . اين كار ، و گفتن اين كلمات مرا از بلاى تفتيش نجات داد . مأمورين به يكدگر گفتند اگر اين مسافر مسيحى چيزى با خود داشت چنين بىمحابا و تهوّرآميز سخن نمىگفت و جيبهاى لباسش را باژگونه به ما نشان نمىداد .\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nآن‌گاه با مأموران نزد رئيس گمرك رفتم ، و در حالى كه به شدّت غمگين و ناشاد بودم به او گفتم چه بد كردم كه ديشب به دعوت شما در خانه‌تان نماندم . اگر مىماندم نه قسمتى از داراييم به تاراج مىرفت ، و نه به بلاها و مشكلات طاقت‌سوز گرفتار مىآمدم . وى جواب داد اصرار من به خاطر اين بود كه حدس مىزدم اگر پيش من نمانى و به روى با مشكلاتى رويارو خواهى شد . آن‌گاه سماجت كرد به تفصيل تمام آنچه را كه برايم اتّفاق افتاده بود به او بگويم ، و كسانى را كه رشوه گرفته‌اند نام ببرم ؛ و قول داد وسايل محاكمهء آنان را فراهم خواهد كرد ، و آنچه را كه از من رشوت گرفته‌اند پس خواهد گرفت . گفتم آنان تهديدم كرده‌اند كه اگر از اين مقوله سخن بگويم مرا خواهند كشت ، و اين حقيقتى بود كه بر زبان آوردم . از روى ديگر چون آرزو داشتم و سعيم بر اين بود كه هرچه زودتر از قونيه اين سرزمين شوم و پرمخافت بيرون شوم تقاضا كردم كه بيش از اين به اين ماجرا نپردازد . او استدعاى مرا پذيرفت ، و به دو تن از زيردستانش دستور داد كه اثاثهء مرا حمل كنند ، و نيز يك نفر ترك را مأمور كرد كه مرا تا آكالزيكه رهنمايى و همراهى كند . سپس به دو نفرى كه مأمور حمل اثاثهء من شده بودند دستور داد پس از انجام دادن مأموريت خود يادداشتى از من بگيرند تا وى يقين حاصل كند كه آن دو وظيفهء خود را موافق رضاى من انجام داده‌اند .\r\nو نيز به مرد تركى كه مأمور بود مرا تا آكالزيكه همراهى كند فرمانى گذرنامه مانند داد مشعر بر اين‌كه همهء مأموران سرتاسر مسير موظف به رعايت حال من و نوكرم مىباشند ، و اين است ترجمهء آن فرمان : نگهبانان راهها ، دژبانها ، قضات ، نايب الحكومه‌ها ژان صراف خاص حسن پاشا « 17 » را منزل به منزل تا دولت‌سراى خاص پادشاه راهنمايى كنيد و هرچه پول ، اسب ، خدمتگر و چيزهاى ديگر لازم داشته باشد بىدرنگ در اختيارش بگذاريد . شخص او با آنچه با اوست امانتى است كه همهء مردمان ساكن مسير وى مسؤول حفاظت آنند .\r\nرئيس گمركات در حالى كه اين سفارشنامه يا گذرنامه را به دست آن مرد ترك داد به من گفت كه مرا به عنوان صراف خاص پاشا معرفى كرده بنابراين بايد خود را در هيأت چنان كسى بنمايم ، و لازم است خودم و نوكرم عمامهء سفيدى به سر\r\n\r\n\r\n","description":"","footnote":"\r\n( 17 ) - درست آن اصلان ( ارسلان ) پاشاست . او از سال 1659 تا 1679 ميلادى - برابر 1038 تا 1057 خورشيدى حكومت داشت .\r\n","page_name":" 298 ","page_number":298},
  {"content":"\r\n\r\nبگذاريم تا بيشتر مورد تعظيم و تكريم مردم مسير خود قرار بگيريم . من چنين كردم .\r\nعمامه بر سر نهادم ، و ساعت هشت صبح با دلى سرشار از شادى و شعف ، مسرور از اين‌كه از چنين وحشتكدهء پرخطر بيرون مىشوم و به جايى مىروم كه در آن نشانى از گرفتارى و شرارت و خيانت و شكنجه و عذاب نيست . در آن حال خاطرم آسوده ، و دلم تهى از رنج و ملال بود . در تمام مدت پنج ماهى كه بدين‌سان بر من گذشته بود پيوسته مضطرب و نگران و بىآرام بودم . بيم بردگى ، تاوان و غرامت ، ترس غرق شدن در دريا ، فرار از ازدواج اجبارى ، از دست دادن دارايى و آزادى ، هراس از كشته شدن ، اين خيالات طاقت‌سوز و جان‌كاه روح مرا به سختى مىفرسود و دمى آرامم نمىگذاشت . امّا در آن روز خجسته ، آن روز فرخنده كه از اين شهر شوم بيرون مىشدم ، همهء اين مصائب توان‌فرسا را پشت سر مىگذاشتم . پس از ماه‌ها تلخى و تعب كشيدن و حسرت بردن و دل به غم سپردن خنده به لبانم بازگشت ؛ قلبم ضربان طبيعى خود را بازيافت ، و چنان در پست و بلنديهاى دامنه كوه قفقاز به چابكى اسب مىجهاندم كه همراهانم از شتاب و تهوّر من در شگفت مانده بودند . راستى وقتى آدمى غمى در دل ندارد چه سبك‌خيز و سبك سير مىشود . مىپنداشتم كه بارى به سنگينى كوه از پشتم برداشته‌اند و اكنون مىتوانم چونان پرندگان به نشاط تمام پرواز كنم .\r\nپس از اين‌كه چهار فرسنگ از ميان تخته سنگها راه بريدم به نهرى رسيدم كه فاصل ميان سرزمين گوريل و امپراتورى عثمانى بود . با قايق از آن گذشتم . روز سوم پنج فرسنگ پياده رفتم ، و سه مرد قوى حال بار و اثاثهء مرا حمل مىكردند .\r\nگذرگاه ما در آن روز از لبهء پرتگاهى بود كه من هر دم بدان مىنگريستم از بسيارى ترس تنم مىلرزيد . به اندك تغافل به درّه‌اى عميق در مىافتادم و جان مىباختم .\r\nسراسر راه پرنشيب و فراز بود ، و پيچ و خمهاى بسيار داشت ؛ چنان كه در مجموع بيش از دو ميل آن راست و صاف و هموار نبود .\r\nروز چهارم در آبادى كوچكى كه ساكنان آن ترك و مسيحى بودند و روز پيش به آن‌جا رسيده بوديم مانديم . ريزش باران و برف و وزش بادهاى سخت و سرد نگذاشت به سفر خود ادامه دهيم .\r\nدر روزهاى پنجم و ششم فقط يازده فرسنگ پيش رفتيم . با اين‌كه اسب مركوب من توان‌مند و سبك‌رو و آتش نعل بود بيش از چهار فرسنگ بر آن سوار نبودم ، زيرا راه چنان تنگ و پرخطر بود كه اسب به سختى بر تن و رفتار خود مسلّط بود و هر\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nدم بيم آن مىرفت كه بلغزد و به پرتگاه فرو افتد .\r\nروزهاى هفتم و هشتم فقط شانزده فرسنگ پيش رفتم . چهار فرسنگ اوّل پرنشيب و فراز بود و هشت فرسنگ بعد گرچه صاف و هموار بود اما پيچ و خم بسيار داشت . در آن موقع به بلنديهاى كوه قفقاز « 18 » رسيده بوديم ، و چهار فرسنگ بعد رو به نشيب داشت . در نيمه راه سراشيبى بر فراز تپه‌ها و بلنديها ويرانه‌هاى چندين قلعه و كليسا ديده مىشد . مردمان محل مىگفتند از اين بناها بسيار بوده ، و همه را تركها خراب كرده‌اند .\r\nپايين كوه ، راه از ميان دشتى سرسبز و خرّم و باصفا كه بيش از سه ميل عرض داشت مىگذشت در اين دشت گسترده‌دامن و حاصلخيز آباديها و كشتزارهاى پهناور وجود داشت و نهر كور (  kur  ) از ميان آن مىگذشت .\r\nآسيا با يك رشته كوه دراز كه از يك طرف به طرف ديگر كشيده شده به دو قسمت جدا از هم تقسيم شده است . اين كوه ممتد از نظر ارتفاع و ديگر شرايط به سه بخش به اين شرح تقسيم شده است : توروس (  taurus  ) ، ايمائوس (  imaus  ) و قفقاز .\r\nتوروس پيشرفته‌ترين قسمت اين كوه در آسياست ، و آن را به طور كلى به همين نام مىخوانند . اين‌كه گفتم به طور كلى ، مرادم اين است كه هر توده يا هر كشور ، آن قسمت از كوهى را كه مجاور اوست به نام محلّى آن مىشناسد ، و اين قسمت از كوه بر - اطلاق توروس خوانده مىشود . آخرين قسمت يعنى كوه قفقاز نزديك‌ترين آنها به اروپا و ميان درياى سياه و درياى خزر و مسكوى و عثمانى است ، و بسيارى از مصنفان ، محل اين سه قسمت كوه به اشتباه ياد كرده‌اند . پلين (  pline  ) و كينت كورس (  quinte curce  ) جاى كوه قفقاز را در هند دانسته‌اند .\r\nاسترابن (  strabon  ) در يازدهمين مجلّد از كتاب خود دربارهء كوه قفقاز چنين نوشته است : گرچه غالب مصنّفان دربارهء اين كه كوه قفقاز در هندوستان است متفق القول مىباشند ، اما تصوّر و تشخيص و قولشان خطاست ، زيرا نظر و قصدشان تملق‌گويى و مداهنه بوده نه حقيقت‌گويى . آنان بر اين نيت بوده‌اند كه به جهانيان بگويند اسكندر در ادامهء فتوحات خود تا فراخناى هندوستان\r\n\r\n\r\n","description":"","footnote":"\r\n( 18 ) - بايد گفته باشد قفقاز كوچك . زيرا بلندى قفقاز اصلى از 5600 متر درمىگذرد . امّا قفقاز كوچك بيش از 2850 متر ارتفاع ندارد .\r\n","page_name":" 300 ","page_number":300},
  {"content":"\r\n\r\nنفوذ كرده ، و همهء سرزمينهايى را كه زير پا نهاده به تصرّف خويش درآورده است .\r\nزيرا عبور از كوه قفقاز در محل واقعى آن و تصرّف سرزمينها و شهرهاى نزديك پونت اوكسين (  pont euxin  ) - درياى سياه - براى وى شهرت و افتخار به بار نمىآورده است . مىتوان باور كرد كه كينت كورس (  quinte curce  ) به عمد مرتكب اين خطا نشده ، و اين اشتباه مانند ديگر لغزشهاى اوست كه فى المثل سرچشمهء رود گنگ را در جنوب هندوستان نوشته ، يا ژاگارتس (  yaxartes  ) را تانائيس دانسته است ، و نيز همو كوه قفقاز را در كتاب ششم خود ميان هيركانى (  hyrcanie  ) و شط فاز آورده است .\r\nامّا آنچه دربارهء شرح و توصيف كوه قفقاز بايد آورد اينست كه اين كوه بلندترين و سخت‌گذرترين كوههايى است كه تاكنون ديده‌ام . سراسر آن پوشيده از تخته سنگهاى پرنشيب و پرتگاههاى وحشت‌انگيز است . طىّ سالها مردمان بسيار رنجهاى فراوان كشيده‌اند تا براى عبور از آن راهى باريك كه يك نفر به زحمت گذشتن از آن بتواند ساخته‌اند . وقتى كه من به آن‌جا رسيدم سراسر كوه به ضخامت ده گام پوشيده از برف بود ؛ و راهنمايان من ناچار بودند گاهگاه براى گذشتن از آن راه باريك برفها را با پارو به يك‌سو زنند . براى اين‌كه هنگام رفتن پاهايشان تا نزديك زانو در برف فرو نرود صندل‌هاى مخصوصى به پا كرده بودند . من شبيه اين صندل‌ها را جاى ديگر نديده بودم . تخت اين صندل‌ها به شكل و به درازاى يك راكت بدون دسته بود اما پهنايش آن‌قدر نبود . اين كفشها مانع فرو رفتن عابر در برف مىشد ؛ چنان كه نشان جاى پا بر روى برف از يك‌بند انگشت تجاوز نمىكرد . مردم محل با پوشيدن اين صندل‌ها آسان و بدون زحمت از روى توده‌هاى برف مىگذرند ، و جاى پايشان زياد گود نمىشود . پس از عبور ، جهت رفتنشان نيز معلوم نمىگردد ، زيرا تخت اين صندلها فاقد پاشنه و سرپنجه است . ارتفاعات قفقاز پوشيده از برفهاى دائمى است ، و در تمام طول هشت فرسنگى كه بناچار بايد از آن گذشت نه آبادى وجود دارد و نه كسى زندگى مىكند .\r\nشبهاى هفتم و هشتم را من ميان انبوه برف به سختى گذراندم . صنوبرها را بريدم روى برخى خوابيدم و بعضى را سوزاندم . وقتى به بلندترين نقطهء راه رسيديم راهنمايان من دعا مىخواندند ، و به زارى از تصاوير مقدس مىطلبيدند كه آنان را از گزند بادهاى سخت در امان بدارد . زيرا گاه چنان توفانى برپا مىشود كه غالبا\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nرهگذران را به درّه‌اى ژرفناك پرتاب و زير انبوه برفها ناپيدا مىكند . دانه‌هاى برفهاى اين حدود بسيار ريز و به شكل غبار است ؛ باد به آسانى آنها را به هر سوى مىبرد و هرچه را در مسير آنهاست مىپوشاند . خداى را سپاسگزارم كه در تمام طول مدتى كه ما اين راه پرخطر را مىپيموديم هوا آرام بود و باد نمىوزيد . در طىّ طريق غالبا دست و پاى اسبها چنان در برف فرو مىرفت كه خيال مىكردم از بيرون آوردن دست و پاى خود در مىمانند و پيش رفتن نمىتوانند . من غالبا پياده مىرفتم چنان كه از سى و شش فرسنگى كه از اين كوهستان پرخطر گذشتيم تنها هشت فرسنگ سوار اسب بودم . در دو روز آخر سفر از اين كوه چنين مىپنداشتم هم آغوش ابرم ، و در بلنديهاى فضا حركت مىكنم ؛ زيرا نگاهم بيش از بيست قدم قوت نفوذ نداشت ، از آن كه جز از ريزش دانه‌هاى ريز برف ، انبوه درختان مانع ديدن مىشدند . « 19 » همهء درختان ، صنوبر بودند ، و در سراسر كوه قفقاز جز اين نوع ، درخت ديگر ديده نمىشد ، و من از اين جهت ناراحت بودم زيرا بر اين باور بودم به كمرگاه بلندترين كوههاى روى زمين يا دست‌كم مرتفع‌ترين جبال آسيا صعود كرده‌ام و مىتوانم تحقيقات خود را در زمينه گياه‌شناسى انجام بدهم . مىخواستم دريابم اين گفته برخى از دانشمندان كه : در ستيغ كوههاى بلند برگهاى درختان پيوسته به يك حال باقى مىمانند چه‌قدر به حقيقت مقرون است . اينان مىگويند چون باد و ابر كه موجب اصلى سقوط برگ درختانند در كوههاى بلند پايين‌تر از قلهء كوه مىوزند و قرار مىگيرند ، و به قلهء كوه نمىتوانند رسيد ، بنابراين اثرى در دگرگونى و افتادن برگ ندارند . من اين گفته را نمىپذيرم زيرا نه در جايى نشانى كه دلالت بر صحّت اين فرضيه كند يافته‌ام ، و نه باور مىكنم كه هوا فاقد قوهء ناميه است . بديهى است كه در نقاط بلند هوا لطيف‌تر ، سبك‌تر ، خالص‌تر ، و فشارش كمتر از نقاط پست است اما گمان مىكنم همچنان كه مردم مىتوانند در نقاط پست به راحتى زندگى كنند ، زندگى كردن در نقاط مرتفع نيز دشوار نيست ، اما چون رفت و آمد به نقاط بلند و برقرارى داد و ستد ، و ايجاد تأسيسات لازم در آن‌جا بسيار مشكل ، و در شرايطى ناشدنيست . آن نقاط خالى از سكنه است .\r\n\r\n\r\n","description":"","footnote":"\r\n( 19 ) - راه موصوف از گردنه‌اى مىگذشته كه فقط 2025 متر ارتفاع داشته ، و تاريخ اين سفر ماه دسامبر بوده است .\r\n","page_name":" 302 ","page_number":302},
  {"content":"\r\n\r\nهنگامى كه از فراز اين كوههاى خطرناك و وحشت‌انگيز اندك‌اندك فرود مىآمديم مىديدم كه ابرها آرام‌آرام زير پاى من مىلغزند ، به سخن ديگر چنين مىنمود كه در فضا راه مىروم .\r\nكوه قفقاز از دامنه تا كمرگاه نقاط حاصل‌خيز بسيار دارد . گندم و گم و عسل آن زياد و به خوبى معروف است . شرابش مشهور ، و خوبى و سبكى آبش معروف است . صدها آبادى در دامنه‌هاى آن در وجود آمده است . اين آباديها مركز پرورش خوك و انواع اغنام و احشام است . همه قسم درخت در آنها مىرويد . در كنار هر درختى تاكى روييده و به آن پيچيده و چنان قد برافراشته كه چيدن خوشه‌هاى آن آسان نيست . وقتى به آن‌جا رسيدم كه هنگام انگورچينى فرا رسيده بود و شراب كهنه و نو به حدّ وفور وجود داشت ، و هر سيصد ليور آن را به يك اكو مىفروختند . تاكها چنان از انگور گرانبار بود كه كشتگران از چيدن آنها درمانده بودند و همچنان بر درخت رها مىكردند . دهقانان در كلبه‌هاى چوبى زندگى مىكردند و هر خانواده چهار يا پنج كلبه داشت آنها ميان بزرگ‌ترين كلبه‌ها آتش مىافروختند و همه دور آتش مىنشستند تا گرم شوند . براى پخت نان زن خانواده به قدر احتياج گندم را آرد مىكند ، و پس از اين‌كه خمير كرد روى سنگ گردى مىگذارد . قطر اين تابهء سنگى يك‌قدم و عمق آن دو يا سه انگشت است . نخست سنگ را با آتش داغ مىكند ، وزان پس خمير را كه پهن كرده روى آن مىگذارد . سپس روى خمير را مقدارى خاكستر داغ مىريزد و روى خاكستر را با آتش مىپوشاند . گاهى براى پختن نان فقط از خاكستر داغ استفاده مىكند البته پيش از پختن نان پيرامون تابهء سنگى را كاملا پاكيزه مىكند تا مواد خارجى داخل خمير نشود . گفتنى است با اين‌كه براى پختن نان از اين وسائل ابتدايى استفاده مىكنند ، نانى كه به دست مىآيد سفيد و مرغوب و خوب است .\r\nمردمان اين آباديها شراب را به شيوه و رسم مينگرليها ذخيره مىكنند . من معمولا هر شب در كلبهء دهقانى كه اسب به من كرا مىداد اقامت مىكردم . مرد تركى كه راهنمايم بود با محبت تمام به خدمتم مىكوشيد . غذاى ما از مرغ ، تخم‌مرغ و انواع سبزى تشكيل مىشد . شراب و نان و ميوه بيش از حدّ احتياج در اختيارمان بود زيرا هر يك از همسايگان يك كوزهء بزرگ پر از شراب ، يك سبد پر از ميوه ، و يك زنبيل پر از نان بابت سهم هزينهء زندگى ما به رايگان مىآوردند و راهنمايم حتى اجازه\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nنمىداد به آورندگان اين چيزها انعامى بدهم .\r\nهربار كه بر سر سفره مىنشستم به حدّ وفور غذا مىخوردم ، و ديرى نمىگذشت كه دگربار گرسنه مىشدم ، و اين عجب نبود از آن‌كه طىّ سه ماه اقامت در مينگرلى افزون بر مصائب و بلاهاى گران‌گزند و سخت و طاقت‌سوز رنج گرسنگى را نيز تحمّل كرده بودم ؛ و اكنون به لطف خداى بزرگ به سرزمين پربركتى در افتاده بودم كه مردمان مهربان و غريب‌نواز آن از سر مردمى و كرامت نهايت محبّت را نسبت به من رعايت مىكردند . به سخن ديگر از جايى كه مردم آن در برابر گرفتن پول و جنس چيزى به من نمىدادند به مكانى پيوسته بودم كه همه چيزم مىدادند ، و چيزى به عوض نمىگرفتند ؛ و آن‌كس كه از چنان كشورى دوزخ مانند به چنين سرزمينى بهشت‌آسا در افتاده باشد مفهوم سخن مرا نيكو در مىيابد .\r\nساكنان روستاهاى دامنهء اين كوهستان مسيحى هستند و به روش و شيوهء گرجيها عمل مىكنند . خوش آب و رنگند ، و ميان آنان زنان و دخترانى ديده‌ام كه به زيبايى و تازه‌رويى همتا ندارند . مردم اين سامان بر خلاف مينگرليها و ديگر ملتهاى مجاور كوه قفقاز كه خارج از حدود حاكميت عثمانيها هستند زودآشنا و مهربان و نيك‌محضرند .\r\nروز نهم پنج فرسنگ در دشتى كه قبلا از آن ياد كرده‌ام پيش رفتم . اين دشت پهناور براى كشاورزى بسيار مناسب و مستعد مىباشد . در تپه‌هاى اطراف آن گلّه‌هاى بسيارى از اغنام و احشام مىچريدند ، شبانگاهان به آكالزيكه رسيدم .\r\nآكالزيكه قلعه‌ايست كه در كوه قفقاز ميان قريب بيست نقطهء مرتفع ساخته شده و موقع آن چنان است كه از هر سو مىتوان اطراف آن را زير آتش گرفت . باروى مضاعف و برجهاى استوار دارد كه داراى مزغل و كنگره‌هاى قديمى است . تجهيزات اين قلعه زياد و كامل نيست . نزديك آن ديهى است كه روى تپه و ارتفاعات ساخته شده است . اين ديه قريب چهارصد خانه دارد كه همه تازه‌سازند . دو كليسا دارد كه در قديم بنا شده‌اند و از آن ارامنه‌اند . ساكنان اين دهكده ترك و ارمنى و گرجى و يهودى و يونانىاند . مسيحيان دو كليسا و يهوديان يك كنيسه دارند . دهكده داراى كاروانسراى كوچك و نوسازى است كه مانند خانه‌هاى آن از چوب و تخته ساخته شده است . رودخانهء كور (  kur  ) كه در فاصلهء دوازده فرسنگى دهكده از جبال قفقاز سرچشمه مىگيرد از كنار\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nدهكده مىگذرد . « 20 » استرابن بر اين باور است كه سرچشمهء اين‌رود ارتفاعات ارمنستان است ، و بنا به نوشته بطلميوس سرچشمهء كور كلشيد است ؛ و پلين خاستگاه اين‌رود را كوههاى تاتار كه پايين‌تر از كلشيد است و كوراكسيسى (  coraxici  ) ناميده مىشود مىداند ، و بدين سبب اين محل را بدين نام مىخوانند كه رود كراكس (  corax  ) از آن جا سرچشمه مىگيرد ، و چنان كه قبلا ياد كرده‌ام به درياى سياه مىريزد .\r\nاين گفته‌ها و نظرات گرچه ظاهرا مختلف و متفاوت مىنمايد در معنى يكى است زيرا ارمنستان و كلشيد در حقيقت اعضاى يك‌دگرند ؛ افزون بر اين در زمانهاى قديم سرزمين كلشيد چنان كه ياد كرده‌ام كشورى پهناور و معتبر بوده است .\r\nمقرّ پاشاى آكالزيكه در قلعه است ، اما افسران ارشد و چريكهايش در آباديهاى نزديك قلعه مسكن گزيده‌اند . تاريخ ايران حكايت مىكند كه اين قلعه را گرجيها بنا كرده‌اند ، تركها در اواخر قرن اخير آن را به تصرّف خويش درآورده‌اند و در فاصلهء سه روز راه از اين قلعه ، قلعهء ديگرى به نام تمام (  temame  ) ساخته‌اند .\r\nدو ساعت بعد از نيمه شب سيزدهم از آكالزيكه بيرون شدم . ما رو به مشرق پيش مىرفتيم . پس از طىّ سه فرسنگ ، عرض دشت پهناور آكالزيكه سخت كاهش يافت و به كوهستان رسيديم . پهناى دشت ، آن‌جا كه به كوه مىپيوست بيش از نيم فرسنگ نبود . در اين محل ، در جانب راست رود كور ، تركان روى يك صخرهء بسيار عظيم قلعهء محكمى بنا كرده‌اند . دور اين تخته سنگ بزرگ را بارويى مضاعف كشيده‌اند . نزديك قلعه ، در زمينهاى واقع ميان كوه و قلعه شهركى به نام اوسكر (  usker  ) وجود دارد ، و در آن ادارات گمرك و نگهبانى داير است . من از گرفتار شدن در چنگ مأموران گمرك اين شهرك سخت مىهراسيدم ، اما از عنايت پروردگار بىهمتاى هيچ حادثهء نامطلوب روى نداد ، و بىآن‌كه مورد بازپرسى و بازرسى قرار بگيرم ، از اوسكر خارج شدم .\r\nرانندهء درشكه كه راهنماى من نيز بود از مردم گورى (  gory  ) يكى از شهرهاى گرجستان بود . فرماندار نظامى از وى پرسيد . آيا وى از مردم محل است ؟ او جواب داد : آرى . و اجازه حركت به او داده شد . همچنين همراهان رانندهء كالسكه بدون هيچ مزاحمت به حركت درآمدند .\r\n\r\n\r\n","description":"","footnote":"\r\n( 20 ) - رود كور از كوه اللّه اكبر در شمال شرق تركيّهء كنونى سرچشمه مىگيرد .\r\n","page_name":" 305 ","page_number":305},
  {"content":"\r\n\r\nخان گرجستان و پاشاى آكالزيكه با هم مناسبات دوستانه دارند ، و اين مودّت حاصل حسن رفتار و روابط دوستانهء تركان نسبت به گرجيهاست .\r\nپس از اين‌كه از اوسكر بيرون ، و دو فرسنگ دور شديم كوهى برابرمان نمايان شد كه سرحدّ ايران و عثمانى است . راه‌مان در طول كوه بود ، و وقتى مىرفتيم از دور و نزديك چندين ديه و آبادى كوچك و بزرگ ديديم . رود كور در دامنهء كوه جريان داشت . در مسيرمان خرابه‌ها و اطلال چندين قلعه و برج و بارو و كليسا ديده مىشد . اين‌ها همه ساخته و پرداختهء گرجيها بود كه بر اثر جنگها و كشورگشاييهاى ايران و عثمانى همه ويران شده بود . پس از آن‌كه تا شامگاه رانديم و ده فرسنگ پيموديم در آبادى كوچكى فرود آمديم .\r\nچهاردهم به سبب كوهستانى بودن راه فقط چهار فرسنگ پيش رفتيم . ضمن پيشروى گاه به جاهايى مىرسيديم كه به زحمت جاى پا پيدا مىشد و گذشتن از آن به زحمت و احتياط تمام ميسّر مىگرديد . در كناره‌هاى اين مسير پرخطر « 21 » نيز خرابه‌هاى چندين قلعه و برج و بارو ديده مىشد . بر اثر خستگى طاقت‌فرسا در ديهى بزرگ واقع در دشت سورهام (  suram  ) نزديك قلعه‌اى به همين نام فرود آمديم . اين دشت بسيار سرسبز و خرّم و باصفا بود ، و جابه‌جاى آن جنگلهاى كوچك وجود داشت و در فواصل آنها آباديهاى خوش‌منظر و تپه‌هاى زيبا ، خانه‌هاى قشنگ و كاخهاى باشكوه ديده مىشد . اين‌جا محل تفريح و خوشگذرانى اعيان و اشراف گرجستان بود .\r\nسرتاسر اين دشت سبز و خرّم و كشتزار بود و مىتوان گفت زيباتر و خوش‌منظرتر و فرح‌انگيزتر از اين دشت در همهء روى زمين جايى نبود ، به سخن ديگر خوشتر از اين گوشه ، پادشاه نداشت .\r\nپانزدهم ده فرسنگ پيش رفتيم . نه فرسنگ دنبالهء همين دشت ، و يك فرسنگ راهى بود كه از كوهى كم‌ارتفاع كه اين سرزمين را از گورى (  gory  ) جدا مىكند ، مىگذشت . در تمام طول اين مسير كشتزارهاى گسترده دامن ، و سبز و خرّم ، و خوش‌منظر ديده مىشد . پيش از آن‌كه سربالايى راه كوه پيش آيد در طرف راست راه شهرى بزرگ اما نيمه ويران ديده مىشد . در زمان حاضر اين شهر بيش از پانصد خانهء قابل سكونت ندارد . اما مىگويند در روزگاران پيش اين شهر بسيار معمور و معتبر بوده\r\n\r\n\r\n","description":"","footnote":"\r\n( 21 ) - راه از گردنه‌اى كه 949 متر از سطح دريا بلندتر است مىگذرد تا به مشرق سورهام مىرسد .\r\n","page_name":" 306 ","page_number":306},
  {"content":"\r\n\r\nو دوازده هزار خانواده در آن ساكن بوده‌اند . هم اكنون در اين شهر نيمه ويران اسقفى به سر مىبرد و كليساى بزرگى كه يادگار دوران آزادى گرجستان است ، در آن برپاست .\r\nهنوز راه كوهستانى را طى نكرده بودم و به گورى (  gory  ) نرسيده بودم كه شب فرا رسيد . در هر حال پس از رسيدن به مقصد بلافاصله به ديدار كاپوسن (  capucin  ) هاى ايتاليائى شتافتم . « 22 » اينها گروه مبلّغانى هستند كه از طرف كنگره موسوم به پروپاگاندافيد (  propagandafide  ) بدين سرزمين اعزام شده‌اند . من چندين سفارشنامه به نام ايشان با خود آورده بودم . اين مبلّغان سه سال پيش در كوتاتيس (  cotatis  ) بيمارستانى ساخته و داير كرده بودند . آنان بر اين نيت بودند كه اين درمانگاه را مركز پيشبرد مقاصد خود قرار دهند ، و سپس در مينگرلى فعاليتهاى خود را توسعه دهند . اما جنگهاى مداوم و پردامنه‌اى كه در آن كشور جريان داشت و راهزنيها و آشفتگيهاى هميشگى ، و بىكفايتى و ناتوانى شاه در رفع آشوبها ، آنان را ناچار كرد به گرجستان پناه آورند .\r\nديدار اين هيأت براى من بسى سودمند بود . زيرا بىرهنماييهاى انديشمند ايشان هرگز نمىتوانستم بىتحمّل رنج و مرارت زياد به مقصد برسم . براى اين‌كه از بركات راهنماييها و ياريهاى ايشان بيشتر و بهتر بهره‌مند شوم نخست خود را به آنان شناساندم و گفتم پادشاه صفوى شاهنشاه ايران مرا براى انجام دادن خدمتهايى به فرانسه فرستاده است ، و فرمانى به من سپرده كه كليهء استانداران ، فرمانداران ، بخشداران و همهء مقامات دولتى ايران در سراسر مسير سفر من موظفند در كليهء مراحل نيازمنديهاى مرا برآورند و به فرمانم باشند . آن‌گاه براى ايشان بيان كردم چگونه شد كه براى بازگشتن به ايران راه درياى سياه و مينگرلى را برگزيده‌ام . مصائب و بلاهايى را كه هنگام گذشتن از بحر اسود ، خاصه در طى عبور از كلشيد بدانها گرفتار آمده بودم به تفصيل تمام شرح دادم . گفتم از بيم غارتگرى مأموران گمرك و حاكمان و قلعه‌داران ناچار شدم مقدارى از اشياء گرانبهايى را كه براى شاه ايران با خود آورده بودم در كلشيد پيش رفيقم به امانت بگذارم ، و اكنون بدين اميد به گرجستان آمده‌ام تا از شما نيكوكاران كمك بطلبم ، باشد كه از بركت راى رزين و تدبير صائب شما\r\n\r\n\r\n","description":"","footnote":"\r\n( 22 ) - نخستين هيأت مبلّغان رومى به سال 1640 ميلادى - 1019 خورشيدى در گورى گرجستان مستقر شدند .\r\n","page_name":" 307 ","page_number":307},
  {"content":"\r\n\r\nخيرخواهان موفق به انتقال چيزهاى خودم بشوم .\r\nمبلّغان نيكوكار و خيرانديش به شنيدن شرح غم‌انگيز سفر من سخت ناراحت و دژم گشتند ، و از خطرهايى كه ممكن بود دربارهء چيزهاى گران‌سنگ و پربهاى من پيش آيد پريشان خيال شدند ، و به من وعده دادند چندان كه بتوانند به يارى من بكوشند ، ضمنا گفتند : چون بدون اجازهء رئيس گروه مبلّغان كه در تفليس اقامت دارد نمىتوانند هيچ اقدامى در عمل آورند بايد بىدرنگ به تفليس بروم تا پس از كسب اجازه آنچه مصلحت است انجام دهند ؛ و گفتند تفليس مركز گرجستان و مقرّ نايب السلطنه است و فاصلهء آن تا گورى بيش از دو روز راه نيست . آنان چندان مرا به رفتن تفليس برانگيختند كه همان ساعت اسبى چند به كرا گرفتم و آهنگ سفر كردم . مهتر گروه مبلغان به آنژدو ويترب (  ange de viterbe  ) يكى از برادران روحانى كه در جمع ايشان بود دستور داد مرا رهنمايى و همراهى كند . وى مردى مهربان ، خوش‌خوى و امين و پزشك و جرّاحى مهربان بود او بر اثر حذاقت در درمان كردن بيماران و مجروحان ديردرمان در سراسر گرجستان و ايميرت شهرت و محبوبيت فراوان يافته بود ، و به هرجا وارد مىشد مردم از سر اخلاص و ارادت حرمتش مىنهادند ، و گراميش مىداشتند . وى به زبان محلى آشنا شده بود و به روانى سخن مىگفت . بنابراين بهترين و شايسته‌ترين رهنما و همسفرى بود كه من مىتوانستم داشته باشم . آنژدوويترب به حقيقت مظهر لطف و صفا و صميميّت بود . وى به من اميد و نويد داد كه آماده است در صورتى كه رئيس هيأت مبلّغان اجازه دهد با شوق و رضا براى بازيافتن چيزهايى كه در كلشيد به امانت سپرده بودم به آن سرزمين سفر كند ، و چندان كه مىتواند فعاليّت و مساعدت نمايد .\r\nروز شانزدهم با اين مرد خوب و متديّن از گورى حركت كرديم و هفت فرسنگ رفتيم . بيشتر راهمان به موازات رود كور بود . سراسر راه سبز و خرّم بود ، و در فواصل كوتاه آباديهاى باصفايى ديده مىشد ، در راه از ميان خرابه‌هاى شهرى موسوم به كالى كالا « 1 » گذشتيم . فاصله اين شهر ويران شده تا گورى بيش از چهار فرسنگ نبود .\r\nروز هفدهم اندكى بيش از شش فرسنگ پيموديم . راه مسطح اما سنگلاخ\r\n\r\n\r\n","description":"","footnote":"\r\n( 1 ) - ظاهرا در اين‌جا اشتباهى براى شاردن حاصل شده زيرا كالى كالا نامى است كه جغرافىدانان عرب به ارزروم داده‌اند .\r\n","page_name":" 308 ","page_number":308},
  {"content":"\r\n\r\nمنظرهء شهر تفليس\r\nبود . در نيمه راه از برابر كليساى اسقف اعظم گرجستان كه در ساحل رود كور بنا شده بود گذشتيم . نصف اين كليسا كاملا ويران شده ، و نيم ديگرش از دور باشكوه و زيبا جلوه مىكرد . مردم مىگفتند در اين كليسا تاج‌خار ، قطعه‌اى از شلوار ، و قسمتى از قباى الى (  elie  ) نگهدارى مىشود . من به چشم خود اين چيزها را نديده‌ام ، ولى عده‌اى از كاپوسن‌ها به من گفتند كه آنها را ديده‌اند .\r\nشامگاهان به تفليس رسيدم . برف سنگينى كه تمام مدت روز باريده بود و همچنان مىباريد مانع از آن شد كه زودتر وارد شهر شوم . آنژ آن پزشك خوش‌خوى و مهربان كه راهنما و همسفرم بود مرا به محل سكونت مبلّغان هدايت كرد . چون فرصت تنگ بود و مجال درنگ نه ، و دريغ بود كه وقت را بيهوده تلف كنم به محض ديدار ، رئيس هيأت مبلّغان را از نيت و هدف خود آگاه كردم . سفارشنامه‌هايى را كه با خود داشتم بيانگر هويّت و مقاصدم بود ؛ و كارى جز اين نداشتم كه به نحوى رسا و مؤثر علّت به امانت سپردن بعضى از چيزهاى گرانبهايم را به دست يكى از دوستانم بيان\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nپذيرائى در تفليس\r\nكنم ، و شرح دهم كه براى پس گرفتن آنها از سر ناچارى حاضرم با هر خطر هرچه عظيم باشد رويارو شوم . به رئيس گروه مبلّغان گفتم براى وصول به مقصود فقط دو راه متصوّر است و هر يك اين دو ، دشواريهايى دارد . نخست ره اين است كه من به پادشاه گرجستان معرفى شوم و فرمانهاى شاه متبوعش را به نظرش برسانم و از او بخواهم كه مرا براى به دست آوردن چيزهايى كه از آن شاه ايران است يارى كند . راه دوّم اينست كه خودم محرمانه ، بىخبر ديگران به كلشيد باز گردم و براى پس گرفتن آنچه به امانت سپرده‌ام تلاش كنم .\r\nگرچه راه دوّم در نظرم عملىتر و موفقيّت‌آميزتر مىنمود ، اما چون نمىخواستم نظر وى را تحت تأثير عقيدهء خود قرار دهم ، اظهار نكردم .\r\nرئيس گروه مبلّغان براى اعلام عقيدهء خود مهلت خواست ، و مصلحت دانست به منظور انتخاب راه بهتر و نتيجه‌گيرى بيشتر با آباء كاپوسن كه بيشتر آنان مدّتى هم در ايميرت ، و هم در مينگرلى به سر برده‌اند مذاكره و مشورت كنم و وعده داد به همه\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nآنها سفارش خواهد كرد كه موضوع را جدّى و محرمانه تلقى كنند . من با نظر و راى رئيس هيأت مبلّغان موافقت كردم . سرگذشتم را به تفصيل تمام براى گروه مبلّغان شرح دادم و از هر كدام جدا جدا خواهش كردم مرا در راه وصول به مقصود با علاقهء كامل يارى دهند .\r\nبعد از ظهر هجدهم رئيس آباء كاپوسن مرا به اتاق خويش دعوت كرد . همهء افراد گروه در آن‌جا جمع آمده بودند . او آنچه را دربارهء مشكل من انديشيده بود شرح داد . افراد هيأت نيز يكى پس از ديگرى عقيدهء خويش را بيان كردند . نظر همه بر اين بود كه من راه دوّم را انتخاب و دنبال كنم . بدين‌گونه كه در نهايت استتار به مينگرلى برگردم و آنچه را به امانت سپرده بودم بگيرم و بياورم . استدلال براى انتخاب راه دوم چنين بود كه گرچه پادشاه گرجستان در ايميرت و مينگرلى نفوذ بسيار دارد و بىگمان چندان كه بتواند در برآوردن حاجت من كوشش و مساعدت مىكند ، اما اين كار هرچه در پرده بماند و پنهان به انجام برسد به صواب و صلاح نزديك‌تر است .\r\nزيرا در سراسر راههايى كه بايد از آن گذشت دزدان و راهزنان بسيار رفت‌وآمد مىكنند ، و اگر به دست آنها گرفتار شوم جان و داراييم در معرض تلف خواهد بود .\r\nافزون بر اين بسيارى از مردم آن سرزمين از دزدى و آدمكشى دست كمى از قاطعان طريق ندارند . مخصوصا گرجيها كه در خيانتگرى و جنايتكارى شهرهء آفاقند . چنان كه چند سال پيش يك كشيش مسكوى را كه مال زيادى به همراه داشت هنگامى كه از گرجستان مىگذشت دزدان آن سرزمين غارت و بىنشان كردند . شگفت اين‌كه پادشاه آن‌جا با گروه دزدان همدست و انباز بود . افزون بر اينها پادشاه گرجستان از شاه ايران اطاعت كامل نمىكند ، و اگر در اين كار به تمام نيرو و همت و صميميّت با تو يارى كند و كار به موفقيت انجامد از تو هديه‌هاى سنگين طلب مىكند . اين را نيز بدان كه عدّهء افراد خانواده و درباريان پادشاه گرجستان زياد است . همه گرسنه چشم و آزمندند و راضى كردن آنان آسان نيست .\r\nاز اين‌كه رئيس گروه مبلّغان را با خود همدل و همزبان ديدم شادمان شدم ، و تصميم كردم من و آنژ محرمانه و در نهايت استتار به كلشيد باز گرديم ، و به هر كس از حالم جويا مىشود بگويم من يكى از راهبان ته‌آتن هستم و مىروم تا براى نجات آنها كه بر اثر وقوع جنگ سخت به مخاطره افتاده‌اند كمك بگيرم . پس از اين‌كه سفرم قطعى شد زين و نازبالشى كه جواهراتم را در آن پنهان كرده بودم شكافتم ، آنها را\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nبيرون آوردم ، در جعبه‌اى نهادم ، و با آنچه با خود داشتم به رئيس هيأت مبلّغان سپردم . چون وضع كلشيد كاملا ناآرام و نابسامان بود يقين داشتم كه هيچ كس اسب به من كرايه نمىدهد . سرانجام طمع دو تن از ستورداران را با دادن پول زياد تيز ، و آنان را راضى كردم چند اسب تيزگام به ما كرايه بدهند . آنان به شرط اين‌كه اگر در طىّ مسافرت بر اثر وقوع حادثه‌اى اسبهايشان از دستشان رفت بهاى ستوران و زين و برگشان را بپردازم ، به اين معامله راضى شدند .\r\nروز بيستم من و آنژ و يكى از خدمتگزاران گروه كه از مردم كوتاتيس بود و بيش از هزار بار به كلشيد رفته بود و همهء نقاط را به خوبى مىشناخت سفرمان را آغاز كرديم . اين خدمتگر مردى وفادار و صميم و امين و مورد اعتماد بود ، و رئيس گروه از آن وى را همراه من كرده بود كه اگر اتفاقا با مشكلى يا حادثه‌اى رويارو شدم مرا يارى دهد . عدهء ما در اين سفر جمعا پنج نفر بود . دو تا از اسبها را من و آنژ سوار شديم و دو تا را به حمل اثاثه و مواد خوراكى اختصاص داديم ، و به هركس كه از حال و كارمان مىپرسيد مىگفتيم براى نجات دادن ته‌آتن‌ها به كلشيد مىرويم .\r\nمن پيش از آن‌كه از تفليس بروم نوكرم را مرخص كردم . اين مرد بدكنش خيانتگر بيش از هزار بار مرا به زحمت و دردسر انداخته بود و افزون بر ده بار به قصد جانم برخاسته بود . پيش از اين شرح كردم كه در قونيّه چه بلا بر سرم آورد . كاپوسنها به من توصيه كردند از او شكايت كنم و تا هنگام بازگشتنم به زندانش بيندازم . اما عطوفت و رأفتى كه خداى بزرگ در وجود من سرشته وادارم كرد بر او ببخشايم و از خطايش درگذرم . اين انديشه در دلم پديد آمد كه اگر در چنين حال و هنگام ، بر او سخت بگيرم گرفتار خشم و غضب خداى مىشوم . از اين‌رو حقوق تمام مدتى را كه پيش من بود به وى پرداختم و هنگامى كه قصد جدا شدن داشت يكايك خيانتها و خدعه‌ها و بديهايى را كه نسبت به من كرده بود برشمردم ، و به خوشرويى و خيرانديشى از او خواهش كردم كه از اين پس از شرانديشى و زشتكارى و مردم‌گزايى بپرهيزد ، و پيوسته بر آن باشد كه نسبت به همهء مردمان نيكوكارى و مددكارى و محبت و احسان كند . اما رنگ رخساره سرّ ضميرش را عيان كرد و دانستم نفس گرمم در آهن سردش اثر نكرده است . از آن‌كه وقتى وى را اخراج كردم سخت برافروخته و خشمگين و آتشين‌خوى گشت . چنان به غضب آمد كه بيم كردم بر من برآشوبد . لحظه‌اى در خيالم گذشت كه به اعتبار آشنايى و موقعيّت آباء كاپوسن وى را به زندان ، و در بند\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nغل و زنجير كنم ، اما شآمت و نحوست انتقامجويى مرا به تأمل برانگيخت ، و عقل نهيبم زد كه در اين شرايط سخت و پرمخاطره بايد بيش از هميشه به وى مدارا و نرمى و مهربانى كنم . ديرى نپاييد كه پروردگار دانا پاداش اين گذشت و اغماض را به من عطا فرمود ، و به شرحى كه بعد خواهم آورد نشان خواهم داد كه خداى بزرگ به مشيّت بالغه‌اش چگونه مرا از دامى كه اين بزهگر تيره‌راى بدانديش در را هم گسترده بود رهايى بخشيد .\r\nروز بيست و يكم در گورى توقّف كرديم . روز بيست و دوم راه افتاديم و در ديهى كه از گورى (  gory  ) شش فرسنگ فاصله داشت بار افگنديم . اين ده بر سر راه آكالزيكه بود و وقتى من به تفليس مىرفتم از اين ده گذشته بودم .\r\nسپيده‌دم روز بيست و سوم به حركت درآمديم . راه آكالزيكه در طرف چپ ما افتاد . هنگام ظهر به شهر كوچكى موسوم به آلى (  aly  ) واقع در كمرگاه كوه و نه فرسنگى گورى فرود آمديم . همين كه به قدر دو فرسنگ از اين شهرك كوچك دور شديم به گذرگاه باريكى رسيديم و از دروازه‌اى كه از تير و تخته ساخته شده بود عبور كرديم . اين دروازه محلّ تقاطع مرز گرجستان و ايميرت بود . از آن‌جا نيز گذشتيم ، و پس از طىّ يك فرسخ در ديه كوچكى متوقّف شديم .\r\nروز بيست و چهارم در يك راه كوهستانى صعب العبور كه برف روى آن را پوشانده بود به حركت درآمديم و هفت فرسنگ راه پيموديم . در آن روز برف با دانه‌هاى درشت به شدّت مىباريد . اين كوه رشته‌اى از جبال قفقاز ، و سراسر آن پوشيده از درختان ستبر و بيخاور بود . هنگام گذشتن از اين راه وحشت گم شدن ما را رنجه مىداشت ، زيرا همه‌جا از برف پوشيده شده بود ، و راه نمايان نبود . به زحمت خود را به دهى موسوم به كلبور (  colbaure  ) رسانديم و در آن بار افگنديم . اين ديه قريب دويست خانه داشت كه همه در يك رديف و جدا از هم ساخته شده بودند به طورى كه فاصلهء اولين تا آخرين خانه متجاوز از يك فرسنگ بود .\r\nروز بيست و پنجم به سبب باريدن ممتد و شديد برف و شدّت سرما و تيرگى هوا نتوانستيم بيش از سه فرسخ پيش برويم ، و در آبادى كوچكى كه سى خانه بيشتر نداشت متوقّف شديم .\r\nروز بيست و ششم باريدن برف متوقّف و هوا كاملا صاف و روشن ، و از سردى هوا كاسته شد . راه نسبة صاف و هموار بود و از ميان كوهستانى پوشيده از\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nدرخت مىگذشت . پس از پيمودن شش فرسنگ به ده كوچكى كه بر كنار نهر عظيمى بود فرود آمديم .\r\nروز بيست و هفتم با قايق از اين‌رود گذشتيم ، و براهى درافتاديم كه همانند و دنبالهء راه روز پيش بود . بعد از طىّ سه فرسنگ ، راه كوهستانى به آخر رسيد و به دشتى گسترده‌دامن و خوش‌منظر كه پايانش نمايان نبود رسيديم ، و در ديهى به نام سزانو (  sesano  ) رحل اقامت افگنديم . عرض اين دشت در سراسر طول متجاوز از يك فرسنگ بود . آب فراوان داشت . خاكش حاصلخيز بود ، و دامنه‌اش به مينگرلى مىپيوست . اين دشت وسيع و خوش آب و هوا و زيبا بهترين ناحيه‌هاى كشور ايميرت است . كوههايى كه اين سرزمين را احاطه كرده همه پوشيده از درختان ستبر و سر به آسمان افراشته است . در اين دشت و دامنه‌هاى كوههاى پيرامون آن ديه‌ها ، آباديها و مزارع زياد ديده مىشد . زيرا سراسر خاكهاى اين ناحيه مستعد كشاورزى است ؛ مخصوصا براى داير كردن تاكستان استعداد و قابليّت زياد دارد . در اين محدوده هوا در نهايت اعتدال ، و هميشه بهار است ، و برف كم مىبارد . كاخ عمّه پادشاه ايميرت كه زن پيرى بود . نزديك سزانو بود و در آن‌جا زندگى مىكرد . وقتى ما وارد اين ده شديم اين پيرزن بيمار بود . همين كه از ورود يك كاپوسن به ده آگاه شد كسى را به دنبال او فرستاد تا به درمانش بپردازد . چون آباء كاپوسن‌ها همه دوا همراه خود دارند و به بيماران مىدهند . مردم اين حدود برآنند كه همهء آنان علاج كردن بيماران را مىدانند و مىتوانند . آنژ پزشك به اميد اين‌كه از آن بانوى متشخّص براى پيشبرد مقصود كمك بگيرد به ديدارش شتافت ، هنوز دو ساعت از رفتن او نگذشته بود كه يك كاپوسن همراه يك راهنما كه هر دو بر اسب سوار بودند بر من وارد شدند . از ديدنشان سخت در شگفت شدم . اين راهب از راه دور آمده بود تا مرا از نقشهء شومى كه نوكر سابق خيانتگرم دربارهء من طرح كرده بود آگاه كند . وى گفت پس از آن‌كه تو آن تبهكار بدانديش را راندى از تفليس به گورى آمد ، آنچه را دربارهء كار و هدف تو مىدانست برملا كرد .\r\nاكنون سوگند ياد كرده تا ترا از ميان برندارد آرام نگيرد . حالا ناپيدا شده و معلوم نيست به كجا رفته است .\r\nاين خبر براى من غيرمترقّب نبود و زياد موجب تعجبم نشد . زيرا گمان مىبردم كه آن بدگوهر ناسزاوار فتنه‌انگيز تا مرا به گونه‌اى گرفتار زحمت و دردسر نكند آرام و قرار نمىگيرد . آن‌گاه از راهب خواهش كردم در آن روزهاى پرآشوب و پرهراس مرا\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nتنها نگذارد همچنين از رئيس هيأت مبلغان كه با علاقه و حسن نيت كامل در حمايت من كوشيده و همواره نگران حال و كارم بوده است با ارادت و اخلاص تمام سپاسگزارى كردم .\r\nروز بيست و هشتم پنج فرسنگ در دشت گسترده و زيبا منظرى كه وصفش را گفتم پيش رفتيم . ديه‌ها و آباديهاى بسيار و جنگلهاى زياد ديديم . جنگلها و مرتع‌ها چنان انبوه و متراكم بود كه اسبهاى ما به زحمت از ميان آنها مىگذشتند . بعد از اين‌كه دو ساعت رفتيم به قلعهء اسكاندر (  scander  ) واقع در سمت راست جاده رسيديم . مردم محل آن را اسكاندا (  scanda  ) مىنامند و بر اين باورند كه اسكندر آن را بنا نهاده است . مردم مشرق زمين اين جهانگشا را اسكندر مىخوانند ، و نيز معتقدند وى شانزده شهر در نقاط مختلف روى زمين بنا كرده و همه را به نام خود ناميده و اين قلعه ممكن است يكى از شانزده بنايى باشد كه كينت كورس (  Quinte curce  ) در كتاب هفتم خود از آنها سخن در ميان آورده است ، و وضع ظاهرى بنا نيز اين فرضيه را تأييد مىكند زيرا كه در دامنهء كوه ساخته شده است . ساختمان چندان مهم نيست .\r\nفقط دو برج چهارگوشه و چند محل سكونت دارد كه ظاهرا هيچ كدام قديمى نيست ، و هيچ‌گونه بارو و استحكامات ديگر در آن ديده نمىشود . پروكوپ (  procopre  ) آن‌جا كه از اين بنا ياد كرده آن را لياندس (  liands  ) ناميده است .\r\nاز سدهء هفتم تا تشكيل امپراتورى رم و تا ظهور اسلام ، در روزگارانى كه ميان ايران و روم جنگهاى پىدرپى روى مىداد اين قلعه داراى موقع و اعتبار خاصّ بود ، و طرفين متخاصم به اقتضاى زمان بارها آن را خراب يا ترميم و يا بازسازى كرده‌اند .\r\nپس از اين‌كه قلعهء اسكندر را پشت سر نهاديم و يك فرسنگ ديگر پيش رفتيم به ديه شيكاريس (  chicaris  ) رسيديم . اين ديه گرچه بيش از پنجاه خانه ندارد و گردش حصار و برج و بارو نيست و بر ديه‌هاى همانند خود امتيازى ندارد ايميرت‌ها آن را شهر مىخوانند . ما طىّ سفر يك فرسنگ بيرون اين ده بار افگنديم ، و چون چهارپاداران به سبب شنيدن اخبار جنگ حاضر به جلو رفتن نبودند روزهاى بيست و نهم و سىام همان‌جا مانديم . آنها از آن بيم داشتند كه برده يا كشته شوند ، و ما را سخت به زحمت و دردسر انداخته بودند . من پيوسته به سخنان اميدبخش آنان را دل و جرأت مىدادم ، و از دو نفر مبلّغى كه همراه و همسفرم بودند نيز خواهش كردم با بيانات اميدبخش آنان را به ادامهء سفر تشويق و ترغيب كنند . به آن دو گفتم : من از\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nآغاز سفر بر اين حقيقت مسلّم واقف بودم كه بدون داشتن شهامت و جرأت و جسارت هرگز به مقصود نمىرسيم ، و اكنون لازم است با حسن خلق و نرمخويى و مدارا و دادن وعده‌هاى نيكو آنان را به ادامهء سفر تشويق و وادار كنيم .\r\nپس از اين گفتگوها مكاريان و آن مرد گرجى را كه رئيس گروه مبلّغان در اختيار من گذاشته بود نزد خود خواندم ، و به آنان گفتم : شما از چه مىهراسيد ؟ ما هم مثل شما يك جان بيشتر نداريم ؛ وانگهى ما جان شما و سلامت اسبهايتان را تضمين كرده‌ايم و ترس شما كاملا بيهوده است . دلير باشيد ، و بدانيد ترس بدتر از مرگ است .\r\nپس از گفتگوهاى زياد يكى از آنها به نمايندگى از طرف هر سه تن گفت :\r\nحالا كه شما اصرار داريد همچنان پيش برويم بايد كتبا تعهد كنيد اگر اسير شديم ما را بازخريد و رها كنيد و اگر كشته شديم به زن هر كدام صد و بيست اكو بدهيد . من با نهايت رضامندى اين شرطها را پذيرفتم و كتبا تعهد كردم ، و كاروان از نو آمادهء حركت شد .\r\nروز سوّم به راه افتاديم . هوا و راه هر دو بد بود . از سه رودخانهء عريض كه جريانشان تند بود گذشتيم . شامگاهان به كوتاتيس (  cotatis  ) رسيديم و در خانه اسقف ژاناتل (  janatelle  ) فرود آمديم . با اين‌كه خودش در خانه نبود ما را به گرمى و مهربانى پذيرفتند . صاحبمنصبان آنژ را مىشناختند و مىدانستند كه اسقف نسبت به او چه‌قدر محبّت دارد ، و از ديدنش چه بسيار شادمان مىشود .\r\nكوتاتيس شهركى است كه نزديك يك تپّه واقع در كنار رود فاز بنا شده است . « 1 » آن دسته از مورّخان يونانى كه در قرن ششم مىزيستند آن شهرك را كوتز (  cotez  ) مىناميدند ، و آن را شهرى معتبر مىشمردند . در زمان حاضر اين شهرك بيش از دويست خانه ندارد . كاخ پادشاه و خانه‌هاى اعيان و بزرگان مبلغى از شهر دور است . كوتاتيس برج و بارو و قلعه و استحكامات ندارد ، و رفت و آمد بدان جز از جوانبى كه به كوه يا به رود متّكى است آزاد و بلامانع است . در آن سوى رود ، درست روبه‌روى كوتاتيس ، روى يك تپّهء مرتفع ، قلعهء شهر ساخته شده است . در آن‌جا كه انقلاب اخير ايميرت را شرح داده‌ام به اين قلعه اشاره كرده‌ام . من وارد اين قلعه نشده‌ام و داخل آن را نديده‌ام ، امّا از بلندى تپّهء مقابل مىتوان موقع و اختصاصات خارجى آن\r\n\r\n\r\n","description":"","footnote":"\r\n( 1 ) - كوتاتيس پايتخت ايميرت بوده است .\r\n","page_name":" 316 ","page_number":316},
  {"content":"\r\n\r\nرا مشاهده و مطالعه كرد . اين قلعه داراى چند برج متوسّط و يك برج بلند و حصار مضاعف و مرتفع و مستحكم است .\r\nپس از ورود به كوتاتيس بدون تلف كردن وقت به كسب خبر پرداختم .\r\nتازه‌ترين و درست‌ترين آنها اين بود كه پادشاه جديد مينگرلى و پادشاه گوريل بر اثر عدم دخالت و حمايت تركان دست از جنگ كشيده‌اند ، و بيشتر بزرگان متنفذ و اعيان و اشرافى كه نسبت به آن دو سوگند وفادارى ياد كرده بودند آنان را به حال خود رها كرده‌اند ، و صدر اعظم داديان خود را آماده مىكند و قصد آن دارد با قوايى كه زير فرمان اوست از كوه فرود آيد و حمله كند ؛ و نيز آگاه شدم كه نخست وزير پس از اين‌كه از عقب‌نشينى پادشاهان مينگرلى و گوريل و سپاهيان ترك مطلع شده هشتصد تن از سپاهيانش را نزد داديان فرستاده و نوشته است كه وى از قلعهء خود خارج شود ، و چندان كه مىتواند سپاه گرد آورد . همچنين آگاه شدم كه صدر اعظم طى اعلاميه‌اى به مخالفانش اطلاع داده اگر به وى بپيوندند مورد عفو و بخشش قرار خواهند گرفت ؛ و نيز مطّلع گشتم كه او مدتى پيش به كوتاتيس آمده و پس از اين‌كه پادشاه ايميرت و بزرگان كشورش به وى پيوسته‌اند متّفقا به گوريل حمله برده‌اند تا شاه آن‌جا را به سختى تنبيه كنند ، زيرا وى مشوق حمله كردن تركان و غارتگرى و ويرانگرى ايشان در اين جنگ بوده است . همچنين آگاه شدم كه سپاه متحد سه روز پيش از درآمدن ما به كوتاتيس از رودخانه عبور كرده‌اند . بدين‌گونه موقعيّت و فرصت براى تعقيب اقدامات من پيش آمد ، و يقين كردم كه از اين پس با هيچ دسته و گروه جنگى تصادم نخواهم كرد .\r\nروز اوّل ژانويه 1673 به منظور حرمتگزارى به مراسم و تشريفات مذهبى در كوتاتيس ماندم . معمول و مرسوم اين ديار چنين است كه افراد منسوب به يك خانواده به هنگام خوردن غذا از آقا و خدمتگر ، و بانو و كلفت ، همه بر سر يك سفره مىنشينند .\r\nبه وقت ظهر من و دو كاپوسن شريف ، و ستورداران ، و مردى كه راهنمايم بود همه پشت يك ميز نشسته بوديم و به خوردن ناهار مشغول بوديم كه ناگاه نوكر بدگهر و خيانتگر سابق من با يك مرد ارمنى آكالزيكى و يك كشيش كوتاتيسى كه سمت رهنمايى آنان را داشت از در آمدند . من از ورود ناگهانى وى در شگفت نشدم و از جا در نرفتم . زيرا مىدانستم كه آن تاريك دل بدسرشت آسان آسان دست از سرم بر نمىدارد ، و هميشه منتظر ضربت زدن وى بودم . وقتى ديدم عمامهء سفيدى بر سر نهاده\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nدانستم به تبعيت دولت عثمانى درآمده است . آشفته حال و متغيّر و خشمگين بود ، و بىآن‌كه كسى به وى تعارف كند در صف همراهان من نشست . از بىادبى و گستاخيش ناراحت شدم و با ترشرويى از او پرسيدم : با چنين هيجان و اضطراب از كجا مىآيى ؟ گفت از آكالزيكه آمده‌ام ، و اين راه دراز و ناهموار را در دو روز طى كرده‌ام . گفتم : معلوم مىشود كه راه خوب بوده و آن‌جا كه جاده از دامنهء كوه مىگذرد برف زياد نداشته ، و گرنه نمىتوانستى طىّ دو روز خود را از آكالزيكه به اين‌جا برسانى . با خشونت جواب داد اتّفاقا راهى كه پيموده‌ام بدترين راههاى روى زمين بوده و گذرگاه كوهستانى آن سراسر پوشيده از برف بوده است . تو نيز آن را خواهى ديد ، زيرا به فرمان كتبى پاشاى آكالزيكه كه در دست من است بايد به آن‌جا بيايى .\r\nبه سختى بر او برآشفتم و گفتم : من نه در آكالزيكه كارى دارم و نه آن‌جا مىآيم ، فرمان پاشا را هم نمىخوانم ، اگر زورت به من مىرسد مرا ببر . پسر ، راه بدى به تو آموخته‌اند ، ببين چه به تو مىگويم دست از كارهاى زشت بكش و يقين بدان به لطف و عنايت خدا هرگز نمىتوانى به من آسيب برسانى . من در تفليس همهء حقوق ترا پرداخته‌ام و حسابت تسويه شده ، اگر معترض بودى خوب بود همان‌جا مىگفتى و شكايت مىكردى .\r\nمن اين سخنان را از آن به او گفتم كه هيجانش فرو بنشيند و به آهستگى و مدارا بگرايد . اما وى همچنان به گستاخى و بىحيايى جواب داد در تفليس كسى به داد ستمرسيدگان نمىرسد ؛ اما در آكالزيكه حرف حساب را مىشنوند و عادلانه حكم مىكنند . گفتم براى رفع اختلافات جزيى مراجعه به آكالزيكه يا جاهاى دور تر لازم نيست ، مىتوانى به مقامات قضايى كوتاتيس عرض حال بنويسى تا به حرفت رسيدگى كنند . من در گفتگو با آن بدانديش تيره‌درون با ملايمت و نرمى و مداراى تمام سخن مىگفتم ، باشد كه وى نيز به ادب و هشيوار پاسخ بدهد . اما وى بناگاه با خشم تمام خطاب به رفيقش گفت برو و مأموران ترك را بياور . او بىدرنگ بيرون رفت ؛ و من به يقين دانستم كه اين جز صحنه‌پردازى ، و فريبى براى ترساندن من نيست ؛ زيرا به تحقيق مىدانستم كه در آن محل كسى از تركان عثمانى نيست . با وجود اين مضطرب و نگران گشتم و بيم كردم مبادا به بلايى سخت گرفتار آيم .\r\nدر آن هنگام كشيش كوتاتيسى از مفهوم پرخاشگريهاى من و نوكر سابقم آگاه نشد زيرا ما به زبان تركى به هم مىغرّيديم ، و وى زبان تركى نمىدانست از\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nاين‌رو براى درك گفتگوى مشاجره‌آميز ما به آنژ متوسّل شد ، و پزشك كه تا حدّى به زبان تركى آشنا بود ماجرا را براى او بيان كرد . به كشيش گفتم رضا هستم كه مقامات محل به شكايت اين شرير فتنه‌جو رسيدگى كنند ، اما اين بدسرشت خيانت‌پيشه پيشنهاد مرا نمىپذيرد و مىخواهد موضوع را به دادگاه آكالزيكه بكشاند .\r\nدر اين هنگام گروهى از مردم گرجستان به شنيدن قال و قيل ما گرد آمدند ، و چون پيشنهاد مرا منطقى و مستدل دانستند كوشيدند مگر آن گم كرده راه دور از مردمى را به قبول آن تشويق كنند ، امّا هرچه بيشتر در اين‌باره با او سخن گفتند او فزون‌تر جسارت و وقاحت مىكرد . گستاخيها و بىشرميها و تهديد وى چنان منقلبم كرد كه ناگهان از خود به در شدم و خطاب به او گفتم : اى خائن فرومايه ، يقينم شد كه تو غير از فتنه‌انگيزى و شرارت خيال ديگر در سر ندارى ، اكنون به تو نشان مىدهم كه هرگز نمىتوانى مرا به آكالزيكه بكشانى . آن‌گاه براى نشان دادن خشم و جرأت خود شمشير از نيام به در كردم و بر او تاختم . حاضران دستم را گرفتند . آن خيانتگر دزد از حملهء من چنان در وحشت افتاد كه شتابناك و لرزان به زحمت خود را از چنگم رها كرد و گريخت .\r\nمىدانستم كه اين رشته سر دراز دارد ، و آن تبهكار وحشت‌آفرين دست از سرم بر نمىدارد از اين‌رو در انديشهء فرار افتادم اما خوانسالار ژاناتل مرا از اين خيال منصرف كرد ؛ دل و جرأتم داد و گفت هيچ قدرت‌مند صاحب نفوذى جرأت ندارد در خانهء خداوندگار من به تو آسيب برساند ؛ و هرگز تركان براى دستگيرى تو به خانهء مخدوم من نمىآيند .\r\nپس آن‌گاه با دو روحانى كاپوسن براى تعيين وظايف آيندهء خود به مشورت نشستيم . نتيجه اين شد كه آنژ روز بعد به طرف مينگرلى حركت كند و من و ژوستن ليوورن (  justin de livourne  ) همان راهب كاپوسنى كه به جستجوى من دنبالم آمده بود همان‌جا بمانيم . علّت اتخاذ اين تصميم مبتنى بر اين بود كه هرچند جستجو كرديم نه چند اسب براى خريدن يافتيم ، و نه براى كرايه كردن ، و يقين داشتيم كه در مينگرلى نيز اسب پيدا نمىكنيم . از اين‌رو خودم از سر ناچارى ماندم و اسبها را خالى فرستادم تا رفيقم از آن استفاده كند .\r\nروز دوّم ، آنژ و ديگر همراهانى كه از تفليس با من آمده بودند ، و همهء اسبها به\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nسوى مينگرلى حركت كردند و من نيز با ژوستن به شيكاريس (  chicaris  ) واقع در هشت فرسنگى كوتاتيس بازگشتم و در آن‌جا در انتظار كاميابى و موفقيّت آنژ باقى ماندم . علّت مراجعت ما به شيكاريس اين بود كه اين ديه به ساختمان ييلاقى ژاناتل و همسرش نزديك بود و مىتوانستيم به هنگام ضرورت از حمايت آن دو برخوردار شويم .\r\nروز پنجم اسقف ژاناتل و ملكه ما را به حضور خود فرا خواندند . رفتيم و با آنان غذا خورديم . طى روزهاى بعد نيز چندبار خدمتشان شرفياب شديم . اين ديدارها مايهء مباهات و سرفرازى ما نبود زيرا همهء كسان او حتى خدمتگزارانش نيز گاهى با آن دو بر سر يك ميز مىنشستند و هم‌سفره مىشدند . ملكه چنان كه سابقا اشاره كرده‌ام بسيار زيبا و خوش‌آب و رنگ بود ، امّا عادات و ادا و اطوار ناخوشايندش بر روى زيباييش پرده افگنده بود ، و او را زشت و كريه مىنمود . او در گفتار و رفتار بيش از اندازه آزاد و بىبند و بار و لجام گسيخته بود . در حركاتش نشانى از پاكدامنى و حيا و آزرم نبود . به راستى سبك و بىوقار مىنمود . سخنانش همه فضاحت‌آميز و رسواگرانه بود . امّا اين وقاحتها و بىآزرميها در سرزمين او عيب شمرده نمىشد . هرزگى و فحشاء در آن‌جا مايهء ننگ و بدنامى نبود . اسقف ژاناتل وى را با چشمانش مىبلعيد . در هيچ دوره ، در هيچ زمان و در هيچ‌جا بىبند و بارى و هرزگى و فحشا چنين شايع نبوده است . كثرت عشّاق ملكه و كامرانيهاى آنان بيانگر رسواييها و افتضاحات اندرون اين سلطان بود . سفره‌آرايى ملكه ايميرت درست همانند تشريفات سفره‌چينى ملكه مينگرلى بود . با اين تفاوت كه ظروف و اوانى سيمين اين ملكه بيشتر ، سفره‌اش رنگين‌تر ، و خدمتگزارانش خوش‌پوش‌تر و خوش‌منظرتر بودند .\r\nروز هشتم يك شخصيّت ممتاز دربار كه پادشاه ايميرت براى انجام دادن مأموريتى به تفليس فرستاده بود به خانهء ژاناتل درآمد و سپس براى عرض گزارش مأموريتش كه مقرون به موفقيّت بود خدمت ملكه شرفياب شد . او به تفليس رفته بود تا تاج سلطنت را در برابر هشت هزار اكو به گروگان بگذارد . اين تاج از زر و مرصّع به جواهرات گرانبها بود ، و در حدود چهار هزار پيستول مىارزيد . در آن‌جا هيچ‌كس حاضر به اين معامله نشده بود ، اما پادشاه گرجستان به محض اين‌كه از احتياج شاه و ملكهء ايميرت به پول باخبر شد هدايايى براى آن دو فرستاد . هديه‌هاى مخصوص شاه عبارت بود از سه رأس اسب ، مقدارى سلاح ، و هزار اكو پول نقره ، و هداياى ارسالى خاصّ ملكه شامل مقدارى پارچهء زربفت و منسوجاتى كه برخى از تار و پودش از\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nسيم بود ؛ مقدارى تافته و پانصد اكو پول . شاه گرجستان اين هدايا را از آن فرستاده بود كه پادشاه ايميرت يكى از پسرانش را به فرزندى بپذيرد .\r\nروز دوازدهم به ديدار پادشاه ايميرت سرافراز شدم . بر اثر كسالتى كه عارض وجودش شده بود او را از سپاهيانش جدا كرده بودند و بازگردانده بودند . وى ما را به گرمى و مهربانى پذيرفت و كنارش نشاند . او از رفتن كاپوسن‌ها از كوتاتيس متأثر بود ؛ عقدهء دلش را گشود و از ژوستن گله‌ها كرد كه چرا او و ديگر كاپوسن‌ها از آن‌جا رفته‌اند . ژوستن در پاسخ گفت : بر اثر جنگهاى پياپى و طولانى خسارتهاى بزرگ بر آنان وارد آمده و سرانجام به ترك آن‌جا ناچار شده‌اند . پادشاه گفت : من اصولا از جنگ بيزار و متنفرم ، اما از بخت بد نمىتوانم از وقوع آن جلوگيرى كنم . من در حقيقت نابينايى عاجز و درمانده‌ام . ناچارم هرچه بزرگان مىگويند بكنم . همدل و محرمى نمىيابم كه دردهاى درونم را بر او بخوانم . به هيچ يك از نزديكانم اعتماد ندارم . از بد طالعى بايد از همه تمكين كنم . از بيم آن‌كه مبادا به دست نااهلان كشته شوم جرأت ندارم از كارهاى زشتشان جلوگيرى كنم .\r\nاين شاه بدبخت سيه ستاره جوانى است رشيد و خوش‌اندام . او هميشه بالاى صورتش را با دستمالى مىپوشاند تا ترشّحاتى را كه از كاسهء چشمانش بيرون مىشود جذب كند . در غير اين صورت آنان كه به حضرتش بار مىيابند از ديدن آن ترشّحات حالشان دگرگون مىگردد . اين پادشاه تيره‌چشم تيره‌روزگار هوش سرشار دارد .\r\nشيرين‌سخن ، طنزآفرين ، شوخ‌طبع و بذله‌گوست . به ژوستن پيشنهاد كرد كه از زيبارويان كشور او يكى را به زنى بگيرد . و ژوستن در جوابش گفت مانند كشيشهاى ايميرت حق زن گرفتن ندارد ، و بايد تا پايان عمر مجرّد به سر برد . پادشاه به شنيدن اين جواب با صداى بلند خنديد و گفت كشيشان و ديگر روحانيان اين سرزمين هر كدام به جز زنان همسايه ، نه زن دارند .\r\nروز شانزدهم صبحگاهان در حالى كه هنوز در بستر بودم رفيقم به ملايمت و آهستگى مرا از خواب بيدار كرد و گفت : آنژ با كسان و اسبهايى كه براى او فرستاده‌ام روز نهم به سيپياس رسيده‌اند . هنگام ورود از اين‌كه من نتوانسته‌ام براى رفتن به گرجستان اسب و راهنما پيدا كنم ، و از كار و حال من بىخبر مانده سخت پريشان و آشفته حال بود . اما وقتى آگاه شد بىرويارو شدن با هيچ حادثهء بد تندرست به تفليس آمده‌ام و نزديك كوتاتيس رسيده‌ام خوشحال شده است و همهء جواهرات و\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nچيزهاى گرانبهايى را كه زيرزمين در زير سقف اتاق ، و در جنگل پنهان كرده بودم يافته و چون جرأت نكرده همه را با خود بياورد نصف آنها را همراه آورده و نيمهء ديگر را به يكى از نوكران بسيار امين خود سپرده است ، و او پس از اين‌كه اسبها به قدر كافى رفع خستگى كردند ، روز يازدهم از آن‌جا حركت كرده است . اين را نيز بگويم كه در طىّ اين راه به لطف خداى بزرگ هيچ حادثهء ناموافقى براى ما روى نداده است .\r\nشنبه يازدهم ، مقارن هشت ساعت بعد از ظهر شاد و خرّم وارد كوتاتيس شديم .\r\nآنژ مرا به خانهء ژاناتل برد . وى گفت من ديروز از تهديد و توهينى كه نوكر سابق شما روز اوّل ژانويه نسبت به شما كرده آگاه شدم . اگر قبلا از اين حادثهء بد آگاه شده بودم هرگز در كوتاتيس نمىماندم .\r\nآنژ و كسان ما كه نسبت به اين اتّفاق كمترين توجه و اعتنا نداشتند از من خواستند روز يك‌شنبه تا ظهر استراحت كنند . من موافقت كردم ، و گفتم ناهار خوبى آماده كنند . نيمروز ، به هنگامى كه براى صرف ناهار پشت ميز غذاخورى نشسته بوديم به ناگاه نوكر سابق من با بيست نفر ينىچرى مسلح وارد خانه شد و به جستجوى من برآمد ؛ و در حالى كه عربده مىكشيد شنيدم كه با خشم و غضب تمام گفت : آقاى من كجاست . او مىخواست مرا بكشد و موفق نشد ، اكنون من آمده‌ام و بىگمان به كشتنش موفق مىشوم .\r\nچون مرا در آن‌جا نيافت به جستجويم وارد اتاق ديگر شد . در آن هنگام رفيقم جلو او را گرفت ، در پايش افتاد ، گريست ، و به زارى گفت : دوست عزيزم ، من به تو چه بدى كرده‌ام كه مىخواهى مرا بكشى ؟ اگر رفيقم به تو بدرفتارى كرده ، و يا طلبت را نداده من گناهى ندارم ، هرچه مىخواهى بگو تا بدهم . خواهش مىكنم دستور بده اين عساكر از اين اتاق بيرون بروند .\r\nنوكر خيانتگر خواهش رفيقم را پذيرفت ، آن‌گاه وارد اتاق غذاخورى شد .\r\nوقتى نگاهش به پزشك آنژ افتاد به ينىچريها گفت : اين مرد را دستگير كنيد تا نزد فرماندار نظامى قلعه ببريم . عساكر بىدرنگ آنژ را گرفتند و به قصد غارتگرى به جستجو پرداختند . خدا را شكر كه جز چند جامه نمد كه در بعضى مواقع به جاى مانتو مىپوشيديم چيزى به چنگشان نيفتاد ، و كيسه‌هاى پر از جواهر و طلا و نقره را كه پنجاه هزار اكو مىارزيد نديدند و از دستبرد آنان محفوظ ماند .\r\nبعد از اين‌كه عساكر عثمانى - ينىچريها - از خانه بيرون رفتند يكى از نوكران\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nرا دنبال آنژ فرستادم و به ستورداران دستور دادم فورا آماده حركت كردن شوند . ديرى نپاييد كه زين و يراق اسبها را بستند و بارها را بار كردند . و بىآن‌كه پيشامد بدى روى دهد موفّق به فرار شديم . پروردگار را سپاس كه به لطف بىنهايتش با آنچه از مينگرلى آورده بوديم سالم به مقصد رسيديم . همهء چيزهايى كه ينىچريها به غارت برده بودند بيش از چهار پيستول نمىارزيد .\r\nمن از شور و شعفى كه از اين موفقيّت نصيبم شده بود سخن نمىگويم ، زيرا به هيچ زبان وصف كردن آن را نمىتوانم . ژوستن راهب همان ساعت نزد اسقف ژاناتل رفت تا وى را از حملهء ينىچريها به خانهء رهبر روحانى و غارتگرى آنان آگاه كند ، همچنين از اين تجاوز آشكار به شاه و ملكه شكايت برد ، و براى رهايى آنژ پزشك ، از آن دو يارى طلبد . راهب ژوستن هنگام ظهر بازگشت و به ما اطمينان داد از طرف دربار دو شخصيّت بلندپايه براى آزاد كردن آنژ پيش فرماندار نظامى رفته‌اند .\r\nمن چندان از حملهء ينىچريها ترسيده بودم كه گرچه در آن موقع هيچ مزاحمتى از سوى آنها متصور نبود مىخواستم همان‌دم حركت كنم ، اما اسبها چنان خسته و فرسوده بودند كه رفتن نمىتوانستند . بعد از ظهر رفيقم چند اسب كرايه كرد تا به كلشيد بازگردد تا نفايسى را كه در آن‌جا به امانت سپرده بود بگيرد و بياورد . من نيز آمادهء سفر به تفليس شدم تا آنچه را كه رفيقم از مينگرلى آورده بود به آن‌جا ببرم .\r\nروز هفدهم من و رفيقم به راه افتاديم . او و پنج تن از همراهانش با چهار اسب به طرف مينگرلى حركت كردند ، و من و راهب ژوستن با سه نفر ديگر با سه اسب به سوى تفليس روانه شديم . من از همان راه كه آمده بودم برگشتم .\r\nشبانگاه بيست و دوّم به گورى رسيديم ، و دو روز آن‌جا ماندم تا هم طلاهايم را با پول عوض كنم ، هم به راهب ژوستن يارى دهم تا وسايل مراجعتش را به كوتاتيس فراهم كند ، و هم اقداماتم را براى رهايى آنژ دنبال كنم .\r\nصبح روز بيست و پنجم ژوستن به سوى مقصد خود روانه شد ، و من به طرف تفليس حركت كردم ، و به لطف و عنايت پروردگار بعد از ظهر روز بيست و ششم با يك تن از كاپوسنها كه رئيس گروه مبلّغان گورى به مرافقت من فرستاده بود ، به تفليس رسيدم .\r\nشامگاه روز ششم فوريه رفيقم با چند تن از نوكرانم كه در كلشيد جا گذاشته بودم و يكى از آباءته آتن‌ها ، و پزشك آنژ وارد تفليس شدند . از ورودشان شادمان\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nگشتم ، و از بسيارى سرور يكايك آنان را در آغوش فشردم . پس از پايان يافتن معانقه و احوال‌پرسى آنژ مرا به كنارى كشيد و سرگذشت خود را از ساعتى كه به اسارت ينىچريها درآمده بود چنين تعريف كرد : تو مىدانى كه عساكر عثمانى چگونه مرا به فرمان نوكر خيانتگر قديمت دستگير و به فرماندار نظامى تسليم كردند . آن خيانت پيشهء دروغزن به فرماندار گفت كه شما سيصد اكو به او بدهكاريد . همچنين اظهار داشت شما سفير هستيد و به مينگرلى آمده‌ايد تا ثروت عظيمى را كه در اين‌جا داشته‌ايد تصاحب كنيد ؛ و اگر او اين ثروت گران را به چنگ بياورد تا آخر عمر متنعم خواهد بود . اين غدّار خائن به عساكر زير فرمانش دستور داد در طول راه رفتن به قلعه مرا مغلول و شكنجه و آزار كنند امّا آنان بر خلاف دستور و اصرار وى به رعايت لباس روحانيّت كه در بر داشتم با من به مدارا رفتار مىكردند . ميان آن عساكر يك ايتاليايى تازه مسلمان بود كه بيش از ديگران به من مهربانى مىكرد . من تا مىتوانستم آهسته گام برمىداشتم و به تأنى پيش مىرفتم و سر عساكر را به هر بهانه و تدبير گرم مىكردم تا رفيق شما فرصت فرار پيدا كند و من مىدانستم كه او خود در اين خيال است . وقتى پيش فرماندار رسيديم وى از اين مرد دروغزن پرسيد : آيا ارباب تو همين مرد است كه دستگير كرده‌اى ؟ او جواب داد : نه ، امّا مسلما اين مرد خبر دارد كه او كجاست . و من در جواب فرماندار كه پرسيد ارباب اين مرد كجاست گفتم : من نمىدانم ؛ همين‌قدر آگاهم كه او مىخواست به تفليس برود . فرماندار پرسشهاى ديگرى نيز كرد و من جوابهاى سنجيده و مناسب دادم . سرانجام خطاب به من گفت : تو بايد سيصد اكويى را كه او به اين مرد بدهكار است بپردازى . در جواب گفتم : ارباب سابق اين مرد راهب پارسا و پريشان روزگارى بود كه براى مطالعه و بررسى اوضاع و احوال گروه مبلّغان مينگرلى به اين سرزمين سفر كرده بود . من نيز پس از آگاه شدن بر جريان اوضاع و احوال بد آنان به اين‌جا آمده‌ام و بيش از اين از كار و احوال او هيچ خبر ندارم . من خود نيز آه در بساط ندارم و همه مردم كوتاتيس از شاه تا گدا مىدانند كه از جمله بينوايانم . فرماندار قلعه دستور داد جيبها و لباس مرا جستجو كنند . كمربندى را كه شما به من داده بوديد و هفت پيستول در آن بود پيدا كردند . به راستى هم جز آن چيزى نداشتم ؛ و رفيق شما بر خلاف دستورى كه به او داده بوديد از جواهرات چيزى به من نداده بود ، و اين نيز از غايت لطف و كرم خدا بود . فرماندار وقتى ديد كه من جز اين مبلغ كم‌پولى و جواهرى ندارم ، به نوكرت برآشفت و گفت : پس آن همه پول و\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nجواهر كه براى من تعريف كرده بودى كجاست ؟ اين راهب گداى بيچاره را اين‌جا آورده‌اى كه مرا مسخره كنى . اى بىشرف ناداشت ، هم اكنون فرمان مىدهم كه مغزت را به ضرب چماق پريشان كنند .\r\nآن مرد غدّار از ترس به لرزه درافتاد و گفت : اى سرور ، ثروتى كه از آن با شما سخن گفتم هم اكنون در دست رفيق ارباب من است كه در منزل اسقف ژاناتل مىباشد . فرماندار در حالى كه سخت به خشم آمده بود گفت اى پست‌تر از سگ ، پس چرا او را دستگير نكردى و نياوردى . آن‌گاه چند عسكر را به جستجو و جلب او فرستاد . به شنيدن اين سخن وحشتى عظيم بر من مستولى شد ، از آن‌كه ترسيدم بر او دست يابند و گرفتارش كنند . اما ديرى نپاييد كه وحشتم به شادى مبدّل شد ، چه عسكرها خبر آوردند كه او گريخته است . فرماندار نظامى به شنيدن اين خبر در غضب شد ، و آن مرد خائن رذل را مورد عتاب و خطاب قرار داد . او از شدّت ترس مىلرزيد و بر خود مىپيچيد ، و در اين انديشه بود كه خداى بزرگ و دانا چگونه رفيق شما را با آن همه جواهر و اجناس نفيس از چنگ او نجات داده است .\r\nمقارن اين احوال من به فرماندار نظامى توضيح دادم كه اين مرد بىشرف شرير به جاى نيكيهاى بسيارى كه اربابش در حق او بجا آورده چه بديها كرده ، گفتم اين دروغزن دور از مردمى مزد نوكرى خود را گرفته و هيچ طلبى ندارد . شب بنا به دعوت فرماندار با او شام خوردم و همين كه دانست پزشكم ، پنداشت مريض شده است . من او و چند تن از نظاميان را كه بيمار بودند مداوا كردم . فرماندار آن سرباز ايتاليايى جديد الاسلام را به مراقبت از من گماشت . نوكر شما به او سفارش كرد مرا در غل و زنجير كند تا نگريزم اين بىشرف پست‌فطرت براى شكنجه كردن من تدبيرها مىانديشيد . روز بعد دو شخصيّت بزرگ از طرف ملكه و ژاناتل در طلب آزادى من آمدند و پيغام آوردند كه من پزشك مخصوص اعليحضرتين هستم . هنگام ظهر دو نفر ديگر از سوى يك شخصيّت مهم كشور در طلب من آمدند تا همسر او را كه بيمار شده بود درمان كنم . آن شخصيّت معتبر كه شنيده بود مرا به جرم داشتن وام در بند كرده‌اند پيغام داده بود كه قرض مرا هر چند كه باشد مىپردازد . با اين‌كه روشن‌تر از روز بود كه من وامدار نبودم فرماندار بيست و پنج اكو گرفت و آزادم كرد ؛ و به گفته نوكر خائن تو كه پيوسته تكرار مىكرد نبايد به گرفتن كمتر از هزار اكو قانع شود ، اعتنا نكرد .\r\nآن‌گاه براى معالجهء زن آن شخصيت معتبر به خانه‌اش رفتم و به معالجه بيمار پرداختم\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nو از همان‌جا كسى را براى كسب خبر به شيكاريس فرستادم ، فقط با خبر شدم كه شما به تفليس برگشته‌ايد و رفيقتان به مينگرلى رفته است . يكى دو روز بعد ژوستن راهب به شيكاريس رسيد . محل سكونتم را پيدا كرد ، و به سراغم آمد . از آن مقدار پولى كه برايم فرستاده بوديد بيست و پنج اكويى را كه آن مرد صاحب شخصيّت براى آزادى من پرداخته بود به او پس دادم و به شيكاريس آمدم . بعد از دو روز رفيق شما با طلا و جواهراتى كه در مينگرلى به امانت سپرده بوديد پيش من آمد . وى شرح داد براى اين‌كه به دام راهزنان نيفتد چگونه كوتاتيس را پشت سر نهاده است . وى گفت از فاصلهء شش فرسنگى اين شهر با قايقى از رودخانه گذشته ؛ قايقران به او گفته آن مرد خيانت پيشهء ، بدگهر كه براى ما آن‌قدر دام گسترده به قايقران دو اكو وعده داده كه مسير قايق را به او خبر بدهد ، و نيز چهار ينىچرى زير فرمان داشته تا هرجا و هر زمان رفيق شما را بيابند دستگير كنند . زيرا فرماندار آنچه را اين مرد رذل خيانتگر به او وعده داده است طلب مىكند ، اما به لطف و حمايت خداى بزرگ چنانچه مىبينيد همه از آن دامها جسته‌ايم و تندرست و كامروا به هم رسيده‌ايم . يقين دارم فرماندار نظامى به سخت‌ترين صورت كيفر كارهاى زشت او را خواهد داد .\r\nبسيار دير شده بود ، با وجود اين من و رفيقم به شام خوردن ننشستيم مگر پس از اين‌كه از پايان خوش كارهايمان كه پس از تحمّل آن همه رنج و زحمت و دغدغه و تشويش نصيبمان شده بود به شادمانى و مسرّت ياد كرديم ، و از رحمت و عنايت ذات پروردگار كه ما را در كليهء تنگناها و مصيبتها به كرم عميم خود رهايى بخشيده بود شكرگزارى كرديم . زمانى كه گرفتار بليّات طاقت‌سوز و توانفرسا بوديم هرگز اميد نداشتيم كه در انجام ، كارمان به كام باشد . آرى به لطف يزدان پاك در خاتمه اين سفر پر مشقّت و مصيبت‌بار دريافتيم كه بيش از يكصدم آنچه داشته‌ايم از دست نداده‌ايم و سلامت به تفليس رسيده‌ايم .\r\nگرجستان ، كشورى كه تابع ايران است در زمان حاضر از طرف خاور به سرزمين چركسها و مسكوى ، از سوى مغرب به ارمنستان صغير ، از جانب شمال به درياى سياه و آن قسمت از كشور مينگرلى كه ايميرت ناميده مىشود ، و از سمت جنوب به ارمنستان كبير محدود است . به عقيدهء من اين همان كشورى است كه در زمانهاى بسيار دور ايبرى (  iberie  ) ناميده مىشده است . گرجستان در زمانهاى گذشته از تبريز (  tauris  ) و ارزروم تا تانائيس (  tanais  ) امتداد داشته و به آلبانى (  albanie  ) موسوم\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nبوده است . امّا امروز كوچك است . اين سرزمين كوه و جنگل زياد دارد . در فواصل اين كوهها و جنگلهاى دشتهاى سرسبز و خرّمى است كه طول آنها بيشتر از عرضشان مىباشد و به طور كلى دشتهاى داخلى و ميانى آن مسطح‌تر و هموارتر از اطراف آن مىباشد . رود كور (  kur  ) كه بسيارى از جغرافىدانها آن را سير (  cyre  ) ناميده‌اند ، همچنين رودخانه كروس (  corus  ) در ميان آن جارى است . اين‌رودخانه از كوه قفقاز ، از آن‌جا كه تا آكالزيكه يك روز و نيم راه است سرچشمه مىگيرد و به درياى خزر مىريزد . برترى اين‌رودخانه نسبت به ديگر رودخانه‌هاى اين حدود اينست كه قسمت بيشتر آن قابل كشتىرانى است ، و اين امتياز در كشورى بدان پهناورى و گستردگى در خور توجّه مىباشد .\r\nبنا به نوشتهء مورّخان باستان كورش جهانگشاى بزرگ و معروف ايران زمانى كه تازه جوان بود دشمنانش او را در اين‌رودخانه انداختند اما نجات يافت و نام خويش را از اين‌رودخانه اقتباس كرد . اين نكته را نيز بايد يادآور شوم كه مردم گرجستان به طور كلّى اين‌رودخانه را شاه بهمن‌سو مىنامند كه به معنى رود شاه بهمن است ، و تاريخ‌نويسان ايرانى كورش را بدين نام نيز ناميده‌اند .\r\nنويسندگان قديم و ديگر محققانى كه طىّ زمانهاى بعد دربارهء جغرافياى قديم ايران مطالعه و بررسى كرده‌اند محل گرجستان را ارمنستان كبير دانسته‌اند ، امّا محققان جديد آن را سرزمينى جداگانه به نام گرجستان مىشمارند كه داراى چهار قسمت به نامهاى ايميرت - كه بارها نامش در ميان آمده - گوريل ، كه آن را با سراسر ناحيه آكالزيكه منطبق مىكنند و كاخت (  caket  ) كه قسمت وسيعى از دامنه‌هاى كوه قفقاز را در بر گرفته است ، و همان ايبرى باستانيست ؛ و كارتوئل (  carthuel  ) كه قسمت شرقى گرجستان را شامل است ، و جغرافىدانان قديم آن را آلبانى آسيا ناميده‌اند .\r\nدو ناحيهء كاخت و كارتوئل هم اكنون جزو قلمرو ايران است و همان است كه آن را گرجستان مىگويند ، اما مردم گرجستان سرزمين خود را منحصرا كارتوئلى (  carthueli  ) مىنامند ، و اين نام جديدى نيست ، و در آثار بسيارى از جغرافىدانان ، مخصوصا در مصنفات سن‌اپيفان (  saint epiphan  ) كه آن را با اندكى تحريف كاردين مىخواند مىتوان مشاهده كرد . گروهى نيز بر اين باورند كه نام گرجى را يونانيان بر اين قوم نهاده‌اند . گرجى از كلمه‌اى اقتباس شده كه در زبان يونانى به معنى كشتگر\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nاست . برخى نيز عقيده دارند كه كلمهء گرجى از لفظ سن ژرژ ، نام بزرگ‌ترين شخصيت مذهبى ارتدكس يونان گرفته شده ، و اين تصوّرى نادرست است ، زيرا كلمه گرجى در آثار بسيارى از مورّخان كه خيلى پيشتر از زمان سن‌ژرژ مىزيسته‌اند از جمله (  pline  ) و پمپونيوس ملا (  pomponius mela  ) آمده است .\r\nسرزمين گرجستان به طور كلّى شهر زياد ندارد . در زمانهاى قديم ناحيه كاخت داراى شهرهاى بسيار بوده ، امّا اكنون همه آنها جز شهرى به همين نام - كاخت - ويران شده است .\r\nزمانى كه مقيم تفليس بودم از بسيار كسان شنيدم كه اين شهر در روزگاران گذشته بسيار عظيم و پرجمعيّت و آبادان بوده ، و واقعيت اين تصوّر از باقىماندهء آثار بسيارى كه به‌جا مانده نمايان و مسلّم است . اما قبيله‌هاى ساكن قفقاز شمالى عبارتند از آلانها ، (  alanes  ) ، سوآن‌ها (  suanes  ) ، هونها ، و برخى قبايل ديگر ، كه همه به دليرى و شجاعت و زورمندى معروف و موصوفند ؛ و بالاخره قبيلهء آمازون‌ها كه سرزمين كوچك كاخت بارها و بارها مورد تهاجم و غارتگرى آنها قرار گرفته است . آمازونها در قسمت نزديك ناحيه كاخت و در شمال آن سكونت دارند . نظرات و سنجشهاى جغرافىدانان قديم و جديد دربارهء آمازنها نزديك به هم است ، و تقريبا متفق القولند .\r\nبطلميوس آورده است كه ناحيهء اقامت آمازونها در قسمت سارماتى (  sarmatie  ) آسياست ، همان‌جا كه در زمان حاضر تاتارستان ناميده مىشود و ميان رود بزرگ ولگا (  volga  ) و كوه هيپيك (  hippique  ) درست در شمال سرزمين كاخت واقع است . نظر كينت كورس نيز بيانگر همين معنى است . وى گفته است تالستريس (  thalestrise  ) بر سرزمينى حكومت مىكند كه نزديك رودخانه واقع است ؛ و استرابون نيز آن‌جا كه به شرح لشكركشيهاى پمپه (  pompe  ) و كانيديوس (  canidius  ) مىپردازد به همين نكته اشاره مىكند . در تمام سرزمين گرجستان من هيچ‌كس را نشنيدم كه در آمازون اقامت كرده باشد ؛ امّا از زبان بسيار كسان دربارهء آمازونها حكايتها و داستانها شنيده‌ام . همچنين در دربار پادشاه لباسى به من نشان دادند و گفتند اين جامهء يكى از بانوان با نام و نشان آمازون است كه در يكى از جنگهايى كه اخيرا ميان كاخت و آمازون درگرفته كشته شده است . اين جامه از پارچه درشت و خشن پشمى بود كه به فرم مرسوم قديم آمازون دوخته شده بود .\r\nممكن است در آينده اطلاعات جديدى دربارهء اوضاع كلى ناحيهء آمازون و چگونگى\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nزندگى مردمان سلحشور و توان‌مند اين سرزمين به دست آيد . زيرا كاپوسنهاى تفليس به من گفتند كه در بهار آينده از سوى انجمن دينى تفليس دو گروه براى تحقيق در وضع عمومى اين سامان فرستاده مىشود .\r\nمن يك‌بار با پسر پادشاه گرجستان دربارهء وضع زندگى قبيلهء آمازون گفتگوى بسيار مفصلى كردم . او ضمن سخنانش گفت در آن سوى كاخت به فاصله پنج روز راه در جهت شمال قبيلهء عظيمى زندگى مىكنند كه هيچ‌كس دربارهء آنها اطلاعات جامع و مشروح ندارد . اين قبيله پيوسته با تاتارها كه كالماك (  calmac  ) ناميده مىشوند و ما آنان را كالموك (  calmouque  ) مىناميم در جنگند . به طور كلّى همهء قبايل مختلفى كه جدا از هم در دامنه‌هاى كوه قفقاز زندگى مىكنند هميشه با هم در نزاعند و هرگز سر آشتى و سازگارى با هم ندارند زيرا وحشى هستند ؛ نه مذهب دارند ، نه قانون ، نه نظامات اجتماعى . قبيله‌هايى كه به كاخت نزديك‌تر هستند مدام اين سرزمين را در معرض هجوم و غارتگرى قرار مىدهند ؛ به همين جهت پسر ارشد پادشاه گرجستان كه نايب السلطنه است پيوسته در سر حد اقامت دارد تا با قوايى كه زير فرمان اوست حمله‌هاى اين اقوام وحشى را دفع كند .\r\nضمن گفتگو با اين شاهزاده من آنچه را كه مورّخان قديم يونان روم دربارهء قبيلهء آمازن نوشته‌اند برايش گفتم . وى عقيده‌مند است آمازنها شاخه‌اى از سيتهاى بيابانگردند كه مانند تركمنها و عربها در حال چادرنشينى زندگى مىكنند و مانند آشينواها (  achinois  ) حكومت را به دست زنان مىسپارند ؛ و اين ملكه‌ها براى ادارهء امور مملكت در تمام موارد از وجود همجنسان خود استفاده مىكنند . و در پايان گفتگو من و او به اين نتيجه رسيديم و هم عقيده گشتيم كه زنان آمازونى مانند مردانشان در تاختن اسب دلير و چابكند و غالبا مسلّح نيز مىباشند زيرا در مشرق زمين بر اطلاق زنان مانند مردان اسب‌سوارى مىكنند و بسيارى از آنان در اين هنر چابك‌تر و دليرتر و بىباك‌تر از مردان‌اند . همچنين ملكه و شاهزاده خانمها شمشير به كمر مىبندند . امّا دروغ‌پردازيها و افسانه‌سراييهاى برخى مورّخان يونانى را كه بريدن پستان زنان را به آمازونيها نسبت داده‌اند ، و آن را از جمله مطالب مسلّم و تاريخى اين قوم در شمار آورده‌اند نادرست دانستيم . چه در آثار اين گروه مورّخان از اين‌گونه افسانه‌هاى سست بسيار است ، همچنان كه ديوان يك شاعر لاتين از اين اباطيل گران‌بار مىباشد .\r\nايالت كارتونل فقط داراى چهار شهر بزرگ است : گورى (  gory  ) ، سورام\r\n\r\n","description":"","footnote":"","page_name":" 329 ","page_number":329},
  {"content":"\r\n\r\n(  suram  ) ، آلى (  aly  ) و تفليس (  tiphlis  ) ، گورى شهر كوچكى است واقع در دشتى ميان دو كوه ، و در كنار رود كور . اين شهر در پائين ارتفاعاتى كه بر فراز آن قلعه‌اى بزرگ ساخته شده بنا گرديده است . اين قلعه را قريب چهل سال پيش رستم‌خان فرماندهء نيروى ايرانى طى جنگهاى اخير گرجستان ساخته است ، و اكنون وسيلهء پاسداران ايران نگهبانى مىشود . يك مبلّغ مسيحى كه زمان توقّف من در گورى در آن شهرك به سر مىبرد وضع كلّى قلعه را چنين توضيح داد : اين قلعه از نظر سوق الجيشى داراى موقع مهمّى است ؛ اما بنايش استحكام زياد ندارد . صد تن آن را نگهبانى مىكنند . شهر پايين آن كوچك است . خانه‌هايش از گل و خشت ساخته شده ؛ بيشتر مردمانش بازرگان و دارا هستند . در آن‌جا همه چيز فراوان و ارزان است .\r\nلفظ گورى را مشتق از كلمه‌اى مىدانند كه به معنى خوك است . زيرا خوكهاى اين شهر ، هم از نژاد خوبند ، و هم زيادند .\r\nسورام قصبه‌اى بيش نيست ؛ و از گورى كوچك‌تر است ، اما قلعه‌اى كه نزديك آن ساخته شده بزرگ و مستحكم است . اين قلعه را نيز صد سپاهى نگهبانى مىكنند . نزديك سورام ناحيه‌ايست به نام سماشه (  semache  ) . اين نام به زبان گرجى به معنى سه قصر است . مردم مىگويند حضرت نوح پس از فرو نشستن توفان در اين ناحيه فرود آمد ، و هر يك از پسرانش در اين محل قصرى براى خود ساختند .\r\nدر اين‌جا دربارهء شهرك آلى توضيحى نمىدهم ، زيرا گفتنيها را پيش از اين آورده‌ام .\r\nآب و هواى گرجستان بسيار ملايم و سازگار است . در فصل زمستان هوا خشك و سرد است ، و در تابستان گرم . فصل اعتدال هوا از ماه مه آغاز مىشود و تا اواخر نوامبر ادامه دارد . كشاورزى اين سرزمين نيازمند به آبيارى است ، و اگر زمين از آب محروم بماند محصول نمىدهد ؛ امّا اگر آب كافى به زمينهاى قابل كشت و زرع برسد هر قسم ميوه ، همه‌جور سبزى ، و همه نوع حبوب و غلّه به عمل مىآيد . اگر باران به هنگام ببارد گرجستان يكى از كشورهاى حاصلخيز كم‌مانند است ، و مردم مىتوانند در غايت فراوانى و ارزانى و رفاه زندگى كنند . نان هيچ سرزمينى به خوبى و مرغوبى نانهاى گرجستان نيست . ميوه‌هايش در نهايت امتياز است . در هيچ كشور اروپايى سيب و گلابى به درشتى و خوش‌مزگى و لطافت گلابى و سيب گرجستان عمل نمىآيد . انارش در سراسر آسيا رقيب ندارد . اغنام و احشام اين سرزمين هم از نظر\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nكثرت ، و هم از جهت جنس و نژاد در سطح عالى است . از لحاظ داشتن جانوران شكارى در جهان كم‌مانند است . در اين سرزمين انواع پرندگان به حدّ وفور يافته مىشود . خوكهاى وحشى گرجستان از نظر كميّت و لطافت جنس با خوكهاى كلشيد برابرى مىكنند . اين نيز گفتنى است كه غذاى اصلى مردم اين سرزمين گوشت خوك است . در سراسر مزارع گرجستان گلّه‌هاى بزرگ خوك در حال حركت و تغذيه‌اند .\r\nمردم گرجستان بر اين باورند كه مصرف زياد گوشت خوك براى انسان هيچ ناراحتى و عارضه ايجاد نمىكند ، و من اين گفته را باور مىكنم زيرا با اين‌كه هر روز به مقدار زياد ، از گوشت خوك استفاده مىكنم تاكنون هرگز دچار بيمارى معدى و گوارشى نشده‌ام .\r\nدرياى خزر نزديك گرجستان است ، و رود كور نيز در آن سرزمين جريان دارد . مردم در تمام فصول سال از اين دو مركز توليد ماهى ، حدّ اكثر استفاده را مىكنند . بارى ، به تحقيق مىتوان باور كرد كه هيچ‌كس در هيچ نقطهء دنيا نمىتواند مواد غذايى به خوبى و ارزانى آنچه در گرجستان وجود دارد ، بيابد . اين نيز گفتنى است كه به نسبت جمعيّت ، آن اندازه كه شراب در گرجستان مصرف مىشود ، در هيچ نقطه دنيا به كار نمىرود . شراب اين سرزمين از نظر كيفيّت در نهايت امتياز است . در اين‌جا نيز مانند آنچه در كلشيد معمول است موها را كنار درختان مىنشانند تا دور آنها بپيچند ، و بالا بروند . هر سال مقدار زيادى شراب از تفليس به ارمنستان و مدى و اصفهان و برخى جاهاى ديگر حمل مىشود . شاه ايران نيز از شراب تفليس مىآشامد .\r\nمقدار شرابى كه يك اسب مىتواند بكشد بيش از هشت فرانك قيمت ندارد .\r\nخوراكيهاى ديگر نيز به همين نسبت فراوان و ارزان مىباشد . محصول ابريشم گرجستان مرغوب و زياد است ، امّا در زمان حاضر بيش از نصف مقدارى كه جهانگردان در آثار خود نوشته‌اند ، نيست . افزون بر اين مردم اين سرزمين در كار استفاده كردن از ابريشم مهارت كافى ندارند . آنان ابريشم خام را به تركيه ، ارزروم ، و سرزمينهاى مجاورشان كه با آنان روابط بازرگانى دارند ، حمل مىكنند .\r\nنژاد مردم گرجستان پاك‌ترين و اصيل‌ترين نژادهاى مشرق زمين ، و اگر گزاف نباشد خالص‌ترين نژادهاست . من ميان مردم گرجستان هرگز يك صورت زشت نديده‌ام . همهء مردم اين سامان خواه زن و خواه مرد در نهايت زيبايى و وجاهت‌اند .\r\nطبيعت نهايت مهارت خود را در مشاطه‌گرى و آرايش جمال زنان اين سامان به كار\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nبرده است . چندان زيبا و دلفريبند كه ديده از ديدنشان سير نمىشود . آن‌قدر لطف و ملاحت و دلبرى و افسونگرى در طبيعتشان نهفته است كه به وصف نمىگنجد ، در مدّتى كه آن‌جا بودم هرگز نتوانستم چشم از ديدنشان برگيرم . دلم جويا و طلبكار همه بود ، و آرزو داشتم همه از آن من باشند . هيچ صورتگر و گرچه در آفريدن نقشهاى بديع چابكدست و ماهر باشد نمىتواند نقشى به زيبايى چهره و اندام زنان گرجى پديد آورد . به راستى همه رهزن دل و هوشند . مخصوصا كمرباريك و پستانهاى گرد و صافشان حتى پيران را به وسوسه و گناه مىانگيزد . زنان اين سرزمين از داشتن لباسهاى زيبا و گران‌قيمت و خوش‌رنگ و نگار ، همچنين از زينت‌آلات محرومند ، و به جبران اين كمبود حتى آنان كه در خوشگلى و تازه‌رويى انگشت‌نما و زبانزدند بيش از اندازه در بزك كردن و آرايش خويش زيادروى مىكنند ، و از غايت خودكامگى به روى خود نمىآورند كه اين آرايش مصنوعى آرايش طبيعى و خدادادى آنان را كه جلوهء بيشتر دارد مىپوشاند . به سخن ديگر به جاى اين‌كه اين آرايشگريها مايهء مزيد زيباييشان شود وجاهت طبيعتشان را مىكاهد ، و آب و رنگ چهره‌شان را مىشكند .\r\nگرجيها به طبع هوشمند ، قابل و مستعد مىباشند ، و اگر در تعليم و تربيت آنان اهتمام به عمل آيد از ميان آنان صنعتگران ، استادان ، دانشمندان و پژوهشگران بزرگ در همهء رشته‌ها و زمينه‌ها پديد مىآيد . اما تربيت نادرست ، آنان را افرادى شيطان‌صفت ، بدخواه ، محيل ، حق‌ناشناس ، پرخاشگر ، دروغزن بار آورده است . با بىشرمى آنچه را گفته‌اند و كرده‌اند انكار مىكنند ، آزمند ، پرتوقع و كينه‌توزند . عذر - پذير نيستند ، آشتى نمىكنند ، و سر سازگارى ندارند ؛ امّا آسان آسان خشمگين نمىشوند . جز اين معايب افراط در ميگسارى و شهوترانى آنان را از توجّه كردن به فضايل انسانى منحرف كرده و جدا انداخته است . چنان غرق در لذائذ نفسانى شده‌اند كه زشتى آن از نظرشان افتاده و آن را امرى عادى و پيش پا افتاده گمان مىكنند .\r\nشگفت اين‌كه مقامات روحانى چنان پاىبند شهوت شده‌اند كه وظايف دينى خويش را فراموش كرده‌اند . هر روز دلبرى تازه مىجويند و به وى مىآويزند . رئيس هيأت مبلّغان كاپوسن به من گفت : من به گوش خود از اسقف اعظم گرجستان شنيدم كه هر يك از پيروان حضرت مسيح در عيدهاى بزرگ مانند عيد پاك و نوئل از بسيار خوردن شراب مست و از خود بىخود نشود مسيحى صادق نيست و خارج از\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nدين است .\r\nگرجيها در رباخوارى نيز دليرند . ممكن نيست پول بدون گرفتن گرو و سود آن به كسى وام بدهند . حدّاقل سودى كه مىگيرند دو درصد در هر ماه است . زنان گرجى نيز در داشتن رذائل اخلاقى دست كمى از مردان خود ندارند . آسان رام و تسليم مردان مىشوند ، و بىگمان در كشاندن سرزمينشان به ورطهء فساد و تباهى و رسوايى ، گناهشان از مردان افزون‌تر است .\r\nاكنون نوبت آنست كه به فضايل گرجيها نيز اشارت كنم . آنان از برخى فضايل انسانى و ادب برخوردارند و در بسيارى موارد معتدل‌اند . اين نيز گفتنى است كه آداب و عادات و اخلاق گرجيها متأثر از اخلاق و آداب و عادات همسايگان آنهاست . آنان طى رفت و آمدهاى تجارى به كشورهاى همجوار بسى چيزها مىآموزند ، و چون اصولا پاىبند به مسائل و غوامض مذهبى نيستند از آزادى مطلق برخوردارند ، و در عرصهء بحث و جدل نيز زبان‌آورند ، و هرچه را با ميزان سنجش آنان موافق باشد مىپذيرند .\r\nدر گرجستان گروههاى زيادى از مليتهاى مختلف ارمنى ، يونانى ، يهودى ، ترك ، ايرانى ، هندى ، تاتار ، مسكوى و اروپايى زندگى مىكنند . عدهء ارمنيها از گروههاى ديگر زيادتر ، حتى از شمار اهالى گرجستان نيز بيشتر است . ارمنيها گرچه به كارهاى حقير اشتغال دارند اما ثروتشان بيش از دارايى ديگران است . گرجيها مقتدر ، عظيم ، پرهيبت ، مغرور و متكبرند ، و اختلاف بيخناكى كه از نظر هوش ، طبع و سرشت ، انديشه ، آداب و اخلاق و رسوم ميان گرجيها و ارامنه است آنان را چنان نسبت به هم بدبين ، متنفر و كينه‌خواه كرده است كه دور مىنمايد هرگز به هم سازگار و مهربان شوند . همچنان كه اروپاييان يهوديان را تحقير مىكنند ، گرجيها ارامنه را پست و سبك مىشمارند .\r\nپوشاك مردم اين سرزمين مانند لباس لهستانيهاست ، و كلاهشان نيز به كلاه ايشان شباهت دارد . نيم‌تنهء آنان تا روى شكم باز است و با دكمه‌هايى كه از قيطان بافته مىشود بسته مىگردد . كفش مردان و لباس زنان همانند كفشى است كه مردان ايرانى به پا مىكنند ، و زنان ايرانى مىپوشند . كاخهاى اعيان و اشراف ، اماكن عمومى گرجستان همه به سبك ساختمانهاى ايران ساخته شده است . مخارج بنايى در اين سرزمين زياد\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nنيست زيرا دار ، سنگ ، گچ و آهك و ديگر مصالح ساختمانى هم فراوان ، و هم ارزان است . اين نيز گفتنى است كه گرجيها طرز نشست و برخاست ، خوابيدن ، و شيوهء غذا خوردن را از ايرانيان تقليد مىكنند .\r\nاعيان و بزرگان گرجستان نسبت به زيردستان و رعاياى خود با خشونت و شدّت عمل رفتار مىكنند ، و در اين كار زشت و دور از مردمى از بزرگان و اشراف كلشيد سبق مىبرند . اين سيه‌دلان بىرحم روزها بل‌كه ماه‌ها رعاياى خود را به بيگارى مىگيرند ، و نه تنها غذا و مزد به ايشان نمىدهند بل‌كه به خود حق مىدهند كه مال و متاعشان را به جبر بستانند ، اطفالشان را به خريداران برده بفروشند يا خود به بردگى بگيرند ؛ همچنين رسم و عادتشان اينست كه از فروختن افرادى كه بيش از بيست سال دارند خوددارى مىكنند .\r\nمذهب مردم گرجستان همانند دين خلق مينگرلى است . در قرن چهارم ميلادى يك زن از اهالى ايبرى كه در قسطنطنيه به مذهب حضرت مسيح گرويده بود همزمان در اين دو كشور به تبليغ و ترويج دين مسيح پرداخت . گرجيها و كلشيديها ظاهرا پيرو كيش مسيح‌اند ، اما به احكام و قوانين آن كمترين اعتنا ندارند و آنچه قبلا دربارهء عدم توجّه به دين ، دربارهء مينگرليها آورده‌ام در مورد گرجيها نيز كاملا صادق است . در زمانهاى پيش گرجيها در گرفتن روزه و خواندن نماز و دعا تعصّب و همّت داشتند ، اما اكنون فروغ دين‌دارى در ضميرشان خاموش شده است .\r\nهنگام اقامت من در تفليس هيأت مبلّغان مسيحى مأمور در گرجستان دربارهء اقدامات مأمور خود ، و مسائل ديگر گزارشى به رم فرستادند ، و پيش از ارسال ، متن كامل آن را به نظر من رساندند در آن موضوعى شوخى مانند و خنده‌آور درج شده بود كه چون با مسألهء مورد بحث ارتباط دارد مىآورم . در گورى زنى روسپى بيمار شد . به گمان اين‌كه آفتاب عمرش بر سر بام افتاده كشيشى را دعوت كرد تا نزد او به گناهانش اعتراف كند . وى در پايان اعترافاتش آورد اگر زنده بماند عهد مىكند كه از آن پس جز با شوهرش با مردى همبستر نشود . كشيش در جواب گفت : خانم ، من شما را خوب مىشناسم ، غيرممكن است روابط و داد و ستد خودتان را با مشتريان با ذوق و عشرت‌جوى خودتان قطع كنيد ؛ خواهش من اينست دو يا حدّاكثر سه نفر آنها را بيشتر نگاه نداريد . اين زن به شنيدن سخنان كشيش ، و درك پيشنهاد او خشمگين گشت ، وى را از نزد خود راند ، و ساعتى بعد كاپوسنى را دعوت كرد ، و آنچه ميان او و\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nكشيش رفته بود شرح داد ، و سپس به گناهان خود اعتراف كرد ، و نيز در ميان گزارش هيأت مبلّغان مسيحى آمده بود كه كشيشان محل به كسانى كه براى اعتراف به گناهان خود نزد آنان مىآيند توصيه مىكنند ، آنچه را دزديده‌اند به روحانيان محل تسليم كنند ، و به صاحبان آنها ندهند . بدين‌گونه اموال دزديده شده هرگز به دست صاحبان اصلى آنها نمىرسد .\r\nدر گرجستان چندين كشيش و يك اسقف اعظم اقامت دارند . پادشاه كشور با اين‌كه مسلمان است مقام اسقفى دارد ، و به شيوهء اسقفان لباس مىپوشد . برادرش هم بطريق اين كشور است . بزرگان و اعيان همچنان كه از احسانها و خيرات خود تحسين ، و اظهار فخر و مباهات مىكنند ، از شكنجه و آزارهايى كه نسبت به روحانيان روا مىدارند ، و آنان را چون رعاياى خود مورد ظلم و تعذيب قرار مىدهند ابراز سرفرازى و شعف مىكنند . آرى ، اين ستمگران سيه‌اندرون روحانيان را به بيگارى مىگيرند ، به اعمال شاقه وادار و ناچار مىكنند ؛ فرزندانشان را به جبر مىگيرند و به مسلمانان به بردگى مىفروشند ، و گاه نيز با خود آنها همين معامله روا مىدارند .\r\nكليساهاى گرجستان اندكى از كليساهاى مينگرلى بهتر است ، و از آنها خوب‌تر نگهدارى مىشود . كليساهاى شهرها غالبا پاكيزه و معمور است ، اما ديرهاى ديه‌ها بسيار كثيف و بدنماست . گرجيها همانند ديگر قبايل پيرو كيش مسيح كه در قسمتهاى شمال و مغرب گرجستان سكونت دارند ، در ساختن كليسا ابتكار و سليقهء خاص دارند . آنان غالبا معابد خود را روى بلندى كوهها ، نقاطى كه رسيدن بدانها دشوار است بنا مىكنند . آنان از راه دور ، از فاصلهء سه يا چهار فرسنگى به اين معابد رو مىكنند ، و با حضور دل و فروتنى تمام مراسم تعظيم و تكريم به جاى مىآورند . اما به سبب دورى و صعوبت راه هرگز نزديك و داخل كليسا نمىشوند ؛ و مىتوان به جرأت گفت كه در اين كليساها در مدت ده سال يك‌بار هم باز نمىشود . به سخن ديگر آنها را به زحمت زياد مىسازند ، آن‌گاه به دست حوادث و گزند باد و باران ، و به اختيار پرندگان مىگذارند ، و من هرگز به كشف اين راز و علت اين كار موفّق نشدم ، و از هركس سبب اين علل را پرسيدم جواب قانع‌كننده‌اى نشنيدم . آنها مىگفتند : چيز مهمى نيست ، به اين كار عادت كرده‌ايم !\r\nگرجيان بر اين باورند كه هر گنهكارى و گرچه گناهان بزرگ مرتكب شده باشد ، اگر كليساى كوچكى بسازد همهء گناهانش بخشيده مىشود ، و من گمان دارم\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nسستى واقعى اعتقاد مردم به كليسا مهم‌ترين دليل است كه آنها را در بلنديها و نقاطى كه رسيدن به آنها متعسّر است مىسازند تا از رفتن و عبادت كردن و نگهدارى كردن و آراستن آنها راحت باشند .\r\nبه اعتقاد مسيحيان گرجستان ، سن ژرژ كه او را مارجرجيس (  mar gergis  ) مىنامند بزرگ‌ترين قديسان است . مىگويند وى پسر يكى از بطريقان سوريه بوده ، در كاپادوس (  cappados  ) به دنيا آمده ، و در زمان امپراتورى ديوكلسين (  diocletien  ) به شهادت رسيده است . مسلمانان نيز به اين شخصيت مهم مذهبى بىنهايت احترام مىنهند و معجزاتى به او نسبت مىدهند . از جمله مىگويند اين قديس بزرگ هنگامى كه به خانهء پيرزنى رفته بود گاو مردهء او را از نو جان بخشيده بود ، و اين همانند آن معجزه است كه كلشيديان مىگويند وى در طى يك شب گاوى را از فاصله صد فرسنگى از نقطه‌اى به نقطهء ديگر منتقل كرد ، و من قبلا ضمن شرح آداب و آيينهاى كلشيديان به آن اشاره كرده‌ام .\r\nاگر دربارهء جنگهاى ايران و گرجستان عقيدهء مورخان يكسان و هماهنگ و قابل باور بود لازم نبود كه من به شرح آنها بپردازم ، امّا چنين نيست ، و مختصر آنها با توجه به آنچه من در كتابهاى تاريخى مطالعه كرده‌ام چنين است : شاه اسماعيل كبير كه مورخان اروپايى وى را صوفى لقب داده‌اند ، پس از تصرف سرزمينهاى غرب درياى خزر و مدى و قسمتى از ارمنستان ، و راندن تركها از اين نواحى ، با اين‌كه گرجيها در بسيار موارد به او كمك كرده بودند به سرزمين آنان لشكر كشيد ، پيروز شد و پادشاه آن‌جا را به دادن باج و خراج و گروگان وادار و ناچار كرد . در آن زمان گرجستان علاوه بر نواحى كاخت (  caket  ) و كارتونل (  carthuel  ) داراى چند ناحيهء كوچك ديگر مانند آريستاو (  eristave  ) و فوداتر (  feudataire  ) و غيره بود كه غالبا با هم در جنگ بودند و همين خصومتها و جدال‌ها يكى از موجبات مهم شكست و ويرانى گرجستان بود .\r\nگرجيها در زمان پادشاهى اسماعيل و جانشينش شاه تهماسب كه هر دو سلحشور و بىباك ، و در جنگها پيروز بودند ، باجگزار ايران بودند . مقارن اين احوال لهراسب بر كارتوئل قسمت شرقى گرجستان كه از سوى خاور هم‌مرز ايران بود ، سلطنت مىكرد . اين پادشاه دو پسر داشت ، و وقتى در بستر بيمارى افتاد و مرگش نزديك شد مملكتش را ميان آن دو تقسيم كرد : نام پسر بزرگش سيمون (  simon  ) و\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nاسم ديگرى داوود بود . اين دو هر دو از قسمت خود ناراضى بودند و با هم به جنگ پرداختند ، و هر دو از تهماسب شاه ايران يارى طلبيدند . درخواست داوود پسر كوچك زودتر به دربار پادشاه ايران رسيد . شاه تهماسب به او جواب داد در صورتى سپاه به كمكش مىفرستد كه به دين اسلام درآيد ؛ و او اين شرط را پذيرفت ، و شاه ايران سى هزار سپاهى سوار به يارى وى اعزام داشت . داوود به پيشباز قواى ايران شتافت . در اين هنگام سواران ايران وارد خاك گرجستان شدند ؛ و خود شاه در قزوين اقامت داشت . از روى ديگر شاه تهماسب به محض اين‌كه داوود فرمانبردارى از شاه ايران را پذيرفت همان جوابى را كه به داوود نوشته بود ، براى سيمون فرستاد . مضمون اين‌كه اگر وى به دين اسلام درآيد و به دربار شاه ايران اظهار فرمانبردارى و بندگى كند از پشتيبانى نيروى ايران بهره‌مند خواهد شد . سيمون كه از سپاهيان توانمند ايران در هراس بود به قبول اطاعت از شاه تهماسب تن در داد ، اما چون به مسيحيت پاىبند بود دين اسلام را نپذيرفت . شاه ايران كه بر همهء پادشاهان نواحى مختلف گرجستان مسلط شده بود سيمون را در قلعهء جنقه (  genghe  ) نزديك درياى خزر به زندان كرد ، و سلطنت گرجستان را به داوود كه متدين به دين اسلام شده بود واگذار كرد ، و به او لقب خان داد . پس از آن رجال و اعيان آن سرزمين سوگند ياد كردند كه تا پايان عمر به شاه ايران وفادار بمانند . سپس فرزندان داوودخان را به عنوان گروگان به قزوين آورد .\r\nپس از مرگ شاه تهماسب بزرگان هر استان سر به طغيان برداشتند . گرجيها نيز سر از اطاعت شاه ايران برتافتند ، چنان كه در دورهء دو سالهء پادشاهى شاه اسماعيل ثانى و چهار سال اول سلطنت سلطان محمد خدابنده گرجستان آزادى و استقلال داشت ؛ اما از آن پس سلطان محمد براى تجديد تسخير آن سرزمين سپاه فرستاد . داوودخان چون نيروى پايدارى نداشت به محض نزديك شدن لشكريان ايران گريخت . برادرش سيمون كه در قلعه‌اى نزديك درياى خزر به زندان بود فرصت را براى بازيافتن پادشاهى گرجستان مغتنم شمرد و بدين اسلام گرويد . شاه ايران وى را به لقب خان مفتخر ، و فرمانرواى تفليس كرد .\r\nاسكندر پادشاه كاخت در زمان پادشاهى سلطان محمد خدابنده درگذشت ؛ از او سه پسر و دو دختر به جا ماند . پسر ارشدش داوود نام داشت . اين پادشاه كه در شجاعت و دليرى و سعى و همّت معروف بود ، و رنجها و بدبختيها و\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nمصيبتهايى كه در تمام دوران زندگى بر او وارد آمده بود آبديده و استواركارش كرده بود از طرف شاه ايران تهمورث خان نام و لقب يافت . زمانى كه پدرش درگذشت وى در دربار ايران به گروگان مىزيست . شاه تهماسب او را به كشور خويش آورده بود و در نوباوگى با عباس ميرزا - شاه عبّاس كبير بعد - كه همسالش بود در يك‌جا و با هم به سر مىبردند ، و از مواظبتها و نكوداشتهاى شاهانه بهره‌ور بودند . وى به روش و به شيوهء درباريان بار آمده بود ، وقتى پدرش مرد ، مادرش كتايون كه زنى زيبا و هوشمند و خردور بود و ايرانيان وى را ماريان (  mariane  ) مىخواندند به سلطان خدابنده نوشت : اعليحضرتا ، شوهرم درگذشته ، از آن شاهنشاه مفخّم استدعا مىكنم اجازه فرماييد تهمورس بيايد تا جاى پدرش به سلطنت بنشيند . من برادرش را به خدمت مىفرستم تا جاى وى به گروگان باشد .\r\nشاه بعد از اين‌كه تهمورس را سوگند داد كه تا پايان عمر تابع و فرمانبر ايران باشد او را به گرجستان بازفرستاد .\r\nسيمون پادشاه كارتوئل (  cartuel  ) كه پيش از اين نامش در ميان آمد ، در اوايل پادشاهى شاه عبّاس بزرگ درگذشت و پسر ارشدش لهراسب جانشين او شد .\r\nاما چون هنوز كوچك بود و به سنّ بلوغ نرسيده بود صدراعظمش كه مردى هوشمند و زيرك و كاردان و با كفايت بود و گرجيان او را مهرو (  mehrou  ) و ايرانيان مراد مىناميدند و فرماندار تفليس بود ، ادارهء امور كشور را به عهده گرفت . مهرو دخترى نازآفرين ، زيبا ، دلستان و هوش‌ربا داشت ، و لهراسب از دل و جان به او عشق مىورزيد . امّا صدراعظم كه نژاد از بزرگان نداشت و از خانوادهء متوسّط برخاسته بود اين پيوند را مصلحت نمىشمرد و به سختى مخالفت مىكرد ، و نمىگذاشت اين دو دلدادهء بىآرام يكدگر را ديدار كنند . يك روز كه بىهنگام آنان را به خلوت و در حال عشق‌ورزى ديد به شاه لهراسب گفت : اعليحضرتا ، پاس حرمت دخترم را نگهداريد و آبروى مرا و خانوادهء مرا مريزيد ؛ اگر واقعا دوستش داريد و لايق همسرى شماست وى را به زنى بگيريد ، و گرنه با او به خلوت ننشينيد . لهراسب در جواب صدراعظم سوگند ياد كرد كه جز او زن ديگر نمىگيرد و به خلوت بدين‌گونه مهرو را رضا كرد كه تا موقع ازدواج رسمى با دخترش معاشقه كند . اما ازدواج هرگز صورت نپذيرفت ، زيرا مردم گرجستان مخصوصا درباريان از زن و مرد به اين پيوند مخالفت مىكردند و مىگفتند هرگز از ملكه‌اى كه از خانوادهء پست و بىنام و نشان برخاسته\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nباشد تمكين و فرمانبردارى نخواهند كرد ؛ لهراسب نيز از اين نظرات اعتراض‌آميز ناراضى نبود و روزى به مهرو گفت : اين وصلت در نمىگيرد ، زيرا نه تنها درباريان ، بل‌كه همهء مردم با آن مخالفند و او نمىتواند با ملّتى سركش و كينه‌جو و تيزخشم رويارويى كند .\r\nمقارن اين احوال درباريان وى را از انتقامجويى و كينه‌ورزى مهرو بر حذر داشتند ، و به او گفتند : اگر تو او را نكشى او ترا خواهد كشت ؛ و براى صيانت خود بايد او را از ميان بردارى . لهراسب اين پيشنهاد را به طيب خاطر پذيرفت ، و به منظور اجراى اين مقصود تصميم كرد ضيافت باشكوهى ترتيب دهد و در آن مجلس سرور مهرو را چندان شراب بنوشاند كه مست و خراب و بىخويشتن شود ، سپس او را بكشد .\r\nصدراعظم هنوز شراب بسيار ننوشيده بود و مشاعرش همچنان به‌جا بود كه ساقى خاص شاه كه جاسوس مهرو نيز بود در حالى كه جام شراب را به او تقديم مىكرد ، آهسته به وى گفت : سرور ، مىخواهند ترا بكشند . صدراعظم به شنيدن اين خبر بىآن‌كه به روى خود بياورد و ظاهرا متغيّر گردد جام شراب را برگرداند ، و به بهانهء قضاى حاجت از جا برخاست و بيرون شد ؛ و اين كار در كشورى كه معمولا مجالس ضيافت ساعتها به طول مىانجامد بيرون از ادب و نزاكت و عادت نبود . بارى ، مهرو پس از بيرون شدن از دربار شتابناك به اصطبل ستوران خود رفت . كلاه و لباسش را با آن ستوربان عوض كرد ، بر تندرفتارترين بادپايان سوار شد ، و بىآن‌كه كسى وى را ببيند گريخت ؛ و در وقتى كه شاه عباس كبير پس از فتح شروان و شماخى و سرزمينهاى همسايهء گرجستان و درياى خزر ، به اصفهان بازمىگشت خود را به پاهاى وى انداخت ، نيكيها و خدماتى را كه به لهراسب و پدرش كرده بود برشمرد ، و مظالمى را كه لهراسب در حقّ وى روا داشته بود بر زبان آورد ، و تظلّم كرد كه چگونه لهراسب يگانه دخترش را به وعدهء ازدواج فريب داده ، پردهء عفافش را دريده و رهايش كرده است . به شاه ايران عرضه داشت : اعليحضرت ، سلطان و نگهبانى واقعى گرجستان است و وى از آن به اين درگاه پناه آورده كه دادش را از لهراسب ستمگر بستاند ، و داراييش را از او بگيرد .\r\nمهرو در آينهء خيال دستاويز ديگرى نيز براى انگيختن شاه در نظر گرفته بود .\r\nتوضيح اين‌كه لهراسب خواهرى داشت در نهايت تازه‌رويى و دلارايى كه چشم هيچ‌كس به زيبايى و دلفريبى او نديده بود . مهرو چندان وصف رو و مو و رعنايى و\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nخوش‌اندامى و خوش‌خرامى او را بيان كرد كه وى از سر جان طلبگار و آرزومند دختر شد چنان كه سراسر ايران پرآوازهء عشق شاه به آن دختر گرديد ، و شعرا و غزل‌پردازان و داستان سرايان در وصف خوشگلى و شورآفرينى و غنج و دلال خواهر لهراسب ، و عشق سوزان شاه عباس به وى غزلها سرودند و افسانه‌ها پرداختند . اسم تعميدى اين زيبارو دارژان بود ، امّا خيال‌پردازان و رؤياآفرينان ايران نامش را پرى نهاده بودند .\r\nمهرو هرجا و هر زمان با ظرافت و لطافت هرچه تمام‌تر از زيبايى و تازه‌رويى پرى سخن مىگفت و عشق شاه را تيزتر مىكرد . سرانجام شاه سفيرى خاص به خواستگارى دارژان (  darejan  ) نزد لهراسب فرستاد ، و پس از مدّتى سفير ديگرى را به همين منظور اعزام داشت . لهراسب خواستگارى شاه را پذيرفت ، و سفير اول را با قول مساعد و وعدهء خوش بازگرداند ؛ امّا به سفير دوّم اظهار داشت كه شاهزاده خانم دارژان نامزد رسمى تهمورث پادشاه كاخت است كه زنش مدّتى پيش درگذشته است . بنابراين پيوند وى با شاه ايران شدنى نيست .\r\nشاه عبّاس به شنيدن اين جواب سخت متغيّر شد و به وسيلهء سفيرى ديگر مجددا از خواهر لهراسب خواستگارى كرد و به سفير دستور داد كه با وعد يا وعيد اين كار را به انجام رساند . ضمنا به تهمورس نوشت كه از ازدواج با دارژان چشم بپوشد .\r\nلهراسب از لجاجت و اصرار شاه سخت در خشم شد ، و براى اين‌كه پادشاه ايران در اين مورد دگربار سفير و پيغام نفرستد به فرستاده بىاعتنايى و سرگرانى كرد و جوابهاى درشت داد . اين وقايع در سال يكهزار و ششصد و ده ميلادى اتفاق افتاد .\r\n( 1019 قمرى برابر 989 خورشيدى )\r\nدر اين هنگام شاه ايران درگير جنگ با عثمانيها بود . از اين‌رو تنبيه لهراسب را به آينده موكول كرد و بر او سخت نگرفت . سپس هيأتى را به رياست يك مبلّغ مسيحى به كشورهاى اروپايى فرستاد تا پادشاهان آن قاره را عليه عثمانيها برانگيزد . ضمنا به فرستادهء خود دستور داد هنگام عبور از گرجستان لهراسب را از پيوستن به عثمانيها عليه ايران به جدّ برحذر بدارد .\r\nتهمورس كه جوانى ساده‌لوح و زودباور بود و از حملهء ايران به كشورش مىهراسيد ، درخواست و دستور سلطان را پذيرفت ، امّا وقتى باخبر شد كه شاه عباس به قصد جنگ با گرجستان از اصفهان بيرون آمده از آنچه كرده بود پشيمان شد . شاه ايران افزون بر صفات برجسته و متعالى كه داشت به جاى خود حيله‌گر و چاره‌انديش\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nبود و چنان نمود كه پرى خواهر لهراسب دلباخته و عاشق بىقرار اوست ، وسيلهء پيك مورد اعتمادش چندين نامهء عاشقانه براى وى فرستاده ، و پيمان سپرده همسر ديگرى جز او نشود ، و اين لهراسب دروغزن و خيانتگر است كه از اين پيوند جلوگيرى مىكند .\r\nبا تمام اين مقدّمات شاه ايران در انديشهء كارهاى مهم‌ّتر بود ؛ و سر پيكار با مخالف عشق خويش نداشت ، و بر اين نيّت بود و مىكوشيد سراسر گرجستان را پى سپر بادپايانش كند . در جمع سپاهيان شاه عدّهء زيادى از گرجيها خدمت مىكردند ، و گروه بسيارى از بزرگان دربار آن سرزمين نيز سرسپرده و حامى شاه ايران بودند ، و مهرو پيوسته در ترغيب و تشويق بزرگان گرجستان به طرفدارى از ايران سعى بليغ داشت . افزون بر اينها دو تن از پسران تهمورس و يك برادر و يك خواهر لهراسب در دربار ايران به گروگان بودند . بعلاوه شاه عباس گروهى از برجستگان گرجستان را متديّن به دين اسلام كرده بود تا به هنگام ضرورت از وجودشان استفاده كند . او به يقين مىدانست به يك حمله بر سراسر گرجستان مسلّط مىشود ، و بر اين نيّت بود كه هر قسمت را به يكى از شاهزادگان گرجى مسلمان بسپارد . سپس نامه‌اى به تهمورس نوشت كه لهراسب مردى سركش و حق‌ناشناس ، نادان و بىشعور است و قابل سلطنت نيست . من بر اين نيّتم كه او را از پادشاهى طرد ، و سرزمينش را به كشور خود منضم كنم ؛ و وظيفهء تست كه وى را دستگير و تسليم من كنى يا بكشى . ضمنا نامه‌اى به همين مضمون براى لهراسب فرستاد ، و او را به كشتن تهمورس دعوت كرد . آن‌گاه به لوءلوء بيگ فرمانده قسمتى از سپاهيانش كه در مدى متوقف بود فرمان داد كه با سى هزار سوار به گرجستان حمله برد و سراسر آن كشور را به آتش و خون بكشد . اتفاق را چنان روى نمود كه تهمورس و لهراسب از مضمون نامه‌اى كه شاه به هر كدام فرستاده بود آگاه شدند ، و چون دريافتند كه هر دو در معرض نابودى مىباشند دشمنى را رها كردند ، همدل و همداستان شدند و براى اين‌كه دوستى و اتفاقشان هرگز به دشمنى و نفاق نينجامد لهراسب خواهر زيبايش دارژان را به زنى به تهمورس داد . شاه عباس به شنيدن اين خبر چنان به خشم آمد كه بر آن شد سر پسران تهمورس و ديگر گروگانهاى گرجى را با دست خود از تنشان جدا كند . سرانجام تصميم كرد هرچه سريع‌تر تهمورس را و لهراسب را كه بدان‌گونه وى را توهين و تحقير كرده بودند مجازات كند ، و از ميان بردارد .\r\nتهمورس وقتى از نزديك شدن سپاه ايران به گرجستان باخبر شد ، در انديشهء\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nدفاع برآمد امّا پس از اين‌كه دريافت گروهى از درباريان و سران سپاهش با مقابله با سپاه ايران مخالفند و موافق سازش و تسليم‌اند از سر ناچارى مادر خود را به سمت سفارت و رسالت به دربار شاه ايران فرستاد . اين شاهزاده خانم پس از اين‌كه شوهرش درگذشت از شدّت اندوه و حسرت به عالم روحانيّت پناه برد ، ظاهرا به صف راهبان پيوست و جامهء آنان را بر تن راست كرد ؛ و من هنگام بحث دربارهء مذهب مينگرليها ياد كردم كه پايه و اساس معتقدات مذهبى كلشيديان و گرجيان همسان است و هر دو بر اين باورند كه تنها نشان و علامت ديندارى پوشيدن لباس روحانيّت است .\r\nپاىبند بودن به واجبات دينى و عمل كردن به آنها لازم نيست . به سخن ديگر مدّعيان تفرّد و رياضت دير اتّفاق مىافتد كه از خانه رو به دير كنند ، به خواندن دعا و ذكر بپردازند و دقيقه‌اى چند از سر اخلاص با خدا راز و نياز كنند . ماريان يا كتايون - زيرا به هر دو نام ناميده مىشد - نيز از اين‌رو جامهء رهبانان پوشيده بود تا در پناه تقدّس از هرگونه قيد و بند رها باشد و آن كند كه هوس فرمايد .\r\nبارى ، وى در لباس روحانيّت با تجمّل و شكوه تمام ، در حالى كه حامل تحف و هداياى گرانبهايى براى شاه ايران بود راهى اصفهان شد ، و چنان به شتاب رفت كه پيش از بيرون شدن شاه از پاى تخت به آن‌جا رسيد . همين كه به دربار راه يافت خود را در پاى شاه انداخت و عفو فرزندانش را طلب كرد . و به منظور جلب رأفت و رحمت وى از هر جهت گردن به فرمان شاه نهاد . اين شاهزاده خانم گرچه جوانى را پشت سر نهاده بود امّا هنوز زيبا و خوش‌آب و رنگ بود و در سراسر اندامش نشانه‌هايى از طراوت و نشاط دوران شباب به‌جا مانده بود . شاه به ديدنش مايل و شيفتهء وى شد و يا تظاهر به دوستدارى و عشق او كرد ، و به وى گفت : مسلمان شو تا ترا به زنى بگيرم . شاهزاده خانم كه تظاهر به وارستگى و دلبستگى به دين خود مىكرد با اين‌كه از پرده‌نشينى و محيط محدود ، و نحوهء زندگى ملكه و ديگر زنان ايران ناخرسند نبود ، با اين‌كه از شهامت زنان گرجى دور مىنمود با شجاعت و صراحت از قبول فرمان شاه خوددارى كرد . شاه عبّاس از سخت‌رويى و امتناع كتايون در خشم شد ، او را در خانه‌اى دورافتاده و متروك به زندان كرد و دستور داد دو پسر تهمورس را كه در اصفهان گروگان بودند خواجه كنند . برخى بر آنند كه مقصود شاه از پيشنهاد ازدواج با كتايون گرفتن انتقام از پادشاه گرجستان بود .\r\nبارى ، پس از انجام دادن اين كارها شاه عازم گرجستان شد . و كتايون سالها\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nدر زندان ماند ، و از آن پس به شيراز انتقال يافت . در آن‌جا نيز گرفتار شكنجه‌هاى سخت و طاقت‌فرسا بود تا سرانجام در سال 1624 ميلادى درست هنگامى كه سپاهيان ايران بر سراسر گرجستان تسلّط يافته بودند به طرز وحشتناكى كشته شد .\r\nتوضيح اين‌كه شاه به امامقلى خان فرمانرواى شيراز نوشت به هر روى كه بتواند به وعده يا وعيد ، شكنجه ، زدن تازيانه كتايون را به قبول دين اسلام ناچار كند . امامقلى خان فرمان شاه را به كتايون نشان داد ، و بر اين گمان بود كه وى به محض رؤيت فرمان شاه مسلمان مىشود ؛ اما اين خيالى باطل بود چه نه تهديد ، نه تازيانه ، نه شكنجه‌هاى ديگر در روح و تصميم اين زن قهرمان خللى وارد نياورد . سالها رنج ضرب چماق ، سوختن از آهن گداخته و دردهاى جانفرساى ديگر را به خاطر دوستدارى حضرت مسيح و ايمان به وى تحمّل كرد و سرانجام پس از تحمّل اين رنجهاى دردناك تنش بر روى تودهء اخگر سوخته شد . جسدش را در مزبله انداختند ، ولى مبلّغان مسيحى اگوستن مقيم شيراز در تاريكى شب جسد را از ميان زباله‌ها بيرون آوردند ، موميايى كردند و در خفا به وسيلهء يكى از مبلّغان براى تهمورس فرستادند .\r\nشاه عباس با سپاهيانش كه به رهنمايى مهرو پيش مىرفت رو به گرجستان نهاد . در جريان پيشروى روزبه‌روز بر عدهء جنگاوران ايران افزوده مىشد ؛ زيرا بعضى از گرجيان به اميد نيل به وعده‌هايى كه به آنها داده مىشد به صفوف سپاهيان ايران مىپيوستند ، و بعضى ديگر از ترس يا حسّ انتقامجويى از كسانى كه به آنان آسيب و زيان رسانده بودند با لشكريان ايران همراه مىشدند . لهراسب خود را آمادهء نبرد كرده بود و اميد بر اين بسته بود كه سپاهيان ايران را در جنگلهاى انبوه گرجستان به دام اندازد ، و ناچار به تسليم كند . وقتى لشكريان وارد جنگل شدند و در پيشروى با مشكلات و موانع فراوان رويارو گشتند شاه پنداشت به بيراهه درافتاده‌اند ، و در راهنمايى به او خيانت كرده‌اند . وقتى كه نزديك بيست و پنج فرسنگ در داخل گرجستان پيش رفتند لهراسب كه سپاهيان خود را دو قسمت كرده بود با افگندن تنهء بسيارى از درختان جنگلى در دو سوى مسير راه حركت را هم از جلو و هم از عقب بر روى سپاهيان ايران بست ، چنان كه نه پيشروى مىتوانستند و نه بازگشتن . شاه از مشاهدهء اين وضع متوحش و هراسان گشت . مهرو از بيم آن‌كه مبادا در راهنمايى بدفرجام به خيانت متّهم گردد به شاه عرضه داشت : اعليحضرتا ، من در مدّت سه روز شما و همهء سپاهيان را روى سرم مىگذارم ، و از اين بن‌بست بيرون مىبرم . آن‌گاه\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nبىدرنگ انبوهى از افراد پياده را به بريدن راهى تازه مأمور كرد ، و چون راه ساخته شد كليهء سپاهيان را كه در محاصره افتاده بودند رهايى بخشيد . از اين پس شاه به نفس خود رهنمايى و فرماندهى سپاهيان را به عهده گرفت .\r\nبعد از بيرون شدن از جنگل با شدّت تمام به كاخت حمله برد . بىرحمانه به ويران كردن آن پرداخت ، حتى همهء درختان توت آن سرزمين را از ريشه بركند تا مردم آن سامان از سود ابريشم كه مهم‌ترين منبع درآمدشان بود محروم شوند . اما لهراسب وقتى از نجات يافتن لشكريان ايران و هجوم آنان به كاخت آگاه گرديد سخت غمگين گشت . دانست كه بخت از او برگشته و روزگارش به تباهى انجاميده ، و چاره جز گريختن ندارد . حسرت رسيده و نااميدوار راه كلشيد در پيش گرفت تا در آن‌جا پناه جويد . شاه عباس كه مىدانست تا پادشاهان نواحى مختلف گرجستان آزاد و در كارند پيروزى وى پردوام نخواهد بود به لهراسب چنين نوشت : تو چرا مىگريزى ؛ من با تهمورس آن خائن سركش حق‌ناشناس سر جنگ دارم ؛ پيش من بيا تا پادشاهى سراسر گرجستان را به تو بسپارم . اگر فرمان نبرى و سر از دستور من برتابى همه جاى گرجستان را ويران و چون بيابانى خالى از آبادى و مردم مىكنم .\r\nلهراسب به خاطر صيانت جان مردم ، و آبادان ماندن وطنش ، خويش را تسليم شاه عبّاس كرد . شاه وى را چون دوستى به گرمى و مهربانى پذيرفت و بر تخت سلطنت گرجستان نشاند . امّا اين همه به خاطر اين بود كه بدون خونريزى بر سراسر گرجستان تسلط يابد . همچنين به وى هديه‌هاى كرامند عطا فرمود كه از جملهء آنها جيقه‌اى مرصّع بود ؛ و به لهراسب توصيه كرد هميشه ، خاصّه هنگامى كه به حضور وى مىآيد ، آن را بر سر گذارد . و به او گفت اين علامت پادشاهى است ؛ مايلم هميشه آن را بر سر خود داشته باشى تا جهانيان به سلطنت نو اقرار كنند ؛ مبادا آن را از خود دور كنى . و روزى كه شاه قصد عزيمت به تفليس كرد به لهراسب گفت من در شش فرسنگى اين محلّ توقّف مىكنم تا به بازديد لشكريانم بپردازم ؛ آيا نمىخواهى در اين كار با من مشاركت كنى ؟ و اين دام و ترفندى بود تا به نرمى و ملايمت شاه تيره‌روز گرجستان را از پايتخت خود دور كند . او بدون بدگمانى و تشويش خاطر همراه شاه حركت كرد .\r\nميان خدمتگزاران و نگهبانان شاه يكى از همه چابك‌تر ، چالاك‌تر و سبك‌خيزتر بود . شاه به او فرمان داد در فرصتى مناسب جيقه را ناگهان از سر لهراسب\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nبربايد و بگريزد ، و او چنين كرد . و چون لهراسب بدون جيقه به خدمت سلطان رسيد خطاب به او گفت : لهراسب جيقه‌ات كجاست ، مگر به تو سفارش نكردم هميشه اين علامت سلطنت را بر سر داشته باشى ؟ لهراسب جواب داد : اعليحضرتا ، متأسفانه آن را از سرم ربودند . من و نگهبانانم در جستجوى آن بوده‌ايم و هنوز نيافته‌ايم .\r\nشاه به خشم و تغيّر گفت : چگونه ممكن است در اردوگاه من جيقهء پادشاه گرجستان را بدزدند . و اين ، دوّمين توطئه و نيرنگ براى به دام انداختن پادشاه نگون‌بخت گرجستان بود . بدين بهانه وى را گرفت اما چون بيم كرد اگر او را بكشد مردم گرجستان سر به شورش بردارند او را به مازندران - هيركانى - فرستاد . به اميد اين‌كه بر اثر بدى هوا ، بسيار زنده نماند . امّا وقتى خبر شد كه وى در برابر همهء سختيها و هواى ناسازگار مازندران مقاومت مىكند او را به شيراز فرستاد و ديرى نگذشت به سببى به كشتنش فرمان داد . توضيح اين‌كه پادشاهان گرجى مكرّر در مكرّر از دوك اعظم مسكوى استدعا كردند كه نزد شاه عباس براى رهايى لهراسب پايمردى و ميانجيگرى كند . او هيأتى را تنها به همين منظور راهى پايتخت ايران كرد . شاه ايران كه هوش و فراست خارق العاده و غيرقابل باور داشت به فرماندار شماخى واقع در كنار درياى خزر دستور داد تحقيق كند آيا هيأت مسكوى فقط براى وساطت در آزادى لهراسب به ايران مىآيند يا مأموريت ديگرى نيز دارند ، و آيا دوك اعظم مسكوى براى خلاص وى چندان اصرار دارد كه اگر دربار ايران نپذيرد بيم قطع رابطه در ميان آيد . فرماندار شماخى جواب فرستاد كه هيأت سفارت به سرپرستى يك شخصيت بسيار مهمّ دربار فقط براى ميانجيگرى در استخلاص لهراسب عازم پايتخت است ، و وى حامل پيام جدّى و سختى است . شاه عبّاس كه نه مايل بود كه لهراسب را آزاد كند ، و نه مىخواست به فرستادگان دوك اعظم جواب منفى بدهد و خاطر او را برنجاند به فرماندار شيراز نوشت كه شهزادهء گرجى را به گونه‌اى كه مرگش غيرطبيعى ننمايد بكشد . امام قلى خان دستور شاه را آن‌سان كه فرموده بود عمل كرد ، و خبر مرگ لهراسب دو روز پيش از ورود هيأت سفارت مسكو به اصفهان ، به شاه رسيد ؛ و او چنان كرد كه بزرگان پايتخت همه از مرگ لهراسب آگاه شدند . شاه خود را غمين و ناشاد نشان داد و گفت : خداى من ، اين ضايعهء عظيم و فقدان اسفناكى است . اين مرد چگونه مرد ؟ و پيكى كه خبر آورده بود ، گفت : اعليحضرتا لهراسب به ماهيگيرى رفت ، دام افگند ، و هنگام كشيدن دام در مرداب افتاد و غرقه شد . شاه در جواب\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nگفت : بايد دستور دهم همهء نگهبانانش را به جرم قصور در انجام وظيفهء حفاظت از جان او بكشند .\r\nفرستادهء دوك اعظم مسكوى پس از ورود به پايتخت به حضور شاه بار يافت .\r\nشاه عبّاس وى را به گرمى هرچه تمامتر پذيرفت ، و به افتخار ورود او و همراهانش ضيافتى مجلّل و باشكوه ترتيب داد . در آن ضيافت به دستور شاه مكرّر به وى شراب پيمودند ، و آن‌گاه كه سرش از بادهء ناب گرم شد ، در پايان ضيافت شاه به او گفت :\r\nخوب ، آقاى سفير ، اعليحضرت شاه شما چه فرمايش فرموده‌اند ، و چه خواسته‌اند ؟\r\nسفير در جواب شاه منظور آمدن هيأت را به حضور ايشان عرضه داشت . همين كه نام لهراسب در ميان آمد ، شاه خود را ناشاد ، نماياند ، و به او گفت : به گمانم شما از حادثهء اسف‌انگيزى كه براى لهراسب اتفاق افتاده ، و به مرگش انجاميده باخبر نيستيد . من از فقدانش بسيار غمگينم ، اما چه مىتوان كرد . مشيّت و ارادهء خدا چنين بوده است . اگر زنده مانده بود به منظور جلب رضايت خاطر پادشاه شما با نهايت شوق او را به شما مىسپردم .\r\nبرادر لهراسب جاى وى به سلطنت گرجستان منصوب شد . او سابقا به دين اسلام گرويده بود . نامش از دو جزء ايرانى و گرجى تركيب يافته بود و مردم او را بگرات ميرزا (  bagrat mirza  ) مىناميدند . يعنى شاهزادهء دودومان سلطنت ؛ شاه عباس به هنگام مراجعت ، عده‌اى از سپاهيان خود را در گرجستان به‌جا نهاد تا مهاجمات احتمالى تهمورس را سركوبى كنند . اين پادشاه پس از بازگشتن شاه ايران با كمكهاى مختصرى كه از عثمانيها و شاهان مسيحى همسايهء خود كه در حوالى درياى سياه فرمانروا بودند ، گرفت ، براى بازستاندن سرزمينهايى كه از سر ناچارى تخليه كرده بود ، به جنگ با لشكريان ايران آغاز نهاد . امّا چون موّفقيّتى نصيبش نشد به قسطنطنيّه رفت ، و از تركان تقاضاى كمك كرد . دولت عثمانى عدّهء زيادى از جنگجويان خود را به كمك وى فرستاد . اين سپاهيان چندين‌بار لشكريان ايران را شكست دادند ، و تهمورس موفّق شد كه در ناحيهء كاخت بر تخت سلطنت بنشيند . امّا اين موفقيّت دير نپاييد ، چه به محض اين‌كه سپاهيان عثمانى از كاخت به عثمانى بازگشتند شاه عباس با لشكرى جرّار به گرجستان بازگشت ، و از نو آن را به تصرّف خويش درآورد . چندين قلعهء مستحكم در نقاط مختلف آن سرزمين ساخت و نگهبانانى در آنها گماشت . همچنين هشتاد هزار خانوار گرجى را به ايران كوچانيد\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nكه بيشتر آنان را در مازندران واقع در كنار درياى خزر سكونت داد ، و بقيه را در ارمنستان ، مدى ، و فارس مقيم كرد . همچنين به جاى اينان خانواده‌هايى از ارمنستان به گرجستان منتقل كرد . سپس براى آرام ماندن آن سرزمين از آشوبهاى احتمالى ، سياستى توأم با خشونت و نرمش در پيش گرفت ، و موافقتنامه‌اى با گرجيان منعقد كرد ، و آن را به سوگندهاى بزرگ مؤكد ساخت ، مبنى بر اين‌كه شاه عباس و جانشينانش هرگز شاه گرجستان را به پرداختن باج ناچار نخواهند كرد . مردمان را در برگزيدن دين آزاد مىگذارند ، كليساها را ويران نمىكنند ، مساجد تازه بنيان نمىنهند ، همهء نايب السلطنه‌ها از مردم گرجستان و از دودمان شاهى خواهند بود ، و يكى از پسران شاه گرجستان كه مايل به گرويدن به دين اسلام باشد ، فرماندار و دژبان اصفهان خواهد بود ، و تا زمانى كه جانشين پدر گردد بر اين مقام باقى خواهد ماند .\r\nشاه عباس در سال 1628 ميلادى درگذشت . تهمورس همين كه از مرگ وى آگاه شد به گرجستان بازگشت و گرجيان را به شورش عليه سپاهيان ايران برانگيخت .\r\nبر اثر غوغا و طغيان آنان نايب السلطنه و كليهء سپاهيانى كه در برابر آنان پايدارى كرده بودند كشته شدند ، و همهء قلعه‌ها به تصرف مهاجمان درآمد . تنها تفليس از محدودهء متصرفات تهمورس بيرون ماند . اما قدرت و نفوذشان زود در هم شكست ؛ چه شاه صفى جانشين پدر بزرگش شاه عباس ، در سال 1631 ، سپاه بزرگى به سركردگى رستم خان گرجى پسر سيمون نايب السلطنه مقتول ، به تصرّف گرجستان فرستاد . وى هنگام مرگ شاه فرماندار اصفهان بود و خسرو ميرزا ناميده مىشد . شاه صفى كه به شجاعت و بىباكى و تهوّر وى آگاه بود و مىدانست كه نسبت به انقلابيّون چه كينهء آتشينى دارد او را به سمت فرمانده قواى خود و نيابت سلطنت گرجستان جاى پدرش برگزيد . وى در برخوردهاى اوّليه همهء شورشيان را از ميان برداشت . سراسر كارتوئل را به تصرّف درآورد و بر قسمتى از سرزمين كاخت نيز مسلّط شد . بر اثر وقوع اين حوادث تهمورس گريخت ، و به نقاط دوردست و صعب العبور قفقاز پناه برد . اين پادشاه دلير و بدبخت چند سال در آن كوهستان به سر برد ، امّا هرگز از انديشهء بازگشت به سرزمين خود و تلاش از بازيافتن تاج و تخت از دست رفته‌اش غافل نبود ، ولى هيچ پادشاهى به او مدد نرساند ، نه مسيحيان ياريش كردند و نه تركان ، ناچار از دوك اعظم مسكوى كمك طلبيد ، و چون از آن‌سو نيز نااميد شد و دانست كه هرگز به آرزوهاى بلند خود نمىرسد از بسيارى يأس و حسرت روانهء\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nايميرت شد تا بقيهء عمرش را به ناكامى در جوار خواهرش ملكهء آن سرزمين بگذراند .\r\nچنان كه پيش از اين آورده‌ام شهنوازخان پس از اينكه سرزمين كوچك ايميرت را تصرف كرد ، و پسرش را به پادشاهى آن‌جا نشاند تهمورس را به اسارت درآورد ، در تفليس به زندان كرد و به پادشاه نوشت كه دشمن سرسختش به دام افتاده و اسير شده است . پادشاه در جواب دستور داد وى را به اصفهان بفرستد . در آن هنگام تهمورس پير ، از شدّت سختى و بدمهرى روزگار ناتوان و دشمن كام شده بود . وقتى به اصفهان رسيد شاه به گرمى و مهربانى وى را پذيرا شد ، و در يكى از كاخهاى باشكوه و زيباى خود سكونت داد ، و به پزشكان خاص خود فرمود با دقت و مواظبت تمام به درمانش بكوشند . امّا بسيار نگذشت كه در سال 1659 درگذشت ، جنازه‌اش را به گرجستان حمل كردند ، و در آن‌جا به احترام تمام به خاك سپردند .\r\nرستم خان پس از تسلّط بر گرجستان چنان كه پيش از اين ياد كرده‌ام قلعهء كورى را ساخت و در سراسر قلمرو حكومت خود نظم و آرامش را برقرار ساخت . وى با خلق گرجستان به رحمت و رأفت و دادگرى رفتار مىكرد ؛ خواهر لوان داديان ملكهء مينگرلى را با اين‌كه مسيحى بود به زنى گرفت . شوهر ملكه پادشاه گوريل بود . وقتى لوان از دسيسه‌ها و بدانديشيهاى شوهر خواهرش نسبت به خود آگاه گشت كشورش را متصرّف شد ، چشمانش را كور ، و زنش را از او جدا كرد ، و به عقد ازدواج رستم خان درآورد . شگفت اين‌كه مقامات روحانى مينگرلى و گرجستان هيچ كدام از اين پيوند جلوگيرى نكردند . نام اين ملكه مارى بود ، و من چنان كه پيش از اين ضمن اشاره به شرح انقلابات اخير ايميرت آورده‌ام ، اين ملكه اكنون همسر شهنواز خان فرمانرواى گرجستان است .\r\nرستم خان در سال 1640 درگذشت ، جسدش را در قم به خاك سپردند . در آن اوان شهنواز خان خويشاوند تهمورس فرماندار اصفهان بود . چون رستم خان فرزند نداشت شهنواز خان را به فرزندى پذيرفت . وى را به دربار شاه فرستاد و التماس كرد كه او را به جاى فرزندش بشناسد . شاه انتخاب و نظر رستم خان را پسنديد و دستور داد شهنواز خان را ختنه كنند . آن‌گاه فرماندارى اصفهان را به وى تفويض فرمود .\r\nشهنواز خان اكنون نايب السلطنهء گرجستان است . بيش از هشتاد سال دارد ، امّا همچنان زورمند و قوى است .\r\nپس از اينكه رستم خان درگذشت همسرش مارى آگاه شد . بعضى درباريان\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nچندان زيبايى و تازه‌رويى وى را پيش شاه ستودند كه سلطان دستور فرمود او را به دربار اصفهان بفرستند . برخى از دوستداران مارى به وى توصيه كردند به مينگرلى بگريزد يا جايى پنهان شود . او چون يقين داشت كه به هر روى به هر نقطهء قلمرو شاه ايران مخفى شود سرانجام كسان پادشاه بر او دست مىيابند ، علىرغم راهنمايى دوستدارانش در قلعهء تفليس سكونت اختيار كرد ، و اين عمل به منزلهء تسليم خود به كسى بود كه در طلبش مىكوشيد . آن‌گاه به ديدن زنان حاكم رفت . سپس به حاكم گفت : زنان تو جملگى مرا به دقّت تمام نگريسته‌اند تو نيز خود مرا مىبينى كه چگونه هستم . بنابراين به شاه بنويس كه من چنان كه برخى گفته‌اند نه تنها زيبا نيستم بلكه جوانى را پشت سر نهاده‌ام و هرگز شايستگى و سزاوارى عشق شاه را ندارم . از كرم و لطف شاه اميد دارم كه اجازه فرمايد باقى عمرم را كه بسى نمانده است در وطنم بگذرانم . سپس هديه‌هاى گرانبهايى از جمله مقدار زيادى طلا و نقره و چهار دختر تازه جوان در نهايت زيبايى و دلارايى براى شاه فرستاد . پس از سپرى شدن سه ماه جواب شاه رسيد وى فرمان داده بود كه شهنواز خان مارى را به زنى بگيرد . حاكم با شور و شعف زياد به فرمان شاه عمل كرد ، و با اين‌كه زن ديگر داشت وى را به عقد ازدواج خود درآورد . مارى زنى دولتمند بود ، از اين‌رو شهنواز خان وى را سخت گرامى مىداشت ، و بيش از حدّ تصوّر احترامش مىنهاد .\r\nاين نيز گفتنى است كه نخستين شوهر مارى پادشاه گوريل هنوز زنده است ، اما سخت پير و شكسته شده . وى در گرجستان به سر مىبرد . مارى دوشيزه‌اى زيباروى و لطيفه‌پرداز و خوش‌ادا را كه از جملهء نديمه‌هايش بود به پرستارى وى گماشته است . باشد كه رنج تنهايى و محروميت و حسرتش را بكاهد . با اين همه روزگار اين پير حسرت رسيده به تلخى و تعب مىگذرد . گاهى مارى خود به دلجويى وى مىرود ، و چندان كه بتواند به دلبرى و شيرين‌زبانى او را مىنوازد . چند سال پيش كه وى به مرز ايميرت آمده بود مارى او را دعوت كرد و هشت شبانروز به گرمى و مهربانى نگهداشت . شهنواز خان از مهربانى و دلجويى همسرش نسبت به شوهر اولش ناراحت شد ، و مارى كه سودازدگى وى را دريافته بود به او گفت : راستى حسد ورزيدن مردى سالخورده و بىرمق نسبت به پيرى از پا درافتاده و كور و تيره‌بخت چه مسخره‌آميز است .\r\nبيشتر بزرگان و اعيان گرجستان ظاهرا مسلمانند . گروهى بدين اميد به اسلام\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nگرويده‌اند كه در دربار راه يابند و به منصب و مقامى برسند ؛ و انگيزهء گروه ديگر اينست كه دختران خود را همسر شاه كنند ، يا دست كم در شمار خدمتگران زنان شاه درآورند . بعض اين اشراف بىحميّت به دست خود دختران زيبايشان را به شاه عرضه مىدارند ، و به پاداش اين بىغيرتى موفّق به دريافت مستمرى مىشوند ، يا در دربار به كارى و خدمتى گمارده مىشوند . مقدار مستمرى به نسبت شخصيّت و مقام افراد معيّن مىشود ، امّا معمولا از دو هزار اكو تجاوز نمىكند .\r\nزمانى كه من در تفليس بودم حادثهء اندوه‌بار و غم‌انگيزى به اين شرح روى نمود : يكى از بزرگان و برجستگان به شاه عرضه داشت كه خواهر من دخترى تازه جوان دارد كه در زيبايى و تازه‌رويى بىهمتاست ، و چندان در اين‌باره سخن گفت كه شاه به آوردن او فرمان داد . و خود اين مرد بىحميّت و بىشرف مأمور اين كار شد .\r\nوى نزد خواهر بيوه‌اش رفت و گفت شاه ايران مىخواهد دخترت را به زنى بگيرد ، و تو بايد از چنين نيك‌بختى كه نصيبت شده شادمان باشى و به خود ببالى . مادر كه از آرزوهاى دور و دراز دخترش آگاه بود از اين خبر غمگين و پراگنده دل گشت ؛ چه دخترش به يكى از نجيب‌زادگان جوان كه همسايه‌شان بود دل بسته بود ، و اين دو به جان جويا و خواهان هم بودند ، به هر روى وسيلهء خدمتگرشان جوان دلداده را از خبرى كه به آنان رسيده بود آگاه كرد . او سراسيمه نيمه شب به خانهء آنان رفت و مادر و دختر را آشفته حال و گريان ديد . وى خود را در پاى آنان افگند و گفت براى من هيچ درد و مصيبتى جانكاه‌تر از جدا شدن از محبوبم نيست ؛ هرگونه شكنجه و ستم شاه را تحمّل مىكنم امّا جدا شدن از محبوب دلبندم را نمىتوانم ؛ و چاره جز اين نيست كه هم امشب عروسى كنيم تا شاه به هر صورت و هرچه پيش آيد از تصميم و نيّت خود درگذرد .\r\nبامدادان مادر به برادر خيانتگرش خبر داد كه دخترش دوشينه شوهر كرده است . آن مرد آنچه روى داده بود ، به شاه عرضه داشت . پادشاه به شنيدن اين خبر خشمگين گشت و فرمان داد مادر و دختر و شوهرش را به دربار بياورند . امّا اين هر سه پيش از رسيدن مأموران خود را پنهان كرده بودند ، و چند ماه از جايى به جاى ديگر مىرفتند تا كسى آنان را نيابد . سرانجام به آكالزيكه رسيدند ، و پادشاه ايشان را در حمايت خويش گرفت .\r\nنگرانى و وحشتى كه از احتمال وقوع چنين حوادث ناخوشايند و پراضطراب\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nدر دل خانواده‌ها افتاده آنان را ناچار كرده است كه دختران زيباى خود را زودتر از زمانى كه قابليّت شوهر كردن داشته باشند عروس كنند ، حتى در بعض موارد آنان را به گاه شيرخوارگى و هنگامى كه در گهواره‌اند عقد مىكنند تا از چنين نگرانيها خلاصى يابند .\r\nچنان كه پيش از اين گفته شد رسم و عادت بزرگان و اعيان گرجستان بر اين است كه فرزندان رعايا و زيردستان خود را مىربايند و به بردگى مىفروشند ، يا اين كه دختران خوبروى و خوش‌آب و رنگ را به منظور كسب مستمرى با يافتن مقام به دارندگان مقامات عالى و صاحب نفوذ پيشكش مىكنند ، اما دخترانى كه شوهر كرده‌اند از تعرّض مصونند .\r\nچنان كه مىگويند سرزمين كاخت در زمان حاضر زير فرمان شاه ايران است . شهنوازخان كار فتح اين منطقه را به پايان برده و اكنون پسرش آركيل (  archile  ) نايب السلطنه است . وى به خاطر دستيابى به اين مقام مسلمان شده است .\r\nمن پيش از اين به داستان عشق ورزيش به سيستان دارژان اشاره كرده‌ام . سيستان دارژان زن پادشاه ايميرت به صورت بازداشت در آكالزيكه به سر مىبرد و پاشاهاى ترك كمال احترام را نسبت به وى رعايت مىكنند ، و آركيل از زمانى كه اين زن زيبا و هوس‌انگيز از وى دور شده بود پيوسته در خيال او بود . شهنواز خان چندان تحفه‌هاى لايق پيش پاشا فرستاد و خوشامدگوييش كرد كه سرانجام در سال 1660 اين پريروى شورآفرين را از پاشا گرفت و باشكوه و عزّت و حرمت به تفليس برد . آركيل وى را به زنى گرفت ، و بر اثر اين وصلت حقوقى قانونى و رسمى به كاخت كه نايب السلطنهء آن بود پيدا كرد . چه دارژان دختر تهمورس‌خان و خواهر هراكل يگانه پسرى بود كه مىتوانست پس از اين پادشاه سيه‌ستارهء تيره‌روز به سلطنت بنشيند زيرا ديگر پسرانش كور بودند . هراكل و مادرش به مسكوى رفته بودند و از قرارى كه مىگفتند دوك اعظم با محبت و رأفت تمام از آن دو پذيرايى مىكند .\r\nاين يكى از روىدادهاى زندگى هراكل است كه چون به شنيدن مىارزد مىآورم : اين شخص كه اكنون نايب السلطنه است در جوانى با دوشيزه‌اى زيبا از خانواده‌اى بزرگ و سرشناس پيمان زناشويى بست . دوشيزه به اطمينان و پشت‌گرمى اين‌كه در گرجستان بنا به رسم ، گسستن عهد نامزدى و زناشويى دشوار ، بل محال است . براى اين‌كه بنا به قول معروف خود را در نظر شوهر آينده‌اش عزيز كند به نوعى\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nناز مىفروخت ، و به عشوه و سرگرانى هربار به بهانه‌اى مراسم عروسى را به دنبال مىانداخت . پس از اين‌كه هراكل سيستان دارژان را به زنى گرفت از كرده پشيمان شد ، برآشفت و به نامزد قديمش پيام فرستاد كه چون پيمان خود را شكسته ، و به شرافت وى لطمه وارد آورده بايد خسارت بپردازد . چه رسم گرجيان آنست كه اگر پسر جوانى پس از بستن عهد نامزدى با دخترى ، زن ديگر بگيرد چون نامزدى آنها بر سر زبانها افتاده ، و دختر زن وى شناخته شده يا آن‌كه پيمان شكسته خسارت شرافت بدهد . هراكل چون به پيام دختر جوابى نداد وى بر آن شد كه شكايت به مقامات قضايى ببرد ، و از آن طريق احقاق حق كند . اما چون دانست قضات بر اثر نفوذ و قدرت نايب السلطنه به سود او رأى نمىدهند چهارصد تن مرد شيرافگن زير سلاح آورد و به قصد مبارزه با هراكل برخاست . نايب السلطنه به او پيغام فرستاد كه هرگز با دختر جنگ نمىكند ، و اگر بيش از اين داد و فرياد كند و غوغا راه بيندازد ، وى روابط عاشقانه و محرمانهء او را با سيزى (  sizi  ) فاش ، و وى را رسوا و بىآبرو مىكند . سيزى يكى از بزرگان دربار بود ، و همواره از داشتن روابط با آن دختر زيبا تفاخر مىكرد . دختر كه از بيم اين رسوايى بيش از پيش متغيّر و خشمگين شده بود ، هراكل را رها كرد و به دشمنى با سيزى پرداخت ، و او را به دوئل دعوت كرد ، و چون سيزى جنگ تن به تن را نپذيرفت دختر درصدد كشتن وى برآمد و در كمينگاهى منتهز فرصت شد . اتفاق را وى را يافت و به كشتنش شتافت . خودش گريخت امّا در اين پيكار ناگهانى بيست تن از همراهانش كشته شدند . پادشاه و همهء بزرگان دربار بارها و بارها كوشيدند كه ميان آنان صلح و آشتى برقرار كنند امّا نتوانستند .\r\nدر گرجستان رسم چنين است كه اگر مقامات قضا از آشتى دادن دو مدّعى عاجز ماندند موافقت مىكنند و اجازه مىدهند كه طرفين دعوى در محوطه‌اى محدود اختلاف خود را با به كار گرفتن سلاح از ميان بردارند . مدعيان بايد پيش از شروع به عمل نزد كشيش به گناهان خود اعتراف كنند تا اگر كشته شدند آمرزيده باشند .\r\nدر گرجستان به اين نوع جدال دادگاه الهى مىگويند و بر اين باورند كه اين يگانه راهى است كه مجرم از بىگناه شناخته مىشود ، و پروردگار حق را به سزاوار مىدهد ؛ و آن‌گاه كه داوران بشرى از كار خود درمانند بايد از خدا استعانت جست و عدل را از او طلبيد .\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nبارى ، سيزى و دختر وارد ميدان مبارزه شدند ، و رودرروى هم قرار گرفتند .\r\nاما در همين هنگام يك گروه سرباز آمدند و آنها را از هم جدا كردند . ديرى نگذشت كه دختر از بسيارى شرمسارى و اندوه درگذشت و پادشاه ميان برادر او و آراكل و سيزى آشتى برقرار كرد .\r\n* * * بهتر اين مىدانم كه پيش از شرح كردن حوادث و مصائبى كه در تفليس براى من اتفاق افتاده مختصرى دربارهء اين شهر بگويم . تفليس با اين‌كه وسعت زياد ندارد يكى از شهرهاى زيبا و آباد ايران است . اين شهر در دامنهء كوه واقع شده و رود كور (  kur  ) در مشرق اين كوه جريان دارد . اين‌رودخانه كه سير (  cyre  ) شعبه‌اى از آن است از كوههاى گرجستان سرچشمه مىگيرد ، و در محلى به نام پاينارد (  paynard  ) نزديك شهر شاماخى (  chamakhy  ) به رودخانهء ارس مىپيوندد و با آن وارد دريا مىشود . خانه‌هاى شهر غالبا بر روى صخره‌ها و در روى رودخانه ساخته شده به جز طرف رودخانه اطراف ديگر شهر را ديوارى زيبا و استوار احاطه كرده است . تفليس از سوى جنوب به سمت شمال گسترده شده و در طرف جنوب آن قلعهء خوبى در دامنه كوهستان ساخته شده است كه پادگان ايرانى در آن سكونت دارد . ميدان مشق نظاميان واقع در برابر قلعه ، هم ميدان عمومى و هم بازار همگانى است . اين قلعه جنبهء بست دارد ، و هر گناهكار يا وامدارى به آن پناهنده شود از تعرّض وامخواه و مأمور جلب در امان است .\r\nنايب السلطنهء گرجستان بنا به رسم براى گرفتن فرمانها يا هداياى شاه بايد به استقبال برود ، و از شهر بيرون شود ، و چون راه ورود از ايران به تفليس منحصرا از ميان قلعه مىگذرد ناچار است از درون قلعه بگذرد . عبور از اين راه براى نايب السلطنه همواره با دلواپسى و نگرانى توأم است ، زيرا در دل واهمه دارد كه مبادا فرماندار نظامى قلعه به دستور شاهنشاه ايران وى را دستگير و به زندان كند .\r\nايرانيان براى ابداع و ابتكار اين آيين كه حكّام و فرمانداران براى دريافت فرمان يا هدايا و خلعتهاى شاه به يقين بايد تا بيرون شهر به پيشباز بروند نهايت هوشمندى و استعداد خود را نشان داده‌اند ، زيرا در چنين حال اگر لازم افتد چند تن مأمور به آسانى مىتوانند حاكم موردنظر را دستگير و به زندان كنند يا بكشند ، يا به پاىتخت بفرستند .\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nقلعهء تفليس را تركان در سال 1576 ساخته‌اند . كمى پيش از اين زمان سپاهيان ترك به فرماندهى مصطفى پاشا تفليس و قسمت زيادى از اطراف آن را به تصرّف خود درآوردند . « 1 » سيمون خان كه در آن روزگاران پادشاه گرجستان بود نتوانست از نفوذ تركان جلوگيرى كند . مصطفى پاشا پس از تصرّف تفليس و حوالى آن به سليمان امپراتور عثمانى نوشت به منظور حراست شهر واجب و لازم است كه در آن قلاع و استحكاماتى ساخته شود . سليمان با پيشنهاد وى موافقت كرد ، و اين قلعه ساخته شد ؛ و اگر بگوييم بيشتر دژهاى گرجستان را عثمانيان ساخته‌اند سخنى به گزاف نگفته‌ايم .\r\nمصطفى پاشا پس از اين‌كه ساختمان قلعه به پايان رسيد صد توپ در نقاط حسّاس آن نصب كرد ، و فرماندهى آن را به محمّد پاشا واگذار كرد . تفليس متجاوز از چهارده كليسا دارد « 2 » ، و اين مقدار عبادتگاه براى مردمانى كه به دين اعتقاد زياد ندارند ، و پايهء مذهبىشان سست است زياد است . از مجموع كليساهاى تفليس شش تا از آن گرجيان ، و بقيّه مخصوص ارامنه است . صيون بزرگ‌ترين و معتبرترين كليساها در ساحل رودخانه ، و از سنگهاى خوش‌تراش ساخته شده . اين كليسا قديمى است و به سبك كهن‌ترين كليساهاى مشرق زمين بنا شده است . اساس اين كليسا مبتنى است بر چهار صحن كه در ميان آنها گنبدى عظيم متكى به چهار ستون برافراشته شده ، و يك منارهء مخصوص نصب فانوس ، محراب بزرگ كليسا ، در ميان صحن ، مقابل مشرق است . سطح داخلى كليسا پوشيده از نقاشيهاى سبك يونانى است . اين نقاشيها هيچ‌گونه ارزش هنرى ندارد ، و به دست نقاشان مبتدى و ناشى انجام گرفته است . چنان كه بيننده چندان كه دقيق و تيزبين باشد چهره‌ها را از يكديگر باز نمىشناسد ، و به هويّت صاحبان آنان پى نمىبرد . اسقفهاى تفليس كه تىبىلل (  tibilel  ) ناميده مىشوند در اين كليسا سكونت دارند ، بعد از صيون\r\n\r\n\r\n","description":"","footnote":"\r\n( 1 ) - تفليس را لله مصطفى در سال 1578 ميلادى - 956 خورشيدى فتح كرد ، و هم او در 1570 جزيرهء قبرس را از ونيزيها گرفت .\r\n( 2 ) - تورنفر (  taurnefart  ) تعداد كليساهاى گرجيها را پنج وعده كليساهاى ارميان را هفت دستگاه شمرده و نيز در آغاز قرن نوزدهم عده كليساهاى گرجيها پانزده ، و شمار كليساهاى ارمنيها بيست دستگاه بوده است .\r\n- كليساى بزرگ آن در قرن ششم بنا شده اما در قرن يازدهم توسعه و تكميل يافته است . منار ناقوس كليسا در سال 1425 ميلادى به اتمام رسيده و كليساى كوچك جنوبى آن در سال 1657 خاتمه يافته و نقاشيهاى آن مربوط به قرن نوزدهم است .\r\n","page_name":" 354 ","page_number":354},
  {"content":"\r\n\r\nمعظم‌ترين كليساهاى گرجستان است . گرجيان همچنين در آخرين حدّ جنوبى شهر كليساى قشنگى داشتند . چند سال پيش پادشاه آن را گرفت تا انبار باروت كند ، اما اين كار عملى نشد زيرا مدتها پيش از تصميم شاه صاعقه قسمت مهمى از آن را ويران كرد . به دستور شاه خرابيها تعمير و ترميم شد ، امّا اين انبار باروت همچنان به نام كليساى متك (  metek  ) خوانده مىشود كه به معنى فسخ و ابطال است ؛ و اين اسم را از آن جهت بدين كليسا نهاده‌اند كه يكى از پادشاهان گرجستان بىموجبى پيمان صلح با پادشاه كشور همسايه را شكسته بود و با او به جنگ آغاز نهاده بود .\r\nيكى از كليساهاى معتبر ارامنه پاشاوانك (  pacha - vanc  ) نام دارد كه به معنى دير پاشاست . اسقف ارامنه تفليس مقيم اين كليساست . به اعتقاد بعضى از مردمان يكى از پادشاهان عثمانى كه به كيش عيسوى گرويده و به تفليس گريخته اين كليسا را ساخته است .\r\nبا اين‌كه تفليس شهرى از قلمرو حكومت اسلامى است و نايب السلطنه نيز مسلمان است يك مسجد ندارد . ايرانيان بارها كوشيده‌اند كه در اين شهر مسجد بسازند ، و با اين‌كه همهء وسايل و مصالح ساختمان را فراهم آورده‌اند هرگز موفّق نشده‌اند ؛ زيرا همين كه كار را آغاز كرده‌اند اهالى شهر مسلّحانه به مخالفت برخاسته‌اند ، و كارگران را به مرگ تهديد كرده‌اند . نايب السلطنه و بزرگان شهر گرجستان باطنا از مخالفت مردم در ساختن مسجد خشنودند ، زيرا آنان فقط به منظور نيل به مقامات عالى ظاهرا مسلمان شده‌اند ، و هرگز براى ساختن مسجد كمك اساسى و مؤثر نمىكنند . « 1 »\r\nچنان كه پيش از اين اشاره شد گرجيها مردمانى سركش ، سخت‌كوش ، بىباك ، و چالاكند ؛ با اين‌كه ايران سرزمينشان را به تصرّف درآورده هنوز خود را آزاد و خودمختار مىدانند ، و چون اين سرزمين همجوار تركيّه است دولت ايران به جهات سياسى نمىخواهد و نمىتواند آنان را زير فشار بگذارد . به همين جهت اهالى تفليس و سراسر گرجستان يك نوع آزادى مذهب براى خود تصور مىكنند ، و مراسم مذهبى مسيحيت را با حضور ذهن و بدون ترس اجرا مىكنند . مناره‌هاى همهء كليساها داراى علامت صليب و ناقوس است ، و ناقوسها را در مواقع معيّن به صدا\r\n\r\n\r\n","description":"","footnote":"\r\n( 1 ) - به عقيده يكى از جهانگردان در اواخر قرن هجدهم سه مسجد ، و در قرن نوزدهم دو مسجد در تفليس وجود داشته است .\r\n","page_name":" 355 ","page_number":355},
  {"content":"\r\n\r\nدر مىآورند . گوشت خوك كه خوردن آن در مذهب اسلام حرام است مانند گوشتهاى ديگر در ملاء عام فروخته مىشود . همچنين خريد و فروخت شراب در گذرگاهها به عيان صورت مىپذيرد .\r\nهيأت مبلّغان به منظور حفظ آزادى و حرمت خود هر دو سال يك‌بار به تقديم هدايا مبادرت مىورزند . يكى از آنان كه طبيبى حاذق بود پزشك خاص شاه شد ، و بر اثر تقرّبى كه يافت ، حرمت و عزّت مبلّغان ديگر فزونى گرفت ، و همه مستقيما تحت حمايت شاه درآمدند ، و بدين‌گونه از بدخواهى و گزند روحانيان گرجستان دارمنى در امان ماندند . اين هيأت به نرمخويى و مدارا و زبان خوش مردمان را به پذيرفتن آيين خود تشويق و تبليغ مىكردند ، و گرجيان همين كه متوجّه پيشرفت تبليغ آنان شدند به اخراج آنان مصمّم گشتند ؛ اما وقتى مىانديشيدند كه اگر آنان از گرجستان بروند سرزمين آنان از پزشك خالى مىماند ، از سر ناچارى از تصميم خويش منصرف مىشدند .\r\nبه شرحى كه گذشت چون آباء كاپوسن در پزشكى و جراحى به راستى مهارت داشتند وجودشان مغتنم و مايهء خير بود ، و همگان به آنان احتياج داشتند .\r\nپاپ اعظم به ايشان اجازه داده بود از بيماران حق العلاجى عادلانه بگيرند ، و مبلّغان قسمتى از پولهايى را كه به دست مىآوردند صرف معيشت و رفاه خود مىكردند ، و باقىمانده را به امور خير اختصاص مىدادند . بيماران حق العلاج اين پزشكان را معمولا شراب ، آرد ، چهارپايان ، يا يك اسير جوان مىدادند . گاهى نيز اسبى به ايشان تقديم مىكردند . آنان آنچه را كه به كارشان بود نگه مىداشتند و آنچه را غيرلازم مىدانستند مىفروختند . معيشت اين مبلغان از راه درآمد حق العلاج تأمين مىشد ؛ در غير اين صورت به فقر و مسكنت گرفتار مىآمدند ، زيرا مستمرى ساليانه‌اى كه انجمن تبليغات دينى از مردم براى هر يك آنان مىفرستاد از هجده اكوى رومى تجاوز نمىكرد ، و اين مبلغ معادل هفتاد و دو ليور فرانسوى بود .\r\nافزون بر گرفتن اجازهء حقّ العلاج پاپ اعظم به هيأت مبلّغان اجازه تام و تمام داده بود كه در كليهء انواع امور دنيوى و اخروى آزاد باشند . آنان مجاز بودند به اقتضاى زمان و مكان لباس روحانى يا معمولى بپوشند ؛ كنيز و نوكر به خدمت بگيرند ، به بازرگانى و خريد و فروخت بپردازند ؛ پول به بهره بگيرند ، يا به ربح بدهند . به سخن ديگر اختيارات اين مبلّغان همرديف و همسنگ امتيازات عالىترين مقامات روحانى\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nمسيحى شده بود . شگفت اين‌كه اين راهبان با اين همه دانش و امتيازاتى كه داشتند در تبليغات خود زياد موفّق نبودند ، و نتوانستند چنان كه بايد و شايد در اعماق انديشه‌ها و معتقدات و قلب و روح مردم گرجستان نفوذ كنند ، و شايد يكى از جهات عدم موفقيّتشان اين بود كه مردم اين سرزمين از بسيارى جهل بر اين باورند كه اساس و پايهء مسيحيّت واقعى مبتنى بر آن گونه روزه‌دارى است كه ايشان به جا مىآورند ، و چون مراسم روزه‌دارى اروپاييان با آنچه معمول اين ديار است يكسان نيست ، اصولا گرجيها در مسيحى بودن اينان شك و ترديد مىكنند .\r\nمبلّغان مسيحى براى اين‌كه بدگمانى و سوء ظن و نامهربانى گرجيان نسبت به آنان بدل به تفاهم و مهربانى گردد از سر ناچارى به روش و آيين گرجيان روزه مىگيرند ، و از جانورانى مانند خرگوش و لاك‌پشت و غيره كه در نظر آنان مكروه و منفور است تبرّى مىجويند ، و طبق تقويم قديم روزهاى چهارشنبه و جمعه روزه مىگيرند ؛ بر اين قياس اين مبلّغان در حقيقت مسيحى گرجى مىباشند .\r\nهنگام ورود كاپوسنها به تفليس « 1 » مردم شهر به گرمى و لطف و محبت از ايشان استقبال كردند ، و يك دسته كوچك موزيك مشتمل بر چهار يا پنج نوازنده همراهشان شدند ، و با نواختن آهنگهاى شادى آفرين مقدمشان را گرامى داشتند .\r\nهمچنين در هفته‌هاى اوّل ورودشان در مراسم مذهبى آنان پيوسته عدّهء زيادى مشاركت مىكردند . اما اكنون جز پنج يا شش بينوا و فقير كه از كمكهاى آنان برخوردارند هيچ كس با آنان سر يارى و موافقت ندارد .\r\nهيأت مبلّغان يك مدرسه هم در تفليس داير كرده‌اند ؛ اما جز هفت يا هشت تن طفل بىچيز و بىكس هيچ كس به آن مدرسه قدم نمىگذارد . اين چند نفر هم چنان كه خود به اين‌روحانيان اظهار مىداشتند فقط به قصد ارتزاق حضور مىيابند .\r\nكاپوسنها چندين بار به من گفتند كه هرگز به اميد بهره‌بردارى از موقع خود حاضر به قبول اين مأموريتها نشده‌اند بلكه فقط براى بالا بردن نام و ترفيع مقام والاى كليساى رم به تحمّل اين زحمات و صدمات توان‌فرسا تن در داده‌اند ، و اگر كليساى كاتوليك در تمام نقاط مسكون روى زمين مديران و خادمان دلسوز و پاك اعتقاد نداشت ، بىگمان دچار مخاطرات بنيان كننده مىشد .\r\n\r\n\r\n","description":"","footnote":"\r\n( 1 ) - كاپوسن‌ها در سال 1661 در تفليس مستقر شدند .\r\n","page_name":" 357 ","page_number":357},
  {"content":"\r\n\r\nچنان كه سابقا اشاره شد اين گروه مبلّغان براى تبليغ و فعّاليتهاى مذهبى و اقامت خود در سراسر گرجستان فقط دو ساختمان در اختيار دارند ، و ديگر مراكز تبليغاتى خود را بر اثر شدت و دوام جنگهاى ايميرت و گوريل و حوادث ويران كننده و وحشت‌آفرين كه در اين سرزمينها اتفاق افتاده تعطيل كرده‌اند .\r\nزمانى كه قصد ترك تفليس را داشتم كاپوسنها خود را آماده مىكردند كه در ماه ژوئن به سرزمين كاخت و ديگر نقاط دامنه‌هاى كوه قفقاز سفر كنند . در آن هنگام گروه ايشان مركّب از دوازده تن بود كه نه تن روحانى و سه تن غير روحانى بودند .\r\nشهر تفليس جمعيت زياد دارد . سكنهء اين شهر از اقوام و ملل مختلف تركيب يافته چنان كه مىتوان گفت در هيچ نقطهء دنيا اختلاط جمعيت بدين‌سان نيست .\r\nبازرگانى اين شهر رونق بسيار دارد . دربارش مجلّل و باشكوه است ، و از نظر كثرت درباريان و عظمت بنا و ديگر شرايط و لوازم همطراز دربار پادشاهان مىباشد . امّا دربارهء وجه تسميهء اين شهر چندان كه تحقيق كردم چيزى عقل پسند و قانع كننده نيافته‌ام . مىگويند اين اسم را ايرانيان روى اين شهر گذاشته‌اند ، زيرا گرجيها پايتخت خود را به اين اسم نمىنامند ، بل كه آن را قلعه مىخوانند كه به معنى دژ است ، و بر اطلاق هر شهرى را كه جمعيت زياد و حصار و بارو داشته باشد بدين نام مىخوانند . برخى از عالمان جغرافى نام اين شهر را تبيله كالا (  tebile - cala  ) گذاشته‌اند كه به معنى شهر گرم است . از اين سبب كه اين شهر داراى چشمه‌هاى آب گرم و معدنى زياد مىباشد ، يا به اين جهت كه بر خلاف بيشتر شهرهاى ديگر گرجستان هوايش سرد نيست . همچنين من تاريخ احداث اين شهر را ندانستم . برخى از نويسندگان كه قولشان زياد قابل اعتماد نيست بر اين باورند كه تفليس همان شهر قديمى آرتاكسات (  artaxate  ) مىباشد . من گمان مىكنم كه پيش از هزار سال قبل ساخته شده زيرا تاريخ ايران بيانگر اين معنى است كه يكى از پادشاهان تاتار موسوم به بغاى كبير در حدود سال 850 ميلادى پس از تصرّف هيركانى و ماد آذربايجان به گرجستان حمله كرد و سراسر آن سرزمين را به آتش و خون كشيد ، و چون مردمان تفليس دروازه‌هاى شهر را به روى او نگشودند بغا دستور داد با گلوله‌هاى آتشين كاج به شهر آتش درافگنند ؛ و چون بيشتر عمارات با چوب و تخته و مصالح قابل اشتعال ساخته شده بود ديرى نپاييد كه سراسر شهر غرق آتش شد و متجاوز از\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nپنجاه هزار تن جان سپردند . سيصد و پنجاه سال بعد ، يكى ديگر از شاهان تاتار اوزبك پسر سلطان محمّد خوارزمشاه بر تفليس تسلط يافت ، و در اين شهر مرتكب بىرحميها و وحشيگريهاى خانمان‌سوز شد . در قرن اخير تفليس دوبار در معرض هجوم تركان قرار گرفت . بار اول در زمان فرمانروايى شاه اسماعيل ثانى شهريار ايران و بار دوم در زمان جانشين او . سلطان سليمان پادشاه عثمانى پس از تصرّف تبريز بر تفليس نيز استيلا يافت .\r\nطبق محاسبات نجومى ، رياضىدانان ايران ، شهر تفليس در طول هشتاد و سه درجه و در عرض جغرافيايى چهل و سه درجه و پنج دقيقه واقع است . اين شهر ملقّب به دارالملك يعنى خانهء پادشاه است ؛ و اسمى است با مسمّى ، زيرا پايتخت يك كشور مهم است .\r\n* * * روز دهم رئيس گروه كاپوسن ورود مرا به عرض نايب‌السلطنه رساند . من درخواست كرده بودم آمدنم را به وى اطّلاع دهد ؛ زيرا ناشدنى بود كه من و كسانم با آن همه اثاثه و اموال وارد شهر شويم ، در منزل كاپوسنها فرود آييم ، و او آگاه نشود .\r\nزيرا هر روز كليهء وقايعى را كه در شهر و خارج آن مىگذشت به اطّلاع وى مىرساندند و بىگمان او به درستى آگاه بود كه در مينگرلى بر من چه گذشته است . بنابر اين من خود مايل به ديدار نايب‌السلطنه بودم . مىخواستم فرمان شاه را كه در آن سفارش اكيد شده بود كه كليّهء فرمانداران و استانداران و مأموران در هر طبقه و هر مقام موظّف به رعايت حال من بودند ، به وى نشان بدهم . يقين داشتم كه نايب‌السلطنه به محض خواندن فرمان شاه به گرمى و مهربانى هر چه تمام‌تر از من پذيرايى خواهد كرد ، و هر چه بخواهم براى ادامهء سفر راهنما و نگهبان و خدمتگر در اختيارم مىگذارد .\r\nشهنوازخان وقتى شخصيّت مرا شناخت و دانست كه شاه مرا براى انجام دادن كارهاى خود به اروپا فرستاده است به رئيس گروه مبلّغان دستور داد كه از جانب او به من خير مقدم بگويد و از ورودم به تفليس اظهار شادمانى كند ، و بگويد كه با بىصبرى منتظر ديدار من است . گرچه نايب‌السلطنه خواسته بود كه هر چه زودتر به ملاقاتش بروم ، اما من نه خود را براى ديدار فورى او آماده كرده بودم و نه بدين كار مصمّم بودم . مىخواستم نخست وسايل ادامهء سفرم را هر چه تمام‌تر آماده كنم ، پس آن‌گاه به ديدن نايب السلطنه بروم تا هر روز مجبور نباشم در دربارش حضور يابم . از\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nاين‌رو از رافائل دوپارم (  raphael de parme  ) كاپوسنى كه پزشك خاص نايب‌السلطنه بود خواهش كردم از قول من به عرض نايب السلطنه برساند كه دريافت پيغام معظم له كه بيانگر كمال رأفت و عنايت بود مايهء نهايت مباهات و افتخارم شد ، و همين كه لوازم و شرايط شرفيابى فراهم آمد براى سپاسگزارى از مراحم آن حضرت شرفياب مىشوم . امّا چون اكنون آن لوازم مهيّا نيست تا ده روز ديگر از شادى آستان‌بوسى محروم خواهم بود .\r\nنمىدانم كاپوسن رافائل دوپارم نتوانسته بود عرايض مرا چنان كه به وى تقرير كرده بودم به عرض نايب‌السلطنه برساند ، يا او مقصود مرا در نيافته بود . به هر روى صبح روز دوازدهم يكى از بزرگان دربار از قول نايب‌السلطنه به من ابلاغ كرد كه به همين زودى هفتهء جشن و ضيافت آغاز مىشود ، و او مايل است كه من از روز اوّل هفته تا آخرين روز هفتهء شادى در آن شركت داشته باشم .\r\nمن از اين پيام هم متعجّب و هم مكدّر شدم ، و از رئيس هيأت روحانيان و پزشك دربار تقاضا كردم به عرض نايب‌السلطنه برسانند كه هنوز وضع من براى بيرون رفتن از خانه مساعد نيست ، و موافقتشان را جلب كنند كه من روز يك‌شنبهء بعد شرفياب شوم . كاپوسنها پذيرفتند كه مستدعيات مرا به عرض وى برسانند . آنها به دربار رفتند ، پس از مدتى كوتاه بازگشتند و گفتند : نايب‌السلطنه بيش از اندازه به شنيدن خبرهاى اروپا علاقه‌مند است امّا در حقيقت آنها بودند كه مىخواستند كسى را كه مورد توجه و لطف شاه ايران است ، و چون آنان از پيروان آيين مسيح است به وى بنمايند ، و بدين‌گونه بر اعتبار خود بيفزايند . آنان از من و رفيقم خواهش كردند بهترين لباس خود را بر تن كنيم ، و چندان كه ممكن است بر مقدار و ارزش هدايايى كه مىخواهيم به نايب السلطنه بدهيم بيفزاييم ؛ و من كه قدر محبّت و خدمت آباء كاپوسن را نيكو مىشناختم و پيوسته در جلب رضا و خشنودى ايشان مىكوشيدم توصيه‌هاى ايشان را كاملا به كار گرفتم . نزديك ظهر بود كه رهسپار قصر نايب‌السلطنه شديم . رئيس هيأت روحانيان و پزشك رفائل همراه ما شدند . نايب‌السلطنه در تالارى منتظر ورود ما بود . اين تالار صد و ده پا درازا و چهل پا پهنا داشت ، و در ساحل رود ساخته شده بود . سقف تالار كه روى چندين ستون افراشته شده بود به صورت زيبايى خاتم كارى شده بود . بلندى هر يك از ستونها سى و پنج تا چهل پا بود و همه به رنگ طلا تزيين شده بود . كف تالار نيز با بهترين قاليها فرش شده بود .\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nنايب‌السلطنه و مقربانش نزديك سه بخارى پر از آتش نشسته بودند . حرارت بخاريها هواى داخل تالار را چنان گرم كرده بود كه كسى احساس سرما نمىكرد . مراسم شرفيابى به حضور شهنوازخان كاملا مشابه شرفيابى به حضور پادشاهان ايران است .\r\nيعنى كسى كه بار مىيابد وقتى نزديك وى رسيد بايد سه بار به زانو درآيد ، و به نشان تعظيم سه بار سر را تا نزديك زمين فرود آورد . براى اروپاييان البته به جا آوردن اين مراسم دشوار است ، و مىگويند اين خضوع و خشوع را تنها بايد نسبت به خداوند به جا آورد . بعضى اوقات اروپاييان را به دستاويز اين‌كه اينان با مراسم و آداب مشرق زمين آشنايى ندارند از انجام دادن اين مراسم معاف مىدارند . من بىآنكه به زانو بيفتم سه بار به نايب‌السلطنه تعظيم كردم . دو نفر از بزرگان كه به انجام دادن مراسم حضور مأمور بودند مرا به صدر مجلس رهنمايى كردند . من نمىخواستم در جايى بالاتر از آن‌جا كه اباء كاپوسن نشسته بودند بنشينم اما ملتزمان حضور مرا بدين كار ناچار كردند . نظر و هدفم اين بود كه حرمت مبلّغان دين را مخصوصا در چنين مكانها بيشتر نگهدارم ، تا مقامات عالى محل و بزرگان قوم همواره در تجليل و تعظيم آنان بكوشند . رئيس گروه مبلّغان كه مقصود مرا درك كرده بود از رفتار من بسيار خشنود شد و به اشارت موافقت كرد كه بالادست همكارانش بنشينم .\r\nهنگامى كه مشغول به جا آوردن مراسم و تشريفات احترامگزارى بودم يكى از بزرگان دربار فرمان شاه ايران را كه در دست داشتم ، و هدايايى را كه براى نايب‌السلطنه آورده بودم گرفت . هدايا را چنان كه مىدانست و مىشايست در يك سينى بزرگ نقره مرتب چيد و جلو پاى نايب‌السلطنه گذاشت او به نشان تجليل و تعظيم از تختش فرود آمد ، سپس فرمان را برداشت ، بوسيد ، بر ديده و پيشانى نهاد ، آن‌گاه به دست نخست‌وزير داد تا بخواند و مضمون آن را به وى بگويد . سپس با شادى و دقت و كنجكاوى زياد به نگاه كردن هدايا پرداخت . آنها عبارت بودند از يك ساعت بزرگ كه بر حسب حركات ماه كار مىكرد و در يك جعبهء قلمزده از جنس نقره جا داشت . يك آينهء كريستال كه قاب نقره داشت ، يك ترياكدان طلاى ميناكارى شده كه برخى از ايرانيان هر روز چند بار از حبه‌هاى ترياك درون آن استفاده مىكنند . يك جعبهء جراحى كه با مهارت و ظرافت خاص ادوات آن در آن جاسازى شده بود . چند كارد و چاقو كه در تزيين دستهء آنها ساعتها وقت صرف شده بود .\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nنخست‌وزير پس از خواندن فرمان مفاد و مضمون آن را آهسته و شمرده به عرض نايب‌السلطنه رساند . بعدها از قول وى و پسرانش شنيدم كه گفته بودند ما هرگز فرمانى چنين جالب و جامع و افتخارآفرين نديده بوديم . همهء بزرگان و اعيان و اشراف از حروف زرّين و حاشيه‌هاى تذهيب و تزيين شدهء فرمان به حيرت درافتاده بودند ، و از آن تعريف و تحسين مىكردند . نايب‌السلطنه دستور داد رونوشت آن را بنويسند .\r\nفرمان روى يك كاغذ دراز به طول دو پا و نيم و به عرض سيزده يا چهارده شست دست با آب طلا و رنگ آبى و سرخ و مشكى نوشته شده و من كلماتى را كه در فرمان با آب طلا نوشته شده با حروف بزرگ نوشته‌ام ، و عبارات و جملاتى را كه در متن با حروف رنگين است ، ميان دو قلاب جا داده‌ام . اين نكته نيز گفتنى است كه در تمام فرمانها و نامه‌هاى پادشاه و اعتبارنامه‌ها و گذرنامه‌ها كه به نام خدا آغاز مىشود نام خدا را با آب طلا مىنويسند . اگر اسم پيغمبر يا امام در ميان آيد با رنگ آبى ، و نام شاه را با رنگ سرخ مىنويسند ، اما اگر در مكتوبى نام خدا و اسم ائمه درج نشده باشد نام پادشاه را با آب طلا مىنويسند ؛ همچنين اگر پادشاه بلافاصله بعد از نام خدا بيايد هر دو نام را با آب طلا مىنگارند .\r\nمنشيان فرمانهاى شاه را با خطّ ريز و ظريف چنان كه با مركّب مىنويسند با آب طلا مىنگارند . براى تهيّهء آب طلا ورقه‌هاى بسيار نازك طلا را محكم و مدت زياد روى سنگ مرمر مىسايند ، سپس با يك قلم موى ظريف گرد طلا را جمع‌آورى مىكنند ، و همچنان كه در نوشتن مركب را به كار مىبرند از آن استفاده مىكنند . براى نوشتن به رنگهاى مختلف تقريبا همين روش معمولى است . منشيان در به كار بردن رنگهاى مختلف چنان چيره‌دست و ماهرند كه گوئى نامه را با قلم‌مو نقاشى كرده‌اند ، و با قلم نوشته نشده است .\r\n1 - اصل فرمان با عبارت هو الله سبحانه آغاز شده است . اين جمله‌اى عربى و از قرآن است . در زبان تازى هو « 1 » نام اصلى خداست ، نه اللّه كه به معناى بلند جايگاه است و اعلى مرتبه است . هو همان يهوهء عبرى است كه به معنى « او » و « آن‌كه » و « هست » و « آن‌كه هست » و در مجموع به معنى آن‌كه به وجود خود قائم\r\n\r\n\r\n","description":"","footnote":"\r\n( 1 ) - ضمير هو 477 بار در قرآن كريم آمده است .\r\n","page_name":" 362 ","page_number":362},
  {"content":"\r\n\r\nاست و بوده است ، و خواهد بود مىباشد . در قرآن كريم بارها و بارها اين كلمه آمده ، و شايد خليفه‌اى كه قرآن را جمع‌آورى و مرتب كرده به آيهء سوّم باب خروج تورات توجه داشته : « كسى كه هميشه هست مرا فرستاده است » مسلمانان هميشه بالاى نامه‌هاى خود كلمهء « هو » را مىنويسند گاهى نيز الله تعالى را بدان مىافزايند كه به معنى آن كه او هست خدايى است كه جملهء كاينات زيرنشين علم اوست ؛ و ما بين اين چند كلمه و آن‌جا كه نامه آغاز مىشود به قدر چند سطر سفيد مىگذارند ، و مقصودشان بيان اين مطلب است كه كمالات و فضايل و صفات عاليهء ربّ جليل را وصف و نعت كردن و برشمردن نمىتوان .\r\nحكم و جمله‌اى كه بدين صورت آمده و من آن را چنين ترجمه كرده‌ام كه :\r\nبرترى و پادشاهى مر خدا را سزاست ، از آيهء هفدهم فصل اوّل تورات كه : داورى و حكم با خداوند است ، اقتباس شده است .\r\n2 - مراد از آوردن اين جمله كه : حكم با خداوند است ، از آن‌كه پروردگار برتر از همه كس و همه چيز است ، آنست كه خدا ما فوق همه چيزهاست . رسم ايرانيان چنين است كه هرگز نام خدا را در ذيل نامه‌هاى خود نمىنويسند ، و هميشه در صدر مىآورند . در اين باره توجّه و تعصّب خاص دارند ، و بر اين باورند كه هر كس اين نكته را كاملا رعايت نكند به مقام خداى بزرگ بىحرمتى كرده است . همين دقايق را دربارهء شاه و صدراعظم رعايت مىكنند يعنى در مقاوله‌نامه‌ها ، احكام ، عرض حال‌ها ، درخواستها و قراردادها نام آنها را در بالاى مكتوب ، يا در حاشيهء سمت راست مىنويسند .\r\n3 - كلمهء نبوى به دلايلى كه پيش از اين ذكر شد در صدر نوشته شده ، و مربوط به هجرت حضرت پيغمبر از مكه به مدينه است كه مبدء تاريخ مسلمانان است .\r\n4 - آنان كه با دين اسلام و آداب و رسوم مسلمانان آشنايى دارند مىدانند كه بسم اللّه الرحمن الرحيم - در نظر پيروان اسلام چه قدر محترم است ؛ ايرانيان همه كارها و دعاهاى خود را با بسم الله آغاز مىكنند . همهء دانايان نامور زبانهاى شرقى اتفاق نظر دارند كه بسم الله الرحمن الرحيم را بايد چنين ترجمه كرد : به نام خداى بخشندهء بخشايشگر ؛ در حقيقت لفظ رحمن كه به معنى بخشايشگر است يكى از بسيار صفتهاى خداست كه نمىتوان آن را به هيچ كس نسبت داد و مخصوص باريتعالى است . همهء مسلمانان بر اين اعتقادند كه در بسمله رازها و اسرار زيادى مختفى است\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nو داراى فضيلتها و بركات بسيار مىباشد . اين عبارت هر روز ده‌ها بار بر زبانشان مىگذرد . هنگام برخاستن ، وقت نشستن ، پيش از شروع به خواندن كتاب ، قبل از به كار گرفتن ابزارها ، پيش از شروع به نوشتن بايد بسم الله بگويند .\r\nبارى ، مسلمانان بر اين اعتقادند كه اگر در وقت آغاز نهادن به كارى اين كلمات طيّبه را نگويند در كارشان موفّق نمىشوند ؛ همچنين معتقدند كه حضرت سليمان و حضرت آدم ، پيش از شروع كردن هر كار بسم الله الرحمن الرحيم مىگفتند .\r\nسوره‌هاى قرآن مجيد نيز مصدّر به اين كلمات خجسته است . شايد بتوان گفت كه اين نيز تقليد گونه‌ايست از يهوديان و عيسويان . زيرا يهوديان هميشه دعاهاى خود را چنين آغاز مىكنند : خدا يار و مددگار ما باد ، پروردگارى كه آفرينندهء آسمان و زمين است ؛ و مسيحيان مىگويند : به نام پدر ، پسر ، و روح القدس .\r\nما در جاى ديگر راجع به مهرى كه به فرمان زده شده و كلماتى كه روى آن حك شده سخن خواهيم گفت . نقش زير فرمان را نشان يا علامت يا امضاء مىگويند ، و تقريبا تمام پادشاهان اسلامى در فرمانهايى كه صادر مىكنند چنين نشان و علامت مىگذارند ، و آن را به طور كلى طغرا مىگويند « 1 » . اين كلمه از زبان عبرى گرفته شده ، و در آن زبان نيز داراى همين معنى است ، و مىتوان گفت نشان و علامتى است كه نام و عنوان پادشاه مقتدر مطلق العنانى با حروف درشت بر آن نقش شده است . بنابراين طغرا غير از ارقام و رمزهايى است كه ما در مواردى به كار مىبريم ، و آن شامل اولين حرف اسم يا امضاى ماست . به منشى فرمان همچنين به كسى كه در طرح آن مهارت بسيار دارد گزارندهء طغرا يا طغرانگار مىگويند . در اين‌جا - به تصوير بنگريد - حروف طغرا ترتيب يافته ، اما در اصل حرفها با اسلوب و مهارتى خاص چنان همسان آذين يافته كه به صورت قطب‌نماى كشتى مىنمايد . سراسر طغرا با حروف رنگين نوشته شده ، تنها كلمات خداوند جهان ، كه من فرمان على الاتبّاع ترجمه كرده‌ام با حروف زرين مىباشد . و اصل عبارتى كه من خداوند جهان آورده‌ام صاحبقران است كه كلمه به كلمه به مفهوم ، قران سعد است و اين به همان معنى است كه حاكم به طالع فرخنده (  lemaitre de lafortune  ) مىخوانيم . زيرا قرانات عبارت است از اقتران\r\n\r\n\r\n","description":"","footnote":"\r\n( 1 ) - طغرا اصطلاحى است تركى و در عثمانى به قطعاتى كه محتوى نام پادشاه بوده و به خط زيبا به شيوه‌اى خاص نوشته مىشده و نمودار علامت مخصوص وى بود ، اطلاق مىشده است . شايد هم طغرا عباراتى در ستايش خدا و لغت حضرت على و ديگر ائمه اطهار بوده است .\r\n","page_name":" 364 ","page_number":364},
  {"content":"\r\n\r\nچند ستاره در منطقة البروج مثلا اقتران دو اختر برجيس و كيوان كه هر دويست و چهل سال يك بار اتفاق مىافتد اهميّت زياد دارد ؛ و از آن مهم‌تر و نادره‌تر اقتران دو ستاره در برج حمل است كه در هر نهصد و پنجاه سال يك بار روى مىدهد ؛ و از آن نادره‌تر و دير اتفاق‌تر اقتران تمام كواكب منظومهء شمسى در اين برج است كه در طىّ هزاران قرن يك بار اتفاق مىافتد ؛ و مردمان بر اين باورند كه از زمان تشكيل و پيدايى زمين تا زمان حاضر فقط دو بار اين اقتران روى داده يكى به هنگام ايجاد توفان نوح ، و ديگرى زمان ظهور چنگيزخان فاتح تاتار ، و تسلط او بر بيشتر سرزمينهاى آسيا . اين نيز گفتنى است كه اين اقتران هميشه پيش درآمد بلاها و وقايع وحشتناك و ويران كننده بوده است .\r\nاز اين‌رو نه تنها مردمان در اعصار گذشته از وقوع افزان اين دو ستاره وحشت‌زده مىشدند . بلكه در هر دوره و هر زمان شرح مصائب حاصل از وقوع آن را مىشنيدند يا در كتابها مىخواندند بر خود مىلرزيدند .\r\nكلمات سنل سوزيمى از الفاظ قديم و متروك تركى است كه هنوز در تاتارستان كوچك در محاوره به كار مىرود ، و مفهوم آن « گفته‌هاى من » يا « من مىگويم » است . نخستين بار تيمور لنگ اين عبارت را در فرامين خود به كار برده و پادشاهان ايران نيز در فرامين خود آورده‌اند . دوازده اسمى كه در فرمان آمده نام دوازده امام است كه بنا به اعتقاد ايرانيان جانشينان حقيقى پيغمبرند .\r\n5 - در ايران فرمانروايان يا در شمار حكمرانان بزرگند يا كوچك . مثلا فرمانروايان گرجستان و مدى از حكمرانان بزرگ به شمار مىآيند و حكمرانان كرمان و گدروزى (  gedrosie  ) از فرمانروايان كوچك . بيگلربيگى كه به مفهوم خان اعظم است به حكّام بزرگ خطاب مىشود ، و حاكمان كوچك را خان مىگويند . اركان دولت هم به مفهوم فرمانرواى بزرگ يا مهتر امپراتورى مىباشد ، و ظاهرا اين لفظ از آركى عبرى گرفته شده كه در آن زبان به معنى شاه است ، و باشد كه يونانيان عنوان آركنت (  arkonte  ) را از آن ساخته‌اند كه مقامات برجسته و معتبر خود را بدين لفظ مىخوانند ؛ و فرانسويان پيشوند آركنى را كه در بعضى كلمات مانند آركيماندريت (  archimandrite  ) ، آركى دياكر (  archidiacre  ) مىآيد از آن گرفته‌اند .\r\n6 - دستان ، تهمتن ، فريبرز ، نام قهرمانان باستانى ايران است . ممكن است آنان را موجودات عظيم و خارق‌العادهء افسانه‌اى تصور كرد . اينان به منزلهء السيد\r\n\r\n","description":"","footnote":"","page_name":" 365 ","page_number":365},
  {"content":"\r\n\r\n(  alcide  ) و تزه (  these e  ) ايرانيان‌اند ؛ و همچنان كه السيد يونان زمين چندين نام داشته ، قهرمانان و پهلوانان ايران اسمهاى متعدد داشته‌اند . ميان دليران و قهرمانان ايران آن‌كه معروف‌تر از همه است و نامش بر سر همهء زبانهاست رستم مىباشد .\r\n7 - اردوان نام موجودى ديوآسا و قهرمانى بوده كه سراسر آسيا را زير فرمان خود درآورده و پايتختش را در ايران قرار داد . در هيچ كتاب تاريخى فتوحات و جهانگيريهايش شرح نشده است ، ولى در افسانه‌هاى حماسى وصف قهرمانيها و دليريهايش آمده است .\r\n8 - در اصل گره‌گشاى هرگونه گره است .\r\n9 - به اعتقاد من مردم هيچ سرزمينى به اندازهء مردم ايران به موهومات نجومى اعتقاد ندارند . من جاى ديگر در اين باره به تفصيل سخن مىگويم . در اين‌جا فقط به اين نكته اشاره مىكنم كه ايرانيان اهل قلم و كتاب و كتابت و تصنيف و تأليف را به عطارد نسبت مىدهند ، و بر اين باورند كسانى كه در دورهء ظهور اين ستاره به دنيا مىآيند باريك‌انديش ، روشن‌نگر ، فرهنگ‌جوى و تعليم‌گر خواهند بود .\r\n10 - خاقان نام يكى از پادشاهان باستانى چين بوده . در سرتاسر مشرق زمين هيچ نامى عظمت و شكوه و شوكت اين نام را ندارد . مىگويند خاقان چين همواره حامى و طرفدار دوستى و آشتى و صفا بوده ، و از جنگ و ستيز و آويز نفرت داشته است . از اين‌رو پادشاهان مشرق زمين اين لقب را براى خود اختيار مىكنند .\r\nچنان كه امپراتوران رم خود را سزار مىناميدند ؛ و كلمهء خاقان داراى همان معنى و مفهوم اوگوست ، خجسته ، همايون - در زبان فرانسوى است ؛ زيرا ايرانيان وقتى بخواهند ارزش و قدر چيزى را بسيار بستايند ، و بالا ببرند مىگويند : خاقانى است .\r\nو اين پايان فرمان و خاتمهء مشكلات آنست ؛ و با اين‌كه در آن استعارات و كنايات زياد آمده گمان نمىكنم كه درك مفهوم و معانى آن دشوار باشد .\r\n11 - عمدة التجار را گل سرسبد بازرگانان ترجمه كرده‌ام اين اصطلاح معادل منتخب ، زبده ، و عالى است . ايرانيان معمولا اين لغت را براى بيان برترى همه كسان از هر طبقه و رده : سفيران خارجى ، بزرگان ، اعيان ، بازرگانان ، حتى ارباب حرف و پيشه به كار مىبرند .\r\n12 - در زبان فارسى لفظ « نه » هم بيانگر ملاطفتهاى خسته كننده ، و هم شارح درخواستهاى مغرورانه است .\r\n\r\n","description":"","footnote":"","page_name":" 366 ","page_number":366},
  {"content":"\r\n\r\n13 - كلمه‌اى را كه من جان و توان بخشيدن معنى كرده‌ام معنى اصليش آبيارى كردن است .\r\n14 - كلمه‌هاى بنا به لياقت و مقام ، بر حسب ، در فرمان نيست و . . . من اين كلمه‌ها را به انتخاب خود به جاى عبارتى كه داراى معناى مهر اعتلاى خورشيدآسا ، مىباشد گذاشته‌ام .\r\n15 - اين كلمات مربوط است به عبارت فرمان مطلق كه در ذيل فرمان آمده است ؛ بدين گونه : « فرمان خداوند جهان » نخستين بار تيمور لنگ اين كلمات غرورانگيز را كه به عقيدهء پادشاهان كشورهاى اسلامى شامخ‌ترين و برجسته‌ترين عنوان براى پادشاهان مستبد و مطلق العنان است ، به كار برد . پادشاهان ايران در فرامين خود به جاى اين : اصطلاحات صاحبقران يا صاحبقرانى مىنويسند كه به معنى خداوند پيروزى است كه همطراز و هم معنى دومينوس سابائوت (  dominus sabaoth  ) عبرى است كه رايج‌ترين نام خدا در زبان آنهاست .\r\nامپراتوران عثمانى و پادشاهان هند نيز مانند شاهان ايران اين عنوان پرطمطراق و غرورآميز را به نام خود مىافزايند ، و هر يك تفاخر مىكند كه شايسته و لايق داشتن اين عنوان است . ممكن است صاحبقران را خداوند قرن معنى كرد ، امّا آنچه اول گفته شد روشن‌تر و به ذوق نزديك‌تر مىنمايد ، و بيشتر غرور طالبان آن عنوان را ارضا مىكند .\r\nگروهى بر اين اعتقادند كه اين عناوين تكبّرانگيز و فاخر از تاتار به دربار ايران رسوخ يافته و پذيرفته و رايج شده است ، و پيش از انتشار اسلام در ايران هرگز چنين عناوينى در ميان نبوده است ، و پادشاهان و بزرگان به شيوهء روميان فرمانها و نامه‌هاى خود را از فلان به فلان عنوان مىكرده‌اند .\r\n16 - در جاى ديگر دربارهء گاه‌شمارى ايرانيان و اينكه مردمان اين سرزمين تاريخ و زمان را چگونه معين مىكنند به تفصيل سخن مىگويم ، و در اين‌جا به اين نكته اشاره مىكنم كه شوّال دهمين ماه سالهاى هجرى است . اعراب براى هر يك از ماهها فضيلت و لقبى قائلند ؛ مثلا ماه اول را مقدس مىشمارند ، هفتمين ماه را در خور ستودن مىدانند . نهمين ماه را مبارك مىخوانند ، و به شوّال ، مكرّم مىگويند . هجرت از مصدرى كه به معنى فرار و بيرون شدن است آمده است ؛ و مفهوم هجرت خروج حضرت پيغمبر از مكّه به مدينه است ؛ زيرا در آن زمان مكّه جايگاه بت‌پرستان بوده\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nاست . و هجرت حضرت پيغمبر فرار و مهاجرت عبرانيان را به ياد مىآورد ، و مىتوان باور داشت كه عمر به هنگام وضع تاريخ مسلمانان به همانندى اين دو مهاجرت نظر و توجه داشته است .\r\n17 - در اصل « هم هاجر » است كه به معنى هجرت حضرت پيغمبر با مهاجران است .\r\nبه اين نكته نيز بايد اشاره كرد همچنان كه تازيان براى هر يك از ماه‌هاى خود نعتى و صفتى قائلند ايرانيان نيز براى برخى از شهرهاى مهم كشور خويش فضيلتى مىشمارند ، مثلا به اصفهان و قزوين دارالسلطنه ، به كاشان دارالمؤمنين ، به قندهار دارالامان ، مىگويند ، و چون شاه عباس در اشرف مازندران كاخ باشكوهى بنا كرد و آن شهرك را بزرگ و آبادان ساخت آن‌جا را اشرف شريف ناميد .\r\nايالت مازندران در اسناد رسمى و عمومى و ادارات محاسبات و دبيرخانه‌ها و ديوانخانه‌ها تبرستان ناميده مىشود اما در زبان محلى و محاوره‌اى مازندران مىگويند . تبرستان به معنى جايگهى است كه در آن جا تبر زياد است ؛ و ايرانيان اين ايالت را بدين سبب چنين ناميده‌اند كه سراسر آن پوشيده از جنگل است ، و براى بريدن و افگندن درختان تبر زياد به كار است . اين نكته نيز گفتنى است كه من دريافته‌ام ايرانيان هرگز نام كشور خود را بدون نعت يا صفت برجسته‌اى بر زبان نمىآورند و نمىنويسند ؛ مثلا مىگويند : ممالك مقدسه ، كشور مباركه ، كشور معظمه ؛ در فرمانها نيز اين القاب و نعوت رعايت مىشود .\r\n18 - مهرى كه اثر آن در ترجمهء فرانسوى فرمان در ذيل آن آمده در اصل فرمان در ظهر و همچنان در ذيل آن است . اين مهر محمد مهدى نخست‌وزير است .\r\nبزرگان اين كشور هرگز در مهر خويش عنوان و هويّت خود را نقش نمىكنند ، و من تنها اثر مسؤولان و صاحبمنصبان دفاتر محاسبات را ديده‌ام كه عنوان و مقام آنان بر آنها نقش شده است . امّا اين گونه مهرها را در كارهاى ديوانى و اسناد محاسباتى به كار مىبرند و در موارد ديگر از مهرهاى ديگر استفاده مىكنند ؛ زيرا مردم مشرق زمين چند گونه مهر دارند ، و به رسم و شيوهء عبرانيان فقط اسم خود و نام پدر را بر آن حك مىكنند ، و در صورتى كه نژاد آنان به پيغمبر و دخترش حضرت فاطمه بپيوندد از آن نيز ياد مىكنند ، زيرا در نظر مسلمانان بالاترين افتخار و شرافت انتساب به دودمان پيغمبر است .\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nمن افزون بر فرمان شاه توصيه‌نامه‌اى از خوانسالار خاص شاه نيز داشتم و مىخواستم آن را نيز به نظر نايب‌السلطنه برسانم زيرا به يقين مىدانستم اثر آن سفارشنامه از فرمان شاه بيشتر است ، و حقيقت همچنين بود زيرا به دلايل و شواهد زياد دريافتم آنچه در تفليس به من مهربانى و خدمتگرى و تعظيم و تجليل كرده‌اند به خاطر آن توصيه‌نامه بوده است .\r\nترجمهء اين سفارشنامه چنين است :\r\nمأموران و منشيان حكومتى ، مقاطعه‌كاران شاهنشاهى ، رؤساى كشورى ، مأموران وصول ، راهبانان از شناختن و ديدن آقايان شاردن و رزن دو بازرگان فرانسوى كه گل سرسبد تاجران هستند قرين افتخار و شادى باشند و بدانند اين دو ، گوهرهايى نادر و گرانبهايى را از نظر كيميا اثر بندگان اعليحضرت همايونى گذرانده بودند و بار دگر مأموريت يافته‌اند كالاهاى كمياب و گرانبهاى ديگر از هرگونه در كشورهاى مختلف خريدارى كنند و به حضور شاهنشاه عرضه بدارند ، و بسى مفتخرند كه اين فرمان همايونى به مهر معظم له به نام ايشان صادر شده است . اكنون كه از راه دور بازگشته‌اند دستور اكيد صادر مىشود كه همه و بتخصيص مأموران دولتى در هر جا و در هر مقام بايد همه نوع مساعدت و خدمتگزارى دربارهء آنان به جا آورند و بابت عوارض و حقوق گمركى و راهدارى به هيچ عنوان چيزى از ايشان نطلبند ؛ زيرا اين‌گونه باژستانى از اين دو شخصيّت كه مورد توجه و التفات خاص اعليحضرت همايون مىباشند نتايج و ثمرات بسيار شومى به بار خواهد داشت شوال المكرم سال هزار و هفتاد و شش هجرى .\r\nو در حاشيه چنين ثبت شده : مقصود از نگارش اين مرقومه شناساندن دارندگان فرمان اعليحضرت همايون است . و نقش مهر چنين است : مقصود بن غالب ، محبوب خلايق .\r\n1 - در متن سفارشنامه آمده است كه : به آگاه شدن از فرمان صادره مفتخر و مباهى خواهند شد ؛ بزرگان ايران به صاحبمنصبان و افرادى كه مقامشان پايين‌تر از ايشان است چنين خطاب مىكنند ، مخصوصا اگر فرودستان به نوعى با بزرگان وابستگى داشته باشند اين رسم كاملا رعايت مىشود و غرض از اين كار آنست كه سلسلهء مراتب پيوسته منظور نظر باشد و در مواقع ابلاغ و اطلاع اشتباه روى ندهد .\r\n2 - كلمه‌اى كه من فرنگى ترجمه كرده‌ام در اصل سفارشنامه « فرنگى »\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nاست . ايرانيان و ديگر كشورهاى مشرق زمين على العموم به تمام اروپاييان پيرو حضرت مسيح كه در يك سرزمين مسيحى ديگرى به دنيا آمده‌اند فرنگى مىگويند .\r\nبجز مردم مسكوى را كه اروس مىنامند . اسم فرنگى يا از نام فرانكوس (  francus  ) شاه گلوا (  gaulois  ) اقتباس شده يا از اسم ملت و كشور فرانسه ؛ زيرا چنان كه پيش از اين به مناسبتى اشاره كرده‌ام ميان كشورهاى مسيحى فرانسه نخستين كشورى است كه با مسلمانان روابط بازرگانى برقرار كرده است . از روى ديگر ظواهر و قرائن نشان مىدهد كه از زمان جنگهاى صليبى نام فرنگ يا فرانك براى مسيحيان اروپا علم شده و مشخّص اتحاديه‌اى بوده نه نام يك ملت ؛ و گروهى نيز بر اين اعتقادند كه ريشه كلمهء فرانك از لفظ عربى فرهنگ است .\r\n3 - كلمه‌اى را كه من به زبان فرانسوى (  garde - robe  ) - صندوقخانه - برگردانده‌ام در اصل توصيه‌نامه سر كار است كه به معنى رئيس كار و هر شغل و مسؤول انبار و مخزن مىباشد . پادشاه و بزرگان در عمارات خود كارگاههايى از بعضى هنرها و حرفه‌ها دارند كه كارخانه يا به معناى اخصّ آزمايشگاه ناميده مىشوند . اينها همانند نمايشگاه صنايع مستظرفهء دوك فلورانس (  duc flerence  ) يا نمايشگاه لوور (  louvre  ) مىباشند . در اين كارگاهها يا نمايشگاهها استادان چيره‌دست و ماهرى كه احتياجات غذايى و ديگر نيازمنديهاشان از هر جهت تأمين ، و نيز لوازم و موادّ كارشان از هر جهت آماده شده كار مىكنند . به اين استادكاران هنرمند در برابر هر چيز خوب و دلپسندى كه بسازند هديه‌اى مناسب ، يا مزد بيشتر داده مىشود .\r\n4 - مراد از جملهء « شايستهء گنجينهء بندگان درگاه اعلى » بيان شكوهمندى ، تجمّل و دبدبهء خزانهء سلطنت است ؛ كنايه از اين‌كه خزانهء پادشاه چنان از گوهرهاى گرانبها و كمياب ممتلى است كه بسيار نادرند جواهراتى كه قابل و لايق نگهدارى در خزانهء پادشاه باشند ، و شايد چنان جواهر وجود نداشته باشد . در فرمانها و مكاتيب دربار پادشاهان ايران از اين اصطلاحات اغراق‌آميز بسيار به كار مىرود . مثلا وقتى كه سفير به افتخار شرفيابى حضور شاه نايل شود مىگويند و مىنويسند : به شرف پاىبوسى بندگان اعليحضرت شاهنشاه مفتخر شد . يا وقتى بخواهند بگويند : شاه فلان كار بزرگ را انجام داد مىگويند : بندگان اعليحضرت همايونى به اين كار مهم اقدام فرمودند . اين گونه تقرير يا تحرير كمال غرور و خويشتن‌نگرى عامهء مشرق زمينيها خاصه پادشاهان آن قاره را نمايان مىكند . به اعتقاد من اين گونه ترسل از قرآن مجيد\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nكه به عقيدهء مسلمانان مظهر فصاحت و بلاغت است ، و هيچ كس نمىتواند جمله‌اى بدان زيبايى و لطافت و روانى بياورد گرفته شده است . در اين كتاب شريف شواهد بسيارى از اين مقوله توان يافت . مثلا آن‌جا كه از كارهاى عظيم خدا سخن در ميان است ، همهء آنها را به ملايك نسبت مىدهد . مثلا مىگويد : ملايك آسمان و زمين را آفريدند ؛ و اين نشان قدرت پروردگار است زيرا وقتى ملايك كه آفريدهء حضرت حق‌اند قادر به ايجاد زمين و آسمان باشند آشكار است كه خالق آنها قادر مطلق است ، و به هر كارى تواناست . از اينها گذشته مردم مشرق زمين به حقيقت بنده‌اند ، زيرا اختيار حيات ، دارايى ، زن و فرزند ايشان همه به اراده و دلخواه پادشاه مىباشد . شگفت اين كه از اين گونه زندگى وحشت‌بار ناراضى نمىباشند ، و در رهايى خويش نمىكوشند ، و بدان افتخار مىكنند . حتى رجال و اعيان نيز به بندگى تفاخر مىنمايند ، و داشتن عنوان شاه قلى و غلام شاه كه به معنى نوكر شاه است در ايران همان‌قدر مايهء گردنفرازى و تفاخر است كه لقب ماركى در فرانسه .\r\n5 - ولى النعم كه من به بخشندهء نعمتهاى مادى ترجمه كرده‌ام از دو كلمهء ولى و نعم تركيب شده ، ولى به معنى قائم مقام ، شاه و نايب‌السلطنه است كه در محل فرمانروايى خود داراى كليّهء اختيارات مىباشند . ايرانيان شاه خود را ولى مىخوانند و مقصودشان از ولى حضرت على عليه السلام است كه خداى بزرگ پس از حضرت پيغمبر او را مهتر خلقان دانسته و پادشاهى جهان را به وى بخشيده است . و نعم جمع نعمت است و نعمت از انعام مشتق شده و به معنى هديه ، و بخشش مادى دنيوى است .\r\nبنابراين كلمهء مركب ولى النعم را كه ايرانيان به هنگام بردن نام شاه بر زبان مىآورند بيانگر اين معنى است كه سلطان در اين دنيا جانشين مع الواسطهء خداست ، و اوست كه به نمايندگى از سوى ذات حضرت احديت نعمتهاى جهان را به مردمان مىبخشد ، و وسيلهء اوست كه آسمان بخششهاى خود را به خلق جهان ارزانى مىدارد .\r\n6 - در متن فارسى عبارت مبارك نشان آمده است . در فرمان نام دوازده تن جانشينان حضرت پيغمبر آمده كه در جمع نشان مبارك مىخوانند و به معنى حقيقى مقدس مىشمارند .\r\n* * * وقتى به حضور نايب السلطنه رسيدم و مراسم تعظيم و تجليل به جا آوردم سخنى نگفتم . او نيز حرفى بر زبان نياورد . دقيقه‌اى چند پس از انجام يافتن مراسم\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nتشريفات ، نيمى از قرص نان بزرگى را كه جلوش بود در بشقاب زرينى گذاشت و به وسيلهء خوانسالارش براى من فرستاد ، و هم به وسيلهء او به من خير مقدم گفت ، و پس از مدتى كوتاه اوضاع جنگ ميان عثمانى و لهستان را پرسيد ، سپس جامى را كه خود با آن شراب مىنوشيد از شراب مخصوص خود پر كرد و به من داد . شراب خاص شاه در ظرف زرّين بزرگى كه به زيبايى تمام ميناكارى شده بود جا داشت ، و جام شرابخوريش طلاى مرصع به دانه‌هاى ياقوت و زمرد بود . مرد جاه‌مندى كه براى ما شراب مىريخت از جانب نايب‌السلطنه پيام آورد چندان كه مىتوانم شراب بنوشم و سرخوش و شادمان باشم . آن‌گاه دگربار ما را مورد لطف و عنايت خويش قرارداد و قسمتى از كبابى را كه براى شخص او آورده بودند و مشتمل بر يك قرقاول ، دو كبك و قسمتى از مرال بود براى ما فرستاد . او براى ما پيغام داده بود كه شراب با كباب شكار لذت بيشتر مىآفريند ، و البته قبلا تأكيد كرده بود كه ما را در بسيار آشاميدن شراب در تنگنا قرار ندهند . من در برابر اين همه الطاف كريمانه و عواطف محبت‌آميز تنها به ابراز سپاسگزارى و تشكر و امتنان بسنده كردم . كاپوسن‌ها نيز جز اين كارى نمىتوانستند كرد . زيرا رسم ايرانيان چنانست كه در مقابل الطاف و مراحم گرانمايهء بزرگان خاموش مىمانند و حرفى بر زبان نمىآورند .\r\nبر سر آن نيستم كه بيش از اين دربارهء نظم و ترتيب و رنگين و به آيين بودن اين پذيرايى شاهوار شرح و بسط بدهم . همين قدر مىگويم كه بر سر اين سفرهء شاهانه شراب زيادى به كار رفت . انواع غذاى پر گوشت و بدون گوشت وجود داشت .\r\nغذاهاى بدون گوشت را مخصوص كشيش و اسقف پخته و آماده كرده بودند زيرا آنان از خوردن گوشت پرهيز مىكنند .\r\nسه ساعت همچنان بر سر سفره بوديم . بعضى از دعوت شدگان مدتى پيش دست از خوردن كشيده به كنار رفته بودند اما از خوردن كباب سير نشده بودند . هنگام بيرون شدن از قصر از سر اخلاص و ارادت به نايب‌السلطنه تعظيم كرديم ، وى نيز يكى از بزرگان دربار را مأمور فرمود بار دگر به ما خير مقدم بگويد و تا منزل خودمان بدرقه كند .\r\nروز چهاردهم نايب السلطنه دو ظرف بزرگ پر از شراب ، دو قرقاول ، چهار كبك ، براى من فرستاد . او وسيلهء صاحب شخصيّتى كه اين هدايا را آورده بود پيغام فرستاده بود كه آيا به چيزى نياز ندارم ؟ كاپوسنها به خوبى از من پذيرايى مىكنند ؟\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nشرابى را كه برايم فرستاده سازگار وجودم هست ، و اگر از آن خوشم مىآيد به مسؤول آبدارخانه دستور دهد كه هر روز به مقدار كافى از آن برايم بفرستد . من وسيلهء همان نجيب‌زاده به عرض نايب‌السلطنه رساندم كه ميزبانان دقيقه‌اى از مواظبت من غفلت نمىورزند ، و ما شراب عالى مرحمتى اعليحضرت ايشان را به سلامتى وجود شريفشان مىنوشيم .\r\nشرابى كه نايب‌السلطنه فرستاده بود چندان قوى و مردافگن بود كه نوشيدن چند پيمانهء آن آسان نبود . آن شب غذاى خوبى آماده كرديم و با آن شراب خوب خورديم . يك جرّاح لهستانى و دو مرد سريانى كه از جمله ملازمان دربار نايب‌السلطنه بودند ، آن شب ميهمان ما بودند .\r\nروز شانزدهم نايب‌السلطنه مرا به بزم عروسى خواهرزاده‌اش دعوت كرد . من و رئيس گروه مبلّغان و رافائل ، ساعت پنج به دربار رفتيم ، مراسم عروسى پيش از ورود ما در همان تالار كه يكشنبه پيش در آن غذا خورده بوديم آغاز شده بود . بسيار مايل بودم كه آن مراسم را به چشم خود ببينم ، اما سراسر تالار را زنان در اختيار خود گرفته بودند . افزون بر اين به جز نايب‌السلطنه و منسوبان نزديك وى و اسقف اعظم و اسقفها هيچ مردى اجازهء ورود به تالار نداشت . گفتنى است كه رسم جلوگيرى از اختلاط زن و مرد از زمانى در گرجستان معمول شده كه ايران بر اين سرزمين تسلّط يافته است . اين رسم در بعضى شهرهاى بزرگ رعايت مىشود و در شهركها و ديه‌ها ، حتى شهرهايى كه مسلمانان در اقليّت هستند . زنان بدون حجاب مشتركا با مردان كار مىكنند اما پنهان نمىتوان داشت كه هر چه تسلّط ايران بر گرجستان بيشتر مىپايد تأثير آداب و رسوم ايرانيان بر خلق گرجستان فزون‌تر مىشود چنان كه بىآن‌كه زنان را بر سر كردن چادر ناچار و وادار كنند خود به خود در پرده مىشوند . بدين حبس و بند بىحصار و زنجير رو مىآورند ، و بدين‌سان شعلهء فروزان آزادى زنان به خاموشى مىگرايد .\r\nجشن عروسى روى بام قصر كه دور آن را با تختهايى به بلندى دو گام محصور كرده بودند برگزار شد . بر روى بام‌پوش بسيار بزرگى افراشته بودند . اين چادر بر روى پنج ستون كه هر يك بيست و دو پا بلندى و پنج شست ضخامت داشت ، قايم بود . سراسر روى آستر خيمه را با پارچه‌هاى زربفت و خوش رنگ و نگار ، و منسوجات سيمين‌تار چنان به دقت و حسن سليقه پرداخته بودند كه در برابر تابش\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nاشعهء مشعلها بسان نقشهاى زيبا جلوه مىكرد . در ميان تالار حوض بزرگى پر از آب وجود داشت . هيچ كس احساس سرما نمىكرد ، زيرا كثرت جمعيّت در تالار ، و حرارت مشعلها چنان هوا را گرم كرده بود كه من در وقت بيرون شدن احساس ناراحتى كردم .\r\nروى بام آن‌جا كه چادر برافراشته شده بود سراسر پوشيده از قاليهاى گران‌بها بود ، و چهل مشعل بزرگ فضاى آن‌جا را روشن مىداشت . چهار مشعل نزديك نايب‌السلطنه از طلا و باقى مشعلها از نقره بود . هر يك اين مشعلها قريب چهل ليور وزن داشت . قطر پايين پايهء هر كدام به پانزده شست ، و بلندى شاخهء هر مشعل يك پا و نيم بود . هر يك از مشعلها روغندانى داشت كه پر از پيه خالص بود و نور از دو فتيلهء داخل آن ساطع بود . اين گونه مشعلها بسيار پر نورند . ميهمانان به رديف روى تختها نشسته بودند . نايب‌السلطنه در انتهاى چادر ، در صدر مجلس ، روى تخت بلندى كه سايبانى به شكل گنبد داشت جلوس كرده بود . پسران و برادرانش در طرف راست ، و اسقفها در طرف چپش قرار گرفته بودند . داماد در ميان آنان بود . به دعوت و دستور نايب‌السلطنه من و مبلّغان روحانى بعد از اسقفها نشستيم .\r\nبيش از صد نفر به اين جشن دعوت شده بودند . نوازندگان پايين مجلس بودند .\r\nاندكى پس از آن‌كه ما در جاى خود نشستيم داماد با اسقف اعظم وارد شد . همين كه در جاى خود نشست بستگان نايب‌السلطنه به او مباركباد و تهنيت گفتند ، و هدايايى به وى تقديم كردند . بيشتر مدعوين نيز چنين كردند . اين مراسم كه جنبهء مذهبى نيز داشت بيش از نيم ساعت به طول نينجاميد . هدايايى كه به داماد تقديم كرده بودند عبارت بود از پول طلا و نقره ، فنجانهاى كوچك نقره و غيره . بهاى مجموع اين هديه‌ها به نظر من بيش از دويست اكو نبود . آن‌گاه مجلس براى صرف شام آماده شد . مقدمة سفره را جلو همهء ميهمانان گستردند . سفره‌ها هم پهناى تختها بود . سپس نان آوردند . نانها سه گونه بود . بعضى نازك مانند كاغذ ، برخى به ضخامت يك انگشت ، و قسم ديگر نانهايى كوچك و شيرين . قطعه‌هاى گوشت در سينىهاى بزرگ سيمين و سرپوشيده جا داشت . در اروپا چنين بشقابهاى بزرگ به كار نمىرود . وزن هر يك از ظرفها با سرپوش پنجاه تا شصت مارك بود .\r\nخدمتگرانى كه بشقابهاى پر از گوشت را مىآوردند آنها را روى سفره‌اى كه در محلّ ورود گسترده شده بود مرتّب مىچيدند ، و عدهء ديگرى آنها را به دست\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nخوانسالارها مىدادند . آنان گوشتها را در بشقابهاى كوچكترى مىگذاشتند ابتدا نزد شاهزادگان ، و سپس به نسبت شخصيّت پيش ديگر ميهمانان مىبردند . معمولا گوشتهاى يكى از ظرفهاى بزرگ را ميان همهء مدعوين تقسيم مىكردند ، و سپس گوشتهاى ديگر سينىها را مجددا براى همه مىبردند .\r\nميهمانى در سه مرحله صورت گرفت . و در هر مرحله مظروف شصت سينى بزرگ ميان مدعوين تقسيم شد . غذاى اصلى پلو و خورش بود . آنها را به چند رنگ و چند طعم و مزه طبخ كرده بودند . با افزودن زعفران و شكر و دارچين مطبوخ برنج را به رنگ زرد ، و با اضافه كردن آب انار پلو را به رنگ سرخ درآورده بودند ؛ امّا پلو سفيد از همه طبيعىتر و خوش‌مزه‌تر بود ؛ و بر اطلاق مىتوان گفت پلو غذايى مطبوع ، لطيف و كاملا سازگار است .\r\nدر مرحلهء دوّم خوراكيهاى متنوع كه هر كدام به گونه‌اى و طعمى جداگانه طبخ شده بود ، ميان ميهمانان تقسيم شد ، و در مرحلهء آخر نوبت كباب بود كه به حدّ وفور در دسترس مدعوين قرار گرفت . در هر سه نوبت ماهى و تخم‌مرغ و سبزى تقسيم شد كه بيشتر مورد استفادهء روحانيان قرار گرفت ، و ما از همه نوع غذا كه مطبوع طبعمان بود بهره گرفتيم . نظم و ترتيب و سكوتى كه در تمام مدت صرف غذا برقرار بود به راستى جالب بود . هر كس اعم از خدمتگر و خواليگر و خوانسالار و ناظران و حاضران با آرامش تمام وظيفهء خويش را انجام مىداد . امّا سه اروپايى كه پشت يك ميز نشسته بودند به جاى همه يكصد و پنجاه نفر كه در مجلس حضور داشتند ، همهمه و قيل و قال مىكردند . آنچه پس از آرامش و سكوت جارى در سر سفره جالب بود نظم و ترتيب بوفه بود . در آن‌جا در حدود صد و بيست عدد ظرفهاى مختلف مخصوص آشاميدن ، اعم از فنجان ، جام ، شاخ شراب خورى ، شصت تنگ ، دوازده پارچ وجود داشت . پارچها همه از نقره ، تنگها از زر صاف و صيقلى يا ميناكارى شده و فنجانها و جامها برخى از طلاى صيقلى و بعضى مزين به ميناكارى ، عده‌اى جواهرنشان ، و شمارى از نقره بودند . شاخها نيز مانند فنجانها به بهترين صورت مزين شده بودند .\r\nاين شاخها به اندازه‌هاى مختلف مىباشند ؛ بلندى برخى از آنها به هشت شست ، و دهانه‌شان به ده شست مىرسد ، و همه سياه و صيقلى مىباشند . اين شاخها از جانوران مختلف از جمله كرگدن ، گاو نر ، قوچ و برخى جانوران وحشى است . استفاده و تزيين اين جامهاى طبيعى از قرون قديم در مشرق زمين معمول بوده است .\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nنمىدانم اين جشن تا چه ساعت دوام داشت و كى به پايان رسيد زيرا من پيش از خاتمه يافتن ، در حالى كه هنوز تقسيم كباب آغاز نشده بود مجلس را ترك گفتم . در چنين مجالس شراب را با غذا نمىآشامند بلكه در مرحلهء سوّم پذيرايى خود را مست و خراب مىكنند . آشاميدن شراب در اين مجالس داراى شرايط مخصوص است بدين شرح كه نخست هشت جام هم شكل هم‌اندازهء پر از شراب را پيش هشت تن كه به نايب السلطنه نزديك‌ترند ، و چهار نفر در طرف راست و چهار نفر ديگر در جانب چپ وى نشسته‌اند مىبرند . آنان جام شراب را مىگيرند و برپا مىايستند . و تا زمانى كه آن را ننوشيده‌اند نمىنشينند . اول چهار نفر كه در طرف راست ايستاده‌اند با هم جام خود را خالى مىكنند ، و بعد چهار نفر سمت چپ . آن‌گاه هر هشت نفر با هم مىنشينند . سپس نوبت هشت نفر دستهء بعد مىرسد كه بايد با همان جامها ، و به همان ترتيب باده‌نوشى كنند ، و اين نظم تا آخر همچنان ادامه دارد . از آن پس دورهء دوّم ميگسارى به همين ترتيب با جامهاى بزرگ‌تر تجديد مىشود . رسم بر اين جارى است كه ميهمانان در آخرين مراحل باده‌پيمايى جامهاى خود را كه بزرگ‌تر است به سلامت بزرگان مىنوشند ، و اين آيين از آن وضع شده كه مدعوين بيشتر مست و خراب و بىخويشتن شوند و احترام بزرگان را بيشتر و كامل‌تر به جا آورند .\r\nدرست دو ساعت باده‌پيمايى دوام داشت . ساغرهاى دور نخستين باده‌پيمايى بزرگتر از ساغرهاى معمولى نبود ، ولى در دوره‌هاى بعد ساغرها بزرگ‌تر مىشد . چنان كه وقتى من مجلس را ترك كردم هر ساغر گنجايش سه و نيم ستيه (  setier  ) شراب داشت ، و اينها هنوز ساغرهاى متوسط بود . من و كاپوسنها ناچار نبوديم به قدر ديگران شراب بنوشيم ، و اگر من مجبور مىشدم به قدر ديگر ميهمانان شراب بخورم بىگمان مىمردم .\r\nنايب‌السلطنه نهايت حرمت و محبت را دربارهء ما رعايت فرموده بود و دستور داده بود ما را از نوشيدن جامهايى كه ميهمانان به سلامتى بزرگان مىخوردند معاف بدارند . در طىّ اين مراسم يك ظرف پر از آب و يك ساغر طلا گذاشته بودند تا هر زمان مايل به نوشيدن هر كدام بوديم ساغر را پر كنند و به ما بدهند . وقتى نوبت نوشيدن شراب به سلامت ميهمانان فرا رسيد صداى به هم خوردن ساغرها در فضا طنين‌انداز شد . صداى به هم خوردن ساغرها به گوش همهء حاضران در مجلس دلنواز و\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nخوش مىآمد ، امّا در نظر من نه تنها شادىآور و طرب‌خيز نبود بل كه دلازار و ناسازگار مىنمود .\r\nنايب‌السلطنه كه از باده‌پيمايى بسيار سخت سرخوش و سرمست شده بود به رئيس گروه مبلغان دستور داد كسى را بفرستد تا پيانويش را بياورد . اين فرمان در نظر كشيش و همكارش خوش نيامد ، و به نوعى در اجراى آن سستى و تعلّل كردند . علّت اصلى خوددارى آنان از اجراى دستور نايب‌السلطنه حضور من بود . زيرا بيم آن داشتند كه من خبر پيانو نواختن وى را در چنان مجلس ، به ديگران بگويم ، و مايهء رسوايى و آبروريزيش شود . زيرا پيانو نواختن چنان شخصيّت عالى درجهء روحانى در حضور صاحب‌مقامى مسلمان و گروهى غير همدين در چنان مجلسى كه همه سرمست و خراب و بىخويشتن بودند براى وى موهن و افتضاح‌آميز و بدنام كننده بود . امّا به هر روى بيم و وحشت عدم تمكين وى را به اطاعت و فرمانبردارى ناچار كرد .\r\nوقتى پيانو را آوردند و در مهتابى روى چهارپايه نهادند ، رئيس هيات مبلّغان كه به نواختن آن ناچار شده بود شروع به كار كرد ، اما نايب‌السلطنه بدان قانع نشد و دستور داد هم بنوازد و هم بخواند . وى نخست چند نغمهء مذهبى به آواز خواند (  lemagnificat - le te deum rego  ) ، و چون اين سرودها پسند نايب‌السلطنه نيفتاد چند قطعهء دربارى به زبانهاى ايتاليايى و اسپانيولى به آواز خواند . پيانو كوك نشده بود و نوايى كه از آن برمىخاست طربزا نبود . با وجود اين كشيش خسته و شكسته‌پشت و سپيدموى ، مدّت دو ساعت به رنج تمام به نواختن و خواندن پرداخت .\r\nدر اين هنگام ارشد خوانسالاران كه در خانواده‌اى مسلمان به دنيا آمده بود و در ديندارى متعصّب بود از من پرسيد : آيا نواختن موسيقى در مذهب شما جايز و حلال است ؟ جواب دادم : آرى . گفت : اما در دين اسلام حرام است . ما مدّت نيم ساعت همچنان در اين موضوع با هم گفتگو كرديم . وى ضمن صحبت گفت : با اين كه در مذهب ما موسيقى و غنا حرام است ، معهذا در سرتاسر ايران رواج دارد . سپس ادامه داد با اين‌كه ساز و آواز در دين شما منع نشده روا و پسنديده نيست يك مقام رسمى روحانى كه بايد زبانش به ستايش خداى بزرگ مترنم باشد در چنين مجالس براى سرگرم داشتن ميهمانان آوازخوانى كند و نواساز نمايد .\r\nمقارن اين حال يكى از كشيشان گرجى در همين زمينه با رافائل صحبت مىكرد . من از بحث و گفتگوى آن دو چيزى سر در نياوردم زيرا به زبان گرجى آشنا\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nنبودم ، و كشيش گرجى نيز دربارهء مذاكراتشان چيزى به من نگفت زيرا نمىخواست از آن آگاه شوم . فقط اظهار داشت كشيش گرجى از اين‌كه اسقف همان سرودها را كه بايد در ستايش خدا و به هنگام دعا و نماز در كليسا بخواند در چنين مجلس براى سرگرمى گروهى افراد عشرت‌جو و هوسباز خوانده است ، سخت آزرده خاطر و ناخشنود است . همچنين وى از اين‌كه نايب‌السلطنه حرمت مبلّغان مذهبى را به سزا رعايت نمىكند ، آنان را زير فرمان خود مىدارد ، و به انجام دادن اوامر خويش وادار مىكند خشمگين و رنجيده و دل‌آزرده است . چنان كه در اين جشن رئيس هيأت مبلّغان دينى را به نواختن پيانو و خواندن آواز ناچار كرده است . امّا جز شكيبايى و خون دل خوردن چاره نيست ؛ زيرا اگر با او ستيزه كنيم از فعاليّتها و تبليغات مذهبى ما به شدت جلوگيرى مىكند .\r\nچنان كه گفتم ما مقارن نيمه شب پس از به جا آوردن مراسم تعظيم و تكريم و كسب اجازه از مقام عالى نايب‌السلطنه از مجلس بيرون آمديم . پيش از آن‌كه از حضورش مرخص شويم احوال پادشاه اسپانيا خويشاوندش را از من پرسيد و جام جواهرنشانش را به سلامتى او لا جرعه سر كشيد و به ما نيز فرمان داد از همان جام گرانبها به سلامتى پادشاه اسپانيا شراب بنوشيم . نمىدانم هدف او از اين دستور جلوه دادن و نماياندن عظمت و شكوه خويش بود يا بر آن بود كه بدين وسيله از رئيس گروه مبلّغان كه از پيروان سلطان كاتوليك اسپانيا بود تجليل به عمل آورد .\r\nبيشتر روز هفدهم را به گفتگو با كاپوسنها دربارهء خويشاوندى نايب‌السلطنه با پادشاه اسپانيا گذراندم . گروهى از مصنّفان و مؤلفّان بر اين اعتقادند كه مليّت اسپانيوليها به نژاد ايبرى - گرجستان - مىپيوندد و من از كاپوسنها پرسيدم نايب‌السلطنه رابطهء خويشاوندى خود را با دودمان سلطنتى اسپانيا چگونه توجيه مىكند . مبلّغين مسيحى جواب گفتند كلمان هشتم ضمن نامه‌هايى كه به تهمورس خان نوشته غالبا از خويشاوندى وى با فيليپ دوّم و برادرى و همبستگى اسپانيوليها و ايميرتها سخن در ميان آورده ، و تهمورس خان براى اثبات اين خويشاوندى نهايت تعصّب و دلبستگى داشته است . آباء كاپوسن به من گفتند كه همهء مردم گرجستان بتخصيص نايب‌السلطنه به برقرارى و تحكيم اين خويشاوندى بسيار پاىبندند ، و آن را مايهء مباهات و حيثيّت خويش مىشمارند . چنان كه از مكتوبى كه نايب‌السلطنه دو سال پيش به پادشاه لهستان نوشته اين نكته به خوبى\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nمشهود است . من برگردان اين نامه را كه رونوشتش وسيلهء گروه مبلّغان كاپوسن به دستم رسيده در اين‌جا درج مىكنم و بر اين اعتقادم كه اين نامه مىتواند خودبينى و غرور و مفاخره‌جويى بيش از اندازهء مردم مشرق زمين را بنمايد .\r\nستايش و نيايش و آفرين خداى بزرگ و تواناى مطلق را كه تمام موجودات به اراده و مشيّت او هستى يافته ، خداوندى كه نه زاده شده و نه مىزايد ؛ از همهء بديها و كاستيها دور است ؛ بخشاينده و نيكخواه همه اعم از زندگان و مردگان . خداى بىهمتايى كه اراده‌اش بر كوچك‌ترين و بزرگ‌ترين اجرام فرمانرواست . اعليحضرت قدر قدرت شهريار گرجيان ليك‌تيمرين‌ها (  lictimeriens  ) ، ليستامرين‌ها (  listameriens  ) ، ليسين‌ها (  litines  ) ، مزيولكتينها (  mesiuleitiens  ) ، شوين‌ها (  cheviens  ) ، شووراتينها (  chevouratiens  ) ، سوانها (  suanes  ) ، اوسينها (  ossi  ) ، بوالسينها (  bualtiens  ) ، چركسيان (  circassiens  ) ، توسينها (  tusciens  ) ، پسيآنه‌سينها (  psianetiens  ) ، فىدىسينها (  fidiciens  ) ، ژالىبوسينها (  jalibusiens  ) ، و ديگر اقوامى كه اين سو و آن سوى كوههاى بلند زندگى مىكنند ، و تمام طوايفى كه در هر سرزمينى سكونت دارند ، پادشاه ارض اقدس ام البلاد جهان ، - كه پروردگار از ره كرامت ، پادشاهى ايبرى ، موكرانى (  mucranie  ) ، ساباتيان (  sabatian  ) ، ترياله (  trialet  ) ، تاشير (  taschire  ) ، سوّمت (  somette  ) ، شيانشى (  chianchie  ) ، شيانواند (  schianvande  ) و چندين سرزمين ديگر كه با نهايت اقتدار بر آنها فرمانرواى مطلق است ، نوادهء يسوع و داود و سليمان كه به لطف و پشتيبانى يزدان در همهء مصافها پيروز شده و هرگز شكست نخورده است . شاه شاهان شاهنشاه معظّم شهنوازخان به شما ژان كازيمير (  jian casimir  ) كه پيوسته قرين شادمانى و خرّمى و مباهات هستند ، و مىتوانيد مردمان را نيز مشمول الطاف كريمانه خود قرار دهيد ، مظهر دوستى و صلح و صفا مىباشيد ، پرهيزگار و پارسا و خداجوييد . از پرتو غايت يزدان پاك با شكوه و عظمت و نيك‌بختى تمام سلطنت مىرانيد . پيوسته سر سركشان و پيروزمندان را به قيد مىآوريد . دشمنان و گنهكاران را از ميان برمىداريد . به حقّ سزاوار سلطنت هستيد . از مادر به دين مسيح به دنيا آمده‌ايد و به همين آيين بار آمده‌ايد . جنگاور و دليريد ؛ وارث سلطنت لهستان گتى (  gothie  ) ، واندالى (  vandalie  ) ، ليتوانى (  lithuanie  ) ، روسى (  russic  ) ، پروس (  prusse  ) ، مازوى (  mazovie  ) ،\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nليونى (  livonie  ) ، سامو (  samots  ) ، كيوى (  chiovie  ) ، سيارناكوى (  ciarnacovie  ) و سرزمينها و ولايات ديگر . بلند مرتبتى كه آوازهء بزرگيش همه‌جا رسيده . اى شهريار لهستان ، اى پادشاه بىهمتا ؛ اى دانا به همهء دانشها ، اى سزاوار بسيار آفرين و تحسين ؛ اى آن‌كه زيباترين زبانها را مىدانيد ، ما از صميم قلب به شما درود مىفرستيم ، و پيوسته آرزومنديم كه مادام از نعمت آرامش و آسايش و صلح و صفا برخوردار باشيد ؛ و از خداى بزرگ كه آفرينندهء زمين و آسمان است بسى شكرها داريم كه جناب اجل آقاى ژان لزونسكى (  jean leoz unschi  ) ، كنت لرزنو (  conte de lersrono  ) صدراعظم كشور شما نايب‌السلطنه لهستان عليا ، ما را از سلامت شما آگاه كرده است . تمناى ما از آن مظهر كرامت و بزرگوارى آنست كه در فرصتهاى مناسب ما را از سلامت آن جناب با خبر فرمايند تا آگاه و مطمئن شويم كه از تندرستى و امن و آسايش برخوردار مىباشيد . بوربينگ دانبك خدمتگر باوفاى شما كه در نجابت زبانزد همگان است با سمت فرستادهء آن اعليحضرت به اين‌جا رسيده و مىخواهد قرارداد صلح و روابط حسنه با شاه سليمان پادشاه آسمان جاه ، ملك اقتدار كه دشمنان از بيم سطوتش خواب راحت ندارند ، كفش چون دريا گهربار است و زبان و بنان از تقرير و تحرير محامدش ناتوان ، شهريار پارس و پارت و مدى و هيركانى و خليج فارس و جزاير آن و كرمان ، اراكوزى ، مارژيان و بسيار سرزمينهاى ديگر ببندد . فرستادهء شما بىهيچ رنجى از سراسر سرزمين ما گذشته و اينك مقضى المرام به حضور مبارك باز مىگردد از خداوند يكتا خواستارم اين شخصيّت گرانمايه و صديق و باوفا كه مورد محبّت و حمايت ما نيز هست در دربار عالى درجات شما همواره مورد نظر و مرحمت باشد . از دارالسلطنه تفليس 26 مارس 1671 ميلاد مسيح .\r\nروز بيستم از رئيس گروه مبلّغان و رافائل خواهش كردم مراتب تشكرات عميق و خالصانهء مرا حضور نايب‌السلطنه تقديم ، و از طرف من از ايشان استدعا كند يكى از صاحبمنصبان خود را براى راهنمايى من تا ايروان پايتخت ارمنستان بزرگ مأمور فرمايد . نايب‌السلطنه با محبت و لطف تمام مراتب سپاسگزارى مرا پذيرفت ، و رئيس كاپوسنها را مأمور فرمود به من بگويد وى اروپاييان را دوست مىدارد و مايل است كه من مدتى در تفليس بمانم تا با ايشان بيشتر آشنا شوم امّا چون مأمورم دستورات شاه را به انجام رسانم ، نمىخواهد و مصلحت نمىداند مرا تشويق و ناچار به\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nتوقف كند ، و هر وقت كه بخواهم مىتوانم به سفر خود ادامه دهم ؛ و چون در سراسر قلمرو او امنيّت برقرار است به راهنما و مشايعت كننده احتياج ندارم . با وجود اين اگر لازم بدانم يكى از صاحبمنصبان خود را همراه من خواهد كرد . همچنين كاپوسنها به من گفتند كه نايب‌السلطنه تمايل بسيار دارد كه اروپاييان براى برقرار كردن روابط تجارى با گرجستان آمد و رفت كنند . در اين صورت به آنان امتيازات قابل توجّهى اعطا مىكند ، و چون قلمرو وى تا درياى سياه گسترده است و در ايران و عثمانى نفوذ و اختيار شايان دارد ، اروپاييانى كه قصد مسافرت و تجارت با هند را دارند مىتوانند با خيال راحت و اطمينان خاطر از گرجستان بگذرند ، و اطمينان دارد اگر يك بار براى آزمايش از اين راه عبور كنند هرگز طريق ديگر در پيش نمىگيرند .\r\nبه رئيس گروه مبلّغان گفتم از طرف من به نايب‌السلطنه بابت حسن ظنشان نسبت به هموطنان من تشكر ، و عرض كنيد كه من در اولين فرصت نظرات و سخنان حكيمانهء ايشان را به اطّلاع كمپانى شرقى فرانسه مىرسانم ، و اگر مصلحت بدانند و نامه‌اى در اين خصوص به كمپانى مرقوم فرمايند البته من به مقصد مىرسانم ، و البته كمپانى وصول نامهء آن مقام عالى را مايهء مباهات خود خواهد شمرد ، و اگر يكى از وابستگان سلطنت را براى رهنمايى من تا نزديكترين محلى كه يكى از حكام ايران مقر دارد مأمور فرمايد مرا رهين احسان خود خواهد ساخت ، و وقتى به اصفهان رسيدم از اين مساعدت بزرگوارانه در حضور شاه و وزيران ياد خواهم كرد .\r\nروز بيست و چهارم تيبيلل ( قبلا ياد كرده‌ام كه اسقف تفليس را چنين مىنامند ) به ديدن من آمد ، و گفت نايب‌السلطنه تابع و فرمانبر شاه ايران است وى مىترسد مكاتبهء مستقيم وى با بيگانگان در دربار اصفهان سوء تفاهم ايجاد كند . اما من از طرف نايب‌السلطنه قول مىدهم اگر كمپانى شرقى نمايندگان خود را براى ايجاد روابط بازرگانى به اين كشور اعزام دارد با نهايت مدارا و ملاطفت با ايشان رفتار خواهد كرد ، و سود سرشارى عايد ايشان خواهد شد .\r\nمن از اسقف تفليس استدعا كردم نايب‌السلطنه را مطمئن كند كه من با علاقه و شوق تمام پيام ايشان را به اولياى امور كمپانى شرقى فرانسه ابلاغ ، و آنان را به مراحم عاليهء معظم له اميدوار خواهم كرد . اسقف بيش از يك ربع ساعت پيش من نماند هنگامى كه قصد رفتن داشت يك رشته سبحهء مرجان بسيار خوب به وى هديه كردم ، چه اين رسمى است قديمى كه وقتى بزرگى جاه‌مند به ديدار كسى مىرود\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nميزبان بايد هديه‌اى به وى بدهد . كاپوسن‌ها از آمدن اسقف ، مخصوصا از پذيرايى گرم و صميمانهء من و تقديم هديه بسيار خوشحال شدند زيرا اسقف هرگز به محلّ سكونت آنها نيامده بود .\r\nروز بيست و پنجم نايب‌السلطنه يك ظرف بزرگ پر از شراب فرستاد و پيغام داد كه يك ايرانى از منسوبان دربار خود را مأمور راهنمائى و همراهى من كرده و حكم او را نيز صادر نموده ، و من هر روز كه قصد رفتن كنم با من مىآيد .\r\nروز بيست و ششم رافائل مرا پيش پيرزنى كه به صورتى اسرارآميز طبابت مىكرد برد ، و تشويق و وادارم كرد در مدت دو ساعتى كه اين ديدار به طول انجاميد بعضى از دستورهاى درمانى وى را يادداشت كنم و آن چنين است :\r\nبراى درمان كردن بيمارى استسقا بايد نيم درم جوشاندهء ريشهء نخود را به بيمار خوراند ، و اين كار را تا هنگامى كه بهبود يابد دو روز به دو روز ادامه داد .\r\nبراى علاج اسهال بايد مدّت سه روز روزى پنج بار كباب پوستهء درونى سنگدان خروس اخته را به مريض داد .\r\nبراى رفع خطر گزش عقرب بايد پرهاى عصعص - آخرين استخوان ستون فقرات كه نزديك مقعد است - يك مرغ خانگى را كند و آن‌جا را روى زخم نيش گذاشت . محلّ مخصوص مرغ سمّ عقرب را جذب مىكند و متشنّج مىشود و مىميرد .\r\nوقتى تشنج عارض مرغ شد بايد مرغ ديگر را به همين ترتيب به كار گرفت ، و اين عمل را چندان تكرار كرد كه مرغ جذب سمّ نكند .\r\nبراى درمان يرقان بايد بيمار را عريان روى بسترى از برنج پخته خواباند و رويش را پوشاند . استحمام در شير ، نيز يرقان را درمان مىكند .\r\nبراى معالجهء دردهاى خارجى مانند درد مفاصل و سياتيك - عرق النساء - بايد به بيمار جوشانده يا عصارهء سه درم هلبور (  hellibore  ) داد .\r\nبراى درمان دردهاى داخلى از هر نوع كه باشد بايد شربت موميايى به بيمار خوراند .\r\nبراى درمان هر نوع ضربت ديدگى و شكستگى و جراحات ناشى از آنها بايد از شربت موميايى استفاده كرد . بيمار را در پوست تازهء يك گاو ماده پيچيد و از او خون گرفت ، و محلّ ضربت ديدگى يا زخم را با پودر گياهى كه به زبان فرانسوى بويون (  bouillon  ) و به لاتين تاكسوس بارباتوس (  taxus barbatus  )\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nمىگويند پانسمان كرد .\r\nبراى معالجهء نزله و خونريزى گلو و سر بايد از جوهر كهربا استفاده كرد .\r\nبراى درمان كردن اسهال خونى بايد جوشاندهء برگ و دانهء مورد را به كار برد يا اين‌كه خون خرگوش را در شراب ريخت و به بيمار خوراند .\r\nبراى مداواى بواسير بايد برگ بارهنگ را ساييد و روى موضع را با آن اندود .\r\nبراى معالجهء درد كليه جوشاندهء برگ و دانهء خطمى سودمند است .\r\nبراى دفع سنگ مثانه نيز بايد از برگ و دانهء خطمى استفاده كرد .\r\nبراى درمان زخم و ناراحتى كليه شير نافع است .\r\nبراى معالجهء سينه پهلو ، ذات الجنب بايد دو گرده نان بسيار نازك را در آب آميخته به سنگ زاج و روناس كه آن را به زبان فرانسوى گارانس (  garance  ) و به لاتن روبآتنكروم (  rubea tincturm  ) مىگويند جوشاند و بعد يكى از آن دو نان را همچنان داغ - به حدّى كه براى بيمار قابل تحمّل باشد - روى سينه و يكى را پشت سينه چسباند ، و اين كار را تا حصول نتيجه هر روز همچنان ادامه داد .\r\nبراى درمان سرفه جوشاندهء گياهى كه به زبان فرانسه لانك دوشين (  langue dechien  ) - زبان سگ - مىگويند نافع است .\r\nدارويى كه براى معالجهء تبهاى ناشى از سرماخوردگى در اين كشور بسيار معمول است عبارتست از مشمعهاى اندود به چربى دنبه گوسفند آميخته به سودهء دارچين ، ميخك و هل ؛ و طرز استفادهء اين مرهم چنين است كه هنگام شدّت درد مشمعها را روى پيشانى ، شكم و پاهاى بيمار مىچسبانند ، و وقتى حالت لرز تخفيف يافت اين مشمعها را مىكنند و به جاى آن مرهم ديگرى كه با برگ كاسنى و بارهنگ و گياهى به نام سولانوم (  solanum  ) درست شده به پيشانى و شكم مريض مىچسبانند . سپس يك بچه خوك شيرخوار را به دو قسمت تقسيم مىكنند و روى پاى بيمار مىگذارند . در تمام طول مدت بيمارى مريض نبايد جز نان و روغن بادام چيزى بخورد .\r\nرافائل با قاطعيت و اطمينان تمام به من گفت به چشم ديده است كه در اين كشور بيمار مبتلا به تب ناشى از سرماخوردگى را در شدت لرز در آب غوطه‌ور مىكنند . اين گفته را آسان باور نمىتوان كرد و در نظر من بسيار عجيب و خطرناك آمد ، با وجود اين مىتوان پذيرفت زيرا به سبب دگرگونگى شرايط اقليمى و تغييرات\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nآب و هوا روش درمان بيماران تفاوت كلى مىيابد ، و اثر داروها نيز يكسان ظاهر نمىشود ؛ چنان كه اگر دارويى در كشورى موجب مرگ بيمار گردد در سرزمينى ديگر هيچ رنج و ناراحتى به بار نمىآورد .\r\nهنگام غروب آفتاب منشى نايب‌السلطنه صاحبمنصبى را كه مأمور شده بود مرا تا ايروان راهنمايى و همراهى كند با خود آورد و به من معرفى كرد ، و در حضور من حكم مأموريتش را به دستش داد ، و اين ترجمهء فرمان است :\r\nبنا به ضرورت عالى جاه امين آقا را مأموريت مىدهم به موجب فرمان شاهنشاه فقيد كه در دوران زندگى و پادشاهى دارا و خداوند جهان بود ، و اكنون روح پر فتوحش ساكن آسمان است به نام آقايان شاردن و رزن اروپاييان فرانسوى - كليه حاكمان و قاضيان و مأموران همه راهها ، تمام عمال و متصديان عوارض و گمركات و ديگر مأموران مؤظف و مكلفند دربارهء آقايان فوق الذكر و همراهانشان احترامات لازم را كاملا به جا آورند ، و از گرفتن هر نوع عوارض گمركى و باج راهدارى از ايشان به هر عنوان خوددارى نمايند . به منظور نظارت در اجراى اين فرمان جهان مطاع همايونى جناب امين آقا مأمور و مكلّف است آنان را تا شهر ايروان راهنمايى ، و در تمام طول سفر هرگونه وسايل آسايش و آسودگى ايشان را چنان كه بايد و شايد از هر جهت آماده كند تا با خشنودى و آسايش خاطر به پيشگاه اعليحضرت كه پناهگاه و مرجع اميدوارى جهانيان است شرفياب شوند . همهء كسانى كه اين فرمان مؤكد را مىخوانند مؤظف و مكلّفند در اجراى كليهء دقايق آن نهايت مجاهدت و مراقبت را به عمل آورند . در ماه ذى قعدة الحرام سال 1083 هجرى ، فوريه 1673 ميلادى نوشته شد .\r\n1 - امين هم معنى و مترادف « 1 » امير است ، و به معنى آقا ، نجيب‌زاده ، دلير ، مهتر خانواده يا قبيله مىباشد . براى شرح بيشتر مىتوان به بند دهم فصل دوّم اسفار خمسه مراجعه كرد برخى از معانى اين لغت بسيار قديمى است ، و يكى از معناهاى آن به زبان عبرى بيم‌انگيز و وحشتناك است .\r\n2 - اگر بخواهيم كلمه به كلمه ترجمه و تفسير كنيم بايد بگوييم صاحبقران ؛ زيرا ايرانيان بر اطلاق معتقدند كه نيك‌بختى و پيروزمندى و هرگونه برترى و بختيارى بر اثر تقارن دو ستارهء سعد نصيب و بهرهء هر كس مىشود و از اين جهت به هر كس از\r\n\r\n\r\n","description":"","footnote":"\r\n( 1 ) - امين با امير مترادف و هم معنى نيست ، و هر كدام معنى جداگانه دارد ، و شاردن در اين مورد اشتباه كرده است .\r\n","page_name":" 384 ","page_number":384},
  {"content":"\r\n\r\nاين نعمتها برخوردار باشد صاحب‌قران مىگويند .\r\n3 - در زبان فارسى معمولا آسمان جايگاه مىگويند . زيرا شيعيان حضرت على بر اين اعتقادند كه پادشاهان ايران جانشينان حضرت پيغمبر و از جمله اولياء اللّه‌اند ، و پس از وفات همچنان كه پرندگان به آشيانهء خود پرواز مىكنند براى رسيدن به هدفى متعالى به آسمان اوج مىگيرند .\r\n4 - معنى درست عمال كه من قاضى يا داور ترجمه كرده‌ام حاكمان مراتب پايين است يا صاحبان مناصبى مانند داروغگى كه مسؤول و متصدى بعضى از جرائم است يا مستوفى كه مدير و ناظر امور مالى است ، يا شيخ الاسلام كه امور عرف را به عهده دارد يا وزير كه مسؤول كلّ ماليات مىباشد ، يا كلانتر كه تصدى امور بازرگانان با اوست .\r\n5 - يكى از لقبها و عنوانهايى كه ايرانيان به پادشاهان خود مىدهند عالم پناه است و از آن نگاهبان اساس هستيها را اداره مىكنند .\r\n6 - ذى قعدة الحرام يازدهمين ماه سال است . و اين ماه و محرم و ذى حجه از ماههاييست كه در زمانهاى گذشته جنگ و خونريزى حرام بوده است .\r\nچون منشى دفتر سلطنتى زحمت آوردن و معرفى كردن امين آقا را كشيده بود يك پيستول به او دادم . معمولا پاداش چنين كارها معيّن نيست و بستگى به اهميّت كار و شخصيّت و مقام دو طرف ذى نفع دارد . راهنماى من پيش از گفتگو دربارهء مسائل ديگر اظهار داشت كه اسب در اختيار ندارد ، و من بايد پنج پيستول به او بدهم تا اسبى بخرد . من به كنه خيالش پى بردم و دانستم مىخواهد پيش از انجام دادن مأموريتش مزدش را بگيرد . زيرا بيم داشت وقتى به ايروان رسيديم ناجوانمردى كنم ، و مزدش را ندهم . يا به جاى مزد چيز بىقابليّت و ارزان قيمتى به او تقديم كنم .\r\nمن بر اين باورم كه ايرانيان بر اطلاق مردمانى حق ناشناس و كافر نعمتند ؛ مخصوصا كرجيها كه به راستى ناسپاسگزارند و حقّ احسان هيچ كس را به جا نمىآورند . بزرگ‌ترين خدمت را ناديده مىانگارند ، و عظيم‌ترين مساعدت را روز بعد فراموش مىكنند . از اين‌رو مأموران و خدمتگران پيش از انجام دادن وظايف خود طلب پاداش و انعام مىكنند ؛ و بىرودربايستى و احساس شرم و خجالت براى كوچك‌ترين خدمتها قبلا مزد مىگيرند .\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nساعت يازده صبح روز بيست و هشتم از تفليس بيرون رفتم جراح لهستانى كه قبلا به مناسبتى از او نام بردم و چند نفر از گرجيها كه با آنها سابقهء معرفتى داشتم تا يك منزل مرا بدرقه كردند . راهنماى من مسافتى جلوتر مىرفت تا مأمورين ماليات را كه هنگام بيرون رفتن هر اسب باركش از شهنر مبلغى مىگرفتند از مزاحمت و گرفتن باج از همراهان و محمولات من برحذر بدارد . اين گونه راهنمايان مهماندار ناميده مىشوند و معمولا به آنها مأموريّت مىدهند كه از سفيران و بزرگان خارجى و داخلى به هنگام مسافرت نگهبانى به عمل آورند ، و در تمام طول سفر براى آنان منزل مناسب ، خواربار و اسب سوارى يا باركش و درشكه و هر چه مورد نيازشان باشد آماده كنند .\r\nمهمانداران در حقيقت همانند مسؤولان تداركات و خوانسالاران موظّف به تهيهء هرگونه وسائل آسايش براى ميهمانان خود مىباشند و هر جا و هر زمان بايد به خدمتگرى آماده باشند . چون ميهمانان در تمام مدت مسافرت از يارى و مددكارى ميهمانداران برخوردارند ، حتّى زحمت رساندن پيام به حكّام و بزرگان هر محل ، و مشابه اين كارها به عهدهء ايشان است بنابراين موجبى براى تشويش خاطرشان در ميان نيست .\r\nاين نكته نيز گفتنى است كه راهنمايان در برابر زحماتى كه مىكشند خرج سفرهء قابلى مىگيرند ، فى المثل مردم شهركها و ديه‌ها و آباديهاى سر راه به آنان هدايايى مىدهند تا به دستاويز و بهانهء خرج راه مهمانان بيش از اندازه پول يا چيز ديگر از آنان نستانند و خساراتى بر آنان وارد نكنند . از روى ديگر بازرگانانى كه با محمولات زياد از همان مسير مىگذرند زير چتر حمايت آنان در مىآيند ، و نه تنها از بيم دزدان در امانند بل كه از دادن ماليات و عوارض نيز خوددارى مىكنند . اما بيشترين درآمد رهنمايان مزد و انعام است كه پس از رسيدن به مقصد از مهمانان دريافت مىكنند .\r\nمن از اين‌كه بدين راحتى و آسانى بدون پيشامدن هيچ دشوارى يا حادثهء ناموافق توانسته بودم از تفليس بيرون بروم به دو سبب شادمان بودم . نخست اين‌كه نايب‌السلطنه دو سه بار به من پيغام فرستاده بود كه بسيار مشتاق ديدن محمولات من مىباشد ، و من به بهانهء اين‌كه شاه دستور اكيد فرموده است كه آنها را جز به او به هيچ كس نشان ندهم با سرسختى زياد درخواستش را رد كردم . چنان كه پيش از اين به مناسبت آورده‌ام كه نايب‌السلطنه از دربار اصفهان اطاعت كامل ندارد ، و مانند نايب‌السلطنه‌هاى ديگر به فرمانها و دستورهاى شاه اعتنا نمىكند . افزون بر اين\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nمردم گرجستان از صدر تا ذيل مردمانى خائن ، دغل و حريصند ، و من بيم داشتم اگر ناچار شوم آن همه جواهر گرانبها و زيبا و خوش‌تراش را به او نشان بدهم طمع بر وى چيره شود و آنها را ضبط كند ، و من نيز به دست كسانش كشته شوم . به همين دليل از نشان دادن محتويات صندوقهايم به او جدّا خوددارى كردم و تقاضايش را نپذيرفتم . دوّمين دليل وحشتم اين بود كه كاپوسن‌ها براى اين‌كه مرا بزرگ بنمايند - و در حقيقت بر اعتبار خود بيفزايند - مرا فردى بسيار دولتمند و صاحب دارايى فراوان جلوه داده بودند ، چنان كه در سراسر شهر شايع شده بود كه من ثروتى عظيم به گرانى چندين گنج شايگان همراه دارم از اين‌رو متصديان ماليات در انديشهء گرفتن حقوق خود بودند . پرداخت ماليات بر من دشوار نبود و بيم از آن نداشتم ، زيرا مبلغ آن چندان نبود كه مايهء وحشتم شود ، افزون بر اين فرمان شاه صريحا و مؤكدا مرا از پرداختن هرگونه باج و ماليات معاف مىداشت . بيم از آن بود كه نايب‌السلطنه اين حيله را على رغم رضاى من براى ديدن و آگاه شدن از كميّت و كيفيّت محمولاتم به كار گرفته باشد . به اين دليل اصرار ورزيدم وى يكى از صاحبمنصبان دربار خود را به رهنمايى و همراهى من بگمارد تا اگر حادثه‌اى روى داد خود مسؤول وقوع آن باشد ، همچنين جان و مال مرا از تعرّض دزدان مصون بدارد .\r\nهمين كه از تفليس بيرون آمدم بيشتر ناراحتى و نگرانيم از ميان رفت و اميدوار شدم باقى ماندهء سفرم را به خوشى و تندرستى بگذرانم . در اين‌روز به قدر دو فرسنگ از راهى كه ميان كوه مىگذشت عبور كردم . اين كوه در جنوب شهر بود و بلنديش كم بود . شب را در آبادى بزرگى به نام « 1 » سوغانلو - شهر پياز - واقع در ساحل رودخانهء كور گذراندم . مقدارى دور از اين آبادى كاخى سلطنتى ديده مىشود كه صفىآباد نام دارد . اين قصر را شاه صفى كه در سال 1627 به سلطنت رسيد ساخته است . اين كاخ بر فراز تپّه‌اى بنا شده ، چند مهتابى دارد . در هر سويش جويهاى آب روان است و داراى چند آبشار زيبا مىباشد . اين كاخ در فصل بهار بسيار فرح‌بخش و خوش‌منظر و تماشايى است ، و بوى خوش گلهاى رنگارنگش بيننده را سرمست و شيدا مىكند . در فصلهاى تابستان و پاييز ميوه‌هاى خوش‌مزه‌اش كه زياد و\r\n\r\n\r\n","description":"","footnote":"\r\n( 1 ) - دوبوا (  dubois  ) ( 1834 ) آورده است سوغانلو آبادى كوچكى است كه سابقا بزرگ و آباد بوده است . شصت چشمه نفت دارد كه رو به روى آبادى بر ساحل چپ رود كور واقع‌اند . خانه‌هاى اين آبادى همه در زير زمين ساخته شده‌اند .\r\n","page_name":" 387 ","page_number":387},
  {"content":"\r\n\r\nمتنوع است رهگذران را بهره‌مند مىدارد .\r\nروز اوّل مارس در دشتى زيبا و خوش‌منظر هشت فرسنگ راه پيمودم .\r\nمسيرمان مستقيم و مايل به شمال شرق « 1 » بود . پس از سه ساعت به ديهى رسيديم كه صد خانوار داشت و كوپرى كنت ناميده مىشد كه به معنى دهكدهء پل است . اين نام را از آن بر اين دهكده نهاده‌اند كه پلى بس زيبا و مستحكم نزديك آن بر روى رودى به نام تابادى ساخته شده . اين پل ميان دو كوه كه رود از ميان آنها مىگذرد روى چهار طاق كه از نظر بلندى و پهنا نابرابرند زده شده است . پايه‌هاى پل كه طاقها بر آنها تكيه دارند از آن نامنظم و بدنما بالا رفته كه بر روى دو صخرهء عظيم درون رودخانه بنا شده‌اند . دو طاق طرفين توخالى مىباشند و براى توقّف مسافران مناسبند . همچنين در آنها راهروهاى سرپوشيده و اتاقهاى كوچكى كه هر كدام داراى بخارى ديوارى است به منظور رفاه حال مسافران ساخته شده است . طاق ميان نهر كه در هر طرفش اتاقى است و نيز دو مهتابى سرپوشيده دارد در چند نقطه شكاف برداشته است . دو پله واقع در عرض طاق ورود به مهتابيها را ميسّر مىكند ، و در فصل تابستان نگريستن از اين مهتابيها و اتاقهاى اين پل به اطراف به راستى فرح‌بخش و روح‌افزاست .\r\nنزديك پل كاروانسرايى است كه رو به ويرانى دارد . اساس ساختمان آن بسيار خوب است . چند اتاق دارد كه همه مشرف به رودخانه است و هر كدام داراى يك مهتابى جداگانه است و هرگز در سراسر گرجستان پلى به زيبايى و خوبى اين پل ، و كاروان‌سرايى به خوش‌تركيبى و خوش‌منظرى اين كاروانسرا نديده‌ام . « 2 »\r\nبه طور كلّى كاروانسراها بناهاى عظيم و وسيع و مستحكمى هستند كه براى\r\n\r\n\r\n","description":"","footnote":"\r\n( 1 ) - بايد جنوب شرقى باشد نه شمال شرقى زيرا شاردن در كنار و جهت جريان رود كور حركت ميكرده است .\r\n( 2 ) - دوبوا كه در سال 1834 از آن‌جا گذشته دربارهء اين پل و كاروانسرا چنين ياد كرده است : اين‌رود به چند نام معروف است . روسيان آن را پل سرخ مىنامند ، و گرجيها و تاتارها پل شكسته و ويران شده . در سال 1647 رستم پادشاه گرجستان آن را ترميم كرد و كنارش كاروانسراى خوبى بنا نهاد ، و براى اين‌كه مسافران دسترسى به خواربار و وسايل و لوازم ديگر داشته باشند آبادى كوچكى نزديك پل ساخت . اين پل كه از آجر سرخ ساخته شده بود بنايش به استحكام اوليه باقى است ، و در آن خرابى زيادروى نداده ، اما اتاقهايش كه روزگارانى دراز پناهگاه مسافران بوده چنان از كود و زباله و لاى و لجن انباشته شده كه پا در آن نمىتوان نهاد . ديوار اتاقها كه سابقا سراسر سفيد و پاكيزه بود . حالا مستور از خطوطى است كه هزاران مسافر از مليتهاى مختلف در طى سالها بر آنها يادگار نوشته‌اند و امضا كرده‌اند . از كاروانسراى بزرگ و زيباى كنار پل نيز جز آثار كمى به جا نمانده ، و از آبادى مجاور آن نيز نشانى باقى نيست .\r\n","page_name":" 388 ","page_number":388},
  {"content":"\r\n\r\nپناه دادن كاروانيان و مسافران ساخته شده‌اند . اين نكته در خور ياد كردن است كه شهرهاى آسيا مانند شهرهاى اروپا پر جمعيّت ، و راههاى آن پر رفت و آمد نيست ، و افراد خارجى در آن كم‌اند و اين امر علل زياد دارد . نخست اين‌كه اصولا جمعيّت شهرهاى آسيا نسبت به شهرهاى اروپا بسيار كمتر است ، و كثرت جمعيّت اروپا نسبت به قاره‌هاى ديگر به استثناى چين - مرهون وجود و حضور انبوه كاتوليكها و پروتستانهاست . ثانيا مردم مشرق زمين نسبت به خلق اروپا از آب و هواى پاكيزه‌تر و سالم‌تر برخوردارند . خانه‌هاشان وسيعتر و دلبازتر از مساكن ماست ، و مانند اروپاييان فشرده و درهم زندگى نمىكنند . از اين گذشته زندگى مردم مشرق زمين ساده‌تر و طبيعىتر است و چون اروپاييان خود را در فشار و در اختيار تجملّات و لوازم غير ضرورى نگذاشته‌اند ، از اين جهت كمتر نگران و مضطربند ، كمتر تلاش و كوشش مىكنند ، از اين‌رو به بازرگانى و سوداگرى و رفت و آمد از شهرى به شهر ديگر زياد توجّه ندارند ؛ و باز بدين جهت است كه در شهرها و راههاى ميان دو شهر مهمانخانه و مسافرخانه وجود ندارد . از روى ديگر چون زنان ايران در حجابند و نبايد بىپرده پيش نظر مردان نامحرم ظاهر شوند ، مردانى كه در مسافرت زن همراه دارند بايد تمام آنچه را به كارشان است اعم از مواد خوراكى و وسائل خواب با خود داشته باشند . امّا چون مردم مشرق زمين روى زمين مىنشينند ، روى زمين غذا مىخورند ، و روى زمين مىخوابند ، و مانند اروپاييان به ميز و صندلى و تختخواب احتياج ندارند حمل و نقل وسايل سفرشان آسان صورت مىپذيرد ، و دو اسب بار و بنهء دو يا سه خانواده را مىبرد ، و كاروانسراها نيز مسافران را در پناه خود مىگيرند . امّا در سراسر امپراتورى عثمانى از اين كاروانسراها يكى وجود ندارد . زيرا تركها هنگام مسافرت به صورت قافله‌اى عظيم كه گاه عده‌شان از هزار در مىگذرد به اجتماع حركت مىكنند ، مانند اردوهاى جنگى خيمه و چادر همراه دارند ، هر جا فرود مىآيند خيمه برپا مىكنند ، و روز بعد دگربار خيمه‌ها را درهم مىپيچند ، و به حركت در مىآيند . در سرزمين مغولستان نيز نشانى از كاروانسرا نيست ، زيرا هواى آن كشور در تمام فصول سال گرم و سازگار است ، و مردم دوست دارند هميشه در فضا و هواى آزاد در سايهء درختان يا در ايوان زندگى كنند .\r\nطرز بنا و ساختمان كاروانسراها در تمام شهرها و شهركهاى ايران يكسان و همانند است . جز اين‌كه كاروانسراهاى شهرها دو طبقه ، و آن شهركها يك طبقه\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nاست . كاروانسرا عبارت است از بنايى عظيم به شكل مربع به ارتفاع بيست پا و اتاقهاى متعددى كه در رديف هم با سقفهاى گنبدى چهار يا پنج گام بلندتر از سطح زمين بنا شده است . اين اتاقها فاقد پنجره است ، و روشنى از در ورودى به درون آنها مىتابد . وسعت آنها بيش از هشت گام مربع نيست . هر كدام از اتاقها رواقى به عرض خود دارد و بخارى كوچكى در كنارش كه سقفش را چينه‌اى نيم‌دايره‌اى پوشانده است . افزون بر اينها راهرو مشتركى هم سقف اتاقها ، در تمام طول اتاقها كشيده شده كه ايرانيان آن را مهتابى مىگويند . پشت اتاقها براى چهارپايان طويله‌هايى است ؛ و در جوار اصطبل رواقهايى بلندتر ، عريض‌تر با فضايى وسيع‌تر از دهليز اتاقها بنا شده ، همچنين در فواصل ده قدم اجاقهاى نسبة كوچكى داخل ديوار ساخته شده است . مجموع بناهاى اخير براى سكونت خدمتگران در مواقع بارندگى است . آنان هنگامى كه هوا منقلب است در اين‌جا براى خود غذا مىپزند و استراحت مىكنند ؛ امّا زمانى كه هوا صاف و آرام است جلو اتاقها طبخ مىكنند و اسبها را نيز به رديف در طول ايوان جلو اتاقها مىبندند به طورى كه هر اسب جلو اتاق صاحبش بسته شده باشد . در ميان صحن كاروانسرا معمولا حوض بزرگ يا تختى ساخته شده است . اين تختها به شكل مربع يا شش گوشه است . قطر هر كدام بيست تا سى پا ، و ارتفاع هر يك شش تا هشت پا است . ايرانيها اين تختها را مهتابى مىگويند . در بعضى خانه‌ها و بيشتر باغها نيز مهتابى كوچكترى وجود دارد . پيرامن مهتابيهاى باغها را درختانى سايه‌گستر فرا گرفته‌اند كه بر صفا و رونق و زيبايى منظر آنها مىافزايند .\r\nدر دو طرف در ورودى كاروانسراها هم از داخل و هم از خارج دكانهايى است كه در آنها خواربار و عليق چهارپايان مىفروشند . بلندى در ورودى كاروانسرا برابر خود ساختمان است ، و در ورودى با تخته‌هاى ضخيمى ساخته و نصب شده است . حجره‌هاى بعضى از كاروانسراها فقط يك اتاق گنبدى و يك مهتابى دارد و فاقد پستو و بخارى و چيزهاى ديگر است . اين نيز گفتنى است كه در اين اتاقها هيچ گونه لوازم و وسايل زندگى نيست و مسافران بايد آنچه را به كارشان است با خود بياورند . هر مسافر هنگام ورود به كاروانسرا در هر اتاقى كه در نظرش بهتر و خوش‌تر مىنمايد بار مىافگند ، هر وقت كه دلش بخواهد مىماند ، و هر وقت مىخواهد مىرود ، و هيچ كس حقّ مطالبهء كرايه و مزد ندارد . امّا هر كه بخواهد هنگام\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nتخليهء اتاق و رفتن ، به نسبت سخاوت و توانايى خود مبلغى به كاروانسرادار مىدهد .\r\nاين اماكن عمومى را دولتمندان نيكوكار و بزرگان و پادشاهان خيّر ساخته‌اند و موقوفاتى جهت تعمير عمارت و مزد كاروانسراداران برقرار كرده‌اند ؛ و اينان فقط مؤظف به نگهبانى و نگهدارى عمارت مىباشند . كاروانسراداران افزون بر كار محافظت ساختمان به مسافران نان و شراب و در نقاط آبادتر كره ، ماست ، ميوه ، مرغ و مواد سوختنى از قبيل هيمه و زغال مىفروشند . اگر گوشت به مقدار زياد مورد احتياج مسافران باشد از نزديك‌ترين آباديها تهيه مىكنند ، و يا گوسفندى مىخرند و مىكشند همچنين به مالداران عليق مىفروشند .\r\nبارى ، محلّ توقف و پناهگاه مسافران در سراسر ايران بدين گونه است كه شرحش آمد .\r\nامّا كاروانسراهاى داخل شهر دو گونه است : بعض آنها براى توقف مسافران و زائران ساخته شده و هر كس مىتواند مدتى بدون پرداختن كرايه در آنها منزل كند .\r\nبرخى ديگر كه ساختمان آنها زيباتر و براى استفاده راحت‌تر و بهتر است داراى اتاقهاى متفاوت و متعددى است كه درهاى خوب دارند و آسان باز و بسته مىشوند ؛ و چون اتاقهاى اين سراها را غالبا بازرگانان گرفته‌اند و محلّ كار و كسب خود قرار داده‌اند هم بايد هنگام تصرّف اتاق سرقفلى بدهند و هم به تفاوت روزى يك يا دو سو كرايه بپردازند . افزون بر اين ناچارند به نسبت تعداد بارها و نوع كالايى كه مىفروشند به تفاوت مبلغى بدهند . بعضى از اين سراها خالصه ، و برخى ديگر متعلق به اشخاص است ، و چنان كه گفته شد عده‌اى از كاروانسراهاى شهرى به مسافران و زائران اختصاص دارد و عده‌اى ديگر منحصرا محل كسب و كار و خريد و فروخت كالاهاى بازرگانان است ، و چون گاهى سوداگران خارجى يا وابستگان آنها به اين سراها رفت و آمد مىكنند معمولا كسانى كه مايل به كسب خبر از اوضاع مدى (  medie  ) ، باختريان (  bactriane  ) ، كلده (  chalde  ) و جاهاى ديگرند ناچارند به اين سراها مراجعه كنند . زيرا بازرگانان داخلى و خارجى در اين سراها فرود مىآيند و بار مىافگنند . همچنين تاجران داخلى يا كسانى كه مايل به خريدن اجناسى مانند ماهوت ، لاجورد هندوستان مىباشند بايد به اين سراها مراجعه نمايند .\r\nاين بناها در كشورهاى مختلف نامهاى متفاوت دارند . تركان آنها را هان يا خان مىنامند ؛ در تاتارستان و هندوستان سرا مىخوانند ، و ايرانيان كاروانسرا\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nمىگويند . كاروان به معنى گروه مسافرانى است كه با هم به طرف مقصدى معين حركت مىكنند ، و ايرانيان غالبا آن را قافله مىنامند . در زمانهاى قديم خانهء بزرگان و اعيان و اشراف را نيز سرا مىگفتند ، و هنوز هم مىگويند ، و هدفشان از اين نامگزارى اينست كه اعيان و جاه‌مندان و پادشاهان را آگاه و هشيار كنند كه آنان نيز بايد از اين كاروانسراى دو در جاى بپردازند ، دل از اميدها و آرزوهاى بسيار و بىپايان خود برگيرند و به سراى ديگر بروند . در يكى از كتابها در اين باره حكايتى خوانده‌ام كه آوردن آن خالى از فايده نيست .\r\nدرويشى كه از تاتارستان به راه افتاده بود وقتى به شهر بلخ رسيد بىخبر نگهبان و بىاجازه وارد سراى پادشاه شد . پوست تختش را درون بنا پهن كرد و روى آن نشست . وقتى نگهبانان او را ديدند غوغا برآوردند . غلغله درانداختند و فرياد كشيدند : اين‌جا كاروانسرا نيست قصر پادشاه است . در اين موقع پادشاه كه ابراهيم نام داشت به فرياد نگهبانان از داخل قصر به دهليز آمد و وقتى نگاهش به درويش افتاد از ته دل بناى خنديدن گذاشت . او را نزد خود خواند و پرسيد ترا چه افتاده كه قصر پادشاه را از كاروانسرا باز نشناخته‌اى ؟ درويش جواب داد : اعليحضرتا ، آيا اجازه مىفرماييد از شما چيزى بپرسم ؟ پس از پايان يافتن بناى اين ساختمان چه كسى در آن اقامت گزيده است ؟ شاه جواب داد : جدّ من . درويش گفت : پس از او چه كسى ساكن آن بوده است ؟ پادشاه گفت : پدر من . درويش گفت : پس از پدر شما اين قصر در ملكيّت كيست ؟ پادشاه گفت : اكنون از آن من است . درويش پرسيد : اعليحضرتا ، پس از شما اين كاخ از آن‌كه خواهد بود ؟ شاه جواب داد از آن پسرم . آن‌گاه درويش گفت شاها ، بنايى كه صاحبانش را بدين سان آسان آسان عوض مىكند ، و از يكى به ديگرى مىسپارد كاخ نيست ، كاروانسراست !\r\nروز دوّم مارس در راهى كوهستانى و صعب العبور نه فرسنگ پيش رفتيم ، و با اين‌كه به قوّت و همّت گام برمىداشتيم دوازده ساعت در راه بوديم . شامگاه به ديه بزرگى رسيديم كه ملك كند (  melik kent  ) شاه آباد نام داشت . اين ده بر روى كوه بلندى كه كانكونديل (  chalcondyle  ) آن را پريارده (  periarde  ) خوانده بنا شده بود . « 1 »\r\n\r\n\r\n","description":"","footnote":"\r\n( 1 ) - دوبوا نوشته است : اين آبادى ارمنى نشين يك كليسا دارد كه داراى دو ناقوس است . تمام خانه‌هاى آن زيرزمين ساخته شده . در بالا و فواصل اين خانه‌ها براى چهارپايان علوفه كاشته شده و براى اين‌كه چهارپايان پامال نكنند دور\r\n","page_name":" 392 ","page_number":392},
  {"content":"\r\n\r\nروز سوّم در همين مسير كوهستانى هفت فرسنگ پيش رفتيم . راه پر نشيب و فراز بود . شب را در دهكدهء شينكار (  chincar  ) كه مثل ملك كند بزرگ بود استراحت كرديم .\r\nروز چهارم فقط سه فرسنگ پيش رفتيم . پيش از ظهر به ديهى رسيديم به نام دليجان « 1 » كه سيصد خانوار در آن سكونت داشتند . اين ديه در كنار رودخانه‌اى به نام آكاس‌تالفا (  acastalpha  ) در دامنهء كوه بلند و وحشتناكى واقع بود . اين كوه و كوه‌هايى كه چند روز اخير از دامنه و كمرگاه آنها گذشته‌ايم همه از شعب و متفرعات كوه توروس (  taurus  ) است . هنگام عبور از اين راه رنج بسيار كشيديم ، زيرا هوا بسيار سرد ، و زمين پوشيده از برف بود . در طول اين مسير جويهاى بسيار روان ، و آب فراوان بود ، و جا به جا دشتهاى حاصلخيز مشاهده مىشد . باور نمىتوان كرد كه چه قدر ديه و مزرعه در آن پهن دشت ايجاد شده بود زمين نيز براى كشاورزى استعدادى شگفت‌انگيز داشت . برخى از آباديها در نقاطى چندان بلند احداث شده بود كه رهگذران به سختى آنها را مىديدند . ساكنان بيشتر اين آباديها ارمنيها و گرجيهاى مسيحى بودند ؛ امّا چنان نسبت به هم بيگانگى مىورزيدند و چندان بدخواه يكدگر بودند كه حتّى در يك ده با هم زندگى نمىكردند . در سراسر آباديهاى واقع در دامنهء اين كوهستانها نه كاروانسرا هست ، نه مسافرخانه . مسافران بايد مهمان صاحب‌خانه‌ها باشند . در آن‌جا از نظر خوردنى و آشاميدنى به ايشان خوش مىگذرد . من در اين قسمت از سفرم هيچ نگرانى و ناراحتى نداشتم ، زيرا راهنمايم پيش از من به محلّ توقف مىرسيد و قبل از ورود من منزل و غذا آماده مىكرد ؛ آتش مىافروخت و براى اسبان نيز اصطبل خوبى مهيّا مىساخت . هر جا مىخواستم به صاحب خانهء ميزبان پولى بدهم راهنما رها نمىكرد و مىگفت : اين‌جا چنين كارها رسم نيست . و من آنچه را مىخواستم به صاحب‌خانه بدهم به او مىدادم . از آن روز به بعد هرجا و هر زمان مىخواستم به صاحب خانه‌ها چيزى بدهم\r\n\r\n\r\n","description":"","footnote":"\r\nآنها را با دستك محصور كرده‌اند و همين دستكها مسافران را از فاصله نه بسيار دور آگاه مىكند كه در آنجا كسانى زندگى مىكنند .\r\n( 1 ) - دليجان در سال 1827 ميلادى - 1206 خورشيدى - پيش از جنگ روس با ايران بيش از صد و چهل خانه داشت . پس از پيروز شدن روسيان در جنگ از بىتميزى - اين آبادى را ويران كردند . چنان كه وقتى دوبوا در سال 1834 به آن‌جا رسيد از اين آبادى چهار يا پنج خانه بيشتر به جا نمانده بود .\r\n","page_name":" 393 ","page_number":393},
  {"content":"\r\n\r\nپنهان از نظر او مىدادم . مسافرت در همراهى چنين راهنمايان در كمال امن و آسودگى و سرور انجام مىگيرد ؛ زيرا آنان با چابكى و درايت و موقع‌شناسى وظايف خود را انجام مىدهند . با اين‌كه بيم هيچ حادثه نمىرفت اتاقى را كه من در آن خوابيده بودم دهقانان نگهبانى مىكردند ، و مراقبتشان بدين سبب بود كه در اين مورد مؤكدا به ايشان سفارش شده بود .\r\nبيشتر خانه‌هاى اين دهكده همانند غار و زاغه بود چنان كه سقف خانه‌هايشان از سطح زمين بالاتر نبود . اما بعضى آنها را بر روى دارها و تيرهاى ستبر و ضخيمى ساخته‌اند كه اندكى بالاتر از سطح زمين است و روى آنها را سبزه و چمن پوشانده‌اند . روى سقف هر خانه روزنه‌اى براى درآمدن نور و بيرون شدن دود تعبيه شده است . اين‌روزنه‌ها چنان است كه به هنگام ضرورت باز يا بسته مىشوند . يكى از خصوصيّات اين خانه‌هاى غار مانند اين است كه تابستانها سرد و زمستانها گرم‌اند .\r\nافزون بر اين از دستبرد دزدان در امانند . در فصل زمستان سراسر اين دهكده‌ها چنان از برف پوشيده مىشود كه خانه‌ها جز از بيرون شدن ساكنان آن ، يا خارج شدن دود از روزنه شناخته نمىشوند ، و گاهى خروج دود نيز موجب شناسايى ديه نمىشود زيرا هيزمهايى كه مىسوزانند چنان خوش‌سوز است كه توليد دود نمىكند ، و مختصر دودى كه متصاعد مىشود به سبب رقت و لطافت هوا زود محو و ناپيدا مىگردد .\r\nدهكدهء دلمان تا شش فرسنگ پيرامون آن از شمال تا جنوب ، و از مشرق به مغرب متعلق به كانشى خان (  canchi can  ) ، است نام مجموع اين آباديها قزاقستان و جزو كشور ايران است و به شيوهء گرجستان اداره مىشود ، بدين معنى كه پسر پس از پدر بر آن فرمانروايى مىكند . شاه عباس همان سال كه بر گرجستان مسلط شد قزاقستان را نيز زير فرمان خود درآورد . قزاقها مردمانى كوه‌نشين سركش بىآرام و وحشى و بىرحم‌اند ، و نژادشان به قزاقهايى مىپيوندند كه در كوهستانهاى شمال شرقى درياى خزر سكونت دارند .\r\nروز پنجم پنج فرسنگ از اين معبر كوهستانى كه رفتن از آن بسيار سخت و طاقت‌سوز بود و وضعش را پيش از اين آوردم ، گذشتيم . راه تا دو فرسنگى دليجان چنان پر نشيب و فراز بود كه چنين مىنمود گاه بر آسمان « 1 » مىشويم و گاه به زمين\r\n\r\n\r\n","description":"","footnote":"\r\n( 1 ) - اين گردنه 2114 متر بلندى دارد .\r\n","page_name":" 394 ","page_number":394},
  {"content":"\r\n\r\nفرود مىآييم . آن روز بسى نمانده بود كه از شدت خستگى و فرسودگى بميرم .\r\nبيمارى اسهال خونى سخت رنجم مىداد چنان كه ناچار بودم هر ربع ساعت به ربع ساعت براى قضاى حاجت از اسب فرود آيم . در طىّ اين راه بر اثر سختى بيمارى دو تن از من مواظبت مىكردند ، و يك نفر اسبم را مىراند . سراسر كوهستان به طور وحشتناكى پوشيده از برف بود . نه درختى ديده مىشد و نه گياهى . راهى كه از آن مىگذشتيم باريك ، و پوشيده از برف يخ بسته بود ، و بر اثر عبور و مرور مسافران پياده و چهارپايان از دو طرف متمايز بود ، و اگر پا از آن راه باريك بيرون مىنهاديم تا زانو در برف فرو مىرفتيم ؛ و چنان بود كه وقتى برف مىباريد ، يا باد سخت مىوزيد رفت و آمد در آن راه ممكن نمىشد ؛ زيرا شناختن راه ميسر نبود ، و هر سال بسيارى از مسافران و چهارپايان در اين راه جان مىباختند . اين برفها دائمى ، و كوهها همه فصول از برف پوشيده بود .\r\nاين رشته كوه گرجستان را از ارمنستان جدا مىكند .\r\nپس از اين‌كه اين كوه را پشت سر نهاديم و مسافتى جلوتر رفتيم وضع طبيعى زمين چنان تغيير يافت كه من سخت در عجب شدم ، گفتى كه پا به كشور ديگرى نهاده‌ام . زيرا پيش از آن جز كوههاى سر به فلك كشيده و پوشيده از برف و درختان جنگلى چيزى نمىديديم ، امّا در آن هنگام دشتهاى گسترده دامن و پهناورى ديده مىشد كه جا به جاى آن تپّه‌هاى پوشيده از برف به نظر مىرسيد و درختى جز اشجارى كه دور ديه نزديك نشانده بودند مشاهده نمىشد .\r\nبارى ، در دهكدهء بزرگ قاراكشيش (  kara kechichs  ) فرود آمديم . اين ده نزديك كوهى كه به آن زحمت از آن گذشته بوديم ، در ساحل رود زنگى (  zengui  ) واقع بود . اين‌رودخانه قسمتى از ارمنستان كبير را آبيارى مىكند .\r\nپس از توصيف و تشريح وضع جغرافيايى سرزمينهايى كه از آنها گذشته‌ام ، مصلحت نمىدانم و نمىخواهم آنچه را كه جهانگردان و مصنفان قديم يا جديد دربارهء آنها نوشته‌اند ، بياورم ؛ زيرا گفته‌هاى آنان ضد و نقيض و غالبا تاريك و مبهم است . استرابن آنچه را كه مصنفان پيش از او آورده‌اند با اندكى تغيير و تصرّف در آثار خود ذكر كرده ، و مؤلفان بعد از وى نيز نوشته‌هاى او را با تصرّفاتى اندك تكرار كرده‌اند . چنان كه اگر كسى نوشته‌هاى مصنفان قديم را با گفته‌هاى جغرافىدانان اخير برابر نهد تضّاد و مغايرت آنها را كاملا در مىيابد . مثلا مؤلّفان اخير حدود كلده\r\n\r\n","description":"","footnote":"","page_name":" 395 ","page_number":395},
  {"content":"\r\n\r\n(  chaldie e  ) و آشور (  aesyvr  ) را سرزمين پهناور و وسيعى دانسته‌اند كه تا درياى مديترانه گسترده بوده است ؛ امّا هرودت (  hrodote  ) پلين (  pline  ) ، بطليموس (  potolemee  ) و ديگر جغرافىدانان قديم جاى آن را بين صحراى عربستان و بين‌النهرين شناخته‌اند . من پس از مطالعهء چگونگى اوضاع و احوال حكومت در ايران به اين حقيقت مسلّم راه يافتم كه اختلاف مصنّفان قديم در مورد سرحدات و موقع كشورها و ايالات از آن پديد آمده كه در طىّ قرون و اعصار گذشته ، حدود و ثغور ممالك بارها و بارها دچار تغيير و تحوّل شده ، بنابراين آنچه نويسندگان دربارهء اوضاع جغرافيايى و تاريخى هر كشور در زمان خود نوشته‌اند معتبر و منطبق با حقيقت است . البته در برخى موارد نظر به مقتضيات خاصّ در توضيح بعضى وقايع به تفصيل ، و دربارهء برخى حوادث به اختصار كوشيده‌اند . و من بر سر آنم كه بىتوجّه به نوشته‌ها و آثار جغرافىنويسان متقدّم يا متأخر آنچه را خود در مىيابم به رشتهء تحرير درآورم ؛ و اگر مصلحت اقتضا كند به نظرات جغرافىنويسان ديگر نيز بپردازم البته منحصرا نوشته‌هاى مصنفان ايران را مىپذيرم .\r\nگروهى از جغرافىدانان ايران بر اين اعتقادند كه ارمنستان سه قسمت است .\r\nبه قسمت اوّل اختصاصا ارمنستان مىگويند . قسمت دوّم تركمنستان ، و قسمت سوّم گرجستان ناميده مىشود . اما عده‌اى بر اين باورند كه اين سرزمين فقط به دو قسمت ارمنستان عليا و ارمنستان سفلى تقسيم مىگردد . ارمنستان سفلى را گاهى عربستان صغير و گاهى هم ارمنستان غربى هم مىگويند ، و بيشتر به نام ارمنستان صغير معروف ، و جزء متصرفات عثمانى است . امّا قسمت عليا كه گاهى آن را شرقى و گاهى ارمنستان كبير مىنامند يكى از ايالتهاى ايران مىباشد . ارمنستان صغير از طرف شرق به ارمنستان ايران ، از جنوب به سوريه ، از مغرب به درياى سياه و از شمال به كاپادوكيّه (  capadoc  ) محدود است و ارمنستان بزرگ ميان بين النهرين (  mesopotamu  ) ، گرجستان ، ميدى و ارمنستان صغير واقع است . اين مرزبندى از بعضى جهات با نوشته‌هاى جغرافىدانان و نويسندگان عهد قديم كه ارمنستان صغير را ميان كاپادوكيه و فرات و ارمنستان كبير را بين فرات و دجله (  tygre  ) دانسته‌اند كاملا منطبق است . امّا با عقيدهء گروه ديگرى كه سوريّه و كناره‌هاى مديترانه و سواحل درياى خزر را جزو ارمنستان ، و شهر ادس (  edesse  ) را پايتخت آن مىدانند تفاوت دارد .\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nمحققان و علماى تاريخ و جغرافيا دربارهء وجه تسميهء ارمنستان متفق القول نمىباشند . دسته‌اى بر اين باورند كه ريشهء لفظ ارمنى مأخوذ از ارمن رودى (  rodien  ) يا تسالى (  thessalien  ) است ، و برخى ديگر با ارائه دلايل قوى معتقدند نام اين سرزمين از كلمهء آرام گرفته شده كه در زبان عبرى به معنى سرزمين بلند مىباشد ، و چنان كه مىدانيم ارمنستان از كشورهاى مرتفع گيتى است ، و بلندترين كوههاى مشرق زمين در آن است . بعضى نيز مىگويند : آرام نبيرهء نوح چون اين سرزمين را زير فرمان خود درآورد نام خويش را بر آن نهاد . گرچه اين گفته سخت سست و نادرست مىنمايد ، اما من دوست دارم در تأييد آن بيفزايم تاريخ بيانگر اين واقعيت است كه سالمانازار (  salmanazar  ) وقتى بر فلسطين تسلّط يافت بيشتر يهوديانى را كه به اسارت گرفته بود ناچار به سكونت در اين سرزمين كرد . در كتاب مقدّس هر جا كه از ارمنستان ياد شده نام آن اراراك آمده است . اين سرزمين يكى از جاهاى زيبا و مستعدّ و حاصل‌خيز آسياست . هفت رودخانهء بزرگ آن را آبيارى مىكند ، و به عقيدهء من بدين سبب است كه مفسّران تورات اين سرزمين را بهشت گيتى مىدانند .\r\nبه هر روى ، در طىّ قرون و اعصار ، در اين خطّه وقايع و حوادث بسيار روى داده و به تحقيق مىتوان گفت در سراسر روى زمين جايى نمىتوان يافت كه در آن همچند ارمنستان جنگهاى مهيب و خونين روى داده باشد . در طىّ قرون گذشته اين سرزمين شاهان بزرگ و با نام و نشانى داشته ، امّا هيچ يك در برابر حملات بنيان‌كن مهاجمان توانايى پايدارى نداشته‌اند . مورّخان همزبانند هر كشورگشايى در آسيا ظهور كرده فتح ارمنستان را بر خود واجب شمرده و به اين سرزمين حمله برده است . در سالهاى دور ، كشور ايران و عثمانى بارها بر سر تصرّف ارمنستان با هم جنگيده‌اند .\r\nچه تركها بر اين نيّت بودند و مىكوشيدند كه بر سراسر اين سرزمين تسلّط يابند اما پيوسته حملات ايشان در برابر مقاومت سپاهيان ايران دفع شده و ناچار عقب‌نشينى كرده‌اند . سرانجام پس از محاربات مكرر و پرزيان ارمنستان را ميان خود تقسيم كردند ، و سهم عثمانى بزرگ‌تر بود .\r\nروز ششم در حالى كه من از شدّت سرما و سختى بيمارى اسهال نيم جان شده بودم به سفر خود ادامه دادم . بر اين اميد بودم در ايروان دارويى براى درمان بيمارى خود بيابم . از اين‌رو بر شدّت درد شكيبا بودم و به قدم استقامت پيش\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nمىرفتم . وقتى چهار فرسنگ جلو رفتيم به دهكدهء بسيار بزرگ بيكنى « 1 » (  bichni  ) رسيديم . اين ده پايين كوه و در كنار رود زنگى واقع بود . در صومعهء خوش‌منظر و قشنگ ارامنه كه ميان كوه و دهكده ساخته شده بود فرود آمديم . اين دير از بناهاى قديمى بود و هفتصد يا هشتصد سال بر او گذشته بود . كليسا كه به خوبى نگهدارى شده بود از سنگهاى بسيار بزرگ ساخته شده بود . صومعه به سبك و شيوهء بناهاى محل ساخته شده بود و ديوار بلند و پهنى برآمده از سنگهاى بزرگ دور آن را فرا گرفته بود . نزديك اين دير خرابه‌هاى چندين قلعه و برج و بارو ديده مىشد . مردم مىگفتند بيكنى در زمانهاى گذشته يكى از نقاط مستحكم ارمنستان بوده ، و ويرانه‌هاى اين برج و بارو و قلعه‌ها را شاهد گفتهء خود مىآوردند . « 2 »\r\nمن در صومعه فرود آمدم . راهبان با آغوش باز مرا پذيرفتند و بهترين جاى عمارت را براى سكونت من اختصاص دادند . اما چون آن روز مصادف با ايّام پرهيز مسيحيان بود چندان كه جستند مرغى نيافتند كه براى من سوپ بپزند . رهنماى من نيز براى به دست آوردن مرغ نهايت كوشش را به عمل آورد . به پشت گرمى انتساب خود به دربار و مأموريت خويش متوسّل به قوهء قهريه شد اما اين همه بىفايده ماند .\r\nشامگاه هوس نوشيدن قهوه كردم . راهنمايم مقدارى قهوه و قند فراهم كرد و آورد .\r\nچهار فنجان كوچك داغ آن را نوشيدم ، كنار آتش استراحت كردم و روى بدنم را خوب پوشاندم . به لطف خدا ، همين قهوهء ساده كارسازم شد و مانند دارويى معجزه‌گر بيماريم را علاج كرد . شب را آرام ، بىآن‌كه بيدار شوم خوابيدم و صبحگاهان احساس كردم كه با نشاط و قوىحالم .\r\nسحرگاه روز هفتم بعد از اين‌كه هديهء كوچكى تقديم صومعه كردم به راه افتادم . آن روز هفت فرسنگ از راهى كه مانند مسير روز پيش از برف پوشيده شده بود ، و از ميان دشتى وسيع مىگذشت پيش رفتم . ره سپردن از زمينهايى پوشيده از برف به راستى خطرمند و رنج‌بار و طاقت‌سوز است . افزون بر اين بازتابى كه از تابش نور خورشيد به برف ، به چشم مىرسد چهره و ديدگان را سخت آزرده و ناراحت\r\n\r\n\r\n","description":"","footnote":"\r\n( 1 ) - اين ده واقع در پنجاه و چهار كيلومترى ايروان در روزگاران گذشته مركز اسقفهاى ارامنه بوده است .\r\n( 2 ) - آثار اين ويرانه‌ها كه متعلق به قرن يازدهم ميلادى است هنوز بر روى ارتفاعات مجاور شرق آبادى كه صعود بر آن آسان نيست وجود دارد . كليساى مريم عذرا كه در سال 1032 ميلادى در ساحل زنگى - هرازدان كنونى -  heragdan  ساخته شده سالم و معمور است .\r\n","page_name":" 398 ","page_number":398},
  {"content":"\r\n\r\nمىكند و روشنى چشم را مىكاهد . مردمان محل براى اين‌كه هنگام عبور از راههاى پوشيده از برف چشمشان ناراحت نشود دستمالى به رنگ سبز يا سياه برابر آن مىآويزند . اين تدبير گرچه خالى از تأثير نيست امّا اثر كلى ندارد .\r\nيكى ديگر از مشكلات پر دردسر مسافرت در اين گونه راههاى پر برف اين است كه چون گذرگاهها غالبا كم‌پهناست و بيرون شدن از آن راههاى باريك خطرناك است ، وقتى دو كاروان از دو جهت مخالف به هم مىرسند بايد يكى از آن دو كاروان بيرون از راه بار بيفگند و راه را براى عبور كاروان ديگر باز كند . در چنين مواقع افرادى كه بار افگنده‌اند و خود و اسبهايشان از راه بيرون مىشوند تا زانو در برف فرو مىروند . اما اگر عدهء دو كاروان برابر باشد كار بر سر خالى كردن راه غالبا به مشاجره و جدال مىانجامد ؛ و ما هر بار به كاروانى رسيديم راهنما مجبورشان كرد كه راه را براى عبور ما باز بگذارند .\r\nبارى ، پس از گذشتن از ميان يا كنار چندين دهكده و آبادى سر شب به ايروان رسيديم . بسيار مشكل است كه بتوان جهت راه تفليس به ايروان را دقيق و به تحقيق معين كرد . زيرا مسير در تمام طول راه به راست ، به چپ حتى گاهى به عقب برمىگردد ، بالا مىرود و پايين مىآيد ؛ با وجود اين بنا به تشخيص من راه در جهت جنوب به غرب است ، و فاصلهء ميان اين دو شهر چهل فرسنگ است . ايروان گرچه شهرى بزرگ مىباشد ، اما زشت و كثيف است . بناهاى خوب و زيبا و با شكوه كم دارد ، و قسمت بيشتر شهر مشتمل بر باغ و بوستان است . اين شهر در ميان دشتى ميان كوهها واقع شده ، دو رود : زنگى در شمال غرب ، قرق بلاغ (  queurk boulak  ) در جنوب غرب آن جريان دارد . قرق بلاغ به معنى چهل چشمه است . ظاهرا اين‌رود از مجارى بسيار سرچشمه مىگيرد ، از اين جهت اسمش را چهل چشمه گذاشته‌اند . اما نه طول زياد دارد و نه در موقعيّت شهر مؤثر است . قلاع و استحكامات ايروان كه محيطش از چهار ميل تجاوز مىكند و بيش از هشتصد خانه دارد ، در مجموع به شكل بيضى است ، و شهرى جداگانه را مىماند . خانه‌ها بيشتر از آن ايرانيان محل است .\r\nارامنه غالبا بازرگانى مىكنند ؛ بيشتر دكانها متعلق به آنهاست ، و همين كه شب فرا رسيد مغازه را مىبندند و به خانه‌هاى خود مىروند . اين قلعه داراى سه ديوار از خشت و آجر است ، و بالاى آنها كنگره دارد . همچنين داراى برجها و مزغلهاى متعدد است . حصارهاى اين استحكامات به شيوهء روزگاران گذشته ساخته شده و چنان‌كه\r\n\r\n","description":"","footnote":"","page_name":" 399 ","page_number":399},
  {"content":"\r\n . \r\n","description":"","footnote":"","page_name":" 400 ","page_number":400},
  {"content":"\r\n\r\nبرج قديمى در ايروان\r\nدر مشرق زمين معمول بوده فاقد نظم و ترتيب مىباشد . به سببى چند رعايت انتظام و سليقه در احداث ديوارها امكان نداشته زيرا گسترش قلعه به طرف شمال غربى و به موازات پرتگاه بسيار عميق و خطرمندى است كه قريب صد تواز ژرفا دارد ، و از ميان آن رودى جارى است . چون از اين قسمت نفوذ به داخل قلعه ميسر نيست ديوار ندارد اما به چندين توپ مجهز است . دو هزار تن اين قلعه را نگهبانى مىكنند . هر ديوار درى محكم دارد كه ورقه‌هاى آهن روى آن را پوشانده ، و نيز ميله‌هايى در آن تعبيه شده است . كاخ فرماندار شهر در داخل قلعه آن‌جا كه پرتگاه مهيبى وجود دارد ، و شرحش گذشت بنا شده است . اين كاخ بزرگ دلگشا و مستحكم است . مخصوصا در فصل تابستان بسيار زيبا و خوش‌منظر مىباشد . « 1 » در هزار گامى شمال قلعه تپّهء\r\n\r\n\r\n","description":"","footnote":"\r\n( 1 ) - لوكاز نوشته است قصر حاكم در طرف غرب روى صخره‌اى در بلندى شهر بنا شده . جاى ساختمان اين قصر چندان مرتفع است كه پنجره‌هاى آن از سطح زمين بلندتر از برجهاى كليساى نوتردام دوپارى است .\r\n","page_name":" 401 ","page_number":401},
  {"content":"\r\n\r\nكوچكى است كه بر قلعه مسلط مىباشد . بالاى اين تپّه را با ديوارهاى مضاعف و نصب توپهاى زياد مجهّز و تقويت كرده‌اند . در تأسيسات نظامى اين تپه كه كوچك قلعه ناميده مىشود دويست نفر مىتوانند زندگى كنند .\r\nفاصلهء اين قلعه تا شهر ايروان همچند تيررس توپ است . در داخل هر دو قلعه دكان و بازار و مغازهء زيادى ساخته شده ، امّا همه چنان نازك و سست بنيادند كه مىتوان در مدت يك روز آنها را از ميان برداشت . شهر چندين كليسا دارد .\r\nبزرگ‌ترين آنها محل اقامت اسقف شهر مىباشد كه ايركويريس (  ircou yeris  ) نام دارد و به معنى دو چهره است ؛ و نام ديگرش كاتويك (  catovuike  ) است . اين دو كليسا در زمان پادشاهى سلاطين اخير ، و بناهاى ديگر در زمانهاى بعد ساخته شده‌اند ، و همه كوچكند . نزديك كليساى محلّ اقامت اسقف برجى قديمى است كه از سنگ ساخته شده ، و من به شناسايى سازنده ، و تاريخ بنا و فايدهء آن موفق نشدم .\r\nدر سطح خارجى جدار اين برج كتيبه‌هايى است كه حروف آن به حروف خطّ ارامنه شباهت دارد ، امّا آنان نيز خواندن آن كتيبه‌ها را نمىتوانند . هر چند اين بنا قديمى و جزو آثار باستانى است ، اما اساس ساختمانش بسيار ساده ، داخلش خالى است و هيچ چيز در آن وجود ندارد . در اطراف اين برج ويرانه‌هاى بسيارى است كه شايد در زمانهاى گذشته در اين‌جا ديرى بوده كه به عللى خراب شده و برج آن به جا مانده است .\r\nجلو برج بازار بزرگى است ، و كاملا نزديك به آن مسجدى كه با آجر ساخته شده بوده و اكنون بيشتر آن ويران گرديده است . اين مسجد به نام بانى آن دف سلطان (  deuf sultan  ) ناميده مىشود . سيصد گام آن سوتر ميدان وسيعى است . در آسيا هر محوطهء گشاده‌اى را ميدان مىگويند . ميدان ايروان به شكل مربع و قطرش چهارصد گام است و دورش را درخت احاطه كرده است . اين ميدان جاى كشتىگيرى ، اسب‌دوانى ، مسابقهء دو ، و انواع و اقسام ورزشهاى ديگر است .\r\nشهر ايروان و قلعهء آن گرمابه و كاروانسرا زياد دارد . مهمترين كاروانسراها نزديك كاخ حاكم ، در پانصد گامى آنست ، و ديرى نيست كه فرمانرواى ارمنستان آن را ساخته است . دهليزش در حدود هشتاد گام است . در دو طرفش دكان است ، و بيشتر اين دكانها پارچه فروشى است . اين كاروانسرا چهار گوشه و به شكل مربع است . سه حجرهء بسيار بزرگ ، شصت حجرهء كوچك ، چندين اصطبل وسيع و چند\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nمغازه دارد . مقابل كاروانسرا بازارى است كه در دكانهاى آن انواع مواد خوراكى ، و اقسام گوشت و چيزهاى ديگر مىفروشند . كنارش نيز يك مسجد زيبا و دو قهوه‌خانه است . عرض جغرافيايى اين شهر چهل و يك درجه و پانزده دقيقه و طولش هفتاد و هشت درجه و بيست دقيقه است . هواى ايروان خوب اما سرد و كمى سنگين و كثيف است . زمستانش طولانى است ؛ چنان كه برخى سالها در ماه آوريل نيز برف مىبارد به اين جهت كشاورزان ناچار در آغاز فصل زمستان موهاى خود را زير خاك مىكنند تا از سرما خشك نشوند ، و آنها را در فصل بهار از زير خاك بيرون مىآورند . زمينهاى ايروان حاصلخيز است و در آن همه گونه ميوه به حدّ وفور توليد مىشود ، مخصوصا انگور و شرابش هم بسيار خوب است و هم ارزان .\r\nارمنيها مىگويند كه نوح تاك را نزديك ايروان غرس كرده است حتى جاى آن را كه نقطه‌اى كه كاملا نزديك شهر است نشان مىدهند . در كشتزارهاى پيرامون شهر همه گونه حبوب به دست مىآيد ، و بسيار ارزان است . در دو رودخانه كه از كنار شهر مىگذرد و در درياچه‌اى كه دربارهء آن گفتگو خواهم كرد . همه گونه ماهى صيد مىشود . مخصوصا ماهيهاى قزل‌آلاى آن و نوعى ديگر از ماهى كه فقط در آبهاى شيرين پرورش مىيابد به حدّ وفور وجود دارد . ماهيهاى رودخانه‌ها و درياچهء ايروان در سراسر مشرق زمين شهره‌اند . من ماهيهايى را كه در اين‌رودخانه‌ها صيد شده بودند و درازاشان بيش از سه پا بود بسيار ديده‌ام . مصرف گوشت كبك نيز در ايروان زياد است . درياچهء ايروان در فاصلهء سه روز راه ، و در شمال غربى شهر است .\r\nايرانيان آن را دريا شيرين مىگويند ، و ارمنيها اسم آن را كياگار كونيسو (  kiagar couni sou  ) گذاشته‌اند كه آن هم به معنى درياى شيرين است ، و اين نام بدين سبب يافته كه به راستى آبش خيلى شيرين است . محيط درياچه بيست و پنج فرسنگ است ، و نسبة عميق است . در اين درياچه نه نوع ماهى صيد مىشود .\r\nماهيهاى قزل‌آلا و ماهيهايى كه منحصرا در آب شيرين توليد مىشوند و در ايروان مصرف مىشوند همه در اين درياچه پرورش مىيابند . ميان درياچه جزيرهء كوچكى است كه حدود ششصد سال پيش صومعه‌اى در آن ساخته شده و اسقف ايروان مسؤول به جا آوردن مراسم مذهبى و خواندن دعا و ذكر در آن مىباشد ، و چون خود را در اين مقام شناخته از اطاعت اسقف اعظم ارامنه بيرون شده و به وى اعتنا نمىكند .\r\nدر نقشه‌ها نشانى از اين درياچه نيست و در شگفتم چرا جهانگردان اروپايى كه از\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nاين راه به ايران سفر كرده‌اند جاى آن را در نقشه‌هاى خود نياورده‌اند . من علّتى جز سهل‌انگارى آنان در مطالعات و تحقيقات خود نمىتوانم تصور كنم . رودخانه زنگى كه قبلا از آن سخن رفته از اين درياچه سرچشمه مىگيرد . اين رودخانه پس از مشروب كردن قسمتى از ارمنستان نزديك درياى خزر به رود ارس ملحق مىشود و با هم به اين دريا مىريزد « 1 » . در اين قسمت ارمنستان و سرزمين مدى (  medie  ) كه همسايهء آنست چندين رودخانهء ديگر نيز جريان دارند . اما نقشه‌هايى كه اروپاييان از اين كشورها كشيده‌اند هيچ نام و نشانى از آنها نيست . اين‌رودخانه‌ها مثل زنگى پر آب و دراز نيستند ، به علاوه به قدر آن ماهى ندارند . در بعضى نيز به طور كلى ماهى نيست .\r\nارمنيها مىگويند مردم ايروان قديم‌ترين مردم روزگارند . آنان بر اين اعتقادند حضرت نوح و افراد خانواده‌اش پيش از حادثهء توفان در محلّى كه اين شهر بنا شده زندگى مىكرده‌اند . بعد از توفان نيز وقتى كه از كوه فرود آمدند در همين جا مسكن گزيدند . با وجود اين اهل دانش آگاهند كه زبان ارمنى زبانى قديمى نيست و بيش از ششصد يا هفتصد سال سابقه ندارد . در كتابهاى تاريخى ايران دربارهء هويّت و سابقهء تاريخى ايروان مطلب شايان توجه وجود ندارد . در اين شهر و پيرامن آن هيچ نوع آثار تاريخى نيست ، و من بر اين باورم كه پيش از ظهور و تسلط اسلام شهر ايروان به طور كلى وجود نداشته است . « 2 »\r\nتركها در سال 1582 ايروان را تصرف كردند و قلعه‌اى در آن ساختند .\r\nايرانيان در سال 1604 آن را از تصرّف تركها بيرون آوردند و چند توپ در آن جا نصب كردند . به سال 1615 تركها مدت چهار ماه ايروان را در حصار گرفتند با اينكه ديوارهاى قلعه همه از خشت ، ساخته شده بود ، در برابر تيراندازيهاى شديد تركان به سختى دفاع و مقاومت كرد . مهاجمان چون كارى از پيش نبردند زيان رسيده و\r\n\r\n\r\n","description":"","footnote":"\r\n( 1 ) - رودخانهء رنگى از سر ريز آبهاى درياچه سوان (  seuan  ) در وجود مىآيد ، در جنوب ايروان در محلى واقع در 450 كيلومترى درياى خزر به رود ارس مىپيوندد .\r\n( 2 ) - ايروان را به عقيدهء برخى محققان (  arguichti  ) اول پادشاه اورارتو - 764 - 786 پيش از ميلاد در پنجمين سال سلطنتش ساخته است . تركها اول بار در سال 1578 آن را تصرف كردند و فرهاد پاشا در سال 1582 با ساختن دژى استحكام بخشيد . در آغاز 1604 شاه عباس بزرگ شهر را پس گرفت . و سلطان مراد چهارم پس از يازده روز محاصره در ژوئيه 1634 شهر را متصرف شد اما شاه صفى سال بعد آن را از عثمانيها پس گرفت و تركهاى در فاصله سالهاى 1721 و 1734 دگر بار آن را متصرف شدند .\r\n","page_name":" 404 ","page_number":404},
  {"content":"\r\n\r\nاوچ كليسا\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nنقشه و پرفيل اوچ كليسا\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nحسرت برده عقب‌نشينى كردند و به جايگاه خود بازگشتند . اما پس از مرگ شاه عباس دگربار به قصد تصرّف ايروان بازگشتند و موفّق به گشودن آن شدند . ولى زمانى دراز در دست ايشان نماند ، چه شاه صفى در سال 1635 ميلادى آن را پس گرفت . و از آن زمان به بعد اين شهر هرگز به محاصره در نيامده است .\r\nدر فاصلهء دو فرسنگى ايروان صومعهء سه كليسا ، مقدس‌ترين يا قدس الاقداس ارمنيهاى مسيحى واقع است . ارمنيان آن را اكس ميازين (  ecs miazin  ) مىگويند كه به معنى فرود مولود يگانه است ، مردم آن‌جا بر اين اعتقادند اين نام را بدين سبب به اين كليسا نهاده‌اند كه به وضوح ديده شده كه حضرت عيسى مسيح به خاطّر گرگوار اولين اسقف بزرگ اين صومعه از آسمان فرود آمده است . اما مسلمانان اين ديه را اوچ كليسا مىخوانند كه به معنى سه كليساست . كليساى اصلى چنان كه ذكر شد اكس ميازين نام دارد بسيار جسيم و ستبر است . از تخته سنگهاى عظيم ساخته شده ، هر يك از ستونهاى چهارگوش آن هفتاد و دو پا بلندى دارد و همه از سنگهاى بسيار بزرگ است . درون ساختمان فاقد تزيينات نقاشى و حجارى مىباشد و تاريك است .\r\nمحرابها در طرف مشرق ، و سه تاى آنها در انتهاى كليسا مىباشد . محراب ميانى بزرگ و داراى مذبحى سنگى است كه به شيوه مسيحيان مشرق زمين ساخته شده و كاملا مزين است . اما محرابهاى طرفين مذبح ندارند ؛ يكى به جاى مخزن ، و ديگرى به جاى خزانهء كليساست . دو محراب كليسا بدين سبب فاقد مذبح مىباشند كه طبق سنّت ارامنهء پاىبند طريقت همهء مسيحيان مشرق زمين ، در هر كليسا در هر روز فقط يك بار مراسم مذهبى به عمل مىآيد و تنها يكى از مؤمنان براى برگزارى اين مراسم حضور مىيابد . بنابراين هر كليسا به بيش از يك مذبح احتياج ندارد . راهبان محل از نفايس بسيارى كه در مخزن كليسا جمع آمده حفاظت مىكنند ، و آنها را به مردم نشان مىدهند . اين اجناس گرانبها عبارتند از صليبها و جامهاى زرين ، چلچراغها و شمعدانهاى سيمين بسيار بزرگ . قسمت بيشتر اين تجمّلات گرانبها حاصل بخشش كشيشان پاك اعتقاد و مؤمن واقعى ، همچنين صفاى دل روحانيان رم و تقيّه و پرهيزنمايى ارامنه است . در خزانهء كليسا بسيارى صندوق جاى تبركات همه سيمين مطلا وجود دارد ، و بنا به اظهار راهبان محافظ خزانه مهم‌ترين آثار متبرك كليسا عبارتند از قسمتى از بالاى بدن قديسه رپسيم (  repsime  ) ، يك بازو و يك ران قديسه كه آن (  caian  ) ، يك بازوى سن گرگوار (  saint gregoir  ) ، كه در نتيجه\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nتبليغ و راهنمايى او خلق ارمنستان به دين مسيح گرويدند و از اين‌رو ملقب به روشنى بخش شد . يك پهلوى سن ژاك (  saint jaques  ) اسقف اورشليم ، يك انگشت سن پير (  saint pierre  ) و دو انگشت سن باپتيست . راهبان اين صومعه مىگويند كه جسد سن ژان باپتيست در ديرى واقع در نزديكى ارزروم وجود دارد و به سنّت ارامنه نگهدارى مىشود . اين كالبد را لئونس (  leonce  ) اسقف قيصريه ، به نخستين بطريق اين صومعه داد ، و پس از اين‌كه سيصد و پنجاه سال در اكس ميازين بود به محلى كه اكنون در آن جاست منتقل شده است . راهبان اكس ميازين (  echs miazin  ) كه بزرگ‌ترين دانايان ارمنستان به شمارند چندان نادان و بىخبرند كه نمىدانند ژولين مرتد (  julien apostat  ) جسد ژان باپتيست را به آتش سوزانده است . من دربارهء ديگر آثار متبرّك موجود در مخزن دير سخن نمىگويم و به آنچه آورده‌ام بسنده مىكنم . زيرا اين بقاياى متبرك مربوط به قديسينى است كه شهرت و اعتبار زياد ندارد . فقط به اين نكته اشاره مىكنم كه راهبان اين صومعه مىگويند دو ميخى كه دستهاى مسيح مقدس را با آنها به صليب كوبيده‌اند ساليان بسيار در مخزن اين دير « 1 » بوده ، و اكنون يكى از آن دو در ديار بكر و ديگرى در گرجستان نگهدارى مىشود . همچنين شاه عباس كبير پادشاه ايران نيزهء واقعى و جامهء ندوخته حضرت مسيح را از مخزن اين كليسا به اصفهان پايتخت خود برده است .\r\nدر ميان كليسا سنگ بزرگ مكعب شكلى است به قطر سه و به ضخامت پنج پا ، ارمنيان معتقدند اين مكانيست كه سن گرگوار يك روز يك‌شنبه ، هنگام غروب آفتاب حضرت مسيح را در حالى كه موعظه مىكرد و دعا مىخواند ، زيارت كرده و با او سخن گفت « 2 » . همچنين ارامنه بر اين باورند كه حضرت مسيح با نورى كه از او ساطع مىشد نقشهء كليساى اكس ميازين را رسم كرد و به سن گرگوار دستور داد كليسا را\r\n\r\n\r\n","description":"","footnote":"\r\n( 1 ) - تاورنيه ديد ميخ بزرگى كه با آن دستهاى حضرت مسيح را به صليب كوبيده‌اند در صومعه گگار (  ghegart  ) واقع در سى و پنج كيلومترى ايروان - ديار بكر در جنوب شرقى تركيه است - تأييد كرده ؛ گملى كاررى (  gemellicarreri  ) در سال 1696 آن را ديده ، همچنين موريه  morier  مدعى رؤيت آن در اوچ ميازين بوده است . ديار بكر در جنوب شرقى تركيه است .\r\n( 2 ) - لوكاز  lucas  كه در سال 1700 از آن‌جا گذشته نوشته است : بعد از اين‌كه از دشتى كه چندين رودخانه راه را قطع مىكرد گذشتيم در كليساى بزرگى كه نزديك ديهى بود بار افگنديم ، چاهى كه سن‌گرگوار را در آن افكنده بودند نزديك محراب كليسا بود . ما با نردبانى كه سى و چهار پله داشت وارد چاه شديم وقتى به پايين آن رسيديم به ما گفتند سن گرگوار به فرمان يكى از پادشاهان ارمنستان به اين چاه سرنگون شده ، و سيزده سال در آن بوده است .\r\n","page_name":" 408 ","page_number":408},
  {"content":"\r\n\r\nمطابق همان نقشه بسازد . آن‌گاه زمين در همين مكان كه سنگ به جاست دهان گشود و حضرت عيسى تمام شياطين و ارواح پليدى را كه در معابد ارمنستان وجود داشتند و غيبگويى و جادوگرى مىكردند در آن گودال فروانداخت ، و سن گرگوار بىدرنگ آن‌جا را كه زمين دهان گشوده بود با يك قطعه بزرگ سنگ مرمر مسدود كرد . مىگويند شاه عباس كبير آن سنگ مرمر بزرگ را به اصفهان برد و در خزانهء سلطنتى جاى داد ، و اين سنگ بزرگ را جاى آن گذاشت . من هنگامى كه در اصفهان بودم با علاقه و پشتكار زياد دربارهء اين موضوع با همهء درباريان و خزانه‌داران سلطنتى ، و كليهء كسانى كه تصوّر مىكردم در اين زمينه داراى اطلاعاتى مىباشند گفتگو كردم و نتيجه نگرفتم .\r\nارامنه در روايات مذهبى خود راجع به ميان اين كليسا كه سنگ بزرگ در آن‌جاست روايت ديگرى نيز دارند كه هر چند اين هم افسانه‌اى بيش نيست به ذكر آن مىپردازم . راهبان ارمنى مىگويند ميان اين كليسا درست همان محلى است كه نوح پيغمبر محراب و مذبحى را كه ذكرش در هشتمين فصل سفر پيدايش آمده ، بنا كرد و در آن مراسم قربانى به جا آورد .\r\nمنارهء ناقوس بزرگ را به تازگى نوسازى كرده‌اند . جمعا شش ناقوس وجود دارد . وزن بزرگ‌ترين آنها هزار و دويست است . يكى از مناره‌هاى كوچك ناقوس چهل سال پيش ويران شده و هنوز نوسازى نكرده‌اند . راهبان مىگويند چون دستشان خالى است و پولى در اختيار ندارند تجديد بناى اين مناره تاكنون ممكن نشده است ، و راست مىگويند زيرا همهء راهبان تهىدست و بىچيز مىباشند .\r\nنخستين صومعه اين كليسا را نيرسس (  nierses  ) بيست و نهمين اسقف ارمنستان ساخته است . « 1 » تاتارها اين صومعه را ويران كردند ، و اگر آنچه را كه در تاريخ ارامنه در اين باره آمده بتوان باور كرد اين صومعه تاكنون پنج بار ويران و با سطح زمين برابر گشته است . بناى كنونى دير از آجر است . اقامتگاه بطريق رو به مشرق دارد ، و براى سكونت زائران و بيگانگانى كه به تماشاى دير مىآيند ، همچنين براى اقامت هشتاد تن راهبان ، غرفه‌ها و اتاقهاى خوبى ساخته شده ، امّا هرگز بيش از دوازده يا پانزده تن راهب در صومعه حضور ندارند . اسقفهاى ارمنستان بايد در اين دير بمانند ؛\r\n\r\n\r\n","description":"","footnote":"\r\n( 1 ) - ساختن آن در زمان فيليپ 1655 - 1633 آغاز شد و در زمان جانشين ژاكب چهارم (  jacob  ) پايان يافت .\r\n","page_name":" 409 ","page_number":409},
  {"content":"\r\n\r\nاما حقيقت اين است در اين‌روزگاران آزمندى و جاه‌جويى چنان در اعماق وجودشان ريشه دوانده و جانشان را مسموم كرده كه به خاطر ارضاى هوسهاى خود دائم به هر سو در حركتند ، و غالبا به ايران و عثمانى سفر مىكنند . اسقفهاى ارمنستان بر بيست حوزهء مذهبى نظارت و حكومت مىكنند .\r\nدو كليساى نزديك اكس ميازين يكى سنت كئآن (  sainte caiane  ) و ديگر سنت رپسيم « 1 » (  sainte repsime  ) نام دارند و به اسم دو دوشيزه رمى كه در نهمين دورهء اعمال شكنجه‌هاى مذهبى به ارمنستان گريخته‌اند ، ناميده شده‌اند .\r\nاين دو قديسه سرانجام در همان جا كه كليساهاى نامبرده ساخته شده شهيد شده‌اند .\r\nكليساى سنت كئآن در هفتصد گامى طرف راست دير ، و كليساى سنت رپسيم در دو هزار گامى طرف چپ آن واقع است . اين دو كليسا نيمه ويرانند ، و كسى به ترميم و تعمير آنها نمىپردازد .\r\nدر قلمرو ايروان كه از هر طرف بيست فرسنگ گشاده است رويهم رفته بيست و سه دير مردانه و پنج دير زنانه وجود دارد كه همه به صورت نامطلوبى اداره مىشود ، و در هيچ كدام بيش از پنج يا شش نفر زندگى نمىكنند . آنان از شدت فقر و تهيدستى ناچار بيشتر وقت خود را در تلاش معاش مىگذرانند ، و فقط روزهاى مقدس به انجام دادن مراسم مذهبى مىپردازند . كوئرويراب (  couer virab  ) كه به معنى كليساى روى چاه است يكى از ديرهاى معتبر ارمنستان مىباشد . وجه تسميهء آن به قرارى كه مىگويند اينست كه اين كليسا روى چاهى است كه طبق مندرجات تواريخ دينى ارمنستان سن گرگوار در آن انداخته شده ، و همچنان كه دانيال در گودالى ميان شيران به سر مىبرده وى همان سان در آن چاه تغذيه مىكرده است . اين دير در حدود مرز ايروان و در جنوب اكس ميازين واقع است ، و مردم محل مىگويند كه خرابه‌هاى آرتاكسارت (  artaxertes  ) در اين‌جا همچنان به جا مانده است .\r\nمردم ارمنستان اين شهر را آرداشات (  ardechat  ) مىخوانند كه از نام آرتاكزركس (  artaxerexes  ) گرفته شده ، و مردم مشرق زمين آن را اردشير (  ardecher  ) مىگويند . همچنين معتقدند در ميان اين ويرانه‌ها آثار قصر تيريدات\r\n\r\n\r\n","description":"","footnote":"\r\n( 1 ) - اسقف كوميتاس (  comitas  ) كليساى سنت رپسيم را در سال 618 بنا و اسقف فيليپوس در سال 1653 آن را ترميم كرد ، و جلو خان سر پوشيده‌اى بر آن افزود .\r\n","page_name":" 410 ","page_number":410},
  {"content":"\r\n\r\n(  tiridate  ) كه هزار و سيصد سال پيش ساخته شده ديده مىشود . حتى مىگويند يك طرف كاخ نيمه ويران باقى مانده و هنوز چهار رديف ستونهاى آن‌كه هر رديف داراى نه ستون است ، بجاست . اين ستونها را تودهء بزرگى سنگ مرمر صيقل شده دور گرفته ، و چنان ضخيم شده كه اگر سه نفر دستهاى خود را باز كنند و به هم بدهند ، نمىتوانند آن را در ميان بگيرند . محلى را كه اين ويرانه‌ها در آن است تاكت تردات (  tact terdat  ) يعنى تخت تيريدات مىگويند .\r\nبيش از اين نمىخواهم دربارهء ديرهاى ارمنستان و روايات و اخبارى كه ارامنه دربارهء معابد خود مىگويند ، و ديگر آثار متبركى كه به ادعاى آنان در مخازن دير ايشان مانند كالبد سن توماس (  saint thomas  ) و جسد سن سيمون (  saint simon  ) سخن بگويم ، زيرا همهء اين‌روايات سست و بىمغز و مبتذل است ، و به طور كلى اساطير و روايات مذهبى ارامنه هيچ يك لطيف و جالب و باوركردنى نيست .\r\nجاى آنست در اين فصل دربارهء معتقدات مذهبى و آداب و رسوم دينى مردم ارمنستان شمه‌اى بگويم ، امّا ترجيح مىدهم از اين بحث خوددارى ورزم ؛ همين قدر مىگويم كه يونانيان و اتيكه‌آن‌ها (  eutyche ens  ) اولين كسانى بودند كه به ارامنه احكام و مراسم مذهب مسيح را ياد دادند . اين آموزگاران و مبلّغان ، تعاليم و مفاهيم دينى روح القدس را به روش مذهبى يونانيان يعنى به سنّت و طريقت از پدر به پسر - نه پدر و پسر به آنان آموختند . دربارهء دخول روح خدا در جسم مسيح ارامنه مثل اوتيكه‌آن‌ها بر اين اعتقادند كه حضرت مسيح داراى طبيعتى يگانه بوده است بنابراين مردم ارمنستان پيرو معتقدات منوفيزيت‌ها (  monophysite  ) مىباشند كه در مشرق زمين يعقوبيه مىخوانند . اما در اين زمان از بسيارى نادانى و آسانگيرى هرگز به باطن و كنه اين مطالب توجه نمىكنند . ارامنهء پيرو مسيح ارتدوكس مىباشند ، و آيين و شيوهء دعاخوانى و به جا آوردن نمازشان چنان است كه در قرن چهارم معمول بوده است ، و اندك تغيير و تبدّلى در آن راه نيافته است . كلام خدا و زبور را به زبان خودشان مىخوانند . همچنين باورها و عقايدشان دربارهء تصاوير مقدّس معتدل است ، و ناهنجار و غوغابرانگيز و افتضاح‌آميز نيست . هنگام اجراى مراسم تقديس نان و شراب نيز همهء افراد منسوب به كليسا در آن شركت مىجويند ، و همگان اعم از راهبان و كشيشان حتى كودكان ، نان سادهء معمولى مىخورند ، و از يك جام شراب\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nمىنوشند .\r\nهمزمان با روزهاى اقامت من در دير اوچميازين ، در وطنم فرانسه ، راجع به باورها و معتقدات مسيحيان مشرق زمين دربارهء وجود حقيقى و مادى بدن و خون و روح و نيروى الوهيّت مسيح در مراسم نان و شراب مذاكرات و مباحثات طولانى جريان داشت . من براى كسب اطلاعات بيشتر در اين زمينه با ارمنيهاى صاحب‌نظر به گفتگو و بحث نشستم . يك بار من و رافائل دومانس (  raphael du mans  ) مبلّغ كاپوسن در اصفهان با خواجه ماركارا سرهاس (  marcara serhas  ) يكى از بازرگانان معتبر و دولتمند ارمنى مقيم اصفهان پايتخت ايران كه در زمينه‌هاى مختلف داراى اطلاعات وسيعى بود به بحث و گفتگو پرداختيم . رافائل به خواجه گفت : من گمان مىكنم كه ارامنه از معتقدات لوتر تبعيّت مىكنند ، يعنى مانند پروتستانهاى اروپا بر اين باورند كه آيين تقديس نان و شراب جز از نان ساده چيزى نيست . ماركاراسرهاس برآشفت و گفت : پروردگار ما را از تصور چنين انديشهء ناصواب در پناه خود بگيرد . گمان شما سخيف و باطل است زيرا ما معتقديم كه نان مقدس جسم حضرت عيسى مسيح است . من در جوابش گفتم : كاتوليكهاى پيرو كليساى رم مىگويند ارامنه بر اين اعتقادند كه مراسم تقديس نان و شراب گوشت و استخوان و خون انسان است . وى سخت‌تر از بار اول برآشفت و به تندى گفت : خدا ما را بدين گناه بزرگ مؤاخذه نفرمايد اين گوشت و خون نيست ، بدن و جسم حضرت مسيح است .\r\nو اين است نتيجه مطالعات و تحقيقات ما دربارهء معتقدات ارامنه ، و خدا كند كه باورها و اعتقادات همهء مردم بر همين پايه مبتنى باشد .\r\nگروه روحانيان و مبلّغان ارامنه مشتمل است بر يك بطريق يا اسقف اعظم ؛ چند اسقف و كشيش و چند راهب كه همه پيرو سن بازيل (  saint basil  ) اند ، و به طريقت ديگرى تمايل و اعتقاد ندارند . ارامنه اسقف اعظم را خليفه مىگويند كه به معنى جانشين و رهبر مذهبى است . اسقف را كه از ميان راهبان برگزيده مىشود ورتابيت (  vertabiet  ) مىنامند . انتخاب اسقف از ميان راهبان كه اپيگا نام دارند بىهيچ گونه تشريفات و شرايط خاص انجام مىپذيرد ؛ و گاه يك رهبان براى ارتقا به مقام اسقف فقط بايد مبلغى خرج كند . چنين است وضع نابسامان و آشفته و در خور سرزنش اين كليساى قديمى شرقى . اسقف اعظم مقام عالى روحانيّت را از مقامات مهمّ\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nاسلامى مىخرد و آن‌گاه براى جبران خسارت مقام اسقفى را به عرصهء حراج مىگذارد ، و به هر كه بيشتر بخرد مىبخشد . در اين‌روزگاران مقام اسقفى با جامه و عصاى روحانيّت و نشستن بر منبر و موعظه‌گران شناخته مىشود . در نظر همگان از ديگر پيوستگان به عالم روحانيت داناترند و از آنان تبعيّت و تقليد مىكنند . اما به طور كلّى راهبان غير از خواندن سرود قداس ، انجام دادن هيچيك از مراسم مذهبى را نمىتوانند . براى آموختن مراحل ابتدايى اصول مذهبى ، مدّت معينى پيش‌بينى نشده از اين‌رو بسيار كسان براى طىّ اين مرحله مدت هشت سال در دير اقامت مىكنند . داوطلب دخول به عالم روحانيّت وقتى دورهء نوآموزى را گذراند ، آن روز كه قابليّت و سزاوارى پوشيدن جامهء روحانيت يافت موهاى سرش را آن‌سان كه شكل صليبى بر آن بماند ، مىتراشد .\r\nراهب جديد بايد چهل روز تنها بماند و اوقات خود را به خواندن دعا و نماز بگذراند ، و براى اين‌كه اين رسم به كمال انجام شود ، مجبورش مىكنند در اين مدت با كسى حرف نزند ؛ وى را از نور آفتاب محروم مىكنند و اجازه نمىدهند كه در هر شبانروز بيش از يك بار غذا بخورد . پس از پايان يافتن چلّه مجبور است مدت دو سال از خوردن گوشت خوددارى كند ؛ از آن پس مجاز است مانند ديگر روحانيان زندگى كند . وقتى موهاى سر راهب جديد كه به شكل صليب سترده شده بود بلند شد ديگر كوتاه نمىكنند و نمىتراشند ، بل كه آن را به صورت كلاله‌اى در مىآورند . همهء ارامنه بر اين اعتقادند كه اين تاج مو يا كلالهء مو ، خاطرهء تاج خارى را كه بر سر حضرت عيسى بوده ، زنده نگه مىدارد ، و آن را برجسته‌ترين نشان ظاهرى مسيحيّت مىانگارند ، و همه ، خواه در جامهء روحانيت درآمده باشند ، و خواه نه ، تاج مو را بر سر دارند .\r\nكاهنان غير روحانى مانند محرّران ، صاحبان محضر و همطرازان آنها نيز تابع نظامات و رسوم مربوط به كشيشان هستند . اين گروه كه دردر (  derder  ) ناميده مىشوند مجازند مانند مردان عادى ازدواج كنند . امّا هر كشيش كه همسر اختيار كرد در هفت روز اول ازدواجش نبايد سرود قداس بخواند . همچنين مجاز نيست تا يك هفته بعد از خواندن سرود قداس با همسر خود همبستر شود . اما بعد از اين مدت مىتواند به طور عادى با همسر خود زندگى كند .\r\nارامنه به طور كلى به همهء روحانيان بارونتر (  baronther  ) مىگويند كه به معنى مجتهد و شخص بلندپايه مىباشد و اين كلمه از رابى (  rabi  ) يهوديان گرفته شده است .\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nپيش از اين هم به مناسبتى ياد كردم كه ارمنيها به آداب و رسوم و سنن كهن خود كاملا وفادار و پاىبندند . اين نكته تعجب‌آور ، و بهتر بگويم معجزه‌آساست كه توده‌اى متجاوز از يازده قرن در نهايت جهل و فقر زير تسلط و فشار مسلمانان به مثابه بردگان زندگى كند ، شكنجه‌ها و ستمها تحمّل نمايد و همچنان به اصول مذهبى و آداب و رسوم دينى خود وفادار ، و در حراست آن ثابت قدم باشد . همچنين با وجود تبليغات دويست ساله گروههاى منسوب به كليساى رم و رفت و آمدهاى دائمى هيأتهاى مذهبى كاتوليك به آنان كمترين اعتنا نكنند ، و همچنان به آيين قديمى خود ارتدكس باقى بمانند .\r\nدربار رم به منظور جلب توجه ارامنه به كاتوليك ، حيله‌ها و ترفندها به كار برده و خرجها كرده‌اند ، اما اين همه بىاثر و بىفايده مانده است . حتّى اگر عدّهء معدودى بر اثر اقامت در اروپا به كاتوليك گرويده‌اند پس از مراجعت به ارمنستان به كليساى رم پشت كرده و به آيين قبلى خود رو آورده‌اند ؛ و به پاپ لئون كه به اعتقاد آنان مايهء دوگانگى و انشعاب جامعهء مسيحيت شد ، ناسزا مىگويند و نفرين مىكنند ، و به اعتقادات و باورهاى كليساى كاتوليك كه پيشوايان و رهبران آنها ميان كليساى مغرب زمين و مشرق زمين جدايى افگنده‌اند به نظر بيزارى و نفرت مىنگرند .\r\nعمده چيزى كه رهبران كليساى رم پذيرفتن و رعايت كردن آن را از راهبان ارمنى مىخواهند و آنان را به قبول آن قسم مىدهند افزودن آب در شراب به هنگام اجراى مراسم دينى است تا بدين گونه از جامعهء مسيحيت وطن خود ببرند و به كليساى كاتوليك بپيوندند . اما محال و ناشدنى است كه يك راهب ارمنى به اعتقاد صافى و رضاى باطن به هنگام اجراى مراسم مذهبى آب در جام شراب بريزد .\r\nواقعيّت و حقيقت اينست كه ارامنه و همهء مسيحيان مشرق زمين بر اثر آموزش و پرورش و تربيت ساده و صادقانه به مذهب مسيح گرويده‌اند ، و اگر از آنان پرسيده شود چرا مسيحى شده‌اند هيچ كدام نمىتواند جواب درست و رسا بدهد . مسيحيان مشرق زمين از گاه كودكى كلمهء كريستوس (  christous  ) نام حضرت مسيح را بر زبان مىآورند ، رسم علامت صليب ، و آداب روزه گرفتن را ياد مىگيرند . در تمامت مدت عمر ، اين فرايض را به جا مىآورند .\r\nروزهاى روزه‌دارى مسيحيان ارمنستان زياد و دراز و طاقت‌فرساست . آنان در ايّام روزه‌دارى بايد از خوردن گوشت ، ماهى ، تخم مرغ ، كره ، شير و پنير پرهيز و\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nخوددارى كنند ، و در طول شبانروز فقط به خوردن يك بار غذا به هنگام غروب آفتاب قناعت ورزند . بنا به رسم قديم در ايام روزه‌دارى بايد از آشاميدن شراب نيز خوددارى كنند ؛ اما غالب مردم حتى روحانيان اين سنت را رعايت نمىكنند ، و راستى هم پرهيز از نوشيدن شراب با متاعب و رياضاتى كه در طىّ مدت روزه‌دارى تحمل مىكنند براى آنان سخت دشوار است .\r\nايّام روزه‌دارى مسيحيان ارمنستان به اين شرح است :\r\nنخست همه روزهاى چهارشنبه و جمعه طىّ مدت سال به جز زمان فاصل ميان عيد پاك و معراج حضرت عيسى ؛ و اين درازترين زمانى است كه مسيحيان در جريان سال مىتوانند بىرنج روزه‌دارى از مزاياى زندگى طبيعى برخوردار باشند .\r\nدوم ده نوبت روزه‌دارى كه مدت هر كدام به جز دورهء دهم از يك هفته كمتر نيست بدين شرح :\r\n1 - پس از نخستين يك‌شنبهء تثليث كه روزهء استغفار و توبه ناميده مىشود ؛\r\n2 - روزهء تجلّى حضرت مسيح ؛\r\n3 - روزهء خاص حضرت مريم در ماه اوت كه در آخرين روز آن فقط از خوردن گوشت پرهيز مىكنند ؛\r\n4 - روزهء صليب كه در ماه سپتامبر مىدارند ، و ديگر شرايط آن همانند روزهء خاص حضرت مريم است ؛\r\n5 - روزهء استغفار كه وقت آن بعد از سيزدهمين يك شنبهء تثليث است ؛\r\n6 - روزهء مشابهء صوم استغفار كه بعد از بيست و يكمين يك‌شنبهء تثليث مىگيرند ؛\r\n7 - روزهء آوان ؛\r\n8 - صوم عيد ميلاد كه از بامداد آغاز مىگردد ، و روز قبل از عيد هم از صبح تا عصر روزه‌دارى مىكنند ؛\r\n9 - روزهء استغفار كه پيش از روزهاى شادى مىگيرند ، و مدتش پانزده روز است ؛\r\n10 - روزهء ايّام پرهيز كه از دوشنبه شروع مىشود .\r\nافزون بر اين دوره‌هاى روزه‌دارى اجبارى كه قريب نصف سال را در بر مىگيرد ، دورهء تقدس و رياضت در كار است كه مدت هر كدام پنجاه روز مىباشد .\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nنخستين از عيد پاك تا عيد خمسين ادامه دارد . دورهء دوم از تثليث تا تجلى مسيح ، و دورهء سوم از بيستمين يك‌شنبهء تثليث تا روز ميلاد حضرت مسيح مدت مىگيرد .\r\nكسانى كه اين‌روزه‌ها را مىگيرند شنبه‌ها و يك‌شنبه‌ها فقط از خوردن گوشت پرهيز مىكنند و خود را از مصرف كردن چيزهاى ديگر محروم نمىدارند ، يك دورهء كوتاه روزه‌دارى ديگر نيز هست كه از روز معراج حضرت مسيح تا روز خمسين مدت مىگيرد ، و منظور از آن اعمال رياضت و تزهد است .\r\nيادم مىآيد ، يك روز كه افتخار هم صحبتى گران دوك را داشتم ، و در مورد اديان مردم مشرق زمين گفتگو مىكرديم ، وى گفت : چنين مىبينم كه مسيحيان مشرق زمين بيشتر روزهاى سال گرفتار روزه‌دارىاند . مسلمانان نيز بسيارى از عمر خود را به خواندن نماز و دعا مىگذرانند ، اما ما كاتوليكهاى مغرب زمين عيدهاى زياد داريم ، و روزهاى زيادى را به شادى و طرب مىسپاريم .\r\nدر دوازده فرسخى ايروان و در جانب شرقى آن كوه معروفى است كه همهء تاريخ نويسان بر اين اعتقادند كه كشتى نوح پس از حادثهء توفان بر بالاى آن نشست ، اما هنوز هيچ مورخ و وقايع‌نگارى براى اثبات اين دعوى دليل قانع‌كننده‌اى ارائه نكرده است . وقتى هوا صاف و روشن و خالى از غبار باشد چنين مىنمايد كه اين كوه از غايت بلندى در دو فرسنگى بيننده قرار گرفته است . با وجود اين خيال مىكنم كه من كوهى بلندتر از اين نيز ديده‌ام ؛ و اگر اشتباه نكنم وقتى از درياى سياه به طرف آكالزيكه سفر مىكردم كوه قفقاز از اين عظيم‌تر مىنمود . عثمانيها اين كوه را آقرىداغ (  agridag  ) مىنامند كه به معناى كوه بلند و بزرگ مىباشد . ارمنيها و ايرانيها آن را ماسيس (  macis  ) مىخوانند ، و ارامنه بر اين باورند كه اين نام از ماس (  mas  ) يا مسش (  mesech  ) پسر آرام گرفته شده است كه ارمنستان نام از آن يافته ، و مردم آن‌جا خود را از بازماندگان وى مىشمارند . اما ايرانيان اين لفظ را تحريف عزيز مىدانند ، و مىگويند اين كوه از اين جهت عزيز نام گرفته كه خداى بزرگ آن را براى آرام گرفتن كشتى نوح در آن‌جا برگزيد ، و بدين عزّت آن را گرامى داشت . اين فقه اللغه‌ها و اشتقاقات و تحريفها همه نادرست و باطل ، و حاصل انديشه‌هاى عليل و بيهوده‌پرداز است . در برخى كتابها كه ايرانيان تصنيف و تأليف كرده‌اند اين كوه به دو نام كوه نوح و صحّت توپوز (  sahhat topouz  ) - تپّهء خوشبخت - ياد شده است . اما در كتاب مقدس اين كوه نام خاص ندارد . و آن‌جا كه از آن سخن رفته\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nآمده است كه : كشتى نوح در كوهى كه به قول ارمنيان « 1 » آرارات (  ararat  ) نام دارد ، آرام گرفت .\r\nمصنفان و مؤلفان يونانى و لاتن براى اين كوه امتيازات خاصى قائل بوده‌اند بنا به اعتقاد آنان اين كوه از متفرعات جبال توروس (  taurus  ) است ؛ و هر كدام از آنان بر حسب لهجهء خود آن را گردين (  gardiens  ) ، گردوئن (  gordeens  ) ، گردوئنين (  gordueniens  ) ، گاردين (  gardiens  ) ، گورد (  gurdes  ) ، كاردوش (  carduches  ) ناميده است .\r\nارامنه بر اين باورند كه كشتى نوح همچنان بر فراز كوه ماسيس جاى دارد .\r\nمىگويند هرگز هيچ كس نمىتواند تا محل توقف سفينهء نوح از كوه بالا برود ؛ و به صحّت عقيدهء خود اعتقاد كلى دارند . مخصوصا پس از اتفاق شگفت‌انگيز شبيه به معجزه‌اى كه دربارهء يكى از رهبانان اوچ ميازين روى نمود ، هيچ ترديدى در اصالت تصوّر خود ندارند . حادثه از اين قرار است : خيال وجود سفينهء نوح در ستيغ كوه چنان در ذهن ژاك راهب نيرو گرفت كه بر آن شد به هر رنج و مشقّت كه باشد چندان از كوه بالا برود كه يا به كشتى برسد يا جان بر سر اين كار بگذارد . بر اين سودا به زحمت زياد خود را تا كمرگاه كوه رساند ، و چون شب فرا رسيد همان جا خوابيد . بامدادان وقتى از خواب بيدار شد با تعجّب بسيار دريافت در همان جاست كه صبح روز پيش آن‌جا بوده است . چندين بار خود را به كمرگاه كوه رساند ؛ شب خوابيد ، صبحگهان همچنان خويش را پايين كوه ديد ، و چندان در رسيدن به آرمان و هدف خود كوشيد و مقاومت ورزيد كه خدا اراده فرمود قسمتى از آرزوى او را برآورد . از اين‌رو فرشته‌اى را مأمور فرمود قسمت كوچكى از سفينه را نزد ژاك ببرد ، و به وى ابلاغ كند كه بيش از اين خود را براى رسيدن به قلّهء كوه و ديدن سفينهء نوح رنجه نكند ، از آن‌كه ارادهء حضرت باريتعالى بر آن قرار گرفته كه پاى هيچ زادهء آدمى به ستيغ كوه نرسد . راهب فرمان برد ، بازگشت و از آن پس اسقف نيزيب (  nizibe  ) شد .\r\nاين بود حكايت ژاك راهب . مىخواهم در اين باره دو نكته را تذكر بدهم .\r\nاوّل اين‌كه اين داستان با آنچه نويسندگان و محققان قديم مانند ژزف بروس\r\n\r\n\r\n","description":"","footnote":"\r\n( 1 ) - بلندترين قله آرارات 5185 متر ارتفاع دارد .\r\n","page_name":" 417 ","page_number":417},
  {"content":"\r\n\r\n(  berose  ) و نيكلا دمشقى (  nicolas de damas  ) در آثار خود آورده‌اند موافقت ندارد . اينان گفته‌اند كه در زمان زندگى آنان بقاياى كشتى نوح موجود بوده و مردم گرد قيرى را كه كشتى با آن آبگيرى شده بوده به جاى دارويى شفابخش و معجزه‌آسا به كار مىبرده‌اند . دو ديگر اين‌كه به جاى اين‌كه بگويند بر اثر معجزه هيچ كس نمىتوانسته به كوه بالا برود بايد گفته باشند اگر كسى مىتوانست خود را به قلهء كوه برساند در حقيقت معجزه كرده بود زيرا از كمر به بالاى اين كوه در تمام مدّت سال پوشيده و گرانبار از توده‌هاى عظيم برفهاى دائمى است .\r\nآنچه من دربارهء اين كوه حكايت مىكنم بىگمان در نظر آن كسان كه سفرنامهء فيليپ (  p . philippe  ) را خوانده‌اند ، آن‌جا كه گفته است : بهشت زمين دشتى است كه پروردگار آن را از آفت گرما و سرما در امان نگهداشته است ، عجيب جلوه مىكند . فكر و انديشه‌اى كه در اين جمله مستتر است در نظر من شوخى مىنمايد . بر اين گمان بودم كه قصد وى از بيان اين جمله بذله‌گويى و خوشمزگى بوده ، امّا در همين كتاب بسيار مطالب را به صورت جدّى نگاشته كه هيچ كدام با حقيقت و واقعيّت موافقت ندارد .\r\nدر دامنهء كوه در دهكده‌اى مسيحى نشين ديرى است به نام آروكيلوانك (  arokilvanc  ) به معنى صومعهء حواريون . ارمنيها به اين دير حرمت بسيار مىنهند ، زيرا معتقدند حضرت نوح پس از آرام گرفتن توفان نخست در اين‌جا فرود آمد و منزل گزيد ؛ و نيز اوّلين قربانى خود را در اين‌جا به عمل آورد . همچنين بر اين اعتقادند كه كالبد سن آندره (  saint andre  ) و سن ماتيو (  saint mathieu  ) و استخوان جمجمهء وى در اين دير است . دربارهء اين محل و سراسر سرزمين خود كه هم ارز ارض اقدس است صدها روايت و داستان بر زبان دارند كه تراوش تخيّلات بيهوده است ، و اگر در دفتر آورده شود نويسنده به ياوه‌گويى و افسانه‌سرايى و خيالبافى متهم مىشود .\r\nبه قصد توقف در ايروان در منزل يك ارمنى كه از دوستانم بود و آزارى (  azarie  ) نام داشت ، فرود آمدم . ارامنه دوست مرا به سبب اين‌كه مدّتى در رم اقامت گزيده بود ، و به پيروان كاتوليك گرويده ، عضويت گروه تبليغاتى واتيكان را پذيرفته بود ، سخت شكنجه كرده بودند . گناه ديگرش اين بود كه در استقرار مبلّغان كاپوسن در ايروان سعى بليغ كرده بود . وقتى وارد خانه‌اش شدم بسترى بود ، با اين حال برخاست ، به خانهء حاكم رفت تا ورود مرا به او اطلاع دهد . وى بيم داشت اگر خبر\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nآمدن مرا روز بعد به حاكم بدهد مايهء دردسر و اسباب زحمتش بشود . او به كاخ حاكم رفت ، امّا موفّق به ديدارش نشد ، زيرا او به اندرون خانه‌اش رفته بود تا شاهزاده خانم همسرش را ملاقات كند ، و خواجه‌سرايى خبر ورود مرا به او داده بود .\r\nبامداد روز هشتم استاندار كسى را به ديدار من فرستاد و از سوى او به من خير مقدم گفت . آزارى را مأمور كردم به كاخ حاكم برود و از جانب من با خشوع و خضوع تمام از اظهار تفقّد و احوال پرسى او سپاسگزارى كند و به عرض او برساند كه : من كه هستم ، از كجا آمده‌ام ، و به كجا مىروم . استاندار به فرستادهء من گفته بود بسيار مايل است در نزديك‌ترين وقت مرا ملاقات و بعضى از جواهراتم را تماشا كند . و پرسيده بود چند نفر همراه من هستند و به او دستور داده بود از من بپرسد خوشتر دارم در قلعه اقامت كنم يا در كاروانسرايى كه خودش ساخته بود ، و نتيجه را فورا به وى بگويد . من مصلحت دانستم در كاروانسرا اقامت كنم ، زيرا آن‌جا از جاهاى ديگر مطمئن‌تر بود . هرگز از جمعيّت خالى نمىشد ؛ اگر كاروانى مىرفت ، كاروان ديگرى جاى او را مىگرفت ، و من هيچ زمان تنها نمىماندم . هر روز دسته‌هاى بازرگانان از نقاط مختلف آسيا به آن‌جا وارد مىشدند و در آن بار مىافگندند . حاكم فرمان داد بهترين و بزرگ‌ترين حجره‌هاى كاروانسرا را در اختيار من بگذارند .\r\nبامداد روز نهم پيش از سر زدن خورشيد به كار انتقال اموال و اثاثه‌ام به محلّ جديد پرداختم و تمام مدت آن روز را صرف چيدن لوازم و وسايل خود و آراستن منزل تازه كردم . هنگام ظهر يكى از افسران حاكم فرمانى از سوى ناظر او آورد كه هر روز به قدر مصرف شش نفر نان ، شراب ، گوشت ماهى ، ميوه ، برنج ، كره ، هيزم ، و هر چيز ديگر از آبدارخانه بگيرم . مقدار اين چيزها ثابت و غير قابل افزايش يا نقصان بود ؛ امّا آنچه براى هر نفر در نظر گرفته بودند براى استفادهء دو نفر نيز كفايت مىكرد .\r\nروز دهم استاندار مؤكدا دستور داد كه عاجلا به ملاقاتش بشتابم ، و قسمتى از جواهراتم را ببرم تا تماشا كند . و تأخير در رفتن جايز نبود .\r\nوقتى به كاخ رفتم استاندار در دفتر كارش كه بسيار وسيع و پاكيزه و روشن بود حضور داشت . ناظر كليّهء مسكوكات ايران كه آن روزها در ايروان به سر مىبرد نزد حاكم بود . چهار تن از بزرگان نيز در حضورش بودند . مرا به گرمى و رأفت و محبت بسيار پذيرفت . سه بار از ورودم ابراز شادمانى كرد ، و دستور داد برايم مربّا و شيرينى و عرق مسكو بياورند . پيش از هر چيز فرمان شاه و دستور وزير دربار را به او نشان\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nدادم . به ديدن آنها حرمت بسيار به جا آورد و مدت يك ساعت اخبار تازهء اروپا ، اوضاع جبهه‌هاى جنگ ، موقع و وضع كشورهاى مسيحى ، اختراعات و اكتشافات تازه را از من پرسيد . يك ساعت نيز به تماشاى جواهرات پرداخت ، و مانند گوهرشناسى خبره دربارهء خصوصيّات هر كدام به تفصيل سخن مىگفت . ضمن صحبت دربارهء زمرد گفت : در اشعار زبان پارسى وصف زمرّد مصرى بسيار آمده است ، زيرا در زمانهاى قديم در كشور مصر معدن بزرگى از زمرّد وجود داشته كه اكنون ناپيداست . سپس جواهراتى را كه پسندش افتاد ، و آنها را كه گمان مىبرد مورد توجّهء شاهزاده خانم همسرش قرار خواهد گرفت در كنارى نهاد و مرا به صرف ناهار دعوت كرد . پس از پايان يافتن ناهار مدت نيم ساعت همچنان مرا به شنيدن سخنان سودمند و حكمت آميزش قرين افتخار و مباهات فرمود ، و از آن پس مرخصّم كرد . در همان دقايق در حضور من به يكى از صاحبمنصبان خود دستور داد كه از طرف وى به كاروانسرادار ابلاغ كند كه در حفظ اموال و اثاثه و جلب رضاى من حدّاكثر كوشش به عمل آورد .\r\nهمچنين با نهايت لطف و رأفت به من گفت همان افسر مهماندار من خواهد بود ؛ و من شنيده بودم و مىدانستم كه اشخاص بلندنام يكى از افراد برجسته و تربيت يافته و با شخصيّت دستگاه خود را به خدمتگرى ميهمان خارجى و صاحب مقام خويش مىگمارند تا پيوسته در ترفيهء حال او بكوشد .\r\nحاكم به ميهماندار من به تأكيد تمام سفارش كرد هر چه بخواهم از آبدارخانه بگيرد و در دسترسم بگذارد و از نكوداشت من دمى غفلت نورزد . وى شامگاهان ظرفى پر از عرق مسكوى برايم فرستاد . او عنوان بيگلربيگى دارد . حكّام ايالتهاى بزرگ و مهم به داشتن چنين عنوان معتبر مفتخر و سرافراز مىشوند ، و بدين گونه از حاكمان ولايات كه در درجهء دوّم اهميّت قرار دارند ، و خان ناميده مىشوند شناخته مىشوند .\r\nيكى ديگر از عناوين حاكم ايروان سردار است كه به معنى فرمانده سپاه مىباشد . وى يكى از رجال مهّم و از افراد روشناس و درجهء اوّل ايران مىباشد . افزون بر اين سياستمدارى هوشمند و صاحب‌نظر مىباشد . نامش صفى قلى خان است . در زمان سلطنت پادشاه فقيد بر يكى از بهترين و آبادترين و مهم‌ترين ايالتهاى ايران فرمانروا بوده ، امّا بر اثر توطئه و دسيسه و فتنه‌انگيزى چند تن از زنان دربار مورد بىمهرى مقام سلطنت قرار گرفته ، و سه سال پيش از مرگ شاهنشاه معزول شده است . همسر صفى قلى خان منسوب به خاندان سلطنت است و با مادر شاه كنونى نسبت بسيار\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nنزديك دارد . اين شاهزاده خانم وقتى سلطان كنونى به تخت سلطنت برآمد تدبيرها به كاربرد تا شوهرش را مورد توجّه و عنايت پادشاه قرار دهد . موفّق شد و شاه ، صفى قلى را به حكومت ايروان كه از جمله مهم‌ترين استانهاى ايران و آبادترين و پردرآمدترين آنهاست فرستاد . عايدات ساليانهء ايروان از سى و دو هزار تومان كه معادل پانصد هزار اكوست در مىگذرد . افزون بر اين از راه جرائم و غرامات ، تحف و هدايا ، و طرق غير مستقيم ديگر ، هر سال در حدود دويست هزار اكو عايد حاكم مىشود . اين شخصيّت برجسته و ممتاز به تحقيق دولتمندترين و خوش‌بخت‌ترين بزرگان ايران است . شاه وى را بىنهايت دوست مىدارد ؛ محبوب همهء درباريان است ؛ و دو پسرش از مقربان خاصّ پادشاهند . آن‌قدر خوب و خوش‌منش است كه همهء مردم ايروان خيرخواه و هوادار وىاند و گراميش مىدارند ، زيرا به راستى با انصاف و مردم‌گراست و كمتر از حاكمان ديگر رشوه مىگيرد . از اينها گذشته شخصيّتى عالم ، دانش‌دوست و هنرپرور است .\r\nروز يازدهم حاكم مرا براى شركت در عروسى برادر ناظرش دعوت كرد .\r\nرفتم . خودش نيز حضور داشت . بسيار شاد و خندان و سرحال بود . در ساعات اوّل همان روز فرمانى از سوى شاهنشاه ايران به او رسيده بود . اين فرمان را كه دربارهء امر مهمى صادر شده بود غلام شاه سيزده روزه از اصفهان به ايروان رسانده بود . توضيح اين كه عده‌اى از حاكمان و بزرگان و اعيان نقاط مختلف ايالت سر از فرمانبردارى حاكم كل برتافته بودند ، و از وى به شاه و وزيران شكايت برده بودند . حاكم نيز در مقابل اعتراضات و شكايات ايشان به دفاع از خود پرداخته بود ؛ و شاه پس از رسيدگى اين فرمان را در تأييد حكومت صفى قلى خان صادر فرموده بود ، و كليّهء حكام و اعيان شاكى را به فرمانبردارى حاكم كل ملزم ساخته بود . غلام شاه براى اجراى فرمان و جلب رضا و خشنودى صفى قلى خان آمده بود . غلام شاه گرچه به معنى برده و بندهء شاه مىباشد امّا مفهوم واقعيش آن نيست كه مانند بندگان ديگر آزاد نمىباشد ، بل كه بندگان شاه آن گروه نيك‌بختانند كه از گاه نوباوگى براى خدمتگرى به شاه تربيت مىشوند ، و پس از اين‌كه نيكو بار آمدند در دربار به انجام دادن برخى وظايف خطير گمارده مىشوند . غلامهاى شاهى را در مقام مقايسه مىتوان با نجيب‌زادگانى كه در دربار فرانسه متعهّد بعضى امورند برابر شمرد . بسيارى از اعيان و اشراف پسران خود را از پنج سالگى به خدمت كردن در دربار مىفرستند تا پس از باليدن از منافع مادى و\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nمقاماتى كه بر حسب لياقت و كاردانى و خدمات صادقانه نصيبشان مىشود برخوردار گردند . پادشاه به اين غلام بچه‌ها به نسبت منزلت خانوادگى و هوشمندى و استعداد و حسن خدمت حقوق مىدهد . حدّ متوسطّ حقوق هر يك اينها بيست تومان معادل نهصد فرانك است . هزينهء غذا و لباس سالانهء هر كدام كه اگر به پول نقد محاسبه شود از پانصد فرانك تجاوز مىكند نيز به عهدهء دربار است . بر حقوق اين افراد به نسبتى كه بزرگ مىشوند ، و خدماتى كه انجام مىدهند افزوده مىشود . معمولا فرامين و عطاياى شاه به حكّام و بزرگان وسيلهء همين غلامان فرستاده مىشود .\r\nفرمانهايى كه بايد زود به مقصد برسد وسيلهء چاپار فرستاده مىشود . چاپار از كلمهء چاپگون (  tchapgoun  ) تركى گرفته شده كه در اين زبان نيز به معنى پيك يا بريد مىباشد . با اين‌كه چاپارها هميشه اسب در اختيار ندارند بسيار تند حركت مىكنند ، و جز در ايران در هيچ كشور مشرق زمين چاپارخانه داير نشده است .\r\nچاپارهاى پادشاه و دولت اگر اسب نداشته باشند مجازند هر جا و به دست هر كس اسب ديدند به رضا يا جبر و زور بگيرند . حتى در راههاى طولانى اجازه دارند صاحب اسب را پياده كنند و خود بر آن سوار شوند . بزرگان محلّ همواره موظفند در صورت لزوم اسب در اختيار چاپارها بگذارند ، و اين رسم و روش پسنديده‌اى نيست زيرا نوجوانان و سالمندان كه زور و نيروى زياد ندارند براى اين‌كه اسب خود را از دست ندهند ناچارند رشوه بدهند و بلا را از سر خود رفع كنند . يا اين‌كه اسب را به پيك تسليم كنند ، و خود پياده عقب اسبشان بدوند . چاپارها هرگز متعرض افراد صاحب‌مقام و بيگانگانى كه قصد رفتن به دربار دارند و افسران و مأموران پادشاه نمىشوند ، و هميشه از پايان بدفرجام اين كار ناصواب در هراسند . چاپارها از هر آبادى كه مىگذرند اسب مورد احتياج خود را به زور مىگيرند امّا حق ندارند آن را از يك منزل دور تر ببرند .\r\nهميشه يك نفر دنبال اسب مىآيد كه آن را برگرداند . چاپارها هرگونه لوازم و ابزار كار همراه دارند . يك مانتو كه به ترك زين اسبشان مىبندند . يك خرجين كوچك كه از قاچ زين مىگذرد و به قرپوس بسته مىشود ؛ يك قمه ، يك شمشير ، يك تيردان هميشه با خود دارند . يك چوب بلند و كلفت در دستشان است و كمانى بر دوش افگنده‌اند . همچنين پارچهء بزرگى دو بار دور گردن خود مىپيچند و انتهاى آن را به صورتى نزديك به علامت صليب گره مىزنند و سرهاى آن را به پشت و روى سينه مىآويزند .\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nمردم وقتى از دور چشمشان به چاپار مىافتد مىگريزند و جاى مناسبى پنهان مىشوند يا رشوه‌اى به آنان مىدهند و از تعرضشان خلاص مىشوند يا اسب خود را به ايشان مىدهند . امّا اگر پيكها حامل فرمان شاه باشند رهايى از دستشان دشوار ، بل كه محال است ؛ زيرا جلب رضايت و كنار آمدن با ايشان شدنى نيست ، و اگر كسى با ايشان زبان‌آورى و درشتى كند دچار ضرب و شتم خواهد شد ، زيرا چاپاران كه پشتگرمى به دربار دارند از هيچ جور و ستمى خوددارى نمىكنند .\r\nيكى از هزينه‌هاى سنگين بزرگان خرج انعام چاپاران است ؛ زيرا وقتى شاه فرمانى به نام يكى از بزرگان صادر مىكند ، و وسيلهء يكى از غلامانش براى او مىفرستد گيرندهء فرمان بايد به تناسب شخصيّت خود و اهميّت مفاد فرمان تحفه‌اى لايق يا مبلغى قابل به آورندهء فرمان بدهد . همچنين تا هنگامى حامل فرمان در مقصد اقامت دارد بايد به افتخار وى مجالس ميهمانى با شكوه و مجلل برپا دارد ، و همه گونه وسايل سرگرمى و شادى وى را فراهم آورد . مثلا آمدن غلام شاه به ايروان بنا به آنچه من اطلاع يافتم براى صفى قلىخان استاندار چهارصد تومان ، معادل هجده هزار ليور خرج به بار آورد ، و مخارج غذا و منزل وى را بايد بر اين مبلغ افزود .\r\nگاهى اوقات شاه شخصا هديه‌اى را كه گيرندهء فرمان بايد به آورندهء آن بدهد معين مىكند . در اين صورت گيرندهء فرمان بايد بىدرنگ دو برابر آنچه را كه شاه تعيين فرموده تسليم كند . گيرندگان فرمان به نسبت قدر و اعتبار خانواده و لياقت و قابليّت و مقامى كه آورندگان فرمان در دربار دارند به آنان حرمت مىنهند . مثلا اگر خود آورندهء فرمان مورد توجّه خاصّ شاه باشد گيرندهء فرمان در تجليل و تعظيم وى بيش از حدّ مبالغه مىكند ، تا از اين راه بيشتر مورد مرحمت و عنايت شاه قرار گيرد . در اين مورد يادم است در سال 1669 زمانى كه شاه منصب فرماندهى تفنگداران را به پسر نخست‌وزير خود داد ، خواست زرگران و جواهرتراشان دستگاه خود را كه چند قطعه جواهر زيبا براى او تراشيده بودند پاداش بدهد . از اين‌رو براى عده‌اى از آنان فرمان نوشت و خلعت فرستاد آن‌گاه دستور داد فرمانده تفنگداران فرامين و خلعتها را به صاحبان آنها برساند و خود نيز معلوم كرد كه هر يك بايد سيصد تومان به آورندهء فرمان و خلعت انعام بدهد .\r\nچهار تن از جواهرتراشان به جاى سيصد تومان چهارصد تومان كه برابر هجده هزار ليور بود انعام دادند ، افزون بر اين مقدارى پارچهء گرانبها نيز تقديم كردند .\r\nمن مدّت سه ساعت در مجلس عروسى ماندم ، و پس از خوردن ناهار از آن‌جا\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nبيرون شدم . در آن مجلس به غير از داماد و پدر تعميدى او كه لباسهاى فاخرى بر تن ، و جيقهء جواهرنشانى بر عمامه داشت نه نفر حضور داشتند ، صاحب خانه ، برادران ، و پسرانش با چند تن از صاحبمنصبان حاكم ، در پايين تالار ايستاده بودند . براى هر يك از مدعوين به محض اين‌كه وارد مىشد يك سينى بزرگ پر از شيرينى خشك و تر ، با بشقابهاى چينى كوچك مىبردند . سينىها از چوب ساخته شده بود و نقاشى و طلاكارى شده بود . در آن‌جا چيزى نادر و جالب وجود نداشت . بزم عروسى در تالارى كوچك كه از سطح زمين دو پا بالاتر نبود ، و براى چنين ضيافتى مناسب نبود برپا شده بود . اين تالار به محوّطهء وسيعى كه داراى ديوار بود راه داشت .\r\nدر آن محوّطه چند خيمه برپا شده بود و گروهى از كشتىگيران و گلادياتورها براى نمايش دادن و سرگرم كردن مدعوين جمع آمده بودند . كشتىگيران فقط تنكهء چرمى كوتاهى كه جلو و عقب اندامشان را مىپوشاند به پا داشتند و باقى بدنشان عريان بود . سراسر بدن كشتىگيران با روغن آميخته به گرد حنا روغن‌مالى شده بود ، و چنان مىنمود كه به رنگ نارنجى نقاشى شده‌اند . شيوه و سبك كشتىگيرى در سراسر مشرق زمين يكسان است ، و از زمانهاى بسيار قديم تا اين زمان كشتىگيران يا مشت‌زنها به منظور پيروزى بر حريف و تحصيل جايزه با هم مبارزه مىكنند . پيروزى براى يكى از دو تن مبارز زمانى حاصل مىشود كه پشت حريف را به زمين برساند . يكى از مدعوين به مناسبت در مجلس گفت كه كشتىگير مشهورى سيصد و شصت و پنج فنّ كشتى مىدانست و آن فن‌ها را به شاگردانش مىآموخت . امّا يكى از آن فن‌ها را به آنان ياد نداد ، و آن فن را مسترقه نام گذاشت كنايه از خمسه مسترقه سالهاى شمسى كه هر ماهى سى روز است و پنج روز باقيمانده را ايرانيان خمسهء مسترقه مىگويند .\r\nبارى ، يكى از شاگردان كه همهء آن فنون را به خوبى آموخته بود و به چابكى و توانايى تمام به كار مىبست ، از غايت غرور و گستاخى مىگفت كه حاضر است در حضور حاكم و بزرگان و بينندگان با استاد خود كشتى بگيرد ، و وى را مقهور و مغلوب كند .\r\nمربّى كشتى كه جوانى را پشت سر نهاده بود دانست كه به زور بر شاگردش پيروز نمىشود اما دلش محكم بود كه اگر آن فنى را كه به شاگردانش نياموخته بود به كار بندد بىگمان شاگرد حق ناشناس و مغرورش را به زانو در مىآورد . نايب السلطنه كه مايل بود اين مبارزه به عمل آيد وقت و محلّ مسابقه را معلوم كرد . جمعيّت زيادى به تماشا آمدند . استاد كشتى به آن يك فن كه به شاگردانش نياموخته بود شاگرد جسور و\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nبىمعرفتش را از زمين بركند ، به قوّت بالاى سرش برد و بر زمين كوبيد . غريو آفرين و تحسين از خلقى كه به تماشا فراهم آمده بودند و اميد پيروزى وى را بر شاگرد مغرور و گستاخش داشتند ، برآمد . جوان شرمسار از شكست خويش خود را بر پاى نايب السلطنه انداخت و گفت : استاد بدين يك فن كه آموختن آن را از من دريغ داشته بود بر من غالب آمد . استاد كشتى گفت : راست مىگويد . من آن فن را براى چنين روزى نگهداشتم كه اگر وقتى شاگردى چنين حق‌ناشناس و بىآزرم با من دعوى برترى كرد آن را به كار بندم ، چه هميشه اين ضرب المثل حكمت‌آميز به خاطرم بود كه گفته‌اند : دوست را آن‌قدر نيرو مده كه اگر دشمنى خواهد تواند .\r\nنمايش كشتىگيران پس از يك ساعت به پايان رسيد . آن‌گاه در مدّتى كوتاه زمين محوطه را با نمد پوشاندند و بر روى آن قاليهاى خوب گستردند . دقيقه‌اى بعد دسته‌هاى نوازندگان و خوانندگان و رقاصان جاى آنان را گرفتند و مدت دو ساعت با هنرنماييهاى خود حاضران را محظوظ داشتند . در طىّ اين مدت فرمانرواى ايروان به تماشاى هنرمندان و مذاكره با غلام شاه و ديگر بزرگان مشغول بود ، و بيشتر با من دربارهء خبرها و پيشرفتهاى فرنگستان گفتگو مىكرد .\r\nفرمانداران ايالتهاى بزرگ همان دستگاه و سازمان و ترتيباتى را كه شاه در پايتخت دارد براى خود فراهم مىكنند . خوانندگان و خنياگران و نوازندگان نيز از جمله خدم و حشم آنهاست . امّا چون در مشرق زمين رقصيدن زشت و ناخوشايند است هيچ كس در مجالس عمومى براى سرگرمى حاضران يا نمودن هنر خويش به رقصيدن بر نمىخيزد . به سخن ديگر همچنان كه در اروپا رقص هنر و حرفه‌ايست كه غالبا در صحنه‌هاى تئاتر متجلّى مىشود در مشرق زمين رقص پيشه‌اى به شمار مىآيد كه به منظور سرگرمى و خوشگذرانى بينندگان عرضه مىشود . امّا به هر روى هنرى بىقدر و بدنام است ، خاصه براى زنان ؛ زيرا زنان رقاصى كه در مجامع خاصّ يا عام دست‌افشانى و پايكوبى مىكنند در رديف روسپيان به شمار مىآيند .\r\nدر ايران رقصيدن كار و هنر زنان ، و نوازندگى خاص مردان است . بسيارى از مردان ايرانى صدا و آواز خوبى دارند . صداشان اوج و طنين و كشش گوش‌نواز دارد و به دل مىنشيند . صداى زنان نيز دلازار و خسته‌كننده نيست ، مخصوصا آواز بعضى لطيف و گيرا و دلنواز است ، امّا اوج و كشش آواز مردان را ندارد ؛ در عوض در رقصيدن بسيار چابك و چالاكند . حركات دست و پا و كمر و سينه‌شان به راستى\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nهوسبار و هوشرباست ، و خم و پيچها و جست و خيز ظريفشان چنان بيننده را مسحور مىكند كه بىخويشتن مىشود . رقاصه‌هاى ماهر همانند بندبازان چنان به چابكى هنرنمايى مىكنند كه چشم از دنبال كردن حركات رؤياآفرين آنان در مىماند . به راستى در نمودن هنر خود اعجاز مىكنند . من بارها شاهد هنرآفرينىهاى رقاصه‌هاى ايرانى بوده‌ام . آنان چنان به چابكى در سينه و گردن و شكم و دست و پاى خود تاب و پيچ مىافگنند كه انسان مىپندارد به عروسكهاى چوبى كه قسمتهاى مختلف بدنشان با پيچ و مهره به هم مربوط شده و به هر طرف مىگردد ، مىنگرد . بدن اين رقاصه‌ها چنان لغزان است كه به هنگام هنرنمايى سر خود را چه در حال ايستاده و چه نشسته از پشت به زمين مىرسانند ، و در همان حال سينه و شكم خود را چنان موزون و متناسب به حركت در مىآورند كه عقل در كار شعبده مانندشان حيران مىماند . روى يك دست و يك پا به زيبايى و ملاحت و دلبرى مىرقصند و با حركات و نرمشهاى دلفريب خود اعجاز مىآفرينند . زنان مشرق زمين مانند مردان شلوار مىپوشند ، از اين‌رو چندان كه هنگام رقصيدن به تن و دست و پايشان خم و پيچ بيندازند و به چابكى جست و خيز كنند جز چهره و پايشان از قوزك به پايين هويدا نمىشود . اين نيز گفتنى است كه پاى رقاصه‌هاى ايرانى مانند دستشان تميز و نرم است ، و همچنان كه انگشترى به انگشتان خود مىكنند به پاهاى خود خلخال مىبندند تا صداى ملايم و لطيفى كه از آن بر مىخيزد مايهء نشاط و طرب بيشتر بينندگان گردد .\r\nخوانندگان و نوازندگان و خنياگران در حقيقت به منزلهء مقلّدان مشرق زمين‌اند كه با نواختن ساز و خواندن آواز و دست‌افشانى و پايكوبى و بازيگرى خود بينندگان و شنوندگان را شاد مىدارند ، و در تمام بزمها و مجالس سرور ، وجود و حضور اين افراد كاملا ضرورى مىنمايد ، و اگر نباشند مجلس گرم و دلنشين نمىشود . اين گروه نواگران شادى آفرين به مناسبتهاى گوناگون به دربار خوانده مىشوند . مخصوصا اگر فرستادگان و افراد خارجى در آن‌جا باشند بودن اين گروه لازم مىنمايد . گاهى حضور همهء افراد گروه در مجالس ميسر نمىشود ، زيرا بعض آنها به بهانهء كسالت و ناراحتى از قبول دعوت خوددارى مىورزند ، امّا در چنين مواقع دست كم دو سوّم افراد گروه حضور مىيابند .\r\nمجلس بزم با نواخوانى زنان آوازخوان آغاز مىگردد . موضوع اشعار غالبا شرح\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nعشق سوزان عاشق حسرت رسيده و بيان آرزومندى و اشتياق او به ديدار و وصل معشوق است . در اين مرحله سوز و گداز عاشق در هجران معشوق به نمايش گذاشته مىشود ، امّا در مرحلهء دوّم نمايش رقّاصان و آوازخوانان و نوازندگان به دو دسته تقسيم مىشوند يك عده در چهرهء عاشقان دلشده در برابر معشوق خيالى زانو بر زمين مىزنند ، ناله و زارى مىكنند ، و چهره به آب ديده مىشويند دستهء ديگر در سيماى معشوق به عاشق بىقرار و نااميد و به جان رسيده پرخاش و ستم مىكنند و با سخنان تلخ و زهرآلود خويش دلشان را مىشكنند .\r\nمرحلهء سوّم نمايش بيانگر سازگارى و همدلى و همزبانى عاشق و معشوق مىباشد . در اين مرحله خوانندگان و نوازندگان نهايت هنرمندى و مهارت خويش را به معرض نمايش مىگذارند و رقّاصان با چرخشها و خم و پيچهايى كه به اندام لطيف خود مىاندازند و با حركات دلفريب و هوس‌انگيزى كه به سينه و پستان و دست و پاى خود مىدهند ، و با اشاراتى كه با چشم و ابروى خود مىكنند چنان بينندگان را بر سر هوس مىآورند كه از شرم و حيا سر به زير مىافگنند تا اطوار شهوت‌انگيز و فتنه‌خيز آنان را نبينند . با وجود اين ، مىتوان باور كرد كه مشاهدهء اين صحنه‌هاى طرب‌آفرين و نشاطافزا به اركان معتقدات مذهبى ايرانيان لطمه و آسيبى وارد نمىكند .\r\nزيرا به اعتقاد ايرانيان رهبانيّت و تجرّد نه تنها زشت و عيب است بل كه گناه و خطاست . افزون بر اين شرع اسلام دلالت بر آن دارد كه مردان پس از رسيدن به حدّ بلوغ بايد زن بگيرند . اين نكته را هم يادآور شوم كه برخى از خوانندگان بر اثر استعداد و قريحهء ذاتى كه دارند در هر مجلس اشعارى مىخوانند كه متناسب با علائق و احساسات و عواطف و حالات بينندگان و شنوندگان است ، امّا چنين كسان بسيار نمىباشند زيرا سنجش و تشخيص تمايلات روحى و اخلاقى مردم كارى آسان نيست ، و مستلزم اطلاعات واقعى در زمينهء روانشناسى و جامعه‌شناسى مىباشد .\r\nچنان كه من ديدم رقّاصه‌ها به صورت دسته‌جمعى كار مىكنند ؛ مثلا رقّاصه‌هاى پادشاه كه ورزيده‌ترين هنرمندان آنان مىباشند از بيست نفر تركيب شده است . اين دسته زير فرمان رئيسى كه سالمندتر از همهء آنهاست ، فعاليّت مىكنند ، امّا غالبا جدا از هم به سر مىبرند . رئيس دسته در مواقع لازم بايد آنها را جمع و به مجلسى كه خوانده شده‌اند رهنمايى كند . همچنين اگر اتّفاق را بر سر ماديات يا رشك و رقابت ميانشان خلاف افتاد آنان را به آشتى بخواند . در طرز زندگى و رفتار و اعمالشان\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nنظارت كند ، در صورتى كه خطايى از آنان سر زد مجازاتشان كند . تنبيه ايشان غالبا با ضربات شلّاق صورت مىپذيرد ؛ و اگر مجدّدا همان گناه را مرتكب شدند رئيس مجاز است آنان را از گروه براند . همچنين رئيس دسته موظف است مواظبت كامل كند كه مزد و مواجب افراد در موقع معين بدون تأخير به آنان برسد . لباس و پوشاكشان هميشه پاك و پاكيزه ، و وسايل زندگيشان از هر جهت آماده باشد . همچنين بايد ايشان را از تجاوز ديگران در پناه خود بگيرد ، و اگر كسى به ايشان اسائه ادب كرد به مبارزه برخيزد . هر يك از رقّاصه‌هاى اين دسته دو خدمتگر زن ، يك خدمتگر مرد يك نفر آشپز ، يك ستوربان با دو يا سه اسب در اختيار دارد . هر زمان گروه به دربار خوانده مىشود چهار اسب ديگر براى حمل اثاثه و ملزومات خود به كار مىگيرند ، چه در مشرق زمين رسم بر اين جارى است كه هر گروه همچنان كه سپاهيان لوازم خود را با خود حمل مىكنند بايد اسباب كار خويش را ببرند . بر يكى از اسبها دو صندوق بزرگ ، بر يكى دو جامه‌دان بزرگ ، بر سوّمى وسايل آشپزخانه ، و بر اسب چهارم عليق اسبان و ديگر چيزهاى آنها بار مىشود . جزو وسايل آنان خيمه وجود ندارد زيرا مأموران خاصّ براى اقامت آنان در راه چادر و خيمه برپا مىدارند ، و يا خانه آماده مىكنند .\r\nحقوق ساليانهء هر گروه هزار و هشتصد فرانك مىباشد . افزون بر اين به هر يك از افراد مقدارى پارچه براى لباس داده مىشود . همچنين انواع موادّ خواربار از هرگونه به قدر كافى از طرف دربار در اختيار ايشان گذاشته مىشود ؛ و اگر شاه از فعاليّت و هنرنمايى گروه اظهار رضايت كند ، ممكن است حقوق آنها به نهصد اكو برسد . اما اين همه اندكى از درآمد گروه است ، زيرا ممكن است با حضور در يك مجلس به مدّت يك شبانروز بيش از پنجاه پيستول عايدشان شود ؛ و اين شگفت نيست زيرا ايرانيان هنگامى كه در مجالس عيش و نوش شركت مىجويند بىاختيار دست و دل باز مىشوند . پادشاه غالبا به اين گروه هنرمندان بخششهاى شاهانه و كريمانه مىكند .\r\nبزرگان دربار نيز بر همين روش‌اند . يادم است در سال 1665 زمانى كه به قصد شرفيابى خدمت شاه عباس ثانى به هيركانى رفته بودم در دربار او دو تن از رقاصه‌ها را ديدم كه هر كدام معادل ده هزار اكو جواهر به سر و گردن خود آويخته بودند ؛ و وقتى از چنين آرايش گران‌سنگ به تعجّب در ايشان مىنگريستم دعوتم كردند به خانه‌شان بروم و تجمّلات ايشان را ببينم . با مترجمى به آن‌جا رفتم - هنوز زبان فارسى را نياموخته بودم - خانه‌شان بسيار وسيع و باشكوه و مزين به قاليها و چلچراغها و انواع ظروف\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nگرانبها بود ، و چون در سرزمينهاى گرم عطريّات بسيار مورد توجّه است در سراسر تالار و تمام اتاقها ، و هر گوشه و كنار عمارت رقاصه‌ها بوى خوش عطر به مشام مىرسيد .\r\nنكتهء ديگر اين‌كه هر يك از افراد اين گروه به نام مبلغى كه بايد براى ملاقاتشان پرداخت ، خوانده مىشدند . مثلا ده تومانى ، پنج تومانى ، دو تومانى ، - ارزش يك تومان معادل پانزده اكو پول رايج فرانسه است - در ميان افراد گروه يك تومانى نيست ، و اگر حقّ ملاقات رقّاصه‌اى بدين مقدار تنزل يابد از گروه طرد ، و ديگرى به جاى وى برگزيده مىشود .\r\nبا اين‌كه افراد گروه خوانندگان و نوازندگان و رقاصان به ظاهر پول سرشارى به چنگ مىآورند جز عدّه‌اى معدود هيچ كدام از كار ناسزاوار و ننگين خود ثروتى نيندوخته‌اند زيرا آنچه را به دست مىآورند صرف عيش و نوش و آسايش خود مىكنند ، به طورى كه در انجام از شغل پست خود جز پشيمانى و حسرت و ندامت كه بسى جگرسوزتر و دردناك‌تر از تلف كردن مال است حاصل تباه كردن جوانيشان چيزى نيست .\r\nعدّهء گروه رقّاصان ولايات فقط هفت يا هشت نفر است . در ايران با اين‌كه روسپيها مانند ديگر زنان در حجابند ، و همانند آنان لباس مىپوشند زودتر از فواحش كشورهاى ديگر شناخته مىشوند ، زيرا اطوار و حركات آنها كه به نوعى دلبرى و جفت‌جويى قرين است حالت و هدفشان را هويدا مىكند . از اينها گذشته چادرشان كه اندكى از چادر زنان ديگر كوتاه‌تر و بازتر است معرّف حالشان مىباشد .\r\nدر ولايات عدهّ روسپيها زياد نيست ، ولى در اصفهان كه پايتخت است شمارشان بسيار مىباشد . در سال 1666 كه مقيم آن‌جا بودم به من گفتند نام چهارده هزار زن روسپى در دفاتر مربوط به ثبت رسيده است . اين گروه داراى سازمانى منظّم و وسيع است . مدير كل و رئيس دارند ، و طبق قوانين موضوعه هر سال معادل دويست هزار اكو ماليات مىدهند . بعضى از ثقات به من گفتند يك بار عدهء روسپيان آن‌قدر زياد شد كه دسته‌هايى از آنان راضى نبودند نامشان در دفاتر ثبت شود تا شناخته نشوند ، و صاحبمنصبان و مأموران نيز بدين كار رضايت كامل داشتند ، زيرا درآمدشان بيشتر مىشد . با اين‌كه عدّه روسپيان اين شهر بسيار زياد است براى تمتع گرفتن از آنان بايد پول زياد پرداخت زيرا روسپيانى كه تازه بدين كار ننگين و شرم‌آور و فضاحت‌آميز پرداخته‌اند ، براى يك شب همخوابگى پانزده تا بيست پيستول طلب مىكنند ، و به\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nگمان من در هيچ كشورى بهاى همخوابگى با زن روسپى بدين گرانى نيست ؛ و براى من علّت اين مسأله همچنان مجهول ماند ؛ زيرا در مذهب اسلام هر مرد مىتواند چندين دختر بخرد ، و با آنها به عشرت بنشيند و كام دل بگيرد . همچنين هر مرد مجاز است هر چه مىخواهد صيغه بگيرد . « 1 » از روى ديگر جوانان زود متأهل مىشوند و اين عوامل بايد موجب كسادى بازار روسپيان شود ، و حال آن‌كه مشتريانشان دائم در تزايد ، و بازارشان گرم و پر رونق است .\r\nمن بر اين اعتقادم كه محرك مردان به آميزش با روسپيان بيشتر بر اثر هواى گرم اين مناطق است . دو ديگر اين‌كه اين موجودات زيبا و دلفريب چنان در جلب و جذب مردان جادوگرى مىكنند كه تا آنان به خود آيند به دام افتاده‌اند ؛ و جز تمكين و تسليم و دل به هوس سپردن چاره ندارند ، و آنان كه مىگويند سقوط بعضى وزيران و از پاافتادگى بسيارى از بزرگان و جوانان شاداب و برومند بر اثر افسونگرى اين زنان بدكار مردم فريب است سخنشان پخته و سنجيده است .\r\nمىگويند در ايران هيچ عاشق دل سوخته‌اى نيست كه بتواند به اختيار دامن معشوقه را رها نمايد مگر اين‌كه معشوق وى را طرد كند و به جبر براند ، و اين امر هنگامى تحقق مىيابد كه معشوق طرار به فسون و فسانه همهء دارايى عاشق را از چنگش ربوده باشد . من بسيار مردان هوشمند و دانا و پرهيزگار را مىشناختم كه از بخت بد به ناگاه در دام زنان روسپى افتاده‌اند ، و اميد نداشتند از اين منجلاب ادبار و بدنامى و فضيحت و رسوايى به درآيند . آنان بر اين اعتقادند كه بر اثر سحر و جادو بدين بدبختى گرفتار آمده‌اند و رهاييشان ناشدنى است . مىگويند بر اثر پيروى هوى و هوس افسون و مسحور شده‌اند و هر چند مىكوشند زنجيرى كه سراسر وجودشان را مىشكرد بگسلند و از اين دام پر مخافت بجهند نمىتوانند . و جز كسى كه اين دام را بر پايشان نهاده هيچ كس نمىتواند بگشايد . برخى از اين به دام افتادگان داغ عشق بر سينه دارند و به نشان عشق سوزان با آهن گداخته داغ بر تن خويش نشانده‌اند . اين داغها چنان عميقند كه جاى سوختگى آنان به ضخامت يك سكه سىسويى است ، و بيانگر اين\r\n\r\n\r\n","description":"","footnote":"\r\n( 1 ) - بانيستر (  banestre  ) يكى از جهانگردان نوشته است ؛ وقتى بازرگانى يا مسافرى وارد شهر مىشود و قصد دارد مدتى در آن‌جا بماند او يك يا دو يا سه زن را با مهر معين و مدت معلوم صيغه مىكند و پس از پايان يافتن مدت رها مىسازد و به هر شهر ديگر هم وارد شد همين كار را تجديد مىكند . به عبارت ديگر همچنان كه ما اسب را براى مدت معلومى كرايه مىكنيم آنان زن را صيغه مىكنند .\r\n","page_name":" 430 ","page_number":430},
  {"content":"\r\n\r\nمعناست كه سوزش آهن گداخته در برابر آتش عشق هيچ است ، و اين داغها را زمانى بر تن خود مىگذارند كه آتش عشق آنان را بىخويشتن كرده است ، و هر عاشقى كه بر تن داغ بيشتر دارد نشان و گواه آنست كه آتش عشقش سوزاننده‌تر است . برخى عاشقان به بسيارى از نقاط بدن خود مخصوصا به پهلو ، نشان داغ مىگذارند .\r\nدر ايران رسم چنان است كه براى دعوت كردن اين گروه زنان بايد پول فرستاد . اگر مراد از دعوت فقط رقصيدن رقاصه باشد به خانم رئيس مراجعه مىكنند و براى هنرنمايى هر رقاصه دو پيستول مىپردازند . چنانچه شش يا هفت يا هشت تن آنان را بخوانند بايد دوازده ، چهارده ، شانزده پيستول بدهند ، و اگر هنرنمايى رقاصه‌ها در نظر دعوت كننده خوش آمد ، تحفه و هديه‌اى نيز به آنها مىبخشد . امّا اگر مراد دلخواه دعوت كننده كار آن چنانى باشد بايد قبلا مزد او را بفرستد . آن‌گاه زن روسپى بر اسب سوار مىشود ، و در حالى كه يك يا دو زن خدمتگر و يك مرد خدمتگار وى را همراهى مىكنند به سوى مقصد راه مىافتد ؛ و رسم چنانست كه هنگام برگشتن هر چه بخواهد مىتواند از آن خانه بردارد .\r\nيادم مىآيد زمانى كه به هيركانى رفته بودم يكى از حكام بزرگ وارد آن سرزمين شد و پس از روزى چند پنج اكو براى يكى از رقاصه‌هاى معروف فرستاد و او را به خانهء خود خواند . و چنين انديشيد كه مزدى لايق و شايان براى وى فرستاده است . زن در جواب گفته بود كه حاكم مرا نمىشناسد و نمىداند كه من به كمتر از سى اكو دعوت كسى را نمىپذيرم . آن‌گاه حاكم ده اكو فرستاد ؛ رقاصه تمكين نكرد و به پانزده و بيست اكو نيز رضا نشد . امتناع رقاصه از آمدن ، آتش تمناى حاكم را تيزتر كرد ، و به دوستانش گفت : اين موجود ظريف و لطيف سخت دير رام مىشود و من مىخواهم به نرمى و مدارا و آهستگى او را به دام آورم . آن‌گاه ده پيستول براى وى فرستاد ، و رقاصه به خانهء حاكم رفت ، و در جواب وى كه از او پرسيد ده پيستولى كه برايت فرستادم به دستت رسيد يا نه گفت من آنها را به خدمتگران خويش بخشيدم زيرا من با اين مبلغ كم پا به خانهء كسى نمىگذارم ، و محض خاطر شما به اين‌جا آمده‌ام .\r\nحاكم گفت از اين جهت وى را دعوت كرده كه براى سرگرمى و تفريح خاطر دوستانش آواز بخواند و برقصد . آن‌گاه بىآنكه غذا و نوشيدنى به وى بدهد تا نيمه شب او را به خواندن و رقصيدن واداشت . سپس وى را به اتاقى برد و تا بامدادان او و دوستانش به وى آميختند . صبحگاهان رقاصه خود را رها و آزاد پنداشت و خواست\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nبرود ، امّا حاكم تمام خدم و حشم خويش را از خوانسالار تا ستوربان نزد خود خواند چون در تالار گرد آمدند رو به رقاصه كرد و خطاب به او گفت : زيباى من ، من حاكم كوچك و فقيرى هستم كه چون نمىتوانم براى يك شب بودن با تو ده پيستول بپردازم كسان من در اين خرج مرا يارى مىكنند امّا آنان نيز بايد به نوبت از لذّت همخوابگى با تو برخوردار شوند .\r\nكسان حاكم آن روز و شب بعد رقاصه را نگهداشتند و با او به سر بردند .\r\nرقاصه پس از اين‌كه از خانهء حاكم بيرون شد از ستمى كه بر او رفته بود شور و غوغا در انداخت . حاكم چون دريافت باشد كه عمل زشتش به رسوايى و بىآبرويى او انجامد و موجب خشم شاه شود خود آنچه رفته بود به طيبت به شاه عرضه داشت و فرمان بر آن رفت كه ده پيستول ديگر غرامت نگهدارى شب دوّم را به رقاصه بدهد .\r\nروسپيهايى كه ماليات مىپردازند در كاروانسراهايى كه مخصوص سكونت آنهاست زندگى مىكنند و هيچ كس بر خود نمىپسندد كه در چنان مكانها خانه بگيرد . اما آنان كه ماليات نمىدهند در خانه‌هاى خود به سر مىبرند . زيرا در ايران اجاره‌نشينى ، و در اختيار نهادن منازل مجهز به همهء وسايل زندگى به ديگران به هيچ روى معمول نيست . در اصفهان كوى ديگرى به نام محلهء برهنگان يا بىچادران وجود دارد . در زمانهاى گذشته در پايتخت رسم چنان بود همين كه آفتاب غروب مىكرد خيل فواحش همانند دستهء كلاغان در سراسر شهر مخصوصا در كاروانسراهاى آن چنانى پراگنده مىشدند و دنبال مشترى مىگشتند و آنچه قبيح‌تر و زننده‌تر و نفرت‌انگيزتر بود وجود پسران جوان تازه‌رو و زيبايى بود كه به همين منظور آرام آرام در خيابانها مىگشتند . ساروتقى صدراعظم اوائل سلطنت شاه عباس دوّم كه خواجهء پيرى بود كوشيد با اجراى قوانين سخت اين كار ننگين و شرم‌آور را از ميان بردارد ، و پس از او جانشينش خليفه سلطان « 1 » قوانين سختى براى جلوگيرى از روسپيگرى وضع كرد و از ظاهر شدن زنان بدكار در خيابانها و كويها و برزنها ممانعت به عمل آورد ، و دستور داد تا كسى در طلب آنان نيايد در خيابانها نگردند ، و چون به فراست دريافت كه گرمى بازار روسپيگرى بر اثر مىخوارگى است شراب‌سازى و شراب‌فروشى را سخت قدغن\r\n\r\n\r\n","description":"","footnote":"\r\n( 1 ) - خليفه سلطان پس از ساروتقى و پيش از شيخ على خان صدراعظم بوده بنابراين وى در فاصله سالهاى 1645 تا 1655 ميلادى - خورشيدى داراى اين مقام بوده است .\r\n","page_name":" 432 ","page_number":432},
  {"content":"\r\n\r\nكرد و براى كسانى كه بر خلاف دستور وى عمل مىكردند مجازاتهاى سنگينى معين كرد . چنان كه دستور داد به مقعد مردى كه تن به لواطه داده بود ميخ فرو كنند ، و زنى را كه دخترانش را به روسپيگرى وادار كرده بود از بالاى برجى بلند به زير اندازند ، و گوشتش را به سگان خورانند . اميد مردمان بر اين بود كه اجراى مجازاتهاى سخت سراسر كشور را از تيرگى و سياهى اين فضايح بزدايد ، امّا معلوم شد كه مجازات چاره‌گر شيوع اين اعمال حيوانى نيست و تدبيرى ديگر بايد .\r\nپس از اين شرح مفصل كه دربارهء روسپيگرى در ايران كردم مناسب مىدانم كه دربارهء ازدواج در اين كشور نيز گفتگو كنم . پيش از اين اشاره كردم كه دين اسلام پيروان خود را به قبول تأهّل اندرز داده ، و ازدواج را يكى از وظايف مذهبى شمرده است . به سخن ديگر رهبانيّت و تجرّد در مذهب اسلام مكروه و مخالف طبيعت و گناه‌انگيز است . مسلمانان مىگويند اين درست است كه در فاصله ظهور حضرت عيسى تا زمان مبعث حضرت محمد رهبانيّت و تجرّد بر اثر تعاليم مسيح رواج داشته و مورد پسند و رضاى باريتعالى بوده ، چه خود حضرت عيسى از دوشيزه‌اى پا به عالم هستى نهاد و تا پايان زندگى مجرّد زيست ، امّا پس از ظهور پيغمبر اسلام تجرّد و رهبانيت زشت و ناروا شمرده شد ، و رضاى خدا در آن است كه ازدواج ميان خلايق رواج يابد ، چنان كه مىگويند زمانى كه امام دوازدهم شيعيان حضرت مهدى صاحب الزمان ظهور كند حضرت مسيح از نو نمايان مىگردد و به كمك آن حضرت با ستمگران و دشمنان دين مىجنگد و پس از اين‌كه آيين بدكيشى و ستمگرى از ميان رفت ، وى ازدواج مىكند و چند زن مىگيرد . ايرانيان در اين‌باره از قرآن كريم كتاب مقدس خود استناد مىجويند كه در آن آمده است : و پروردگار از جنس خودتان جفتى آفريد تا در كنار و جوار او آرامش بگيريد و همدل شويد و ميان خود مهربانى و سازگارى ايجاد كنيد . و البته بايد مردان بىزن و زنان بىشوهر و كنيزان و بندگان خود را به نكاح يكديگر درآوريد تا در ميان مؤمنان مرد بىزن ، و زن بىشوهر به جا نماند ، و از بىچيزى و ندارى نگران و ترسان مباشيد زيرا اگر مرد و زنى از داشتن دارايى محرومند پروردگار به كرم عميم خود آنان را بىنياز مىكند . مفسّران نيز غالبا از متن اصلى قرآن دور مىشوند ، و شروح و زوايدى به آن مىافزايند . مثلا مجتهدان مىگويند همين كه پسران به حدّ بلوغ رسيدند و احساس كردند كه تمايلات جنسى در آنان قوّت گرفته بايد فورا متأهل شوند ؛ چه مخالفت با عشق و تمنيات طبيعى گناهى\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nبزرگ است . و برعكس آرام كردن و تسكين دادن تمايلات جنسى عملى صواب و در خور تأييد و تحسين مىباشد . اما اين گفته چندان سخيف و بهيمى است كه در مثل بگويند هر جوان به سن بلوغ رسيد مجاز است با نخستين جنس مخالفى كه در دسترس خود مىيابد آتش شهوتش را بنشاند ، مثلا مادرى با پسرش ، پدرى با دخترش ، و اين عقيده‌اى فاسد و حيوانى ، و مخالف شؤون انسانى است . اين حقيقت و واقعيّت را بايد پذيرفت كه ميان مسلمانان ، ايرانيان از لحاظ سركوب كردن اميال شهوانى و پشت پا زدن به تمايلات جنسى مقام خاصّ و ممتاز دارند ؛ و از اين جهت بالاخص در خور تحسين و آفرينند ؛ و اين نكته گوياى دو موضوع بسيار مهم مىباشد . نخست اين‌كه ديگر مسلمانان از جمله عثمانيها لواطه را عملى مجاز مىشمارند ، در صورتى كه در مذهب مسلمانان ايران اين عمل بسيار زشت و نفرت‌انگيز و از جمله منهيات است ، و اگر كسى چنين عمل نكوهيده انجام دهد مجازات مىشود . اگرچه بعضى از فقيهان گاهى در اين مورد مسامحه و چشم‌پوشى مىكنند ، اما به اعتقاد قاطبهء مردم عمل لواطه بسيار مذموم و شنيع و نفرت‌انگيز مىباشد . دوّم اين‌كه ايرانيان به افراد خارجى و غير مسلمان اجازه نمىدهند ، كه بيش از يك زن بگيرند يا زنى را صيغه كنند ؛ همچنين اگر يك زن و مرد غير مسلمان بخواهند موافق قوانين و رسوم ايرانيان با هم ازدواج كنند و براى انجام يافتن اين كار به يكى از محاضر شرعى مراجعه كنند صاحب محضر آنان را به خوارى مىراند ، و از اجراى چنين پيوندى خوددارى مىكند ؛ امّا در عثمانى مراسم چنين ازدواج بىهيچگونه مشكل و مانعى انجام مىپذيرد .\r\nايرانيان در توجيه اين قانون مىگويند هر دين و آيين نظامات و قوانين خاصّى دارد ، بسا كه در دينى كارى و يا چيزى حلال و در دين ديگر همان كار و همان چيز حرام باشد . به سخن ديگر در هر دين چيزهايى روا يا نارواست . مثلا در كيش حضرت مسيح آشاميدن شراب حلال ، امّا تعدّد زوجات حرام مىباشد ، و در دين اسلام امر به عكس است يعنى باده‌پيمايى حرام و تعدّد زوجات حلال است . مردان اگر طالب باشند چند دختر در خانه نگه مىدارند تا هر زمان مايل باشند آنان را به عقد ازدواج خود درآورند ، امّا تازه جوانان خود را با كنيز يا زن صيغه ارضاء مىكنند .\r\nبراى ايرانيان تصوّر اين‌كه ممكن است در جوامع اروپايى كسانى پيدا شوند كه تمام مدّت عمر خود را مجرّد زندگى كنند نامفهوم و غيرقابل باور مىنمايد . اگر چنين موضوعى را با ايشان در ميان نهيم مىگويند : اين باوركردنى نيست ؛ به يقين\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nموضوعى در ميان است كه شما از ما پنهان مىداريد و گرنه كدام مرد سالم است كه مىتواند در تمام عمر بدون زن زندگى كند ، مگر اين‌كه خود را به طريق غير طبيعى ارضاء نمايد . مگر اروپاييان با ديگر افراد بشر تفاوت دارند . آيا مثل مردمان ديگر نبايد غذا بخورند ، اگر زن نداشته باشند آن كار ديگر مىكنند . يادم مىآيد زمانى كه در اصفهان پيش كاپوسنها بودم مرد دانا و با شخصيّت و نجيبى از مردم باكتريان به ديدن ما آمد و به رافائل دومان (  raphael du man  ) گفت : پدر ، من شنيده‌ام كه شما و ديگر مبلّغان زن نمىگيريد و به شيوه تركان با هم مىآميزيد . مىخواست بگويد يكدگر را به جاى امردان مىگيريد - آيا ممكنست كه شما به اين عمل شنيع عادت كرده باشيد . رافائل دومان جواب داد : خداى من ، اين چه نسبت بد است كه به ما مىدهيد ، ما با خدا عهد و پيمان بسته‌ايم كه دستمان هرگز به سوى زنى دراز نشود ، يعنى در تمام مدت عمر خود زن نگيريم . مرد ايرانى جواب داد : خدايا چه مىشنوم ، شما بدون زن زندگى مىكنيد ! رافائل جواب داد : آرى . مرد ايرانى با كمال تعجّب گفت : پدر ، آيا شما تمام مدت عمرتان را بدون خوردن غذا مىگذرانيد ؟ ما همان‌طور كه به غذا احتياج داريم به زن هم نيازمنديم . اين مقايسه قدرى اغراق‌آميز است ، اما در داورى نبايد شتاب كرد ، زيرا براى اين كار صلاحيّت كافى نداريم . در سرزمينهاى گرم اميال نفسانى و شهوانى شدّت و حدّت بيشتر دارد . ما از چگونگى ظهور و بروز و كيفيّت آن آگاهى كامل نداريم . موادّ خوراكى كه در سرزمينهاى گرمسير به دست مىآيد و مردم از آنها استفاده مىكنند همه محرّك و مشهّى است ، و چنان در اعماق جان اثر مىكند كه عنان از كف تقوا مىستاند ، و مجاهده در راه رياضت‌كشى را باطل مىكند . با وجود اين در دين اسلام زنا گناهى بزرگ و نابخشودنى است و همبسترى با روسپيان عملى ننگين و فضاحت‌بار است ، و اگر عامه از آن عمل قبيح و شنيع نمىپرهيزند لااقل زنانى كه در بند نام و ننگ‌اند از آن دورى مىجويند . اما انكار نمىتوان كرد كه در شهر روسپى فراوان است ، و شگفت اين‌كه بسيارى از متظاهرين به دين و آنان كه ظاهر آراسته دارند و دعوى زهد مىكنند از زنا نمىپرهيزند . اگر به هنگام غروب آفتاب اندكى نزديك مدارس طلبه‌نشين يا مساجد بزرگ درنگ كنيد مىبينيد كه زنان روسپى چادر به سر ، تنها يا با كلفتشان وارد حجره‌هاى مدرسين يا طلبه‌ها مىشوند . از اين حجره به آن حجره مىروند . پس از ورودشان در حجره بسته مىشود و سپيده‌دم خارج مىگردند . حتّى بعضى چنان بىپروا مرتكب اين فضايح\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nمىشوند كه تا پاسى از روز برآمده زن روسپى را رها نمىكنند . اين اعمال ننگين و شنيع حتّى در كاروانسراهاى تجارى نيز رواج كامل دارد ، و بازرگانان بيگانه از ارتكاب آن شرم و بيم نمىكنند . اين‌رويدادها و تظاهرات متضاد را چگونه مىتوان تعبير و به هم نزديك كرد . ايرانيان براى توجيه اين مسائل مىگويند زنان روسپى گنه‌كارند ، و جز از طريق توبه و پرهيز از عمل شنيع خود راه خلاصى و رستگارى ندارند و به همين قصد و نيّت ماليات مىدهند ، بنابراين آنان در شمار افراد غير مؤمن به حساب مىآيند . همچنين مؤمنان معتقدند كه داد و ستد با زنان روسپى حرام است ، اما اگر كسى آنان را به زنى بگيرد معامله با آنان حلال مىگردد . متفكران اين مشكل را چنان چاره‌گرى مىكنند كه مردان بايد زن روسپى را براى مدت يك ساعت ، يك شب ، يك روز ، يك هفته يا براى هر مدت كه بخواهند به صورت متعه يا عقد غير دائم به ازدواج شرعى و قانونى خود درآورند . در ايران چنين ازدواجهاى موقتى فراوان انجام مىپذيرد ، و بدين گونه دقايق و مراتب دينى كاملا رعايت مىشود ، و به محض اين‌كه صيغهء عقد جارى شد زن روسپى بر مرد حلال مىگردد .\r\nدر آغاز تشريح مراسم زناشويى در ايران ، بايد بگويم كه اصولا مردان ايران در امر زن گرفتن مانند ديگر شيعيان حضرت على به سه طريق عمل مىكنند ، يا مىخرند - كنيز - يا اجاره مىكنند - متعه - و يا به زنى مىگيرند . طبق دستورات شرع هر سه طريق مجاز و در حكم واحد است ، چه طبق مقررات شرع كودكانى كه از اين زنان به دنيا بيايند همه فرزند قانونى و شرعى پدر خود مىباشند . براى توضيح بيشتر اگر پدرى از كنيز زرخريد خود پسرى به دنيا بياورد كه از نظر سن مقدم بر پسر زن دائمى وى باشد آن پسر فرزند ارشد شناخته مىشود ، و از مزاياى شرعى و قانونى آن بهره‌مند مىگردد مگر اين‌كه زن دائمى شوهر شاهزاده خانمى از دودمان سلطنت ، و خون شهرياران در بدنش روان باشد به همين سبب فضيلت و نجابت و شرافت از پدر به پسر منتقل مىشود . زنان زرخريد را كنيز مىخوانند . هر مرد مجاز است چندان كه بخواهد و قادر به فراهم آوردن نفقهء آنان باشد كنيز داشته باشد ، و چون در سراسر مشرق زمين حكم بر اين جارى است كه مالك كنيز نسبت به وى اختيار مطلق دارد هيچ يك از مقامات رسمى و شرعى در روابط و مناسبات كنيز و مالكش مداخله نمىكند . آنان كه كنيزان باكره دارند مجازند به دلخواه خود از آنها متمتع شوند ، و نه تنها مالك شرافت و حيثيّت و عفت و عصمت آنان مىباشند بل كه صاحب امتياز جانشان نيز مىباشند . بنا به رسم\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nمردم مشرق زمين اگر كنيزى زن مالك خود شود نه تنها حرمتش نمىكاهد بل كه مايهء مزيد آسايش و سربلندى و عزّت اوست ، زيرا مالك پس از متمتع شدن از كنيز براى او خانهء جدا از محلّ تجمع كنيزان ديگر ، مهيا مىكند ، برايش لباسهاى نو و زيبا مىخرد ؛ خدمتگر به خدمتش مىگمارد ، و حقوق و مقررى برايش معلوم مىكند ، و اگر صاحب فرزند شد مقامش از آنچه بود بالاتر مىرود ، و از آن پس در شمار كنيزان به حساب نمىآيد ، بل كه مادر طفلى است كه به حق وارث قانونى خانواده است .\r\nزنان اجاره‌اى را متعه يا صيغه مىنامند . هر مرد مىتواند چندان كه بخواهد ، و هر مدت كه مايل باشد با مهرى كه قبلا مورد توافق طرفين قرار گرفته صيغه بگيرد . در اصفهان كه پايتخت است زنان جوان و زيبا را براى مدّت يك سال به مبلغى معادل چهارصد و پنجاه ليور صيغه مىكنند . البته مخارج لباس و خوراك و محل سكونت به عهدهء شوهر است . اين قسم زناشويى يك قسم قرارداد عرفى است اما مراسم عقد در حضور حاكم شرع انجام مىشود و همانند ازدواج دايم مشروع و معتبر و محترم است ، اين نوع ازدواج در پايان مدت معلوم در صورت توافق طرفين قابل تجديد مىباشد .\r\nهمچنين ممكن است كه پيش از انقضاى مدّت فسخ گردد . در اين صورت شوهر مجبور است تمام مبلغ مهريه را بپردازد . زن صيغه چهل روز پس از جدا شدن از شوهر مىتواند متعه يا زن مرد ديگرى بشود ، امّا زنان بيوه بايد صد و سى روز عده نگه دارند ، و با اين‌كه قوانين دينى اسلام نسبت به زنانى كه در حفظ عفاف خود به سزا توجّه نمىكنند زياد سخت‌گير نيست با وجود اين اگر زن بيوه‌اى پس از مرگ شوهرش ، و پيش از پايان يافتن دورهء عده از آميزش با مردان خوددارى نكند به سختى مجازات مىشود .\r\nكسانى كه با شريعت حضرت موسى آشنايى دارند آسان در مىيابند كه مسلمانان اين احكام و قوانين را از يهوديان اقتباس كرده‌اند ، و پس از آنكه تغييراتى در آن داده‌اند پذيرفته‌اند .\r\nشرايط و قوانين زناشويى هر دو ملّت تقريبا همانند است . از جمله در هر دو دين لزوم ازدواج تصريح و تأكيد شده كه ازدواج از جملهء فرايض دينى ، و نشانهء پارسايى و خداپرستى است ، همچنين در هر دو دين شوهران مكلّف به تعهّد نفقه زنان خود شده‌اند .\r\nزنان دائمى را منكوحه ، و ازدواج را نكاح مىگويند ، طبق قوانين اسلام هر مرد\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nمىتواند چهار زن دائمى بگيرد ؛ اما غالب مردان به دو دليل ، بيش از يك زن نمىگيرند . نخست اين‌كه بر اثر وجود دو زن در يك خانه نظم و آرامش آن به هم مىخورد ، زيرا هر كدام از آن دو مىخواهد كه بانو و آمر و صاحب اختيار خانه باشد و ديگرى را زير فرمان خود بگيرد ، و زن ديگرش به زبونى و فرمانبردارى تن در نمىدهد ، لاجرم هميشه در آن سرا غوغا و آشوب بپاست ، و در خرمى بر سرايى كه بانگ زن از آن برخيزد بسته مىشود . دوّم وضع اقتصادى مردان است زيرا در ايران زن گرفتن خرج زياد دارد ، و همه كس قادر به تحمل آن هزينهء سنگين نيست ، و تنها كسانى زن دائمى مىگيرند كه متمكن و دارا باشند ؛ و ديگران ناچار با كنيز مىسازند يا متعه مىگيرند . مردان دولتمند و صاحب مقام غالبا با زنانى وصلت مىكنند كه هم شأن و هم درجهء خودشان باشند ، و اگر آن زن نتواند يا نخواهد وى را ارضاء كند و تمنايش را برآورد كنيزى نيز مىگيرند . در اين صورت نظم و آرامش خانه به هم نمىخورد ، زيرا زن دائمى و اصلى كدبانو و فرمانروا ، و كنيز همواره زير دست و فرمانبردار و تن به خوارى ده است . افزون بر اين اگر زن دائمى از كنيز گرفتن شوهرش ناراضى باشد عدم رضايتش اثر ندارد . زيرا بستگان و كسانش هرگز در اين كار مداخله ، و از او جانبدارى نمىكنند .\r\nمردمان متوسط الحال بيشتر زن به صيغه مىگيرند زيرا آسان مىتوانند او را رها و خود را از قيد و بند زن‌دارى آزاد كنند . امّا مردان تهىدست و كم‌سرمايه از گرفتن متعه خوددارى مىكنند زيرا پس از رها كردن وى قادر به دادن نفقه نمىباشند . همچنين دولتمندان و افراد سرشناس و صاحب جاه متعه نمىكنند زيرا بر خود نمىپسندند كه با به كار گرفتهء ديگران هم بستر شوند . همچنين خوش ندارند از زنى كه كام گرفته‌اند ديگرى متمتع شود ؛ و اگر اتّفاق را چنين روى نمود كه مردى دارا و خداوند جاه عشقش به زنى جنبيد ، يا به يك زن روسپى دل بست وى را نود ساله صيغه مىكند .\r\nافراد با شخصيّت هنگامى به اين كار دست مىزنند كه زن دائمىشان منسوب به يك خانوادهء معتبر و صاحب نام و نشان نباشد ، زيرا صاحبان مقامات عالى هرگز رضا نمىشوند كه بر سر دخترشان هوويى بياورند كه از طبقات پست برخاسته باشد .\r\nچون زنان ايرانى پوشيده رويند و پيش مردان ظاهر نمىشوند ازدواج وسيله نماينده صورت مىگيرد . تشريفات و مراسم آن بدين شرح است : خويشاوندان عروس و داماد در خانهء پدر عروس گرد مىآيند . هنگام ورود داماد ، پدر دختر و كسانش به\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nپيشبازش مىروند . پدر عروس داماد آينده‌اش را به گرمى در آغوش مىگيرد ، به درون خانه مىبرد ، و خود از مجلس بيرون مىرود . او نبايد هنگام گفتگو دربارهء شرايط عقد حضور داشته باشد تا داماد و بستگانش بتوانند به آزادى در اين باره گفتگو كنند . مراسم عقد در جايى كه فقط داماد و نمايندگان دو طرف و يك روحانى معروف حضور دارند انجام مىپذيرد . اين مراسم وسيلهء شخصيّت روحانى انجام مىشود . كار مهّم نمايندگان نگهدارى عقدنامه و نظارت در اجراى مواد و شرايط آنست . اگر خانوادهء عروس و داماد صاحب اسم و رسم و داراى ثروت و تجمّل باشند براى اجراى مراسم عقد شيخ الاسلام يا مهم‌ترين شخصيّت روحانى را دعوت مىكنند ، و اگر خانوادهء آن دو از طبقات متوسط باشند نايب پيشواى مذهبى را براى اجراى صيغهء عقد مىخوانند ، امّا اگر عروس و داماد از افراد معمولى باشند ملّا يا فقيهى را دعوت مىنمايند .\r\nبارى ، عروس همراه عده‌اى از زنان خويشاوندش به اتاق يا پستويى كه به مجلس عقد متصل است مىرود ، در پستو نيمه‌باز است ، امّا ميان آن دو اتاق پرده‌اى آويخته شده و حاضران ، داخل دو اتاق يكدگر را نمىبينند . آن‌گاه نمايندگان دو طرف برپا مىايستند ؛ نمايندهء عروس خود را به در اتاقى كه عروس در آن نشسته نزديك مىكند ، و مىگويد ؛ من وكيل شما ، شما را به فلان كس كه در اين‌جا نشسته به فلان مبلغ مهريّه به زنى مىدهم ، آيا با اين شرايط زن دائمى او مىشويد ؟ از آن پس نمايندهء مرد مىگويد : من وكيل فلان ، دختر را با فلان قدر مهر به عقد دائمى موكل خود كه در اين مجلس حضور دارد در مىآورم . سپس شخصيّت محترمى كه براى اجراى صيغهء عقد دعوت شده برمىخيزد ، سرش را نزديك پردهء حايل ميان دو اتاق مىبرد و مىگويد : آيا آنچه را كه نمايندهء شما دربارهء شرايط عقد گفت قبول داريد ؟ دختر جواب مىدهد آرى . آن‌گاه همين سؤال را از داماد مىكند ، و وقتى جواب موافق شنيد عقدنامه را مىنويسد و مهر و امضاء مىكند و به دست حاضران مىدهد تا به عنوان شاهد عقد همه امضاء و مهر كنند ، و هر چه امضاى گواهان بيشتر باشد عقدنامه معتبرتر است ، و دست كم بايد عقدنامه ده امضاء داشته باشد . پس از اين‌كه همه مهر و امضا كردند به نمايندهء عروس مىدهد وى نيز به عروس مىسپارد تا از وجود مهريه‌اش مطمئن باشد .\r\nمراسم عقد متعه با مراسم عقد زن دائمى تقريبا همانند است جز اين‌كه نمايندگان دو طرف در برخى سؤالات خود كلمات ديگرى به كار مىبرند و چنين\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nمىگويند : من نمايندهء رسمى فلان خانم ، وكالت دارم كه او را تا فلان مدّت ، به فلان مهريه ، براى زناشويى به فلان كس بسپارم ؟ و نمايندهء مرد در جواب مىگويد : من وكيل فلان كس نمايندگى رسمى دارم كه فلان خانم را با شرايط معلوم به همسرى وى بپذيرم .\r\nمراسم عروسى افراد طبقات پايين بسيار ساده است و غالبا براى خود وكيل انتخاب نمىكنند . دختر با بستگان خود در مجلس عقد حضور مىيابد و داماد خطاب به او مىگويد : من به نمايندگى خود شما را به فلان مبلغ مهريه به عقد دائمى خود در مىآورم ، و اين وصلت را به رضا و رغبت انجام مىدهم شما مىپذيريد ؟\r\nخواستگارى و مقدّمات ازدواج به وسيلهء زنان انجام مىگيرد . پس از حصول توافق داماد ارزنده‌ترين و بهترين دارايى خود را كابين عروس مىكند . آن‌گاه براى همسر آينده‌اش حلقهء عروسى و هديه مىفرستد . تحفه‌هاى ارسالى داماد معمولا عبارتست از لباس ، جواهر و پول نقره ؛ متقابلا دختر نيز هدايايى براى شوهر آينده‌اش مىفرستد از جمله دستمالهاى قلاب‌دوزى و گلدوزى شده ، روميزى ، وسايل نظافت ، عرقچين سوزن‌دوزى شده و ديگر چيزهاى شبيه اينها كه همه به دست خود عروس دوخته و ساخته و پرداخته شده است .\r\nمجلس عروسى معمولا در خانه داماد تشكيل مىشود و ده روز ادامه دارد . روز دهم ميان روز جهيزيه عروس را كه خوانچه مىنامند به خانهء داماد مىبرند . اين جهيزيه معمولا عبارت است از جواهر ، وسايل خانه ، نوكر ، خواجه ، كلفت و غيره كه البته نوع و مقدار آن بستگى به دارايى و نظام اجتماعى پدر عروس دارد و به غير از جهيزيه چيزى به عروس نمىدهند ، جهيزيه را با شتر يا اسب حمل مىكنند . خواجه‌ها و برده‌ها روى بار سوار مىشوند يا بر اسب مىنشينند . بعضى خانواده‌ها براى اين‌كه جهيز دخترشان در انظار بسيار عظيم بنمايد ، مقدارى اثاثه و لوازم از بستگان خود امانت مىگيرند ، و آنها را جزو جهيزيه به معرض نمايش مىگذارند تا چشم بينندگان خيره شود . همچنين صندوقهاى بزرگ و خالى بار چهارپايان مىكنند و مىبرند . هنگام شب عروس را به خانهء داماد مىبرند اگر عروس از خانواده دولتمند و صاحب مقام باشد وى را در كجاوه مىنشانند ؛ اگر از دودمان متوسط باشد سوار اسب مىكنند يا پياده مىبرند . نوازندگان پيشاپيش عروس و گروهى از نوكران در حالى كه هر يك شمعى افروخته به دست دارند به دنبالش حركت مىكنند . در پى آنان زنان روانند كه آنان نيز\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nيك شمع روشن در دست دارند . عروس سراپا پوشيده است . جز آن چادرى چين‌دار و زربفت يا ابريشمين شبيه پاچين بر سر افگنده كه تا كمرش را مىپوشاند ، و چنان اندام و رويش را از انظار پنهان مىدارد كه هيچ كس هر چه تيزبين باشد نمىتواند چهره و سر و گردنش را ببيند . اين پوشش براى آنست كه چشم شور بر عروس نيفتد و او را نظر نزند . وقتى پياده مىرود دو زن هر كدام از يك سو زير بغلش را مىگيرند و مىبرند ، و هر زمان بر اسب سوار است خواجه‌اى زمام اسبش را مىكشد .\r\nيك ساعت پس از آن‌كه به خانهء شوهر وارد شد ، و آن‌گاه كه جشن پايان يافت دو عاقله زن او را به حجله مىبرند . جز پيراهن خواب و تنكه همهء لباسهايش را از تنش بيرون مىآورند ، و او را در بستر مىخوابانند . پس از مدّتى كوتاه دو خواجه يا دو پيرزن داماد را به حجله مىرسانند . او وقتى وارد شد چراغ را خاموش مىكند .\r\nبدين گونه شوهر پيش از آن‌كه وارد حجله شود زنش را نمىبيند . امّا رسم نوعروسان اين است كه آسان تسليم شوهر نمىشوند ، و شبها و روزها بايد بگذرد كه شوهر به عروس دست يابد . زنان بر اين اعتقادند اگر دخترى در هفتهء اوّل خود را تسليم شوهر كند سست و جلف و سبك است . از اين‌رو دختران اعيان و اشراف هفته‌ها پس از عقد از پذيرفتن شوهر امتناع مىورزند . دختران پادشاه بيش از نوعروسان ديگر عشوه مىفروشند و ظاهرا از داماد مىگريزند . غالبا تا چند ماه پس از عقد ازدواج به بهانهء اين‌كه دريابند شوهرشان شايسته و لايق همخوابگى با آنان هست يا نه تن به همبسترى نمىسپارند .\r\nمىگويند شاه عباس بزرگ دخترش را به يكى از سران سپاهش داد . عروس ماهها تن به همبسترى شوهرش نداد . سردار از سر ناچارى شكايت به شاه برد و گفت :\r\nاعليحضرت به جاى زن ماده ببرى به من داده‌اند . چنان مىخروشد كه جرأت نزديك شدن به وى را ندارم ، و دو بار خنجر به دست بر من تاخته است . شاه به شنيدن اين شكايت نتوانست از خنده خوددارى كند . از او پرسيد چند كنيز زرخريد دارد ، سردار جواب داد : چهل و پنج كنيز دارم . شاه به او گفت از اين پس به دختر من هيچ اعتنا مكن و هر شب به جاى او يكى از كنيزكان را در آغوش بگير . به يقين ديرى نمىگذرد كه با تو بر سر مهر مىآيد . سردار دستور شاه را به كار بست . آتش رشك و حسد در دل دختر شاه شعله‌ور شد ، و از شوهرش پرسيد آيا رسم زناشويى چنين است ؟ و وقتى ديد شوهرش بىاعتنا به اعتراض و قهر و ناز او بر همان راه مىرود شكايت پيش پدرش برد\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nو گفت شوهرم دائم با كنيزانش نشست و برخاست دارد ، و هرگز به من نمىپردازد ، او را تنبيه كنيد . شاه رو ترش كرد و به او گفت : او به دستور من عمل كرده است .\r\nبىدرنگ وى را به خانه‌اش بازگرداند و فرمان داد شب هنگام خود ، شوهرش را به زفافگاه دعوت كند . شاهزاده خانم دستور پدرش را به كار بست ، و از آن پس با شوهرش به شادى و خرّمى زندگى كرد .\r\nاين حكايت نيز با اين موضوع مناسبت دارد : يكى از صيغه‌هاى شاه صاحب جمال و طنّاز و دلارام بود ، و شاه به او تعلّق خاطر وافر داشت . عشق روزافزون صفى دخترك را چنان خيره‌سر و گستاخ كرده بود كه گاه پرخاشگرى و تندخويى مىكرد . صفى كه خود تيزخشم و كينه‌توز و ستمگر بود روزى بر او غضب كرد و خواست وى را بكشد . امّا چون مرگ خشم او را فرو نمىنشاند همهء خدمتگران و نوكران و خواجگانش را از او دور كرد ، اثاثه و اموالش را گرفت ؛ همهء لباسهايش را به آتش سوزاند ، جواهر و زينت‌آلاتش را در هاون ساييد و پيش نظرش در مرداب ريخت ، و سرانجام وى را زن سياهى مطبخى و بدتركيب كرد و نزد او فرستاد . ميان آن همه خدمتگر كه داشت تنها زنى به او بخشيده بود . اين زن خدمتگر زيبا ، پرشكوه و با شخصيّت بود . وقتى مرد سياه خواست به آن زن برگشته بخت نزديك شود ميان آن دو ايستاد ، خنجرى در دست گرفت و خطاب به سياه مطبخى گفت : اى سگ سياه ، حدّ خود را بشناس ، اگر انگشت به بانوى من بزنى اين خنجر را تا دسته به قلبت فرو مىكنم .\r\nمرد مطبخى به شنيدن اين خطاب عتاب‌آميز دور شد ، و وقتى شاه صفى از آنچه ميان زن خدمتگر و سياه مطبخى رفته بود آگاه شد عمل نديمه را ستود ؛ دگر بار بر زن مغضوب مهربان شد و وى را زن يكى از سرهنگانش كرد ؛ و به جاى لباسهايش كه سوخته شده بود ، و جواهراتش كه از ميان رفته بود ، لباس تازه و جواهر و تجملات ديگر به او بخشيد .\r\nدر پيوندها و عروسيهاى افراد طبقات پايين گاه اتّفاقاتى كاملا معكوس مىافتد . مثلا اگر جوانى براى جلب رضاى خاطر عروس مهريه‌اى بيش از استعداد مالى خود به گردن گرفت پس از عقد ازدواج هنگامى كه نوعروس نزديك خانهء داماد مىرسد ، شوهر در را به روى او مىبندد و مىگويد : من زنى كه مهريه‌اش اين‌قدر سنگين باشد نمىخواهم . بر اثر اين گفتگو نزاع سختى ميان اين دو در مىگيرد ،\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nسرانجام اولياى عروس به ناچار مبلغى از مهريّه مىكاهند ، زيرا برگرداندن عروس به خانهء پدر سخت موهن و مايهء شرمسارى است .\r\nظاهرا چنين مىنمايد اين طريق ازدواج كه مرد پيش از مراسم عقد زن خود را نديده باشد عاقبت به خير و خوش فرجام نيست امّا در واقع چنين نيست ، و اتّفاقا اين قبيل زناشوييها از ازدواجهايى كه در كشورهاى ديگر به شرط ديدار و آشنايى با خلق و خوى طرف انجام مىپذيرد استوارتر ، پاينده‌تر و شيرين‌تر است و بيشتر با آرامش و خوشبختى قرين است ؛ و چون اين گونه ازدواج در كشورهاى اسلامى عموميّت دارد و هيچ كس نمىتواند زن كسى را ببيند همه از آنچه نصيبشان شده راضىاند ، و به وى دل مىبندند .\r\nاين نكته در خور گفتن است كه هيچ پسرى بدون كسب اطلاع از خصوصيّات ظاهرى و اخلاقى دختر مورد نظر خود با وى پيمان زناشويى نمىبندد زيرا مادر و خواهر و عمه و خالهء پسر قبلا دختر دلخواه وى را از هر جهت مشاهده مىكنند و او مىتواند از گزارشهاى آنان از شكل و اندام و چگونگى خلقيّات وى آگاه شود . افزون بر اين دختران در همهء خانواده‌ها تا سن نه سالگى در پرده نيستند و جوانان مىتوانند با تجسّم دختران به گاه كودكى در جوانى به همسرى بگيرند .\r\nدر اسلام طلاق به هر عذر و بهانه جايز است ، و همين كافى است كه يكى از دو طرف احساس و اظهار دلزدگى و بىميلى نسبت به ديگرى بكند و خواهان متاركه باشد . گاهى عقلاى قوم ، و افراد با شخصيّت نيز از زن خود جدا مىشوند . معمولا طلاق در محضر يك مقام روحانى انجام مىگيرد ، و پس از اين‌كه صيغهء طلاق جارى شد ، هر يك از آن دو مىتواند با هر كه دلخواه اوست ازدواج كند . امّا اگر مرد اقدام به متاركه كرده باشد بايد همهء مهريّه زن را بىهيچ بهانه بدهد ، و اگر متاركه به تقاضاى زن صورت گرفته باشد حقّ مطالبهء مهر خود را ندارد . مسلمانان مىتوانند مطلقهء خود را دگربار به همسرى بگيرند ، و اين عمل تا سه بار شدنى است ، و بىگمان اين احكام از دين يهود اقتباس شده است .\r\nاگر زن و مردى پس از سه بار متاركه خواهان تجديد زناشويى شوند ، نمىتوانند ، مگر به اين شرط عجيب كه زن شوهر ديگرى اختيار كند و پس از اين‌كه مدت چهل روز با وى زندگى كرد طلاق بگيرد و پس از مدت معين همسر شوهر اولش بشود . اما مسلمانان به طور كلّى ازدواج با زن سه طلاقه را زشت و مكروه مىدانند\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nخاصّه ايرانيان بسيار به ندرت از اين آزادى استفاده مىكنند ، و از آن سخت بيزارى مىجويند . طبقهء سرمايه‌دار گاهى از شرايط سهل طلاق استفاده مىكنند ، و از همسر خود جدا مىشوند ، امّا مردمان صاحب مقام با شخصيّت مرگ را بر طلاق دادن زن خود ترجيح مىنهند و برايشان آسان‌تر است همسر خود را بكشند و نام طلاق را بر زبان نياورند . در طبقات پائين‌تر طلاق به حكم اين‌كه مرد بايد به هنگام رها كردن زن نفقه و مهريهء او را بدهد كم اتّفاق مىافتد .\r\nگاه در ميان توده‌هايى پست و دور از فضايل انسانى اتفاقات زشت و ناسزاوارى روى مىدهد . مثلا بعضى كسان كه به جهاتى زن دارى نمىتوانند ، و نيز به پرداختن مهريه و نفقهء زنشان قادر نمىباشند ، بىسبب يا به بهانه‌هاى نادرست با او بناى بدرفتارى مىگذارند ، و چندان به انواع مختلف آزار و شكنجه‌اش مىكنند تا از ادامهء چنان زندگى تلخ به تنگ آيد و خود تقاضاى طلاق كند ، و چون به طورى كه پيش از اين ياد شد در چنين شرايط حق مطالبهء مهريه و نفقه ندارد شوهر ناجوانمرد و فرومايه‌اش به مراد مىرسد .\r\nاين نيز گفتنى است كه هنگام بروز اختلاف ميان زنان و شوهران ، مقامات مربوط به راستى از تشخيص واقعيّات در مىمانند و نمىتوانند به انصاف داورى و احقاق حق كنند ، زيرا بر اين اعتقادند كه محلّ سكونت زن حريم اوست ، و هيچ كس حق ندارد بدان تجاوز كند ، و از آنچه در آن مىگذرد خبر بگيرد در طبقات بالا اين اصل كلّى جارى است . اما مردان در خانه صاحب اختيار مطلق‌اند ، و هر چه دلشان بخواهد مىكنند ، و هيچ كس در محيط خانه حقّ اعتراض ندارد . حتّى بر اين باورند بسيارى از كسانى كه ظاهرا به مرگ طبيعى درگذشته‌اند قربانى دشمنيها ، خودكامگيها و عشقهاى بدفرجام شده و به زهر جان باخته‌اند . بىمناسبت نيست كه متذكر شوم كسانى كه طبق شريعت اسلام مزاوجت آنان بر مردان حرام است عبارتند از مادر ، مادر زن ، خواهر ، خواهرزاده ، برادرزاده ، عمه و خاله ، و در اين مورد ميان دين اسلام و مذهب يهود توافق و تطابق كلى برقرار است . مسلمانان مىتوانند زن برادر خود را تحت شرايطى به زنى بگيرند ، اما اين مزاوجت ميان ايرانيان مرسوم نيست و كم اتفاق مىافتد . اين نيز گفتنى است كه ميان مسلمانان - بجز ايرانيان - گاهى در امر زناشويى اغماضهاى نفرت‌انگيزى روى مىدهد . مثلا برخى مردان با محارم خود ازدواج مىكنند . مثلا مىگويند شاه جهان مغول\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nكبير « 1 » ، پدر اورنگ زيب پادشاه‌فعلى هند ، به اين ممنوعيّت وقعى نگذاشت ، عاشق و دلباختهء دختر خود شد و فقها براى خشنودى خاطر او چنين فتوا دادند كه هر كه تاكى بنشاند مىتواند انگور آن را بخورد .\r\nروز دوازدهم شخصيّتى را كه خان گرجستان وى را مأمور كرده بود مرا تا ايروان همراهى كند مرخّص كردم . هشت پيستول به وى انعام دادم ، ضمنا نامه‌اى به رافائل دوپارم نوشتم و در آن نامه از وى خواهش كردم كه تشكرات خاضعانهء مرا از محبتهاى كريمانه‌اى كه خان نسبت به من كرده است عرضه بدارد . همچنين رضامنديم را از خدمات صميمانه و صادقانهء مأمورى كه همراهم فرستاده‌اند اظهار كند . زيرا رسم بر اين است كه در پايان چنين مأموريتها رضايت‌نامه‌اى به مأمور بدهند و گرنه بيانگر اين معنى است كه چنان كه بايد و شايد انجام وظيفه نكرده است ، و تنبيه مىشود .\r\nقسمتى از ساعات روز سيزدهم را در كاخ حاكم ايروان گذراندم ، و با او ناهار خوردم . روزهاى پانزدهم و شانزدهم نيز با او بودم و با وى غذا صرف كردم . او به اميد اين‌كه برخى جواهراتم را كه مورد نظرش بود ارزان به وى بفروشم بيش از آنچه تصوّر مىكردم به من محبت و احترام كرد . بزرگان و رجال ايرانى وقتى پاى منافعشان در ميان باشد غرور و شخصيّت خود را زير پا مىگذارند مخصوصا اگر طرف آنان خارجى يا بيرون از مرز نفوذ شاه باشد هرگونه تملّق مىگويند ، اظهار بندگى مىكنند ، براى پيشرفت مقصود خود بدون ابراز شرمسارى تجليل و تمجيد بىجا مىنمايند و ده‌ها وعده مىدهند ؛ اما همين كه به مراد رسيدند همه آنچه را گفته‌اند و كرده‌اند فراموش مىكنند ، و دگربار سرشان پر از باد نخوت و غرور مىگردد . اين رسم تازه نيست ، و در ايران اين آسان‌ترين و كارگرترين راه حلّ مشكلات است .\r\nروز شانزدهم اسقف اعظم ارامنه را ملاقات كردم . نامش ژاك است . پيرى است سپيدموى و به ظاهر آراسته ؛ او كوته انديشه و سبك مغز است . از اين‌رو تهمتهايى كه دربارهء نارساييهاى وى در كار داورى و آزمنديهايش وارد مىآورند در نظر راست و درست مىنمايد . او دائم در شهر بود و اجازهء بيرون شدن نداشت . كارهاى ناصواب و دور از آيين خرد ، وى را بدين روز افگنده بود و خوار و بىاعتبار كرده بود . او بارها دربارهء مشكلات كار خود با من گفتگو كرد ، ماجرا اين است چنان كه پيش از اين\r\n\r\n\r\n","description":"","footnote":"\r\n( 1 ) - از 1658 - 1627 ميلادى برابر 1037 - 1006 سلطنت كرده است .\r\n","page_name":" 445 ","page_number":445},
  {"content":"\r\n\r\nياد كرده‌ام مقامات روحانى ارمنى مانند ديگر فرقه‌هاى مذهبى مسيحى غالبا در معاملات دينى سخت بىباك و دليرند و انواع سوء استفاده مىكنند . آنان روغن مقدس را كه يونانيان ميرون (  myrone  ) مىنامند به چندين برابر بهاى عادله مىفروشند .\r\nعامّهء مسيحيان بر اين باورند كه روغن ميرون شفابخش دردها و تسكين دهندهء رنجهاى روحى و درونى است . بعضى از روحانيان مسيحى پا از اين فراتر مىنهند و مىگويند به كار بردن روغن مقدّس از سنگينى بار گناهان مىكاهد ، و به هنگام تعميد بايد به يقين روغن مقدس مصرف كرد و آب برآورندهء مقصود نيست . روحانيان براى به دست آوردن سود بيشتر دايم در تبليغ خواص و منافع و فوائد روغن مقدس مىكوشند ، و با پراگندن اين بيهوده‌گوييها و سخنان نادرست و خوارمايه ذهن و فكر مردمان را به خرافات و اوهام تيره و زهرآگين مىكنند ، ژاك ميرون را به اسقفها مىفروخت و از اين طريق سود زيادى مىبرد . دوازده سال پيش بطريق ارمنستان ايران تصميم كرد كه فروخت ميرون به طبقهء روحانيان ارمنى مشرق زمين را به انحصار خود درآورد .\r\nروحانيان عثمانى از مدت زمانى پيش روغن مقدس را از اسقف اعظم اورشليم ، رئيس كلّ ارامنهء مشرق زمين مىگرفتند . ژاك با اين سوداگرى موافق نبود و معتقد بود تا زمانى ارمنيهاى امپراتورى عثمانى مىتوانستند روغن مقدّس را از اسقف اعظم بيت المقدس بخرند كه جنگهاى ميان ايران و عثمانى مانع دسترسى ارامنه به او بود ، و اكنون كه اين مانع از ميان برداشته شده بايد منحصرا از او بطلند . وى به منظور پيشبرد مقصود خود در صدد برآمد با دادن رشوه فرمانى از پادشاه عثمانى بگيرد تا از آن ببعد روحانيان مشرق زمين مجبور باشند به ايران بيايند روغن مقدس را منحصرا از او بگيرند .\r\nاز روى ديگر ناچار بود رضايت دربار ايران را در اين مورد جلب كند و موفق شد . پس به عثمانى سفر كرد و پس از اين‌كه مدّتها در آن‌جا ماند و خرج زياد كرد سرانجام به جلب موافقت دربار عثمانى كامياب شد . اسقف اعظم ارمنيان كه مقيم اورشليم بود مردى روشن‌نگر و دقيق و به امور و جريان كارهاى عثمانى كاملا آگاه بود همچنان آرام نشست تا ژاك هر چه پول داشت خرج كرد و پس از آن‌كه بر اثر فعاليّت و تلاش و تكاپوى زياد خسته و فرسوده شد به ايران بازگشت . آن‌گاه اسقف مقيم اورشليم به ديدار امپراتور عثمانى رفت و خسارات ناشى از مسافرت مردم عثمانى را به ايران در طلب روغن مقدّس به عرض وى رساند . در نتيجه دربار عثمانى فرمانى را كه به سود ژاك صادر كرده بود نقض كرد . ژاك براى مبارزه با رقيب و بازگرفتن فرمان\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nانحصار فروش روغن مقدّس به عثمانى شتافت ، و به اميد اين‌كه دادن رشوه و تحفه گره از كارش مىگشايد هر چه داشت در اين مبارزه خرج كرد ، و چون دستش تهى ماند مبلغى نيز به وام گرفت . به تحقيق نمىدانم كه در اين كار بيهوده چه مبلغ از دست داد ، امّا آگاهم كه در قسطنطنيّه هشتصد هزار ليور مقروض شد . اين پولها را نخست از ارامنه و سپس از تركان به وام گرفت . سرانجام نه تنها به مقصود نرسيد بل كه حيثيّت و اعتبارش كاسته شد ، و چون دست خالى نمىتوانست در عثمانى اقامت كند دست از تلاش كشيد ، و بر آن شد به ايران بازگردد .\r\nمقارن اين احوال چنين انديشيد كه مىتواند آن گروه از ارمنيهاى ايران را كه به قسطنطنيّه رفت و آمد مىكردند بفريبد و آنها را برانگيزد كه وامهاى او را به تركان بپردازند . آنان را تحت فشار قرار داد . فى الجمله توفيق يافت . چه آنان براى رفع نگرانى و پريشان خيالى پيشواى روحانى خود مبلغ زيادى از قرضهاى او را ادا كردند . امّا وقتى دريافتند اندازهء قرضهاى او از حدّ گمان آنان فزون‌تر است و قادر به تأديهء آن نمىباشند از او كناره گرفتند ، و در برابر فشار او پايدارى كردند . چون از اين راه به هدف نرسيد از طلبگاران خود در عثمانى خواهش كرد گروهى را همراه وى به ارمنستان بفرستند تا در آن‌جا قرضشان را بگزارد . طلبگاران حرفش را باور ، و وى را رها كردند تا به ارمنستان ايران بازگردد . اما وقتى به مقصد رسيد به عيان ديد كه ايرانيان و ارامنهء ارمنستان ايران از بيهوده خرجيها و كارهاى سفيهانهء وى سخت ناراضى و خشمگين‌اند . هيچ كس به او پول نداد ، و مسؤولان خزانهء ادارهء روحانى نيز رها نكردند كه از موجودى آن برگيرد . از اين‌رو دو تن از متصديان گمرك قسطنطنيه كه براى گرفتن هشتاد هزار ليره طلب مدير خود از اسقف اعظم به ارمنستان آمده بودند پس از مشاهدهء وضع نامساعد و تهى دستى وى دست خالى بازگشتند .\r\nمدير گمرك قسطنطنيه وقتى دريافت كه طلب او در معرض تلف افتاده از پادشاه عثمانى فرمانى خطاب به حاكم ارزروم گرفت كه نسبت به استرداد طلب وى به دو تن از مأمورانش كه در راه‌اند مساعدت مؤثّر كند . پاشاى ارزروم نيز فرمانى به همين مضمون براى حاكم ايروان صادر كرد . اين فرامين در عمل بىنتيجه ماند ، و چون در آسيا فاصلهء ميان شهرها زياد است و پيشرفت كارها را به دنبال مىاندازد ، دو نفر ترك بىآن‌كه از فعاليتها و اقدامات خود سودى عايدشان شود يك سال در ايران ماندند .\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nمدير گمرك عثمانى دنبالهء اقدامات خود را رها نكرد و مجدّدا فرمانى از نخست‌وزير و فرمان ديگرى از قائم مقام و پاشاى ارزروم خطاب به حاكم ايروان گرفت ، اين فرمان به قدرى تند و عتاب‌آميز بود كه مايهء شگفتى خان ايروان شد . وى اسقف را احضار ، و به او اخطار كرد كه بايد بىآوردن عذر تمام هشتاد هزار وام خود را بپردازد . وى كه به راستى از اداى قرض خود عاجز بود حقيقت كار خود را به راستى و روشنى به خان ايروان اظهار داشت . از او استمداد و تقاضا كرد از دربار ايران اجازه بگيرد كه وى به قدر قرض خود از كليساهاى ماد و گرجستان بگيرد . خان با وى مدارا و موافقت كرد و چنين اجازه‌اى از دربار ايران گرفت . امّا هنگامى براى تحصيل پول مأمورانى به هر سو فرستاد روحانيان و غير روحانيان ارامنه اين مناطق كه همه فقير و پيوسته متحمل بار سنگين ماليات و عوارض مختلف بودند از دادن پول سرباز زدند و حاكمان مدى و گرجستان وقتى به واقعيّت كار و تدبير اسقف در جمع‌آورى پول پى بردند به طرفدارى از رعايا ، ايشان را از پرداختن پول بازداشتند و گفتند اگر استاندار ارمنستان به راستى مىخواهد گردن اسقف ارمنستان را از بند وام آزاد كند بفرمايد براى او از كليساهاى سرزمينى كه بر آن فرمانرواست پول جمع كنند . بدين گونه لازم آمد كه دگربار موضوع به دربار ايران گزارش شود ، و چون خان ايروان بيم داشت كه اسقف اعظم ايروان بدين تصميم گردن ننهد يا خود شخصا به پايتخت ايران برود دستور داد از آن پس نگذارند از ايروان خارج شود .\r\nآن روز كه من مقيم اين شهر بودم و به ملاقاتش رفتم وضع او چنين بود و بىصبرانه در انتظار جواب نامهء خان ايروان به سر مىبرد .\r\nدر روزگاران گذشته رهبر مسيحيان قسطنطنيّه معادل چهار هزار اكو از خزانهء پادشاه حقوق مىگرفت ؛ امّا چون رفتار و كردار بزرگان دين چندان موقّرانه نبود اندك اندك از احترامات ايشان كاسته شد و حقوقشان به دو هزار و پانصد اكو تقليل يافت . فتنه‌انگيزيها و توطئه‌گريها براى تصاحب مقام پيشوايى مذهبى به اوج خود رسيد ، آنان از پايگاه خلافت استدعا كردند كه تحصيل اين مقام براى صاحبان صلاحيّت آزاد باشد . از اين‌رو رقابت ميان آنان در گرفت ، و مقام والاى زعامت مذهبى به نوعى در معرض حراج واقع شد . در نتيجهء اين آشفته‌كاريها و نابسامانيها كليساها نيز موظّف به پرداختن ماليات شدند . در زمان حاضر موضوع رهبرى مذهبى با دادن پول و هديه به مقامات عالى دولتى حلّ و فصل مىشود و كسى به منصب نبيل و\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nجليل زعامت برگزيده مىشود كه پول بيشتر و هديه‌هاى گرانبهاتر بدهد . و اسقف اعظم براى جلب حمايت وزيران در ابقاى مقام خود چندان رشوه مىدهد كه هيچ كس قدرت رقابت با او ندارد .\r\nروز بيست و يكم مارس چهل و هفت دقيقه پس از سر زدن خورشيد مطابق اوّل ماه ذى حجّه آخرين ماه سال هجرى قمرى توپخانهء پادگان قلعه سه تير توپ شليك كرد ، و بدين نشان حلول سال نو اعلام شد . بنا به معمول هر لحظه شب يا روز همين كه آفتاب به برج حمل در آيد سال تجديد ، و عيد نوروز اعلام مىگردد .\r\nايرانيان عيد ملّى و مذهبى و ايّام عزادارى بسيار دارند . اين اعياد يادآور وقايع و حادثات سرورانگيز و بهجت‌آور مىباشند . ميان اعياد مذهبى دو عيد از همه مهم‌تر است : عيد فطر كه نخستين روز پس از ايّام روزه‌دارى ، و از جهاتى مشابه عيد پاك مسيحيان است . دو ديگر عيد قربان كه يادآور قصد قربان كردن ابراهيم پسر خود را در راه رضاى خدا مىباشد ؛ و بزرگ‌ترين سوكواريها روز شهادت پسر حضرت على انجام مىگيرد . امّا نوروز يگانه عيد ملى و غير مذهبى ايرانيان در نظر آنان سخت گرامى و ارجمند است ، و مراسم آن را به طرزى با شكوه برپا مىدارند . آيين عيد نوروز سه روز ، و در دربار پادشاهان هشت روز ادامه دارد . چنان كه ياد كردم اين عيد به محض درآمدن آفتاب به برج حمل آغاز مىگردد . نام اين عيد نوروز سلطانى است . يعنى سال نو پادشاهى . براى اين‌كه تاريخ واقعى حادثات مشخص شود اين تاريخ را كه مبداء آن هجرت حضرت محمّد از مكّه به مدينه است به كار مىگيرند . كافران پس از اين‌كه حضرت رسول پيغمبرى خود را آشكارا كرد تصميم كردند وى را به شهادت رسانند و آن حضرت از بيم ايشان از مكّه كه در آن زمان مركز تجمّع بت‌پرستان بود به مدينه هجرت كرد . همهء مسلمانان اين مهاجرت را مبداء تاريخ خود قرار داده‌اند . نخستين روز سال قمرى غرهء محرم است . در زمان حاضر ايرانيان حادثات تاريخى مربوط به خود را با سال شمسى كه تاريخ باستانى آنان بوده است مىسنجند . به اعتقاد آنان جمشيد چهارمين شاهنشاه ايران بانى و پديدآورندهء اين جشن بزرگ و ملّى بوده است .\r\nاين سنت بديع و باستانى بيانگر اين حقيقت است كه مردمان خوش‌ذوق اين سرزمين از روزگاران بسيار كهن به افزايش و كاهش نور و گرمى خورشيد و اعتدال ربيعى توجّه خاصّ داشته ، نخستين روز بهار را كه آغاز بيدارى و شكفتگى طبيعت است خجسته و فرخنده مىشمرده‌اند .\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nچنان كه ياد شد جشن نوروز به طور رسمى هشت روز به طول مىانجاميده است . در نخستين روز شاهنشاه بار عام مىداده ؛ روز دوّم دانشوران و دانايان خاصّه اخترگران را مىپذيرفته ؛ روز سوّم به پذيرايى سران موبدان و مغان اختصاص داشته ؛ روز چهارم به قضات و داوران اجازهء حضور مىداده ؛ روز پنجم مخصوص پذيرايى بزرگان و اعيان بوده ؛ روز ششم خويشاوندان و بستگان و پيوستگان خود را مىپذيرفته و دو روز آخر به ديدار و پذيرايى زنان و كودكان شاه اختصاص داشته است . اين جشن با تمام مراسم شكوه‌مند آن تا هجوم و تسلّط تازيان ادامه داشت . آنان پس از برانداختن بنيان شاهنشاهى ايران ، آيين‌ها و داوريهاى ديگرى پيش آوردند ، از جمله ابتداى سال ايرانى را كه با بيدارى و جنبش طبيعت آغاز مىشد به اوّل محرّم سالهاى قمرى تغيير دادند و با ايرانيان كه به سنن ملّى خود سخت پاىبند بودند به دشمنى و معارضه برخاستند . امّا ايرانيان على رغم تسلّط دشمن آغاز سال جديد را به آيين روزگاران پيشين زير پوشش مراسم مذهب اسلام جشن مىگرفتند . امّا از نظر تازيان كه اصولا با هرگونه سرور و شادى در آن روز مخالف بودند عملى ناستوده مىنمود ، و آن را نشان نوعى بت‌پرستى مىشمردند . امّا آغاز سال نو تازيان نمىتوانست براى ايرانيان روز شادى و نشاط باشد زيرا ده روز اوّل سال نو تازيان ، به عزادارى ايرانيان در شهادت آل على مىگذرد .\r\nاين وضع تا سال 475 هجرى قمرى ادامه داشت . روز اعتدال ربيعى اين سال يعنى نخستين روز برج حمل - روز عيد نوروز - سلطان جلال الدين ملكشاه به پادشاهى نشست . بزرگان و اخترگران وقت را براى تازه گردانيدن آيينهاى باشكوه نوروز مناسب دانستند ، و به شاه گفتند اين اراده و خواست خداى دانا و بزرگ است كه سلطان در چنين روزى خجسته و فرخنده بر تخت پادشاهى برآمده است ؛ و با بيان اين سخنان دل‌انگيز توانستند لزوم گرامى داشت نوروز را كه از روزگاران بسيار كهن به جا مانده بود به وى تفهيم كنند ، و آن را از نو زنده سازند . اخترشماران به شاه گفتند كه هرگز نمىتوان روز اوّل سال باستانى را كه سلطان به تخت سلطنت جلوس فرموده خوار بگيرند ، از اين‌رو مردم بايد شادى و نشاط كنند و به خرّمى و خوشگذرانى بپردازند .\r\nاين‌روز را با سال نو مسلمانان كه آغازش مقترن با روزهاى سوكوارى و عزادارى است نبايد سنجيد ، بنابراين مناسب و مصلحت است كه نوروز و جشن تاجگذارى شاه در آغاز اعتدال ربيعى و نخستين روزهاى بهاران كه زيباترين و شكوه‌مندترين فصول\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nاست ثابت بماند . امّا اگر غرّه محرم آغازگر سال به شمار آيد چون سالهاى قمرى چنان كه از نامشان پيداست با گردش ماه مطابقت مىشود در فصول متفاوت اتّفاق مىافتد . افزون بر اين در زمانهاى بسيار كهن ايرانيان كه در قديم مىزيستند آغاز سلطنت پادشاهان خود را مبدأ تاريخ خود قرار مىدادند ، و اگر پادشاه موافقت فرمايد كه نوروز به رسم باستان آغازگر سال باشد و ثابت بماند همواره يادآور جلوس شاه نيز خواهد بود .\r\nاين سخنان زيبا و دلاويز اخترگران چنان كه شايسته و سزاوار بود در دل شاه نشست و موافقت فرمود موافق تشخيص و صلاح‌انديشى آنان نوروز آغازگر سال باشد .\r\nاز آن زمان به بعد جشن گرامى نوروز همواره با شكوه و هلهله و شادى برگزار مىشود .\r\nچنان كه پيش از اين گذشت فرا رسيدن نوروز در پايتخت و شهرهاى بزرگى كه توپ وجود دارد با شليك سه تير توپ اعلام مىگردد . منجمان يكى دو ساعت پيش از حلول سال جديد در حالى كه لباس نو بر تن آراسته‌اند ، در كاخ سلطنتى ، و در شهرها در سراى حكام گرد مىآيند ، به پشت بام يا مهتابى مىروند ، اصطرلاب خود را به دست مىگيرند ، در آن مىنگرند ، و همين كه آفتاب به برج حمل درآمد با دست علامت مىدهند كه توپچيان تيراندازى كنند . و طبّالان و نقّاره‌چيان به نواختن طبل و سرنا و نقاره و نى بپردازند و بدين گونه همهء افراد اعم از خردسال و سالخورد ، زن و مرد ، دارا و بىچيز ، به مناسبت فرا رسيدن نوروز فرخنده و خجسته به شادى و طرب مىپردازند .\r\nدر اصفهان - پايتخت - در روزهايى كه جشن نوروز ادامه دارد برابر كاخ شاهنشاه مراسم چراغانى و آتشبازى و ترانه‌خوانى و پايكوبى و دست‌افشانى و نمايشهاى كمدى برگزار مىشود ، و مردم در مدّت هشت روز ايّام عيد روزگار به خوشى و خرّمى مىگذرانند .\r\nمردم با ذوق به مناسبتهاى متفاوت اسامى ديگر روى روز اوّل سال نهاده‌اند از جملهء آنهاست « عيد جامهء نو » زيرا طبق سنتى كه از قديم به جا مانده همه مردمان از دارا و بىچيز روزهاى عيد بايد لباس نو و تميز بر تن داشته باشند ؛ حتى افراد دولتمند هر روز جامهء نو ديگر مىپوشند . در روزهاى عيد نوروز شكوه و عظمت و جلال دربار بيش از روزهاى ديگر نمايان مىگردد ، زيرا در آن روزها گرانبهاترين نشانهاى خويش را زيب پيكر مىكنند ، همچنين عامهء مردم در تمام مدّتى كه جشن جريان دارد براى\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nتفريح خاطر به گردش باغ و بستانهاى بيرون شهر يا تفرج در صحرا مىروند . در روزهاى عيد بزرگان به زيردستان و سالخوردگان به خردسالان عيدى مىدهند .\r\nايرانيان بر اين باورند كه تخم‌مرغ مايهء پيدايى و تكوين حيات و موجودات مىباشد ، از اين‌رو تخم‌مرغهاى زيادى به نقشها و رنگهاى شاد و زيبا رنگ مىكنند ، و به هم هديه مىدهند . برخى از اين تخم‌مرغها چنان منقش شده‌اند كه هر كدام سه دو كابها يافته‌اند . پادشاهان هر سال پانصد تخم مرغ را كه هر كدام با آب طلا زرنگار شده و بر روى هر يك چهار صورت به شيوهء مينياتور نقش شده در سينىهاى طلا مىنهند و براى زنان خود مىفرستند . من چند عدد از اين تخم‌مرغها را به دست آورده و با خود آورده‌ام .\r\nآسان حساب و باور نمىتوان كرد در مدّتى كه جشن نوروز ادامه دارد چه مقدار تخم‌مرغ تهيّه و رنگ‌آميزى و مبادله مىشود . پس از حلول سال نو بزرگان و اعيان در حالى كه تاج كوچكى بر سر نهاده‌اند براى گفتن مباركباد و تهنيت به حضور شاهنشاه شرفياب مىشوند ، و هر يك تحفه‌اى لايق و شاهوار كه مىتواند جواهر ، پارچه‌هاى گرانبها ، عطرهاى خوشبو يا چيزهاى كمياب باشد تقديم مىكند . بيشتر آنان طلا به حضور مىآورند و نثار مىكنند و چنين مىگويند كه در سراسر گيتى چيزى كه در خور نگهدارى در خزانهء پادشاه باشد ، وجود ندارد ؛ و معمولا هر كدام مقدار پانصد تا چهار هزار دوكا تقديم مىكند .\r\nحاكمان و بزرگان ايالات و ولايات نيز به نسبت موقع و مقام و توانايى مادّى خويش تحف و هدايايى به پيشگاه شاه مىفرستند و به وسايلى تبريك و تهنيت مىگويند . هيچ كس از بزرگان و صاحبان مقام انجام دادن اين مراسم را فراموش نمىكند ، و معمولا ارزش اين هديه‌ها در تعيين مقام و منصب كسانى كه آنها را تقديم كرده است بسيار مؤثر است . بدين گونه در روزهايى كه جشن نوروز برقرار است خزانهء پادشاه معمور مىگردد . وى بخشى از اين هدايا را به اندرون سراى سلطنت مىبرد و ميان زنان و فرزندان ، خود ، همچنين به اعضاى اندرون قسمت مىكند .\r\nشاه در تمام مدّت عيد ، هر روز از ساعت ده تا يك ساعت بعد از ظهر به پذيرايى درباريان و بزرگان و اعيان مىنشيند ، و از آن پس به اندرون مىرود . بزرگان نيز در سراى خود را به روى ديداركنندگان مىگشايند و از آنان به گرمى پذيرايى مىكنند . در روزهاى عيد فرودستان به بزرگان هدايايى تقديم مىكنند ؛ چه اين رسم\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nمردمان مشرق زمين است كه در روزهاى آغاز سال نو فقيران به دولتمندان و كوچكان به بزرگان چيزى تقديم مىكنند و هميشه اين رسم رعايت مىشود .\r\nمؤمنان و زاهدان و خداترسان غالب ساعات روز عيد را در خانهء خود به خواندن دعا و ورد و ذكر مىگذرانند . صبحگاه روز عيد غسل ، جامهء تميز بر تن مىكنند ، از همبسترى با زن مىپرهيزند ، نماز واجب و مستحب به جاى مىآورند ؛ قرآن و كتابهاى مذهبى مىخوانند ، و نيّت و آرزو مىكنند كه از بركت قرآن و ديگر كتابهاى دينى تمام ايّام سال را به تندرستى و خرّمى به سر ببرند .\r\nبرخى از مردمان ديگر كه فكر و ذكرشان جمع‌آورى مال است ، به سخن ديگر اهل دنيا و بهره‌يابى از نعمتهاى آن مىباشند ايّام عيد را به عيش و طرب و سرمستى و خوشگذرانى مىسپرند و بر اين اعتقادند كه بايد روزهاى اوّل سال را به بىخبرى و شادى و سرور بگذرانند تا باقى روزهاى سال قرين آسايش و تندرستى و شادكامى باشند .\r\nبراى اين‌كه اساس و بنيان عيد نوروز استحكام بيشتر يابد و مدام پايدار و برقرار بماند شيعيان مىگويند درست به هنگام تحويل آفتاب به برج حمل يعنى نخستين روز نوروز حضرت پيغمبر در اجتماع مسلمانان حضرت على را به جانشينى خود نصب كرده است ؛ و مىتوان گفت از ميان همهء اعياد و سوكواريهاى مسلمانان كه بر حسب گاه شمارى ماه‌هاى قمرى معين مىشود عيد جانشينى حضرت على يگانه عيدى است كه موافق سالهاى شمسى تعيين مىگردد . در اين رباعى بدين نكته اشاره شده است :\r\nبهار در حالى كه لاله‌اى بسان ساغر در كف گرفته جلوه‌گر آمده است تا در سپيده‌دمان بر مزار شاه نجف نثار كند در اين‌روز نو على بر مسند پيغمبر جايگزين شده بدين سبب نوروز خجسته و فرخنده است .\r\nشاهنشاه فقيد شاه عباس دوّم اندكى پيش از مرگش دستور داد مانند ايرانيان عهد باستان درآمدن آفتاب را به هر يك از برجهاى دوازده‌گانه جشن بگيرند و با نواختن طبل و طنبور و نقّاره و دهل شادى كنند ، ولى مرگ نابهنگام و ناگهانى او مانع اجرا و استحكام اين سنت باستانى شد .\r\nبعد از ظهر روز بيست و دوّم براى تهنيت‌گويى به كاخ حاكم رفتم و يك قبضه خنجر بسيار عالى كه دستهء عاج زرنگار و غلاف مرصع داشت به او تقديم كردم .\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nاين هديهء نفيس مورد پسندش افتاد . در ايران رسم بر اين جارى است كه در روز عيد با هديه‌اى در خور و مناسب بايد به ديدار بزرگان رفت . حاكم مرا در كنار خويش جاى داد و به خوردن ميوه‌هاى خشك و تازه ، و نوشيدن شراب خوب و مردافگن گرجستان و شيراز دعوت كرد . مدير كلّ ضرابخانه و فرستادهء شاهنشاه كه قبلا از او ياد كرده‌ام آن‌جا بودند . من دو ساعت در حضور حاكم بودم و با آنان گفتگو مىكردم .\r\nروز بيست و پنجم حاكم مرا به خانهء خود دعوت كرد . پس از اين‌كه مدّتى وقت را به صحبتهاى متفرقه گذرانديم گفت : من شما را بسيار دوست مىدارم و متأثرم كه در وقت نامناسب و نامساعدى مىخواهيد به ايران برويد . حقيقت اينست كه در زمان حاضر جواهرات شما در ايران مشترى خوب ندارد . زمان شاه عباس ثانى كه خود و درباريانش خريداران خوبى بودند گذشته ، و شاه صفى نه دوستدار جواهر است نه نيك و بد آنها را مىشناسد و نه مشترى آنهاست ، و فكر مىكنم كه چندان كه زحمت بكشيد و تلاش كنيد نتوانيد بيش از سه هزار پيستول جواهر به درباريان بفروشيد .\r\nسپس افزود با وجود اين نبايد از اين موانع بترسيد و نااميد و دلشكسته شويد ، منظورم از اين يادآورى اينست كه به هر روى در كار خود نيكو بينديشيد ، و براى فروش كالاهاى خود از هر فرصت استفاده كنيد ، و اگر آمادهء معامله باشيد و در قيمت‌گزارى انصاف را رعايت كنيد من اولين مشترى خواهم بود و معادل هزار اكو جواهرهاى شما را مىخرم .\r\nمن از چگونگى بيان حاكم مقصودش را دريافتم . گرچه رويهم رفته نظر و استدلالش درست و قابل قبول بود امّا در حقيقت دلش در بند نيك و بد و سود و زيان من نبود بل كه تنها به خاطر جلب سود خود تظاهر به دلالت من مىكرد .\r\nپس از اين‌كه سخنانش پايان يافت به نيكوترين كلمات از رهنماييش تشكر كردم و گفتم من نيز شنيده‌ام كه تحوّلات و تغييرات بسيارى در دربار روى نموده و كارها رو به راه ديگر مىرود ؛ امّا من به عواطف و عنايات شاه مستظهرم و اطمينان كامل دارم كه او جواهرات مرا به قيمت عادلانه مىخرد ، چه در مىيابد كه من به فرمان پدر تاجدارش شاه عباس دوّم با تحملّ صدمات و زحمات بسيار اين جواهرات را به مقصد رسانده‌ام ، و بىگمان وى قدر فرمانبردارى و خدمتگزارى مرا خواهد شناخت .\r\nمن نيز تصميم كرده‌ام تا حدّى كه زيان نبرم جواهراتم را به وى ارزان بفروشم ، و مطمئنم كه با معظم له بهتر و آسان‌تر از ديگر مشتريان مىتوانم معامله كنم .\r\nحاكم مرا به مساعدت فرزندانش كه در دربار بودند ، همچنين به نفوذى كه\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nخود در دربار داشت وعده و نويد داد . آن‌گاه آنچه را كه از مجموع جواهراتم پسنديده و برگزيده بود در ميان آورد و گفت من معتقدم كه قيمت‌گذارى را بايد از جواهرات كم‌بهاتر آغاز كنيم ، تا من دريابم كه در معامله با من كنار مىآييد يا نه .\r\nمن با پيشنهاد وى موافق نبودم و گفتم : اگر به راستى سر سازش داريد بايد همهء آنچه را انتخاب كرده‌ايد يك‌جا قيمت‌گزارى بكنيم و بدين گونه مذاكره و معامله را انجام بدهيم ، و مصلحت شما نيز در همين است ؛ و چون وى را با اين پيشنهاد موافق نديدم گفتم پس قيمت‌گزارى را از قطعات بزرگ شروع كنيم ؛ با اين طريق نيز موافقت نكرد . وى با چرب زبانى و دم گرم خود مرا متقاعد كرد آنچه وى پيشنهاد كرده بهترين و سالم‌ترين راههاست ، و با اتّخاذ اين ترتيب وى در مىيابد كه معامله به نحو مطلوب جريان مىيابد يا نه . زيرا در قيمت‌گزارى قطعات كوچك آشنايى و بصيرت دارد . سرانجام معاملهء چهل دستگاه ، ساعت جيبى به انواع مختلف پايان پذيرفت و من به اميد اين‌كه چيزهاى بسيار بخرد در قيمت‌گزارى گذشت زياد كردم . حاكم بىدرنگ دستور پرداخت بهاى ساعتها را به صندوقدار خود داد و وقتى من به تحويل گرفتن پول مشغول بودم وى از ميان كالاهايم يك جام آينهء سنگى كريستال زرنگار برگرفت آن را كنار ساعتها كه خريده بود گذاشت و گفت چون ساعت خوب و سعد است مىخواهم اين آينه را بخرم . آن را هم به پانصد اكو به وى فروختم و بهايش را گرفتم .\r\nايرانيان به احكام نجوم سخت معتقدند ، و هر چه از نيك و بد پيش آيد در نتيجهء گردش موافق يا مخالف اجرام سماوى مىپندارند . هر زمان دو ستاره كه به اعتقاد آنان سعد است به هم نزديك شوند ، ساعت خوبست ، و هر وقت دو ستارهء نحس كنار هم افتند ساعت نحس است . آنان با اين‌كه از قديم‌ترين زمان به داشتن دانش و هنر شهرهء آفاق بوده‌اند به بسيارى از خرافات و اوهام كه زاييدهء جهل و نادانى است اعتقاد كلى دارند چنان كه در جوامع بشرى زمان حال هيچ ملّتى به قدر آنان معتقد به سحر و جادو و طلسم و تعويذ نيست . در نظرشان هر روز ممكن است سعد يا نحس باشد . دربارهء ساعتهاى شبان‌روز نيز همين گونه قضاوت مىكنند . ايرانيان آثار طلسم و تعويذ و عزايم را از احاديث و روايات كه چكيدهء گفته‌هاى امامان و بزرگان دين است استخراج و استنباط و پيروى مىكنند .\r\nدعانويسان و آنان كه طلسم و تعويذ مىنگارند كار خود را در ساعت سعد ، جاى\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nپاك ، آغاز مىكنند و كاغذ و مركّب مخصوص به كار مىبرند . دعا را يا به گردن مىآويزند يا به كمر مىبندند ؛ امّا غالبا دعا را در كيسهء كوچكى كه از پارچهء زربفت يا ابريشمى دوخته شده جاى مىدهند ، و به بازو ميان آرنج و شانه مىبندند .\r\nبزرگى اين كيسه‌ها غالبا از يك سكهء نيم اكو بيشتر نيست ، و در اوّل به صورت يك گلوله مىنمايد . برخى افراد بيشتر از هفت يا هشت تا از عزايمى كه در بسته‌هاى كوچكى جا داده‌اند بر روى نوارى دوخته بسان بازوبندى بر بازوى خود مىبندند ، و بعضى ديگر كاغذ باريكى را كه روى آن دعا و طلسمات نوشته شده در قوطيهاى كوچك يا قابهاى ظريفى مانند جاى خلال دندان كه از طلا يا نقره ساخته شده قرار مىدهند و به بازوى خود مىبندند . اين عزايم و طلسمات در قابها و قوطيهاى زرّين يا سيمين خود چنان محفوظ مىمانند كه دارندهء آن حتّى به وقت خوابيدن يا حمّام كردن از خود جدا نمىكند . من بسيار كسان را ديده‌ام كه يكى از قرآنهايى را كه با خطّ بسيار ريز چاپ شده در قوطى كوچك سيمين يا زرين جاى داده‌اند و با زنجيرى به گردن خود آويخته‌اند . برخى از مردمان نيز تعويذ و طلسمات را بر روى سنگ حك مىكنند ؛ امّا هيچ كس دعا را بر روى پوست نمىنويسد زيرا همان گونه كه مردم مردار را ناپاك مىشمارند پوستش را نيز حرام مىدانند . بالاخره بعضى كسان نيز دعا و طلسماتى را كه به خطّ ريز بر كاغذهاى نازك نوشته شده بين نگين و جاى نگين انگشترى قرار مىدهند و هميشه با خود مىدارند ، تعويذ و طلسمات را دعا مىگويند . دعا يا براى دفع زيان ، خسارت ، بيمارى و پيش‌آمدهاى بد احتمالى است يا براى جلب نفع ، و دوام سلامت و نيك‌بختى و آرزوهاى خوش است .\r\nبر اثر انتشار خرافات و موهومات و توجّه عامّه به آنها بعض مردمان حتّى براى دفع شرّ از حيواناتشان به گردن آنها دعا مىآويزند ، يا به قفس پرندگانشان تعويذ مىبندند . درازى برخى از اين عزايم و طلسمات گاهى به دوازده پا مىرسد ؛ و بالاخره برخى كسان دعا را به چيزهاى بىجان مىبندند ، چنان كه دكانداران تعويذ و طلسم را به در دكان خود مىآويزند تا محل كسب آنان از هرگونه گزند و زيان در امان ، و بازارش گرم و مشتريهايش زياد باشد .\r\nدر صفحات بعد ، دنبال حوادثى كه بر من رفته از ديگر خرافات و موهومات جارى ميان مردم ايران به مناسبت گفتگو خواهم كرد . در اين‌جا فقط اجمالا به\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nچگونگى و اختصاصات دعاها و عزايمى كه ديده‌ام اشاره مىكنم . خواستاران دعا و تعويذ ، كاغذى به درازاى يك ذراع و به پهناى پنج يا شش بند انگشت مىگيرند ، آن را نزد چهل تن از پارسايان كه به زهد و خداترسى شهره‌اند مىبرند و خواهش مىكنند بهترين دعاها يا عبارات و جملاتى را كه گمان مىكنند بيشتر از همه مقبول درگاه خداى بزرگ و دانا است ، بر روى آن بنويسند . آنان يكى از سوره‌هاى كوچك قرآن يا چند آيه يا حديث بر آن مىنويسند . پس از پايان يافتن اين مرحله صاحب تعويذ طومار را در كيسهء كوچكى مىگذارد ، سر كيسه را مىدوزد ، و به شرحى كه گفته شد به بازوى خود مىبندد ، يا در قوطى كوچكى جا مىدهد و به گردنش مىآويزد . دارندهء دعا بر اين اعتقاد است از ميان اين چهل تن زاهد و پارسا دست كم يكى در درگاه خداوند آن قرب و اعتبار دارد كه دعايش مورد اجابت قرار گيرد تا از بركات آن بهره‌مند گردد .\r\nبرخى از سائلان و گدايان براى جلب توجّه و كمك رهگذران كاغذ بزرگ چهارگوشه‌اى را كه هر طرفش به قدر دو يا سه پا درازا دارد ، و در قسمت بالاى آن دعاها و ذكرهايى در طلب عنايت و لطف حضرت پروردگار نوشته شده و در ذيل آن امضا و مهر عدهء زيادى از خداپرستان و مؤمنان ديده مىشود به يك دست مىگيرند ، و در حالى كه دست ديگرشان به سوى عابران دراز است طلب صدقه ، و در حق كسانى كه به آنها پول مىدهند دعاى خير مىكنند . برخى عابدان به خيال اين‌كه بسا ممكن است به خاطر يكى از مردان خدا كه طومار را امضاء كرده‌اند دعاى سائل مورد اجابت آستان حق قرار گيرد به وى كمك مىكنند . وقتى يكى از اين سائلان در جايى توقف مىكند طومارش را بالاى سر يا كنارش در معرض ديد عابران قرار مىدهد .\r\nروز بيست و هفتم حاكم به اتاقم آمد و سرافراز و قرين افتخارم فرمود . من هيچ علاقه و ميل به آمدنش نداشتم ، زيرا همين ديدار هشت پيستول به من زيان زد . در ايران رسم بر اينست كه اگر يكى از بزرگان به منزل كسى درآمد صاحب خانه بايد هديه‌اى به وى تقديم كند . من نيز براى رعايت رسم ناچار شدم جعبهء زرنگارى را كه دست كم هشت پيستول بها داشت به حاكم بدهم . وى پس از اين‌كه يك ربع ساعت در اتاقم ماند به ديدن متصديان گمرك قسطنطنيه كه همسايهء من بودند ، رفت . آن‌گاه از يك تاجر ترك و بازرگان ارمنى كه ساكن آن\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nكاروانسرا بودند ملاقات كرد . حاكم به هر حجره مىرفت چيزى به وى مىدادند ، امّا اين هديه‌ها بهاى زياد نداشت . بازرگانان ترك يك كيسهء قهوه كه بيش از دو دوكا نمىارزيد و تاجر ارمنى دو ذراع حرير منسوج دمشق و متصديان گمرك دو دوكا به وى دادند . حاكم روزهاى جمعه و شنبه هر هفته از قلعه بيرون ، و به شهر مىآيد . هر بار از چند محلّه بازديد و دستورهاى لازم را صادر مىكند . از اين‌رو در سراسر بسيط فرمانروايى او نظم و ترتيب برقرار است . اگر جلو خانه يا حجره‌اى توقّف كرد صاحب آن اگر نخواهد مجبور نيست هديه‌اى به او بدهد ، امّا اگر وارد خانه يا حجره‌اى شد بنا به رسم بايد تحفه‌اى تقديم كند . يكى از كسان حاكم حسابرس كليّهء هدايايى است كه مردمان به فرماندار مىدهند .\r\nروزهاى بيست و نهم و سىام ميهمان فرماندار بودم و با او ناهار خوردم ، و معادل پانصد اكو از جواهرات كوچكم را به او فروختم . هنگام معامله جز ما دو نفر كسى حضور نداشت ، داد و ستد ما سريع انجام گرفت و حاكم بلافاصله بهاى آنچه را خريده بود داد . تا آن زمان هرگز اين گونه معامله‌گرى نكرده بودم و نديده بودم ، چون كالا را ارزان فروختم سود سرشارى نصيب حاكم شد .\r\nدر آخرين ساعات روز سىام همسر حاكم مرا احضار كرد تا بهاى جواهراتى را كه انتخاب كرده بود بپرسد . هنگامى كه آمادهء رفتن شده بودم و مىخواستم سوار اسب شوم مدير ضرابخانه و غلام شاه به ديدنم آمدند . ناچار فسخ عزيمت كردم و به پذيرايى آن دو پرداختم . سه روز بعد هم چون مصادف با سه روز آخر هفته مقدس بود به عمد به ديدن همسر حاكم نرفتم . روز چهارم آوريل به قصد ملاقات وى عازم كاخش شدم . وقتى آن‌جا رسيدم ناظرش گفت ملكه از دير رفتنم سخت متغير و خشمگين شده و اگر كسى از مردم ارمنستان در انجام دادن فرمانش قصور ورزد دستور مىدهد دويست تازيانه به پايش بزنند . در شگفت شدم و پرسيدم هرگز به فرمان او كسى را چندين تازيانه زده‌اند ؟ گفت : هرگز نشنيده‌ام و نديده‌ام زنى مانند زن حاكم مغرور و تيزخشم و بىرحم و خودكامه باشد . او كوچكترين خطا را به سختى مكافات مىكند . اگر گنهكار مرد باشد به خواجگانش دستور مىدهد او را بگيرند ، دست و پايش را ببندند ، در گونى بيندازند و به حضورش بياورند ، آن وقت بنا به ميل خود وى را مجازات مىكند ، و مقصر در نمىيابد كجا وى را تنبيه كرده‌اند .\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nمن كه هرگز نشنيده بودم و باور نمىكردم از دست زنان بزرگان ايران چنين ستمها بر مردمان برود از خواجه ناظر خواهش كردم علّت تأخير مرا در امتثال فرمان مبارك ايشان به عرض برساند و متعهد شدم از آن پس در اجراى اوامرشان هرگز درنگ نكنم .\r\nبارى ، پس از اين‌كه چهار ساعت جلو در ورودى كاخ ايستادم ، و در اين مدت مباشر پيوسته در رفت و آمد بود معادل چهار هزار ليور جواهر به همسر حاكم فروختم و روز بعد پولش را گرفتم .\r\nروز سوّم به كاخ حاكم رفتم تا اجازه بگيرم به سفر خود ادامه بدهم و با وى خداحافظى كنم . چون عجله داشتم قرار شد بعد از ظهر همان روز مجددا با وى ملاقات كنم . در ساعت مقرر رفتم . حاكم در لحظات اول ديدار بهاى جعبه‌اى را كه هنگام ورود به اتاق من ، تقديمش كرده بودم ، پرسيد . از سؤالش در عجب ماندم و گفتم : ده پيستول مىارزد . وى گفت اگر اين جعبه را بگيرى و در عوض آن كليد ، فنر ، و زنجير ساعت بدهى ممنون مىشوم . چون چنين سخن سست ، مناسب مقام بلند او نبود در شگفت شدم و گفتم مقدارى لوازم و ابزار ساعت براى ساعتسازان دربار شاهنشاه آورده‌ام هر چه بخواهيد از آنها انتخاب كنيد و برداريد .\r\nخوشحال شد و تشكر كرد . حاكم به مكانيك آشنا بود ، به آن علاقهء بسيار داشت ، و در تعمير و ميزان كردن كار ساعتهايى كه درست كار نمىكردند استاد بود . سپس به فرمان او بيشتر جواهراتى را كه بنا بود بخرد پس آوردند . يقين كردم براى قيمت‌گزارى آورده‌اند . امّا همه را به من برگرداند . آن وقت دانستم غرض و هدفش آن بوده كه مرا فريب بدهد ، و از آن به ظاهر مشترى بسيارى از جواهراتم شده كه آنچه را مورد پسندش افتاده به بهاى ارزان بخرد . از دغلكارى وى سخت ناراحت و منزجر گشتم ، امّا چون اعتراض و جنجال بىفايده بود به روى خود نياوردم ، با گشاده‌رويى و لبان متبسّم از او سپاسگزارى ، و استدعا كردم سفارشنامه‌اى خطاب به فرزندانش كه در دربار بودند براى من بنويسد ، وى خواهش مرا پذيرفت ، و دو بار دعوت كرد صبح روز بعد با او به ييلاقش بروم . ضمن تشكر فراوان از قبول دعوتش معذرت خواستم ، و استدعا كردم موافقت فرمايد و اجازه دهد آزاريك (  azaric  ) تا تبريز همراهم بيايد . وى با محبت و گشاده‌رويى استدعايم را پذيرفت و گفت :\r\nبه او دستور مىدهم تا تبريز مهماندار شما باشد . اين مرد كه قبلا به مناسبتى از او\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nياد كرده‌ام يكى از افراد محترم ارمنى بود . دگربار با فروتنى و اخلاص تمام از حاكم تشكر كردم ، و به وى گفتم وقتى به پايتخت رسيدم از محبتهاى كريمانه‌اش در محضر شاه به نيكى ياد خواهم كرد . امّا به وعده‌هاى مساعدى كه داد دل نبستم چه مىدانستم حقيقت و واقعيّت ندارد . زيرا رسم و روش مردمان خاصّه بزرگان اين مملكت چنين است كه كردار هيچ يك موافق گفتار نيست .\r\nروز پنجم حاكم به ييلاق خود رفت . خيمه‌هايش در يك فرسنگى شهر روى چمن گسترده دامن و سبز و خرّمى كه در تمام مدت فصل بهاران پوشيده از گلهاى زيبا و بويا بود برپا شده بود .\r\nدو رودخانه‌اى كه دور ايروان جريان داشتند با جريان آرام و ملايم ، و به صورت مارپيچ روان بودند و در مسير خود چندين جزيرهء كوچك نزديك هم در وجود آورده بودند . هر يك اين جزيره‌ها به محل سكونت حاكم يا همسرش يا يكى از بزرگان و نزديكانش اختصاص داشت . اين جزيره‌ها با پلهاى كوچك شناور به هم مربوط بودند . خيمهء حاكم مجلّل و باشكوه بود ، و تمام وسايل آسايش كه در قصرش وجود داشت در آن تعبيه شده بود . حتّى گرمابه نيز داشت . در خانهء حاكم بيش از پانصد مرد به خوشى و رفاه به سر مىبردند . زنان و خواجگان در اين جمع به حساب نيامده‌اند و اگر اين عدّه به جمعيّت آنها افزوده گردد البته شمار آنان از هزار در مىگذرد .\r\nدر اين سرزمين عادت و رسم بزرگان اينست كه در بهاران خيمه به صحرا مىزنند ، و در آن‌جا به شكار مىپردازند ، ماهى صيد مىكنند ؛ پياده‌روى ، اسب‌سوارى و گردش مىكنند ؛ از بدايع طبيعت و هواى پاك بهره مىيابند و بدين گونه رفع خستگى مىكنند ؛ و اگر در شهر كار لازم نداشته باشند دير بدان جا باز مىگردند .\r\nتابستان نيز به نقاط خوش آب و هوا پناه مىبرند و بدين‌سان بيش از نيم سال را در ييلاق و كوهستانها به شادى و طرب مىگذرانند .\r\nروز ششم ناظر حاكم مرا به صرف ناهار دعوت كرد . قائم مقام شاهنشاه در قلعه و استحكامات ، نيز در مجلس ميهمانى حضور داشت . وى از مردم داغستان بود .\r\nداغستان سرزمينى است كاملا كوهستانى واقع در شمال شرقى درياى خزر هم مرز مسكوى . « 1 » بسيار شوقمند بودم كه خصوصيّات اخلاقى و روحى و آداب و رسوم مردم\r\n\r\n\r\n","description":"","footnote":"\r\n( 1 ) - هنوز هم داغستان از جهات مختلف پيچيده‌ترين نقاط گيتى است ، چنانچه مردم اين سرزمين جز لهجه‌هاى محلى به\r\n","page_name":" 460 ","page_number":460},
  {"content":"\r\n\r\nداغستان را از زبان وى بشنوم . اين سرزمين ضميمهء كشور ايران است امّا شاهنشاه ايران بر آن تسلّط كامل ندارد ، نه مردمانش از فرمانهاى شاهنشاه ايران تبعيت و اطاعت مىكنند ، و نه حاكمان آن . دربار ايران نيز عدم فرمانبردارى مردم داغستان را به روى خود نمىآورد زيرا معابر كوهستانى و ناهموار آن سرزمين چنان نامساعد است كه راندن سپاه بدان سامان مستلزم تلفات و ضايعات و هزينهء بسيار مىباشد . مردمان داغستان خشن ، بىرحم ، وحشىترين قبايل مشرق زمين‌اند . گمانم اين است كه داغستانيها از اخلاف پارتها مىباشند .\r\nقائم مقام شاهنشاه مقدارى ميوه و شراب و يك گوسفند براى من فرستاد .\r\nروز هفتم خزانه‌دار نيز همان چيزهايى را كه قائم مقام شاهنشاه براى من فرستاده بود فرستاد . من هم محبتها و الطاف آنها را با ارسال هداياى كوچكى جبران كردم . اين دو در ايروان كمكهاى نسبة مؤثرى به من كرده بودند و از بيم ناخشنودى و خشم حاكم جرأت مطالبهء حقّ معمولى خود را نداشتند . ناگفته نماند كه در ايران رسم چنان است كه از همهء پولهايى كه از خزانه‌دارى دريافت مىشود سهم كمى به مأموران حاكم تعلّق مىگيرد . اين هر دو مىدانستند كه من به عادات و رسوم و آداب زندگى مردم ايران كاملا آشنا هستم و مىدانم كه بزرگان اين سرزمين به يك نفر بيگانه تنها از سر اخلاص و ارادت چيزى نمىبخشند بل كه توقعاتى آنان را به سخاوتگرى مىانگيزد ، و بدين سبب اين هديه را فرستاده بودند كه من به رضا و رغبت قسمتى از حقوقى را كه به آنان تعلق مىگرفت بپردازم .\r\nبعد از ظهر همين روز براى تحصيل اجازهء مرخصى به محلّ ييلاق حاكم رفتم .\r\nمرا به گرمى و مهربانى پذيرفت و هنگامى كه با او خداحافظى مىكردم سفارشنامه‌اى كه دربارهء من به هر يك از دو پسرش جداگانه نوشته بود به من تسليم كرد . پسران حاكم در دربار شاهنشاه نفوذ زياد داشتند ، و از جملهء مقرّبان شاه بودند . متن سفارشنامه‌ها تقريبا يكسان بود ، و اين است آنچه به پسر ارشدش نوشته بود .\r\nهو ، از خداوند بزرگ كه پديد آورنده و بخشندهء همه نعمتهاست خواستارم كه وجود فرزند عزيز نصر على بيگ را كه مايهء شادى و آرامش و قوّت دل من و مورد توجّه و تقرّب شاهنشاه است همواره سلامت و قرين سعادت و راحت بدارد . آنچه موجب\r\n\r\n\r\n","description":"","footnote":"\r\nبيست و شش زبان متفاوت سخن مىگويند . داغستان در شمال قفقاز مجاور درياى خزر است .\r\n","page_name":" 461 ","page_number":461},
  {"content":"\r\n\r\nنگارش اين نامه شده دلبستگى به پيشرفت كارها و امور آقاى شاردن است كه مدّت زمانى است وارد اين شهر شده است ، و اكنون بر اين نيّت است هر چه زودتر به دربار اعليحضرت همايون رو آورد ، و افتخار آستان بوسى معظم له را كه ملجاء جهانيان است دريابد . سزاوار و لازم است كه شما از مقاصد و مستدعياتى كه وى از دربار گردون - مدار شاهنشاه دارد هر چه بيشتر و بهتر آگاه شويد و او را چندان كه مىتوانيد در راه وصول به مقاصدش يارى كنيد و منتظرم هر چه زودتر از مساعدتهايى كه نسبت به پيشرفت كار اين دوست گرامى من به عمل مىآوريد آگاه شوم . من از پروردگار بزرگ از صميم قلب خواستارم وى را از سعادت شرفيابى و تقرّب به آستان شاهنشاه بهره‌مند و سرافراز فرمايد . و به آنچه آرزو دارد كامياب شود .\r\nآن‌گاه براى خداحافظى با يكايك بزرگان و اعيان شهر ديدار كردم . يكى از آنان محمّد شفيع مدير كلّ مسكوكات بود . وى به من توصيه كرد از راه اردبيل به اصفهان بروم . گفت : در آن شهر ممكن است مقدارى از چيزهايى را كه با خود داشتم بفروشم . به او قول دادم رهنماييش را به كار بندم و از آن راه به سفرم ادامه بدهم .\r\nآن‌گاه سفارشنامه‌اى را كه خطاب به حاكم اردبيل نوشت گرفتم . حاكم اردبيل از خويشاوندان نزديك مدير كل مسكوكات بود و اينست آنچه وى به حاكم اردبيل نوشته بود .\r\nهو ، جناب اجل اكرم مظهر لطف و كرامت ، اسطورهء رأفت و مرحمت ، پشتيبان حقيقى دوستان و بستگان و مخلصان ، نمونهء تقوا و فضيلت و صفوت ؛ از پروردگار بزرگ خواستارم كه وجود گرامى و فياض شما را از همهء بديها در امان بدارد ، و زندگى بس دراز به شما كرامت فرمايد . پس از تقديم مراتب بندگى و اخلاص به شرف عرض عالى مىرساند : آقاى شاردن گل سرسبد بازرگانان اروپايى كه انديشه‌اش چون آفتاب تابناك و درخشان است بر اين نيّت بود كه از راه قزوين به پايتخت شاهنشاه عالم پناه سفر كند ؛ من بنده كه از ارادتمندان صادق و صميمى آن جناب مىباشم وى را راهنمايى و موافق كردم از راه اردبيل بگذرد . وى كالاهائى گرانبها و كمياب همراه دارد كه اگر آن جناب به ديدن آنها رغبت خواهند داشت . همچنين اميدوارم به همه خدمتگران و كارگزاران و مأموران خود دستور اكيد خواهيد فرمود كه در نكوداشت اين شخصيّت نجيب كه به كشور ما وارد شده از هرگونه راهنمايى و مواظبت و نگهبانى دريغ ندارند . من خود را آماده سفر به تفليس مىكنم و اگر خدا بخواهد در آخر ماه\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nذىحجّهء آينده راهى آن‌جا مىشوم ، و اگر در آن سفر خدمتى به اين كمترين ارجاع فرمايند البته با شوق و افتخار تمام به انجام دادن آن مىكوشم . باور كنيد ارزنده‌ترين و ارجمندترين هديه‌ها براى من مژدهء تندرستى آن جناب است . دعا و آرزويم اينست كه خداى بزرگ به كرم عميم خود وجود عاليقدر شما را تا روز شمار از هر گزند در امان بدارد .\r\nمن دوست صميم عالى جنابان آقايان جهان بيگ ، يحيى بيگ ، محمد بيگ هستم و اطمينان دارم كه وجود گراميشان قرين تندرستى و شادكامى است .\r\nمهرنامه شعرى به اين مضمون بود : خودم را به خدا مىسپارم بندهء خدا محمد شفيع\r\nدر بالا و گوشهء نامه با خطّ ريزتر نوشته بود : خداوند سلامت دوستم را پاينده بدارد و پيوسته نگهبانش باشد .\r\nحقيقت اينست كه احترامات و ادبى كه مردم مشرق زمين هنگام سخن گفتن با هم ، يا در نامه‌نگارى رعايت مىكنند در هيچ نقطهء روى زمين رعايت نمىشود . نامه‌نگارى در مشرق زمين تابع شرايط و آداب خاصّى است . نخست در انتخاب كاغذ بايد نهايت دقّت و حسن سليقه را به كار برد . در مشرق زمين هفت تا هشت نوع كاغذ وجود دارد به اين شرح : سفيد ، زرد ، سبز ، قرمز و رنگهاى ديگر ، از جمله كاغذهايى كه به طريقى خاصّ مطّلا يا مفضّض شده ، امّا ساده‌ترين و در عين حال مرغوب‌ترين آنها كاغذ سفيد است كه با رگه‌هاى ظريفى از رنگ طلايى مزيّن و نقش‌پذير شده است تا مركب روى آنها پهن نشود . دوّمين شرط ادب در نامه‌نگارى اينست كه نام گيرندهء نامه را با رنگى جدا از رنگ نامه ، و در بعضى مواقع به رنگ طلا نويسند . شرط سوّم جا گذاشتن حاشيهء زياد مىباشد چنان كه يك سوّم ورقهء سفيدى را كه براى نامه‌نگارى در نظر گرفته شده ننوشته و سفيد باقى مىگذارند . چهارم اين‌كه نامه‌ها بايد به مهر نويسنده ممهور باشد ، و مهر نهادن بر نامه نيز آداب و رسومى جداگانه دارد به اين شرح : براى اين‌كه نويسندهء نامه به گيرنده نهايت ادب و احترام را به جا آورده باشد مهرش را به گوشه‌اى از پشت نامه چنان مىزند كه اثر قسمتى از مهرش معلوم نباشد ، و اين گوياى اين نكته است كه من نويسنده اين قدر و لياقت ندارم كه همهء وجود خود را متجلّى سازم و بر حسب اين‌كه نويسنده و گيرندهء نامه نسبت به هم چه موقع و مقامى داشته باشند مهر به يكى از سه جاى نامه زده مىشود . اگر از لحاظ\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nشأن و مقام اجتماعى و خانوادگى برابر باشند مهر را در آخر نامه و گوشهء چپ مىزنند امّا اگر بالاتر به پايين‌تر از خود نامه بنويسد ، مثلا اربابى به رعيت يا آقايى به نوكر نامه بنگارد مهر را بالاى نامه مىزند ، و اگر شخصى دانى به مقامى بالا عريضه‌نگار شود آن وقت چنان كه پيش از اين گذشت مهرش را نيمه تمام بر ظهرنامه مىزند .\r\nآخرين شرط ارسال نامه توجّه تمام به لفاف يا پاكتى است كه نامه در آن نهاده مىشود ، و اين داراى ضوابطى خاصّ است . كمال ادب و حرمتگزارى آنست كه آن را در يك كيسهء كوچك زربفت و مليله‌كارى شده قرار دهند و آن را با يك رشتهء زرتار يا ابريشمين كه بر سر آن منگوله‌اى مىباشد مىبندند و سپس مهر موم مىكنند .\r\nايرانيان نسبت به نامه‌هاى معمولى سه كار كه بيانگر كمال اعتقادشان به خرافات و موهومات مىباشد انجام مىكنند ؛ و از انگيزه و علّت آن كاملا بىخبرند . اوّل اين‌كه گوشهء راست نامه را با قيچى مىبرند ، و اگر كسى سبب اين عمل را بپرسد مىگويند : كاغذ مكتوب چهار گوشه و بىكاست و بىعوار است ، گوشهء آن را با قيچى مىبريم تا شكل كاغذ ناقص شود ، و معترف باشيم كه كليّهء اعمال ما ابتر و ناتمام است .\r\nدوّم اين‌كه هنگامى نامه را در پاكت مىگذارند كنار مهر سه بار كلمهء خالى از معنى قرانيم را مىنويسند و بدين صورت نادرست و دور از منطق توجيه مىكنند كه قرانيم اسم سگ اصحاب كهف بوده . اين سگ به فرمان خدا بر تمام نامه‌ها نظارت دارد ، و اين اسطوره همانست كه مسيحيان مقيم مشرق زمين نيز به نوعى بدان معتقدند .\r\nايرانيان مىگويند سگ اصحاب كهف مانند صاحبان خود مدت سيصد سال به خواب بود . هنگامى كه پروردگار دانا اصحاب كهف را به بهشت خواند سگ دامن يكى از آنان را گرفت و بر آسمان شد . خداوند وقتى او را در عرش ديد خطاب به او فرمود قرانيم ، چگونه به اين‌جا آمدى ؟ حالا كه آمده‌اى بيرونت نمىكنم ، امّا براى اين‌كه بىكار نمانى حكومت برنامه‌ها و مراسلات را به تو مىسپارم . هنگامى كه چاپاران بر اثر خستگى مفرط به خواب مىروند تو بايد بپايى و مواظبت كنى دزدان چمدانهاشان را كه پر از نامه است نربايند .\r\nسوّمين رسم خرافاتى ايرانيان اينست اگر گيرندهء نامه همدرجه يا بالاتر از خودشان باشد نامه را به دست او نمىدهند بل كه آن را روى زانويش مىنهند ، و اگر صاحب مقامى بخواهد نامه‌اى به يكى از فرودستانش بدهد آن را به سوى او پرتاب\r\n\r\n\r\n","description":"","footnote":"","page_name":" 464 ","page_number":464}
  ]