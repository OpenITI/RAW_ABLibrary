[
  {"content":"\r\n\r\nزندگينامه\r\nعطار نيشابورى\r\nتأليف : سعيد نفيسى\r\nاقبال\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nنفيسى ، سعيد ، 1274 - 1345 .\r\nزندگينامه عطار نيشابورى / مؤلف سعيد نفيسى . - تهران : اقبال ، 1381 .\r\n208 ص .\r\nISBN 964 - 406 - 176 - 4\r\nفهرستنويسى بر اساس اطلاعات فيپا .\r\nاين كتاب قبلا با عنوان « جستجو در احوال و آثار فريدالدين عطار نيشابورى » توسط همين ناشر در سال 1320 چاپ شده است .\r\n1 . عطار ، محمدابراهيم ، 537 - 627 ق . - - نقد و تفسير . 2 . شعر فارسى - - قرن 6 ق . - - تاريخ و نقد . الف . عنوان .\r\n9 ز 7 ن / 5055 PIR\r\n23 / 1 فا 8\r\n1381\r\nن س / 667 ع\r\nكتابخانه ملى ايران 4872 - 81 م\r\nچاپ و انتشارات اقبال\r\nتهران - خيابان دكتر على شريعتى ( كد پستى 16139 ) تلفن : 7603574\r\nتهران - خيابان جمهورى اسلامى ( كد پستى 11467 ) تلفن 3118701\r\nنام كتاب : زندگينامهء عطار نيشابورى\r\nتأليف : سعيد نفيسى\r\nتيراژ : 1000 جلد\r\nنوبت چاپ و تاريخ : اول ، تابستان 1382 - دوم از سرى\r\nقطع و صفحات : وزيرى - 208 صفحه\r\nچاپ : اقبال\r\nقيمت : 25000 ريال\r\nشابك : 4 - 176 - 406 - 964\r\nISBN : 964 - 406 - 176 - 4\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nآغاز سخن\r\nكتابى در احوال و آثار فريدالدين عطار نيشابورى كه در ديباچهء ديوان قصايد و غزليات او وعده كرده بودم همين است كه در اين صحايف به نظر خوانندگان گرامى مى رسد .\r\nزمينهء تحقيق در احوال وى تنگ بود ، مآخذى كه از سدهء نهم كهن تر باشد نيافتم و گويا چيزى هم بدست نيست . راه جستجوى آن چنان كه دلم مى خواست از هر سوى بسته بود . ناچار به همان آگاهى هاى ناقصى كه بدست بود بسنده كردم و آن چنان كه توانستم در روشن كردن مطلب و يافتن حقيقت كوشيدم و با آنكه مى دانم نتيجهء بسيار روشن و آشكارى نگرفته ام اميد است كه باز هم در اين راه گامى برداشته و با كسانى كه پس از من در اين زمينه خواهند كوشيد اندك دستيارى كرده باشم .\r\nهنگامى كه چاپ اين كتاب تمام شده بود متوجه شدم كه در كتاب روضات الجناب فى اوصاف مدينة الهرات تأليف معين الدين زمجى اسفزارى كه در سال 987 آن را به پايان رسانده است ترجمه اى از احوال عطار هست كه هنگام تدوين صحايف اين كتاب بدان برخورده بودم و وى در ضمن بحث از جغرافيا و تاريخ نيشابور چنين نوشته است : « ديگر از شرف و مزيت آن زمين بهشت آئين همين كافى است كه مرشدالابرار شيخ فريدالدين عطار قدس الله سره المبين از آنجا ظهور يافته و وى مريد شيخ مجدالدين بغدادى بوده است و در مقدمهء كتاب تذكرة الاولياء كه به شيخ فريدالدين عطار منسوب است آورده كه يك روز پيش\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nشيخ مجدالدين درآمدم ، وى را ديدم كه مى گريست ، گفتم : خير هست ؟ گفت : زهى اسفهسالاران كه در اين امت بوده اند ، مبثابه انبياء عليهم الصلاة والسلام كه علماء امتى كانبياء بنى اسرائيل .\r\nآنگاه گفت : از آن مى گريم كه دوشينه گفته بودم كه : خداوندا ، كار تو به علت نيست ، مرا از اين قوم گردان ، يا از نظارگيان اين قوم گردان ، كه قسم ديگر را طاقت ندارم ، مى گريم باشد كه مستجاب گردد و در كتاب نفحات الانس مولانا نورالدين عبدالرحمن جامى قدس الله روحه آورده كه : در سخنان مولانا جلال الدين رومى قدست اسراره مذكورست : نور منصور بعد از صد و پنجاه سال به روح شيخ فريدالدين عطار تجلى كرد و مربى او شد و چنان مشهور است كه سبب توبهء شيخ عطار آن شد كه روزى در دكان به سودا و معامله مشغول بود ، درويشى به آنجا رسيد و چند بار سؤال كرد ، وى به درويش نپرداخت . درويش گفت : تو چون من توانى مرد ؟ گفت : بلى . درويش كاسهء چوبين داشت در زير سر نهاد و گفت : الله و جان بداد . عطار را وقت متغير شد و به حكم مقولهء شيخ اوحدى كرمانى :\r\n بستم دكان مشغله را در به روى غير * تا عشق او درآيد و بيع و شرى كند \r\nدكان و دستگاه را برهم زد و به سلوك راه فقر در آمد و مولاناء رومى در وقت رفتن از بلخ در نيشابور به صحبت شيخ رسيده ، در كبر سن و شيخ كتاب اسرار نامه بوى داده و مولانا دايم آن را در آستين داشته ، و در ايراد معارف و حقايق اقتدا بوى كرده ، چنان كه فرموده است ، بيت :\r\n گرد عطار گشت مولانا * شربت از دست شمس بودش نوش \r\nو آن مقدار لطايف توحيد و اسرار و مواحد كه در گفتار شيخ عطار است در سخنان هيچ يك از اين طايفه نيست و حضرت شيخ در سنهء سبع و عشرين و ستمائه ( 627 ) بر دست كفار سعادت شهادت يافته و گويند در آن وقت سن\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nمباركش صد و چهارده ساله بوده و قبر وى در نيشابور است و حضرت مملكت پناهى امير نظام الدين عليشير خلدت معدلته در سر مزار فيض آثارش عمارتى پر روح ساخته » .\r\nاين شرح حال كه در روضات الجنات آمده تقريبا همان سخنانى است كه در نفحات الانس جامى است و چيز تازه اى ندارد ، يگانه سود آن اين است كه پس از نفحات الانس كه در 881 و تذكرة الشعراى دولتشاه كه در 892 تأليف شده اين كتاب قديمى ترين سند سدهء نهم است .\r\nمطلب ديگرى كه دربارهء سخنان عطار بايد به متن اين كتاب افزوده اين است كه صفى الدين اردبيلى عارف مشهور قرن هفتم و جد پادشاهان صفوى با اشعار عطار بسيار مأنوس بوده و معانى برخى از اشعار مشكل او را تقرير كرده است و مؤلف كتاب صفوة الصفا برخى از آن تقريرات را در فصل مخصوصى « فصل چهارم در تحقيقاتى كه شيخ صفى الدين قدس الله سره بر ابيات فرموده است » در كتاب خود آورده است :\r\nرجوع كنيد به صفوة الصفا چاپ بمبئى ص 174 - 184 .\r\nدرباره بازماندگان عطار هم مطلب تازه اى كه يافتم اين است كه مؤلف نگارستان سخن در صحيفهء 42 - 43 از كتاب خود ذكرى كه از شاعرى كرده است كه در سال 1285 قمرى در بهوپال در هندوستان در گذشته و دربارهء او مى نويسد : « سيد فريد الدين عطارى شطارى گواليارى از زمرهء سادات جعفريه و صوفيهء صافيه و وظيفه خواران سركار رؤساء بهوپال است و سلسلهء نسبش را بواسطهء شيخ محمد غوث گواليارى به شيخ فريدالدين عطار اتصال و شيخ عطار والاتبار از احفاد حضرت جعفر صادق سلام الله عليه و على آبائه الكبار است » . از اين قرار بازماندگان عطار تا اواخر قرن سيزدهم در هندوستان مى زيسته اند و شايد هنوز هم در آن كشور باشند . مراد از شيخ محمد غوث گواليارى عارف مشهور قرن دهم\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nهندوستان سيد محمد غوث گواليارى است كه از مريدان حاج حميد بوده و وى مريد شاه قازن و او مريد شيخ عبدالله شطارى و او از مريدان غوث الاعظم محيى الدين عبدالقادر گيلانى عارف مشهور بوده و جد سيد محمد غوث از سادات نيشابور بوده است و وى به هندوستان رفته و در آنجا مانده است و كتابهاى چند نوشته از آن جمله معراج نامه و جواهر خمسه و او راد غوثيه و بحرالحيات و برادرى شيخ بهلول نام داشته است و كراماتى از او روايت كرده اند و در پانزدهم رمضان 970 در هشتاد سالگى در گذشته و او را در گواليار در هندوستان به خاك سپرده اند ( خزينة الاصفيا ج 2 ص 332 - 336 ) . اگر اين مطالب درست باشد معلوم مىشود كه نسبت به چند واسطه به اسمعيل بن امام جعفر صادق مى رسيده درست مىشود و بدين گونه بازماندگان عطار تا قرن دهم همچنان در نيشابور مى زيسته اند و در آن زمان به هندوستان رفته اند و در پايان قرن سيزدهم در هندوستان بوده اند .\r\nنتايج الافكار كتابى است تا يك اندازه سودمند تأليف محمد قدرت الله خان گوپالوى متخلص به قدرت در تذكرهء شعراى فارسى زبان كه در 1257 تأليف كرده و در 1259 در مدارس در هندوستان چاپ شده و در صحايف 280 - 281 شرح حال و منتخب اشعارى از عطار دارد و در آنجا دربارهء عطار مى نويسد : « نسب شريفش به چند واسطه به حضرت اسمعيل بن امام جعفر صادق عليه و على آبائه الصلاة والسلام منتهى مىشود » .\r\nچنان كه در متن كتاب به تفصيل ثابت كرده ام در زبان فارسى سه تن عطار تخلص كرده اند : يكى فريدالدين ابوحامد محمد بن ابوبكر ابراهيم بن ابويعقوب اسحق ابن ابراهيم عطار نيشابورى متوفى در 627 كه اسرارنامه و الهى نامه و پندنامه و خسرونامه و ديوان قصايد و غزليات و مختارنامه و مصيبت نامه و منطق الطير و تذكرة الاولياء از او است و سه كتاب ديگر هم داشته است به نام مظهر الصفات و\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nجواهرنامه و شرح القلب كه معلوم نيست از ميان رفته است يا نه . دوم زين الدين محمد بن ابراهيم ابن مصطفى بن شعبان عطار همدانى كه از مردم زنجان بوده و در 727 كشته شده و ترجمة الاحاديث يا مواعظ و كنز الحقايق و كنز الحقايق و كنز الاسرار و مفتاح الفتوح از او است . سوم فريد الدين محمد عطار تونى مشهدى كه در قرن نهم در شهر مشهد مى زيسته و اشترنامه و بلبل نامه و بيسرنامه و جواهر الذات و حلاج نامه يا هيلاج نامه يا منصورنامه و خياط نامه و سى فصل و گل هرمز و لسان الغيب و مظهر العجايب و معراج نامه و وصلت نامه را او گفته است .\r\n* * *\r\nدر چاپ متن اين كتاب نقصى كه هست و اميد است كه خوانندگان از آن درگذرند اين است كه چون در آغاز بنا بود در مقدمهء ديوان قصايد و غزليات عطار چاپ شود 88 صحيفهء اول آن را به حرف ابجد شماره گذاشتيم و چون حجم كتاب بسيار شد و از مقدمهء ديوان گذشت ناچار در اين مجلد جداگانه انتشار يافت و از صحيفهء 89 به بعد در بالاى صحايف ارقام گذاشته شده و چون در فهرست ها رعايت حروف ابجدى 88 صحيفهء آغاز كتاب نشده و رقم گذاشته ايم از خوانندگان خواهش دارم در نسخهء خود 88 صحيفهء آغاز كتاب را رقم بگذارند تا هنگامى كه به فهرست ها رجوع مى كنند ترديدى پيش نيايد .\r\nدر هر صورت آنچه در احوال و آثار شيخ فريدالدين عطار نيشابورى مرا بدست آمد همين است كه در اين صحايف از نظر خوانندگان مى گذرد و اگر لغزشى يا كوتاهى در آن بينند همچنان كه هميشه از خوانندگان خويش درخواست كرده ام اين بار نيز چشم آن دارم كه چشم از آن بپوشند .\r\nتهران - دى ماه 1320\r\nسعيد نفيسى\r\n\r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\n\r\nديباچه\r\nيكى از نشانهاى بزرگى مردان تاريخ اين است كه مرد هرچه بزرگتر شد تاروپود افسانه بيشتر بر گرد او تنيده مىشود ، معتقدات مردم چنان هاله‌اى گرد چهرهء او مىكشد و چنان پرده‌اى بر رخسار او مىاندازد كه حقيقت فداى افسانه مىشود . اما راستى چه زيان از اين به مردم روزگار و به فرزند آدمى مىرسد ؟ مردم از مردان بزرگ چه مىخواهند ؟ آيا جز اين مىخواهند كه راهنمائى براى كردار و رفتار خود داشته باشند ؟ آن مرد خواه كوتاه بالا بوده باشد خواه بلندبالا ، خواه سفيدروى بوده باشد و خواه گندم‌گون ، خواه سى سال زيسته باشد و خواه صدسال ، خواه در فلان زمان بوده باشد و خواه نبوده باشد ، خواه مال‌دار بوده باشد خواه تهىدست ، خواه زن و فرزند گذاشته باشد و خواه نگذاشته باشد . فرزند آدمى از اين مرد جز اين نمىخواهد كه ببيند چه كرده است و چگونه زيسته و چه انديشه از خود گذاشته و تا چسان مىتوان از او پيروى كرد ؟ آيا غرض آفريدگار هم از آفريدن مردم به جز اين است ؟\r\nاگر اثرى از آن مرد ماند و گفتار و كردار او دردى را دوا كرد و يا دلى را به درد آورد همين براى مردم روزگار و براى كسانى كه تا قرنها پس از او مىآيند بسست ، اين است كه مردم براى اينكه داروى گفتار او شفابخش‌تر گردد و سخن او بهتر در دل نشيند و بيشتر روان مردم را به خود بگراياند آئينه‌اى و شيشه‌اى از\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nافسانه در برابر چهرهء او نگاه مىدارند ، روى ترش محنت‌كشيدهء رنج ديدهء درهم درهم‌گرفتهء او را از گلگونهء داستان و غازهء افسانه و قصه سرخ و شاداب مىكنند ، تا مردم در پس آن آرايش ظاهرى آن روى زرد و ابروى گره‌خوردهء از ناكامى را نبينند و ندانند كه اين گفته‌ها با همه دل‌انگيزى و لطف و شيوائى كه دارد باز گويندهء خود را شاد نمىكند و اگر امروز مردم مىپسندند و در پى آن مىروند و دل بدان گروگان مىكنند آن روزى كه از دهان آن مرد بيرون مىآمد دل او را شاد و مردم زمانه را از او خشنود نمىكرد . همواره مردان بزرگ را به چراغى مانند كرده‌اند كه خود مىسوزند و جان مىكاهند و ديگران را روشن مىكنند اما از آن پرتو و فروغى كه مىتابند دل ايشان روشن نمىشود و اندرونشان همچنان تيره است يا اگر بخواهيم تشبيه طبيعىترى بكنيم بايد بگوئيم چون چراغ دور را روشن مىكنند و پيش پاى ايشان تاريكست . به همين جهت است كه نزديكان و آشنايان و حتى خويشاوندان مردان بزرگ هم در زندگى قدر و بهاى ايشان را نمىدانند .\r\nهمين‌كه روى در نقاب خاك كشيد و توسن تندرو گذشت روزگار غبار نيستى را بر سراپاى او افشاند روز به روز بزرگتر مىشود ، حرص‌ها و آرزوها و توقع‌ها و انتظارهائى كه تا زنده بود گرداگرد او را فراگرفته بود همه نابود مىشوند ، طعن بدخواهان و سرزنش دوستان همه از ميان مىرود و جز كردارى و گفتارى چيزى از آن گوشت و پوست و استخوان و رگ و پى و خون كه گروهى را مىرنجانيد و مردمى را به رشك مىآورد و حرص و طمع اين و آن را برمىانگيخت بازنمىماند . آنگاه اين صورت مجرد را تاريخ مىگيرد ، از گوشه و كنار افسانه‌هائى بر آن مىافزايد و چه مىماند ؟ مردى افسانه‌آميز و مجازى كه سخنانى پر از حقيقت گفته است .\r\nبه همين جهت است كه در ادبيات ايران هرچه مرد بزرگتر باشد زندگى او تاريك‌ترست : هنوز نمىدانيم كه نام فردوسى و نام پدرانش بدرستى چه بوده است .\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nاگر پاره‌سنگى از ميان خاك اتفاقا بيرون نيامده بود و معلوم نمىشد كه شكسته‌اى از آن سنگيست كه بر سر خاك سعدى گذاشته بودند هنوز شك مىداشتيم كه نام و نسب درست هزاردستان شيراز چه بوده است . جزئيات زندگى حافظ بر ما معلوم نيست ، نمىدانيم اين مرد سحرآفرين كه هنوز نغمه‌هاى جان‌فزاى او در آسمان خاموش نشده و با اين همه دعوى حكيمان و فرزانگان هنوز كسى نتوانسته است به خرده‌گيريهاى مردانهء او پاسخ دهد در اين جهان كه بوده چه مىكرده و چگونه زيسته است و چه شده است كه همين فكر و انديشه‌اى كه گاهى از تك چاه بالا نمىآيد در دماغ نيرومند او چنان اوج گرفته كه گويا فرشتگان هم هنوز به آن مرتبه از بلندى نرسيده باشند ؟ ازاين‌گونه مشكلات و معماهاى جان‌فرساى گشوده ناشدنى در تاريخ بسيار داريم . بگذاريد به همين درد دل بسنده كنم .\r\nيكى از همين دشواريها جزئيات زندگى اين مرد بيش‌انديش روشن‌بين شيرين‌سخن جادوگر پردل دلير بىباكى است كه در زبان فارسى چون يكه پهلوان شيرافكن پيل‌زورى سالهاى سال يكه‌تازى كرده و در ميان ما به فريد الدين عطار معروفست . اين مرد كه بوده ، چه مىكرده ، از كدام پستان شير خورده ، نزد كدام آموزگار پرورش يافته ، چه خوانده و چه ديده است كه تا اين مايه بزرگ شده ؟ آيا راهنمائى هم داشته است يا اينكه به‌خودىخود به اينجا رسيده و اگر پيش خود عطار شده چرا ديگران نشده‌اند ؟ اگر به حكم وراثتست پدر و مادرش كه بوده‌اند ؟\r\nاگر از راه درس و بحث به اينجا رسيده آموزگاران و استادانش كه بوده‌اند ؟ چه كتابهائى را خوانده ؟ با چه كسانى نشست و برخاست كرده ؟ از مدرسه بيرون آمده است يا از خانقاه ؟ پس چرا ديگران كه از مدرسه و خانقاه برون آمده‌اند به پاى او نرسيده‌اند ؟ اينها همه مشكلاتيست كه در پيش است و دريغا كه كس نگشود و نگشايد به فكرت اين معما را !\r\nدلم مىخواست مىدانستم چگونه مىتوان عطار شد ! مىدانيم چگونه مىتوان\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nابو ريحان يا غزالى يا ابن سينا يا محمد زكريا يا فارابى و حتى فردوسى و سعدى و خيام شد . اما دريغا كه نمىدانيم و شايد هرگز ندانيم كه چگونه مىتوان عطار و جلال الدين مولوى و حافظ شد . هرگز كسى اين معما را خواهد گشود ؟ روزى مىرسد كه مردم به اين آرزو برسند ؟\r\nبزرگترين عيب و نقص انديشهء آدمى اين است كه نمىتواند خود را در قالبى و كالبدى بريزد و به صورت جسمى پايدار در اين جهان بماند تا تحولات و ترقىها و پيشرفت‌هاى آن هويدا باشد . پاره‌اى از سفال يا كوزه شكسته‌اى كه امروز از شكم خاك بيرون مىآورند و يادگار هزاران سال پيش است با كمال صراحت به ما مىگويد كه هنر و دانش در آن زمانى كه آن سفال را پخته و نقش كرده‌اند در چه حال بوده و از آن روز تاكنون تا چه اندازه پيشرفت كرده است . كاش روزى چنين اثرى از انديشهء آدمىزادگان هزاران سال پيش از زير خاك بيرون مىآمد و در گشودن اين همه معماها كه در تاريخ انديشهء فرزندان آدم داريم ما را راهنمائى مىكرد .\r\nروى هم رفته آدمىزاده همواره خود را ناتوان‌ترين موجودات جهان ديده است . بسيار چيزها مىبيند و مىشنود و حس مىكند اما نمىتواند بداند كه چه بوده است و چه مىشود و چه خواهد شد . غرض آفرينش از اين بويها و مزه‌ها و رنگها و شكلهاى دلپذير و دل‌زداى چيست ؟ اگر بازيچه است كى از اين بازى خسته مىشود ؟ اگر مقصودى است كى به آن مقصود مىرسد ؟ اگر سبب دارد مسبب كو ؟\r\nاگر مسبب ندارد سبب بىمسبب چگونه مىشود ؟ اگر اتفاق است و تصادف چگونه مىشود كه اين اتفاق ديگر نمىافتد و چگونه مىشود كه در اتفاق و تصادف اين همه نظم و ترتيب باشد ؟ اما با اين همه عجز و ناتوانى باز كه گرداگرد خويش مىنگرد و خود را با موجودات ديگر قياس مىكند مىبيند كه او متوجه اين مشكلات شده و آن ديگران هيچ‌يك بوئى از اين دشواريها نبرده‌اند .\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nاين است كه در آن روزهاى كودكى ، چون روز مىشود و شب مىشود ، چون ابر مىشود و مىبارد و دوباره آفتاب رخ مىنمايد ، چون سرد مىشود و گرم مىشود ، چون برف و تگرگ و شبنم و قوس‌قزح را مىبيند ، چون دفع آزار و شر و جلب خير و منفعت نتواند كرد ، آن كودك ناآزموده و پى به جهان نبرده را چاره جز اين نيست كه تصورات گوناگون كند . آدمىزاده نيز در آغاز زندگى خويش همين تصورات را كرده . عوامل طبيعت را يا پرستيده است كه نفع آنها را جلب كند و يا سجده كرده است كه شر و مضرت آن را دفع كند . اين يكى آفتاب و ماه و گاو و شتر پرستيده و آن دگر تاريكى و طوفان و مار و اژدها و افعى و رعد و برق و صاعقه و بدين گونه بت‌پرستى و مذهب ارباب انواع پديد آمده است . چندى ديگر گذشته ، كودك نوآموز چشمى و گوشى بيشتر گشوده و آزمايش روزگار او را آگاه‌تر و داناتر كرده است . ديده است كه مىتواند بعضى از اين سودها را فراهم كرد و بعضى از اين زيانها را از ميان برد . ديده است كه تا اندازه‌اى جلب نفع و دفع ضرر ممكن مىشود . مردان آزموده را راهنماى خود كرده ، كسانى را كه چند روزى بيش از او در جهان زيسته‌اند به استادى خويش برگزيده است . و در اين مرحلهء دوم پرستش نياكان و اجداد و مشايخ و حكومت آباء و پيشوايان و پيرمردان پديد آمده است . چندى كه گذشته باز اين تجربه و فراست و كياست را براى دفع همهء مضرات و جلب همهء منافع بسنده نديده است . با آزمودگى مىتوان زهر مار و دندان افعى و گزند ددان را چاره كرد ، مىتوان برخى از دردها و بيماريها را درمان كرد ، مىتوان راه نرفته را رفت و ناديده را ديد ، اما هنوز نمىتوان بسيارى از دشواريهاى ديگر را از پيش برداشت . در آن بالاى سر گنبد كبودى هست كه شبها آن را چراغان مىكنند . هنوز كسى را در پشت اين پرده راه نداده‌اند ، ناچار در آنجا خبرى هست . باد و ابر و باران و برف و تگرگ و رعد و برق و صاعقه و پرتو خورشيد و فروغ ماه و تابش ستارگان همه از آنجا مىآيد ، پس چرا بلا و\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nمصيبت چاره ناكردنى از آنجا نيايد ؟\r\nدر اين ميان در مدتى كه كودك نوآموز اندك اندك پخته‌تر شده به اين نكته پى برده است كه براى رفع اين مشكلات و برابرى با اين دشواريها نيروئى لازمست كه درونيست و قوه‌اى مىخواهد بيش از آنچه طبيعت در نهاد او نهاده است . اين نيروى فكرى او را دل مىدهد ، اگر هم دلى نداد دلدارى مىدهد .\r\nپس توجه به مبدائى لازمست كه اين نيرو را در انديشهء او بدمد و او را دليرتر و پردل‌تر كند .\r\nآن روز در انديشهء خود نقشى كشيده و بت‌ها و ارباب انواع و مشايخ و آباء همه را درهم نورديده و مبدائى در آنجائى كه هرگز نرفته و نديده بر تختى نشانده و گروهى را به خدمت او گماشته و نيك‌بختى و بدبختى خود را بدست او داده است . نيكوكاران را به دو خوانده و بدكاران را از او هراسانيده و بدين گونه آن نيروئى را كه در انديشهء خويش لازم داشته است بر خود دميده است .\r\nاندك اندك اين روح مجرد مايهء دكان شده ، گروهى در نهان به آن راهى براى خويشتن باز كرده‌اند و رفت‌وآمد با آن را پيشهء خود ساخته‌اند . يگانه عيب طبيعت اين است كه پست و بلند بسيار دارد . آن يك زيباتر و اين يك زشت‌تر ، آن زورمندتر و اين ديگرى بىزورتر ، آن يك باهوشتر و داناتر و اين ديگرى بىهوش‌تر و نادان‌تر است . زشت بر زيبا مىنازد ، زورمند ناتوان را اسير سرپنجهء خويش مىكند و دانا نادان را مىفريبد . چه توان كرد ؟ ناموس طبيعت جز اين نيست و همواره روزگار بدين‌سان گذشته است . آن داناى باهوش چرا به همان سهم نادان قناعت كند و چرا مانند او رنج برد و به همان اندازه بخورد و بپوشد و طرف بردارد ؟ زيركى در اين است كه تن به كاهش و جان به رنج ندهد و در آن دكان بنشيند و ما يحتاج خود را به همان نيروى دانش و هوش رايگان بستاند . اما اگر احتياجى توليد نكند و مردم را بوجود خويش نيازمند نسازد اين دكان هميشه\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nرونق ندارد . همچنان‌كه مردم به نانوا و گوشت‌فروش براى برآوردن حاجت روزانهء خويش نيازمندند به او هم بايد نيازمند باشند . او هم در زمان پيش طلسم و جادو و تعويذ مىفروخت چه مىشود كه امروز احكام اوامر و نواهى بفروشد ؟\r\nمتاع كفر و دين بىمشترى نيست و دكاندار زيرك آن كسيست كه متاع و كالاى خود را باقتضاى روزگار و پسند مردم زمانه هر روز نو كند . اين است كه بايد مردم را به خويش نيازمند كرد . بايد كارى كرد كه هرچه بيشتر مردم به در اين دكان بيايند . نه تنها بايد در مسائل اخلاقى و مجردات روحانى دست انداخت بلكه بايد زندگى مادى و حوائج روزانهء مردم را هم تابع دكان خويش قرار داد . بايد خوردن و خفتن و خريدن و فروختن و گرفتن و دادن و آمدن و رفتن و داشتن و ناداشتن و زيستن و مردن و خواستن و ناخواستن و هر كار ديگرى كه اين يك‌مشت استخوان و رگ و پوست و گوشت بيچاره دارد از اين دكان ببرد . حتى دستور شستن و خوردن و پوشيدن و گام برداشتن و نشستن و موى زدن و ناخن ستردن و گرمابه رفتن و پاى پيش و پس گذاشتن را از اين مغازهء بزرگ كه همه چيز در آن مىفروشند بگيرد .\r\nكم‌كم زندگى بر مردم دشوار شده بود اما مرد مىخواست كه ديگر به اين دكان نرود . در آن گرم بازار دكان‌دارى موبدان و هيربدان در هزار و هفتصد سال پيش اين مرد در ايران پيدا شد . مانى پسر فاتك نجيب‌زادهء ايرانى و مادرش از خاندان شاهى اشكانيان بود . سالها در ميان نژادها و آئين‌هاى مختلف گشته و حتى به هندوستان رفته بود و از همه‌كس همه چيز را شنوده و آموخته بود . دلش گواهى نمىداد كه جان و مال و انديشه و كردار و گفتار و پندار اين مردم سيه‌روزگار اين چنين بازيچهء قشرپرستىها و مداخلات شبانروزى و آزمنديها و هوسرانىهاى موبدان باشد . خواست آئينى آورد كه تنها جنبهء روحانى و عرفانى مطلق داشته باشد و به جز تهذيب و كمال نفس كار ديگرى با مردم روزگار نداشته باشد . مىخواست\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nمردم را در رفتار و كردار و گفتار و جان و مال خود آزاد و مختار بگذارد و تنها با انديشه و پندار مردم سروكار داشته باشد . مىخواست آزادمنشى ايرانى را كه اندك اندك از دستش رفته بود دوباره بر جاى خود بنشاند . پيداست كه او را مىكشند و پيروان او را آزار مىكنند زيرا كه آن دكان هنوز بسته نشده بود و اعلان ورشكست و افلاس دكانداران را نداده بودند . اما تخمى كه در جهان افشانده شود اگر هم باد سالها آن را از اين ديار بدان ديار ببرد و در ميان هوا سرگردان بگرداند سرانجام روزى بر زمين مىنشيند و يك نم باران بس است كه سبز شود و بر بدهد .\r\nچنان كه پانصد سال بعد از آن سرانجام بر زمين مساعد افتاد و به يك نم باران روئيد و هنوز كه هنوزست در جهان سبزست و بر مىدهد .\r\nآئين مانى جهانگردى عجيبى كرد ، از كرانهء افريقا گرفته تا سرحد چين رفت ، آن قدر رفت‌وآمد تا سرانجام در ايران پيوندى به درخت ديگر خورد و شكوفه‌اى و گلى ديگر گونه شكفت . پانصد سال مانويان از باختر تا خاور جهان سرگردان و خانه‌به‌دوش و بىخانمان رفتند و آمدند يا در شهرهاى ايران بىكس و پنهان در بيم و هراس زيستند و حتى از شكنجه و آزار نهراسيدند .\r\nدر اين پانصد سال همان دكان باز بود . دكان‌دار برسم بدست زناربند گشتىپوش سرودخوان زندباف زمزمه‌گوى برخاسته و سرقفلى اين دكان را از دستاربند وردخوان دعانويس حلال و حرام‌دان سجود و ركوع كن رافضى و معتزلى و خارجى آزار شعوبىپسند جزيه‌گير بيت‌المال پركن شكم‌چران گرفته و ته‌ماندهء دكان و همهء مشتريان را يك‌جا به او واگذار كرده بود .\r\nدر اين گيرودار زدوخورد مالكى و حنفى و شافعى و حنبلى و زيدى و خارجى و رافضى و معتزلى و شعوبى و اصولى و كلامى و حكمى و متشرع كه هر كدام دكانى در اين بازار باز كرده بودند و هريك مشترى آن ديگرى را به چوب و چماق به خود مىكشيدند و هر روز پادو و شاگرد اين دكان و آن دكان ته مانده‌اى مىدزديد و با آن دكان ديگرى در آن سر چهار سوى باز مىكرد ناگهان از سر دار\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nبانگى برخاست كه : « انا اللّه » . و از سوى ديگر پيرى ژنده‌پوش با پشت خميده و سيماى چين خورده جبهء خود را گشود و گفت : « ليس فى جبتى سوى اللّه » .\r\nاين دو بانك ضعيف كه يكى از مردهء پاى به گور گذاشته و ديگرى از پير خميدهء روى از جهان در كشيده برخاست چنان زلزله در اركان آن مغازهء بزرگ انداخت كه هنوز آن گيرودار بكوب بكوب و بگير بگير و بزن بزن فروننشسته است .\r\nكسانى كه اين دو بانگ ضعيف را كه از حنجرهء دو محتضر برآمده بود شنيدند پيش خود انديشه كردند كه اين آدمىزادهء ناتوان بيچاره كه هزاران دشوارى در پيش راه و در برابر چشم خويش دارد و دو سر راه او به نيستى پيوسته است باز هر چه باشد انديشه‌اى و فهمى و حسى و ادراكى دارد و باز هرچه باشد از آن خر پالانى و آن اسب افسارى كه دهانهء او را مىگيرند و مىكشند و هرجا مىخواهند مىبردش داناتر و بيناتر و جوياتر و شنواتر و پوياترست . باز هرچه باشد از بوزينه‌اى كه او را به رقص مىآورند و از مارى كه او را به افسون رام مىكنند و از يوزى كه زنجير مىكنند و به شكار مىبرند بيشتر دانش و بينش دارد . چه شده است كه آن يوز همين‌كه يوزبان را در خواب ديد زنجير مىگسلد و راه بيابان پهناور را پيش مىگيرد ولى اين بازماندهء انبيا و رسل كاسهء گرم‌تر از آش و خدمتگزار دلسوزتر از مخدومست ؟ راستست كه ناتوانست و نمىداند چرا آمده و چرا مىرود . پس لااقل دست از جان بشويد و آنچه در دل دارد بگويد . لااقل اعتراف كند كه ناتوانست و بگويد كه نمىداند . لااقل درد را به زبان بياورد ، بگويد كه چه مىكشد .\r\nاز همه گذشته اين همه توانائىها و ناتوانىها ، اين انديشه‌هاى به كار آمده يا نابكار همه مخلوق فكر اوست . چون نمىدانسته است و سبب و انگيزه را نمىيافته پيش خود فكرى كرده و در خيال خود عالمى ساخته و خود را بيهوده اسير آن\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nكرده است . حالا كه چنين است و مىبيند كه بازهم هرچه مىنگرد از خود تواناتر نمىبيند پس چرا بيهوده خود را فريب دهد و به جاى آنكه نيرو را در خود بيابد و به خويشتن تلقين كند حربه را بدست ديگرى دهد و سر پيش آورد كه هركه بخواهد بزند .\r\nوانگهى اكنون كه آمدن و رفتن بدست او نيست و چندى او را در جائى كه خود ميل آن نكرده است با اسبابى كه خود نگزيده است او را نگاه مىدارند چرا روزگار را بر خود تيره و زندگى را بر خويشتن تلخ كند ؟ يگانه سرمايهء او همين گوشت و پوست و رگ و پى و استخوان است كه نمىداند روزى كه از هم گسيخت بازهم پيوند مىگيرد يا آنكه بازآمدنت نيست چو رفتى رفتى . اين مشت رگ و پوست و پى و استخوان و گوشت مىخواهد ، مىبيند ، مىشنود ، مىخورد ، مىخسبد ، درد مىكشد ، بيمار مىشود . چرا نخواهد ، چرا نبيند ، چرا نشنود ، چرا نخورد ، چرا نخسبد ، چرا درد را ننشاند و چرا بيمارى را درمان نكند ؟ اگر نبايد از اين لذايذ برخوردار شود چرا اين همه را در پيش چشم او و در دسترس وى گذاشته‌اند ؟ چرا آنها كه مىگويند نخور خود مىخورند ؟ زشتى و زيبائى هست .\r\nچرا زشتى را بر زيبائى ترجيح بدهد ؟ خوبى و بدى هست . چرا خوبى هميشه بايد نصيب همسايه شود ؟\r\nحالا كه چنين است مىخورم و مىنوشم و شادى مىكنم و خاطر خوش مىدارم و دست مىافشانم و پاى مىكوبم و سماع مىكنم از كسى هم باك ندارم زيرا كه : « انا اللّه » و « ليس فى جبتى سوى اللّه » .\r\nاما با اين همه ، همچنان‌كه هر خوبى خوبست و هر زيبائى زيباست و من خواهان خوبى و جويندهء زيبائيم خويشتن هم بايد خوب و زيبا باشم تا خوبى و زيبائى بر من برازنده و گوارنده باشد . همچنان‌كه هر خوبى و زيبائى را براى خويش مىخواهم بايد براى ديگران هم بخواهم و برايشان نيز بپسندم و روا\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nبدارم . بايد خويشتن را هم خوب و زيبا كنم تا ديگران هم مرا بپسندند و همچنان كه من از ايشان شاد مىشوم ايشان هم از من شاد شوند . اين است كه گبر و يهود و ترسا همه براى من يكسانند اگر خوب‌اند و زيبا همان خوبى و زيبائى ايشان را بس و اگر بدند و زشت همان بدى و زشتى كيفر ايشانست . من مىكوشم كه خود را خوش‌بخت كنم مگر خوش‌بختى من در بدبختى ديگرانست ؟ نيك‌بختى من بدست منست و نيك‌بختى آنها هم بدست منست . هرچه بيشتر از خوراك روزانهء خود از هر گونه خوبى و زيبائى دارم مىبخشم زيرا كه مىدانم هرگز در تنگنا و قحط سال خوبى و زيبائى نخواهم افتاد و اگر هم گرفتار شوم از آنچه به ايشان داده‌ام وام مىگيرم .\r\nيك بدبختى بزرگ دارم كه نمىتوانم چاره كنم و هزاران بدبختى كوچك دارم كه چارهء همهء آنها بدست منست . پس چرا از چاره‌جوئى دريغ كنم ؟ همهء اينها را چاره مىكنم و همواره در تهذيب خود مىكوشم . وقتى كه خوب و زيبا شدم مگر مردم كورند كه مرا نبينند و نخواهند ؟ پس هم خود را خوشبخت مىكنم و هم ديگران را . نمىآزارم تا مرا نيازارند . هرچه بر خود نمىپسندم بر ديگران هم نمىپسندم . مىدانم اگر كسى بر سر من زخمى بزند درد مىكشم ، پس من هم بر سر كسى زخمى نمىزنم .\r\nاين اصول را ايرانيان در هزار سال پيش در سرزمين ايران به حد كمال رساندند و نام آن را تصوف گذاشتند . كلمهء تصوف را از همان لفظ يونانى گرفته بودند كه به زبان‌هاى اروپائى  theosophie  مىگويند و آن مركب از دو لفظ يونانيست  theos  به معنى خدا و  sophia  به معنى حكمت و مراد از آن وحدت و پيوستگى و اتحاد با خداست . كسانى كه از اين اشتقاق خبر نداشته‌اند توجيهات گوناگون در اصل اين كلمه كرده و آن را مشتق از صوف تازى به معنى پشم دانسته و گفته‌اند كه چون صوفيان پشمينه‌پوش بوده‌اند آنها را صوفى و مسلك آنها را\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nتصوف گفته‌اند . از هزار و هفتصد سال پيش كه تعليمات مانى پس از آن كه پانصد سال در ايران در حال خفا و استتار مانده بود به صورت تصوف از پرده بيرون آمد تاكنون همواره دكان‌داران آن بازار بر آن قيام كرده و مانند هر دكان‌دارى كه كالاى رقيب خويش را نكوهش مىكند بهتان‌ها و تهمت‌ها بر آن بسته‌اند . شايد كمتر مسلكى و عقيده‌اى در جهان به اندازهء تصوف كشته و شهيد داده باشد . چه بسيار از بزرگان تصوف كه بر سر دار يا زيردست جلاد يا در برابر تاخت‌وتازهاى نابهنگام كشته شده‌اند . چه بسا خونهاى پيران هفتاد و هشتادساله در اين راه ريخته شده است . دريغا كه هنوز بيشتر مردم نمىدانند تصوف چيست .\r\nدليل آن بسيار واضح است : تصوف مردى مىخواهد آزادمنش ، بلندنظر ، وارسته ، داراى انديشه و فكرى بسيار نيرومند ، داراى طبعى كه از خود بگذرد ، از هوا و هوس و شهوت و خشم و غضب و حرص و آز و ميل و خواهش طبع خود چشم بپوشد . آن‌چنان قوت نفس و نيروى ذاتى درو باشد كه اين جهان و همهء جهانيان را هيچ بشمارد . مردى مىخواهد كه چون اختيار خويشتن را خود در دست گرفت خود را نبازد . كسى مىخواهد كه اگر به او نگويند خوبى كن خوب باشد . كسى مىخواهد كه از ترس عذاب و عقاب خوبى نكند و خوبى را براى خوبى بخواهد و چون خوبست در پى آن برود نه براى آنكه اگر بد باشد بازپرسى هست . كسى مىخواهد كه عاشق خوبى باشد نه دكاندار خوبى . كسى مىخواهد كه نخواهد از اين راه معاش كند . كسى مىخواهد كه تنها و با خود هم كه نشسته است از بدى بدش بيايد و از بد بيزار و هراسان باشد . بسيار دور نرويم كسى مىخواهد كه بتواند بر سر دار بگويد « انا اللّه » ، زيرا كه مىداند تا زنده بوده است جز كار خدائى كار ديگرى نكرده است . مردى مىخواهد كه از مادر آلوده به همهء آلايشها بزايد و به دست خود بىجزا و كيفر و بىترس از بازپرس و زندان و مكافات و جزاى اين جهان و آن جهان همهء آن آلودگىها را يك‌يك و به دست خود از\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nخويشتن دور كند و همهء شهوتها و هوا و هوسها را از خود بسترد و بزدايد .\r\nپيداست كه چنين شدن تا چه پايه دشوارست ، حالا كه چنين نمىتوان شد پس به بايزيد بسطامى و ابو سعيد ابو الخير و ابو الحسن خرقانى و سنائى و عطار و مولوى تهمت مىزنيم .\r\nاين بحثى است كه هزار سالست در ايران مىرود ، هزاران كتاب در اين رشته نوشته‌اند و به اين آسانى كه من و شما مىخواهيم نمىتوان در يكى دو صحيفه آن را خلاصه كرد . پس بهتر آنست كه بازهم سنائى و عطار و مولوى خود را بخوانيم ، آه صاحب درد را باشد اثر .\r\nاز جزئيات احوال فريد الدين عطار نيشابورى آگاهى درست نداريم . آنچه در كتابها نوشته‌اند ما را قانع نمىكند و بيشتر آن مطالب با يكديگر متناقض و متباين است و آميخته با افسانه‌هائيست كه اگر هم در زمانى مردم باور مىكرده‌اند ديگر در اين زمان ما فرزانگان باور ندارند . با اين همه چون تاكنون چيزى كه مقنع و بسنده باشد دربارهء او نوشته نشده است مىكوشم از اطلاعاتى كه بدستست حقايقى بيرون آورم . تاكنون در ديباچهء كتابهائى كه از عطار يا به نام عطار چاپ كرده‌اند چندين مقدمه در احوال او نوشته‌اند . گويا قديم‌تر از همه آن مقدمه‌ايست كه خاورشناس بسيار بزرگ فرانسوى سيلوستر دوساسى « 1 » بر چاپى كه از پندنامهء عطار كرده است « 2 » نوشته پس از آن خاورشناس دانشمند فرانسوى گارسن دوتاسى « 3 » رسالهء كوچكى بعنوان « شعر فلسفى و دينى ايرانيان بنا بر منطق الطير يا زبان مرغان فريد الدين عطار » « 4 » انتشار داده و در ضمن آن شرح حالى از عطار\r\n\r\n\r\n","description":"","footnote":"\r\n( 1 ) -  silvestre de sacy \r\n( 2 ) -\r\n pand - nameh ou le Liver des conseils traduils et pubile par silvestre de sacy , paris 1819 ( 2 e ed . stockholm 1929 ) \r\n( 3 ) -  Garcin de Tassy \r\n( 4 ) -\r\n La poesie philosophique et religieuse chez les persans d ? apres le Mantic uttair ou \r\n","page_name":" 23 ","page_number":23},
  {"content":"\r\n\r\nنوشته است . پس از آن مقدمهء پندنامهء چاپ طهران « 1 » و پس از آن مقدمهء اسرارنامهء چاپ طهران « 2 » است و سپس مقدمه‌ايست كه استاد علامه آقاى محمد قزوينى بر تذكرة الاولياء چاپ ليدن « 3 » نوشته است و پس از آن مقدمه‌ايست از مرحوم فتح اللّه خان شيبانى شاعر معروف قرن گذشته بر مظهر العجائب « 4 » و بعد از آن سه مقدمه است كه آقاى تقى حاتمى بر مصيبت‌نامه « 5 » و سى فصل « 6 » و پندنامه « 7 » نوشته است . گذشته از اين چند مقدمهء رايج ، در تذكره‌ها و كتابهاى عرفا و پاره‌اى از كتابهاى تراجم نيز بيش‌وكم شرح‌حالهائى از عطار نوشته‌اند و چون هيچيك از آنها جامع و كافى و وافى نيست و در همهء آنها مطالب نادرست هست لازم مىنمود كه در ميان گرفتاريها و كارهاى بسيار كه شبانروز مرا تنگ كرده است بر همهء آن مآخذ و مراجع نظرى بيفكنم و بر آنچه تاكنون نوشته‌اند انتقادى كه دارم بكنم و بكوشم كه احوال اين مرد بزرگ را تا بدانجا كه منابعى بدست هست و رجوع به همهء كتابها و استعانت از آثار وى در اين تنگناى بىفرصتى اجازه مىدهد روشن كنم و اگر خوانندگان به لغزشى برخورند چشم دارم درگذرند و مرا نيز از آن آگاه كنند كه مراد از نوشتن و انتشار دادن جز اين نتواند بود و هر كه مرادى ديگر انگارد راه راست نرفته است .\r\n\r\n\r\n","description":"","footnote":"\r\n le langage des oiseaux de Farid - uddin Attar par M . Garcin de Tassy , Paris 1856 , 2 e ed . 1860 \r\n( 1 ) - طهران 1290\r\n( 2 ) - طهران 1298\r\n( 3 ) - ليدن 1325 - 1327 ( 1905 - 1907 ميلادى ) در دو مجلد\r\n( 4 ) - طهران 1323\r\n( 5 ) - طهران 1354 ( 1314 )\r\n( 6 ) - طهران 1354 ( 1314 )\r\n( 7 ) - طهران ديماه 1316 ش .\r\n","page_name":" 24 ","page_number":24},
  {"content":"\r\n\r\n\r\n[ شرح حال عطار 
  ]\r\n\r\nنام و نسب و خانواده\r\nچيزى كه مسلم است اين است كه لقب عطار فريد الدين بوده ، گذشته از آنكه در همهء مآخذ اين لقب را آورده‌اند خود نيز در اشعار خود كلمهء « فريد » را بعنوان تخلص شعرى كرارا به كار برده است و چنان مىنمايد كه در غزليات در جوانى و آغاز زندگى پيش از آنكه عطار تخلص كرده باشد فريد تخلص مىكرده است چنان كه از 754 غزلى كه تاكنون از او بدست آمده است در 82 غزل فريد تخلص كرده است و چون بيشتر آنها در نسخه‌هاى جديد نيست و اشعار آنها نسبت به غزلياتى كه در آنها عطار تخلص كرده سست‌ترست و نيز چون عدهء آنها از غزلياتى كه در آنها عطار تخلص كرده كمترست معلوم مىشود كه آنها را در آغاز عمر و در جوانى خود گفته است . تخلص فريد را با تخلص عطار باهم در مثنويات خود نيز گاهى آورده است از آن جمله در پايان مصيبت‌نامه گويد :\r\n اين چه شورست از تو در جان اى فريد * نعره زن از صد زبان هل من مزيد \r\nپس اينكه مؤلف كشف الظنون در كلمهء جوهر الذات و جواب‌نامه لقب او را زين الدين آورده است درست نيست و احتمال مىرود كه در اصل فريد الدين بوده و در كتابت يا چاپ تحريف كرده باشند . نام وى و پدرش را در همه جا محمد بن ابراهيم نوشته‌اند و در اين كسى ترديد نكرده است . كنيهء او در مأخذ معتبر از آن جمله در لباب الالباب محمد عوفى « 1 » كه در زنده بودن او تأليف شده « 2 » ابو حامد آمده و در آنجا نام وى فريد الدين ابو حامد ابو بكر عطار نيشابورى نوشته شده و اين به سياق زبان فارسى است كه نام پسر را بر نام پدر اضافه مىكردند و ابو حامد ابو بكر يعنى ابو حامد پسر ابو بكر ولى امير شير على خان لودى در تذكرهء\r\n\r\n\r\n","description":"","footnote":"\r\n( 1 ) - چاپ ليدن 1321 - 1324 ج 2 ص 337\r\n( 2 ) - تأليف لباب الالباب در سالهاى 616 و 617 بوده است\r\n","page_name":" 25 ","page_number":25},
  {"content":"\r\n\r\nمرآت الخيال « 1 » متوجه اين نكته نبوده و براى او دو كنيت ابو حامد و ابو بكر قائل شده است . پس از آن در مآخذ ديگر مانند روز روشن تأليف مولوى محمد مظفر حسين صبا « 2 » نيز ابو حامد آمده ولى حاج لطف‌على بيگ بيگدلى در تذكرهء آتشكده « 3 » كنيهء او را ابو طالب ضبط كرده و پس از آن مرحوم رضا قلى خان هدايت امير الشعراء در رياض العارفين « 4 » و مجمع الفصحاء « 5 » نيز همين نكته را تكرار كرده و ظاهرا نخست اين اشتباه از مؤلف آتشكده سر زده و كسانى كه ابو طالب نوشته‌اند همه از آتشكده و رياض العارفين و مجمع الفصحاء نقل كرده‌اند .\r\nكنيهء پدرش بنا بر ضبط عوفى در لباب الالباب ابو بكر بوده است . حاج خليفه در كشف الظنون چهارده كتاب عطار را نام مىبرد در كلمهء مصيبت‌نامه و درياى ابرار و وصلت‌نامه و ستهء عطار نام او را شيخ عطار مىنويسد و در كلمهء منطق الطير شيخ عطار همدانى و در كلمهء اسرارنامه و پسرنامه شيخ فريد الدين محمد بن ابراهيم عطار متوفى در 627 مىنويسد و در كلمهء الهىنامه و بلبل‌نامه و پندنامه و خسرونامه شيخ فريد الدين محمد بن ابراهيم عطار همدانى متوفى در 627 مىنويسد و در كلمهء تذكرة الاولياء شيخ فريد الدين محمد بن ابراهيم معروف به عطار همدانى متوفى در 627 و در كلمهء حيدرنامه شيخ عطار فريد الدين شهيد متوفى در 627 و پس از آن در كلمهء شترنامه شيخ فريد الدين محمد بن ابراهيم بن مصطفى بن شعبان عطار همدانى متوفى در 627 يا 632 يا 619 و در كلمهء جواب‌نامه زين الدين محمد بن ابراهيم مقتول در 727 مىنويسد . در اينكه جد و پدر جد عطار مصطفى و شعبان نام داشته باشند ترديد است و حتى يقين مىتوان\r\n\r\n\r\n","description":"","footnote":"\r\n( 1 ) - چاپ بمبئى 1324 ص 41\r\n( 2 ) - چاپ بهوپال 1297 ص . 460\r\n( 3 ) - چاپ بمبئى 1299 ص 143 - 144\r\n( 4 ) - چاپ طهران 1315 ص 110 - 111\r\n( 5 ) - چاپ طهران 1295 ج 1 ص 367\r\n","page_name":" 26 ","page_number":26},
  {"content":"\r\n\r\nكرد كه اين گفتهء حاج خليفه درست نيست زيرا كه در هيچ كتاب ديگرى اين دو نام نيامد ، وانگهى كلمهء شعبان در نامهاى كسان تا آنجا كه من آگاهى دارم در قرن هفتم و ششم كه عطار و پدران او مىزيسته‌اند مخصوصا در ايران به هيچ وجه سابقه ندارد و دربارهء كسان ديگر ديده نشده است و اين عادت روستائيانست كه در زمانهاى بعد رايج شده كه پسرى در هر ماهى كه مىزاده است نام همان ماه را به او مىداده‌اند چنان كه محرم و صفر و ربيع و رجب و شعبان و رمضان در نامهاى مردان رايج شده است و آنچه من آگاهى دارم اين ترتيب نخست در پايان قرن هشتم و آغاز قرن نهم در مغرب آسيا و بيشتر در آسياى صغير و خاك عثمانى و مصر معمول شده و از آنجا به جاهاى ديگر سرايت كرده و هنوز هم در ايران بيشتر معمول روستائيان و روستازادگانست و در خانواده‌هاى شريف و نجيب و در ميان دانشمندان و دانشمندزادگان معمول نيست چنان كه نامهاى روزهاى هفته نيز همين حال را دارد . پس ممكن نيست كه نام جد و پدر جد عطار مصطفى ابن شعبان بوده باشد . نام پدرش در بعضى از نسخه‌هاى خطى تذكرةالشعراى دولتشاه ابراهيم بن اسحاق آمده و در روز روشن نيز همين نكته هست و در اين صورت نام و نسب درست او فريد الدين ابو حامد محمد بن ابو بكر ابراهيم بن اسحاق نيشابورى بوده است و اينكه حاج خليفه او را همدانى مىداند و رحلت او را به سالهاى 619 و 627 و 632 و 727 نوشته است پس از اين دربارهء هركدام بحث خواهم كرد .\r\nدر اينكه پدر عطار نيز از مردم نيشابور بوده ترديدى نيست و چنان كه در بيشتر از مآخذ نوشته‌اند كه عطار همان پيشهء پدر را پيش گرفت و بر همان دكانى كه پدر مىنشست نشستن گرفت و در اين باب پس از اين بحثى خواهد آمد و در اينكه پدرش نيز به لقب يا نسبت عطار معروف بوده است گويا ترديدى نباشد زيرا كه شيخ علىنقى كمره‌اى دانشمند و شاعر معروف قرن يازدهم ايران در\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nانتخابى كه از تذكرهء مير نقى كاشى كرده است « 1 » نام او را فريد الدين ابن العطار نيشابورى مىنويسد .\r\nعطار پسرانى هم داشته است . فزونى استرآبادى در كتاب بحيره « 2 » گويد :\r\nنقلست كه عطار را ده پسر بود ، همه صاحب جمال ، در سفرى همه بدست دزدان گرفتار گشتند . دزدان يك‌يك پسران او را گردن مىزدند و او هيچ نمىگفت و هر پسرى را كه گردن مىزدند او خنده مىكرد و روى به آسمان مىكرد ، تا نه پسر را چنين گردن زدند . چون پسر دهم را خواندند كه بكشند شيخ باز روى به آسمان كرد . خنديد . پسر گفت : « چه بىمهر پدرى كه هيچ شفقت بر پسر ندارى ؟ نه پسر را گردن زدند ، به آسمان نگريسته ، خنديدى ! » . گفت : « جان پدر ، آن‌كس كه اين مىكند با او هيچ نتوان كرد ، چرا كه مىداند و مىبيند ، اگر خواهد همه را نگاه دارد » . دزدان ، چون اين سخن را شنيدند ، حالت عجب در ايشان پديد آمده ، گفتند :\r\n« اى پير نورانى ، اگر اين سخن پيش از اين مىگفتى هيچ پسرت كشته نمىشد » ، دست از پسر او بازداشتند و در پاى او افتاده توبه كردند .\r\nترديد دارم كه اين داستان راست باشد زيرا كه اگر چنين واقعه‌اى رخ داده بود يكى از بهترين زمينه‌هاى افكار تصوف بود و عطار مىبايست آن را در آثار خود آورده و نتيجهء بسيار عالى در تصوف از آن گرفته باشد و حال آنكه اثرى از اين داستان در آثار او نيست . در هر صورت خواه اين داستان راست باشد يا نباشد و خواه راجع به فريد الدين عطار باشد يا ديگرى در اين ترديدى نيست كه عطار را پسرى بوده است به لقب و نام ضياء الدين يوسف كه در پايان مثنوى بلبل‌نامه اندرزهائى به او داده است و در اين زمان چهارساله بوده « 3 » و گويا اين اشعار را در\r\n\r\n\r\n","description":"","footnote":"\r\n( 1 ) - نسخهء اصل متعلق به نويسندهء اين سطور كه در 1033 نوشته شده\r\n( 2 ) - چاپ طهران 1328 ص 325\r\n( 3 ) - فهرست كتابهاى خطى فارسى كتابخانهء ملى پاريس ج 3 ص 84\r\n","page_name":" 28 ","page_number":28},
  {"content":"\r\n\r\nچاپ طهران « 1 » حذف كرده‌اند .\r\n\r\nولادت\r\nدولتشاه در تذكرة الشعراء « 2 » ولادت او را در نيشابور در روزگار سلطان سنجر در 6 شعبان 513 مىنويسد ، در رياض العارفين و مجمع الفصحاء در 512 ، در نگارستان سخن تأليف سيد نور الدين حسن « 3 » در 513 و در مجالس المؤمنين تأليف قاضى نور اللّه شوشترى « 4 » و در خزينة الاصفياء تأليف مولوى غلام سرور لاهورى « 5 » و در سفينة الاولياء محمد داراشكوه « 6 » و در روضات الجنات تأليف محمد باقر بن حاج امير زين العابدين موسوى خوانسارى « 7 » و مؤلف مرآة الخيال در ماه شعبان 513 نوشته‌اند و چون گفتهء دولتشاه قديم‌تر و ظاهرا مأخذ گفتار ديگران است و روز آن را هم معين مىكند پس قديم‌ترين روايت اين است كه در 6 شعبان 513 ولادت يافته است و اينكه مرحوم هدايت در مجمع الفصحاء و رياض العارفين در 512 نوشته يا در تأليف و يا در چاپ كتاب تصرفى كرده‌اند . اما در هر صورت نه 512 و نه 513 را نمىتوان به اين آسانى پذيرفت زيرا چنان كه پس از اين خواهد آمد درست‌ترين تاريخ رحلت او 627 است و اگر 513 را تاريخ ولادت او بدانيم لازم مىآيد كه 114 سال عمر كرده باشد چنان كه در برخى از مآخذ نيز تصريح\r\n\r\n\r\n","description":"","footnote":"\r\n Bibliotheque Nationale , Catalogue des Manuscrits Persans par E . Blochet , Tome troisieme , Paris 1928 , p . 84 \r\n( 1 ) - چاپ طهران 1312 به ضميمهء نزهة الاحباب و مفتاح الفتوح و منتخبى از غزليات عطار\r\n( 2 ) - چاپ ليدن 1318 ص 187 - 192\r\n( 3 ) - چاپ بهوپال 1292 ص 66\r\n( 4 ) - چاپ طهران 1268 پشت ورق 141 ( بىشماره )\r\n( 5 ) - چاپ كانپور 1332 ج 2 ص 262 - 263\r\n( 6 ) - چاپ لكنهو ص 178\r\n( 7 ) - چاپ طهران 1306 ج 2 ص 196 - 197\r\n","page_name":" 29 ","page_number":29},
  {"content":"\r\n\r\nكرده‌اند و قبول اين نكته بسيار دشوارست زيرا كه 114 سال عمر بسيار كم كسى را دست مىدهد و شايد در هرچند قرن يك‌بار و در ميان چندين ميليون از مردم چنين چيزى ديده شود وانگهى عطار خود چنان كه پس از اين خواهد آمد در اشعار خويش مكرر به سن خود اشاره مىكند و جائى كه بيش از همه آورده است نود سال مىگويد و پيداست كه بيش از نود سال عمر نكرده است و در اين صورت در حدود 537 ولادت يافته است .\r\nدولتشاه مىنويسد اصل او از قريهء كدكن از اعمال نيشابور بود و اين نكته را مؤلف مجالس المؤمنين « 1 » و مؤلف خزينة الاصفياء و سفينة الاولياء و بستان السياحة تاييد كرده‌اند . كدكن نام قريهء معروفى است در خراسان كه همواره در ايران معروف بوده و هنوز هم قصبهء بزرگى است كه از 200 تا 300 خانوار جمعيت دارد ، در زمانهاى قديم از توابع نيشابور بوده و اينك جزو ناحيهء تربت است و در دامنهء كوهى واقع شده و سه فرسنگ تا راهى كه به تربت مىرود مسافت دارد و در نه فرسنگى شهر نيشابور و دوازده فرسنگى تربت واقعست و امروز مركز بلوكى است كه هم آن بلوك رخ و هم بلوك كدكن و گاهى هم بلوك رخ و كدكن مىنامند و نزديك 150 ده دارد . اين قريهء كدكن همواره به همين نام در ايران معروف بوده و از آن جمله تا قرن يازدهم از توابع و اعمال نيشابور بوده است « 2 » .\r\nاينك بر سر قبر عطار در بيرون شهر نيشابور كنونى كه از بناهاى امير علىشير نوائى است و در قرن نهم ساخته شده كتيبه‌اى است بدين مضمون « 3 » :\r\n\r\n\r\n","description":"","footnote":"\r\n( 1 ) - منتهى در چاپ طهران به جاى كدكن به خطا كركدن نوشته‌اند\r\n( 2 ) - تاريخ عالم‌آراى عباسى چاپ طهران 1314 ص 568\r\n( 3 ) - صورت ناقصى از اين كتيبه در كتاب مطلع الشمس تأليف مرحوم محمد حسن خان صنيع الدولة طهران 1303 ج 3 ص 104 - 105 آمده و نيز نسخهء ديگر در مقدمهء ترجمهء فرانسهء منطق الطير چاپ گارسن دوتاسى پاريس 1863 ص 3 هست\r\n","page_name":" 30 ","page_number":30},
  {"content":"\r\n\r\n هذه جنات عدن فى الدنا * عطر العطار مهجه من دنى\r\nقبر آن عالىمكانست آن‌كه بود * خاك راهش ديدهء چرخ كبود\r\nشيخ عالم شيخ عطار فريد * آن‌كه هستند اوليا او را مريد\r\nطرفه عطارى كه از انفاس او * قاف تا قاف جهان شد مشك‌بو\r\nدر دكانش كاشيان دارد ملك * شيشهء پرقرص ليمو شد فلك\r\nخاك نيشابور تا يوم القيام * آبرو دارد ازين عالىمقام\r\nشد زرش را خاك نيشابور كان * مولدش زروند و كدكانش « 1 » مكان\r\nبود در شاپور هشتاد و دو سال * سى و دو در شادياخ آسود حال\r\nسال هجرى پانصد و هشتاد و شش * شد به ميغ آن فرمه خورشيدوش\r\nگشت در وقت هلاكو خان هلاك * در شهادت شد شهيدش جان پاك\r\nعارفان كز دانهء دل آگهند * خرمن هستى به مشتى كه دهند\r\nروح اللّه تعالى روحه * رب اكثر بره و فتوحه\r\nشد تمام اين لوح اين عالىمكان * در زمان دولت شاه جهان\r\nحضرت سلطان ابو الغازى حسين * ظل حق پشت و پناه خافقين\r\nآن قدر قدر و قضا صولت كه دهر * دشمنش را مىدهد از نوش زهر\r\nتا شنيده عدل او نوشيروان * گشته از انصاف او نوشين روان\r\nاز نهيب عدل آن شاه دلير * شانه كرده ريش بز از پنجه شير\r\nخلد اللّه تعالى ملكه * فى بحار العدل اجرى فلكه \r\n\r\n\r\n","description":"","footnote":"\r\n Mantic Uttair ou Langage des Oiseaux , Poeme de philosophie religieuse traduit du persan de Farid uddin Attar par M . Garcin de Tassy , Paris 1863 , prefaace page \r\nو نسخهء كامل‌ترى بدست دارم كه در محل در سال 1310 شمسى برداشته‌اند\r\n( 1 ) - در دو نسخهء چاپى گرگانش نوشته و در نسخهء خطى اين كانش احتمال مىدهم كدكانش بوده باشد كه شاعر باضطرار كدكن را كدكان آورده باشد\r\n","page_name":" 31 ","page_number":31},
  {"content":"\r\n\r\n شد موفق حضرت مير كبير * آن ملاذ و ملجأ مير و فقير\r\nمير دريادل علىشير آن‌كه هست * چرخ پيش همتش چون خاك پست\r\nصاحب خيرات بىكبر و ريا * مظهر انفاس قدس كبريا « 1 »\r\nنفس را از آز و شهوت كرده عقر * چون حكيمان فخر او باشد به فقر\r\nدر سخن عطار دوران آمده * قائل تحقيق را جان آمده \r\nپس از اين سه شعر ديگر هم هست كه چون سنگ شكسته شده خوانده نمىشود ، در اطراف اين اشعار آية الكرسى و در بالاى لوح صلوات بر رسول و صديقه و ائمهء دوازده‌گانه نوشته شده و در بالاى اين اشعار « اللّه الباقى و بسم اللّه الرحمن الرحيم و به نستعين » نوشته‌اند . مؤلف مطلع الشمس كه در سال 1300 قمرى به آنجا رفته است گويد : « در پشت سنگ محاذى سطح صورت قبر اين شعر نوشته و حجارى شده است :\r\n ز مشرق تا به مغرب گر امامست * على و آل او ما را تمامست \r\nو در زير اين به عدد هندسى رسم شده است هشتصد و نود و يك تمام خطوط ثلث است » .\r\nاما در باب بناى قبر مؤلف مزبور پس از وصف امامزاده محمد محروق در بيرون شهر نيشابور كنونى گويد : « اما مقبرهء شيخ فريد الدين عطار رحمة اللّه عليه ، كه در غربى اين محل به فاصله واقع است ، بقعه‌اى است مسدس تقريبا به ارتفاع هشت ذرع و چهار دراز چهار سمت دارد و بالاى مدخل رو به جنوب نوشته است :\r\n« بسم اللّه الرحمن الرحيم ، يا زكى الطاهرين ، من كل آفة بقدسه ، العاصى عبد العلى » .\r\nدر بالاى قبر شيخ سنگى به يك پارچه و سماق ميل مانند نصب كرده‌اند كه آنچه از آن از خاك بيرون از روى زمين تا سر ميل سه ذرع يك چارك كم است و قدرى\r\n\r\n\r\n","description":"","footnote":"\r\n( 1 ) - اين مصرع درست خوانده نشده و به حدس نوشته‌اند\r\n","page_name":" 32 ","page_number":32},
  {"content":"\r\n\r\nاز آن در خاك و به زعم بعضى معادل آنچه بيرون است در زير مىباشد . بالاى سنگ را ميل مانند تراشيده و هشت ترك كرده و در دورهء بالا نوشته‌اند : « اللهم صل على النبى و الوصى و البتول و السبطين و زين العباد و الباقر و الصادق و الكاظم و الرضا و التقى و النقى و العسكرى و المهدى ، صلوات اللّه عليهم » و پائين هشت ترك و در طرف جلو سنگ را صاف و لوح مانند ساخته‌اند . . . »\r\nپس از نقل كتيبه‌اى كه شامل اشعار است مؤلف مطلع الشمس مىنويسد :\r\n« نگارنده گويد عجب سهوى كرده است ناظم اين اشعار كه سال ارتحال شيخ فريد الدين عطار را پانصد و هشتاد و شش قرار داده و در زمان هلاكو خان و دو سهو عظيم در آن است : يكى آنكه شيخ رحمة اللّه عليه در قتل عام نيشابور بدست عساكر تولى خان بن چنگيز خان شهيد شده و آن سال ششصد و هيجده مىباشد و بعضى وفات شيخ را در ششصد و بيست و هفت قرار داده‌اند ، ديگر آنكه نه سال پانصد و هشتاد و شش و نه ششصد و بيست و هفت دخلى به زمان هلاكو خان ندارد ، چه اين پادشاه مقارن ششصد و پنجاه به طرف ايران حركت كرده و در ششصد و پنجاه و چهار از فتح قلاع اسماعيليه فارغ شده و در ششصد و پنجاه و شش بغداد را مسخر نموده است . عجب‌تر از سهوهاى ناظم ابيات آنكه بانى سنگ سر مقبرهء شيخ عليه الرحمة وزير عالم فاضل و امير نحرير باذل امير علىشير معروف وزير سلطان حسين ميرزاى بايقرا مىباشد و به حكم او پرداخته شده . آيا چه شده است آن مرد آگاه ملتفت اغلاط مزبوره نشده ؟ خدا داناست » .\r\nدر هر صورت نتيجه‌اى كه اين كتيبه دارد اين است كه در زمان ساختمان اين بنا كه سال 891 باشد بعضى از داستانهاى راجع به عطار از آن جمله اين داستان كه در زمان هلاكو خان در 586 كشته شد و چون مغولى كه او را براى كشتن مىبرده است نخست مىخواسته است او را به بهاى هنگفتى كه مىداده‌اند بدهد و عطار گفته است مفروش كه از اين بيشتر مىارزم و چون كسى توبرهء كاهى داده است و\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nعطار گفته است به فروش كه بيش از اين نمىارزم در خشم شده و او را كشته است رواج داشته و همين نكته‌اى است كه دولتشاه در 892 در تذكرة الشعراء آورده پس دولتشاه از خود نساخته است و اين مطالب رايج بوده و سال 586 را كه در اين كتيبه براى مرگ او نوشته‌اند دولتشاه 579 ضبط كرده و نيز آنكه در كتيبه آمده است كه 82 سال در نيشابور و 32 سال در شادياخ زيسته است دولتشاه 85 و 29 سال آورده و در هر صورت جمع اين هر دو گفته 114 سال مىشود كه دولتشاه آن را مدت عمر عطار دانسته است و چنان كه گذشت از تاريخ ولادت و وفاتى كه او داده است نيز همين نتيجه برمىآيد .\r\nاينكه در اين كتيبه مولد عطار را زروند نوشته‌اند قطعا اشتباه است و چنين نامى در كتابهاى جغرافيا ضبط نكرده‌اند و ترديدى ندارم كه اين كلمه محرف زورابذ به ضم اول و سكون دوم و فتح باء است كه بنا بر ضبط ياقوت در معجم البلدان دهى در نواحى نيشابور بوده است و سمعانى گويد : به گمان من همان طرثيث است كه ايرانيان ترشيش مىگويند پس از اين قرار زورابذ نام قديم همان ترشيز امروز است كه تازيان آن را طرثيث مىگفته‌اند و در زبان فارسى ترشيش هم مىنوشتند يا اينكه چون طرثيث و ترشيش و ترشيز نام ناحيه است ممكن است زورابذ نام يكى از روستاهاى اين ناحيه باشد و خاك ترشيز در زمانهاى قديم جزو نواحى نيشابور بوده و به همين جهت است كه عطار را با وجود آنكه از مردم زورابذ بوده است معمولا نيشابورى گفته‌اند و كاتبى نيشابورى شاعر معروف قرن نهم متوفى در حدود 839 هم در قصيده‌اى كه به اين مطلع گفته :\r\n باز با صدبرگ آمد جانب گلزار گل * همچو نرگس گشت منظور اولو الابصار گل \r\nدربارهء خويش مىگويد :\r\n همچو عطار از گلستان نشابورم ولى * خار صحراى نشابورم من و عطار گل \r\n\r\n","description":"","footnote":"","page_name":" 34 ","page_number":34},
  {"content":"\r\n\r\nاما اينكه در اين كتيبه گفته‌اند كه هشتاد و دو سال در شهر شاپور و سى و دو سال در شادياخ بود سخت آشكار است كه گويندهء اين اشعار كه شهر نيشابور را شاپور آورده به كلى بىاطلاع بوده است كه هيچ‌كس از آگاهان شهر نيشابور را شاپور ننوشته و نگفته به جز در كتاب مجعول لسان الغيب كه به عطار نسبت داده‌اند و دربارهء آن پس از اين بحث خواهم كرد و ثابت خواهد شد كه از عطار نيست .\r\nشهر نيشابور از شهرهائى است كه قطعا در دورهء ساسانيان ساخته شده و اگر هم چنان كه در برخى از كتابها نوشته‌اند شاپور اول پسر اردشير بابكان ساخته باشد چون نخست شهرى كه در فارس نزديك كازرون بر سر راه كنونى كازرون به فهليان و ممسنى و در مدخل دره و تنگهء بسيار حاصل‌خيز باصفائى كه به همين مناسبت به تنگ شاپور معروف است ساخته است كه خرابهء آن هنوز برجاست و در اين اواخر حفريات مهم در آن كرده‌اند و آن را شهر شاپور ناميده است چنان كه هنوز آثار آن در محل به همين نام معروف است و در دوره‌هاى اسلامى نيز تا حدود قرن هفتم آباد بوده و در آن زمان نيز به شهر شاپور معروف بوده است شهر ديگرى كه ساخته آن را نوشاپور يعنى شهر شاپور نوين نام گذاشته است و سپس در زبان تازى چون تلفظ واو ساكن كه پيش از آن مضموم باشد ممكن نبوده است نوشاپور را نيشابور و حتى نيسابور گفته‌اند و سپس مخفف ديگرى از آن ساخته و نشابور هم گفته‌اند چنان كه نوروز فارسى را نيز تازيان نيروز گفته‌اند و ممكن نيست كسى كه اطلاعى از جغرافيا و تاريخ داشته باشد و از مردم نيشابور باشد نيشابور را شاپور بگويد و همين بهترين دليل است كه نه تنها مثنوى لسان الغيب از عطار نيست بلكه گويندهء آن نيشابورى هم نبوده است .\r\nشهر شادياخ كه در همهء مراجع نام آن آمده و گويند عطار در آن مىزيسته است شهر مستقلى نبوده و در حقيقت محله‌اى از نيشابور بوده است يعنى در جنوب نيشابور در همان‌جائى كه اينك امامزاده محمد محروق و قبر عمر خيام و\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nعطار در آنجاست آبادى بزرگى بوده است پيوسته به شهر به نام شادياخ « 1 » و ياقوت در معجم البلدان از كتاب تاريخ نيشابور تأليف ابو عبد اللّه بن يسع معروف به حاكم نيشابورى مىگويد نخست باغى بوده است از آن عبد اللّه بن طاهر بن حسين و پيوستهء به شهر . چون وى به حكمرانى خراسان به نيشابور رفت در آن باغ منزل كرد و چون براى سپاهيان او جا نبود در شهر پراكنده شدند و به زور به خانه‌هاى مردم رفتند و با مردم بدرفتارى كردند . يكى از سپاهيان به خانهء مردى رفت كه زن جوان بسيار زيبائى داشت و چنان او را دوست مىداشت كه از خانه بيرون نمىرفت و كسى را نمىگذاشت به او نزديك شود . آن سپاهى به وى فرمان داد كه اسبش را ببرد و آب بدهد و آن مرد كه هم مىترسيد نافرمانى بكند و هم نمىخواست از آن زن دور شود . زن را گفت كه بيرون رود و اسب را آب دهد و وى در خانه مىماند و پاسبانى مىكند و چون زن از خانه بيرون رفت عبد اللّه بن طاهر سواره مىگذشت و از زيبائى زن در شگفت شد و او را به خود خواند و از او پرسيد چگونه مىشود كه زنى بدين زيبائى اسبى را ببرد و آب بدهد و آن زن گفت اين كار عبد اللّه بن طاهر است كه خدا او را نيامرزاد و آنچه در خانه پيش آمده بود براى او گفت . عبد اللّه از شنيدن اين سخنان در خشم شد و دانست كه اهمال وى سبب آزار مردم شهر شده و چون از آنجا رفت به سپاهيان خود فرمان داد كه هركس شبى در خانهء مردم نيشابور بماند خونش ريخته مىشود و مالش از دست مىرود . سپس به شادياخ رفت و آنجا خانه‌اى براى خود ساخت و به سپاهيان خود فرمان داد كه گرداگرد آن براى خود خانه بسازند و به همين جهت آنجا به زودى محلهء بزرگى پيوسته به شهر شد و سپس مردم شهر نيز در آنجا ساختمانهائى كردند .\r\nدر هر صورت پيداست كه شادياخ در اواسط قرن سوم آباد شده و نيز پيداست كه\r\n\r\n\r\n","description":"","footnote":"\r\n( 1 ) - مطلع الشمس ج 3 ص 68\r\n","page_name":" 36 ","page_number":36},
  {"content":"\r\n\r\nاز آن پس همواره مركز حكومت نيشابور در شادياخ بوده و بناهاى دولتى نيز در آنجا بوده است چنان كه از آن پس تا زمان غزنويان همواره پادشاهان و مردان بزرگى كه به نيشابور مىرفته‌اند در باغ شادياخ مىمانده‌اند . تا سال 613 كه ياقوت خود به نيشابور رفته است شادياخ آباد بوده و وى در آنجا فرودآمده است و مىگويد در سال 548 كه طايفهء غز به خراسان تاختند شهر نيشابور را غارت كردند و سوختند و جز تودهء خاكستر چيزى از آن نگذاشتند و مردم شهر به شادياخ رفتند و آن را بزرگ كردند و شهر كنونى نيشابور همان است .\r\nشهر نيشابور بار ديگر در سال 617 در فتنهء مغول گرفتار كشتار و تاراج و ويرانى شده و مدتى جز شادياخ آبادى ديگرى از آن شهر بر پاى نبوده است تا اينكه غازان خان پادشاه مغول در پايان قرن هفتم دوباره نيشابور را آباد كرده و گويا شهر نيشابور كنونى همان شهرى است كه غازان ساخته است و پس از آنكه دوباره نيشابور آباد شده و مردم بدان رفته‌اند شادياخ متروك مانده و رو به ويرانى نهاده است و از اين قرار شادياخ مىبايست از قرن هشتم به بعد رو به ويرانى گذاشته باشد .\r\nاز اين قرار شادياخ در زمان عطار آبادترين قسمت نيشابور بوده و حكم محلهء نو و اعيانى شهر را داشته است .\r\nاما دربارهء ولادت او دولتشاه مىنويسد در روزگار سلطان سنجر در 6 شعبان 513 ولادت يافته است و اين گفته را ديگران با اندك تصرفاتى تكرار كرده‌اند چنان كه مؤلف سفينة الاولياء در شعبان 513 و مؤلف خزينة الاصفياء نيز در شعبان 513 و مؤلفين مجالس المؤمنين و روضات الجنات در همان ماه و همان سال و در زمان سنجر و مؤلف مرآت الخيال نيز در شعبان 513 در زمان سنجر و مؤلف بستان السياحة و مؤلف هفت اقليم نيز به همين منوال و مؤلف نگارستان سخن در 513 نوشته و مرحوم هدايت در مجمع الفصحاء و رياض العارفين در 512 نوشته\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nاست و پيداست كه مأخذ همهء اين كتابها همان تذكرة الشعرى دولت‌شاهست منتهى مرحوم هدايت 513 را 512 خوانده است يا اينكه نسخه‌اى كه بدان رجوع كرده بدين گونه بوده است . در باب تاريخ رحلت وى چنان كه پس از اين خواهد آمد اختلاف بسيار است ولى سالى كه بيش از همه تكرار كرده‌اند سال 627 است و اگر 6 شعبان 513 را تاريخ ولادت او بدانيم لازم مىآيد كه 114 سال عمر كرده باشد چنان كه در بسيارى از مأخذ همين نكته را صريحا آورده‌اند و پيداست كه 114 سال عمر در نتيجهء همين حساب فراهم آمده است . آيا ممكن است كه عطار 114 سال عمر كرده باشد ؟ گذشته از اينكه نصاب طبيعت چنين نيست و صد و چهارده سال عمر كردن استثناى بسيار نادرى است كه نمىتوان پذيرفت دليل بسيار روشنى كه بدست است اين است كه پس از اين خواهم آورد كه عطار خود گفته است از شاگردان و اصحاب شيخ نجم الدين خيوقى عارف مشهور قرن ششم معروف به نجم الدين كبرى بوده است . مىدانيم كه نجم الدين كبرى در سال 540 ولادت يافته و در 618 كه در فتنهء مغول كشته شده 78 سال داشته است و اگر عطار در 513 ولادت يافته باشد مىبايست در زمانى كه جزو شاگردان نجم الدين كبرى شده 27 سال از او بزرگتر بوده باشد . اگر فرض كنيم كه كار نجم الدين كبرى در بيست سالگى بالا گرفته باشد و در اين سن مردم از راه دور براى ارشاد و راهنمائى و درس خواندن نزد او مىرفته‌اند زيرا كه ممكن نيست كسى زودتر از اين سن به چنين مقامى برسد در آن موقع مىبايست عطار 47 سال داشته باشد و آيا معقول است كه مرد 47 ساله به شاگردى و مريدى نزد جوان بيست‌ساله آن هم از نيشابور به خوارزم راه به اين دورى برود در صورتى كه مىدانيم عطار هم مرد كوچكى نبوده و در عالم خود اگر از نجم الدين كبرى بزرگتر نباشد همدوش او بوده است و اين مقام هم ناگهان و بىمقدمه براى او فراهم نشده بلكه قطعا در نتيجهء سالهاى دراز درس و بحث و تحصيل و مراقبت و رياضت و مجاهدت بوده است و\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nواضح‌تر بگويم روستائى ناتراشيده ناخراشيده‌اى نبوده است كه در سر پيرى نزد كسى كه 27 سال از او جوان‌تر بوده است به درس و طلب ارشاد برود و به زودى كارش به جائى برسد كه فريد الدين عطار بشود . مىدانيم كه اين مرد بسيار ارزشمند بوده حتى در احوال او نوشته‌اند كه 400 كتاب اهل طريقت يا بيشتر يا كمتر را خوانده است ، خود مىگويد كه پزشك بوده و چنان كه پس از اين خواهد آمد معلوم مىشود كه مردم بسيار به او رجوع مىكرده‌اند و آثار او گواهى مىدهد كه مرد حكيم متفكر انديشمند دانائى بوده و چنين كسى ممكن نيست هرگز شاگردى كسى را كه 27 سال از او جوان‌تر بوده است كرده باشد . با اين دلايل هيچ ترديدى نيست كه عطار در زمانى كه جزو شاگردان نجم الدين كبرى شده آنچه ديگر بيش از آن نمىتوان باور كرد اين است كه ده سال جوان‌تر از او بوده است و اين بالاترين معجزه‌اى است كه مىتوان دربارهء نجم الدين كبرى قائل شد و بالاترين توهينى است كه مىتوان دربارهء عطار كرد . از طرف ديگر چنان كه پس از اين بحث خواهم كرد عطار در اشعار خود بيش از نود سال دربارهء خويش نگفته است و كسى كه در نود سالگى در 627 در گذشته باشد مىبايست در 537 ولادت يافته باشد و اگر ده سال او را جوان‌تر از نجم الدين كبرى بدانيم مىبايست در 530 متولد شده باشد و به هر حساب منطقى كه پيش برويم ولادت وى در حدود 530 و 537 مىشود و عمر 114 سال جز افسانه چيز ديگرى نيست و تاريخ 6 شعبان 513 كه دولتشاه مىدهد از هر حيث نادرست است و چون بسيار شگفت است كه كسى در جعل تاريخى حتى روز و ماه آن را هم بسازد و اگر دولتشاه اين كار را كرده باشد بسيار عجيب خواهد بود بيشتر احتمال مىرود كه دولتشاه در نقل يا خواندن تاريخ ولادت عطار اشتباهى كرده باشد و اگر به رقم نوشته بود ممكن بود بگوئيم شايد 531 را 513 خوانده و چون ثلث عشر و خمسمائة مىنويسد بيشتر احتمال مىرود كه در اصل ثلث و خمسين و خمسمائة بوده باشد و كلمهء خمسين را بد نوشته‌اند و\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nدولتشاه عشر خوانده است يعنى ولادت عطار در سال 553 رخ داده است يا ممكن است در اصل ثلثين و خمسمائة يعنى پانصد و سى بوده و او ثلث عشر و خمسمائة خوانده باشد . يكى از اقوالى كه در مرگ عطار هست تاريخ 633 است چنان كه پس از اين خواهد آمد و اگر ولادت او را در 553 و سن وى را چنان كه خود اشاره كرده است نود سال بگيريم تاريخ 643 بدست مىآيد . در هر صورت شايد بتوان گفت كه درست‌ترين تاريخ ولادت عطار 6 شعبان 530 است و در اين صورت سيزده سال جوان‌تر از نجم الدين كبرى بوده و به همين جهت درست‌ترين تاريخ رحلت او را سال 627 بايد دانست .\r\n\r\nمدت عمر\r\nدر كتيبه‌اى كه بر سر قبر اوست چنان كه اشاره كردم نوشته‌اند كه 82 سال در شاپور ( يعنى نيشابور ) و 32 سال در شادياخ زيسته و بدين گونه مدت عمر او 114 سال مىشود . دولتشاه گويد 114 سال عمر كرد و 85 سال در نيشابور زيست و 29 سال در شهر شادياخ . مؤلف طرائق الحقائق « 1 » نيز عمر او را 114 سال مىداند .\r\nجامى نيز در نفحات الانس 114 سال نوشته . مؤلفين خزينة الاصفيا و مجالس المؤمنين و روز روشن و هفت اقليم و حبيب السير و روضات الجنات همه سن او را 114 سال نوشته‌اند و شيخ علىنقى كمره‌اى نيز در انتخاب تذكرهء مير تقى كاشى 114 سال نوشته گويد 29 سال در نيشابور زيسته و 85 سال در شادياخ و مؤلفين مجالس المؤمنين و روضات الجنات نيز آورده‌اند كه 29 سال در نيشابور و 85 سال در شادياخ زيسته است و محمد دار اشكوه در سفينة الاولياء سن او را 121 سال دانسته و گويد 85 سال در نيشابور زيسته است . چنان كه پيش از اين هم اشاره\r\n\r\n\r\n","description":"","footnote":"\r\n( 1 ) - چاپ طهران 1318 - 1319 ج 2 ص 285\r\n","page_name":" 40 ","page_number":40},
  {"content":"\r\n\r\nرفت عطار در اشعار خود چندين بار به سن خويش اشاره كرده است و در اينكه به سن پيرى رسيده شكى نيست ، چنان كه در قصيده‌اى مىگويد :\r\n اگرچه بس سفيدم مىشود موى * سيه مىگرددم ديوان دريغا\r\nچو دوران جوانى رفت بر باد * بسى گفتم درين ديوان دريغا\r\nنشد معلوم من جز آخر عمر * كه كردم عمر خود تاوان دريغا \r\nهم جاى ديگر مىگويد :\r\n و آن قد چو تيرم كه سبك‌دل بد ازو سرو * از بار گران همچو كمانى بخميدست \r\nنيز جاى ديگر گفته :\r\n مويت سپيد گشت و دل تو سياه شد * تا كى كند سياه‌گرى با سپيد كار \r\nهم جاى ديگر گفته است :\r\n هان اى دل خفته عمر بگذشت * تا كى خسبى كه كاروان رفت \r\nنيز جاى ديگر مىفرمايد :\r\n پير گشتى و بسى كردى سلوك * طبع رند گلخنى دارى هنوز \r\nگذشته از آن در ميان غزليات عطار غزلهاى بسيارى است كه در آن ذكرى از ترسا بچه‌اى هست كه پيرى را از صومعه و عبادت بازداشته و به خود كشانيده است و پيداست كه مراد از اين پير خود اوست . اما جائى كه در اشعار خود به سن خويش اشاره مىكند يكى در اين بيت است كه مىگويد :\r\n به زير خاك بسى خواب بينى اى عطار * مخسب خيره چو عمر آمدت به نيمهء شصت \r\nپس از آن به شصت سالگى خويش در اين بيت اشاره مىكند :\r\n گرچه پير راه بودم شصت سال * مىندانم در چنين راه اين قدر \r\nنيز در جاى ديگر گويد :\r\n عمر عطار شد هزاران قرن * چند گوئى ز پنجه و شستم \r\n\r\n","description":"","footnote":"","page_name":" 41 ","page_number":41},
  {"content":"\r\n\r\nو هم جاى ديگر فرمايد :\r\n مدت سى سال سودا پخته‌ايم * مدت سى سال ديگر سوختيم \r\nهم در اسرارنامه بدين معنى اشارت كرده گويد :\r\n چو سالم شصت شد نبود زيانى * اگر من شصت را سازم كمانى\r\nمرا در شصت افتادست هفتاد * چنين صيدى كرا در شصت افتاد\r\nز شصت آن كمان تيرى شود راست * ز شصت من كمان كوژ برخاست\r\nاز آن شصت و كمان قوت شود بيش * و زين شصت و كمان دل مىشود ريش\r\nز پيرى گرچه گشتم مبتلائى * نشد جز پشت كوژم هيچ جائى\r\nاگرچه پر شدست اقليمى از من * درستم شد كه شد كم نيمى از من\r\nنشست اندر سرم پيرى چنان زود * كه هرگز برنخاست از سر چنان دود\r\nبسر ديوار عمر اندر زدم دست * چه برخيزد از آن چون عمر بنشست\r\nدر آمد كوزهء عمرم بدردى * نه قوت ماند نه نيرو نه مردى\r\nاگر گهگه به شهوت بردمى دست * چو در پاى آمدم با سر دلم خست\r\nازين پس نيز نايد كار از من * كه آمد مدت بسيار از من\r\nبسى ناخوردنىها خوردم و رفت * بسى ناگفتنىها كردم و رفت\r\nبرآمد آتش از دل وز جگر دود * كه رفتم زود و بس ديرم خبر بود\r\nاگرچه عقل بيش‌انديش دارم * چه دانم تا چه غم در پيش دارم\r\nبرفت از ديده و دل خواب و آرام * كه تا چون خواهدم بودن سرانجام\r\nدلم از بيم مردن در گدازست * كه مركب لنگ و را هم بس درازست\r\nچو از روز جوانى يادم آيد * چو چنگ از هر رگى فريادم آيد\r\nاجل دانم كه تنگم دررسيدست * كه دور عمر دورى در كشيدست \r\nدر اشعار ديگر خود هم به هفتاد سالگى خود اشاره مىكند از آن جمله مىگويد :\r\n\r\n","description":"","footnote":"","page_name":" 42 ","page_number":42},
  {"content":"\r\n\r\n چون به هفتاد در افتادى و آن نيست عجب * عجب آنست كه اين نفس تو هر دم بترست \r\nنيز جاى ديگر گويد :\r\n عمر تو هفتاد شد وين رهزنان مهره‌دزد * مىبرندت هفده عذرا شرم بادت زين قمار \r\nهم در جاى ديگر گفته است :\r\n تو غافلى و به هفتاد شصت تو چو كمان * تو خوش بخفته و رفتست تير عمر از شصت \r\nپس از آن به هفتاد و اند سالگى خود اشاره مىكند و مىگويد :\r\n مرگ درآورد پيش وادى صدساله را * عمر تو افكند شصت بر سر هفتاد و اند \r\nجاى ديگر « 1 » در غزلى كه باز در باب راه زدن ترسابچه از پير و بازداشتن آن از طاعت و صومعه است گويد :\r\n كاريش پديد آمد كان پير نودساله * برجست و ميان جان بربست به زنارى \r\nپس معلوم مىشود كه عطار بيش از نود سال عمر نكرده است و اگر صد و چهارده سال عمر كرده چگونه است كه ديگر در اشعار خويش اشارتى ندارد مگر آنكه تصور كنيم از نود سالگى تا زمان مرگ خود يعنى چنان كه مىگويند 24 سال ديگر اصلا شعرى نگفته است و چگونه ممكن است كسى مانند عطار كه تا اين اندازه پركار بوده است در اين مدت مديد چيزى نگفته باشد ؟ البته ممكن است كسى كه از نود سال بيشتر بماند از راه رفتن و ديدن و شنيدن بازبماند ولى گمان نمىرود كه از سخن گفتن دم فروبندد .\r\n\r\n\r\n","description":"","footnote":"\r\n( 1 ) - صحيفهء 382 از همين كتاب\r\n","page_name":" 43 ","page_number":43},
  {"content":"\r\n\r\n\r\nعصر زندگى\r\nمؤلف حبيب السير احوال عطار را جزو معاصران خليفه مستنصر باللّه عباسى نوشته كه از 14 رجب 623 تا دهم جمادى الاخرهء 640 در خلافت بوده است و اين دوره مصادف با پايان زندگى عطار است چنان كه پس از اين خواهد آمد .\r\nشيخ سليمان بن شيخ ابراهيم معروف به خواجه كلان پسر شيخ محمد معروف به بابا خواجهء حسينى بلخى قندوزى كه گويا از مشايخ نقشبندى مقيم خاك عثمانى بوده در كتاب ينابيع الموده « 1 » كه بنام سلطان عبد العزيز خان آل عثمان در مناقب خاندان رسالت در روز دوشنبهء 9 رمضان 1291 تمام كرده است در دو جاى از آن كتاب « 2 » در بيان اين حديث : « لما قتل على عمرو بن عبد ود العامرى و جاء عند النبى صلى اللّه عليه و سلم و سيفه يقطر دما ، فلما راى عليا قال : اللهم اعط عليا فضيلة لم تعطاها احد قبله و لا بعده ، فهبط جبرائيل و معه اترجة الجنة فقال : ان اللّه يقرئك السلم و يقول : حيى هذه عليا ، فدفعها اليه فانفلقت فى يده فلقتين فاذا فيها حريرة خضراء مكتوب فيها سطران : تحفة من الطالب الغالب الى علىّ بن ابى طالب » يا روايت ديگر بدين گونه : « لما قتل على عمرو بن عبد ود العامرى ، الذى كان اشجع العرب ، يوم الخندق ، بعد طلبه المبارزة ثلاثا و كان سيف على يقطر دما ، فلما راه النبى صلى اللّه عليه و سلم قال : اللهم اعط عليا فضيلة لم تعطاها احدا ، فهبط جبرائيل و معه اترجه الجنة فقال : يا رسول اللّه ان اللّه يقرئك السلام و يقول لك : اعط هذه عليا ، فدفعها اليه فاخذها على فانفلقت فى يده فلقتين ، فاذا فيها حريرة خضراء مكتوب فيها بسطرين : تحفة اللّه الطالب الغالب الى الولى علىّ بن ابى طالب » در موضع نخست « 3 » مىگويد : « قال الشيخ العطار فى كتابه\r\n\r\n\r\n","description":"","footnote":"\r\n( 1 ) - چاپ استانبول مجلد اول 1301\r\n( 2 ) - ص 95 و 137\r\n( 3 ) - ص 95\r\n","page_name":" 44 ","page_number":44},
  {"content":"\r\n\r\nمظهر الصفات : كنت عند شيخى و سندى الشيخ نجم الدين الكبرى قدس سره ، فحدثنى هذا الحديث فغلب عليه الوجد و الحال القوى فبكيت معه فحقرت الدنيا فى اعيننا و قلعنا حب الدنيا عن قلوبنا » يعنى شيخ عطار در كتاب مظهر الصفات خود مىگويد من نزد شيخ و سند خود نجم الدين كبرى بودم اين حديث را بر من خواند و او را حال و وجد بسيار روى داد و من با او گريستم و جهان در چشمان ما خرد آمد و دوستى جهان را از دل خود بركنديم و در موضع دوم « 1 » گويد : « و فى كتاب مظهر الصفات للشيخ فريد الدين عطار نيشابورى قدس سره قال : كنت عند شيخى و سندى الشيخ نجم الدين الكبرى قدس اللّه سره ليلة حدثنى هذا الحديث فغلب عليه الوجد و الحال القوى فبكا و بكيت فحقرت الدنيا فى اعيننا » يعنى در كتاب مظهر الصفات از شيخ فريد الدين عطار نيشابورى است كه گويد شبى نزد شيخ و سند خود شيخ نجم الدين كبرى بودم اين حديث را بر من خواند و وجد و حال بسيار او را روى داد و گريست و من هم گريستم و جهان در چشم ما خرد آمد .\r\nاز اينجا پيداست كه شيخ فريد الدين عطار نيشابورى كتابى داشته است بنام مظهر الصفات كه تا 1291 هم نسخهء آن بدست بوده و در آن گفته است كه از اصحاب نجم الدين كبرى بوده و به خدمت او مىرسيده و از او حديث مىشنيده است .\r\nنجم الدين ابو الجناب احمد بن عمر بن نجم خيوقى خوارزمى معروف به نجم الدين كبرى مؤسس طريقهء كبرويه يا ذهبيه در تصوف و بزرگترين مشايخ تصوف ايران در نيمهء دوم قرن ششم بود و او را طامة الكبرى و شيخ ولى تراش لقب داده بودند و به همين جهت او را نجم الدين كبرى گفته‌اند . در سال 540 در شهر خيوه يا خيوق در خوارزم ولادت يافت و در جوانى سفرهائى كرد و در پى\r\n\r\n\r\n","description":"","footnote":"\r\n( 1 ) - ص 137\r\n","page_name":" 45 ","page_number":45},
  {"content":"\r\n\r\nدانش مىرفت چنان كه در نيشابور از ابو المعالى فراوى و در همدان از حافظ ابو العلاء و در اسكندريه از ابو طاهر سلفى علم آموخت و در مصر با شيخ روزبهان وزان مصرى كه از مشايخ معروف زمان بود ديدار كرد و مريد او شد و رياضت‌هاى سخت كشيد و چنان جلب توجه او را كرد كه دختر خويش را به او داد و چون پسر خود با او رفتار مىكرد و نجم الدين چند سالى در مصر ماند و از آن زن دو پسر زاد و روزى شنيد كه امام ابو نصر حفده در تبريز در باب سنت بيانات جالبى دارد و همان‌دم به تبريز رفت و در حوزهء درس او حكمت الهى را فرا گرفت و جزو اصحاب او در خانقاه زاهد در محلهء سر ميدان تبريز چندى زيست و آنجا نخستين تأليف خود را كه شرح السنة و المصالح باشد نوشته است و در ضمن آن كه در باب اين كتاب مباحثاتى مىرفت با شيخ بابا فرج تبريزى عارف مشهور آن زمان آشنا شد و چنان شيفتهء وى گشت كه دست از تحصيل حكمت كشيد و به رياضت پرداخت و بابا فرج هرگونه دانشى را زايد مىدانست و به عقيدهء او معرفت تنها به وسيلهء اشراق ربانى فراهم مىشد . اندكى بعد نجم الدين دانست كه بدين گونه به مقصد نمىرسد و به شيخ عمار ياسر رجوع كرد و وى او را به طريقهء اسماعيل قصرى ارشاد كرد تا اينكه در تصوف به كمال رسيد و نجم الدين خرقهء دوم را از دست اسماعيل قصرى گرفت و چون نزد استاد نخستين خود روزبهان بازگشت دانست كه در اصول تصوف به كمال رسيده و او را واداشت كه به ارشاد مردم به خوارزم بازگردد و وى با خانوادهء خود به خوارزم رفت و خانقاهى تشكيل داد و در آنجا طريقهء كبرويه يا ذهبيه را تاسيس كرد . به زودى گروهى بسيار بر او گرد آمدند و از آن جمله چند تن از بزرگان متصوفهء زمان بودند مانند مجد الدين بغدادى و سعد الدين حموى و بابا كمال جندى و شيخ رضى الدين على لالا و سيف الدين باخرزى و نجم الدين رازى معروف به دايه و عبد العزيز بن هلال و ناصر بن منصور فرضى و از آن جمله فريد الدين عطار بوده است و حتى بهاء الدين\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nولد پدر جلال الدين مولوى را هم از مريدان او دانسته‌اند و سرانجام در موقع هجوم مغول بر خوارزم در 10 جمادى الاولى 618 در جهاد كشته شد و در باب جنگ او و اصحابش با مغولان و خراب شدن خوارزم و كشته شدن وى داستانى به زبان تركى جغتائى نوشته‌اند و نيز كتابى به زبان فارسى در احوال وى به نام تحفة الفقراء فى سيرة نجم الدين كبرى نوشته‌اند . نجم الدين كبرى مؤلفات بسيار در مسائل مختلف تصوف دارد كه بيشتر آنها را به زبان تازى نوشته از آن جمله : اصول العشره كه به زبان تركى شرحى بر آن نوشته‌اند ، رسالة فى السلوك يا رسالة فى علم السلوك ، رسالة الطرق يا رسالة فى الطرق ، طوالع التنوير ، فواتح الجمال به زبان فارسى ، لؤمة اللائم يا الخائف الهائم من لؤمة اللائم ، هداية الطالبين ، شرح السنة و المصالح تفسير به نام عين الحيات ، رساله‌اى در طريقهء شطار كه عبد الغفور لارى آن را شرح كرده است و نيز بعضى رباعيات فارسى به او نسبت داده‌اند كه در انتساب برخى از آنها ترديد است .\r\nاصول تصوف نجم الدين كبرى حد فاصلى است ميان اصول كسانى كه پيش از او بوده‌اند يعنى اصول متصوفهء قرن چهارم و پنجم خراسان و اصول مشايخى كه پس از او آمده‌اند مانند صدر الدين قونيوى و فخر الدين عراقى و ديگران و وى نيز مانند متصوفهء ديگر به مراحل سلوك براى وصول به عرفان اهميت بسيار مىدهد ولى به شهود و كشف نيز معتقد است .\r\nعطار خود در مقدمهء تذكرة الاولياء جائى كه سبب تاليف كتاب را بيان مىكند « 1 » مىگويد : « و من يك روز پيش امام مجد الدين خوارزمى درآمدم ، او را ديدم كه مىگريست . گفتم : خير است ؟ گفت : زهى سپاه‌سالاران كه در اين امت بوده‌اند ، به مثابه انبيا عليهم السلام ، كه علماء امتى كانبياء بنى اسرائيل . پس گفت : از\r\n\r\n\r\n","description":"","footnote":"\r\n( 1 ) - چاپ ليدن ج 1 ص 6\r\n","page_name":" 47 ","page_number":47},
  {"content":"\r\n\r\nآن مىگريم كه دوش گفته بودم كه : خداوندا كار تو به علت نيست مرا از اين قوم يا از نظارگيان اين قوم گردان كه قسمى ديگر را طاقت ندارم ، مىگريم كه بود كه مستجاب شده باشد » . جامى در نفحات الانس همين مطلب را نقل كرده و همين را دليل گرفته و گفته است از مريدان مجد الدين بغدادى بوده و همين نكته را مؤلفين سفينة الاولياء و طرائق الحقائق « 1 » و خزينة الاصفياء و مجالس المؤمنين و مجمع الفصحاء و روز روشن و هفت اقليم و رياض العارفين و تذكرة الشعراء و بستان السياحة مكرر كرده‌اند و همه از همين بيان او در تذكرة الاولياء ناشى شده و البته بعضى از اين مؤلفين از خود چيزى بر آن افزوده و گفته‌اند كه خرقه از دست مجد الدين بغدادى گرفته و خليفهء او بوده و حتى بعضى نوشته‌اند كه استاد او در طب مجد الدين بغدادى بوده است . در هر صورت خواه عطار از مريدان مجد الدين بغدادى بوده باشد و خواه نبوده باشد ترديدى نيست كه با وى ديدار كرده است و با او محشور بوده .\r\nمجد الدين ابو سعيد شرف بن مؤيد بن فتح يا ابو الفتح محمد بغدادى خوارزمى اصل وى از بغدادك خوارزم و برادر بهاء الدين محمد بن مؤيد بغدادى كاتب تكش خوارزمشاه و مؤلف رسالة الحبسية و التوسل الى الترسل بوده و از معروف‌ترين اصحاب نجم الدين كبرى به شمار مىرفته . جامى در نفحات الانس اشتباهى كرده و گويد كه خوارزمشاه از خليفهء بغداد التماس طبيبى كرد پدر وى را فرستاد با آنكه خود گويد بعضى گفته‌اند از بغدادكست كه يكى از ديه‌هاى خوارزم است و در هر صورت ترديدى نيست كه از مردم بغدادك و طبيب سلطان محمد خوارزمشاه بوده است و در دربار او مىزيسته و مادرش هم طب مىدانسته است و سرانجام خوارزمشاه بر او متغير شده و وى را در خوارزم غرق كرده است و رحلت وى را با\r\n\r\n\r\n","description":"","footnote":"\r\n( 1 ) - ج 2 ص 150 و 285\r\n","page_name":" 48 ","page_number":48},
  {"content":"\r\n\r\nاختلاف در 606 و 607 و 613 و 616 و 617 نوشته‌اند و گفته‌اند كه چون در پايان زندگى نسبت به نجم الدين كبرى بىادبى كرده بود وى نفرين كرد و به نفرين او گرفتار شد و به روايت ديگر مادر خوارزمشاه كه زنى زيبا بود در مجالس وعظ مجد الدين در خوارزم حاضر مىشد و گاه‌گاه به ديدن او مىرفت مدعيان شبى كه سلطان مست بود به او گفتند كه مادرت به مذهب ابو حنيفه به نكاح شيخ مجد الدين در آمده است و او در خشم شد و فرمان داد وى را در جيحون غرق كردند و نيز نوشته‌اند كه فتنهء مغول و بر باد شدن پادشاهى خاندان خوارزمشاه در نتيجهء نفرين مجد الدين بغدادى بوده است . درست‌تر آن است كه مجد الدين بغدادى پس از پانزده سال رياضت در پايان زندگى شيخ الشيوخ خوارزم شده بود و در ميان وى و سلطان محمد دشمنى در گرفت و در 616 او را غرق كردند . در باب مزار او اختلاف است بعضى گويند نزديك تربت نجم الدين كبرى در گرگانج خوارزم هم اكنون معروف است و جامى در نفحات الانس گويد زنش كه از نيشابور بود او را به نيشابور برد و آنجا به خاك سپرد و سپس در 633 جسد او را به اسفراين بردند و در آنجا دفن كردند . مجد الدين بغدادى را مؤلفاتى چند است از آن جمله : تحفة البررة فى اجوبة مسائل العشرة كه در جواب ده مسئله در حقيقت در پاسخ شاگردش احمد بن على مهذب خوارزمى نوشته است و نيز بعضى رسايل كوچك به فارسى از او مانده است و بعضى اشعار فارسى كه بيشتر رباعيات است به او نسبت مىدهند .\r\nنيز عطار در خسرو و گل يا خسرونامه در مدح خواجه سعد الدين خراسانى چنين مىگويد :\r\n نشاط آنكه محبوب و حبيب است * ابو الفضل جهان ابن الربيب است\r\nدل دين خواجه سعد الدين كه امروز * دل اوست آفتابى عالم افروز\r\nبه حق امروز قطب اوليا اوست * حريم خاص را خاص خدا اوست \r\n\r\n","description":"","footnote":"","page_name":" 49 ","page_number":49},
  {"content":"\r\n\r\n اگر او تا دروگر ابدال امروز * ازو دارند كشف حال امروز\r\nچو بود او در شريعت ساوجى دوست * طريقت را على الحق ساوجى اوست\r\nكه سر جملهء فقه و اصول او * معين داند از نور رسول او\r\nهمه اسرار قرآنش عيانست * كه با او علم مطلق در ميان است\r\nبود هر قرب ماهى شرب آبش * برين مىكن قياس خورد و خوابش\r\nطعام او چه گويم در چسانست * كه هر روزيش كم ده سير نان است\r\nشده سى سال تا وى بر سخنها * به خلوت روى آوردست تنها \r\nچنان مىنمايد كه مراد از اين خواجه سعد الدين خراسانى با اين اوصافى كه عطار در دانش و پارسائى و پرهيزكارى او مىگويد و او را قطب اوليا و صاحب شريعت و طريقت مىخواند سعد الدين محمد بن ابو بكر حسن بن محمد بن حمويه حموى جوينى باشد كه به مناسبت نام جدش او را حموى مىناميده‌اند و اصل وى از مردم بحرآباد جوين و از بزرگان عرفاى قرن ششم و از اصحاب معروف نجم الدين كبرى بوده است و از خانوادهء بسيار معروف محترم خراسان به شمار مىرفته و جدش امام ابو عبد اللّه محمد بن حمويه جوينى از بزرگان دانشمندان زمان خويش بود « 1 » و وى در جوانى در راه دانش سفرها كرده و چندى در جبل قاسيون در دمشق بوده و سپس به خراسان بازگشته و صدر الدين قونيوى عارف مشهور با او ديدار كرده و وى در سال 542 ولادت يافته و در 63 سالگى در روز عيد اضحى سال 605 درگذشته و در بحرآباد جوين مدفون شده است و در زمان خويش از بزرگان مشايخ خراسان بوده و مؤلفات بسيار دارد از آن جمله كتاب المحبوب و سجنجل الارواح كه در آنها بسيار مطالب مرموز و مبهم در پرده دارد و نيز شعر فارسى و تازى را خوب مىگفته و اشعارى از او بدست است . از اين\r\n\r\n\r\n","description":"","footnote":"\r\n( 1 ) - كتاب الانساب سمعانى ورق 177\r\n","page_name":" 50 ","page_number":50},
  {"content":"\r\n\r\nقرار عطار خسرونامه يا خسرو و گل را پيش از سال 605 كه سال رحلت سعد الدين حموى است سروده است .\r\nنكته ديگر اين است كه در ميان اشعارى كه در سفينه‌ها به نام وى ثبت كرده‌اند اين بيت هست :\r\n شاه خوارزم تكش زاد محمد سلطان * كه ز دل زهرهء مردان به حذر مىآرد \r\nپيداست كه اين شعر را عطار دربارهء سلطان علاء الدين محمد بن تكش خوارزمشاه كه از 19 رمضان 596 تا 617 پادشاهى كرده است سروده است .\r\nاز طرف ديگر در پايان منطق الطير « 1 » در خاتمهء كتاب گويد :\r\n حق تعالى از مدد درها گشاد * و اتفاق ختم اين نسخه بداد\r\nروز سه‌شنبه به وقت استوا * بيستم روزى بد از ماه خدا\r\nدر صفا و ذوق و در آسايشى * دم بدم خوشوقت را بخشايشى\r\nپانصد و هشتاد و سه بگذشته سال * هم ز تاريخ رسول ذو الجلال\r\nگفت عطار از همه مردان سخن * گر تو هم مردى به خيرش ياد كن \r\nاز اين قرار عطار منطق الطير را ظهر روز سه‌شنبه بيستم ذىحجه 583 تمام كرده و چنان كه پس از اين خواهد آمد پيداست كه منطق الطير از آثار پايان عمر او نيست بلكه از آثار اواسط عمر اوست و پس از آن كتابهاى ديگر هم نوشته و سروده است و چنان كه تولد وى را در حدود 537 بدانيم در اين زمان چهل و شش سال داشته است و اين نكته كاملا درست مىنمايد زيرا كه سرودن منطق الطير نه كار جوان ناآزموده و نه كار پير فرسوده است بلكه گويندهء اين سخنان و خداوند اين انديشها مىبايست مرد پختهء كاملى باشد .\r\nدر برخى نسخه‌هاى خطى منطق الطير در اين مورد به جاى 583 سال 573 آمده\r\n\r\n\r\n","description":"","footnote":"\r\n( 1 ) - چاپ لكنهو 1338 ( 1920 م . ) ص 259\r\n","page_name":" 51 ","page_number":51},
  {"content":"\r\n\r\nاست و اين تفاوت ده سال چندان اثرى در اين نكته كه گفتيم نمىكند .\r\nديگر از آثار او كتاب مفتاح الفتوح است كه در پايان آن « 1 » تاريخ آن را چنين آورده است :\r\n به سال پانصد و هفتاد و دو چار * شهور سال را بد آخر كار\r\nز ذوالحجه گذشته بد ده و پنج * كه مدفون كردم اندر دفتر اين گنج\r\nز هفته بود روز جمعه آخر * كه شد منظوم اين عقد جواهر\r\nتو اى خوانندهء اين نظم دلكش * كه بادا وقت تو پيوسته زين خوش\r\nقرين معرفت بادا ترا دل * كه تا گردد مراد تو به حاصل\r\nبه فكرت خوان تو مفتاح ارادت * كه تا بگشايدت باب سعادت\r\nچو بگشايند ابواب فتوحت * از آن معنى شود آسوده روحت\r\nبسى گفته شد اسرار معانى * هم از ايمان غيبى هم عيانى\r\nهم از ارشاد خاصان گزيده * كه باشند از خودى خود بريده\r\nهم از اوقات ارباب بدايات * هم از احوال اصحاب نهايات\r\nهمان از كشف و وقت و حال ايشان * مقامات بلند احوال ايشان\r\nتامل مىكن اندر هر مقامى * تفكر مىكن اندر هر كلامى\r\nتمامت بازجو بنياد معنى * كه تا چون دادم اى جان داد معنى\r\nبود جلوه كند بر تو معانى * كه تا تحقيق هر معنى بدانى\r\nبسا رمزا كه آن پوشيده گفتم * در او راز نهانىها نهفتم\r\nبده جان تا معانى را بدانى * همان راز نهانى را بدانى \r\n\r\n\r\n","description":"","footnote":"\r\n( 1 ) - نسخه‌اى كه در حاشيهء سبع المثانى چاپ شيراز 1342 از صحيفهء 22 تا 118 منتشر شده و آنجا چون چند بيت از آغاز كتاب از نسخه افتاده بوده است نام آنها را تشخيص نداده‌اند ( حاشيهء صحيفهء 116 117 ) و چاپ ديگرى از مفتاح الفتوح به ضميمهء بلبل‌نامه و نزهة الاحباب و بعضى غزليات عطار در طهران در 1312 شمسى انتشار داده‌اند كه تنها شامل 133 بيت از آغاز كتاب است و حال آنكه مفتاح الفتوح نزديك به هزار و دويست بيت شعر دارد .\r\n","page_name":" 52 ","page_number":52},
  {"content":"\r\n\r\n هر آن چيزى كه ماند بر تو مشكل * فرومگذار اگر هستى تو عاقل\r\nيكايك بازجو از روى معنى * اگر آبى خورى از جوى معنى\r\nبه نيكى نام ما را ياد مىدار * بگو يا رب به رحمت باد عطار\r\nترحم چون فرستى بر روانم * ز انفاست شود آسوده جانم\r\nفزون از قطره‌هاى برف و باران * كه بارد در شتا و در بهاران \r\nاز اينجا پيداست كه مثنوى مفتاح الفتوح را عطار در روز جمعهء 15 ذىحجهء 578 يعنى پنج سال پيش از منطق الطير تمام كرده است و همين نكته مىرساند كه تاريخ درست اتمام منطق الطير همان 583 است و در ميان اين دو كتاب پنج سال فاصله شده و به همان حساب كه سابقا كرده‌ام در اين موقع عطار 41 ساله بوده است .\r\nدولتشاه گويد در كودكى نظر از قطب الدين حيدر يافته و كدكن مولد او از نواحى زاوه است و پدرش ابراهيم بن اسحاق عطار كدكنى بوده مريد قطب الدين حيدر و عطار و حيدرنامه را در كودكى به همين جهت گفته چون در اول شباب بوده هرچند به سخنان شيخ مانند نيست اما به تحقيق سخن شيخ است و بعضى مىگويند حيدريان آن نظم را بر شيخ بسته‌اند و آن اعتقاد غلط است . اما قطب الدين حيدر از ابدال بود ، صد و ده يا صد و چهل سال عمر كرده و از نژاد خانان تركستان است و پدر او را شاهور نام بوده و از مادر مجذوب متولد شده و در تاريخ 597 درگذشته و به زاوه مدفون است و بعضى وفات او را در 602 هم نوشته‌اند . اينكه عطار در كودكى در حلقهء مريدان قطب الدين حيدر درآمده است و حيدرنامه را گفته ديگران چون مؤلفان بستان السياحة و روضات الجنات و مجالس المؤمنين و هفت اقليم به نقل از مجالس العشاق تاليف سلطان حسين بايقرا « 1 » اين نكته را كه\r\n\r\n\r\n","description":"","footnote":"\r\n( 1 ) - در نسخهء چاپى مجالس العشاق كه در كانپور به سال 1314 قمرى چاپ شده مطلقا ذكرى از اين مطلب نيست اگر در چاپ نيفتاده باشد تصور مىرود مؤلف هفت اقليم اشتباه كرده باشد\r\n","page_name":" 53 ","page_number":53},
  {"content":"\r\n\r\nظاهرا منشأ آن همان تذكرة الشعراء است تكرار كرده‌اند و حتى مؤلف مجالس المؤمنين گويد در كركدن ( كه مراد همان كدكن باشد ) مريد او بوده و حيدرنامه را حيدرىنامه ثبت كرده است .\r\nقطب الدين حيدر بن شاهور زاوى از بزرگان عرفاى قرن ششم بود و نسب او به امام موسى كاظم مىرسيده است و وى در تون ولادت يافته است و چندى در تبريز مىزيسته و مؤسس طريقهء معروفى است در تصوف كه به نام او به حيدريه معروفند و سرانجام به شهر زاوه بازگشته و در آنجا در سال 618 درگذشته است « 1 » و همان‌جا مدفون شده و آن شهر را به مناسبت آنكه مدفن او در آنجاست بعدها تربت حيدرى ناميده‌اند و آنجا را چندى تربت اسحاق خان هم مىگفته‌اند و وى ظاهرا شعر فارسى خوب مىگفته و نسخه‌اى از ديوان او در كتابخانهء مدرسهء عالى سپهسالار هست « 2 »\r\nاز اين قرار قطب الدين حيدر درست معاصر با عطار بوده و نه سال پيش از مرگ او درگذشته است ولى از حيدرنامه يا حيدرىنامه كه گويند عطار در كودكى يا جوانى براى او ساخته است تاكنون اثرى نيافتم و معلوم نيست كه نسخهء آن بدست باشد .\r\nدولتشاه در تذكرة الشعراء گويد كه چون عطار تغيير حالت داد به صومعهء شيخ ركن الدين اكاف رفت كه عارف بود و به دست او توبه كرد و چند سال در حلقهء درويشان بود . همين نكته را مؤلف خزينة الاصفياء و سفينة الاولياء تكرار كرده‌اند و اين نام را با اختلاف ركن الدين اكاف يا ركن الدين آكاف ضبط كرده‌اند و تنها مؤلف هفت اقليم كه آن هم اين مطلب را آورده درست نوشته و ركن الدين اسكاف آورده است و البته پيداست كه اكاف و آكاف تحريفى از همان كلمهء\r\n\r\n\r\n","description":"","footnote":"\r\n( 1 ) - طرائق الحقائق ج 2 ص 287 ، آثار عجم تاليف فرصت شيرازى چاپ بمبئى 1314 قمرى ص 73\r\n( 2 ) - فهرست كتابخانهء مدرسهء عالى سپهسالار تاليف ض . حدايق ابن يوسف شيرازى ج 2 ، طهران 1316 - 1318 ص 656\r\n","page_name":" 54 ","page_number":54},
  {"content":"\r\n\r\nاسكافست و قطعا اين همان كسى است كه ظاهرا از بزرگان مشايخ صوفيه و از واعظان مشهور زمان خود در قرن ششم بوده و به جز در مصيبت‌نامهء عطار جائى ديگر ذكرى از او نيافتم و عطار خود او را ركن الدين اسكافى مىنامد و در مصيبت‌نامه سه حكايت شيوا دربارهء او دارد ، يك‌جا مىگويد :\r\n نيك مردى بود از زن پاىبست * پيش ركن الدين اسكافى نشست\r\nپس ز دست زن همىبگريست زار * گفت بىاو يك دمم نبود قرار\r\nنه طلاقش مىتوانم داد من * نه توانم گشت از او آزاد من\r\nزانكه جانم زنده از ديدار اوست * رونقم از يارى بسيار اوست\r\nليك ترك دين و ملت مىكند * زانكه بر بوبكر لعنت مىكند\r\nگرچه مىرنجانمش بسيار سخت * مىنگويد ترك اين آن شوربخت\r\nنه ازو يك لحظه بتوانم بريد * نه ازو اين قول بتوانم شنيد\r\nمىسزد گر دل ازين غم خون كنم * در ميان اين دو مشكل چون كنم\r\nخواجه گفت اى مرد اگر رنجانيش * هر زمان سرگشته‌تر گردانيش\r\nگر بگوئى از سر لطفيش باز * او دگر نكند زبان هرگز دراز\r\nاعتقاد كژ در او بنشانده‌اند * نقلى از هرجا برو مىخوانده‌اند\r\nگفته‌اند او را كه بوبكر از مجاز * كرد ظلم و حق ز حق‌ور كرد باز\r\nباز كرد آل پيمبر راز كار * كرد بر باطل خلافت اختيار\r\nملك بودش آرزو بگشاد دست * نه به حق بر جاى پيغمبر نشست\r\nاو چنين بوبكر را دانست راست * بر چنين بوبكر بس لعنت رواست\r\nلعنتى كو كرد ما هم مىكنيم * ما همين لعنت دمادم مىكنيم\r\nگر چنين جائى ابو بكرى بود * او نه بوبكرى كه بومكرى بود\r\nگر چنين بوبكر را دشمن شوى * گر بديده تيره‌اى روشن شوى\r\nليك چون بوبكر صديق آمده است * جان او درياى تحقيق آمده است \r\n\r\n","description":"","footnote":"","page_name":" 55 ","page_number":55},
  {"content":"\r\n\r\n صبح صادق از دم جانسوز اوست * آفتاب از سايهء هر روز اوست\r\nصدق او سر دفتر هفت آسمان * قدس او سر جملهء هر دو جهان\r\nجان پاكش از دو عالم هيچ نيست * ذره‌اى در جانش ميل و پيچ نيست\r\nهست بوبكر اين‌چنين نه آن‌چنان * دوستان را مىمپرس از دشمنان\r\nگر بدى گفتند مشتى بىفروغ * در حق او آن دروغست آن دروغ\r\nهست بوبكر آنكه بر سنت رود * گر چنين نبود برو لعنت رود\r\nگر چنين گوئى زنت آيد به راه * پس زبان در بندد او از اين گناه\r\nمرد شد دلشاد و با زن گفت راز * توبه كرد آن زن و زان برگشت باز \r\nنيز جاى ديگر مىفرمايد :\r\n گفت ركن الدين اسكافى مگر * مىفشاند اندر سخن روزى گهر\r\nمجلس او پاره‌اى شوريده شد * خواجه را آن از كسى پرسيده شد\r\nكين چه افتادست و اين شورش چراست * ما نمىدانيم برگوئيد راست\r\nآن يكى گفتش فلان مردى نه خرد * در نهان كفشى بدزديد و ببرد\r\nكفش از او مىبستديم اين جايگاه * شورشى برخاست از آن گم‌كرده‌راه\r\nخواجه گفتش مىمكن قصه دراز * زانكه گر روزى خداى بىنياز\r\nبرفكندى پردهء عصمت ز ما * كفش‌دزدش نيست تنها اين گدا « 1 » \r\nدر همان كتاب مصيبت‌نامه اين حكايت ديگر هم هست كه آن هم دربارهء همين ركن الدين اسكافى مىبايد باشد :\r\n خواجهء اسكافى آمد در سخن * خلق مىباليد ازو چون سر و بن\r\nمنبرش گوئى وراى عرش بود * آسمان در جنب او چون فرش بود\r\nدر بلندى سخن چندان برفت * كان زمان از خلق گفتى جان برفت \r\n\r\n\r\n","description":"","footnote":"\r\n( 1 ) - اين چهار حكايت در مصيبت‌نامهء چاپ طهران 1354 در صحايف 33 و 124 و 238 و 271 آمده ولى چون اغلاط بسيار دارد از نسخهء خطى نقل كردم\r\n","page_name":" 56 ","page_number":56},
  {"content":"\r\n\r\n در بلندى چون سخن مىداد دست * مستمع بىهوش مىافتاد و مست\r\nكرد بر مجلس مگر مردى گذر * گفت پيش آريد كار كفشگر\r\nخواجه كان بشنود شد با درد جفت * گفت بشنوديت آنچ اين مرد گفت\r\nزين سخن الهام آمد در دلم * شد جهانى درد در دل حاصلم\r\nملهمم گفت اين سخنهاى بلند * نيست اندر خورد مشتى مستمند\r\nاين سخن پرندگان زنده راست * نه خر پالانى و خربنده راست\r\nرهروان را همچو مرغان پر مسوز * رهروان را پاره‌اى بر كفش دوز\r\nرهروانند اهل مجلس سربه‌سر * پاره‌دوزى كن چو مرد كفشگر\r\nپشه‌اى را قوت فيلى مىدهى * مور را با جبرئيلى مىنهى\r\nرهروان را گر بخواهى دوخت كفش * بس طپانچه مىزنى تو بر درفش\r\nكار چون از حد خود افزون رود * صاحب آن كار را در خون رود\r\nفىالمثل عشق ار ز طاقت بيش شد * صاحبش در خون جان خويش شد \r\nجاى ديگر در مصيبت‌نامه مىگويد :\r\n خواجهء اسكافى آن برهان دين * گفت سنجر را كه اى سلطان دين\r\nواجبم آمد به تو دادن زكات * زانكه تو درويش حالى در حيوة\r\nگر ترا ملك و زرى هست اين زمان * هست آن جمله از آن مردمان\r\nكرده‌اى از خلق حاصل آن همه * بر تو واجب مىشود تاوان همه\r\nچون از آن خود نبودت هيچ‌چيز * زين همه منصب چه سودت هيچ نيز\r\nاز همه‌كس گرچه دارى بيشتر * مىندانم كس ز تو درويش‌تر \r\nاگرچه در اين مورد به جاى ركن الدين برهان دين آورده ولى بيشتر بدان مىنمايد كه برهان دين در اين مورد لقب اسكافى نيست و عبارتيست كه در مقام تكريم و تعظيم دربارهء او گفته و هم براى رعايت وزن شعر و هم براى آن است كه با سلطان دين قافيه بكند و در اين صورت اين برهان دين جز همان ركن الدين\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nاسكافى ديگرى نتواند بود و از اين اشعار معلوم مىشود كه ركن الدين اسكافى معاصر سلطان سنجر بوده كه از 511 تا 552 پادشاهى كرده است و اگر هم ركن الدين اسكافى و برهان الدين اسكافى دو تن باشند چنان‌كه از نسبت ايشان معلوم شود ناچار با هم خويشاوند و معاصر بوده‌اند و ركن الدين اسكافى هم در نيمهء اول قرن ششم مىزيسته است . نيز ممكن است كلمهء اكاف كه در بعضى نسخها آمده و در زبان تازى به معنى پالان‌دوز است درست باشد ولى اين حدس دور است زيرا كه معمول نيست با كاف ياء نسبت بيفزايند و اكافى بگويند در صورتى كه در شعر عطار همه جا اسكافى آمده و اسكافى بالعكس كه مشتق از اسكاف به معنى كفشگر است در نسبت‌هاى مردان بزرگ مكرر آمده است و از همه معروف‌تر ابو حنيفهء اسكافى شاعر معروف قرن پنجم ايران است .\r\nنكتهء ديگر كه باز زمان عطار را مىرساند اين است كه پس از اين خواهد آمد كه در تذكرة الاولياء دو جاى اشاره كرده كه آن كتاب را در 617 در زمان محمد خوارزمشاه نوشته است .\r\nجامى در نفحات الانس گويد كه جلال الدين رومى گفته نور منصور بعد از صد و پنجاه سال به روح فريد الدين عطار تجلى كرد و مربى او شد . اين نكته را مؤلفين هفت اقليم و بستان السياحة و سفينة الاولياء و خزينة الاصفياء و روز روشن نيز آورده‌اند و مؤلف هفت اقليم صريحا از نفحات الانس نقل كرده است .\r\nمراد از منصور گويا همان حسين بن منصور حلاج عارف بسيار معروف ايران است كه يكى از مردان بزرگ تاريخ ايران بوده و در زبان فارسى چند جا ديده شده است كه نام پدر را به جاى نام پسر آورده‌اند چنان‌كه در بسيارى از موارد به جاى محمود پسر سبكتكين يا محمود بن سبكتكين به تنهائى سبكتكين آورده‌اند و نيز سعدى در گلستان به جاى احمد بن حسن ميمندى وزير معروف محمود غزنوى حسن ميمندى آورده و در بسيارى از كتابهاى نظم و نثر به جاى حسين بن منصور\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nحلاج منصور حلاج نوشته‌اند و گويا دليل اين باشد كه در زبان فارسى همواره معمول بوده است براى تصريح و امتياز از نامهاى مشابه نام پسر را بىآنكه كلمه‌اى مانند پسر و پور فارسى و ابن تازى در ميان الحاق بكنند بلافاصله بنام پدر متصل مىكرده‌اند و حرف آخر نام اولى را به كسر به حال اضافه مىخوانده‌اند چنان‌كه هنوز در همهء روستاهاى ايران معمول است و مثلا حسين جعفر به كسر نون و به حال اضافه يعنى حسين پسر جعفر و به همين قياس محمود سبكتكين و احمد حسن و حسين منصور گفته‌اند و بعد بعضى پنداشته‌اند كه محمود و سبكتكين و احمد و حسن و منصور و حسين نام يك‌تن است و براى رعايت اختصار محمود را از سبكتكين و احمد را از حسن و حسين را از منصور انداخته‌اند و بدين جهت محمود سبكتكين را سبكتكين و احمد حسن را حسن و حسين منصور را منصور گفته‌اند . معنى ظاهرى اين گفتهء جلال الدين مولوى اين است كه عطار صد و پنجاه سال پس از مرگ حسين بن منصور حلاج به جهان آمده است . ابو المغيث حسين بن منصور بن محما بيضاوى كه در حدود سال 224 در طور نزديك بيضا در فارس ولادت يافته روز سه‌شنبه 24 ذيقعدهء سال 309 در صفهء زندان بغداد روبروى باب الطاق و در ساحل راست دجله او را تازيانه زده و پاره پاره كرده و به دار كشيده و سپس سر او را بريده و پيكر او را سوخته‌اند . اگر عطار 150 سال پس از كشته شدن منصور بن حسين حلاج به جهان آمده باشد لازم مىشود كه در سال 459 ولادت يافته باشد و چون در 627 درگذشته است مىبايست 168 سال عمر كرده باشد و اين محال است و باور كردنى نيست و اگر در گفتهء جلال الدين مولوى تحريف كرده باشند و او گفته باشد دويست و پنجاه سال پس از حسين بن منصور لازم مىآيد كه عطار در 559 ولادت يافته باشد و چون در 627 درگذشته است مىبايست 68 سال زيسته باشد و حال آنكه بدليلى كه پيش از اين آورده‌ام وى نود سال عمر كرده است و در هر صورت اين مطلب را كه معلوم نيست جامى از\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nكجا آورده و چگونه بايد تعبير كرد نمىتوان مدركى براى تعيين تاريخ ولادت عطار دانست .\r\nدر هر حال با دلايلى كه پيش از اين آمد مسلم است كه فريد الدين عطار در نيمهء دوم قرن ششم و در سالهاى آغاز قرن هفتم زيسته است و كسانى كه با او معاصر و معاشر بوده‌اند همه از 605 تا 618 يعنى به فاصلهء 22 سال تا 9 سال پيش از او درگذشته‌اند و وى در حدود 537 ولادت يافته و نود سال در اين جهان زيسته است .\r\n\r\nسوانح زندگى\r\nچيزى كه از زندگى عطار مسلم است اين است كه ساكن نيشابور يا شادياخ محله‌اى از آن شهر و اصلا از مردم آن نواحى بوده است . پيش از اين آورده‌ام كه پدرش هم در نيشابور مىزيسته و پيشهء عطارى داشته و وى نيز به همان پيشهء پدر زيسته است . در زمانهاى قديم تا قرن نهم در ميان پيشه‌ورى و دانشمندى چندان راهى نبوده است چنان‌كه بسيارى از بزرگان ادباى ايران باصطلاح آن زمانها وراق بوده‌اند يعنى كتاب‌فروشى مىكرده‌اند بدين گونه كه برخى از دانشمندان كه دانا و خوش‌نويس بوده‌اند در آن زمانى كه چاپ كتاب هنوز اختراع نشده بود نسخهء كتابها را به خط خود مىنوشتند و مىفروختند و از اين راه گذران مىكردند و البته كسى كه كتاب مىخريد ترجيح مىداد آن را از دانشمندى بخرد كه درست نوشته باشد و بتواند به آن نسخه اعتماد بكند . از ميان اين دانشمندان گروهى هم عطار بوده‌اند يعنى در شهر دكانى داشته‌اند و بر آن دكان مىنشسته‌اند و مردم دردمند و بيمار نزد ايشان مىرفته‌اند و درد خود را مىگفته‌اند و دوا مىگرفته‌اند ، پس عطار به كسى مىگفتند كه هم پزشك بوده باشد و هم داروفروش چنان‌كه بسيارى از بزرگان اطباى قديم ايران همه به همين حال زيسته‌اند و همهء ايشان را عطار گفته‌اند\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nو به همين جهت است كه لقب عطار دربارهء بزرگان علماى اسلام چه در ايران و چه خارج از ايران بسيار ديده مىشود . از آن جمله همين فريد الدين ابو حامد محمد بن ابو بكر ابراهيم بن اسحاق نيشابورى ما است . خود در اسرارنامه مىفرمايد :\r\n به شهر ما به خيلى گشت بيمار * كه نقدش بود پنجه بدره دينار\r\nز من آزاد مردى كرد درخواست * كه او را كرد بايد شربتى راست\r\nمرا نزد بخيل آورد آن مرد * يكى صدساله را ديدم در آن درد\r\nز بيمارى و درد آز خفته * چو بىهوشى به بستر بازخفته\r\nدلش با مرگ نزديكى گرفته * همه سوئيش تاريكى گرفته\r\nفتاده بر رخش عكس بخيلى * رخش از ناخورائى كرده نيلى\r\nگلابش يافتم يك شيشه در بر * به گل بگرفته محكم شيشه را سر\r\nيكى را گفتم آن گل درفكن زود * گلاب از شيشه بر بيمار زن زود\r\nبزد از بيم بانگى مرد بيمار * كه آن گل برمكن از شيشه زنهار\r\nكه گر آن شيشه را گل بركنى تو * بتر زان كز تنم دل بركنى تو\r\nچو زين بوى خوشم دل هست ناخوش * مزن از آب گل در جانم آتش\r\nبگفت اين و ازين عالم برون شد * نمىدانم دگر تا حال چون شد\r\nچو آن بيچاره را دل پاك كردند * ببردند و به زير خاك كردند\r\nبياوردند از آن پس شيشه در پيش * گلى كردند از آن گل خاك درويش \r\nنيز در مثنوى خسرونامه جائى كه از سبب نظم كتاب و از دوستى كه او را بدين كار واداشته است سخن مىراند مىگويد :\r\n به من گفت اى به معنى عالم افروز * چنين مشغول طب گشتى شب و روز\r\nطب از بهر تن هر ناتوانست * و ليكن شعر و حكمت قوت جانست\r\nسه سالست اين زمان تا لب ببستى * به زهد خشك در كنجى نشستى\r\nاگرچه طب به قانونست اما * اشاراتست در شعر معما \r\n\r\n","description":"","footnote":"","page_name":" 61 ","page_number":61},
  {"content":"\r\n\r\n چو پر كردى به هر نوعى جهانى * هم امشب ابتدا كن داستانى \r\nدر اين اشعار گذشته از آنكه به پيشهء خود اشارت مىكند به قانون كتاب معروف ابن سينا در طب و اشارات كتاب معروف او در حكمت نيز اشاره‌اى دارد .\r\nهم در خسرونامه جائى كه از اشعار خود عذرخواهى مىكند كه در ميان كارهاى بسيار و مشغلهء شبانه روزى آن اشعار را گفته مىفرمايد :\r\n به داروخانه پانصد شخص بودند * كه در هر روز نبضم مىنمودند\r\nميان آن همه گفت و شنيدم * سخن را به از اين روئى نديدم \r\nجامى در نفحات الانس مىگويد : سبب توبهء وى آن بود كه روزى در دكان عطارى مشغول و مشعوف معامله بود ، درويشى به آنجا رسيد و چند بار شيئا اللّه گفت ، وى به درويش نپرداخت . درويش گفت : اى خواجه تو چگونه خواهى مرد ؟\r\nعطار گفت : چنان‌كه تو خواهى مرد . مرد درويش گفت : تو همچون من توانى مرد ؟ عطار گفت : بلى . درويش كاسهء چوبين داشت ، زير سر نهاد و گفت : اللّه و جان بداد . عطار را حال متغير شد و دكان برهم‌زد و به اين طريقه درآمد .\r\nاين روايت جامى منشأ روايات ديگر است كه دربارهء گرويدن عطار به طريقهء تصوف و روى از جهان دركشيدن او ديگران هم تكرار كرده‌اند منتهى هريك از ايشان در آن دستى برده و چيزى از آن را دگرگون كرده‌اند .\r\nدولتشاه در تذكرة الشعراء مىگويد كه پدر وى عطار بود و وى نيز همان پيشهء پدر داشت . روزى كه در دكان خود نشسته بود و غلامان در بر او ايستاده بودند ناگاه ديوانه‌اى رسيد و تيز در دكان نگريست و آب در چشم گردانيد و آه كشيد .\r\nعطار او را گفت : چه خيره مىنگرى ؟ مصلحت آن است كه زود درگذرى . ديوانه گفت : اى خواجه ، من سبك‌بارم و به جز خرقه‌اى هيچ ندارم ، زود از اين بازار مىتوانم گذشت ، تو تدبير اشغال و احمال خود كن و از روى بصيرت فكرى به حال خود كن . گفت : چگونه مىگذرى ؟ گفت : اين‌چنين و خرقه از بر كند و زير\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nسر نهاد و جان تسليم كرد . عطار تغيير حالت داد و دكان را بست و روى از جهان بركشيد .\r\nمؤلف بستان السياحة چنين آورده است كه : آن مرد درويش بود و مكرر مىآمد و عطار به او چيزى مىداد . چون مكرر شد عطار گفت : اى درويش چرا حرص مىنمائى و در بستر قناعت نمىآسائى ؟ گفت : اى شيخ تو با اين تعلق چگونه خواهى مرد و چگونه جان به جهان‌آفرين خواهى سپرد ؟ عطار گفت : تو كه با اين حرص و آزى و رشتهء املت به دين درازى چگونه وفات خواهى يافت و به چه طريق به وادى خموشان خواهى شتافت ؟ درويش گفت : چشم عبرت بگشاى و مردن درويشان را مشاهده نماى . اين بگفت و كشكول زير سر گذاشت ، اللّه گفت و لواى عزيمت به سوى آخرت افراشت .\r\nگارسن دوتاسى در نقل اين حكايت آن را بدين صورت در آورده است :\r\nدرويش نظرى به كالاى دكان او افكند و آهى كشيد . عطار در شگفت شد و او را گفت راه خود بگير و برو . درويش گفت : تو حق دارى ، سفر جاودانى براى من آسان است . من از راه خود روى گردان نيستم زيرا كه جز جبه‌اى چيزى در جهان ندارم ، اما بدبختانه تو چنان نيستى و آن همه كالاى گران دارى . پس در انديشهء اين سفر باش و اين گفتار در عطار اثر كرد .\r\nمؤلف خزينة الاصفيا اين داستان را چنين آورده : درويش چيزى خواست و عطار متوجه او نشد . درويش گفت : اى خواجه تو چگونه خواهى مرد ؟ عطار گفت :\r\nچنان كه تو بميرى . درويش گفت : مثل مردن من توانى ؟ گفت : آرى . درويش كاسهء چوبين زير سر نهاد و بر زمين دراز شد و گفت : اللّه و جان به حق تسليم كرد .\r\nروايت آتشكده نيز مانند روايت بستان السياحة است و ظاهرا مؤلف بستان السياحة آن را از آتشكده گرفته است .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nمؤلف مجالس العشاق « 1 » مىنويسد : از آغاز به طبابت مشغول بود و دكان عطارى داشت و بر آن مىنشست . روزى درويشى به در دكان آمد و چند بار چيز خواست او به درويش نپرداخت . درويش گفت : تو با اين سروكار و مال و جهات بسيار چون خواهى مرد ؟ عطار گفت : عجب سؤالى مىكنى ، تو خواهى مرد ؟ آن درويش بنشست و آهى كشيد و كاسهء چوبين بر زير سر نهاد و جان سپرد . شيخ را حالتى پديد آمد ، دكان را به غارت داد و روى از مردم دركشيد .\r\nاين روايت را مؤلف فرانسوى لوى دوبو در كتابى به نام « ايران » « 2 » نوشته است بدين گونه آورده و ظاهرا آن را از مقدمهء سيلوستر دوساسى بر پندنامهء عطار نقل كرده است : درويش نگاهى خيره به دكان كرد و چشمش پراشك شد و آه بلندى كشيد . عطار گفت : چرا خيره مىنگرى ؟ بهتر اين است كه راه خود را بگيرى و به روى . گفت : بار من بسيار سبك است زيرا كه جز اين ژنده چيزى ندارم ، اما تو با اين تنگها و كيسه‌هاى پر از دواهاى گرانبها چون گاه رفتن شد چه مىكنى ؟ من مىتوانم به شتاب از اين بازار بيرون روم ، اما تو بهتر است كه از پيش در صدد بستن بار خود برآيى و بهتر آن است كه اندكى در كار خود انديشه كنى .\r\nبه نظر من اين روايت اخير از همه سنجيده‌تر و طبيعىتر و به عقل نزديك‌تر مىآيد و اگر هم كسى در آن تصرفى كرده خوب تصرف كرده است . در هر صورت از اين گونه اتفاقات شگفت كه باعث تغيير حالت در بزرگان صوفيه شده است در احوال ايشان بسيار آورده‌اند و دليل آن هم بسيار روشن است . كسانى كه اساسا طبع تصوف و ذوق اين انديشهاى دشوار در آنها نيست نمىتوانند دريابند كه چگونه كسى ممكن است چون فريد الدين عطار و يا ديگران كه مانند او بوده‌اند\r\n\r\n\r\n","description":"","footnote":"\r\n( 1 ) - چاپ كانپور 1314 ص 99 - 101\r\n( 2 ) - چاپ پاريس 1841 ص 442 ستون دوم\r\n La Perse ( Collection de 1 ' Univers ) Par Louis Dubeux , Paris 1841 , P . 442 , colonne 2 \r\n","page_name":" 64 ","page_number":64},
  {"content":"\r\n\r\nبشود و براى توجيه آن حال مخصوص كه بعضى خاصان را دست مىدهد ناچارند ازاين‌گونه نمونه‌هاى شگفت و ازاين‌گونه سرمشق‌هاى معجزه‌آسا پيدا كنند تا بتوانند ثابت كنند كه اين بزرگان متصوفه نخست مانند مردم ديگر گرد جاه و جلال و مال جهان مىگشته‌اند و براى اينكه از اين همه دلربائىها دست بكشند چنين خوارق عادات و كرامات لازم مىشده است و حال آنكه سخت پيدا و آشكار است كه كسى چون فريد الدين عطار از مادر با همين ذوق و طبيعت زاده است و سرشت او براى پذيرفتن اين‌گونه افكار و اين روش مخصوص از زندگى از روز نخست آماده بوده و محتاج نبوده است كه كسى چنين كارى را بكند تا او بيدار شود و اين حال تنها از راه مجاهدت و تزكيهء نفس و تهذيب شخصى پيش مىآيد نه از ديدار شگفتىهائى مانند اين و چنين طبعى كه فطرة مايل به قبول تصوف و اصول آن و به كار بستن انديشهاى بلند آن است در پى بهانه نمىگردد و محتاج به ديدن چنين كار شگرفى نيست ، اگر هم در همهء جهان را بر روى او ببندند ، اگر هم هرگز نبيند و نشنود ، سرانجام روزى خود چنين مىشود و تفاوت بسيار فاحشى كه در ميان طريقهء تصوف با هر طريقهء دينى و فلسفى ديگر هست اين است كه هر عقيده و حكمتى را بايد از استاد فراگرفت و درس خواند و پيروى كرد ولى تصوف چيزى است كه تنها طبع و سرشت مايل به قبول آن مىخواهد .\r\nديگر از مطالبى كه دربارهء عطار نوشته‌اند اين است كه مؤلف مجالس العشاق مىگويد : در نيشابور دوازده سراى معمور داشت و چون روى دل به عالم ديگر داشت آنها را مرمت نمىكرد ، تا سراپا تمام از هم ريخت و در درون شهر جائى نمانده بود ، به گورستان رفت و در همين موضع كه مدفن اوست مسكن داشته و سپس مىگويد : شيفتهء پسر كلانتر قريهء مذكور بود ، اما شگفت اينجاست كه پيش از آن نامى از قريه‌اى نبرده است كه بدان اشاره مىكند و قريهء مذكور مىگويد ، ممكن است مرادش نيشابور يا جائى كه قبرش در آن واقع شده است باشد . پيداست كه\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nاين سخنان تحريف مطالب ديگرى است كه ديگران هم دربارهء عطار نوشته‌اند و آشكار است كه اصل مطلب اين بوده كه عطار نخست توانگر بوده است و با اين همه روى از جهان دركشيده و پيرامون اسباب اين جهان نگشته است و در همان شهرى كه مىزيست درگذشته است . اما اينكه عاشق پسر كلانترى شده باشد از مؤلف مجالس العشاق شگفت نيست زيرا كه اساس اين كتاب چنان‌كه از نام آن پيداست و به همين جهت يكى از عجيب‌ترين كتابهاى سست پر از مجعولاتست كه در زبان فارسى نوشته شده اين است كه شرح حال هركس را نوشته مىبايست حتما عاشق بوده باشد و در اين كتاب داستانهاى ساختگى بىاساس دربارهء معاشقات يك عدهء كثير از دانشمندان و شاعران معروف عالم اسلام و حتى ائمهء اثنىعشر آورده و اگر عطار را هم عاشق پسر كلانتر قريه‌اى نمىكرد اساس كتابش برهم مىخورد .\r\nمطلب ديگرى كه از جزئيات احوال عطار هست اين است كه سفرهائى هم كرده است چنان‌كه خود گفته كه با نجم الدين كبرى و مجد الدين بغدادى ديدار كرده است و چون هر دو در خوارزم بوده‌اند قطعا سفرى به خوارزم رفته . دولتشاه مىگويد پس از آنكه تغيير حالت داد به حج رفت و اين گفته را مؤلف هفت اقليم و گارسن دوتاسى نيز تكرار كرده‌اند .\r\nخود در مثنوى اسرارنامه « 1 » در بيان آرزوى خود به زيارت قبر پيغمبر مىگويد :\r\n منم در فرقت آن روضهء پاك * كه بر سر مىكنم از آرزو خاك\r\nاگر روزى بدان ميدان درآيم * چو گوئى زين خم چوگان برآيم\r\nبه آهى بگسلم بند جهان را * هبوطى سازم از خاك تو جان را \r\n\r\n\r\n","description":"","footnote":"\r\n( 1 ) - چاپ طهران ص 27 - 28\r\n","page_name":" 66 ","page_number":66},
  {"content":"\r\n\r\n سه حاجت خواهم از درگاه تو من * كه هستم نيك حاجت خواه تو من\r\nكه پيش از مرگ اين دلدادهء ريش * ببيند روضهء پاك تو در پيش\r\nدگر كز شاعرانم نشمرى تو * به چشم شاعرانم ننگرى تو\r\nدگر چون جانم از تن شد بآزاد * تو برگيريش يا رب همچنين باد \r\nاز اينجا معلوم مىشود كه اگر هم به حج رفته باشد قطعا پس از سرودن اسرارنامه است .\r\nهم در اسرارنامه جزئيات زندگى خود و افكار خويش را بدين گونه شرح مىدهد :\r\n زهى عطار از بحر معانى * به الماس سخن در مىچكانى\r\nزبان درفشان تو مريزاد * به جز در از زبان تو مريزاد\r\nميان چارطاق كوژرفتار * بر اين منوال كس را نيست گفتار\r\nترا زيبد ز عالم بارنامه * كه بر تو ختم شد اسرارنامه\r\nچنانم قوت‌طبعست كز فكر * چو يك معنى بخواهم صد دهد بكر\r\nاز انديشه چنان مست و خرابم * كه ديگر مىنيايد نيز خوابم\r\nنيابم خواب شب بسيار و اندك * از اين پهلو همىگردم بدان يك\r\nهمىرانم معانى را ز خاطر * كه يك‌دم خواب يابم بو كه آخر\r\nيكى را چون برانم ده برآيد * بتر را گر برانم به برآيد\r\nز بس معنى كه دارم در ضميرم * خدا داند كه در گفتن اسيرم\r\nبه صنعت سحر مطلق مىنمايم * درين شك نيست الحق مىنمايم\r\nبه حكمت لوح گردون مىنگارم * كه من حكمت ز يؤتى الحكمه دارم\r\nبه معنى موى از هم مىشكافم * ببين گر پاى دارى دست بافم\r\nجواهر بين كه از درياى جانم * همىريزد پياپى بر زبانم\r\nببين اين لطف و فضل و كشف اسرار * نگه كن معنى و تركيب گفتار \r\n\r\n","description":"","footnote":"","page_name":" 67 ","page_number":67},
  {"content":"\r\n\r\n اگر ما يك سخن گوئيم صدسال * سخن دوشيزه ماند هم بدين حال\r\nز ما چندان كه گوئى ذكر ماند * و ليكن اصل معنى بكر ماند\r\nخردمندا بيا بارى سخن بين * كه گفتت كان سخنهاى كهن بين\r\nهر آنچ آن كهنه مىگردد قديدست * كه لذات از جهان قسم جديدست\r\nچو من تا روز عالم باز بودست * نمىدانم سخن‌پرداز بودست\r\nسخن را طبع عيسى فكر بايد * چو مريم گر بزايد بكر بايد\r\nز تحسين در گذشت است اين سخنها * كه شورى دارد اين شيرين سخنها\r\nكسى را كارزوى اين ضعيف است * نمودار منش شعر لطيف است\r\nز شعر خود نمودارش نمودم * ز هر در در اسرارش نمودم\r\nاگر تو اهل رازى چشم كن باز * به غواصى برون گير از سخن راز\r\nبساط مفلسى گسترده‌ام من * بسى ديوانگىها كرده‌ام من\r\nكجا اهل دلى در گوشه‌اى فرد * كه بنشيند دمى با ما در اين درد\r\nتو اى عطار چند آخر از اين گفت * كسى آن گفت را نبود از اين گفت\r\nچنان خواهم كه همچون خاك گردى * مگر در شيب پائى پاك گردى\r\nچو خاك راه خواهى شد از اين پس * چو خاك راه شو در پاى هر خس\r\nفروتن شو خموشى گير پيشه * در اين هر دو صبورى كن هميشه\r\nترا مى صبر بايد كرد حاصل * كه گفت الصبر ايا ما قلائل\r\nصبورى كن ز حق‌انديش پيوست * كه با حق باشى و با خويش پيوست\r\nگرت بايد به هر دم تازه جانى * فرومگذار ياد او زمانى\r\nهمى هر دم زدن در بيم و اميد * به حق سرمايهء ملكى است جاويد\r\nچو هر دم مىتوانى يافت نورى * چرا دايم نباشى در حضورى\r\nگر از صد چيز مىيابى شرف تو * چه بهتر گر حضور آرى به كف تو \r\n\r\n","description":"","footnote":"","page_name":" 68 ","page_number":68},
  {"content":"\r\n\r\n\r\nرحلت\r\nچنان‌كه پيش از اين آورده‌ام در كتيبه‌اى كه بر سر قبر او هست و از سال 891 است سال فوت او را 586 نوشته‌اند . در تاريخ مرگ او قطعه‌اى سروده‌اند كه دو بيت آن را مؤلف هفت اقليم نقل كرده و نسخهء تمام آن اين است :\r\n شيخ عطار آن فريد روزگار * مرشد شاهان و شاهنشاه فقر\r\nسال عمرش جامع آمد زانكه بود * جامع اسرار وحدت شاه فقر\r\nشد شهيد راه فقر آن رهنما * سال تاريخش از آن شد راه فقر \r\nمطابق اين قطعه مدت عمر او به عدد كلمهء جامع به معنى 114 سال و سال مرگ وى به عدد حروف عبارت « راه فقر » يعنى همان سال 586 است ولى پيداست كه اين قطعه در همان زمان عطار ساخته نشده و لااقل دويست سال پس از آن ساخته‌اند زيرا كه در قرن ششم و هفتم تا اواخر قرن هشتم به هيچ وجه شعرى كه در آن ماده‌تاريخ را به حساب ابجد بياورند در زبان فارسى ديده نشده است و اين روش در اواخر قرن هشتم معمول شده است . همين قطعه را حاج خليفه در تقويم التواريخ نقل كرده و به همين جهة فوت او را در 586 دانسته است . همين گفته را سيد محمد شمعى در كتاب « علاوه لى اثمار التواريخ » « 1 » آورده و سال فوت او را 586 ضبط كرده است . جامى در نفحات الانس كه در 881 تاليف كرده و قديمىترين كتابى است كه تاريخ شهادت عطار را ضبط كرده در 627 نوشته است .\r\nپس از آن دولتشاه در تذكرة الشعراء كه در 892 تاليف كرده مرگ او را در دهم جمادى الاخرهء 627 يا به قول ديگر در 589 و يا 619 نوشته است و خود گويد تفاوت فراوان در اين اقوال واقع است و اين تواريخ از نسخ نوشته شده و پيش از آن مىگويد سه سال پس از قتل او شادياخ خراب شد . خوندمير در حبيب السير\r\n\r\n\r\n","description":"","footnote":"\r\n( 1 ) - چاپ استانبول 1295 ص 48\r\n","page_name":" 69 ","page_number":69},
  {"content":"\r\n\r\nرحلت او را بنا بر نفحات الانس به سال 627 به دست كفار مىنويسد . از اينجا معلوم مىشود كه در قرن نهم يعنى دويست سال پس از مرگ عطار تا اين اندازه دربارهء تاريخ رحلت او اختلاف بوده است . شيخ علىنقى كمره‌اى در انتخاب تذكرهء مير تقى كاشى تاريخ رحلت او را دهم جمادى الاخرهء 627 و به قول بعضى در 632 يا 619 مىنويسد و نيز تصريح مىكند كه سه سال بعد آن شهر يعنى شادياخ خراب شد . مؤلف مجالس العشاق شهادت او را به سال 627 آورده . پس از آن هرچه مىگذرد اقوال در تاريخ مرگ عطار بيشتر مختلف مىشود چنان‌كه حاج خليفه در كشف الظنون در كلمهء شترنامه 627 يا 632 يا 619 مىنويسد و در كلمات اسرارنامه و الهىنامه و پسرنامه و بلبل‌نامه و پندنامه و تذكرة الاولياء و حيدرنامه و خسرونامه 627 و در كلمات جواب‌نامه و جواهرات الذات 727 مىنويسد . مرحوم اعتماد السلطنه در مطلع الشمس « 1 » گويد در 627 بر دست كفار شهيد شد و سن او 114 سال بود .\r\nمؤلف روضات الجنات گويد در 627 يا 589 شهادت يافت و پس از شهادت او آن شهر خراب شد . مؤلف طرائق الحقائق به نقل از نفحات الانس شهادت او را در فتنهء تتار در 627 آورده « 2 » . مؤلف سفينة الاولياء در 607 بر دست كفار نوشته . مؤلف مجالس المؤمنين گويد در 627 شهيد شد و بعضى در 587 گفته‌اند و پس از مرگ او به سه سال شادياخ خراب شد . مؤلف مرآت الخيال گويد وفات او در قتل عام چنگيز در نيشابور در 619 يا به قولى در 607 بوده . مرحوم هدايت در مجمع الفصحاء در 627 در فتنهء مغول و در رياض العارفين به دست تركى در فتنهء چنگيزى در 627 آورده است . مؤلف هفت اقليم كه در 1002 تأليف شده در 627 يا 619 نوشته و بعد همان قطعهء سابق الذكر را كه شامل تاريخ 586 است نقل كرده .\r\nمؤلف روز روشن در 627 در يورش هلاكو خان به نيشابور در هنگام قتل عام\r\n\r\n\r\n","description":"","footnote":"\r\n( 1 ) - ج 3 ص 173\r\n( 2 ) - ج 2 ص 150 و 285\r\n","page_name":" 70 ","page_number":70},
  {"content":"\r\n\r\nنوشته است . مؤلف نگارستان سخن در هنگامهء قتل عام چنگيز خان در 610 نوشته .\r\nحاج زين العابدين شيروانى متخلص به تمكين مؤلف بستان السياحة در كتاب ديگر خود رياض السياحة « 1 » پس از تكرار آنچه در بستان السياحة نوشته شهادت او را در 617 نوشته است . صادق اصفهانى هم در كتاب شاهد صادق « 2 » فوت او را در حوادث سال 617 ضبط كرده است . مؤلف خزينة الاصفيا در 628 يا 672 آورده و گويد صاحب مخبر الواصلين سال فوت وى را 626 تحرير فرموده كه از دست كفار تاتار شهادت يافت و در حاشيهء آن كتاب « 3 » اين اشعار را از مخبر الواصلين نقل كرده‌اند :\r\n شيخ دنيا و دين فريد الدين * آفتاب سپهر صدق و يقين\r\nعمر او يك‌صد و چهارده سال * بود از لطف ايزد متعال\r\nسال ترحيل آن مه دوران * قبلهء اهل جنت است عيان\r\nعقل تاريخ نقل آن مسعود * بلبل جنت و جنان فرمود\r\nمرقد عاليش به نيشابور * زائرش سر به سر ملائك و حور \r\nجملهء « قبلهء اهل جنت » به حساب ابجد 626 و جملهء « بلبل جنت و جنان » به همان حساب 627 مىشود پس از اين قرار مؤلف مخبر الواصلين دو قول آورده يكى 626 و يكى 627 . فرصت شيرازى در آثار عجم « 4 » عمر او را 114 سال و شهادت وى را در فتنهء چنگيزى در 621 به دست تركى نوشته است . گارسن دوتاسى سن او را بيش از صد و ده سال و كشته شدنش را به دست سربازان چنگيز در حدود سال 1230 ميلادى يعنى 627 نوشته است . در دايرةالمعارف اسلام « 5 »\r\n\r\n\r\n","description":"","footnote":"\r\n( 1 ) - چاپ اصفهان 1338 - 1339 ص 164 - 165\r\n( 2 ) - نسخهء خطى در فصل تاريخ\r\n( 3 ) - ج 2 ص 262\r\n( 4 ) - چاپ بمبئى 1314 ص 72\r\n( 5 ) -\r\n Encyclopedie de 1 ' Islam vol , 1 , Leyde et paris 1913 , P . 522 \r\n","page_name":" 71 ","page_number":71},
  {"content":"\r\n\r\nنوشته شده كه تاريخ مرگش را با اختلاف در 587 و 597 و 619 و 627 و 632 آورده‌اند ولى چنان مىنمايد كه قطعا در 618 زنده بوده و سال 627 بر اقوال ديگر ترجيح دارد ولى مىتوان گفتهء دولتشاه را پذيرفت كه در 513 ولادت يافته و اسير و مقتول مغول شده است . در مقدمهء اسرارنامهء چاپ طهران ولادت وى را در 512 و شهادت او را در فتنهء چنگيز در 627 نوشته‌اند . در فهرست عربى و لاتينى قديم موزهء بريتانيا بنا بر نقل علامه آقاى محمد قزوينى در مقدمهء تذكرة الاولياء « 1 » در 597 نوشته شده . مرحوم فتح اللّه خان شيبانى در مقدمهء مظهر العجائب 618 يا 627 مىداند . در مقدمهء پندنامهء چاپ قديم طهران « 2 » به سال 597 يا 602 نوشته‌اند . آقاى حاتمى در مقدمهء مصيبت‌نامه همان عقيدهء مرحوم شيبانى را پيروى كرده و در 618 يا 627 مىداند و همين مطلب را در مقدمهء پندنامه مكرر كرده و در مقدمهء سى فصل 618 نوشته است . مؤلف فهرست كتابخانهء عمومى معارف « 3 » در 589 يا 597 يا 627 يا 619 نوشته است . در فهرست كتب عربى - فارسى وارد و مخزونهء كتبخانهء آصفيهء سركار عالى « 4 » رحلت او را سال 622 نوشته‌اند و در بعضى مآخذ ديگر 632 و 688 و 690 آمده است .\r\nاز اين فهرست معلوم مىشود كه در باب تاريخ رحلت عطار اختلاف عجيبى در ميان است كه دربارهء هيچ‌يك از مردانى كه در تاريخ نام ايشان آمده اختلاف به اين اندازه نيست يعنى از 586 گرفته تا 727 بيست قول مختلف در ميان هست و در اين ميان 141 سال فاصله است كه مدت زندگانى چهار نسل باشد . بنا بر آنچه پيش از اين آمده است بعضى از اين قولها را چند بار مكرر كرده‌اند و فهرست آنها\r\n\r\n\r\n","description":"","footnote":"\r\n( 1 ) - ص يد\r\n( 2 ) - چاپ 1290 ص 12\r\n( 3 ) - ج 2 طهران 1314 ص 27\r\n( 4 ) - ج 2 حيدرآباد دكن 1333 ص 1492 - 1493\r\n","page_name":" 72 ","page_number":72},
  {"content":"\r\n\r\nبه ترتيب تاريخ بدين قرار است :\r\n586 پنج بار ، 587 دو بار ، 589 سه بار ، 597 چهار بار ، 602 يك‌بار ، 607 دو بار ، 610 يك‌بار ، 617 دو بار ، 618 سه بار ، 619 هفت بار ، 621 يك‌بار ، 622 يك‌بار ، 626 دو بار ، 627 بيست و نه بار ، 628 يك‌بار ، 632 چهار بار ، 672 يك‌بار ، 688 يك‌بار ، 690 يك‌بار ، 727 دو بار .\r\nاز ميان اين گفتارهاى مختلف هر تاريخى كه پيش از 627 باشد به هيچ وجه پذيرفتنى نيست زيرا كه پيش از اين گذشت كه عطار مفتاح الفتوح را روز جمعهء 15 ذىحجهء 578 و منطق الطير را روز سه‌شنبهء 20 ذىحجهء 583 تمام كرده است و پس از آن مىدانيم كه معاصران او همه در آغاز قرن هفتم درگذشته‌اند چنان‌كه سعد الدين حموى در 605 و مجد الدين خوارزمى در 616 و سلطان علاء الدين محمد بن تكش خوارزمشاه در 617 و قطب الدين حيدر در 618 و نجم الدين كبرى نيز در 618 درگذشته است . مستشرق فرانسوى ادگار بلوشه در مجلد دوم فهرست كتابهاى خطى فارسى كتابخانهء ملى پاريس « 1 » مىنويسد كه عطار دو بار در تذكرة الاولياء آورده است كه آن كتاب را در 617 در زمان محمد خوارزمشاه نوشته است . از طرف ديگر مىدانيم كه قطعا عطار در سال 618 زنده بوده زيرا كه به گفتهء جامى در نفحات الانس چون بهاء الدين ولد پدر جلال الدين محمد بلخى مولوى با پسرش از خراسان هجرت كرده در راه كه به نيشابور رسيده است عطار را ديده و وى نسخه‌اى از اسرارنامه به جلال الدين محمد داده و به گفتهء دولتشاه « 2 » در اثناى آن سفر چون به نيشابور رسيدند شيخ فريد الدين عطار قدس اللّه روحه به ديدن مولانا بهاء الدين آمد و در آن وقت مولانا جلال الدين كوچك بود ، شيخ عطار كتاب اسرارنامه را به هديه به مولانا جلال الدين داد و مولانا بهاء الدين را گفت : زود باشد\r\n\r\n\r\n","description":"","footnote":"\r\n( 1 ) - ج 3 ص 78 - 79\r\n( 2 ) - ص 193\r\n","page_name":" 73 ","page_number":73},
  {"content":"\r\n\r\nكه اين پسر تو آتش در سوختگان عالم زند . و همين نكته را مؤلف مجالس المؤمنين و روضات الجنات هم آورده‌اند . اين سفر در حدود سال 618 بوده است و در اين زمان جلال الدين محمد 14 ساله بوده « 1 » و در اين صورت مثنوى اسرارنامه را عطار پيش از 618 سروده است .\r\nاما تاريخ‌هائى كه پس از 627 است نيز پذيرفتنى نيست زيرا كه به دلايلى پيش از اين ثابت كردم كه عطار در حدود 537 ولادت يافته و چون بيش از نود سال نزيسته است ممكن نيست از 627 به بعد زنده بوده باشد و بهترين دليل اين است كه از همهء تاريخ‌هاى مختلفى كه در رحلت او آورده‌اند سال 627 را بيشتر تكرار كرده‌اند و تقريبا متداول است وانگهى يگانهء تاريخى است كه روز و ماه را هم با آن توأم كرده و دهم جمادى الاخرهء 627 نوشته‌اند و در نفحات الانس كه قديمىترين و معتبرترين سند ما در احوال عطار است يگانه تاريخى است كه ثبت شده پس بدين دلايل تاريخ درست مرگ عطار همان دهم جمادى الاخرهء 627 است .\r\nدولتشاه مىنويسد عطار در زمان فترت چنگيز خان به دست لشكر مغول افتاد و در قتل عام شهيد شد و تعجيل قتل خود مىكرد . گويند مغولى مىخواست او را بكشد مغولى ديگر گفت : اين پير را مكش كه به خونبهاى او هزار درم بدهم .\r\nمغول خواست او را نكشد ، گفت مفروش كه بهتر از اين خواهندم خريدن . شخصى ديگر گفت : اين پير را مكش كه به خونبهاى او يك توبره كاه مىدهم . گفت به فروش كه به از اين نمىارزم و شيخ شربت شهادت نوشيد . چنان‌كه پيش از اين گذشت در كتيبه‌اى كه بر سر خاك او هست به همين داستان اشاره كرده‌اند و از اينجا پيداست كه اين داستان در قرن نهم كاملا رواج داشته است . نويسندگان ديگر\r\n\r\n\r\n","description":"","footnote":"\r\n( 1 ) - رساله در تحقيق احوال مولانا جلال الدين محمد تاليف آقاى بديع الزمان فروزانفر طهران 1315 ص 18\r\n","page_name":" 74 ","page_number":74},
  {"content":"\r\n\r\nكه اين داستان را آورده‌اند در آن بعضى تصرفات كرده‌اند : مؤلف مجالس العشاق مىنويسد : « در وقتى كه چنگيز خان تواجى وقت ( ؟ ) قدغن مىكرد كه بدين ديار مىبايد رفت به ملازمت اما به سوى مىرفت ( ؟ ) و در محل برخاستن فرمود كه مىروى و نجم الدين كبرى و عطار را به قتل مىآورى . مريدان آن حضرت را اضطراب بسيار شد ، از آن حضرت بعد از فراغت پرسيدند كه : حكمت در اين چه بود ؟ ما را چنان مناسب مىنمود كه اين حضرت آن دو ولى را سفارش مىكردند .\r\nآن حضرت فرمود كه حضرت حق نظر خود را به نجم الدين كبرى از محض عنايت خود داده بود كه در وقتى كه در خودى در ميان نبودى آن نظر بر هركس افتادى به مرتبهء ولايت رسيدى . آن نظر را او نوبتى بر سگى انداخت و عطار اسرار در حالت لمن الملك اليوم للّه الواحد القهار فاش كرد . چون لشكر چنگيز به خوارزم و نيشابور درآمدند هر دو بزرگ به قتل رسيدند » . پيداست كه اين عبارات در اصل بسيار سست بوده و در موقع چاپ آن را تباه‌تر كرده‌اند ولى همين‌قدر از آن برمىآيد كه خواسته است بگويد چنگيز دستور داد نجم الدين كبرى و عطار را بكشند و هر دو را كشتند .\r\nاين داستان كشته شدن عطار را بسيارى از مؤلفين كه گويا همه از تذكرة الشعراء گرفته‌اند نقل كرده‌اند . شيخ علىنقى كمره‌اى در انتخاب تذكرهء مير تقى كاشى همان روايت را دارد . روايت ديگر كه دوبو در كتاب « ايران » آورده اين است كه آن مرد نخستين كه مغولى بود هزار سكهء نقره مىداد و دومى يك كيسهء كاه . مؤلفين هفت اقليم و آتشكده نيز همين روايت دولتشاه را دارند . مؤلف بستان السياحة گويد آن مغول نخستين هزار دينار و آن مغول دوم يك‌مشت كاه مىدادند .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nمير حسين دوست سنبهلى در تذكرهء حسينى « 1 » گويد : گويند در نظر شيخ گرمى به حدى بود كه هر طرف كه به قهر مىديد آتش در مىگرفت ، چون چنگيز خان نزديك شهر شيخ رسيد اهل آن ديار آمده ، التماس كردند كه به يك نگاه جلال آن حضرت آن ظالم به خاك سياه برابر مىشود و خلق خدا در امن مىماند . شيخ فرمود تا وى را مقابل لشكر چنگيز خان بردند ، هرچه كه شيخ به نظر قهر سوى لشكر ديد سر مو به هيچ‌يكى گزند نرسيد . گفتند پاسخ فوجش سوخته نمىشود ( ؟ ) . شيخ گفت : بگردانيد مرا ، كه خواهش خداى تعالى ديگر است . آخر فوجش در رسيد و قتل عام كرد . شيخ نيز به دست تركى گرفتار شد ، سه كس از مريدان شيخ پيدا شدند كه ما زر به وزن شيخ مىدهيم ، بستان و بگذر . آن ترك از شيخ پرسيد ، گفت : مگير كه به اين نمىارزم ، آخر زالى دامن كاهى آورد و گفت :\r\nاين را بگير و شيخ را بگذار . ترك گفت : حالا چه مىگوئى ؟ گفت : بگير كه بيش از اين نمىارزم . آن كافر برآشفت و شيخ را شهيد ساخت .\r\nمؤلف روضات الجنات مىنويسد : سيد جزايرى در كتاب انوار گفته كه از بزرگان صوفيه نزد ايشان شيخ عطار بود و چون سلطان آن زمان كفر و اغواء مسلمين را از او شنيد جلادى به او فرستاد كه سرش را برگيرد و چون جلاد نزد او رفت و او را خبر داد كه براى چه آمده شيخ عطار او را گفت : تو پروردگار منى ، هر صورتى كه خواهى تصور كن و اگر خواهى مرا بكشى اين منم ، پس او را كشت .\r\nمؤلف آتشكده بر اين داستان داستانى ديگر افزوده و گفته است : گويند چون گردن او را زدند به دو دست سر خود را نگاه داشته ، به قدر نيم فرسنگ دويده ، تا آنجا كه الحال مرقد اوست رسيده ، همان روح پرفتوحش به آشيان عليين پرواز كرد . مؤلف بستان السياحة همين داستان را بازگو كرده است . نيز مؤلف آتشكده\r\n\r\n\r\n","description":"","footnote":"\r\n( 1 ) - چاپ لكنهو 1292 ص 202 - 203\r\n","page_name":" 76 ","page_number":76},
  {"content":"\r\n\r\nآورده است كه : مذكور است كه قاتل او با كمال ندامت شيخ را به طريق مسلمين غسل داده كفن كرد و دفن نمود و خود مادام‌الحيات بر سر مزار كثير الانوار او مجاور بود و استغفار مىكرد و همين نكته را مؤلفين بستان السياحة و رياض العارفين هم مكرر كرده‌اند .\r\nمؤلف روز روشن اين افسانه‌ها را پرآب‌تر كرده و مىگويد : مغولى از آن لشكر شيخ عطار را به مقتل مىكشيد . شيخ گفت كه : كلاه نمدى بر سر و شمشير مصرى بر كمر براى قتل و تاراج از تركستان آمدى و مىدانى كه در اين پرده تو را نمىشناسم . در اين اثنا شخصى گفت كه : شيخ را مكش ، به عوض هژده هزار درم به دست من به فروش و او را نگذاشت بفروشد و ديگرى كه توبرهء كاه داد گفت به فروش . مغول به غضب آمد و به شمشير سر شيخ را از تن جدا كرد ، شيخ مقتول سر خود به هر دو دست گرفته روان شد . قاتل سراپا تحيّر شده از پى دويد و به طى مسافت نيم گره رسيده ، جسد شيخ را گرفت ، جسم بىسر مرده بر زمين افتاد ، مغول قاتل از قتل منفعل و متحير شده ، مسلمانان را جمع كرده ، به تجهيز و تكفين و تدفين شيخ پرداخت و خود شرف اسلام برگزيده ، مجاورت مزار شيخ اختيار كرد .\r\nدر هر صورت سخت آشكارست كه اين افسانه‌ها به هيچ وجه بيخ و بن ندارد و از اين گوش بايد شنيد و از آن گوش به در كرد و بهترين دليل آن اين است كه سال 627 كه عطار در آن سال درگذشته است نه به آن وقايع زمان چنگيز مىچسبد كه مدتى پيش از آن بوده و نه به وقايع زمان هلاكو كه مدتى پس از آن روى داده و وى به هيچ وجه در نيشابور كشتارى نكرده است و اينكه گفته‌اند و پيش از اين آورده‌ام كه شادياخ سه سال پس از مرگ عطار ويران شده اين نيز بىاساس و نادرست است زيرا كه سه سال پس از مرگ عطار 630 مىشود و تاريخ به هيچ وجه اشاره‌اى به چنين واقعه‌اى ندارد و آنچه تاريخ گواهى مىدهد اين است كه شادياخ تنها در پايان قرن هفتم متروك مانده و اندك اندك به مرور زمان رو به ويرانى\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nگذاشته و كسى آن را خراب نكرده است و شهر نيشابور چهار بار به شهادت تاريخ ويران شده يكى در سال 548 در فتنهء غز و بار ديگر در 553 و 556 كه باز تركان به خراسان حمله بردند « 1 » و بار چهارم در 617 كه در فتنهء مغول آن را تاراج و ويران كردند و مردم آن را كشتند و تا نزديك پنجاه سال پس از آن جز شادياخ آبادى ديگرى از نيشابور نمانده بود و غازان خان بار ديگر شهر نيشابور را ساخت و به همين جهت شادياخ متروك ماند و از ميان رفت و هيچ‌يك از اين تاريخها اندك ربطى با سال مرگ عطار ندارد و روىهم‌رفته اين افسانهء كشته شدن عطار در قتل عام مغول يا در زمان هلاكو از هر جهت نادرست و ساختگى است .\r\nشايد يگانه چيزى كه از اين ميان راست باشد اين باشد كه عطار به مرگ طبيعى درنگذشته و او را كشته باشند ، هرچند كه در اين نيز ترديد بسيار دارم و هيچ دليل روشنى نيافتم و اين كه جامى هم با اعتبارى كه گفتهء او مىبايست داشته باشد در نفحات الانس گفته است بر دست كفار تتار شهادت يافته نيز گفتهء ضعيفى است كه دليلى همراه ندارد .\r\nدر هر صورت اين افسانه كه عطار پس از كشته شدن سر خود را به دست گرفته و به پاى خود نيم فرسنگ به سوى گورستان تا جائى كه امروز مدفون است رفته است سبب شده كه مثنوى مجعول سست بر سر و بنى به نام او جعل كرده‌اند و بىسرنامه نام گذاشته‌اند و حتى گفته‌اند كه اين اشعار را در راه با سر بريده در همان مسافت نيم فرسنگ گفته است ! فرزانگان خود مىتوانند در اين باب حكم كنند كه اين گفته تا چه اندازه سخيف و كودكانه است .\r\nدولتشاه مىگويد : آورده‌اند كه چون عطار درگذشت پسر قاضىالقضات يحيى ابن صاعد هم كه بزرگ نيشابور بود فرمان يافت و مردم خواستند كه او را در پائين\r\n\r\n\r\n","description":"","footnote":"\r\n( 1 ) - تاريخ ابن اثير وقايع سال 538 و 553 و 556\r\n","page_name":" 78 ","page_number":78},
  {"content":"\r\n\r\nپاى عطار دفن كنند . قاضى نپذيرفت و گفت : روا نيست پسر من در پاى پيرك افسانه‌گوى به خاك رود و او را جاى ديگر دفن كردند . چون شب شد قاضى ديد كه بر سر خاك عطار است و ابرار و اقطاب و رجال اللّه جمع آمده‌اند و به او احترام مىكنند ، قاضى از اصحاب شرمنده شد ، بلكه به مجلس نارفته احترام بازگشت ، فرزند خود را گريان ديد و گفت : اى پدر تقصير كردى و مرا از بركت رجال اللّه بازداشتى ، زود درياب كه بهشت من قدم ابرار است . قاضى بامداد نزد اقرباى شيخ رفت و اجازه خواست پسرش را همان‌جا دفن كردند و توبه كرد و در سر قبر او عمارت ساخت .\r\n\r\nمرقد\r\nچنان‌كه گذشت دولتشاه گويد كه قاضى يحيى بن صاعد نخست بر سر قبر عطار عمارت ساخت و سپس گويد قبر عطار بيرون شهر شادياخ است در جائى معروف به شهر بازرگان و عمارت آن مختصر و ويران بود نظام الدين امير علىشير عمارتى ساخت و جاى ديگر « 1 » جزو آثار امير علىشير روضهء حضرت سيد عارف قاسم انوار و شيخ فريد الدين عطار را ذكر مىكند . جامى نيز گويد قبر وى در نيشابور است و همين نكته را مؤلفين طرائق الحقائق و مجالس المؤمنين و روضات الجنات و خزينة الاصفياء و مجالس العشاق نيز مكرر كرده‌اند و شيخ علىنقى كمره‌اى همان گفتهء دولتشاه را آورده است . چنان‌كه پيش از اين گذشت حال كنونى قبر عطار را مؤلف مطلع الشمس « 2 » وصف كرده است و مسلم است كه بناى كنونى را در سال 891 امير علىشير نوائى ساخته و در 892 كه دولتشاه تذكرة الشعراء را مىنوشته است اين ساختمان به پايان رسيده بود و بدين گونه بنائى\r\n\r\n\r\n","description":"","footnote":"\r\n( 1 ) - ص 50\r\n( 2 ) - ج 3 ص 101 - 102 ، 105 ، 107\r\n","page_name":" 79 ","page_number":79},
  {"content":"\r\n\r\nكه قاضى يحيى بن صاعد پس از مرگ عطار در سال 627 يا اندكى پس از آن ساخته چندان بناى محكمى نبوده است زيرا كه 264 سال پس از آن ويران بوده است ولى در قرن هشتم در زمان حمد اللّه مستوفى معروف بوده است « 1 » .\r\n\r\nعطار همدانى\r\nپيش از اين گذشت كه حاج خليفه در كشف الظنون در كلمات منطق الطير و الهىنامه و بلبل‌نامه و پندنامه و تذكرة الاولياء و خسرونامه و شترنامه و جواهر الذات نسبت عطار را همدانى آورده و به دلايلى اين نكته را رد كردم و اين شبهه از آنجا ناشى است كه يكى از بزرگان دانشمندان ايران در قرن ششم بوده است به نام و نسب حافظ ابو العلاء حسن بن احمد بن حسن بن محمد عطار همدانى و از علماى معروف قرائت در زمان خود بوده و در 569 درگذشته و او را مؤلفات چند است : مفردات القراء ، اصول المآب ، غاية الاختصار فى القراءات العشر لائمة الامصار ، الهادى الى معرفة المقاطع و المبادى « 2 » و وى از بزرگان حفاظ و روات حديث بوده و در پى دانش سفرها كرده و قرآن و لغت را از بزرگان محدثين همدان و جاهاى ديگر فراگرفته است و مردم همدان از خاص و عام به او اقبال بسيار مىكرده‌اند « 3 » و وى در محلهء درب شير همدان مدفون شده و خاقانى در تحفة العراقين او را مدح گفته است « 4 » و او را با فريد الدين عطار نيشابورى اشتباه كرده‌اند .\r\n\r\n\r\n","description":"","footnote":"\r\n( 1 ) - نزهة القلوب چاپ اوقاف ص 149\r\n( 2 ) - كشف الظنون در اسامى كتابهاى مزبور\r\n( 3 ) - تاريخ ابن اثير در وقايع سال 569\r\n( 4 ) - تاريخ گزيده چاپ اوقاف گيب ص 787\r\n","page_name":" 80 ","page_number":80},
  {"content":"\r\n\r\n\r\nعطارهاى ديگر\r\nگذشته از عطار ديگرى كه او هم به زبان فارسى شعرى گفته و شايد نيشابورى بوده باشد و در هر حال دويست سال درست پس از فريد الدين عطار مىزيسته است و پس از اين دربارهء او بحث خواهم كرد همواره در هر زمانى گروهى بسيار از دانشمندان ايران از هر طبقه به شهرت عطار يا لقب عطار ، معروف بوده‌اند كه اگر بخواهم نام همهء ايشان را ببرم كتاب جداگانه مىبايست نوشت و شايد بد نباشد اگر روزى كسى مجموعه‌اى از همهء كسانى كه در اسلام به اين لقب و شهرت معروف بوده‌اند بپردازد . چون ممكن است برخى از اين مطالب ناروا كه دربارهء فريد الدين عطار نيشابورى نوشته‌اند مربوط به عطارهاى ديگرى بوده باشد كسانى را كه ممكن است با فريد الدين عطار اشتباه كرده باشند در اينجا نام مىبرم . از همه معروف‌تر علاء الدين محمد بن محمد عطار بخارى است كه از بزرگان مشايخ تصوف از سلسلهء نقشبندى بوده و از بزرگان اصحاب خواجه بهاء الدين نقشبند به شمار مىرفته و در زمان خود تربيت بعضى از مريدان را به وى واگذار مىكرده است و مىگفته است علاء الدين بار بر ما سبك مىكند و وى صوفى بسيار عزيز محترمى بوده چنان‌كه مير سيد على گرگانى گفته‌اند تا من به صحبت خواجه علاء الدين نپيوستم خداى را نشناختم يا سيد شريف گرگانى گفته است تا به صحبت خواجه علاء الدين عطار نپيوستم خداى را نشناختم و وى در شب چهارشنبهء 20 رجب 802 پس از نماز خفتن درگذشته و قبر او در ده نو چغانيان بوده است « 1 » و وى مؤلف رسائل چند در تصوف است .\r\n\r\n\r\n","description":"","footnote":"\r\n( 1 ) - حبيب السير چاپ بمبئى جزو سيم از جلد سيم ص 87 ، نفحات الانس ص 250 - 252 ، فرهنگ جهانگيرى در كلمهء كلاه ، سفينة الاولياء ص 80 ، خزينة الاصفياء ج 1 ص 551 ، رشحات عين الحيات تاليف علىّ بن حسين واعظ كاشفى معروف به صفى چاپ 1911 - 1912 ص 79\r\n","page_name":" 81 ","page_number":81},
  {"content":"\r\n\r\nديگر عطار طوسى كه از عرفاى قرن ششم بوده است « 1 » .\r\nديگر ابو زكريا يحيى بن علىّ بن سليمان معروف به ابن العطار كه از فقهاى شافعى بود و در موصل در 541 يا 542 ولادت يافته و در فقه شاگرد قاضى عبد الرحمن بن خداش و شيخ يونس بن منعه بوده و در برخى از مدارس موصل درس مىگفته و در آنجا در 17 جمادى الاخرهء 618 درگذشته است « 2 » .\r\nديگر ابو العباس محمد بن احمد عطار بغدادى كه از بزرگان مشايخ صوفيه و شاگرد ابراهيم مارستانى و معاصر ابو سعيد خراز بوده و تفسيرى بر قرآن نوشته و در 309 يا 311 درگذشته است « 3 » .\r\nديگر خواجه حسن عطار كه پسر علاء الدين عطار و او نيز مانند پدر از مشايخ بزرگ نقشبنديه بوده و بهاء الدين نقشبند او را تربيت كرده است و شب دوشنبهء عيد قربان سال 826 درگذشته و او پسرى داشته است به نام يوسف عطار كه او هم از مشايخ نقشبندى قرن نهم بوده « 4 » .\r\nديگر نعيم عطار بلخى كه از شعراى فارسى زبان بوده و گويا در قرن نهم مىزيسته است « 5 » .\r\nديگر روح الدين عطار كه از شاعران قرن هشتم و معاصر خواجو و سيد جلال الدين عضد يزدى و آن طبقه از شعرا بوده و در شعر روح عطار تخلص مىكرده و غزل عارفانه را نيكو سروده و نسخه‌اى از ديوان غزليات او دارم .\r\nديگر عطار بخارى يا علائى عطار معروف به بچه عطار بخارى كه از شاعران\r\n\r\n\r\n","description":"","footnote":"\r\n( 1 ) - تاريخ گزيده ص 796\r\n( 2 ) - طبقات الشافعية الكبرى تاليف تاج الدين سبكى چاپ قاهره ج 5 ص 194\r\n( 3 ) - سفينة الاولياء ص 143\r\n( 4 ) - خزينة الاصفياء ج 1 ص 562 و رشحات عين الحياة ص 90\r\n( 5 ) - صبح گلشن تأليف سيد على حسن خان بهوپال 1295 ص 287\r\n","page_name":" 82 ","page_number":82},
  {"content":"\r\n\r\nقرن هفتم و از شاگردان سيف الدين اسفرنگى بوده است « 1 » .\r\nديگر زين الدين علىّ بن حسين انصارى طبيب معروف به حاج زين عطار كه از اولاد عبد اللّه انصارى بوده و در 730 در شيراز ولادت يافته و از پزشكان دربار شاه شجاع بوده و در 767 كتابى در مفردات و مركبات طب به نام مفتاح الخزائن نوشته و سپس در 770 آن را كامل‌تر كرده و به نام اختيارات بديعى براى صفوة الدين بديع الجمال كه يكى از زنان خاندان آل مظفر است پرداخته است « 2 » .\r\n\r\nمقام عطار\r\nجامى در نفحات الانس گويد : « آن قدر اسرار و توحيد و حقايق اذواق و مواجيد كه در مثنويات و غزليات وى اندراج يافته در سخنان هيچ‌يك اين طايفه يافت نمىشود » . همين گفته را مؤلفين سفينة الاولياء و خزينة الاصفياء نيز نقل كرده‌اند .\r\nمؤلف بحيره « 3 » مىنويسد : آورده‌اند كه شيخ عمار به خدمت قطب الاقطاب شاه مدار عرضه داشتى كرد كه جويندهء كار موحد كى شود ؟ فرمان آمد كه : اى عزيز عجب سؤالى كردى ؟ در ميان صدهزار رهرو يكى موحد باشد ، چنانچه گويند چهار كس در راه خدا قصد كردند : شيخ شرف الدين پانىپتى و خواجه احمد غزالى و فريد الدين عطار و رئيس الحكماء ابو على . اما شيخ شرف الدين به قوهء علم خود تا دروازهء توحيد رسيد و كشته شد و مرشد نداشت كه درون دروازهء توحيدش برد و خواجه احمد غزالى در ضمن توحيد رسيد و كشته شد و خواجه فريد الدين عطار و شيخ ابو على سينا ايشان در كتم توحيد رسيدند ، آنجا دو صف ايستاده ديدند ، يك\r\n\r\n\r\n","description":"","footnote":"\r\n( 1 ) - تذكرة الشعراء ص 127\r\n( 2 ) - فهرست كتابهاى خطى فارسى كتابخانهء ملى پاريس تأليف ادگار بلوشه ج 2 پاريس 1912 ص 93\r\n( 3 ) - ص 317 - 318\r\n","page_name":" 83 ","page_number":83},
  {"content":"\r\n\r\nصف نور محمدى و دوم صف نور ابليس پس نور ابليس بتافت و ايشان پنداشتند كه نور عز اللّه است ، سجده كردند ، خاكستر شدند . ابو على به قوت علم خاصى كه او را بود ايستاده ماند . ابليس بوعلى را گفت : تو به واسطهء نور محمدى به اينجا رسيدى ؟ او گفت : محمد به واسطهء ناقصان آمده ، نه از براى كاملان . نور محمدى لطمه‌اى بر جبههء بوعلى رسانيد كه خود را در اسفل السافلين يافت . اى عزيز سالكان كامل در اينجا هالك گشته‌اند ، پس ايشان را اولياى مهلكه گويند كه به مطلوب نرسيده‌اند ، پس ديگر كدام بيچاره را توان موحد گفت ؟\r\nدولتشاه در تذكرة الشعراء « 1 » گويد : حكايت كنند كه سلطان اعظم ابو القاسم بابر بهادر ، كساه اللّه به لباس الغفران ، از شيخ الشيوخ الفاضل صدر الدين محمد الرواسى قدس سره سؤال كرد كه : چه مىگوئيد در سخنان توحيدآميز بلند كه بزرگان فرموده‌اند ؟ گفت : اگر شيخ محيى الدين عربى و مولانا جلال الدين رومى و شيخ فريد الدين عطار و عراقى و اوحدى و حسينى گفته‌اند محض ايقان و اصل عرفان است و اگر نزارى قهستانى و پير تاج تولمى و امثال ايشان گفته‌اند ضلالت و بدعت و بوالفضولى است ، اين طريق را دزدى الفاظ مكمل مىنامند همانا متابع موحدانند ، اين مردم در الفاظ .\r\nمؤلف مجالس العشاق « 2 » گفته است : حضرت قاسم الانوار مىفرمود كه : شيخ عطار در تجريد قدم بر سر قدم حضرت حيدر كرار داشت .\r\nمؤلف هفت اقليم گويد : از شخص بزرگى كه عارف طريق طريقت و واقف وادى حقيقت بود پرسيدند كه در شيوهء مجاهدت و معاملت فرق ميان شيخ عطار و مولوى رومى چه بوده ؟ فرمود كه : مولوى چون شهبازى بود كه به يك طرفة العين خود را از تخت طريقت به قبلهء حقيقت رسانيده و شيخ عطار مانند مورى كه به\r\n\r\n\r\n","description":"","footnote":"\r\n( 1 ) - ص 223\r\n( 2 ) - ص 99 - 100\r\n","page_name":" 84 ","page_number":84},
  {"content":"\r\n\r\nآهستگى آن طريق را پيموده و بر جزو جزو حقيقت آن رسيده راه بريده .\r\nپيش از اين هم گذشت كه جامى در نفحات الانس مىنويسد كه : جلال الدين رومى گفته : نور منصور بعد از صد و پنجاه سال به روح فريد الدين عطار تجلى كرد و مربى او شد و اين گفته را مؤلفين بستان السياحة و هفت اقليم و سفينة الاولياء و خزينة الاصفياء و روز روشن نيز آورده‌اند .\r\nدر هر صورت عرفاى بزرگ ايران در مناقب و مقامات عطار سخن بسيار دارند و اگر مىخواستم همهء آنها را بياورم سخن بسيار دراز مىشد و به همين چند گفته بسنده كردم . شاعران متصوف ايران نيز در اشعار خود بسيار نام از عطار برده و او را تجليل كرده‌اند و اين چند بيت هم نمونه‌اى از آنهاست :\r\nجلال الدين محمد بلخى در غزلى مىگويد :\r\n عطار روح بود و سنائى دو چشم او * ما از پى سنائى و عطار آمديم « 1 » \r\nشيخ محمود شبسترى در آغاز گلشن راز جائى كه در سبب نظم آن كتاب سخن مىراند مىگويد :\r\n مرا از شاعرى خود عار نايد * كه در صد قرن چون عطار نايد « 2 »\r\nاگرچه زين نمط صد عالم اسرار * بود يك شمه از دكان عطار\r\nچه عطارى كه عطار جهانست * سخنهاى وى اندر مغز جانست\r\nولى اين بر سبيل اتفاقست * نه چون ديو از فرشته استراقست \r\nنيز جلال الدين محمد در غزلى گفته است :\r\n هفت شهر عشق را عطار گشت * ما هنوز اندر خم يك كوچه‌ايم \r\nاين شعر را نيز به جلال الدين محمد نسبت داده‌اند ولى سخت پيداست كه از او نيست و به نام او ساخته‌اند و هرگز جلال الدين محمد خود را ملاى رومى نناميده\r\n\r\n\r\n","description":"","footnote":"\r\n( 1 ) - تذكرة الشعراء دولتشاه ص 95\r\n( 2 ) - بيت اول دولتشاه ندانسته در تذكرة الشعراء ص 325 به كمال خجندى نسبت داده است .\r\n","page_name":" 85 ","page_number":85},
  {"content":"\r\n\r\nو اصلا كلمهء ملا در زمان او معمول نبوده و قطعا از دورهء صفويه به بعد به كار رفته است و آن اين است :\r\n من آن ملاى رومىام كه از نطقم شكر ريزد * و ليكن در سخن گفتن غلام شيخ عطارم \r\nعلاء الدولة سمنانى عارف مشهور قرن هشتم گفته است :\r\n سرى كه درون دل مرا پيدا شد * از گفتهء عطار وز مولانا شد \r\nنيز اين شعر را به جلال الدين محمد نسبت داده‌اند ولى پيداست كه از او نيست و ديگرى دربارهء او گفته است :\r\n گرد عطار گشت مولانا * شربت از دست شمس بودش نوش \r\nنيز جلال الدين محمد در مثنوى « 1 » جائى كه داستانى در باب محمود غزنوى را كه مضمون آن از عطار است نظم كرده مىگويد :\r\n آنچه گفتم از غلطهات اى عزيز * هم برين بشنودم از عطار نيز \r\nپس از آن اين حكايت را چنين مىآورد :\r\n رحمة اللّه عليه گفته است * ذكر شه محمود غازى سفته است\r\nكز غزاى هند پيش آن همام * در غنيمت اوفتادش يك غلام\r\nپس خليفه‌اش كرد و بر تختش نشاند * بر سپه بگزيدش و فرزند خواند\r\nطول و عرض و وصف قصه تو به تو * در كلام آن بزرگ دين بجو\r\nحاصل آن كودك برين تخت نضار * شسته پهلوى قباد شهريار\r\nگريه كردى اشك مىراندى بسوز * گفت شه او را كه اى پيروز روز\r\nاز چه گريى دولتت شد ناگوار * فوق املاكى قرين شهريار\r\nتو برين تخت و وزيران و سپاه * پيش تختت صف زده چون نجم و ماه \r\n\r\n\r\n","description":"","footnote":"\r\n( 1 ) - مثنوى معنوى چاپ اوقاف گيب دفتر ششم ص 352 بيت 1382\r\n","page_name":" 86 ","page_number":86},
  {"content":"\r\n\r\n گفت كودك گريه‌ام ز آنست زار * كه مرا مادر در آن شهر و ديار\r\nاز توم تهديد كردى هر زمان * بينمت در دست محمود ارسلان\r\nپس پدر مر مادرم را در جواب * جنگ كردى كين چه خشمست و عذاب\r\nمىنيابى هيچ نفرينى دگر * زين چنين نفرين مهلك سهل‌تر\r\nسخت بىرحمى و بس سنگين‌دلى * كه به صد شمشير او را قاتلى\r\nمن ز گفت هر دو حيران گشتمى * در دل افتادى مرا بيم و غمى\r\nتا چه دوزخ‌خوست محمود اى عجب * كه مثل گشتست در ويل و كرب\r\nمن همىلرزيد مى از بيم تو * غافل از اكرام و از تعظيم تو\r\nمادرم كو تا ببيند اين زمان * مر مرا بر تخت اى شاه جهان \r\nاصل اين حكايت كه عطار در مصيبت‌نامه آورده بدين گونه است :\r\n لشكر محمود نيرو يافتند * در ظفر يك طفل هندو يافتند\r\nطرفه شكلى داشت آن طفل سياه * از ملاحت فتنهء او شد سپاه\r\nآخرش بردند پيش شهريار * عاشق او گشت شاه نامدار\r\nهمچو آتش گرم شد در كار او * يك‌نفس نشكيفت از ديدار او\r\nهر زمان شاخ نو از بختش نشاند * لاجرم با خويش بر تختش نشاند\r\nدر و گوهر ريخت در پيشش بسى * وعدهء خوش داد از خويشش بسى\r\nطفل هندو در ميان عز و ناز * كرد چون ابر بهارى گريه ساز\r\nشاه گفتش از چه مىگريى برم * گفت از آن گريم كه گهگه مادرم\r\nكردى از محمودم از صد گونه بيم * گفتى او بدهد سزاى تو مقيم\r\nزان همىگريم كه چندين گاه من * بودم از محمود نى آگاه من\r\nمادرم كو تا براندازد نظر * پيش شه بيند مرا بر تخت زر\r\nاى دريغا بىخبر بودم بسى * زنده بىمحمود چون ماند كسى \r\nفتح اللّه خان شيبانى شاعر بزرگ قرن گذشته 1274 قمرى قبر عطار را زيارت\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nكرده و پس از آن در 1300 گفته است « 1 » :\r\n من از عطار ديدم در نيشابور * همان كان ديد موسى در كه طور\r\nهنوز آن بوى معنى در دماغم * دهد از عالم صورت فراغم\r\nچنان خاكش به بوئى كرد مستم * كه خمهاى طبيعت را شكستم\r\nكنون نزديك سى سالست كان بو * همىدارد مرا سرگشته چون گو\r\nگهى بر بوى او خوانم لسانش * گهى جويم به مظهر در نشانش « 2 »\r\nو گر غافل شوم روزى ازين بوى * همان بوى آردم اندر تكاپوى \r\nمرحوم حاج ميرزا عبد المجيد ملك الكلام مجدى كردستانى متوفى در 1305 شمسى شاعر نامى زمانهاى اخير در 1342 قمرى بر صدر نسخه‌اى از ديوان عطار كه از آن من است اين رباعى را از گفتار خود به خط خويش نوشته است :\r\n عطار بود كاشف اسرار وجود * وز فيض خداست چون سنائى مجدود\r\nپيوسته كلام او چو مصحف بر خوان * كو اهل شكوك را كند اهل شهود \r\n\r\nعقايد و افكار\r\nاز نخستين روزى كه فرق مختلف اسلام روى كار آمدند در ايران پيروان بسيار يافتند . اصلا تأسيس فرقه‌ها و طريقه‌هاى مختلف در اسلام كار ايرانيان است . دليل آن بسيار روشن است : ملتى كه پيش از غلبهء تازيان هزار و دويست سال باشكوه و جلال و كامروائى بسيار در جهان زيسته و تمدن درخشانى چون تمدن هخامنشى و ساسانى آورده بود بسيار دشوارش بود كه به استيلاى بيگانه‌اى كه از آن همه اصول يكسره عارى بود تن در دهد و به همين جهت مىكوشيد راه گريزى از فشار جان‌فرساى خليفهء دمشق يا خليفهء بغداد و كاركنان ستمگر تاراجگر\r\n\r\n\r\n","description":"","footnote":"\r\n( 1 ) - مقدمهء مظهر العجائب چاپ طهران 1323 ص 23 - 24\r\n( 2 ) - اشاره به دو مثنوى لسان الغيب و مظهر العجائب است كه به خطابه فريد الدين عطار نسبت مىدهند .\r\n","page_name":" 88 ","page_number":88},
  {"content":"\r\n\r\nخونخوار آنها پيدا كند . به همين جهت هر ايرانى باهوش ايران دوستى كه در سيصد سال نخست از صدر اسلام پيدا مىشد اصولى از خويشتن مىآورد و گروهى به او مىگرويدند و فرقه‌اى از نو تشكيل مىشد و اين گيرودار تا پايان قرن نهم كه صفويه بار ديگر همهء ايران را بدست گرفتند و همهء ايرانيان را هم زبان و هم خوى و هم داستان كردند باقى بود . تا پايان قرن پنجم ايرانيان بيشتر حنفى بودند . سلجوقيان كه به روى كار آمدند چون شافعيان نيشابور از نخست با ايشان يارى كرده بودند و خود را از نعمت‌پروردهء شافعيان مىدانستند عمال دربار خود را از ايشان برگزيدند و خود بدان طريقه گرويدند و به همين جهت سلجوقيان در انتشار طريقهء شافعى بسيار كوشيدند و از آن پس بيشتر ايرانيان شافعى بودند . در اين ميان فرق ديگر در نواحى مختلف ايران بوده‌اند . در طبرستان و گيلان و ديلمستان و گرگان و رى زيديه فراوان بودند . در ناحيهء بيهق كه همان ناحيهء سبزوار كنونى باشد شيعهء جعفرى اكثريت داشتند . اسماعيليه نخست در قهستان و در نواحى طبس بودند و پس از آن در نواحى رودبار و طارم و الموت در اطراف قزوين تا حدود گيلان گرد آمدند و دربار اسماعيليه در الموت رونق گرفت .\r\nكراميان در جنوب خراسان و در بعضى نواحى ماوراءالنهر و خوارزم بودند . فرق ديگر مانند معتزليان و رافضيان و حنبليان و خوارج نيز جسته جسته در نواحى مختلف ايران مراكزى داشته‌اند و شمارهء اين فرق مختلف پيش از صفويه در ايران به اندازه‌اى است كه كتابى جداگانه مىخواهد . صوفيه در اين ميان خود را ما فوق اين همهء فرق مىدانستند و اساسا تصوف به مسلك بيشتر شبيه بوده است تا به مذهب و در حقيقت فرقهء سياسى يا فرقهء اجتماعى بوده كه با هيچ‌يك از فرق ديگر دشمنى و مخالفت نداشته و همه را به يك چشم مىديده و حتى گبر و يهود و ترسا را هم معارض خود نمىدانسته است . تصوف فقط در اصول عقايد وارد مىشده و به فروع كارى نداشته است به همين جهت صوفيه در فروع گاهى پيرو\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nفروع شافعيان و گاهى پيرو فروع حنفيان و زمانى پيرو مالكيان و گاهى پيرو حنبليان و زمانى پيرو شيعه بوده‌اند و بسته به اينكه هر ناحيه‌اى اكثريت با كدام فرقه بوده است پيروى از فروع همان فرقه مىكرده‌اند . عبد اللّه انصارى كه از بزرگان متصوفه ايران است حنبلى بوده . به جز وى تا قرن ششم همهء بزرگان صوفيهء ايران حنفى بوده‌اند و نجم الدين كبرى و پيروان وى همه شافعى بوده‌اند يعنى صوفيهء ايران يا به فروع حنفى و يا به فروع شافعى رفتار مىكرده‌اند و در ميان ايشان كسانى كه به فروع شيعه عمل كرده باشند ظاهرا جز قطب الدين حيدر ديگر كسى نبوده است و تنها از قرن هشتم از زمان شاه نعمة اللّه ولى به بعد طريقهء نعمت اللهى به فروع شيعه عمل كرده است .\r\nمؤلف مجالس المؤمنين كه به شيعه‌تراشى معروف است كوشيده است كه عطار را هم شيعه كند و دليلى كه آورده اشعارى است كه از او در منقبت علىّ بن ابى طالب نقل كرده است غافل از اينكه برخى از آن اشعار از فريد الدين عطار نيشابورى كه مورد بحث ماست نيست و از ديگرى است كه پس از اين دربارهء او بحث خواهم كرد وانگهى صوفيه هرگز دربارهء هيچ‌يك از خلفاى چهارگانه غلو نكرده‌اند و يكى را بر ديگرى ترجيح نداده‌اند و به همين جهت در آثار عطار مدح هر چهار يار آمده است ، منتهى در بعضى از مثنويهاى او كه اخيرا در طهران چاپ كرده‌اند گويا عمدا مناقب سه خليفهء نخست را حذف كرده‌اند . دقت در آثار عطار مىرساند كه وى به مراحل طريقت كاملا معتقد بوده و نيز به اتحاد خدا و محو شدن در خدا اعتقاد داشته و به منتهى درجه از اين جهان وارسته بوده است چنان‌كه در آثار خويش بىاعتنائى صرف به همهء معاصران خود نشان داده و مطلقا نامى از هيچ‌كس نه به خوبى و نه به بدى نمىبرد و اگر يكى دو سه جا اثرى از مدايح در اشعار او ديده مىشود قطعا از اشعارى است كه در آغاز عمر خود سروده و از دوره‌اى است كه هنوز به اين وارستگى مطلق نرسيده بوده است . اين بىنيازى\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nمطلق را از هر دين و آئينى گاهى با كمال صراحت بيان مىكند ، چنان‌كه در منطق الطير مىگويد :\r\n كفر كافر را و دين ديندار را * ذره‌اى دردت دل عطار را \r\nاز همه گذشته در مقدمهء منطق الطير اشعار بسيارى در تعصب كردن اهل سنت و شيعت سروده و تعصب هر دو گروه را با كمال شور و ايمان رد كرده است و پس از آن بيان مفصل نتيجهء بسيار آشكارى مىگيرد و مىگويد :\r\n گر على بود و اگر صديق بود * جان هريك غرقهء تحقيق بود\r\nچون به سوى غار مىشد مصطفى * خفت آن شب بر فراشش مرتضى\r\nكرد جان خويشتن حيد نثار * تا بماند جان آن صدر كبار\r\nپيش يار غار صديق جهان * هم براى جان او درباخت جان\r\nهر دو جانبازان راه او شدند * جان‌فشانان در پناه او شدند\r\nتو تعصب كن كه ايشان مردوار * هر دو جان كردند بر جانان نثار\r\nگر تو هستى مرد اين يا مرد آن * كو ترا يا درد اين يا درد آن\r\nهمچو ايشان جان فشاندن پيشه گير * يا خموش و ترك اين انديشه گير\r\nتو على دانى و بوبكر اى پسر * وز خدا و عقل و جانى بىخبر\r\nتو رها كن سر به مهر اين واقعه * مرد حق شو روز و شب چون رابعه\r\nاو نه يك زن بود او صد مرد بود * از قدم تا فرق عين درد بود\r\nبود دايم غرق نور حق شده * از فضولى رسته مستغرق شده \r\nدر جاى ديگر در اسرارنامه در همين معنى مىفرمايد :\r\n الا اى در تعصب جانت رفته * گناه خلق با ديوانت رفته\r\nولى از ابلهى پرزرق و پرمكر * گرفتار على ماندى و بوبكر\r\nگهى اين بك بود نزد تو معقول * گهى آن يك بد از كار معزول\r\nگر اين بهتر ور آن بهتر ترا چه * كه تو چون حلقه‌اى بر در ترا چه\r\nهمه عمر اندرين محنت نشستى * ندانم تا خدا را كىپرستى \r\n\r\n","description":"","footnote":"","page_name":" 91 ","page_number":91},
  {"content":"\r\n\r\n يقين دانم كه فردا پيش حلقه * يكى گردند هفتاد و دو فرقه\r\nچه گويم گر همه زشت ار نكويند * چو نيكو بنگرى جوياى اويند\r\nالهى نفس سركش را زبون كن * فضولى از دماغ ما برون كن\r\nدل ما را به خود مشغول گردان * تعصب جوى را معزول گردان \r\nهم در جاى ديگر دربارهء فلسفه چنين مىگويد :\r\n چون توانستم ندانستم چه سود * چون‌كه دانستم ندانستم نبود\r\nكاف كفر اى دل به حق المعرفه * خوشترم آيد ز فاى فلسفه\r\nزانكه اين علم لزج چون ره زند * بيشتر راه دل آگه زند \r\nالبته چنين كسى را با چنين انديشها بالاتر از هر فرقه و طريقتى بايد دانست وانگهى همواره پيروان سنت در ايران هرگز نسبت به ائمه اثنى عشر تندى نكرده‌اند و تفاوت آشكارى كه در ميان تسنن ايران و تسنن كشورهاى ديگر اسلام است در همين‌جا است و حتى شيعهء ايران هم تا پيش از صفويه نسبت به سه خليفهء ديگر و اصحاب و بستگان رسول بدزبانى نكرده‌اند . در اينكه عطار در فروع بر طريقهء تسنن مىرفته است شكى نيست . در مقدمهء خسرو و گل سه قسمت اشعارى دارد در « مدح امام اعظم ابو حنيفه » و « مدح امام محمد قرشى » و « مدح امام اعظم شافعى » . در مقدمهء همهء مثنويات خود مدح هر چهار خليفه و چهار يار را دارد . در مقدمهء پندنامه نيز دارد چنان‌كه در چاپ قديم طهران 1290 در صحايف 16 و 17 هست و در چاپ قاهره 1289 كه با ترجمهء تازى شيخ احمد راشد خلوتى مصرى انصارى چاپ‌شده در صحيفهء 6 هم هست و در چاپ بمبئى 1294 كه با كريما و نام حق و محمودنامه و نماز فرايض چاپ‌شده نيز در صحايف 45 - 46 آمده و در چاپ سنگى استانبول به خط نسخ تعليق ( چاپ مطبعهء شركت ايرانيه ) در صحايف 4 - 5 هم آمده و در همهء نسخه‌هاى خطى نيز هست منتهى در چاپ سربى كه اخيرا در طهران در 1309 انتشار داده‌اند آن اشعار را عمدا حذف كرده‌اند . در\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nمنطق الطير « 1 » و در الهىنامه « 2 » نيز مدايح هر چهار خليفه را آورده . در اسرارنامه نيز مدايح سه خليفهء نخست هست منتهى در چاپ طهران در صحيفهء 28 پس از نعت رسول آن را حذف كرده‌اند و در نسخه‌هاى خطى معتبر پس از نعت پيامبر اين اشعار هست :\r\n تحيت باد بيش از صدهزاران * برو از حق و زو بر جمع ياران\r\nخصوصا چار يار پاك گوهر * ابو بكر و عمر عثمان و حيدر\r\nنبى فرمود كايشانند انجم * بايهم اقتديتم اهتديتم\r\nنخستين قدوهء دار الخلافه * جهان صدق پور بوقحافه\r\nاساس دين حق بنياد تحقيق * نيابت‌دار شاه شرع صديق\r\nسپهر صدق را خورشيد انور * امير المؤمنين صديق اكبر\r\nشريعت را نخستين قرة العين * رفيق مصطفى و ثانى اثنين\r\nشراب شرع چون جوشى بجوشيد * به آمنا و صدقنا بنوشيد\r\nنخستين جام حكمت نوش او كرد * ز دست مصطفى سر جوش او خورد\r\nنبى را در امامت پيش رفته * توانگر آمده درويش رفته\r\nچو حق در گوش جان او ندا كرد * هر آنچش بود تا دختر فدا كرد\r\nچو در باخت آنچه بودش زر و سيمى * بساخت از مال دنيا با گليمى\r\nزهى بينندگى و پاكبازى * بلى خود نيست صديقى ببازى\r\nمخالف گو بيا بر خوان و بشناس * ستد عون الى قوم اولى باس\r\nز اول روز تا روز قيامت * نبى در حق او كرده كرامت\r\nدر اول همدم او شد در اندوه * چه در شهر و چه در غار و چه در كوه\r\nدر اوسط نايب خاص نخستين * پيمبر را نيابت كرده در دين\r\nدر آخر در بر او خفته در خاك * زهى پير و مريد چست چالاك \r\n\r\n\r\n","description":"","footnote":"\r\n( 1 ) - چاپ لكنهو 1338 ص 23 - 25\r\n( 2 ) - چاپ طهران 1316 ص 29 - 34\r\n","page_name":" 93 ","page_number":93},
  {"content":"\r\n\r\n امير خطهء شرع ابن خطاب * چراغ هشت جنت شمع اصحاب\r\nچه شمعى كافتاب نام بردار * طواف او كند پروانه كردار\r\nز بس پرتو كه بود آن شمع دين را * نمىشايست جز خلد برين را\r\nاگر او قطب دين حق نبودى * چراغ شرع را رونق نبودى\r\nز بهر سر بريدن سر بداد او * بدان شد تا سر آرد سر نهاد او\r\nچو آهنگ سر شمع هدى كرد * به پيش طاى طه سر فدى كرد\r\nچو چشم جان او اسراربين شد * شكش برخاست مشكلها يقين شد\r\nشريعت را كمال افزود اول * ز چل مردان يكى او بود اول\r\nرسولش گفت گر بودى دگر كس * نبى جز من نبودى جز عمر كس\r\nخداوند جهان از نور جانش * سخنها گفته بىاو بر زبانش\r\nچو حق را حلقه اندر گوش كرد او * بنامش زهر قاتل نوش كرد او\r\nاز آن بر خويشتن زهر آزمودى * كه صد ترياق فاروقيش بودى\r\nچنان شد ظلم در ايام او گم * كه اشكى در ميان بحر قلزم\r\nجهان از عدل او آسوده گشته * ستم از بود او نابوده گشته\r\nعجم را تا قيامت در گشاده * هزار و شست و شش منبر نهاده\r\nامين اهل دين استاد قرآن * امير المؤمنين عثمان عفان\r\nكزين خواجهء كونين بوده * به داماديش ذو النورين بوده\r\nاگر حلم و حيا گشتى مصور * ز ذو النورين بودندى منور\r\nحيا ايمان است يا جزوى ز ايمانست * به هر وجهى كه هست از روى عثمانست\r\nنگين حلقهء حلم و حيا اوست * سر احرار و تاج اسخيا اوست\r\nچو ديوان الهى باهم انداخت * ز قدمت شمه‌اى در عالم انداخت\r\nهمه در جمع ما مهمان اوئيم * همه اجرى خور ديوان اوئيم\r\nدر اول عمر در قرآن حق كرد * در آخر خويشتن قربان حق كرد \r\n\r\n","description":"","footnote":"","page_name":" 94 ","page_number":94},
  {"content":"\r\n\r\n ز بس كو خون ز قرآن خورد آغاز * مگر ز آن خورد قرآن خون او باز\r\nرسيده بود پيش صبغة اللّه * كه خونش صبغة اللّه گشت ناگاه\r\nكه كرد اين از پى دنياى غدار * ندانم تا كرا بود اين ز دادار\r\nنه ميل دنيا غدار كردند * كه با مردان دين اين كار كردند\r\nيكى را بر سر قرآن بكشته * يكى را در نماز آسان بكشته\r\nيكى را زهر دل در برفكنده * يكى در كربلا بىسر فكنده\r\nازين بگذر خدا را باش اصل اوست * دگر بر سر نه و سر دركش اى دوست \r\nپس از اين ابيات در نسخه‌هاى خطى اين بيت هست :\r\n سوار دين پسر عم پيمبر * شجاع شرع صاحب حوض كوثر \r\nو آن را در چاپ طهران بدين گونه تغيير داده‌اند :\r\n خصوص آن وارث دين پيمبر * چراغ شرع و صاحب حوض كوثر \r\nنيز در مصيبت‌نامه پيش از مدايح علىّ بن ابى طالب در مناقب خلفاى سه‌گانه اشعارى دارد كه در چاپ طهران « 1 » آن را حذف كرده‌اند و در نسخه‌هاى خطى بدين گونه است :\r\n تا نبى صديق را محرم گرفت * صبح صادق جملهء عالم گرفت\r\nصبح صدق از مشرق و مغرب بتافت * قاف تا قاف جهان دولت بيافت\r\nجملهء عالم ازو پرنور گشت * چشم بد يا كور شد يا دور گشت\r\nصدق مىباشد يكايك كار او * گر ندانى بحث كن اسرار او\r\nچون نبى از خوان حى لايموت * در محيط صدر او مىريخت قوت\r\nتشنه بودش هفت سقف دل‌فروز * كو نخوردى قوت هر مه هفت روز\r\nگاه مال و گاه جان مىباخت او * با رسول و با خدا مىساخت او \r\n\r\n\r\n","description":"","footnote":"\r\n( 1 ) - چاپ طهران 1354 ص 28\r\n","page_name":" 95 ","page_number":95},
  {"content":"\r\n\r\n مصطفى گفتا خداوند جليل * بود و خواهد بود جاويد و خليل\r\nگر مرا بودى خليلى جز احد * آن ابو بكر منستى تا ابد\r\nيك تجلى خلق را عام آمده است * خاص او انوار انعام آمده است\r\nمرده‌اى كه مىرود در روى خاك * هست از قول نبى صديق پاك\r\nچون صفات سوء در وى مرده بود * سر به صدق زندگى آورده بود\r\nاو درين عالم بيفتاده ز خويش * جان به آن عالم فرستاده ز پيش\r\nجان او چون آن جهانى گشته بود * غرق درياى معانى گشته بود\r\nآن جهانى بود جان تا بود او * بود هم جان هم روان تا بود او\r\nچون درين عالم بود جانان يكى * هر چه گويد صدق گويد بىشكى\r\nلاجرم پيوسته در تحقيق بود * هم خليفه بود و هم صديق بود\r\nجان او چون با جهان مىگفت راز * صدق او در در خلافت كرد باز\r\nفتنه كز خواب نبى بيدار شد * خود به تنهائى خود در كار شد\r\nتا فشاند از راه خويش آن فتنه را * دست بگشاد و ببست آن رخنه را\r\nگر نبودى صدق و راى آن امام * از مسلمانى نماندى جز كه نام\r\nگر شب معراج پيش ذو الجلال * مصطفى كرد از خداوند اين سؤال\r\nگفت چونى با عليم اى عزيز * گفت با بوبكر من چونى تو نيز\r\nآنكه خاك پاى او عيوق بود * قبلهء هر دو جهان فاروق بود\r\nواقفى در امر معروف آمده * واقفى اما ز موقوف آمده\r\nحق تعالى جمله دادش داده بود * لاجرم حق آنچه دادش داده بود\r\nعين عدلش خلق را عين الحيات * عين نامش حل و عقد مشكلات\r\nابن خطاب آنكه حق كردى خطاب * بر زبان روشن‌ترين از آفتاب\r\nچون زبان حق زبان او رواست * ديدهء حق‌بين او او را رواست\r\nگر سخن چون وحى خواهى قول اوست * ديو گشته لال از لا حول اوست \r\n\r\n","description":"","footnote":"","page_name":" 96 ","page_number":96},
  {"content":"\r\n\r\n چون زبان و ديدهء ايشان بود * قصهء آسا ره آسان بود\r\nچون زبان او همه سرتيز بود * از زبانش جمله را پرهيز بود\r\nسايه كو بالاى او خشتى گرفت * با همه ويران به هم كشتى گرفت\r\nسايهء دين آفتاب راى اوست * سايه آرى جفت بر بالاى اوست\r\nهور و قرص آورده در پيش خداى * در دو عين هفده منى دانى بجاى\r\nمال و ملكش بود دلق ذره‌اى * زو نمىترسيد ازو كس ذره‌اى\r\nخشت مىزد او و قيصر دل دو نيم * دور از او بر سنگ مىزد سر ز بيم\r\nشب نخفت از بيم او يك شهريار * و او همه‌شب پاسبانى داشت كار\r\nزو شكسته‌دل جهانى صف‌شكن * كرده او سقائى هر پيرزن\r\nگر نكردى عمر و بر فرمان گذر * عمرو را عمره زدى روز دگر\r\nتا برد لؤلؤى چشمى همچو برق * لؤلؤ خوشاب در خون كرده غرق\r\nروشنائى در جهان در پرده شد * كان چراغ هشت جنت مرده شد\r\nنى كه مرد او زندهء جاويد گشت * گر چراغى بود صد خورشيد گشت\r\nمصطفى گفت از خداوند اين كلام * گفت از حلقم مباهاتست عام\r\nپس به فاروقم مباهاتست خاص * نيست بىاخلاص كس را اين خلاص\r\nچون خلافت رونق از عثمان گرفت * شرق تا غرب جهان ايمان گرفت\r\nاز كمال فضل حق وز جهد او * شد جهان بر دين حق در عهد او\r\nبود درياى حيا و كوه حلم * جان پاكش غرقهء قرآن و علم\r\nكس برايش در همه عالم نبود * در وفادارى نظيرش هم نبود\r\nچون شبيه خواجهء كونين بود * در دو داماديش ذو النورين بود\r\nبود هم خوبيش و نور راستين * ز آن دو نورش دو علم در آستين\r\nاين دو نور تن چو جسم و جان او * با دو قطب عالم عرفان او\r\nاز دو نورش چون دو كونش معتبر * پيش هر دو هر دو كونش مختصر \r\n\r\n","description":"","footnote":"","page_name":" 97 ","page_number":97},
  {"content":"\r\n\r\n چون پيمبر عين ايمان خواندش * هم ورا خود قاف قرآن خواندش\r\nبا رضا و صبر بر نايد نفس * قاف قرآن را همين سيمرغ بس\r\nسخت بود از غصه مشتى عام را * كو بود رحمت ذوى الارحام را\r\nآنكه بود اصل غضب در كل حال * كى تواند ديد رحمت را جمال\r\nاو به قرآن خواندنش بنشسته بود * كشتى درياى قرآن بسته بود\r\nچون به تيغ و كشتنش بردند دست * او چنان كشته بكشتى درنشست\r\nلاجرم چون كرد بىسر دشمنش * كرد قرآن ختم آن بىسر تنش\r\nچون به آخر خواند قرآن تن بزد * دشمنان خويش را گردن بزد\r\nعشق قرآن چون رگى با جانش داشت * هم رگ و هم پى همه قرآنش داشت\r\nاز رگش چندان‌كه دانى خون چكيد * تا اجل در عشق او در خون دويد\r\nلاجرم قرآن شاهد بر جمال * تا ابد آن قطرهء خون كرد حال\r\nنى كه چون آن قطرهء خون گشت خشك * مشك قرآن گشت اگر خونست مشك\r\nنى كه چون يك خون او بيرون فتاد * قلب قرآن گشت و قلب از خون فتاد\r\nحق تعالى گفت با روح الامين * بازپرسيد از نبى العالمين\r\nكاى نبى خشنودم از عثمان خويش * هست او خشنود از رحمان خويش \r\nپس از اين قرار اشعارى كه در مصيبت‌نامه و اسرارنامه و مختارنامه و در مثنويهاى ديگر خود در مناقب علىّ بن ابى طالب دارد و مؤلف مجالس المؤمنين براى اثبات گفتار خود بدانها استشهاد كرده و مؤلف روضات الجنات هم آنها را تكرار كرده است و برخى اشعار ديگر بر آنها افزوده به هيچ وجه منافاتى با آنچه پيش از اين گفتم ندارد .\r\nاما در باب طريقهء عطار با آنچه پيش از اين گذشت ترديدى نيست كه وى از سلسلهء كبرويه و از معتقدان به اصول نجم الدين كبرى بوده و اينكه مؤلف خزينة الاصفياء و سفينة الاولياء و طرائق الحقائق نوشته‌اند كه برخى او را اويسى دانسته‌اند كه گويا مراد ايشان از اويسى پيروان طريقهء اويس قرنى يعنى اويس بن\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nعامر بن جزء بن مالك قرنى باشد كه از مردم يمن و از كسانى بوده كه روزگار پيمبر را درك كرده و در سال 37 هجرى درگذشته است در اين نيز ترديد است زيرا كه اساسا محقق نيست كه اويس قرنى متصوف بوده باشد و در اسناد سلسلهء تصوف به او ترديد است و آنچه بيشتر مدلل مىشود اين است كه اويس قرنى مردى پارسا و پرهيزگار از طبقهء تابعين بوده و پارسائى و پرهيزگارى او با افكار تصوف و عرفان توأم نبوده است و اگر هم اويس قرنى صوفى بوده باشد ظاهرا طريقهء خاصى كه منسوب به او باشد هرگز نبوده است و اگر هم بوده باشد قطعا در زمان عطار و در قرن ششم و هفتم اثرى از چنين طريقه‌اى در تصوف نيست . نكتهء ديگر اين است كه جامى در نفحات الانس گويد بعضى گفته‌اند اويسى است و مؤلف خزينة الاصفيا مىنويسد كه صاحب كتاب مناقب غوثيه شيخ محمد صادق شيبانى مىفرمايد كه شيخ فريد الدين عطار مريد صحبت شيخ صنعان بود ، چون شيخ صنعان به سبب ظهور كلمات بىادبى كه به نسبت حضرت غوث الاعظم بر زبان آورده بود گرفتار پنجهء بلا گرديد شيخ فريد الدين عطار همراه وى بود . مراد از حضرت غوث الاعظم در كتب عرفا محيى الدين ابو محمد عبد القادر بن ابو صالح زنگى دوست گيلى يا گيلانى يا جيلى عارف مشهور است كه مؤسس طريقهء قادرى است و در 470 ولادت يافته و در 561 درگذشته است و شست هفتاد سال پيش از عطار مىزيسته اما به هيچ وجه در آثار عطار ذكرى و اشاره‌اى كه تشنيع و ايرادى نسبت به او باشد نيافتم . مؤلف مجالس العشاق هم مىنويسد : بعضى گويند پير ارشاد او شيخ صنعان بوده و قصهء او نيز اندكى مفهوم مىشود . شيخ صنعان كه در ادبيات فارسى بسيار معروف است و داستان شورانگيز عاشقانهء بسيار لطيفى دارد درست معلوم نيست كه بوده . در ادبيات فارسى اين مرد زاهد و عابد و گوشه‌نشين و از جهان گذشته بوده است و دلدادهء دختر ترسائى شده و دست از مسلمانى شسته و به كليسا رفته و به خاطر آن دلدار خود زنار بسته و چليپا را پرستيده است . يگانه\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nراهى كه براى حدس در اين باب باز است اين است كه در قرن ششم فقيهى بوده است معروف به ابن سقايا ابن السقا كه در بغداد مىزيسته و در سال 506 كه يوسف بن ايوب بن يوسف بن حسين بن يعقوب برزجردى همدانى فقيه و عابد معروف متوفى در 535 به بغداد رفته اين ابن سقا به مجلس او رفته و پرسشى از او كرده است و يوسف بن ايوب بر او پرخاش كرده و برآشفته و گفته است خاموش شو كه از تو بوى كفر مىشنوم و تو در دين اسلام نمىميرى و ابن سقا پس از مدتى به روم رفته و آنجا نصرانى شده است « 1 » و ممكن است همين مطلب را در همان زمان پروبال داده و داستان شيخ صنعان را از آن ساخته باشند ، در هر صورت يگانه رابطه‌اى كه نام شيخ صنعان با عطار دارد اين است كه داستان او را در منطق الطير سروده و آن اشعار معروف را در آن مورد گفته است كه حتى گاهى جداگانه نسخه برداشته و آن را كتابى مستقل دانسته و از آثار عطار شمرده‌اند .\r\nمطالعه در آثار عطار گذشته از تذكرة الاولياء كه كتاب مستقلى در اين زمينه است و در آن سخنان و گفتار و رفتار هفتاد و دو تن از بزرگان مشايخ را از امام جعفر صادق گرفته تا حسين بن منصور حلاج آورده است معلوم مىكند كه وى در احوال متصوفه بسيار دست داشته و بسيار مسلط بوده و مثنويهاى او پر است از مطالب بسيار تازه و بسيار دقيق از عارفانى كه پيش از او بوده‌اند كه از بعضى از آنها جز در كتابهاى عطار نامى نيست و به همين جهت است كه دربارهء او دولتشاه مىنويسد بسيارى از مشايخ را ديده و چهارصد كتاب اهل طريقت را خوانده و جمع كرده و سپس گويد هفتاد سال به جمع كردن حكايات صوفيه مشغول بود و هيچ‌كس از اهل طريقت را تا اين اندازه جمع نشد و در اين رشته هيچ‌كس مانند او صاحب وقوف نبود و در اين مدت گوشه‌نشين بود و مؤلف خزينة الاصفيا بر آن\r\n\r\n\r\n","description":"","footnote":"\r\n( 1 ) - تاريخ كامل ابن اثير در وقايع سال 506 و 535\r\n","page_name":" 100 ","page_number":100},
  {"content":"\r\n\r\nاست كه به صحبت بسيارى از مشايخ رسيده و مؤلف طرائق الحقائق آورده كه بواسطهء طول عمر خدمت بسيار مشايخ رسيده . لوىدوبو در كتاب « ايران » گويد پس از ترك و تجريد به خانقاه ركن الدين اكاف رفت و پس از رياضتها به مكه رفت و مدت هفتاد سال بازماندهء عمر عبادت كرد و احوال صوفيان را تحقيق مىكرد . مؤلف هفت اقليم هم گويد هفتاد سال حكايت صوفيه را جمع مىكرده .\r\nگارسن دوتاسى نيز نوشته است سفر حج كرد و حكايات صوفيان را جمع كرد .\r\nشيخ علىنقى كمره‌اى هم در انتخاب تذكرهء مير تقى كاشى گويد هفتاد سال سخنان متصوفه را جمع مىكرد . مؤلف سفينة الاولياء هم گويد صحبت بسيارى از مشايخ را دريافته .\r\nچيزى كه مخصوصا از اشعار عطار و بيشتر از غزليات او برمىآيد اين است كه اعتقاد خاصى به حسين بن منصور حلاج داشته و در اشعار خود مكرر از او نام برده و حتى زندگى او و سرانجام وى را در غزليات خود شرح داده است و نيز معلوم مىشود كه مردى بسيار محقق بوده و از تاريخ آگاهى كامل داشته و در مثنويهاى خود از احوال بزرگان تاريخ ايران چون محمود غزنوى و نظام الملك طوسى و سلطان سنجر و مسعود غزنوى و احمد بن حسن ميمندى و عبد اللّه بن طاهر و نصر بن احمد سامانى و نوح بن منصور و سنائى و فردوسى و فخر الدين اسعد گرگانى و رودكى و رابعه دختر كعب قزدارى شاعرهء معروف ايران و ابو الفضل چغانى حكايت‌هاى فراوان دارد و آثار وى گذشته از مطالب اخلاقى و عرفانى بسيار مهم پر است از فوايد تاريخى و مطالب بسيار برجستهء شيرين كه در هيچ كتاب ديگرى نتوان يافت . گويا عطار در جوانى گاه‌گاهى مدح از معاصران خود كرده است چنان‌كه در صحيفهء 45 و صحيفهء 103 از متن ديوان او آثارى از مدايح او بدست مىآيد و نيز در پايان غزلى اين بيت را در ستايش شمس الدين نامى دارد :\r\n\r\n","description":"","footnote":"","page_name":" 101 ","page_number":101},
  {"content":"\r\n\r\n بلبل خاطر عطار به بستان سخن * تازگى از سخن مدحت شمس الدين يافت \r\nو نيز در غزلى ديگر ابو الفتوح نامى را بدين گونه ستوده است :\r\n دل ز سر قول كس مىنشنود * تا كه بشنيدست قول بو الفتوح \r\nهم او را قصيده‌اى است در مديحه كه در مقدمهء ديوان او آورده‌ام .\r\nمؤلف مجالس المؤمنين دربارهء آثار عطار مىنويسد كه در اكثر آنها طريقهء آشنائى ورزيده و شيوهء سنيه شيخ سنائى گزيده و در اظهار مناقب اهل بيت اطهار و تعرض به اعداى جفاكار ايشان گاهى از غلوى عشق و محبت بىاختيار خليع العذار است . نكتهء دوم را پيش از اين رد كرده‌ام و ديگر نيازمند به تكرار نيست اما اينكه پيرو طريقهء سنائى بوده است و مؤلف روضات الجنات هم تكرار كرده است درست است زيرا ترديدى نيست كه پيشواى همهء شاعران متصوفهء ايران كه پس از قرن ششم آمده‌اند سنائى بوده و وى كسى است كه سرودن اشعار تصوف را در مثنويات به اوج كمال رسانده است و مخصوصا پيداست كه عطار بر وى و آثار او نظر داشته است چنان‌كه مثنوى منطق الطير كه عبارت از سير روح و در مدارج مختلف و رسيدن آن به حد كمال است و پيوسته شدن و اتحاد و يگانگى آن با خدا همان زمينه‌اى است كه سنائى در مثنوى سير العباد الى المعاد خود بيان كرده است و نيز پيداست كه از احوال سنائى هم كاملا آگاه بوده چنان‌كه در مصيبت‌نامه گويد :\r\n در رهى مىشد سنائى بىقرار * ديد كناسى شده مشغول كار\r\nسوى ديگر چون نظر افكند باز * يك مؤذن ديد در بانگ نماز\r\nگفت نيست اين كار خالى از خلل * هر دو را مىبينم اندر يك عمل\r\nزانكه هست اين خير چون آن دگر * از براى يك‌دو من نان كارگر\r\nچون براى نانست كار اين دو خام * هر دو را يك كار مىبينم مدام\r\nبلكه اين كناس در كارست راست * و آن مؤذن غرقهء روى و رياست\r\nپس درين معنى بلاشك اى عزيز * از مؤذن به بود كناس نيز \r\n\r\n","description":"","footnote":"","page_name":" 102 ","page_number":102},
  {"content":"\r\n\r\n تا تو با نفسى و شيطانى نديم * پيشه خواهى داشت كناسى مقيم\r\nگر درخت ديو از دل بركنى * جانت را زين بند مشكل بركنى\r\nور درخت ديو مىدارى به جاى * با سگ و با ديو باشى هم‌سراى \r\nپيش از اين آورده‌ام كه به گفتهء جامى و دولتشاه و مؤلفين مجالس المؤمنين و روضات الجنات در سال 618 كه بهاء الدين ولد پدر جلال الدين مولوى از خراسان هجرت مىكرده است در راه نيشابور عطار را ديده و در اين زمان جلال الدين محمد چهارده‌ساله بوده است و گفته‌اند كه كتاب اسرارنامهء خود را به جلال الدين محمد داده و حتى تأكيد كرده‌اند كه آن كتاب را همواره با خود مىداشته و در بيان حقايق و معارف به عطار اقتدا مىكرده است و نيز اشعارى را كه از جلال الدين محمد هست و در آن نام عطار را برده پيش از اين آورده‌ام و حتى مؤلف روضات الجنات عطار را « از مشايخ مولوى رومى صاحب مثنوى » مىداند و همين نكته را گارسن دوتاسى تكرار كرده است و آن را از مقدمه‌اى كه فائض بر ترجمهء هندى پندنامه نوشته است گرفته . در اينكه جلال الدين محمد قطعا اسرارنامه و مثنويهاى ديگر عطار را در دست داشته و از آن اقتباس مىكرده است هيچ شكى نيست چنان‌كه سه حكايت از آن را در مثنوى تقليد كرده « 1 » : يكى حكايت بازرگان و طوطى « 2 » و ديگر حكايت باز شاه كه به خانهء پيرزن افتاد « 3 » و سوم حكايت شكوهء پشه از جور سليمان « 4 » و نيز پيش از اين آورده‌ام كه حكايت ديگر را از مصيبت‌نامه تقليد كرده و نيز اين بيت فريد الدين عطار را كه گويد :\r\n\r\n\r\n","description":"","footnote":"\r\n( 1 ) - رساله در تحقيق احوال و زندگانى جلال الدين محمد ص 18\r\n( 2 ) - مثنوى چاپ علاء الدولة ص 41 - 48\r\n( 3 ) - همان كتاب ص 112\r\n( 4 ) - همان كتاب ص 315 - 316\r\n","page_name":" 103 ","page_number":103},
  {"content":"\r\n\r\n تو صاحب نفسى اى غافل ميان خاك خون مىخور * كه صاحب‌دل اگر زهرى خورد آن انگبين باشد \r\nدر دفتر اول مثنوى « 1 » تفسير كرده است آنجا كه گويد :\r\n صاحب دل را ندارد آن زيان * گر خورد او زهر قاتل را عيان\r\nزانك صحت يافت و از پرهيز رست * طالب مسكين ميان تب درست \r\nشيخ بهائى در كشكول مىنويسد : كه چون تاتارها به نيشابور رسيدند شمشير بر مردم آنجا كشيدند و ضربتى به گردن عطار رسيد و از آن بمرد ، گويند كه خون از زخم او مىريخت و چون نزديك مردن رسيد با انگشت خويش با خون خود اين دو بيت نوشت :\r\n در كوى تو رسم سرفرازى اينست * مستان ترا كمينه‌بازى اينست\r\nبا اين همه رتبه هيچ نتوانم گفت * شايد كه ترا بنده‌نوازى اينست \r\nاين نكته هم كاملا ساختگى مىنمايد زيرا كه در مختارنامه كه مجموعهء رباعيات عطار است اين رباعى نيست .\r\n\r\nآثار عطار\r\nدر باب آثار عطار نيز همچنان‌كه در احوال او بىمبالاتى كرده‌اند نه تنها بسيار مبالغه كرده بلكه يك عده كتابهائى را كه از او نيست به او بسته‌اند . در مجالس المؤمنين اين سه بيت دربارهء عطار آمده است كه ظاهرا قاضى نور اللّه شوشترى مؤلف آن كتاب خود سروده است :\r\n همان خريطه‌كش داروى فنا عطار * كه نظم اوست شفابخش عاشقان حزين\r\nمقابل عدد سورهء كلام نوشت * سفينهاى عزيز و كتابهاى گزين \r\n\r\n\r\n","description":"","footnote":"\r\n( 1 ) - مثنوى معنوى چاپ اوقاف گيب ج 1 ص 99\r\n","page_name":" 104 ","page_number":104},
  {"content":"\r\n\r\n جنون ز جذبهء او ديده در سلوك خرد * خرد ز منطق او جسته در سخن تلقين \r\nبنابراين اشعار شمارهء مؤلفات عطار به اندازهء سورهاى قرآن يعنى 114 بوده است و اين نكته را مؤلفين روضات الجنات و رياض العارفين و بستان السياحة و آثار عجم نيز تكرار كرده‌اند و مرحوم هدايت با آنكه در رياض العارفين 114 نوشته در مجمع الفصحاء اين شماره را به 190 رسانده است . پيش از اين اشاره كردم كه سن او را 114 سال نوشته‌اند و اينكه شمارهء مؤلفات او را هم 114 دانسته‌اند پيداست كه هر دو رقم مجعول است و خواسته‌اند براى هرسالى از عمر او كتابى قائل شوند يا به عدهء سور قرآن براى او سن و مؤلفات درست كنند .\r\nنخست فهرست كتابهائى را كه به وى نسبت داده‌اند به ترتيب حروف هجا ثبت مىكنم و پس از آن دربارهء هريك جداگانه بحثى خواهد آمد :\r\n1 ) اخوان الصفا ( تذكرة الشعراء و هفت اقليم و روز روشن )\r\n2 ) اسرارنامه ( تذكرة الشعراء و مجالس المؤمنين و كشف الظنون و هفت اقليم و بستان السياحة و آثار عجم و روز روشن ) .\r\n3 ) اشترنامه ( تذكرة الشعراء و هفت اقليم و رياض العارفين و بستان السياحة و آتشكده و روز روشن )\r\n4 ) الهىنامه ( تذكرة الشعراء و روضات الجنات و مجالس المؤمنين و كشف الظنون و هفت اقليم و رياض العارفين و خزينة الاصفياء و بستان السياحة و سفينة الاولياء و آتشكده و آثار عجم ) .\r\n5 ) بلبل‌نامه ( تذكرة الشعراء و كشف الظنون و هفت اقليم و بستان السياحة ) .\r\n6 ) بىسرنامه ( هفت اقليم و خزينة الاصفياء و بستان السياحة و آتشكده و سفينة الاولياء ) .\r\n7 ) پسرنامه ( كشف الظنون ) .\r\n8 ) پندنامه ( كشف الظنون و هفت اقليم و خزينة الاصفياء و روز روشن و\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nنگارستان سخن ) .\r\n9 ) تذكرة الاولياء ( تذكرة الشعراء و كشف الظنون و هفت اقليم و رياض العارفين و خزينة الاصفياء و بستان السياحة و آثار عجم و سفينة الاولياء ) .\r\n10 ) جواب‌نامه ( كشف الظنون ) .\r\n11 ) جواهر الذات ( تذكرة الشعراء و كشف الظنون و هفت اقليم و رياض العارفين و بستان السياحة و آثار عجم و آتشكده و روز روشن ) .\r\n12 ) جواهرنامه ( هفت اقليم ) .\r\n13 ) حيدرنامه ( تذكرة الشعراء و كشف الظنون و هفت اقليم و بستان السياحة ) .\r\n14 ) خسرونامه ( كشف الظنون و هفت اقليم و بستان السياحة و آثار عجم و رياض العارفين كه گويد : گل و خسرو و موسوم به خسرونامه ) .\r\n15 ) درياى ابرار ( كشف الظنون ) .\r\n16 ) ديوان ( تذكرة الشعراء و حبيب السير و هفت اقليم و رياض العارفين و بستان السياحة و آتشكده ) .\r\n17 ) ستهء عطار ( كشف الظنون ) .\r\n18 ) شترنامه ( كشف الظنون ) .\r\n19 ) شرح القلب ( هفت اقليم ) .\r\n20 ) عبيرنامه ( روز روشن ) .\r\n21 ) گل و بلبل ( بستان السياحة و آتشكده و روز روشن ) .\r\n22 ) گل و هرمز ( تذكرة الشعراء و هفت اقليم و كشف الظنون ) .\r\n23 ) لسان الغيب ( رياض العارفين و بستان السياحة و آثار عجم ) .\r\n24 ) ليلى و مجنون ( بستان السياحة ) .\r\n25 ) محمود و اياز ( بستان السياحة ) .\r\n26 ) مختارنامه ( تذكرة الشعراء و رياض العارفين و بستان السياحة و آثار عجم\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nو انتخاب شيخ علىنقى كمره‌اى از تذكرهء مير تقى كاشى ) .\r\n27 ) مخزن الاسرار ( هفت اقليم ) .\r\n28 ) مصيبت‌نامه ( تذكرة الشعراء و كشف الظنون و هفت اقليم و رياض العارفين و بستان السياحة و آثار عجم و آتشكده و روز روشن ) .\r\n29 ) مظهر الصفات ( ينابيع الموده ) .\r\n30 ) مظهر العجائب ( روضات الجنات و مجالس المؤمنين و هفت اقليم و رياض العارفين و بستان السياحة و آثار عجم و آتشكده و روز روشن ) .\r\n31 ) مفتاح الفتوح ( رياض العارفين و آثار عجم ) .\r\n32 ) منطق الطير ( تذكرة الشعراء و روضات الجنات و مجالس المؤمنين و كشف الظنون و حبيب السير و هفت اقليم و رياض العارفين و خزينة الاصفياء و بستان السياحة و آثار عجم و آتشكده و روز روشن و نگارستان سخن و سفينة الاولياء ) .\r\n33 ) نامهء سياه ( تذكرة الشعراء ) .\r\n34 ) وصلت‌نامه ( كشف الظنون و رياض العارفين ) .\r\n35 ) وصيت‌نامه ( تذكرة الشعراء و هفت اقليم و آثار عجم ) .\r\n36 ) ولدنامه ( هفت اقليم ) .\r\n37 ) هيلاج‌نامه ( تذكرة الشعراء و رياض العارفين و بستان السياحة ) .\r\nگذشته از اين 37 كتابى كه به نام عطار نوشته‌اند نسخهء 29 كتاب ديگر هم به نام او هست بدين قرار : 1 ) ارشاد بيان ، 2 ) ترجمة الاحاديث ، 3 ) حلاج‌نامه يا منصورنامه ، 4 ) خردنامه ، 5 ) خسرو و گل ، 6 ) خياطنامه ، 7 ) ديوان رباعيات ، 8 ) سياه‌نامه ، 9 ) سى فصل ، 10 ) شاهنامه ، 11 ) شفاء القلوب فى لقاء المحبوب ، 12 ) صد پند ، 13 ) عشاق‌نامه ، 14 ) كنز الاسرار ، 15 ) كنز الحقايق ، 16 ) مثنوى عشقيهء عطار ، 17 ) مثنوى عطار ، 18 ) مظهر آثار ، 19 ) مظهر الذات ، 20 ) معراج‌نامه ،\r\n\r\n","description":"","footnote":"","page_name":" 107 ","page_number":107},
  {"content":"\r\n\r\n21 ) مفرح‌نامه ، 22 ) مصباح‌نامه ، 23 ) مقامات طيور ، 24 ) منتخب حديقهء سنائى ، 25 ) منصورنامه ، 26 ) مواعظ ، 27 ) نزهة الاحباب ، 28 ) نزهت‌نامه ، 29 ) هفت وادى . بدين گونه 66 كتاب به عطار نسبت داده‌اند كه فهرست آن به ترتيب حروف هجا چنين مىشود : اخوان الصفا ، ارشاد بيان ، اسرارنامه ، اشترنامه ، الهىنامه ، بلبل‌نامه ، بىسرنامه ، پسرنامه ، پندنامه ، تذكرة الاولياء ، ترجمة الاحاديث ، جواب‌نامه ، جواهر الذات ، جواهرنامه ، حلاج‌نامه يا منصورنامه ، حيدرنامه ، خردنامه ، خسرو و گل ، خسرونامه ، خياطنامه ، درياى ابرار ، ديوان ، ديوان رباعيات ، ستهء عطار ، سياه‌نامه ، سى فصل ، شاهنامه ، شترنامه ، شرح القلب ، شفاء القلوب فى لقاء المحبوب ، صد پند ، عبيرنامه ، عشاق‌نامه ، كنز الاسرار ، كنز الحقايق ، گل و بلبل ، گل و هرمز ، لسان الغيب ، ليلى و مجنون ، محمود و اياز ، مختارنامه ، مخزن الاسرار ، مصيبت‌نامه ، مظهر آثار ، مظهر الذات ، مظهر الصفات ، مظهر العجائب ، معراج‌نامه ، مفتاح الفتوح ، مفرح‌نامه ، مقامات طيور ، منتخب حديقهء سنائى ، منطق الطير ، مواعظ ، نامهء سياه ، نزهة الاحباب ، نزهت‌نامه ، وصلت‌نامه ، وصيت‌نامه ، ولدنامه ، هفت وادى ، هيلاج‌نامه .\r\nمؤلف روز روشن پس از آنكه ده كتاب را مىشمارد مىگويد : سواى اين چهل رسالهء ديگر كه روى هم رفته پنجاه كتاب مىشود . مؤلف تذكرة الشعراء گويد دوازده كتاب نظم داشته و گويند چهل رسالهء نظم گفته اما نسخ ديگر متروك است .\r\nمؤلف هفت اقليم گويد چهل رسالهء نظم از مثنوى و غيره .\r\nعطار خود دو جا از آثار خويش نام مىبرد : نخست در مقدمه‌اى كه به نثر بر كتاب مختارنامه مجموعهء رباعيات خود نوشته است مىنويسد : « جمعى از اصدقاء محرم و احباء همدم و موافقان هم‌نشين و قريبان دوربين كه چون آفتاب دلى روشن داشتند و چون صبح نفس از سر صدق مىزدند و چون آئينه‌روئى صافى مىنمودند ، التماس كردند كه چون سلطنت خسرونامه در عالم ظاهر گشت و سر\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nاسرارنامه در جهان منكشف شد و مصيبت مصيبت‌نامه از حد و غايت درگذشت و ضابطهء شناختن ديوان تمام دانسته آمد و جواهرنامه و شرح القلب كه هر دو كسوت نظم پوشيدند حروف علت بدان راه نيافت و ابياتى كه در ديوان است بسيار است و ضبط آن دشوار و از زيور ترتيب عاطل چه تركيب دارد و تزيين ندارد و جويندگان از نصيب آن بىبهره مانند و طالبان بىمقصود بازمىگردند اگر انتخابى كرده شود و اختيارى دست دهد از نظم و ترتيب حسنى و جمالى ديگر گيرد و نظام آن بيفزايد و از لطف ايجاز رونق او زيادت گردد . به حكم دواعى اخوان اين رباعيات گفته آمده . شش هزار بود ، قريب هزار بيت شسته آمد كه لايق اين عالم نبود و بدان عالم فرستاده شد كه گفته‌اند : « احفظ سرك و لو عن زرك » ، چه ناشسته روى و ناكرده غسل بدان عالم توان فرستاد و پنج هزار كه باقى ماند در اين مجموع ثبت گردانيديم و آن را اختيارنامه نام نهاد . . . » .\r\nپس از آن در مقدمهء خسرو و گل يا خسرونامه مىگويد :\r\n شبى خوش‌تر ز نوروز بهارى * خوشى مىيافت مهمانى بزارى\r\nدر آن شب مشترى از قوس مىتافت * جهان ز آن نور چون فردوس مىتافت\r\nبدست زهره تحفه مى سراسر * فتاده مشترى را در برابر\r\nكواكب را نظرهاى دل‌فروز * خواطر را به حكمت مشكل‌آموز\r\nنشسته بودم و شمعى نهاده * جماعت سوى من سمعى گشاده\r\nدماغم مغز پالودن گرفته * خيالم عشق بنمودن گرفته\r\nز هر نوعى سخن گفتيم بسيار * ز هر علمى بسى رانديم اسرار\r\nبه آخر چون باشعار او فتاديم * ز كار رفته از كار اوفتاديم\r\nرفيقى داشتم عالىستاره * ولى چون آفتاب شعرباره\r\nز شعر من چو بيتى گوش كردى * ز خوشى خويش را بىهوش كردى\r\nچو كردى بار ديگر آن تذكر * چو صوفى رقص كردى در تبختر \r\n\r\n","description":"","footnote":"","page_name":" 109 ","page_number":109},
  {"content":"\r\n\r\n ز شعرم ياد داشت آن صعب داعى * همه مختارنامه از رباعى\r\nز گفت من كه طبع آب زر داشت * فزون از صد قصايد هم زبر داشت\r\nغزل قرب هزار و قطعه هم نيز * ز هر نوعى مفصل بيش‌وكم نيز\r\nجواهرنامهء من بر زبان داشت * ز شرح القلب من جان در ميان داشت\r\nچو از ديوان من بيتى بخواندى * چه گويم من كه چون واله بماندى\r\nبه من گفتى كه اى پرنكته جانى * ندارم هيچ تحسين را زبانى\r\nبر آن درها كه در تن جان پاك است * اگر تحسين رود ور نه چه باكست\r\nچنين درباز در پيوسته در باد * نثار هر درى صد دانه در باد\r\nدرين شب اين رفيقم بود در بر * چو شمع از آتش دل دود در سر\r\nبه من گفت اى بمعنى عالم افروز * چنين مشغول طب گشتى شب و روز\r\nطب از بهر تن هر ناتوانست * و ليكن شعر و حكمت قوت جانست\r\nسه سالست اين زمان تا لب ببستى * بزهد خشك در كنجى نشستى\r\nاگرچه طب به قانونست اما * اشاراتست در شعر معما\r\nچو پر كردى بهر نوعى جهانى * هم امشب ابتدا كن داستانى\r\nكه من از دوستى روشن‌دل امروز * بدست آورده‌ام نثرى دل‌افروز\r\nبغايت داستانى دل‌پسندست * ز هر نوعى سخنهاى بلندست\r\nچو بىشك بىنظيرى در سخن تو * سخن‌گوئى خويش اظهار كن تو \r\nهم در مثنوى خسرونامه گويد :\r\n مصيبت‌نامه كاندوه نهانست * الهىنامه كاسرار عيانست\r\nبداروخانه كردم هر دو آغاز * چه گويم زود رستم زين و آن باز\r\nبداروخانه پانصد شخص بودند * كه در هر روز نبضم مىنمودند\r\nميان آن همه گفت و شنيدم * سخن را به ازين روئى نديدم\r\nمصيبت‌نامه زاد رهروانست * الهىنامه گنج خسروانست \r\n\r\n","description":"","footnote":"","page_name":" 110 ","page_number":110},
  {"content":"\r\n\r\n جهان معرفت اسرارنامه است * بهشت اهل دل مختارنامه است\r\nمقامات طيور ما چنانست * كه مرغ عشق را معراج جانست\r\nچو خسرونامه را طرزى عجيبست * ز طرف او كه و مه با نصيبست\r\nكسى كو چون منى را عيب جويست * همىگويد كه او بسيارگويست\r\nو ليكن چون بسى دارم معانى * بسى گويم تو مشنو مىتوانى\r\nگهر را خر بديدن نيز ارزد * چنين گفتى شنيدن نيز ارزد \r\nپس از آن در ديوان خود هم در دو جا ( ص 49 و 168 ) ذكرى از منطق الطير دارد . از اين قرار قطعا اين نه كتاب كه خود نام مىبرد از اوست خسرونامه يا خسرو و گل ، اختيارنامه يا مختارنامه ، اسرارنامه ، مصيبت‌نامه ، ديوان ، جواهرنامه ، شرح القلب . الهىنامه ، مقامات طيور يا منطق الطير .\r\nدولتشاه شمارهء اشعار قصايد و غزليات و مقطعات و رباعيات و مثنويات عطار را از صدهزار بيت بيشتر نوشته و شيخ علىنقى كمره‌اى در انتخاب تذكرهء مير تقى كاشى و گارسن دوتاسى و مؤلفين مجمع الفصحاء و آتشكده نيز به همين راى رفته‌اند و مؤلف آتشكده گويد « فقير پنجاه هزار بيت او را ملاحظه كرده‌ام » و مؤلف هفت اقليم گويد بيش از صد و بيست هزار بيت است . مؤلفين هفت اقليم و رياض العارفين و مجالس المؤمنين و مرآت الخيال و بستان السياحة گويند سخن او را تازيانهء اهل سلوك گفته‌اند و شيخ علىنقى كمره‌اى بر آن است كه واردات غيبى گفته‌اند . نيز شيخ علىنقى كمره‌اى گويد : محققين او را شيخ اوليا و شعرا و عرفا سليمان ثانى گويند و مؤلف آتشكده آورده است كه متقدمين او را شيخ الاولياء و متاخرين سليمان ثانى خوانند .\r\nاينك در باب هريك از كتابهائى كه به عطار منسوب است و يا از اوست جداگانه بحث مىكنم :\r\n1 ) اخوان الصفا اين كتاب را دولتشاه در تذكرة الشعراء به عطار نسبت داده و مؤلفين هفت اقليم و روز روشن هم از او پيروى كرده‌اند و پيداست كه اين نكته به\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nكلى نادرست است و كتابى كه به اين نام معروف است نخست همان رسائل اخوان الصفا و خلان الوفا است كه جمعيت معروف اخوان الصفا در حدود سال 350 در اواسط قرن چهارم نوشته‌اند و متمايل به تشيع بوده‌اند و شامل 52 رساله در همهء علوم است و نويسندگان آنها ابو سليمان محمد بن معشر بستى مقدسى و ابو الحسن علىّ بن هارون سببى زنجانى و ابو احمد محمد بن احمد مهرجانى نهرجورى و ابو الخير زيد ابن رفعه هاشمى و ابو الحسن علىّ بن راميناس عوفى بوده‌اند و سپس حكيم مجريطى قرطبى متوفى در 395 كتاب ديگرى به نام اخوان الصفا نوشته است و نيز حاج ميرزا على اكبر بن ميرزا شير محمد همدانى كه در 1270 ولادت يافته و در همدان در 1325 درگذشته است كتابى به فارسى در اخلاق به نام اخوان الصفا نوشته و نيز رسائل اخوان الصفا را در قرن نهم به نام مجمل الحكمة به فارسى ترجمه كرده‌اند و بار ديگر سيد احمد هندى به فارسى نقل كرده است و رسالهء بيست و يكم آن را به نام شرف الانسان محمد بن عثمان بن الياس لامعى متوفى در 940 براى سلطان سليمان ابن سلطان سليم آل عثمان در 933 ترجمه كرده است و هيچ‌يك از اين كتابها اندك ربطى با فريد الدين عطار ندارد و اصلا از فن او كه شعر و تصوف بوده است فرسنگها دور است و ظاهرا اين نكته از زمانى ناشى شده است كه خواسته‌اند عطار را شيعه بكنند و چون رسائل اخوان الصفا با تمايل نسبت بدين شيعه نوشته شده آن را به عطار بسته‌اند .\r\n2 ) ارشاد بيان اين كتاب در هيچ جا به نام عطار نيامده و تنها در طهران به اهتمام و تصحيح تقى حاتمى در 1355 1315 چاپ شده و در صدر آن نام اين كتاب را شفاء القلوب فى لقاء المحبوب ارشاد بيان چاپ كرده‌اند و اين كتاب همان مفتاح الفتوح است كه 133 بيت از آغاز آن با بلبل‌نامه و نزهة الاحباب در 1312 شمسى در طهران چاپ شده و بار ديگر در حاشيهء سبع المثانى در 1342 در شيراز چاپ كرده‌اند منتهى در آن چاپ چون نه بيت از آغاز نسخه افتاده بوده است نام\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nآن را تشخيص نداده‌اند . پيداست نسخه‌اى كه در دست ناشر ارشاد بيان افتاده به دست كاتبى نوشته شده بوده است كه نام كتاب را نمىدانسته و از پيش خود شفاء القلوب فى لقاء المحبوب نام گذاشته است و بعد چنان‌كه معمول نساخت كه براى كتابها تعارفات و القابى قائل مىشوند كتاب ارشاد بيان نوشته است يعنى كتابى كه در بيان ارشاد آمده و ارشاد را بيان مىكند و ناشر اين كتاب ندانسته و نينديشيده ارشاد بيان را نام آن فرض كرده است و مفتاح الفتوح به نام ارشاد بيان چاپ شده !\r\n3 ) اسرارنامه كه پيش از اين اشاره كردم به عطار خود در خسرونامه و مختارنامهء خويش آن را جزو آثار خود مىشمارد و نيز پيش از اين گذشت كه گويند در سال 618 كه بهاء الدين ولد پدر جلال الدين محمد بلخى مولوى با پسر خود از خراسان هجرت مىكرده است در نيشابور نزد عطار رفته و در اين زمان جلال الدين محمد 14 ساله بوده است و نوشته‌اند كه عطار نسخه‌اى از اسرارنامه را به او داده است و جلال الدين محمد آن كتاب را همواره با خود مىداشته است و از آن كتاب مطالبى در مثنوى آورده چنان‌كه مضمون حكايت بازرگان و طوطى و باز شاه كه به خانهء پيرزن افتاد و داستان شكوهء پشه به سليمان از جور باد را از اسرارنامه گرفته است و اگر اين مطلب كه عطار نسخه‌اى از اسرارنامه به جلال الدين داده كاملا راست باشد معلوم مىشود كه اين كتاب را پيش از 618 تمام كرده است .\r\nاسرارنامه مثنوىاى است كه بيت نخست آن اين است :\r\n بنام آنكه جان را نور دين داد * خرد را در خدا دانى يقين داد \r\nاز اين كتاب دو روايت بدست است كه مقدمه‌هاى آن با يكديگر اختلاف دارد و معلوم نيست عطار خود دو روايت از آن منتشر كرده يا ديگران در آن دست برده‌اند . اسرارنامه شامل نزديك 3100 بيت است و انتخابى از آن كرده‌اند بنام\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nانتخاب اسرارنامه « 1 » . اسرارنامه در 1298 قمرى در طهران چاپ شده است .\r\n4 ) اشترنامه كه نام آن را شترنامه هم ثبت كرده‌اند و آن مثنوىاى است كه در حدود 3600 بيت دارد و آغاز آن اين بيت است :\r\n ابتدا بر نام حى لايزال * صانع اشياء و ابداع جلال \r\nو قطعا اين مثنوى از عطار ديگرى است كه پس از اين در باب او ذكرى خواهد آمد و در آن مىگويد :\r\n هر كه در راه محمد ره نيافت * تا ابد گردى از اين درگه نيافت\r\nراه پيغمبر همه اسرار بود * پاى تا سر غرقهء انوار بود\r\nآنچه اسرار نهانى بد بگفت * راز خود در جان پاك خود نهفت\r\nسر اسرارش كجا داند كسى * او نگفت اسرار خود با هركسى\r\nيك شبى در خواب ديدم روى او * عاشق و بيدل دويدم سوى او\r\nخاك راه او شدم در پاى او * كز دو عالم برتر آمد جاى او\r\nخاك پايش قبلهء روح آمدست * انبيا را قبله‌گاه جان بدست\r\nآنكه در عالم به معنى عالمست * ز آفرينش آفرينش آدمست\r\nدست من بگرفت آن شاه جهان * در دهان من فكند آب دهان \r\nاين اشعار و افكار سست خود مىرساند كه اين مثنوى از عطار نيست و در اين كتاب روح را به شترى تشبيه كرده كه به حج مىرود و هزاران رنج و دشوارى مىكشد تا سرانجام به حجر الاسود برسد و آن را خردنامه نيز ناميده‌اند .\r\n5 ) الهىنامه از مثنويات بسيار معروف عطار است و چنان‌كه پيش از اين گذشت خود در خسرونامه از آن نام مىبرد و آن در حدود 6700 بيت است و بيت\r\n\r\n\r\n","description":"","footnote":"\r\n( 1 ) - فهرست مختصر كتابهاى فارسى انجمن آسيائى بنگاله از ولاديمير ايوانو كلكته 1924 ص 198\r\n concise descriptive cataloge of the Persian manuscripts of the Asiatic society of Bengal by Wladimir Ivanow , calcutta 1924 , P . 198 \r\n","page_name":" 114 ","page_number":114},
  {"content":"\r\n\r\nاول آن اين است :\r\n بنام كردگار هفت افلاك * كه پيدا كرد آدم از كفى خاك \r\nو اين كتاب در طهران در 1355 - 1356 1316 با غلطها و افتادگىهاى بسيار چاپ شده . از اين كتاب دو روايت بدست است و ظاهرا كسى در آن دست برده و مقدمهء آن را كه تا آغاز صحيفهء 29 چاپ طهران در مناقب ابو بكر است تغيير داده و روايت دوم كه نسخهء خطى هم از آن هست با اين بيت آغاز مىشود :\r\n الهىنامه را آغاز كردم * بنامش نامه را سرباز كردم \r\nو مصرع دوم در نسخه‌هاى خطى « بنامت باب نامه باز كردم » يا « در گنج سعادت باز كردم » ضبط شده است . اين كتاب قطعا از عطار است زيرا كه در آن نيز از ركن الدين اسكافى كه پيش از اين ذكر او رفت و در جاهاى ديگر نام او را برده اسم مىبرد و دربارهء او مىگويد :\r\n به اسكافى يكى گفت اى سرافراز * ز معراج نبى رمزى بگو باز\r\nمرا تا سر معراجش كه چون بود * بگفت او هم درون و هم برون بود\r\nيكى بدذات او در بود آنجا * يقين مىديد او معبود آنجا\r\nمكانش در حقيقت لامكان داشت * چرا كاندر مكان او جان جان داشت\r\nهمه او بود ليكن در حقيقت * شدش خاموش و دم زد در شريعت \r\n6 ) بلبل‌نامه مثنوى است در معاشقات گل و بلبل و به همين جهت آن را گل و بلبل هم ناميده‌اند و در اين داستان مجلسى در حضور سليمان تشكيل يافته و او باز را در پى بلبل مىفرستد و باز بلبل را خواهى نخواهى بدان مجلس مىآورد و بلبل عقايد خود را در آنجا مىگويد و معايب جانوران ديگر را يكان‌يكان بيان مىكند .\r\nدر پايان اين كتاب چنان‌كه گذشت گويندهء اين اشعار نصايحى خطاب به ضياء الدين يوسف نام پسر خود دارد كه در آن زمان چهارساله بوده است و اين قسمت را در چاپ طهران حذف كرده‌اند . چون عطار ديگرى كه گويندهء\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nلسان الغيب و چند مثنوى ديگرست در لسان الغيب اين مثنوى را جزو آثار خود مىشمارد و اشعار بلبل‌نامه هم تا درجه‌اى سست و دور از سبك عطار است احتمال مىرود اين مثنوى هم از عطار نباشد . اين مثنوى منظومهء كوچكى است كه در حدود 700 بيت دارد و بيت نخستين آن اين است :\r\n بتوفيق خداى صانع پاك * كه دانش مىنهد در مركز خاك \r\nدر بعضى نسخه‌هاى ديگر بيت اول اين كتاب اين است :\r\n قلم بردار و راز دل عيان كن * سر آغازش بنام غيب‌دان كن \r\nكه در چاپ طهران بيت سوم است و اين كتاب با نزهة الاحباب و مفتاح الفتوح در طهران در 1312 چاپ شده است .\r\n7 ) بىسرنامه كه پيش از اين آورده‌ام گويند زمانى كه سر او را بريده‌اند و سر خود را بدست گرفته و به پاى خود به گورستان رفته در راه سروده است و البته حاجت به رد اين نكته نيست و پيداست تا چه اندازه نادرست و نارواست . اين منظومه مثنوى كوچكى است در حدود 200 بيت كه بيت نخستين آن اين است :\r\n من به غير از تو نبينم در جهان * قادرا پروردگارا جاودان \r\nو سبك خاصى دارد كه در هيچ مثنوى ديگر ديده نشده بدين گونه كه پس از مقدمه‌اى به قسمت‌هاى مستقل منقسم مىشود كه هر قسمتى به‌منزلهء بندى جداگانه است و پس از مقدمه به هشت بند منقسم مىشود كه عدهء اشعار آنها مختلف است و در آغاز هر بندى اين شعر آمده :\r\n سر بىسرنامه را پيدا كنم * عاشقان را در جهان شيدا كنم \r\nو پس از هر بندى اين شعر مكرر مىشود :\r\n من خدايم من خدايم من خدا * فارغم از كبر و كينه وز هوا \r\nاشعار آن در منتهى درجهء سستى و ناروائى و بسيار سخيف و كودكانه است و سخت آشكار است كه از فريد الدين عطار نيست و حتما كسى كه داستانهاى\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nمجعول كشته شدن عطار را شنيده آنها را با اين اندازه از بىاطلاعى و بىمايگى در شعر ساخته است و اين منظومه هم قطعا از همان عطار ديگرى است كه ذكر او خواهد آمد . اين كتاب در طهران در سال 1309 قمرى و در لكنهو در جزو مجموعه‌اى به نام گنجينهء عرفان سه بار چاپ شده از آن جمله يك‌بار در 1294 و بار سوم آن در 1315 قمرى انتشار يافته است و نيز جزو مجموعه‌اى به نام رهبر راه حق در لكنهو در 1302 قمرى و جداگانه در كانپور در 1266 قمرى چاپ شده است و آخرين بار در طهران با منظومهء ارواح شاه نعمة اللّه در 1357 چاپ كرده‌اند .\r\n8 ) پسرنامه كه تنها حاج خليفه در كشف الظنون نام برده و ترديدى نيست كه همان بىسرنامه است كه يا مؤلف درست نخوانده و يا در چاپ كردن اشتباه كرده‌اند .\r\n9 ) پندنامه اين كتاب معروف‌ترين مثنويات عطار است كه هرچند خود در مؤلفات ديگر خويش نامى از آن نبرده ولى قطعا از اوست و مثنوى كوچكى است در حدود 850 بيت كه آغاز آن اين است :\r\n حمد بىحد مر خداى پاك را * آنكه ايمان داد مشتى خاك را \r\nو در بعضى نسخه‌هاى خطى بيت اول آن اين است :\r\n ابتدا كردم بنام كردگار * خالق خلق از صغار و از كبار \r\nاين كتاب را به تازى و تركى و هندى هم ترجمه كرده‌اند . ترجمهء تازى آن از احمد راشد خلوتى مصرى انصارى است كه در 1255 قمرى تمام كرده و در 1289 در مصر چاپ شده و در آن چاپ متن فارسى نيز هست و در زير هر بيت از متن فارسى ترجمهء تازى آن را آورده‌اند . به زبان تركى چهار بار ترجمه كرده‌اند : يكى ترجمهء امرى ادرنوى متوفى در 988 كه به فرمان سلطان بايزيد بن سليمان آل عثمان در 15 محرم 969 تمام كرده است و بيت اول آن اين است :\r\n ابتدا كردم بنام آن كريم * مبدع كونين سلطان قديم \r\n\r\n","description":"","footnote":"","page_name":" 117 ","page_number":117},
  {"content":"\r\n\r\nو ترجمهء تركى آن بدين ترتيب آغاز مىشود :\r\n حمد بىحد اول خداى عالمه * نور ايمان ويردى خاك آدمه \r\nترجمهء ديگرى از مقالى نام شاعر كه او هم براى سلطان بايزيد بن سليمان ساخته است . ترجمهء ديگرى به نام تحفهء شاهدى از شاهدى شاعر . ترجمهء ديگرى به زبان تركى كه با شرحى به تركى توام است و به نام سعادت‌نامه از مصطفى متخلص به شمعى متوفى در حدود 1009 است و وى از متصوفه بوده و مكتب‌دارى مىكرده و شروحى بر كتابهاى فارسى نوشته از آن جمله بر مخزن الاسرار نظامى و منطق الطير و مثنوى و گلستان و بوستان و تحفة الاحرار و سبحة الابرار جامى و بهارستان و ديوان حافظ و ديوان شاهى و اين شرح و ترجمهء پندنامه را به درخواست يكى از عمال دربار سلطان مراد سوم آل عثمان بوده است و نيز حافظ محمد مراد شرحى بر پندنامه نوشته است كه به نام ماء خضر در استانبول در 1252 چاپ شده و نيز پندنامه را فايض نام به زبان هندى ترجمه كرده .\r\nپندنامه رايج‌ترين آثار شعرى عطار است و بيش از هر كتاب ديگر او چاپ شده و چاپهاى مختلف آن را كه توانسته‌ام تاكنون احصاء كنم بدين قرار است : چاپ ه .\r\nهيندله\r\n H . Hindley \r\nلندن 1809 ميلادى ، چاپ سيلوستر دوساسى پاريس 1819 ميلادى كه از روى آن بار ديگر در 1929 در استكهلم عكس برداشته و چاپ كرده‌اند ، چاپ بولاق 1243 و 1244 و 1253 ، چاپ مصر با ترجمهء عربى شيخ احمد راشد خلوتى 1289 ، چاپ استانبول با ترجمهء محمد مراد 1252 ، چاپ ديگر استانبول 1251 و چاپ مطبعهء شركت ايرانيه بىتاريخ ، چاپ كلكته در مجموعهء موسوم به عقد المرجان با قصهء يوسف و زليخاى جامى چاپ دوم 1862 ميلادى ، چاپ‌هاى ديگر كلكته : بىتاريخ و با ترجمهء هندوستانى در 1825 ميلادى ، چاپ‌هاى طهران 1290 قمرى و 1316 شمسى ، چاپ‌هاى بمبئى : 1277 ، 1280 ، 1896 ميلادى ، 1294 . چاپ ديگر باكريما و نام حق و محمودنامه و نماز فرايض در 1294 . چاپ‌هاى دهلى : 1268 ، 1270 ، 1291 ، 1292 . چاپ‌هاى\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nلكنهو : 1284 با صد پند در 1869 ، 1872 ، 1873 دو بار و 1876 دو بار و 1877 دو بار و 1878 دو بار و 1903 و 1904 دو بار و 1918 و 1928 ميلادى و 1302 قمرى ، چاپ مدرس 1279 . چاپ‌هاى لاهور 1865 و 1933 ميلادى دو بار و نيز در 1317 و 1338 و 1343 . چاپ‌هاى اللّه‌آباد : 1873 و 1876 ميلادى و جزو منتخبات فارسى در 1872 ميلادى ، چاپ ديگرى در مجموعه‌اى به نام پنج گنج در كانپور 1284 . از اين قرار پندنامهء عطار تاكنون 53 بار در فرانسه و انگلستان و سوئد و مصر و هندوستان و تركيه و ايران چاپ شده و كمتر كتاب فارسى است كه تا اين اندازه چاپ شده باشد . گذشته از ترجمهء فرانسه كه سيلوستر دوساسى با چاپ خود توأم كرده به انگليسى هم ترجمه شده است به اين عنوان\r\n Erachsha F . Karani and Mahmud Gows Abdul Kadir Aga , Bomqay 1912 \r\n10 ) تذكرة الاولياء يگانه كتابى است كه از عطار به نثر فارسى مانده و از اين كه از عطار است هيچ ترديد نيست ، چنان‌كه پيش از اين هم اشاره كردم خود دو بار در آن اشاره كرده است كه آن را در سال 617 در زمان محمد خوارزمشاه نوشته و اين كتابى است در منتهى درجهء فصاحت و روانى زبان فارسى و يكى از بهترين نمونه‌هاى نثر بىپيرايهء شيواى فارسى در قرن هفتم است ، منتهى در آغاز تراجم دو سه سطر مسجع و مقفى آورده و پيداست كه در اين باب تعمد كرده و شايد مىخواسته است هنر خويش را در اين روش هم كه در آن زمان بسيار پسنديده بوده است بنمايد و گرنه بازماندهء مطالب در منتهى درجهء روانى و شيرينى نوشته شده . در اين كتاب سخنان و رفتار و گفتار هفتاد و دو تن از مشايخ تصوف را از امام جعفر صادق تا حسين بن منصور حلاج نوشته و همواره اين كتاب در اين زمينه در منتهاى رواج و شهرت بوده است و آن را به زبان تركى و تازى ترجمه كرده‌اند و يكى از صوفيه كلمات مشايخ را از آن بيرون كرده و كتابى جداگانه ترتيب داده است . در سال 821 يكى از شاعران قرن نهم ايران كه به حافظ علاف\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nمعروف بوده و در شيراز مىزيسته است تذكرة الاولياء را براى ابو الفتح ابراهيم سلطان پسر شاهرخ پادشاه بسيار معروف دانش‌پرور سلسلهء تيمورى كه در عراق و فارس پادشاهى مىكرده است به نظم درآورده و آن منظومه را « ولىنامه » نام گذاشته است و در مقدمهء آن گويد به وى الهام شده كه اين كتاب را نظم كند و چون اين خبر به ابراهيم سلطان رسيد او را تشويق كرده و در اين زمينه چنين مىگويد :\r\n چونكه ز الهام خداوندگار * يافت خبر خاطر آن شهريار\r\nگفت بدين طور كه گويد سخن * هست او گفت فلان ممتحن\r\nبنده خرد باقى علاف را * صورت بىمعنى بىلاف را\r\nاين بنفس عارف بىمعرفت * اين شده معروف به چندين صفت\r\nكرد بايوان خلافت طلب * گفت كه اى نادرهء بوالعجب\r\nخوب‌ترين گنج نقود بها * بحر صفا تذكرهء اوليا\r\nراغب آنم كه به نظم آورند * تا ز نوايش دو جهان برخورند\r\nچون تو درين فن تصوف سخن * گفته بسى دارى از اخلاص ظن\r\nعهدهء اين بر تو و اين كار تست * گرم سخن باش كه بازار تست \r\nو پس از آن مىگويد :\r\n گفتم اگر پادشه كامران * شاه ابو القاسم اعلى مكان\r\nكرد به شهنامه جهان را منير * گشت بدان صيت وى آفاق‌گير\r\nكز طرف خواندن آن جز گناه * هيچ نشد حاصل هر نيك‌خواه\r\nمن بولى نامه كه هركو بخواند * رحمت حق بر سر او درفشاند\r\nدر كنف رايت اين كامكار * شاه ابو الفتح فلك اقتدار\r\nتازه كنم گلشن آفاق را * جفت دو عالم كنم اين طاق را\r\nهست اميدم كه شود بىگزند * نامم ازين نامهء نامى بلند \r\nسپس در پايان كتاب گويد كه شش سال مشغول نظم اين كتاب بوده و 24000\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nبيت است و در 821 در حرم جامع بيت عتيق كه گويا جامع عتيق شيراز است به پايان رسانده و از اينجا پيداست كه گويندهء اين منظومهء ولىنامه از متصوفهء قرن نهم ساكن شيراز بوده و از اين منظومه نسخه‌اى در كتابخانهء مدرسه زبانهاى شرقى سابقا در مسكو بوده « 1 » كه گويا اينك جزو كتابخانهء موزهء آسيائى لنينگراد است .\r\nمتن تذكرة الاولياء تاكنون پنج بار چاپ شده : يك‌بار در لاهور در 1306 ، بار ديگر در لاهور در 1308 و بار ديگر در هندوستان كه معلوم نيست كجا و در چه سال چاپ كرده‌اند ، بار ديگر در دو مجلد در ليدن در 1905 - 1907 ميلادى به تصحيح و مقابلهء خاورشناس نامى انگليسى نيكلسون و مقدمهء استاد علامه آقاى محمد قزوينى و سپس در استكهلم در 1931 - 1932 بار ديگر از روى همان چاپ ليدن عكس برداشته و منتشر كرده‌اند .\r\n11 ) ترجمة الاحاديث اين كتاب مثنوىاى است شامل ترجمهء احاديث نبوى كه نزديك به دو هزار بيت دارد و به نام مواعظ نيز معروف است و بيت اول آن اين است :\r\n سپاس و حمد بر خلاق عالم * كه از خاكى پديد آورد آدم \r\nو گويندهء اين منظومه در پايان آن دربارهء آن چنين گويد :\r\n طلب از سالكان قوم كردم * احاديث نبى منظوم كردم\r\nهر آن‌كس كه ازين ترجمه خواند * بروح مصطفى راحت رساند\r\nچه مدتهاست عمرى خرج كردم * حكايات مناسب درج كردم\r\nچو عمر آدمى ناپايدارست * غرض اين نسخه از ما يادگارست\r\nتوقع دارم از خوانندهء اين * مرا ياد آورد در ختم ياسين\r\nاگر او سورهء ياسين نداند * يكى فاتحه با اخلاص خواند \r\n\r\n\r\n","description":"","footnote":"\r\n( 1 ) - كتابهاى خطى فارسى به نگاه زبانهاى شرقى تاليف بارون ويكتور روزن سن‌پطرزبورگ 1886 ص 210 - 215 .\r\n","page_name":" 121 ","page_number":121},
  {"content":"\r\n\r\n اگر اين فاتحه باد خزانست * گناه افشان مسكين عاصيانست\r\nخزان اندر بناگه باد خيزد * همه برگ درختان را بريزد\r\nگناه من فزون از آب درياست * فزون من نباشد كمتر از راست\r\nگناه پير عطار از برونست * كه من از هرچه مىگويم فزونست\r\nبيامرزد بنقد آن بندهء حق * دهد اين نسخه را با خلق رونق\r\nرساند نفع آن بر خاص و عام اين * كه در ششصد نود نه شد تمام اين \r\nگذشته از آنكه اين اشعار بسيار سست و سخيف است و از اين روش پختهء دل‌انگيز عطار بسيار دور است تاريخ سرودن آن هم 699 است كه هفتاد و دو سال پس از مرگ فريد الدين عطار است و تخلص عطار در اين اشعار دليل نيست كه از او باشد يا ممكن است عطار ديگرى كه در پايان قرن هفتم مىزيسته آن را گفته باشد يا اينكه آن را جعل كرده و به نام عطار نيشابورى بسته باشند . قطعا گويندهء اين مثنوى همان كسى است كه كنز الاسرار را هم گفته است زيرا كه در پايان كنز الاسرار هم بيت آخر كه تاريخ سرودن اين اشعار است ديده مىشود و از اينجا پيداست كه كسى در 699 هم ترجمة الاحاديث يا مواعظ و هم كنز الاسرار را گفته است ، چنان‌كه بيت اول كنز الاسرار هم همان بيت اول اين منظومه است .\r\n12 ) جواب‌نامه همان مصيبت‌نامه است كه آن را به نام نزهت‌نامه نيز خوانده‌اند و پس از اين دربارهء آن بحث مىكنم و اين كتاب را جواب‌نامه نيز از آن جهت خوانده‌اند كه در جواب سؤالهائى است كه كسى از عطار كرده است .\r\n13 ) جواهر الذات منظومهء بزرگى است شامل نزديك بيست هزار بيت كه آغاز آن اين بيت است :\r\n بنام آنكه نور جسم و جانست * خداى آشكارا و نهانست \r\nاين مثنوى كه اساس آن داستان آدم و ابليس و در ضمن مطالب بسيار از حسين بن منصور حلاج است منظومه‌اى است پر از تكرارهاى بسيار ناپسند و كريه\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nو اشعار آن در منتهى درجهء سستى و گويندهء آن چندين جا اظهار تشيع كرده و منافات صريح با گفتهء عطار در مثنويهاى ديگرى كه از اوست دارد و به هيچ وجه ممكن نيست كه اين كلمات سست و اين بيان پر از اطناب و تكرار از گويندهء اسرارنامه و مصيبت‌نامه و منطق الطير و الهىنامه و خسرو و گل و پندنامه و قصايد و غزليات و مختارنامه باشد . جواهر الذات در طهران در 1315 1355 چاپ شده و در جاهاى بسيار از آن جمله در صحايف 521 و 545 و 546 و 559 و 567 و 571 و 572 و 573 و 576 و 579 نام آن آمده و تخلص عطار نيز در موارد بسيار از آن مكرر شده ولى چنان‌كه از صحيفهء 43 برمىآيد گويندهء اين كتاب و گويندهء اشترنامه يكى است و نيز از صحايف 325 و 385 و 559 و 579 مسلم مىشود كه گويندهء اين اشعار در صدد بوده است پس از اين منظومهء هيلاج‌نامه را بسازد و هيلاج‌نامه نيز از اوست و چيزى كه بيش از همه مسلم مىكند كه اين منظومه از فريد الدين عطار نيشابورى نيست اين است كه از صحيفهء 36 معلوم مىشود قطعا اين كتاب را پس از مثنوى جلال الدين محمد مولوى سروده است و قطعا نسبت به اشعار معروف او كه در آغاز مثنوى در باب نى آورده است نظر داشته و محال است كه از فريد الدين عطار باشد و گويندهء اين مثنوى گاهى اشعارى از اسرارنامهء عطار را در ميان سخن خود جا داده و به هيچ وجه اشاره بدان نكرده است . از جواهر الذات نسخهء مختصرى رايج است كه همهء مكررات آن را انداخته و رئوس مسائل آن را گرفته‌اند و نزديك 1200 بيت استخراج كرده‌اند . در اين مثنوى نام كتاب گاهى جوهر الذات و گاهى جواهرنامه و گاهى جواهر ذات آمده است .\r\n14 ) جواهرنامه چنان‌كه پيش از اين گذشت از جمله كتابهائى است كه در مقدمهء مختارنامه و خسرو گل خود نام آن را آورده ولى قطعا به جز كتابى است كه به نام جواهر الذات معروف است و پيش از اين ذكر او آمد . چنان مىنمايد كه جواهرنامهء فريد الدين عطار از ميان رفته و نسخهء آن در ميان نيست و شايد به\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nهمين جهت بوده است كه مثنوى به نام جواهر الذات يا جواهرنامه جعل كرده و به نام او انتشار داده‌اند .\r\n15 ) حلاج‌نامه كه آن را منصورنامه نيز مىنامند همان هيلاج‌نامه است كه پس از اين ذكر آن خواهد آمد و آن هم از عطار نيست و از گويندهء جواهر الذات است .\r\n16 ) حيدرنامه يا حيدرىنامه كتابى است كه دولتشاه در تذكرة الشعراء به عطار نسبت داده و چنان‌كه پيش از اين آوردم گفته است كه آن را در جوانى براى قطب الدين حيدر سروده و ديگران هم كه اين كتاب جزو آثار او شمرده‌اند همه اين نكته را از تذكرة الشعراء گرفته‌اند و به هيچ وجه اثرى از چنين كتابى تاكنون ديده نشده و معلوم نيست اين مطلب را دولتشاه از كجا آورده است .\r\n17 ) خردنامه نيز كتابى است كه اثرى از آن نيست و پيداست كه همان كلمهء خسرونامه است كه بدين گونه تحريف كرده‌اند و اشترنامه را هم خردنامه ناميده‌اند .\r\n18 ) خسرو و گل منظومه‌اى است كه عطار خود نام آن را خسرونامه آورده و چون اساس آن معاشقهء خسرو و گل است كه نام عاشق و معشوقى است به خسرو و گل هم معروف شده .\r\n19 ) خسرونامه منظومه‌اى است شامل نزديك هشت هزار بيت كه آغاز آن اين بيت است :\r\n بنام آنكه گنج جسم و جان ساخت * طلسم گنج جان هر دو جهان ساخت \r\nنام اين كتاب قطعا خسرونامه است چنان‌كه عطار خود مىگويد :\r\n بنام خسرو روى زمين را * نهادم نام خسرونامه اين را \r\nدر مقدمهء مختارنامه نيز نام آن را خسرونامه آورده و اين كتاب در 1879 ميلادى در چاپخانهء نولكشور در لكنهو چاپ شده و در زمانى كه عطار آن را مىسروده است مادرش درگذشته ، از اينجا معلوم مىشود كه از آثار جوانى يا اواسط عمر اوست و در پايان كتاب درين باب مىگويد :\r\n\r\n","description":"","footnote":"","page_name":" 124 ","page_number":124},
  {"content":"\r\n\r\n مرا گر بود انسى در زمانه * بمادر بود و او رفت از ميانه\r\nاگرچه رابعه صد تهمتن بود * و ليكن شايبه اين نيك زن بود\r\nچنان پشتم قوى داشت آن ضعيفه * كه ملك شرع را روى خليفه\r\nاگرچه عنكبوتى ناتوان بود * و ليكن بر سر ما سايبان بود\r\nنه چندانست در جانم غم او * كه بتوان داد شرح ماتم او\r\nبيا تا آه از آن غم بربياريم * غمش در دل كشيم و دم بياريم\r\nچو محرم نيست اين غم با كه گويم * غمى كز مرگ او آمد برويم\r\nنبود آن زن كه مردى معنوى بود * سحرگاهان دعاى او قوى بود\r\nعجب آه سحرگاهيش بودى * زهر آهى به حق راهيش بودى \r\n20 ) خياطنامه مثنوى كوچكى است شامل نزديك دو هزار بيت كه بيت اول آن اين است :\r\n بنام آنكه هستى زو نشان يافت * نفوس ناطقه زو نور جان يافت \r\nاين مثنوى نيز اشعار بسيار سست دارد و همين بهترين دليل است كه از فريد الدين عطار نيست . گويندهء آن در مقدمه گويد :\r\n ز من كرد التماسى بختيارى * كه بنويسم ز بهرش يادگارى\r\nچو بر كاغذ نهادم نوك خامه * نوشتم نام اين خياطنامه\r\nدرو ده فصل را بنياد كردم * وزو جان عزيزان شاد كردم \r\nسراسر آن نصايحى است خطاب به خياطى چنان‌كه يك‌جا گويد :\r\n هنر مىورز خياطا به‌هرحال * هنر بهتر ز ملك و شاهى و مال \r\nو در جاى ديگر گويد :\r\n حسد هرگز مبر خياط بر كس * نصيب خود برد از رزق هركس \r\nهرچند در اين منظومه هم تخلص عطار چند جا آمده ولى به دلايلى كه گذشت از فريد الدين عطار نيست و مىبايد از همان گويندهء مظهر العجائب و\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nلسان الغيب و اشترنامه و جواهر الذات و بىسرنامه و هيلاج‌نامه باشد . در باب اين منظومه خاورشناس معروف روسى ا . برتلس مقاله‌اى در مجلهء فرهنگستان علوم شوروى در 1929 ميلادى نوشته است\r\n21 ) درياى ابرار كه نام آن در كشف الظنون به خطا درياق ابرار چاپ شده كتاب مستقلى نيست و همان قصيدهء معروف عطار است كه مطلع آن اين است و در ديوان او در صحايف 16 - 20 چاپ شده :\r\n چرخ مردم‌خوار اگر روزى دو مردم‌پرورست * نيست از شفقت مگر پروارى او لاغرست \r\nاين قصيده از جمله آثار بسيار معروف عطار است و جمعى كثير از شعراى بزرگ ايران آن را استقبال كرده‌اند از آن جمله امير خسرو دهلوى و امير علىشير نوائى و عبد الرحمن جامى و هريك قصيدهء خود را نامى جداگانه گذاشته‌اند . ظاهرا اينكه اين قصيده را بعدها كسانى كه استقبال كرده‌اند درياى ابرار نام گذاشته‌اند بواسطهء اينست كه عطار خود در پايان آن گويد :\r\n اين قصيده هست اى عطار درياى سخن * لفظ او همچون صدف معنى چو در و گوهرست \r\n22 ) ديوان همان مجموعهء قصايد و غزليات اوست كه خود در مقدمهء مختارنامه و در خسرونامه بدان اشارت مىكند و ترديدى نيست كه از فريد الدين عطار نيشابورى است .\r\n23 ) ديوان رباعيات همان مختارنامه يا اختيارنامه است كه پس از اين دربارهء آن بحث خواهم كرد .\r\n24 ) ستهء عطار كتاب مستقلى نيست بلكه مجموعه‌اى از شش مثنوى اوست كه گويا در مقابل خمسهء نظامى گرد آورده‌اند و آن را ستهء عطار نام گذاشته‌اند و با اختلاف اين مجموعه شامل الهىنامه و منطق الطير و اسرارنامه و مصيبت‌نامه و\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nكنز الحقائق و مفتاح الفتوح يا منطق الطير و الهىنامه و اسرارنامه و مصيبت‌نامه و خسرو و گل ( خسرونامه ) و مختارنامه است و از همين‌جا مىتوان پى برد كه مثنويهائى كه از عطار است همين‌هاست .\r\n25 ) سياه‌نامه كه آن را سياه هم ناميده‌اند كتابى است كه دولتشاه در تذكرة الشعراء به نام عطار نوشته و ديگران هم كه تكرار كرده‌اند از او گرفته‌اند و از اين كتاب به هيچ وجه اثرى نيست و معلوم نيست چه بوده كه دولتشاه بدين گونه درآورده است .\r\n26 ) سى فصل منظومهء كوچكى است شامل نزديك هزار بيت كه بيت نخستين آن اين است :\r\n يكى پيرى مرا آواز مىداد * كه اى عطار از دست تو فرياد \r\nاين منظومه شامل سى سؤال است كه آن پير از گويندهء اين اشعار كرده و وى جواب داده است . اين منظومه در طهران 1354 1314 چاپ شده و با وجود آنكه تخلص عطار در آن آمده پيداست كه از فريد الدين عطار نيست زيرا كه گويندهء اين كتاب هم شيعه بوده و پيداست همان كسى است كه جواهر الذات و مظهر العجائب را گفته چنان‌كه در پايان كتاب ( صحايف 71 - 74 از چاپ طهران ) مىگويد :\r\n بجوهر ذات گفتم اين معانى * تو مىبايد كه اين معنى بدانى\r\nبه غير مظهر حق شاه مردان * كه او باشد خدادان و خداخوان\r\nخدا را هم خدا داند حقيقت * برونست اين به معنى از شريعت\r\nز بعد اين كتب مظهر طلب دار * ازو پيدا شود اسرار آن يار\r\nمرا مظهر بود چشم كتب‌ها * ازو ظاهر شود پنهان و پيدا\r\nدرو معنى جعفر شاه باشد * درو معنى لا اللّه باشد \r\nو از همين اشعار سست مىتوان پى برد كه از فريد الدين عطار نيست .\r\n27 ) شاهنامه كتابى است كه از آن هم اثرى نيست و پيداست همان سياه‌نامه\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nاست كه بدين گونه تحريف كرده‌اند .\r\n28 ) شترنامه همان اشترنامه است كه ذكر آن پيش از اين گذشت و از فريد الدين عطار نيست و از همان گويندهء مظهر العجائب و لسان الغيب و هيلاج‌نامه و سى فصل و بىسرنامه و جواهر الذات و خياطنامه است .\r\n29 ) شرح القلب كه خود در مقدمهء مختارنامه و خسرونامه از آن نام برده ولى از آن تاكنون اثرى بدست نيامده و گويا آن هم مانند جواهرنامه از دست رفته است .\r\n30 ) شفاء القلوب فى لقاء المحبوب همان ارشاد بيان است كه پيش از اين ذكرى از آن به ميان آمد و معلوم شد به جز مفتاح الفتوح كتاب ديگرى نيست .\r\n31 ) صد پند مثنوى كوچكى است شامل 108 بيت كه بيت اول آن اين است .\r\n مشو مغرور ملك و گنج و دينار * كه دنيا ياد دارد چون تو بسيار \r\nو تنها نسخهء كه از آن سراغ دارم در حاشيهء مثنوى جلال الدين محمد مولوى است كه از آن من است و در اواخر رجب 926 نوشته شده و در حواشى آن منطق الطير و اسرارنامه و الهىنامه و قصيدهء درياى ابرار و صد پند و بعضى قصايد و غزليات و مصيبت‌نامه و جواهر الذات و اختيارات شيخ على همدانى از كتب عطار و چند رباعى عطار نوشته شده و آن حواشى را در سال‌هاى 965 و 966 نوشته‌اند ولى اين مثنوى منظومهء مستقلى از عطار نيست و قسمتى از اسرارنامهء اوست كه در چاپ طهران هم از بيت آخر صحيفهء 187 تا بيت دوم صحيفهء 194 آمده است و پيداست كه چون شامل پندهاى جالب توجهى بوده آن را قسمتى جداگانه كرده و چون صد اندرز در آن هست آن را صد پند نام گذاشته‌اند .\r\n32 ) عشاق‌نامه ظاهرا همان مثنوى عشقيه يا مثنوى آغاز عشق است كه پس از اين ذكر آن خواهد آمد .\r\n33 ) عبيرنامه كه جز در تذكرهء روز روشن در جاى ديگر نام آن نيست\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nاحتمال بسيار مىرود كه همان بىسرنامه باشد كه بدين گونه تحريف شده است .\r\n34 ) كنز الاسرار مثنوى كوچكى است كه بيت اول آن اين است :\r\n سپاس و حمد بر خلاق عالم * كه از خاكى پديد آورد آدم \r\nو در پايان آن اين بيت هست :\r\n رساند نفع آن بر خاص و عام اين * كه در ششصد نود نه شد تمام اين \r\nو اين همان بيت است كه در پايان ترجمة الاحاديث يا مواعظ هم آمده و پيداست كه گويندهء آن همان گويندهء ترجمة الاحاديث يا مواعظ است كه هفتاد و دو سال پس از مرگ عطار آن را سروده و به هيچ وجه به فريد الدين عطار مربوط نيست و در بعضى نسخه‌ها تاريخ 690 را دارد .\r\n35 ) كنز الحقائق مثنوى ديگرى است شامل نزديك 800 بيت كه بيت اول آن اين است :\r\n بنام آنكه اول كرده آخر * بنام آنكه باطن كرد ظاهر \r\nو بعضى نسخه‌هاى ديگر آن به اين بيت آغاز مىشود :\r\n بنام آنكه جان را نور دين داد * خرد را در خدادانى يقين داد \r\nو اين همان بيت اول اسرارنامه است و از همين‌جا پيداست كه اين كتاب هم از آن كتابهاى مجعول است كه به عطار بسته‌اند . در اين مثنوى اشعارى در مدح كسى هست كه در صدر آن نوشته شده : « در مناقب خسرو عادل نيكو غازى » و بيت اول آن اين است :\r\n امير المؤمنين نيكوست غازى * كند با كافران شمشيربازى \r\nاحتمال بسيار مىرود كه اين كلمه نيكو نباشد و بلكه منكو بوده است كه آن را به نيكو تحريف كرده‌اند و منكو مراد همان امير منكوج يا منكو جك غازى است كه از امراى ترك بوده و الب‌ارسلان وى را حكمرانى ارزنجان داده و از سال 464 در ارزنجان حكمرانى كرده و تا 650 فرزندان او در ارزنجان و ديورگى\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nحكمرانى كرده‌اند و در اين صورت گويندهء اين كتاب در اواسط قرن پنجم مىزيسته و نزديك صدسال پيش از ولادت عطار زندگى مىكرده است . مؤلف اين كتاب خود در سبب نظم آن گويد :\r\n چو گفتم اندر و چندين حقايق * نهادم نام او كنز الحقائق \r\nو چون اين كتاب هم اشعار بسيار سست دارد گذشته از آنكه تاريخ نظم آن به زندگى عطار مربوط نيست اين اشعار نيز ممكن نيست و از فريد الدين عطار باشد .\r\n36 ) گل و بلبل كه در بستان السياحة و آتشكده و روز روشن به عطار نسبت داده‌اند و همان بلبل‌نامه است كه پيش از اين ذكر آن آمد يا ممكن است نزهة الاحباب باشد .\r\n37 ) گل و هرمز كه در تذكرة الشعراء و هفت اقليم به نام او آمده و حاج خليفه در كشف الظنون گويد از شيخ عطار ابو عبد اللّه ميانجى متوفى در 619 است و اگر مراد او از ابو عبد اللّه ميانجى فريد الدين عطار باشد پيداست كه خطاى فاحش است .\r\nگل و هرمز نيز مثنوى كوچكى است كه بيت اول آن اين است :\r\n بنام آنكه جان داد و جهان ساخت * زمين را جفت طاق آسمان ساخت \r\nاين منظومه نيز مردد است كه از فريد الدين عطار باشد .\r\n38 ) لسان الغيب منظومه‌اى است در حدود 5400 بيت كه بيت اول آن اين است :\r\n اسم توحيد ابتداى نام اوست * مرغ روحم جملگى در دام اوست \r\nمؤلف در آن كتاب گويد :\r\n هر كه برخواند لسان الغيب را * مىشود با اصل بينش آشنا\r\nهركه برخواند كتاب مظهرم * همچو مانى آيد او اندر برم\r\nهركه برخواند جواهر ذات را * او ببيند جملهء ذرات را \r\n\r\n","description":"","footnote":"","page_name":" 130 ","page_number":130},
  {"content":"\r\n\r\nو نيز گويد :\r\n اين لسان الغيب گفته سر غيب * صد لباس انداخته بر روى عيب \r\nو هم در آن كتاب گويد :\r\n بندهء اثنى عشر از جان منم * در لسان ز آن دم از ايشان مىزنم \r\nدر همين كتاب سيزده كتاب را از آثار خود مىشمارد : جواهر الذات ، مظهر العجائب ، وصلت‌نامه ، اسرارنامه ، الهىنامه ، مصيبت‌نامه ، بلبل‌نامه ، اشترنامه ، تذكرة الاولياء ، معراج‌نامه ، مختارنامه ، جواهرنامه ، شرح القلب و گويد شمارهء اشعار او به 202060 بيت مىرسد و نيز مىگويد كه لسان الغيب را در سفر حج گفته است .\r\nبا وجود اينكه تخلص عطار در آن هم آمده و جزو آثارى كه گويندهء اين كتاب از خود مىشمارد اسرارنامه و الهىنامه و مصيبت‌نامه و تذكرة الاولياء و مختارنامه و جواهرنامه و شرح القلب حتما از فريد الدين عطار است باز مسلم است كه لسان الغيب از او نيست و از همان كسى است كه جواهر الذات و مظهر العجائب و وصلت‌نامه و اشترنامه را گفته است و دربارهء اين شاعر مفترى كه شيعهء اثنىعشرى بوده و شعر را بسيار سست و سخيف مىگفته است پس از اين هم بحث خواهم كرد و مسلم خواهد شد كه لسان الغيب از فريد الدين عطار نيست .\r\nظاهرا لسان الغيب پيش از قرن نهم يا در همان زمان سروده شده زيرا نسخه‌اى از آن دارم كه نظام الملك خوافى وزير سلطان حسين بايقرا در سفر حج به خط خود نوشته است و اينك در موقع نوشتن اين سطور بدستم نيست .\r\n39 ) ليلى و مجنون كه جز در بستان السياحة در كتاب ديگرى جزو آثار عطار نشمرده‌اند و چون به هيچ وجه اثرى از چنين كتابى نيست مسلم است كه مؤلف بستان السياحة اشتباه كرده است .\r\n40 ) مثنوى عشقيهء عطار كه ظاهرا همان عشاق نامهء سابق الذكر است مثنوى كوچكى است شامل 115 بيت كه بيت اول آن اين است :\r\n\r\n","description":"","footnote":"","page_name":" 131 ","page_number":131},
  {"content":"\r\n\r\n افتتاح نامها از نام تو * هر دو عالم جرعه‌اى از جام تو \r\nيگانه نسخه‌اى كه از آن رايج است نسخه‌اى است كه در جزو مجموعه‌اى به نام « مجموعهء مثنويات » شامل مثنوى كنز الرموز مير سادات حسينى و مثنوى لسان العارفين صوفى سرمد و مثنوى مرآت المعانى جمال الدين معنوى و مثنوى عشقيهء فريد الدين عطار در حيدرآباد دكن در 1310 چاپ شده . اشعار اين مثنوى به سخن فريد الدين عطار مىماند و دور نيست كه از او باشد ولى شگفت است كه در جاى ديگر اثرى از آن نيست . در « فهرست كتب عربى و فارسى وارد و مخزونهء كتب خانهء آصفيهء سركار عالى » مجلد دوم حيدرآباد دكن 1333 ص 1486 مثنوى آغاز عشق از عطار چاپ دهلى 1280 را نام برده‌اند كه احتمال مىرود چاپ ديگرى از همين مثنوى عشقيه يا عشاق‌نامه باشد .\r\n41 ) مثنوى عطار كه در چاپخانهء نولكشور در لكنهو گويا سه بار چاپ شده و بار دوم در 1314 در چهار صحيفهء مستقل و بار سوم در 1315 جزو مجموعه‌اى به نام گنجينهء عرفان شامل مثنوى عطار و بىسرنامه و مثنوى شاه بوعلى قلندر و مرغوب القلوب شمس تبريز و مثنوى راجا و رسالهء رموز الحقيقة چاپ شده همان قصيده‌اى است كه در ديوان او در صحايف 388 - 393 انتشار داده‌ام و قسمتى از آن در تذكرهء مير تقى كاشانى و رياض العارفين و بستان السياحة هم آمده و جداگانه در شهر هر دوى در هندوستان در 1347 هم چاپ كرده‌اند و بنابراين مثنوى نيست و قصيده است و به خطا نام آن را مثنوى عطار گذاشته‌اند .\r\n42 ) محمود و اياز نيز تنها در بستان السياحة جزو آثار عطار آمده و چون به هيچ وجه اثرى از چنين كتابى نيست مسلم است كه مؤلف بستان السياحة اشتباه كرده است .\r\n43 ) مختارنامه كه نام آن را اختيارنامه هم ضبط كرده‌اند چنان‌كه پيش از اين گذشت مجموعهء رباعيات عطار است و خود مقدمه‌اى به نثر بر آن نوشته و در آن\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nگويد كه جمعى از دوستان از او خواسته‌اند كه چون اشعار ديوان او بسيار است بهتر است انتخابى از آن بكند وى به دعوت ايشان اين رباعىها را گفته و نخست شش هزار بيت بوده و نزديك هزار بيت آن را شسته و از ميان برده است و پنج هزار را كه باقى مانده در اين مجموعه گرد آورده و نام آن را اختيارنامه گذاشته است و سپس در خسرونامه آن را جزو آثار خود مىشمارد و مختارنامه نام مىبرد . اين كتاب كه شامل پنجاه باب در موضوعهاى مختلف شعر است در طهران در 1353 چاپ شده ولى در آن چاپ بيش از چهار هزار و دويست بيت نيست و پيداست كه هشتصد بيت از آن افتاده است . نخستين رباعى مختارنامه اين است :\r\n اى پاكى تو منزه از هر پاكى * قدوسى تو مقدس از ادراكى\r\nدر راه تو صدهزار عالم گردى * در كوى تو صدهزار آدم خاكى \r\nو اين همان كتابيست كه به ديوان رباعيات هم معروف است .\r\n44 ) مخزن الاسرار از جمله كتابهايى است كه مؤلف هفت اقليم جزو آثار عطار نوشته و كتابى كه بدين نام معروفست همان مثنوى مشهور نظامى گنجويست و پيداست كه مؤلف هفت اقليم اشتباه كرده است .\r\n45 ) مصباح‌نامه ظاهرا همان حلاج‌نامه يا هيلاج‌نامه يا منصورنامه است كه نام آن را بدين گونه تحريف كرده‌اند و ممكنست همان معراج‌نامه باشد و در نام آن تحريف رفته باشد .\r\n46 ) مصيبت‌نامه منظومهء معروفيست شامل نزديك هفت هزار بيت كه بيت اول آن اينست :\r\n حمد پاك از جان پاك آن پاك را * كو خلافت داد مشتى خاك را \r\nاين مثنوى بنام جواب‌نامه و نزهت‌نامه نيز معروفست و عطار خود در مقدمهء مختارنامه از آن نام برده و چنان كه گذشت جلال الدين محمد مولوى حتما بر آن نظر داشته و مطالبى از آن در مثنوى آورده و نيز حسين بن معين الدين ميبدى\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nدانشمند متصوف معروف قرن نهم ايران در شرح ديوان حضرت امير كه در 890 تمام كرده است از آن مطالبى نقل كرده و از آثار عطار مىداند ( چاپ طهران 1285 ص 96 ) . مصيبت‌نامه در طهران در 1354 چاپ شده است .\r\n47 ) مظهر آثار كه آن را از آثار عطار دانسته‌اند به هيچ‌وجه به عطار مربوط نيست و مثنوىاى است از هاشمى كرمانى در تقليد مخزن الاسرار نظامى و ممكنست كه نام مظهر الصفات يا مظهر العجائب را بدين گونه تحريف كرده باشند .\r\n48 ) مظهر الذات نيز كتابيست كه از آن اثرى نيست و پيداست كه نام مظهر العجائب و جواهر الذات در جايى در پى يكديگر بوده است و كسى كه نقل كرده كلمهء مظهر را از آغاز مظهر العجائب بر كلمهء الذات در پايان جواهر الذات افزوده و كلمهء العجائب و جواهر از ميان افتاده است .\r\n49 ) مظهر الصفات كتابيست كه جز در كتاب ينابيع الموده چنان كه پيش از اين گذشت اثرى از آن نيست و چون مطلبى كه از آن نقل كرده كاملا با زندگى عطار تطبيق مىكند پيداست كه اين نكته درست است و ساختگى نيست و چون ينابيع الموده در 1291 به پايان رسيده پيداست كه مظهر الصفات عطار تا آن زمان در دست بوده است مگر آنكه مؤلف ينابيع الموده مطلبى را كه آورده از كتاب ديگرى گرفته باشد و چون مطلبى كه مؤلف ينابيع الموده از اين كتاب مظهر الصفات آورده به زبان تازيست چنين مىنمايد كه مظهر الصفات عطار هم بدين زبان بوده است و احتمال مىرود كه نسخهء آن هنوز در جايى در خاك تركيه باشد زيرا كه كه تا حدود 68 سال پيش در آن ديار بوده است .\r\n50 ) مظهر العجائب مثنويست شامل نزديك نه هزار بيت كه بيت اول آن اينست :\r\n آفرين جان آفرين بر جان جان * آنكه هست او آشكارا و نهان \r\nاين مثنوى نيز مانند لسان الغيب و جواهر الذات و بىسرنامه و هيلاج‌نامه و\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nاشترنامه و مواعظ يا ترجمهء احاديث و خياطنامه و كنز الاسرار و كنز الحقائق اشعار بسيار سست دارد و گويندهء آن شيعه است و به همين جهة به هيچ‌وجه به فريد الدين عطار مربوط نيست و پس از اين دربارهء آن به تفصيل بحث خواهم كرد .\r\nمظهر العجائب در طهران در سال 1323 چاپ شده منتهى چاپ طهران بيش از 4500 بيت نيست .\r\n51 ) معراج‌نامه نيز از كتابهاييست كه اثرى از آن نيست يا ممكنست قسمتى از مثنويهاى ديگر عطار باشد كه در معراج رسول گفته است چنان كه در مصيبت‌نامه و اسرارنامه و الهىنامه اشعارى در معراج دارد و ممكن است يكى از آنها را جداگانه نسخه برداشته باشند و معراج‌نامه نام گذاشته باشند و يا ممكنست اين شعر عطار را كه در خسرونامه گويد :\r\n مقامات طيور ما چنانست * كه مرغ عشق را معراج جانست \r\nدرست نخوانده و معراج جانست را معراج‌نامه است خوانده باشند و اين نام از اينجا فراهم شده باشد . نام اين كتاب را باز تحريفى ديگر كرده و مفرح‌نامه هم نوشته‌اند .\r\n52 ) مفتاح الفتوح مثنويست شامل نزديك 1200 بيت كه بيت اول آن اينست :\r\n پناه من بحيى كو نميرد * به آهى عذر صد عصيان پذيرد \r\nدر پايان كتاب تاريخ آن آمده ولى در نسخه‌هاى مختلف به دو گونه ضبط كرده‌اند در بعضى نسخها چنين آمده :\r\n به سال پانصد و هفتاد و دو چار * شهور سال را بد آخر كار\r\nز ذوالحجه گذشته بد ده و پنج * كه مدفون كردم اندر دفتر اين گنج\r\nز هفته بود روز جمعه آخر * كه شد منظوم اين عقد جواهر \r\nو در بعضى نسخها چنين آمده :\r\n\r\n","description":"","footnote":"","page_name":" 135 ","page_number":135},
  {"content":"\r\n\r\n به سال ششصد و هشتاد و دو چار * شهور سال را بد آخر كار\r\nز ذوالحجه گذشته بد ده و پنج * كه مدفون كردم اندر دفتر اين گنج\r\nوصيت كردم اى يار يگانه * كه از ناساز پوشى اين ترانه \r\nاگر اين مثنوى در 15 ذىحجهء 578 ساخته شده باشد از فريد الدين عطارست و اگر در 15 ذىحجهء 68 سروده شده باشد ممكن نيست از عطار باشد و شصت و يك سال پس از مرگ عطار بوده است و در اين صورت چنان مىنمايد كه از همان كسى است كه ترجمهء احاديث يا مواعظ و كنز الاسرار را هم ساخته است ولى در هر صورت اشعار مفتاح الفتوح به سستى اشعار ترجمهء احاديث و كنز الاسرار نيست و به شعر فريد الدين عطار ماننده‌تر است . مفتاح الفتوح تاكنون سه بار چاپ شده 133 بيت از آغاز آن را با بعضى از غزليات عطار توأم كرده و با بلبل‌نامه و نزهة الاحباب در طهران در 1312 شمسى انتشار داده‌اند و قسمتى از آن نيز در طهران در 1355 1315 به نام ارشاد بيان يا شفاء القلوب فى لقاء المحبوب چاپ شده و بار ديگر در شيراز در 1342 در حاشيهء سبع المثانى از صحيفهء 22 تا 118 چاپ شده منتهى چون در نسخه‌اى كه از روى آن چاپ كرده‌اند هشت بيت از آغاز آن افتاده بوده است نام آن را تشخيص نداده‌اند . اين مثنوى ظاهرا از كسى است بجز عطار زيرا كه از مطالب آن چنين برمىآيد كه از مردم زنجان بوده و در آن گويد كه جز اين كتاب ديگر چيزى نسروده است .\r\n53 ) مفرح‌نامه چنان كه پيش از اين گذشت همان معراج‌نامه است كه نام آن را بدين گونه تحريف كرده‌اند و در فهرست كتابهاى فارسى كتابخانهء مصر ( ص 421 ) مفرح‌نامه را به مفرج‌نامه تحريف كرده‌اند .\r\n54 ) مقامات طيور كه عطار خود در خسرونامه نام مىبرد قطعا همان منطق‌الطيرست كه چون در وزن شعر نام آن نمىآمده اشاره به موضوع آن كرده و گفته است :\r\n\r\n","description":"","footnote":"","page_name":" 136 ","page_number":136},
  {"content":"\r\n\r\n مقامات طيور ما چنانست * كه مرغ عشق را معراج جانست \r\n55 ) منتخب حديقهء سنايى از جمله آثار عطار است كه در هيچ كتاب ديگرى ذكر آن نيست مگر در فهرست مختصر كتابهاى خطى فارسى مجموعهء انجمن آسيايى بنگاله تأليف ولاديمير ايوانو چاپ كلكته 1924 ص 198 و چون در ميان طريقهء سنايى و عطار پيوستگى كامل هست به هيچ وجه دور نيست كه عطار منتخبى از حديقهء سنايى ترتيب داده باشد .\r\n56 ) منصورنامه همان هيلاج‌نامه يا حلاج‌نامه است زيرا كه اين كتاب در احوال حسين بن منصور حلاج است كه در عرف زبان فارسى به منصور حلاج معروف است .\r\n57 ) منطق الطير يا مقامات طيور معروف‌ترين مثنوى عطار و منظومه‌اى است كه نسخه‌هاى معتبر آن 4650 بيت دارد و بيت اول آن اين است :\r\n آفرين جان آفرين پاك را * آنكه جان بخشيد و ايمان خاك را \r\nدر پايان اين كتاب عطار خود تاريخ تمام كردن آن را چنين آورده :\r\n حق تعالى از مدد درها گشاد * و اتفاق ختم اين نسخه بداد\r\nروز سه‌شنبه به وقت استوا * بيستم روزى بد از ماه خدا\r\nدر صفا و ذوق و در آسايشى * دم به دم خوش وقت را بخشايشى\r\nپانصد و هشتاد و سه بگذشته سال * هم ز تاريخ رسول ذو الجلال\r\nگفت عطار از همه مردان سخن * گر تو هم مردى بخيرش ياد كن \r\nدر بعضى نسخها به جاى پانصد و هشتاد و سه پانصد و هفتاد و سه آمده است و گارسن دوتاسى تاريخ اتمام آن را سال 1175 ميلادى آورده كه 571 مىشود اما در چاپ مطبعهء نولكشور 1338 همچنين 583 آمده . عطار خود در غزليات خويش دو جا به اين كتاب منطق الطير اشاره كرد ( رجوع كنيد به ديوان قصايد و غزليات ص 49 و 168 ) . حاج خليفه در كشور الظنون ( چاپ استانبول ج 2 ص 545 )\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nمنتخبى از منطق الطير را نام مىبرد و مىنويسد : اختيار منطق الطير از شيخ سيد على همدانى كه مختصرى از آن انتخاب كرده و آغاز آن اين است : حمد پاك از جان پاك آن پاك را . از اين منتخب مير سيد على همدانى در حاشيهء همان مثنوى مولوى كه پيش از اين ذكر آن رفت نسخه‌اى دارم شامل 623 بيت كه در صدر آن نوشته شده است :\r\n« كتاب اختيارات شيخ على همدانى از كتب شيخ عطار » ولى جز اشعار منطق الطير اشعار كتابهاى ديگرى در آن نيست و پيداست كه كاتب در نوشتن كلمهء كتب اشتباه كرده و سپس در پايان آن رقم كرده است : « تم الكتاب الاختيارات مير سيد على همدانى . . . » اين مير سيد على همدانى همان عارف بسيار مشهور قرن نهم ايران است كه مؤلفات معروف به نظم و نثر فارسى دارد و بيت اول اين منتخب هم همان بيت اول منطق الطير است و بعد ديگران از اين انتخاب مير سيد على نسخه برداشته و آن را هفت وادى ناميده‌اند زيرا كه اين انتخاب بيشتر شامل آن قسمت از منطق الطير است كه در باب هفت وادى يا هفت مرتبهء سلوك گفته است و در بعضى از نسخه‌هاى هفت وادى بيت اول آن را اين بيت آورده‌اند :\r\n حمد پاك از جان پاك آن پاك را * كو خلافت داد مشتى خاك را \r\nكه همان بيت نخستين مصيبت‌نامه است . نيز داستان شيخ صنعان را كه از داستانهاى معروف منطق الطير است گاهى جداگانه نسخه برداشته‌اند و به همين جهت بعضى آن را از آثار مستقل عطار پنداشته‌اند . منطق الطير را به نام پنچهى باچها وجدى نام از شاعران هندوستان به زبان اردو ترجمه كرده است و تاكنون ده بار چاپ شده بدين قرار : چاپ طهران ، چاپ پاريس با ترجمهء فرانسه به توسط گارسن دوتاسى در دو مجلد در 1857 - 1863 ، چاپ لكنهو 1288 ، چاپ بمبئى 1880 ميلادى ، چاپ كانپور 1891 ميلادى ، چاپ استكهلم با ترجمهء سوئدى از بارون اريك هرملين  Baron Erik Hermelin  از روى چاپ پاريس در 1929 ، چاپ\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nدوم لكنهو در 1338 ، چاپ لاهور در 1933 ميلادى ، چاپ ديگر بمبئى در 1280 ، چاپ سوم لكنهو در 1352 و نيز آن را رستم پ . مسانى از زرتشتيان هندوستان به نام انجمن مرغان  The Conference of the Birds  به انگليسى ترجمه كرده و در آكسفورد در 1924 چاپ شده است .\r\n58 ) مواعظ همان ترجمهء احاديث است كه پيش از اين ذكر آن گذشت .\r\n59 ) نامهء سياه هم همان سياه‌نامه است كه پيش از اين دربارهء آن بحث كرده‌ام .\r\n60 ) نزهة الاحباب منظومهء كوچكى است شامل 339 بيت كه در معاشقات ميان گل و بلبل سروده شده و پس از مقدمهء مختصرى كه به نثر دارد بيت اول آن اين است :\r\n بلبلى از گلستان دور اوفتاد * وز غم گل سخت مهجور اوفتاد \r\nو در ميان اشعار مثنوى به مناسبت مضمون غزلياتى آمده است كه يكى از آنها تخلص عطار دارد و نيز در پايان كتاب تخلص آمده است و بسيار شاعرانه و تا اندازه‌اى روان ساخته شده و دور نيست كه از عطار باشد . اين كتاب در طهران در سال 1312 شمسى بلبل‌نامه و مفتاح الفتوح چاپ شده است .\r\n61 ) نزهت‌نامه چنان كه پيش از اين گذشت نام ديگرى از مصيبت‌نامه است و كتاب جداگانه‌اى نيست .\r\n62 ) وصلت‌نامه مثنوى است شامل نزديك هزار و ششصد بيت كه بيت اول آن اين است :\r\n ابتدا كردم به نام كردگار * خالق هفت و شش و پنج و چهار \r\nقطعا اين مثنوى از عطار نيست و از شاعريست كه نام و تخلص او بهلول بوده چنان كه خود مىگويد :\r\n آن چنانم گفت عطار امين * در كتاب منطق از نور يقين\r\nسايه در خورشيد گم گردد مدام * خود همه خورشيد گردد و السلام \r\n\r\n","description":"","footnote":"","page_name":" 139 ","page_number":139},
  {"content":"\r\n\r\n قطره اندر بحر دريا اوفتد * در در خورشيد و الا اوفتد\r\nگفتهء عطار خود ار مغز بود * ليك اندر صد لباس نغز بود\r\nگفتهء بهلول از جانان بود * هرچه گويد آيت برهان بود\r\nگفتهء بهلول را توحيد دان * دايما در ترك و در تجريد دان \r\nمعنى اين اشعار را كه نخست بيتى از منطق الطير آورده و سپس خود توجيه و تفسير كرده است درست در نيافته‌اند و اين كتاب را بيهوده از عطار دانسته‌اند وانگهى اشعار سست اين مثنوى هم مىرساند كه از فريد الدين عطار نيست .\r\n63 ) وصيت‌نامه كه پيداست تحريفى از همان وصلت‌نامه يا مصيبت‌نامه است و كتاب جداگانه‌اى نيست .\r\n64 ) ولدنامه اين كتاب را تنها مؤلف هفت اقليم به عطار نسبت داده و پيداست كه اشتباه كرده و مثنوى معروف بهاء الدين محمد بن جلال الدين محمد مولوى معروف به بهاء الدين سلطان ولد را كه در غزوهء ربيع الاول 690 به نظم آن آغاز كرده و در جمادى الآخر همان سال به پايان رسانده است ندانسته جزو آثار عطار نوشته است . اين منظومه مثنوى ولدى نام دارد ولى به ولدنامه معروفست و گذشته از آنكه شصت و سه سال پس از مرگ عطار به پايان رسيده و از آثار معروف بهاء الدين سلطان ولد است و مطالب آن هم در احوال جلال الدين محمد و مشايخ طريقهء مولوى است كه در زمان عطار به هيچ وجه اثرى از آن نبوده است نام آن نيز به هيچ وجه پيوستگى با عطار ندارد ، زيرا كه بهاء الدين محمد چون پسر جلال الدين بوده او را سلطان ولد لقب داده بودند و نام ولدنامه يا مثنوى ولدى از همان لقب سلطان ولد آمده است . ولدنامه شامل نزديك نه هزار بيت به بحر خفيف است و با تصحيح و مقدمهء آقاى جلال همايى در 1315 - 1316 ش چاپ شده است .\r\n65 ) هفت وادى منظومهء كوچكى است كه به نام عطار رايج است ولى كتاب\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nجداگانه‌اى نيست و قسمتى از منطق الطير است كه در آن هفت وادى طريقت را شرح داده و آن را جداگانه نسخه كرده‌اند چنان كه داستان شيخ صنعان را هم از منطق الطير برداشته و جداگانه نسخه‌هايى از آن نوشته‌اند .\r\n66 ) هيلاج‌نامه مثنوى است شامل نزديك هفت هزار بيت كه بيت اول آن اين است :\r\n بنام كردگار فره بىچون * كه ما را از عدم آورد بيرون \r\nو اين منظومه كه اشعار بسيار سست بىمغز و پرگويىها و تكرارهاى بسيار ناپسند دارد در احوال حسين بن منصور حلاج عارف مشهور ايرانى است كه داستان‌هاى بسيار شگفت بىاساس دربارهء او جعل كرده‌اند . گويندهء اين اشعار سست خود گويد :\r\n مرا شد منكشف اسرار حلاج * نمودم نام او در عشق هيلاج \r\nو جاى ديگر گويد :\r\n جوابم داد من منصور حلاج * مرا نامست در آفاق هيلاج \r\nو جاى ديگر در باب جواهر الذات مىگويد :\r\n چو جوهرنامه كردم فاش آخر * نمودم صورت نقاش آخر \r\nچنان كه در جواهر الذات هم به اين كتاب اشاره مىكند و مىگويد :\r\n بماند زانكه اين راز نهانست * كتابى ديگرش شرح و بيان است\r\nبدانى اين بيان در سر هيلاج * نهى بر فرق ذرات جهان تاج\r\nز هيلاجت كنم آنجا خبردار * از آن معنى روحانى خبردار \r\nاز اينجا معلوم مىشود كه گويندهء اين مثنوى همان كسى است كه جواهر الذات را هم ساخته است چنان كه سستى اشعار و ضعف فكر و خامى انديشه در اين هر دو كتاب يكسان است و اين هر دو مثنوى قطعا از انبان يك‌تن بيرون آمده ، هيلاج‌نامه را به نام حلاج‌نامه و منصورنامه نيز خوانده‌اند و در اين ترديدى نيست\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nكه از فريد الدين عطار نيست و گذشته از سبك شعر و ضعف انديشه و قراين ديگر كسى كه تذكرة الاولياء را نوشته و كتابى به آن پختگى و به آن اندازه از آگاهى پرداخته باشد چگونه ممكن است در احوال حسين بن منصور حلاج كه يكى از بزرگترين مشايخ متصوفهء ايران است و همهء بزرگان صوفيه منتهاى احترام را نسبت به او كرده‌اند تا اين اندازه ياوه‌گويى و هرزه‌درايى كند و اين داستانهاى شگفت كودكانه را كه به نيرنگ‌سازى بيشتر مىپردازد دربارهء او بياورد و او را چنان پست كند كه هيلاج‌نامه دهد و منظومه‌اى را كه دربارهء او ساخته است هيلاج‌نامه نام بگذارد . اتفاقا عطار به حسين بن منصور حلاج اعتقاد خاصى داشته و گذشته از فصل بسيار جالبى كه دربارهء او در تذكرة الاولياء آورده و كتاب را به نام او ختم كرده است در مثنوىهاى خود و حتى در غزليات خويش مكرر به احوال و افكار او اشاره مىكند و در ميان آنچه در مثنوىها و غزليات دربارهء حلاج گفته شده به آنچه در اين مثنوى آمده است تفاوت از حيث پختگى و خامى به اندازه‌اى است كه هر بىخبرى از اصول تصوف در نخستين نگاه بدان پى مىبرد .\r\nاز اين سخنان چنين نتيجه مىگيريم كه از 66 كتابى كه به نام عطار نوشته‌اند و يا نسخه‌هاى آنها را به او بسته‌اند تنها دوازده كتاب از اوست كه سه كتاب آنها به ما نرسيده يعنى جواهرنامه و شرح القلب و مظهر الصفات و نه كتاب ديگر از او به دست است بدين قرار : تذكرة الاولياء ، اسرارنامه ، الهىنامه ، پندنامه ، خسرونامه ، ديوان ، مختارنامه ، مصيبت‌نامه و منطق الطير .\r\nپيش از اين گذشت كه دولتشاه مىگويد دوازده كتاب يا چهل كتاب داشته است و مؤلف روز روشن پنجاه كتاب گفته است و نيز گذشت كه شمارهء اشعار او را بيش از صدهزار و حتى صد و بيست هزار دانسته‌اند . هشت منظومهء او كه اينك به دست است روى هم رفته نزديك چهل و پنج هزار بيت است بدين قرار :\r\n1 ) اسرارنامه 3100 بيت\r\n\r\n","description":"","footnote":"","page_name":" 142 ","page_number":142},
  {"content":"\r\n\r\n2 ) الهىنامه 6700 بيت\r\n3 ) پندنامه 850 بيت\r\n4 ) خسرونامه 8000 بيت\r\n5 ) ديوان 10000 بيت\r\n6 ) مختارنامه 5000 بيت\r\n7 ) مصيبت‌نامه 7000 بيت\r\n8 ) منطق الطير 4600 بيت\r\nو اگر چنين پنداريم كه جواهرنامه و شرح القلب كه از ميان رفته هريك پنج هزار بيت داشته است روى هم رفته وى بيش از پنجاه و پنج هزار بيت نگفته است و پيداست كه رقم صدهزار يا صد و بيست هزار بسيار مبالغه‌آميز است و مانند مبالغهاى ديگريست كه در حق او كرده‌اند . نسخه‌اى به نام كليات عطار در چاپخانهء نولكشور در لكنهو به سال 1872 ميلادى چاپ شده كه بعضى از اين مثنويها كه از او نيست جزو آنهاست . كسانى كه گفته‌اند وى صد كتاب داشته از آنجاست كه عطار ديگر كه لسان الغيب و مظهر العجائب و بىسرنامه و اشترنامه و ترجمة الاحاديث يا مواعظ و هيلاج‌نامه و جواهر الذات و غيره را گفته است مىگويد :\r\n ز بحر علم دارم صد كتب من * درو بنهاده‌ام اسرار لب من \r\nاما اينكه دولتشاه گويد ديوان او چهل هزار بيت بوده و دوازده هزار رباعى داشته است پيداست كه درست نيست و ديوان او نزديك ده هزار بيت و رباعيات وى به تصريح او پنج هزار بيت است . اين نكتهء ديگر كه دولتشاه گويد در آخر عمر ترك اشعار كرده بود و اگر نوادرى دست مىداد رباعى مىگفت نيز درست نيست زيرا كه چنان كه دربارهء زندگى او آورده‌ام پيداست كه تا هشتاد سالگى غزل مىگفته است . اما اينكه برخى ديگر نوشته‌اند 710 كتاب را خوانده است از جمله افتراهايى است كه عطار ديگر يعنى گويندهء مظهر العجائب و غيره كه پس از اين\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nذكر او خواهد آمد به خود زده است و از دروغها و لافهاى شگفت است كه او به خود بسته .\r\nگويا عطار بجز تذكرة الاولياء آثار ديگرى و از آن جمله مكاتيبى به نثر فارسى داشته است چنان كه در كتابخانهء دولتى برلن سفينه‌اى هست كه در آن نامه‌اى از عطار نوشته‌اند و در صدر آن چنين نوشته‌اند : « صورت مكتوب شيخ المشايخ شيخ فريد الدين عطار » و آغاز آن نامه اين جمله است :\r\n« بعد حمد اللّه كه موجود نيست . . . و درود بر رسول كه مسعود نيست . . . » « 1 »\r\nدر اشعار فريد الدين عطار بجز معانى بسيار دل‌انگيز شيوا كه در عالم تصوف و اخلاق و عرفان و حكمت و سلوك جهانى از انديشه‌هاى تابان در دل دارد فوايد لغوى هم بسيارست . در فرهنگهايى كه اشعارى در شواهد لغات مشكل آورده‌اند به سخن او بسيار استشهاد كرده‌اند و آنچه من يافته‌ام بدين گونه است :\r\nدر كلمهء آسيون به معنى سرگشته و حيران مانند آس در فرهنگ رشيدى :\r\n چه چيزى كين همه آسيون از تست * كه بىتو زندگانى من از تست \r\nدر كلمهء اشناب به معنى شنا در فرهنگ رشيدى و سرورى :\r\n زمين را خون چنان غرقاب مىكرد * كه ماهى زمين اشناب مىكرد \r\nدر كلمهء اشك به معنى قطره در فرهنگ رشيدى و جهانگيرى :\r\n چنان شد جور در ايام او كم * كه اشكى در ميان بحر قلزم \r\nدر كلمهء بر تنك به معنى زير تنك و تنك دوم گهواره و زين ستور كه بر روى تنك نخستين بندند در فرهنگ رشيدى :\r\n چو طفلان دست از بر تنك بگشاد * صهيل از چهرهء شبرنگ بگشاد \r\n\r\n\r\n","description":"","footnote":"\r\n( 1 ) - فهرست كتابهاى خطى فارسى كتابخانهء پادشاهى برلن از ويلهم پرچ ، برلن 1888 ص 154\r\n Verzeichniss der Persischen Handschrifen ( Die Handschrifter Verzeichnisse der Koniglischen Bibliothek zu Berlin ) von Wilhelm Pertsch , Berlin 1888 . P . 154 \r\n","page_name":" 144 ","page_number":144},
  {"content":"\r\n\r\nدر كلمهء برغ به معنى ورغ و بندى كه از چوب و خس و گل در پيش آب بندند در فرهنگ رشيدى :\r\n چو شمع از عشق يار خويش خندم * به پيش چشم برغى بازبندم \r\nدر كلمهء برغست به معنى جوى آب كه برزگران از منبع به كشتزار برند در فرهنگ رشيدى :\r\n همه خلق جهان را خواب برده * ترا گويى كه برغست آب برده \r\nدر كلمهء پشتواره به معنى آن مقدارى كه بر پشت توان برد در فرهنگ رشيدى و سرورى و جهانگيرى :\r\n هر كه را روى چون گلشن بايد * مدتى خار پشتواره كند \r\nدر كلمهء پشولش به معنى برهم‌زدگى و پريشانى كه از فعل پشوليدن مىآيد در فرهنگ رشيدى :\r\n صبح گر كشتى نفس را در دهان * كى رسيدى اين پشولش در جهان \r\nدر كلمهء پنج انگشت به معنى گياهى كه در كنار رود رويد و برگش مانند برگ شاهدانه و گويند شهوت را كم كند در فرهنگ رشيدى :\r\n هست از شهوت اگر دارى گزند * بوى پنج انگشت جوعت سودمند \r\nدر كلمهء پيشان به معنى پيش پيش و آنچه پيش از آن چيزى نباشد در مقابل پايان در فرهنگ رشيدى و جهانگيرى :\r\n اى مرد گرم و چه روى بيش از اين پيش * چندين مرو به پيش كه پيشان پديد نيست \r\nدر كلمهء تركى كردن بمعنى اشتلم كردن در فرهنگ رشيدى :\r\n ز تركى كردن باد جهنده * به تركستان فتاد آن نيم رنده \r\nدر كلمهء چشم شدن به معنى آشكار شدن در فرهنگ رشيدى :\r\n مىنمايم هر زمان تكرار عشق * گفت بر من چشم شد اسرار عشق \r\nدر كلمهء چكاده به معنى تارك سر و فرق سر در فرهنگ رشيدى و\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nجهانگيرى :\r\n پيش سرسبزى خطت چو قلم * عقل كل بر چكاده مىآيد \r\nدر كلمهء خاركش نام سرود و آهنگى در فرهنگ رشيدى و سرورى :\r\n بلبل شوريده مىگرديد خوش * پيش گل مىگفت راه خاركش \r\nدر كلمهء خلاشه به معنى خاشاك در فرهنگ رشيدى :\r\n دست بگشاده چو برقى جسته‌اى * وز خلاشه پيش برقى رسته‌اى \r\nدر كلمهء خم به فتح به معنى خاموش در فرهنگ رشيدى :\r\n سخن شنو زخم آخر چه خويش خم سازى * برو كه زود زند جوش خون تو به تغار \r\nدر كلمهء خوار به معنى آفتاب در فرهنگ رشيدى :\r\n اى ساقى آفتاب پيكر * بر جانم ريز جام چون خوار \r\nدر كلمهء خوزان نام شهرى كه در خوزستان بوده در فرهنگ رشيدى :\r\n مرا در شهر خوزان مهربانيست * كه باغ خاص شه را پاسبانيست \r\nدر كلمهء خيده به معنى پنبه و پشم زده و باز كردن از فعل خيدن در فرهنگ رشيدى و سرورى :\r\n جهان آتش وجودت پشم خيده * نماند پشم و آتش آرميده \r\nدر كلمهء درياب كه فرهنگ‌نويسان به معنى دريا آورده‌اند ولى پيداست كه درين شعر « يقين درياب » به معنى يقين فهم را درست نخوانده و درست معنى نكرده‌اند و اين بيت در فرهنگ سرورى و رشيدى آمده است :\r\n تو حل خواهى شدن در آب معنى * اگر هستى يقين درياب معنى \r\nدر كلمهء دنبه دادن و دنبه نهادن به معنى فريب دادن و سحر كردن و افسون خواندن اين بيت در فرهنگ رشيدى آمده ولى پيداست كه درين شعر عطار حلق به دنبه بريدن را به معنى به لطف و مهربانى و نرمى كسى را نابود كردن آورده\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nچنان كه امروز در زبان فارسى در همين مورد سر به پنبه بريدن به كار مىبرند :\r\n ندارى شرم از موى چو پنبه * كه حلق چون معنى برى به دنبه \r\nدر كلمهء رت به ضم اول برهنه در فرهنگ رشيدى :\r\n سر آن كاخها با خاك هموار * زمينى رت نه درمانده نه ديوار \r\nدر كلمهء رستى به ضم اول به معنى دليرى و خيرگى و محكمى و كلمهء كستى به معنى كشتى در فرهنگ رشيدى و سرورى :\r\n مشك را از باد رستى مىدهى * خير را تعليم كستى مىدهى \r\nدر كلمهء روى امر از روئيدن به معنى رستن و دميدن در فرهنگ رشيدى اين شعر آمده ولى سخت پيداست كه روى درين شعر اين معنى را ندهد و همان معنى معمولى آن مرا دست و روى بودن در مصرع اول هم به معنى ممكن بودنست :\r\n چون وصالت هيچ‌كس را روى نيست * روى در ديوان هجران خوشترست \r\nدر كلمهء زنخ به معنى بىسود و بيهوده در فرهنگ رشيدى و فرهنگ سرورى :\r\n چون زنخ بند تو بربندند روز واپسين * جز زنخ چبود در آن دم ملك و مال و كار و بار \r\nدر كلمهء ژنده به معنى كهنه و پاره در فرهنگ رشيدى :\r\n يا دلم ده باز تا چند از بلا * يا به يارى ژنده كفشى ده مرا \r\nدر كلمهء سارخك به معنى پشه در فرهنگ رشيدى و سرورى :\r\n نيم سارخكى چو در نمرود شد * مغز آن سرگشته دل پردود شد \r\nدر كلمهء شهرآراى به معنى آذين در فرهنگ رشيدى :\r\n ز بهر شاه شهر آراى سازند * جهان را خلد جان‌افزاى سازند \r\nدر كلمهء كرشته به معنى خس و خاشاك در فرهنگ رشيدى :\r\n زمين و آسمانها پرفرشته است * تو كى بينى كه چشمت پركرشته است \r\n\r\n","description":"","footnote":"","page_name":" 147 ","page_number":147},
  {"content":"\r\n\r\nدر كلمهء لفتره به معنى سفله و فرومايه كه لتره مخفف آن هم آمده و در بعضى فرهنگها نقره ضبط كرده‌اند در فرهنگ رشيدى و جهانگيرى :\r\n جام زر بر دست نرگس مىدهى * لفتره را مير مجلس مىكنى \r\nدر كلمهء لوش به معنى گل و لاى و لجن در فرهنگ رشيدى و جهانگيرى :\r\n چون همىشد غرقه فرعون آن زمان * كرد پر از لوش جبريلش دهان \r\nدر كلمهء ملك به ضم اول به معنى دانه‌اى بزرگتر از ماش كه جانوران را فربه كند در فرهنگ رشيدى :\r\n ملك مطلب گر نخوردى مغز خر * ملك گاوان را دهند اى بىخبر \r\nدر كلمهء مهير به معنى ماه در فرهنگ رشيدى و جهانگيرى :\r\n چو پشت آينه است اجسام آنجا * شود چون روى آئينه مصفا\r\nنه شمسى ماند آنجا نه مهيرى * نه ظلمى ماند آنجا نه منيرى \r\nدر كلمهء ناو به معنى آبرو آسياب در فرهنگ رشيدى و سرورى :\r\n در تحير طفل مىزد دست و پا * آب مىبردش بناو آسيا \r\nدر كلمهء نخ به معنى زيلوى رومى و نوعى از جامهاى گرانمايه و زلوچه و نهالين و شطرنجى و بساط دراز در فرهنگ رشيدى و جهانگيرى :\r\n آن يكى بر بستر كمخاب و نخ * و آن يكى بر خاك خوارى خورده يخ \r\nدر كلمهء نغل و نغول به معنى عميق و ژرف و دور و دراز در فرهنگ رشيدى :\r\n نغل چاهست اين چاه طبيعت * مشو زنهار گمراه طبيعت \r\nدر كلمهء استخوان رند به معنى هماى در فرهنگ سرورى :\r\n فغان از دست مشتى استخوان رند * همه سگ سيرتان موش پيوند \r\nدر كلمهء بلايه به معنى فاسق و بدكار در فرهنگ سرورى :\r\n\r\n","description":"","footnote":"","page_name":" 148 ","page_number":148},
  {"content":"\r\n\r\n زبان بگشاد هرمز « 1 » كاى بلايه * ندانم چون تو جادو هيچ دايه \r\nدر كلمهء تن زدن به معنى خاموش شدن در فرهنگ سرورى :\r\n عشق آتش در همه خرمن زند * اره بر فرقش نهند و تن زند \r\nدر كلمهء تال به معنى فلزى كه روى هم گويند در فرهنگ سرورى :\r\n ما كه كرديم اين بنا بنياد * گنبد از تال و باره از فولاد \r\nدر كلمهء تيم به معنى كاروانسرا در فرهنگ سرورى :\r\n سالى بگذشت كاندرين تيمارم * تا دست تو گيرم و سوى تيم آرم \r\nدر كلمهء چخيدن به معنى كوشيدن در فرهنگ سرورى :\r\n در تپيدن سست شد پيوند او * وز چخيدن سخت‌تر شد بند او \r\nدر كلمهء چكاده به معنى ميان سر در فرهنگ سرورى و جهانگيرى :\r\n نخستين پيش ميدان شد پياده * قدم غرقه در آهن تا چكاده \r\nدر كلمهء دوسيدن به معنى چسبيدن در فرهنگ سرورى :\r\n چند پاى هركسى بوسيدنت * از طمع در هر خسى دوسيدنت \r\nدر كلمهء كستى به معنى كشتى در فرهنگ سرورى :\r\n مور راهش از كمر چستى گرفت * با سليمان لاجرم كستى گرفت \r\nدر كلمهء زهر دارو به معنى پادزهر در فرهنگ سرورى و جهانگيرى :\r\n شكر از لعل او طعم دگر داشت * كه لعلش زهر دارو در شكر داشت \r\nدر كلمهء سفته به معنى سوراخ كرده در فرهنگ سرورى :\r\n رفتيم و زمانه آشفته بماند * وين در چنين غريب ناسفته بماند \r\nدر كلمهء سفته پيكان به معنى نوعى از پيكان بسيار تيز در فرهنگ سرورى :\r\n تيرى از جعبه سفته پيكان جست * در زه آورد و دركشيد درست \r\n\r\n\r\n","description":"","footnote":"\r\n( 1 ) - پيداست كه اين بيت از منظومه گل و هرمزست چنان كه مؤلف فرهنگ رشيدى هم در كلمه هرمز گويد : كتاب گل و هرمز شيخ عطار گويد\r\n","page_name":" 149 ","page_number":149},
  {"content":"\r\n\r\nدر كلمهء شيونده به معنى آميخته در فرهنگ سرورى :\r\n بزارى پير را دل‌زنده مىداشت * رگى با جان مرا شيونده مىداشت \r\nدر كلمهء فرموك به معنى گروههء ريسمان در فرهنگ سرورى :\r\n سراپايت يكى گردد چو فرموك * چو مردان پيش‌گيرى چرخه و دوك \r\nدر كلمهء كاليدن به معنى درهم شدن در فرهنگ سرورى :\r\n ز مرغان چون سليمان قصه بشنيد * بناليد و بكاليد و بجوشيد \r\nدر كلمهء وايست كه ضبط ديگرى از بايست از فعل بايستن و به معنى حاجتست در فرهنگ رشيدى :\r\n كه گر گردد در وايست بازم * نيايد تا ابد ديگر فرازم \r\nدر كلمهء اياس ضبط ديگرى از نام اياز در فرهنگ جهانگيرى :\r\n گر تو مرد طالبى و حق‌شناس * بندگى كردن بياموز از اياس \r\nدر كلمهء داش به معنى كوره در فرهنگ جهانگيرى :\r\n زاهد خام خويش بين هرگز * نشود پخته گر نهى در داش \r\nدر كلمهء راغ به معنى دامن كوه در فرهنگ جهانگيرى :\r\n بهر انگشت در گيرم چراغى * ترا مىجويم از هر دشت و راغى \r\nدر كلمهء سارخك به معنى پشه در فرهنگ جهانگيرى :\r\n به پيش آفتاب نام بردار * چو سارخك و چو پيل آمد پديدار\r\nنه اى خود پيل اگر خود پيل گيرى * چو نمرودى به سارخكى بميرى \r\nدر كلمهء لام به معنى چشم‌آرو و خطى كه براى چشم زخم بر پيشانى كودكان كشند در فرهنگ جهانگيرى :\r\n روت بس زيباست لامى هم بكش * زشت باشد لام بر روى حبش \r\nدر كلمهء نبهره به معنى نابهره و ناسره و ناروا در فرهنگ جهانگيرى :\r\n كه دارد در همه آفاق زهره * كه عرضه دارد اين نقد نبهره \r\n\r\n","description":"","footnote":"","page_name":" 150 ","page_number":150},
  {"content":"\r\n\r\nدر كلمهء تپ از فعل تپيدن در فرهنگ جهانگيرى :\r\n فراغت بين كه در بنياد كارست * متپ كين كارساز استاد كارست \r\nدر كلمهء ارج به معنى قدر و بها در فرهنگ جهانگيرى :\r\n به جايى اوفتى كانجا خدايى * ترا باشد حقيقت بىريايى\r\nز جمله فارغ و در جملگى درج * دريغا كر ندانى خويش را ارج \r\nدر كلمهء اشناب به معنى شنا در فرهنگ جهانگيرى :\r\n دو استاد سپاهانى با شناب * برون بردند جان از دست غرقاب \r\nدر كلمهء شكستن به معنى اعراض كردن در فرهنگ جهانگيرى :\r\n بر ديوانه‌اى محمود بنشست * نهاد او چشم برهم شاه بشكست\r\nبه دو گفت اين چرا كردى چنين گفت * كه تا رويت نبينم شه برآشفت \r\nو در همان كلمه به معنى خجل شدن در فرهنگ جهانگيرى :\r\n چو حارث اين سخن بشنيد بشكست * و ليكن ساخت خود را آن زمان مست \r\nدر كلمهء مكاس به معنى باژ و باج در فرهنگ جهانگيرى :\r\n گفت محمود آن خديو كامگار * مىخريد از بهر خود بنده هزار\r\nليك اياز پاكدل را آن زمان * در مكاس خويش بستد رايگان \r\nدر كلمهء جگر به معنى غم و اندوه در فرهنگ جهانگيرى :\r\n گر رسانى ذره‌اى شادى به جانم بىجگر * هم روا باشد كه بر دل از تو چندين غم رواست \r\nدر كلمهء غلبير به معنى غربال در فرهنگ جهانگيرى :\r\n گر خاك زمين جمله بغلبر بيزند * چه سود كه يك‌ذره نيابند اثر از من \r\nدر كلمهء دند كه نوعى از گدا باشد در فرهنگ جهانگيرى :\r\n يكى دندى ميان داغ دردى * ستاده بود بر دكان مردى\r\nازو مىخواست چيزى مىندادش * بسى در پيش دكان ايستادش \r\n\r\n","description":"","footnote":"","page_name":" 151 ","page_number":151},
  {"content":"\r\n\r\n زبان بگشاد دكان‌دار پرپيچ * كه تا تو زخم نكنى ندهمت هيچ\r\nچو كردى زخم از من نقد مىجو * و گرنه همچنان مىباش و مىگو\r\nخدايا بين چو آن رند گدايم * كه بر تن نيست بىصد زخم جايم \r\nدر كلمهء شن به معنى ناز و كرشمه در فرهنگ جهانگيرى :\r\n چو جان گر نيستى و چشم پرشن * جهان بر من نبودى چشم سوزن \r\nدر كلمهء خوشيدن به معنى خشك شدن در فرهنگ جهانگيرى :\r\n گر من گياه خشكم تو ابر نوبهارى * هل تا گيا بخوشد بر من ميار زارى ؟ \r\nدر كلمهء دوچار به معنى به هم رسيده در فرهنگ جهانگيرى :\r\n كدام صدر اجل ديده‌اى كه با او هم * اجل نكرده دوچارى درين سپنج‌سرا \r\nدر كلمهء زه به معنى دورهء هر چيزى در فرهنگ جهانگيرى :\r\n غم زه ديگر او هر زمانى ؟ * مرا در زه كشد همچون كمانى \r\nدر كلمهء پى بردن در فرهنگ جهانگيرى :\r\n بگويد جملگى با جان و با دل * اكر تو پى برى اين راز مشكل \r\nنكتهء مهمى كه از اين ابيات كه فرهنگ‌نويسان از اشعار عطار نقل كرده‌اند بر مىآيد اين است كه آنچه اشعار مثنوى آورده‌اند از مثنوىهاى مشكوك منسوب به او نيست و همه از مثنوياتى است كه قطعا ازوست و اين دليل ديگريست كه ثابت مىكند مثنويهايى را كه به او بسته‌اند و پيش از اين آن را به دلايل ديگر رد كرده‌ام از او نيست و گرنه چه شده است كه فرهنگ‌نويسان يك بيت از آن مثنوىهاى مجعول را در ميان اين اشعار نياورده‌اند . در ديوان عطار نيز فوايد لغوى بسيارست و چون آن كتاب پيش از اين چاپ شده و بدست خوانندگان افتاده است خود مىتوانند در اين باب داورى كنند . اينجا تنها دو نكته از آن فوايد را يادآورى مىكنم :\r\nنخست آن است كه كلمهء پيشان را كه مؤلفين فرهنگ رشيدى و فرهنگ جهانگيرى هم به آن برخورده‌اند عطار در غزليات خود مكرر به معنى آغاز و در\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nمقابل پايان آورده است چنان كه در 24 جاى اشعار خود اين كلمه را به كار برده و جويندگان مىتوانند به صحايف 56 ، 60 ، 90 ، 96 ، 97 ، 101 ، 111 ، 122 ، 129 ، 130 ، 144 ، 156 ، 163 ، 165 ، 187 ، 189 ، 237 ، 240 ، 281 ، 293 و 308 ديوان رجوع كنند .\r\nديگر آن است كه كلمهء بسنده در زبان پارسى به معنى كافى آمده است كه برخى از نادانان آن را پسنده پنداشته و از مادهء پسنديدن گرفته‌اند و حال آنكه از پسنديدن بايد پسنديده بيايد و صيغه‌اى نظير پسنده از هيچ فعل فارسى نساخته‌اند و چون بس خود معنى كافى و بس كردن معنى اكتفا كردن و قناعت كردن مىدهد مسلم است كه بسنده هم از همين ماده و از بس ساخته شده و در ديوان عطار در صحيفهء 281 غزلى است با اين مطلع :\r\n بىلبت از آب حيوان مىبسم * بىرخت از ماه تابان مىبسم \r\nكه مىبسم را به معنى قناعت مىكنم و اكتفا مىكنم آورده و رديف غزل قرار داده و در 15 بيت اين غزل به اين معنى مكرر كرده است و معلوم مىشود كه مصدر آن بسيدن است و صيغه‌هاى ديگر را بجز بسنده كه اسم فاعل آن است از اين فعل صرف كرده‌اند و اين نكته‌اى است كه تنها از اين غزل عطار مىتوان بدست آورد .\r\n\r\nعطار ديگرى كه در قرن نهم بوده\r\nهركس كه اندك‌مايه‌اى از ذوق شعر و اندك ممارستى در زبان فارسى داشته باشد و گاه‌گاهى شعرى خوانده باشد چون كتاب منطق الطير و مصيبت‌نامه و الهىنامه و اسرارنامه و پندنامه و خسرونامه و مختارنامه و ديوان عطار را بگشايد و يكى دو شعر از هركدام از اين شاهكارهاى انديشه با آن فرهنگ گيراى فريبنده و بيان روشن سالم بىپيرايه بخواند و سپس لسان الغيب و اشترنامه و مظهر العجائب و\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nجواهر الذات و ترجمة الاحاديث و بىسرنامه و وصلت‌نامه و هيلاج‌نامه و بلبل‌نامه و خياطنامه و سى فصل و كنز الاسرار و مفتاح الفتوح را هم بخواند نخستين چيزى كه ديده و ذهن او را خيره مىكند مغايرت آشكار در ميان روش سخن و طرز فكر و بيان و سليقه و ذوق و طبع و معلومات و عقايد و عواطف و احساساتى است كه در ميان اين دو سلسله كتاب آشكار مىشود و اگر كسى چون من دلير و بىپروا باشد مىگويد كه اگر نسخه‌هايى از اين سلسلهء دوم به خط و امضاى فريد الدين عطار نيشابورى هم پيدا شود محال است باور كنم كه اين دو سلسله كتاب را يك‌تن نوشته و يك‌تن سروده باشد . دليل بسيار ضعيفى كه در برابر اين داستان حيرت‌انگيز آورده‌اند اين است كه شايد عطار اين سلسلهء دوم از مثنويات را در پايان زندگى و دورهء شكستگى طبع خود سروده باشد . اين دليل بسيار نارواست و در شعر اتفاقا مطلب از هر سوى واژگون است و با آثارى كه از پيرى و جوانى سرايندگان ديگر داريم مىدانيم كه شاعر هرچه پيرتر شود سخن او پخته‌تر و دل‌انگيزتر و دلنشين‌تر مىشود و همهء شعراى ايران همين نكتهء صريح را به ما مىگويند . اگر يگانه استثناى اين قاعدهء مسلم عطار باشد تازه اين بحث پيش مىآيد كه آيا ممكن است شاعرى كه پير مىشود زبان او هم تباه مىشود كلمات فصيح را فراموش كند فكر او چنان پريشان و بيچاره شود كه در اطالهء لا طائل اين همه داد پرگويى و تهى مغزى بدهد و چنان كه در لسان الغيب و مظهر العجائب و هيلاج‌نامه و بىسرنامه همه جا ديده مىشود يك بيت را كه ساخت كلمهء اول آن بيت را گاهى در صد بيت ديگر مكرر بكند ؟ آيا معلومات او هم از ميان مىرود و آن كسى كه در جوانى آن همه اطلاعات از احوال بزرگان تاريخ و مردان تصوف در اسرارنامه و مصيبت‌نامه و الهىنامه و منطق الطير آورده است چنان يكسره اينها را فراموش مىكند كه يك كلمهء از آن هم به ميان نياورد ؟\r\nآيا در هيچ روزگارى و در هيچ كشورى ديده شده است كه پير شدن اين همه\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nدرماندگى در بيان و انديشهء كسى راه دهد ؟ آيا پيرى قافيهء غلط و وزن نادرست و حشوهاى بسيار قبيح زنندهء كريه را هم در ذهن شاعر وارد مىكند ؟\r\nاين همه انديشها ناچار درمانده‌اى چون مرا وادار مىكند كه از زير سنگ هم شده است گويندهء لسان الغيب و مظهر العجائب و هيلاج‌نامه و جواهر الذات و ترهات ديگر را پيدا كند . اين مرد تونى جعال مفترى شياد پرگوى نادان خوشبختانه مچ حود را چند جا باز كرده است . در نظر من چون آفتاب روشن است كه مردى در قرن نهم بوده است از مردم تون كه دلش مىخواسته به شاعرى و پيشوايى فكرى كارش در جهان بگيرد .\r\nنخست تخلص خود را عطار و لقب خود را فريد الدين گذاشته و از فريد الدين عطار نيشابورى ، اين مردى كه زبان ملكوتى و بيان آسمانى او در جهان جان و دل حكمرانى خواهد كرد ، اسرارنامه و الهىنامه و مصيبت‌نامه و مختارنامه و تذكرة الاولياء و جواهرنامه و شرح القلب را دزديده و چون خسرونامه و پندنامه و ديوان و منطق الطير بسيار معروف بوده و همه‌كس مىدانسته است از فريد الدين عطار نيشابورى است جرأت نكرده است آنها را هم بدزدد و براى اينكه جامهء دزدى را وصلهء از خود بزند سيزده كتاب بىمغز پر از ياوه هم از خود ساخته و در ميان آنها داخل كرده است . بهتر اين است كه بگذاريم اين مرد با همان زبان اصلى خود كه تفاوتش با زبان فريد الدين عطار نيشابورى از زمين تا آسمان است خويشتن را معرفى كند :\r\nدر نسب خود در مظهر العجائب مىگويد :\r\n اصل من از تون معمور آمده * مولدم شهر نيشابور آمده\r\nهست نام من محمد اى سعيد * شد فريد الدين لقب از اهل ديد\r\nشهر من تونست و نيشابور هم * در زمين طوس گشتم محترم\r\nخاك اين وادى به از كل جهان * اين معانى را همىدارم نهان \r\n\r\n","description":"","footnote":"","page_name":" 155 ","page_number":155},
  {"content":"\r\n\r\n همچو مكه طوس باشد جان ملك * چون رضا گشته در آن سلطان ملك \r\nنيز در همين زمينه در لسان الغيب گويد :\r\n اين زمان عطار نقد بوذرست * پيرو صادق امام رهبرست\r\nما فقيران حسينى مذهبيم * بر طريق آن حسين ز اينجا رويم\r\nما طريق مرتضى بگرفته‌ايم * حب او در جان و دل بنهفته‌ايم\r\nمصطفى ناد على بر خوانده بود * وقت حاجت بر زبان ميرانده بود\r\nچون فرومانى تو هم او را بخوان * تا شوى از دشمن بد در امان\r\nبو ترابش خوان و سر بر خاك نه * پاى همت بر سر افلاك نه \r\nو هم در لسان الغيب گويد :\r\n مصطفى و مرتضى را بنده‌ام * با حسين كربلا پيونده‌ام\r\nهمچو جد خويش با ايشان منم * داغدار حب ايشان شد تنم\r\nهمچو بوذر راست گويم حق گواست * راست‌گويى همچو من اينجا كجاست \r\nباز در همان كتاب گفته است :\r\n اين زمان عطار نقش مرتضى است * در شريعت جانشين مصطفى است\r\nاين زمان عطار نقد بوذرست * كمترين خادمان حيدرست \r\nو نيز در لسان الغيب گويد :\r\n ما فقيرانيم همچون باب خويش * كس چو ما اينجا نگشته سينه ريش\r\nما فقيرانيم و بوذر باب ماست * هستى دنيا به پيش ما هباست \r\nاز اينجا معلوم مىشود كه وى مردى بوده است كه يا واقعا نام او فريد الدين محمد بوده و يا آنكه به مناسبت لقب و نام عطار نيشابورى شاعر بزرگ اواخر قرن ششم و اوايل قرن هفتم او هم لقب و نام خود را فريد الدين محمد گذاشته و به همان جهت هم عطار تخلص كرده و گويا مراد او از اين كار آن بوده است كه كتابهاى عطار نيشابورى را به نام خود بكند و از آن خود بشمارد . در هر صورت\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nاين فريد الدين محمد عطار ديگر از مردم شهر تون بوده و شايد چنان كه خود گويد در نيشابور ولادت يافته باشد ( هرچند كه اين نكته هم مجعول مىنمايد ) ولى در شهر مشهد مىزيسته است و نسب او به ابو ذر غفارى مىرسيده است و حال آنكه عطار نيشابورى در آثار خود به هيچ وجه اشاره به چنين نسبى نمىكند .\r\nدر باب ولادت خود در مظهر العجائب گويد :\r\n اندين سالى كه طبعم گشت يار * بود سال پانصد و هشتاد و چار\r\nسال عمر من ز صد بگذشته بود * جمله اعضايم به درد آغشته بود \r\nاز اين قرار در سال 584 كه اين اشعار را گفته بيش از صدسال از عمر او گذشته است و بنابراين در حدود 484 ولادت يافته و اين نكته از محالات بديهى و از دروغهاى بسيار بزرگيست كه كسى بتواند دربارهء خود بگويد زيرا محال است كسى كه در 484 ولادت يافته و در بحبوحهء پنجم پيش از زمان مسعود سعد سلمان و سنايى و معزى و انورى و اديب صابر ترمذى و آن همه شاعران ديگر آن زمان زيسته باشد شعر را با اين درجه سست و ركيك بگويد و تا اين درجه شيعهء مبتذل مانند شيعيانى كه در اواخر دورهء صفويه مىزيسته‌اند بوده باشد و قطعا چنين افكارى در قرن پنجم به هيچ وجه در هيچ جاى ايران تاريخ نشان نمىدهد و اگر هم اين مطلب راست باشد با زندگى فريد الدين عطار نيشابورى به هيچ وجه مربوط نيست زيرا با حسابى كه پيش از اين كردم معلوم شد كه وى در حدود 537 ولادت يافته است يعنى پنجاه و سه سال پس از آن تاريخى كه اين عطار تونى داده است .\r\nدر باب مولد و كودكى خويش در مظهر العجائب گويد :\r\n زار و بيمار و ضعيف و ناتوان * مانده از من يك رمق از نيم‌جان\r\nبودم اندر تون به وقت كودكى * داده از كف رشتهء آسودگى\r\nهشت ماه متصل بيمار و زار * بودم افتاده به كنجى سوگوار \r\n\r\n","description":"","footnote":"","page_name":" 157 ","page_number":157},
  {"content":"\r\n\r\n همچو نى بگداخته اعضاى من * رفته بود از كار سر تا پاى من\r\nمادر از جانم طمع ببريده بود * در چنان حالم پدر هم ديده بود\r\nجان خويشان جمله در درد و محن * ساختندى از براى من كفن\r\nناگهم ضعف غريبى در ربود * مادرم زان جامه پاره كرده بود\r\nچون ز خود رفتم بزاريدم بسى * ديدم آخر خوش ببالينم كسى\r\nگفت اى كودك نترسى زانكه من * همچو جان باشم ترا اندر بدن\r\nمىكنم درد ترا اينك دوا * تو بگويى در جهان اسرار ما\r\nمن ترا حالى ببخشم از كرم * تا شوى در پيش دانا محترم\r\nدر جهان گفت تو گردد همچو در * بحر و برگردد از آن در جمله پر\r\nبعد از آن ماليد دست خود به من * ز آن يداللّه خوانمش در انجمن\r\nاندر آن حالت مرا اميد آن * تا شود آن شه به من اسمش عيان\r\nگفت اى عطار خواهى نام من * گويمت تا تو بنوشى جام من\r\nنام تو عطار و نام من عليست * هر كه دارد حب مى در جان و ليست\r\nهستم اندر قرب حق از واصلان * خود مرا ميدان تو شاه مقبلان\r\nاين بگفت و شد روان آن شاه زود * سوختم بر آتش عشقش چو عود\r\nشد عرق بر من روان چون آب جوى * گشت پيدا در تن من رنگ و بوى\r\nقرب صد سالست و كسرى زين سخن * كو نشسته در ميان جان من\r\nچون مرا عطار خواند آن شاه جان * من شدم عطار در ملك جهان\r\nمن نيم گويندهء گفتار او * او بگويد در جهان عطار گو\r\nخود مرا جانى ز جانان آمده * پيش من شاه و سليمان آمده\r\nمن ز راه مرگ رخ برتافتم * از دم عيسى دمى جان يافتم\r\nخود مرا شاه ولايت پيش خواند * در مكان و آستان خويش خواند \r\nدر همين زمينه در لسان الغيب گويد :\r\n\r\n","description":"","footnote":"","page_name":" 158 ","page_number":158},
  {"content":"\r\n\r\n شهر شاپورم تولدگاه بود * در حرمگاه رضاام راه بود\r\nچار اقليم جهان گرديده‌ام * دامن قلب دگر بوسيده‌ام\r\nمرقد اثنى عشر رفتم به چشم * مىزنم بر دشمنانشان سنگ يشم\r\nاوليا را ظاهر و باطن همه * ديده چو موسى ميان اين رمه\r\nدر حرمگه چند گشتم معتكف * تا يقينم گشت سر من عرف\r\nسر برآورده به محبوبى عشق * سير كرده مكه و مصر و دمشق\r\nكوفه و رى تا خراسان گشته‌ام * سيحى و جيحونش را ببريده‌ام\r\nملك هندوستان و تركستان زمين * رفته چون اهل خطا از روى چين\r\nعاقبت كردم به نيشابور جاى * اوفتاد از من به عالم اين صداى\r\nدر نيشابورم به كنج خلوتى * با خداى خويش كرده وحدتى \r\nسخت پيداست كه اين اشعار را كسى گفته است كه مرد دروغزن بىباكى بوده و چنان از اطلاع و آگاهى دور بوده است كه نمىدانسته هرگز كسى نام شهر نشابور يا نيشابور را شاپور نگفته و ننوشته و شاپور نام شهرى بوده است نزديك كازرون چنان كه پيش از اين هم اشاره رفت و نام شهر خراسان كه فريد الدين عطار از مردم آنجا بوده نيشابور است كه در مقام تخفيف نيشابور هم گفته‌اند و نيز كسى بجز اين مرد سيحون را سيحن نگفته و ننوشته وانگهى اين سفرهايى كه گويد در چهار اقليم جهان كرده و مرقد ائمه اثنى عشر را زيارت كرده يا در تمام خاك عراق و عربستان گشته و چندى در حرم مكه معتكف بوده و مكه و مصر و دمشق را ديده و سپس به كوفه و رى و خراسان و جيحون و هندوستان و تركستان و خطا و چين رفته است سر بجاى بسيار بلند مىزند و در آن زمانها قطعا چنين سفر دور و درازى بيست سال مىكشيده است و يقين است كه نام آمريكا و اقيانوسيه را نشنيده بود و گرنه آنجا را هم جزو سفر مجعول خود نام مىبرد و همين اشعار خود دليلى است كه هيچ‌يك از اين مطالب راست نيست .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nدر كتاب مظهر هم در كودكى و مولد خويش گويد :\r\n مرا ملك معانى شد مسخر * به يمن همت اولاد حيدر\r\nمرا گنج معانى جعفر آمد * كه او شهر على را چون درآمد\r\nشه من در خراسان چون دفين شد * همه ملك خراسان انگبين شد\r\nامام هشتم و نقد محمد * رضاى حق بد او در دين احمد\r\nبدان كعبه بر حق مرقدش را * از آنكه هست محبوب حق آنجا\r\nبه حال كودكى در آستانش * به شبها خوانده‌ام ورد زبانش\r\nمرا از روح او آمد مددها * دگر گفتا كه شاپورت بود جا\r\nبه وقت كودكى من هيجده سال * به مشهد بوده‌ام خوش وقت و خوش حال\r\nاگر رفتم به نيشابور و تون هم * به آخر گشت شاپورم چو همدم\r\nبه شاپورم بدندى سالكان جمع * از ايشان داشتم اسرار اسرارها سمع \r\nچون در اين اشعار نام شهر مشهد را آورده است اين خود محكم‌ترين دليل بر نادرست بودن اين مطالبست زيرا هيچ ترديدى نيست كه تا پيش از قرن نهم به\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nهيچ وجه اثرى در ايران از شهرى به نام مشهد نبوده و اين شهر تنها از قرن نهم پس از ويران شدن و متروك ماندن شهر طوس رو به آبادانى گذاشته است .\r\nنكتهء ديگرى كه در كتابهاى اين مرد مكرر ديده مىشود اين است كه چون خواسته است مقام روحانى و پيشگويى براى خود قائل شود وقايعى را كه پيش از زمان او روى داده وانمود كرده است كه پس از آن رخ خواهد داد و كراماتى در اين زمينه به خود بسته است از آن جمله دربارهء جلال الدين محمد مولوى بلخى در مظهر العجائب گويد :\r\n عارفى واقف ز اصل هر علوم * بعد من پيدا شود گويد بروم\r\nگر تو مست وحدتى زو گوش كن * جام عرفان را ز دستش نوش كن\r\nاو بپوشد او بنوشد از يقين * از كف معنى سلطان شمس دين\r\nاز همان جرعه كه من نوشيده‌ام * از همان خرقه كه من پوشيده‌ام\r\nرهرو شرع نبى او را بدان * وين سخن را هم ز احمق كن نهان\r\nجمله را از شرع سرپوشى بساز * تا نباشى از بيانش در گداز \r\nهم در مظهر العجائب در همان باب گويد :\r\n من ترا راهى نمايم از رسول * تو هم از عطار اين را كن قبول\r\nمن ترا راهى نمايم از علوم * بعد من عارفى گويد بروم \r\nو نيز در پيشگويى از فتنهء مغول در مظهر العجائب گفته :\r\n بعد ازين آيند تركان در جهان * آيد اين عطار از ايشان در فغان\r\nبعد من بينند از تركان عذاب * عالم از تركان شود يكسر خراب \r\nو اين سخنان را پيداست از آنجا كه گفته كه اين افسانه را شنيده است كه عطار در فتنهء مغول كشته شده و نيز به همين جهت است كه در لسان الغيب باز به اتكاى همان افسانه پيش‌گويى از مرگ خود مىكند و مىگويد :\r\n هستى خود جمله در آتش بسوز * چون على جامهء شهادت را بدوز \r\n\r\n","description":"","footnote":"","page_name":" 161 ","page_number":161},
  {"content":"\r\n\r\n از سر جان و دل و تن درگذر * چونكه با او دست دارى در كمر\r\nهركه از جان بگذرد جانان شود * و اصل درياى حق سبحان شود\r\nهركه از جان بگذرد چون مرتضى * مىنهد او پاى بر فرق سما\r\nهركه جان خويش اينجا درنباخت * اسب ميدان الهى را بتاخت\r\nجان متاعى نيست از جان دم مزن * گو ز جان جان جان اينجا سخن\r\nدم كه از عطار مىآيد برون * آن دم سوزنده دارد بوى خون\r\nتو چه دانى حال اهل راز را * نيستى همچون شهيد كربلا\r\nچون حسين بن على جانباز تو * قبله‌اى در كوى جانان ساز تو\r\nهركه از خود رفت بيرون راه يافت * در حقيقت وصلت اللّه يافت\r\nنزد حق اين راه بىسر رفته‌اند * فرش فرداى بلا را رفته‌اند\r\nاز سر بىتن سخن بايد شنيد * در انا الحق دوست را بايد بديد\r\nاز سر بىتن شنو اينجا لسان * تا رهى يا بى به سوى غازيان \r\nپيداست كه چون مناسبات فريد الدين عطار نيشابورى را با نجم الدين كبرى نيز شنيده است در مظهر العجائب چنين گويد :\r\n اين‌چنين گفته است نجم الدين ما * آنكه بود اندر جهان از اوليا\r\nآن ولى عصر و سلطان جهان * منبع احسان و مير عارفان\r\nشيخ نجم الدين كبرى نام او * در جهان جان و دل پيغام او \r\nاما عصر زندگى او از اينجا معلوم مىشود كه در مقدمهء لسان الغيب گويد كه در زمان براق خان تركمان مىزيسته و فقيهى سمرقندى كه پس از اين ذكر او خواهد آمد پس از سرودن مظهر العجائب او را تكفير كرده و مظهر العجائب را سوخته و تركان را برو برانگيخته و خانهء او را ويران و تاراج كرده‌اند و به همين جهت وى گريخته است و به مكه رفته و لسان الغيب را كه گويا آخرين اثر اوست در مكه سروده . هرچند كه اين براق خان تركمان را قتلغ سلطان براق حاجب از سرداران\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nخوارزمشاهيان دانسته‌اند كه در 619 كرمان را گرفته است پيداست كه اين براق خان از تركمانان قرن نهم بوده و واقعهء تكفير او و فرار كردن وى به مكه مىبايست مربوط به قرن نهم باشد كه نخستين زدوخوردها و كشمكش‌هاى ميان شيعه و اهل تسنن در خراسان درگرفته است .\r\nچيزى كه قطعا دورهء زندگى او را معلوم مىكند اين است كه در مظهر العجائب مىگويد :\r\n مظهر ما را لسان الغيب دان * اوست اسرار دو عالم را زبان\r\nمظهر من در زمين و آسمانست * مظهر من در دل دانا عيانست\r\nمظهر من در شريعت آمدست * در طريقت او حقيقت آمدست\r\nمظهر من چون شريعت روشنست * او بهشت عدن را و آن روزنست\r\nمظهر من بحر و بر را سير كرد * نى چو تو او خويش را در دير كرد\r\nمظهر من شاعرى بر خود نبست * ليك دارد او به شاعر خود نشست\r\nگر تو اى شاعر ببينى مظهرم * ور بخوانى يك زمانى جوهرم\r\nآن زمان معلوم گردد شعر تو * خط و خالى خود نيابى اندرو\r\nشعر حافظ خوان و با قاسم نشين * زانكه ايشانند با مولى قرين\r\nبعد من اسرار ايشان گوش كن * رو زخم عشقشان مى نوش كن \r\nهرچند كه در اين اشعار باز خواسته است پيشگويى كند و از حافظ و قاسم انوار خبر دهد ولى سخت پيداست كه حتما وى پس از حافظ و قاسم انوار مىزيسته است . حافظ در 791 درگذشته و قاسم انوار در سال 837 رحلت كرده است .\r\nپس ترديدى نيست كه اين عطار تونى در قرن نهم بوده و پس از حافظ و قاسم انوار به جهان آمده است چنان كه عقايد تشيع او هم همين زمان را مىرساند و اينكه نام يكى از كتابهاى خود را مظهر العجائب گذاشته كه يكى از القابيست كه\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nشيعه به امام نخست داده‌اند خود دليل ديگرى بر اين نكته است زيرا اين كلمهء مظهر العجائب در اين مورد پيش از آن در زبان فارسى سابقه نداشته است . زمان وى را پس از قرن نهم نمىتوان دانست زيرا كه پيش از اين آورده‌ام كه نسخه‌اى از لسان الغيب او در دستست كه نظام الملك خوافى وزير سلطان حسين بايقرا كه در قرن نهم مىزيسته است در سفر حج به خط خود نوشته و نيز نسخه‌اى از مظهر العجائب آقاى بديع الزمان فروزانفر دارد كه در 912 نوشته شده است و آن نسخه با نسخهء چاپ طهران اختلاف بسيار دارد و در چاپ طهران بسيارى از اشعار آن را انداخته‌اند از آن جمله همين اشعارى كه پيش از اين نقل كردم . چون اختلاف عقيدهء بيّن و آشكارى در ميان آثارى كه از فريد الدين عطار نيشابورى بدست است با آنچه اين عطار تونى گفته پديدار است كسانى كه به اين اختلاف برخورده‌اند چاره‌اى جز اين نداشته‌اند كه بگويند پيش از سرودن مظهر العجائب و جواهر الذات و لسان الغيب اشاره به شيعه بودن خود نكرده و سنى بوده است .\r\nدر ميان عقايد فريد الدين عطار نيشابورى و اين عطار تونى تفاوت بسيار است . فريد الدين عطار نيشابورى چنان كه پيش از اين هم گذشت صوفيى بوده كه در فروع بر طريقهء شافعى مىرفته و در باب عقايد او پيش از اين توضيحى كه لازم بوده داده‌ام . اما عطار تونى در ميان اشعار سست خود عقايد خويش را با طول و تفصيل بسيار مخل زننده‌اى بيان مىكند از آن جمله در مظهر العجائب مىگويد :\r\n مرد آن دان كو بدين جعفرست * يا چو سلمان بر طريق حيدرست\r\nمرد آن دان كز تولا دم زند * وز تبرا عالمى برهم زند \r\nتيز در لسان الغيب گفته است :\r\n بندهء اثنى عشر از جان منم * در لسان ز آن دم از ايشان مىزنم\r\nما حسينى مذهبيم و حيدرى * بر دل دشمن چو نيش خنجرى \r\nو هم در لسان الغيب گويد :\r\n\r\n","description":"","footnote":"","page_name":" 164 ","page_number":164},
  {"content":"\r\n\r\n پاك شو در راه پاكان سر بنه * وز ميان زنار را بگشا گره\r\nدر ميان پاكبازان اندرآ * حاجت ايشان بكن اينجا روا\r\nپاكبازانند دنيا را امين * رحمت ايشان ز رب العالمين\r\nپاكبازان را محمد ره نمود * در شريعت گشته‌اند اهل سجود\r\nپاكبازان مرتضى را همرهند * وز طريق راه ايشان آگهند\r\nپاكبازان را حسن اينجا سرست * بر جميع آفرينش چون خورست\r\nپاكبازان چون حسين مرتضى * خرقهء اين جسم خود كرده فنا\r\nپاكبازان همچو زين العابدين * اشك گلگون ريخته سوى جبين\r\nپاكبازان همچو باقر در جهان * جان خود كرده نثار جان جان\r\nپاكبازان همچو صادق رفته‌اند * بيخ نادانى نادان كنده‌اند\r\nپاكبازانند با كاظم رفيق * چون رضا گشتند عين هر صديق\r\nپاكبازان چون تقى بشتافتند * خويشتن را چون نقى دريافتند\r\nپاكبازان عسكرى را بنده‌اند * همچو مهدى در زمانه زنده‌اند \r\nدر مظهر العجائب پس از ذكر امام نخست مىگويد اوليا همه به مهر على بودند و من نخستين كسم كه اين را آشكار كردم و سپس گويد :\r\n اوليا با مهرش ايمان داشتند * ليكن آن از خلق پنهان داشتند\r\nاين زمان كرد او عيان اسرار را * تو بدين تهمت مكن عطار را \r\nدر همين زمينه در هيلاج‌نامه گفته است :\r\n على نفس محمد دان حقيقت * على بيرونست از راه طبيعت\r\nعلى بنمايدت راز نهانى * گشايد بر تو درهاى معانى\r\nدو دست خود ز دامانش بنگذار * ترا بنمايدت اين جايگه بار\r\nدر معنى على بگشاد اينجا * مرا اين گنج كل او داد اينجا\r\nشبى ديدم جمال جان‌فزايش * شدم افتاده اندر خاك پايش \r\n\r\n","description":"","footnote":"","page_name":" 165 ","page_number":165},
  {"content":"\r\n\r\n مرا گفتا كه اى عطار مانده * ز سر عشق برخوردار مانده\r\nبسى گفتى ز ما اينجا حقيقت * سپردى نزد ما راه شريعت\r\nبسى اينجا رياضت يافتستى * كه تا عين سعادت يافتستى\r\nبسى كردى تو تحصيل معانى * كه تا داديمت اين صاحبقرانى\r\nكنون از عشق برخوردار مىباش * كه كردى سر ما اين جايگه فاش\r\nترا خواهند كشتن آخر كار * كه كردى فاش اينجا گاه اسرار\r\nكسى كو راز ما گويد حقيقت * بنگذاريم او را در طبيعت\r\nحقيقت گفت مقصود آن خود ديد * درين جا گه جفاى نيك و بد ديد\r\nتو آن گفتى كه آن منصور گفته است * كه ديگر چون تو اين مشهور گفته است\r\nهر آن كو كرد گستاخى در اين راز * بنگذاريم او را در جهان باز\r\nكنون اين گفتهء عطار بنيوش * مشو يك‌ذره از اسرار خاموش \r\nدر همين باب در لسان الغيب چنين گويد :\r\n من لسان ذات پاك احمدم * بندهء مقبول ذات اوحدم\r\nاز لسان مرتضى گويم سخن * چون شدم زو كشف سر من لدن\r\nلاف معنى و يقين سر دوست * مىزند عطار اين ميدان و گوست\r\nاين كتاب مصطفى و مرتضى است * وندرو آيات و نعت مصطفى است\r\nمن نيم گويندهء گفتار او * او بگويد در لسان عطار گو\r\nاو بود در نطق گويايى من * او بود در عين بينايى من\r\nتو بيا عطار را منكر مشو * راه عقبى خواهى اين راه را برو\r\nرو به راه احمد مختار كن * حب فرزندانش با خود يار كن\r\nدستگير تست حب آل او * قرعهء بخت تو دارد فال او\r\nنيست راهى بهتر از راه نبى * ليك بايد رفت آن را چون على\r\nتا شوى واقف ز سر كاف و نون * اهل معنى را تو باشى رهنمون \r\n\r\n","description":"","footnote":"","page_name":" 166 ","page_number":166},
  {"content":"\r\n\r\n مصطفى و مرتضى پير تواند * در شريعت رهبر و مير تواند\r\nرهبر عطار ايشان گشته‌اند * سوى جانان همچو جانش هشته‌اند\r\nخضر را ديدم به حق مصطفى * در طريق فقر همچون مرتضى\r\nرهبر خود كن على را در طريق * به ازين رهبر نمىيابى رفيق\r\nرهبر خود كن على موسى الرضا * قبلهء حاجات گفتش مصطفى\r\nسوى باب او رو و مردانه باش * وز طريق جاهلان بيگانه باش\r\nرهبر ايشانند و رهبرند * هم ترا ساقى حوض كوثرند\r\nرهبر ايشانند در راه خدا * در كلام اللّه ديدم چند جا\r\nرهبر عطار شاه اولياست * بعد از آن سلطان على موسى الرضاست\r\nهر كه دارد پيشوا چون مرتضى * مىكند عطار او را صد دعا\r\nهركه او را مرتضى باشد امير * پاك و روشن باشدش سر ضمير\r\nهر كرا حيدر بود اينجا امام * كار او گشته در اينجا با نظام\r\nهركه در راه شه مردان رود * پاى همت بر سر كيوان نهد\r\nاين زمان عطار در راه وى است * در محبت خاك درگاه وى است \r\nنيز در لسان الغيب گويد :\r\n شيعهء پاك است عطار اى پسر * جنيس اين شيعه بجان خود بخر\r\nما ز فاروق التجا بركنده‌ايم * پى ز نورين شما ببريده‌ايم\r\nبوحنيفه را ز دست بگذار تو * خود برو اندر پى كرار تو \r\nپيداست كه خود هم متوجه مغايرت سخنان خويش با گفتهء فريد الدين عطار بوده و براى توجيه آن در مظهر العجائب گفته است :\r\n مرد آن دان كو چو عطار اين زمان * سازد او اسرار پنهانى عيان\r\nدين عباسى چو كردند آشكار * خلق بگرفتند اندر وى قرار\r\nمن طريق شرع پنهان داشتم * ظاهر خود را چو ايشان داشتم \r\n\r\n","description":"","footnote":"","page_name":" 167 ","page_number":167},
  {"content":"\r\n\r\n باطن من بر طريق شاه بود * ظاهرم بر دين عباسى نمود\r\nبعد از آن گفتم كه اى عطار حيف * كز جهان رفتى تو بىگفتار حيف\r\nگفتم اين مظهر كه تا اهل يقين * خود بدانندم كه ره بردم به دين \r\nدر اشترنامه لاف مىزند كه پيامبر را در خواب ديده است و درين باب چنين گويد :\r\n يك شبى در خواب ديدم روى او * عاشق و بيدل دويدم سوى او\r\nدست من بگرفت آن شاه جهان * در دهان من فكند آب دهان\r\nگفت اى عطار بر اسرار من * لايقى در ديدن انوار من\r\nآنچه حق در جسم و جانت داده است * گنج مخفى در دلت بنهاده است\r\nما عيان كرديم آن گنج ترا * دستبردى دادم اين رنج ترا\r\nاين بگفت و روى خود پنهان نمود * بعد از آن روى دلم با جان نمود\r\nاين همه من زان محمد يافتم * زانكه سوى قرب او بشتافتم \r\nگويا پس از آنكه مظهر العجائب را گفته است او را تكفير كرده و قصد جان او كرده‌اند و در اين باب در لسان الغيب گويد :\r\n بر دلم باريست از خلقان چو كوه * درد بر دردم فزايد زين گروه\r\nزانكه گويندم كه تو در پيش ما * واجب القتلى به حكم پيشوا\r\nرو به حيدر كرده‌اى و آل او * خون تو خوردن بهست از آب‌جو\r\nنيست رحمى بر چنين كس در جهان * كو بود اينجا محب خاندان\r\nمظهر عطار مىسوزى به قهر * شربت زقوم مىنوشى چو زهر\r\nمظهر عطار مدح مرتضى است * وندرو آيات و نعت مصطفى است \r\nسپس باز در لسان الغيب خطاب به كسى كه مظهر العجائب او را سوخته است مىگويد :\r\n اى به تقليد جهان درمانده تو * زار و سرگردان و ابتر مانده تو \r\n\r\n","description":"","footnote":"","page_name":" 168 ","page_number":168},
  {"content":"\r\n\r\n از لسان ما مگر گوشت كرست * يا مگر بابت ز اهل خيبرست\r\nگفته‌اى عطار اينجا رافضيست * پيرو اتباع اولاد عليست\r\nرافضى را سوختن واجب بود * بو ترابى را چنين كى مىسزد\r\nهركه سوى حيدر و اولاد اوست * قتل او در پيش ما اينجا نكوست\r\nحب حيدر دارد و بغض عمر * مىكنيمش از جهان اينجا بدر\r\nكى بود عطار را اين اعتقاد * لعنت حق بر سه و نيم و تو باد\r\nبغض و ظلم و كين آن هر سه‌ات * نصف ديگر آنكه دارى در نيت\r\nحب حيدر دارد و بغض سگان * اين بود دين فريد الدين بدان \r\nو نيز خطاب به او در لسان الغيب گويد :\r\n سوختى عطار را از جور خويش * ساختى اعضاش را اين جاى ريش\r\nهرچه بودش از قليل و از كثير * گفته‌اى ظالم كه آن از وى بگير\r\nاين يقين بر ما گذشت از جور تو * ماند تا روز ابد اين گفتگو\r\nلعنتى بر خود نهادى در جهان * ماند از تو يادگار اين جاودان\r\nبگذر از بغض على مرتضى * تا ز رنج هاويه يا بى شفا\r\nهركه با آل على در آشتيست * همچو بوذر اندر اينجا متقيست\r\nهركه با شاه ولايت آشناست * با فريد الدين درون يك عباست\r\nدوستى احمد و حب على * مىدهد آئينه دل را جلى \r\nو نيز در همان كتاب در همين باب گفته است :\r\n خلق دنيا با من اينجا گه بدند * سنگ و چوب و خشت بر رويم زدند\r\nمن كشيدم جور از خلقان بسى * نه به درد من رسيد اينجا كسى\r\nعاقبت سلطان غيبم مژده داد * گفت اى عطار داديمت مراد\r\nچون خلاص از دست ظالم كردمت * خط آزادى و نصرت دادمت\r\nكردمت آزاد اندر هر دو كون * چون نبودى پيش ما اينجا دو لون \r\n\r\n","description":"","footnote":"","page_name":" 169 ","page_number":169},
  {"content":"\r\n\r\n اوليا را آمدى سردار تو * زانكه هستى پيرو كردار تو \r\nهم در اين باب در لسان الغيب چنين گويد :\r\n من كتاب مظهر از حق گفته‌ام * وز لسان مصطفى بشنفته‌ام\r\nاندرو گفتار لو كشف الغطاست * مدح و اوصاف علىالمرتضاست\r\nظلم بىحد كرد بر من آن فقيه * هست با شيطان درين معنى شبيه\r\nبهر جورم كرده‌اى خلقان تو جمع * تا بسوزىام درين ميدان چو شمع\r\nگفته‌اى عطار اينجا رافضيست * پيرو اتباع اولاد عليست\r\nپيش عطارست تفضيل على * كشتنى باشد درين صورت بلى\r\nلعنت حق باد بر كذاب شوم * كو بما كرده به جمعى او هجوم\r\nبر سر مسند براق تركمان * در چنين ظلمى گشاده او زبان\r\nبر سر من كرده تركان اتفاق * تا بريزد خون كه دارد او نفاق\r\nاى فقيه اينجا به من پيچيده‌اى * فتوائى در خون من بنوشته‌اى\r\nقصد جان و مال و عرضم كرده‌اى * پارهء جانم ز من ببريده‌اى\r\nدر بدر از دست تو افتاده‌ام * در توكل دل به جانان داده‌ام\r\nگرد عالم گشته‌ام از دست تو * گفته‌ام بيداديت را كو به كو\r\nخط به خون دوستان بنوشته‌اى * كلبهء احزانش ويران كرده‌اى\r\nجمع گشتند خلق بهر قتل ما * جرم عطارست حب مرتضى\r\nبا من مسكين چها كردند خلق * خواستند تا تيغ رانندم به حلق\r\nعاقبت ما را ز دست اين سگان * حق خلاصى داد از وهم و گمان\r\nبغض حيدر سود نبود اى فقيه * آن زيان جانت باشد اى سفيه\r\nتو ز بغض او بسوزى مظهرم * درد اين سوزش به محشر مىبرم\r\nداد خواهم از تو آنجا پيش حق * غير ازين فردا نمىخواهم سبق\r\nزان بسوزى مظهرم كان اسم اوست * غافل از سر خدا و ديد دوست \r\n\r\n","description":"","footnote":"","page_name":" 170 ","page_number":170},
  {"content":"\r\n\r\n اى سمرقندى حذر از سوزشش * چون كنى ز آتش در اينجا پوششش\r\nهم بسوزى جملگى مدح ورا * از خدا شرمى بدار اى بىحيا\r\nلعنت حق باد بر سوزنده‌اش * چونكه يزدان از در خود رانده‌اش\r\nتو يزيد عصر مايى اى پليد * مىكنى نفس حسين اينجا شهيد\r\nاى سمرقند مكن اين كار تو * مىفرستى خويش را در نار تو\r\nمظهرم گويى ببايد سوختن * چشم مظهر خوان ببايد دوختن\r\nدر جهان خوانند مظهر را كسان * بر تو خواهند كرد لعنت بىكران\r\nمن ترا كردم حواله با خدا * مىدهد اى سگ ترا آخر جزا\r\nآنچه بر من كرده‌اى پيش آيدت * گرگ مردم‌خوار اينجا خايدت\r\nزير و بالا گردد اينجا حول تو * جملگى تاراج گردد مال تو\r\nاى پسر چون بشنوى از زور او * لعنتى كن بر روان و گور او\r\nروح ما را شاد گردان اى جوان * لعنتى بر كفر آن نادان رسان\r\nبر من اندر اين جهان بگذشت اين * تو سزا يا بى به محشر اى لعين\r\nاى لعين بگذشت اين ظلمت به من * تا ابد ماند بدين‌سان اين سخن \r\nباز جاى ديگر در همين زمينه گويد :\r\n مظهرم سوزى كه مدح مرتضاست * پيش ما اين مدحت و گفتن هباست\r\nمرتضى اندر عجايب مظهرست * اسم پاكش حيدر و حيه درست\r\nاى سمرقندى حذر از سوزشش * چونكه كردى ز آتش اينجا پوششش\r\nچون بسوزى آيهء گفت رسول * كى بود ايمانت اى بىدين قبول \r\nاين عطار تونى چنين مىنمايد كه از ميان آثار خود به مظهر العجائب بيشتر مىنازيده است چنان كه دربارهء آن گويد :\r\n اى برادر از ريا پرهيز كن * خامه را بهر نوشتن تيز كن\r\nمظهرم از روى حرمت پيش گير * اين سخن را ياد از اين درويش گير \r\n\r\n","description":"","footnote":"","page_name":" 171 ","page_number":171},
  {"content":"\r\n\r\n از سر خلاص بنويس و بفهم * در دل از حاسد مياور هيچ وهم\r\nاز تو اين صورت بماند يادگار * او شفيع تو شود روز شمار\r\nبا خدا من بسته‌ام عهد اى جوان * كه نباشم بىتو در باغ جنان\r\nكرده‌ام عهد آنكه اين مظهر نوشت * يك زمان بىاو نباشم در بهشت\r\nگر تو مظهر را كتابت مىكنى * دان كه در معنى عبادت مىكنى\r\nمظهر من وصف ذات مظهرست * آنكه شهر علم احمد را درست \r\nنكتهء ديگرى كه مىرساند اين عطار تونى بجز فريد الدين عطار نيشابورى است اين است كه فريد الدين عطار نيشابورى پزشك و داروفروش بوده و چنان كه پيش از اين گذشت هر روز گروه بسيار مردم به او رجوع مىكرده و از او دارو مىگرفته‌اند و حال آنكه اين عطار تونى گوشه‌گير بوده است چنان كه خود در لسان الغيب گويد :\r\n ناصر خسرو چو در يمگان نشست * آه او از چرخ اين كيوان گذشت\r\nكرد كنج عزلت اينجا گه قبول * او شنيد اين جايگه گفت رسول\r\nبود فرزند رسول آن مرد دين * با خوارج و داورا جنگ و كين\r\nچون نبود او مرد ميدان سگان * زان چو لعل اندر بدخشان شد نهان\r\nگوشهء يمگان گرفت و كنج كوه * تا ببيند روى شوم آن گروه\r\nمن چو آن سلطان گرفتم گوشه‌اى * چون به معنى داد ما را توشه‌اى \r\nو پيداست كه چون ناصر خسرو اسماعيلى بوده و وى هم شيعه بوده است اين توجه نسبت به ناصر خسرو از آنجاست . اين عطار تونى چنان كه پيش از اين هم گذشت اگر راست گفته باشد سفرى هم به حج رفته است و لسان الغيب را در مكه سروده و در اين باب گويد :\r\n اين لسان از پيش احمد گفته‌ام * در مقام مكه‌اش بنوشته‌ام \r\nو اين هم مغاير با اطلاعيست كه از احوال فريد الدين عطار نيشابورى داريم .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nاين عطار تونى در باب آثار خويش در مظهر العجائب چنين گويد :\r\n بدان خود را كه سى و ده كتب را * نهاده بر طريق علم اسما\r\nتمام علم بر وى ختم باشد * مر اينها عارف سالك شناسد\r\nشماره بيت اينها را بگويم * من از كشت معانى تخم رويم\r\nدويست و دو هزار و شست بيت است * زياده يا كمى ميدان كه قيدست\r\nهر آن دانا كزين جمله نيابد * بجهد و سعى خود اين دو نيابد\r\nهمه در اين كتب پيدا ببيند * ز او مقصود بر گردون ببيند \r\nدر اين اشعار سست بچگانه كه شايد كودك ده‌ساله هم پخته‌تر و روان‌تر از اين بگويد مىخواهد بگويد كه چهل كتاب دارد كه شمارهء ابيات آن 202060 بيت مىشود ولى پيداست كه اين هم از همان لافهاى گزاف است كه از حقيقت فرسنگها دور است . كسانى كه شمارهء مؤلفات فريد الدين عطار نيشابورى را چهل دانسته و عدهء اشعار او را بيش از دويست هزار گفته‌اند همين سخنان را باور كرده‌اند . در جاى ديگر شمارهء مؤلفات خود را باز بيشتر كرده و شمارهء اشعار خود را صدهزار گفته است و گويد سى و نه سال شعر گفته است و در مظهر العجائب چنين گويد :\r\n دريغا سى و نه سال تمامت * بكردى در معانىها سلامت\r\nهمه اوقات من در پيش مردان * برفت از دست كو مرد صفا دان\r\nو ليكن شعر گويم صدهزارت * كه دارم ملك اسرارم مدارت\r\nز بهر عارفان دارم كتب‌ها * كه گويندم دعا در صبح اعلا\r\nز بحر علم دارم صد كتب من * درو بنهاده‌ام اسرار لب من\r\nز علم انبياء خواندم سبقها * ز شرح اوليا دارم ورقها \r\nراستى انسان سرگردان است كدام يك از دروغهاى اين مرد را باور كند :\r\nيك‌جا مىگويد كه چهل كتاب دارد كه شمارهء اشعار آن دويست و دو هزار و\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nشصت بيت مىشود و در همان كتاب اندكى بعد مىگويد كه صد كتاب دارد و شمارهء اشعار آن صدهزار است ! باز در مظهر العجائب لاف مىزند كه هفتصد و ده كتاب را خوانده است :\r\n اى برادر من نيم بدخواه تو * در معانى مىشوم همراه تو\r\nهرچه گفتم كن قبول از بهر حق * زانكه خواندم نزد استاد اين سبق\r\nهفتصد و ده از كتب برخوانده‌ام * ز آن به علم معرفت ارزنده‌ام \r\nو اينكه در احوال فريد الدين عطار نيشابورى نوشته‌اند 710 كتاب تصوف را خوانده است از همين‌جا آمده . زشت‌ترين كارهاى اين عطار تونى اين است كه آثار فريد الدين عطار نيشابورى را هم به خود مىبندد و كتابهايى را كه قطعا از او نيست به خود نسبت مىدهد چنان كه در مظهر العجائب چنين گويد :\r\n رو تو اسرار ولايت گوش كن * وانگهى جام هدايت نوش كن\r\nگر تو از جام محبت مىخورى * جانب شهر ولايت پى برى\r\nور مصيبت‌نامه را از سر بخوان * تا شوى در ملك معنى جان جان \r\nو نيز در مظهر العجائب جواهر الذات و مظهر العجائب و وصلت‌نامه و اسرارنامه و الهىنامه و مصيبت‌نامه و بلبل‌نامه و اشترنامه و تذكرة الاولياء و معراج‌نامه و مختارنامه و جواهرنامه و شرح القلب را از آثار خود مىشمارد و در اين ميان مسلمست كه اسرارنامه و الهىنامه و مصيبت‌نامه و تذكرة الاولياء و مختارنامه و جواهرنامه و شرح القلب از او نيست و از فريد الدين عطار نيشابورى است . از جملهء دروغهاى ديگرى كه اين عطار تونى گفته اين است كه مؤلف روضات الجنات از شرح من لا يحضره الفقيه محمد تقى مجلسى نقل كرده است كه عطار در مظهر العجائب خود آورده كه در كودكى با پدرش نزد شيخ نجم الدين كبرى رفته و او نخست اسامى ائمه را به او تلقين كرده و پس ذكرى گفته است و گفته است كه آن را تلقين را از شيخ خود دارد و او از امير المؤمنين و او از رسول و او از جبرئيل و او از خدا به او سپرده است كه اين راز را به كس آشكار مكن مگر از مريدانى كه آنها را آزمايش كنى .\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nگذشته از اين كه اين عطار تونى در قرن نهم مىزيسته و بيش از دويست سال پس از نجم الدين كبرى بوده و نجم الدين كبرى هم از بزرگان مشايخ صوفيهء شافعيست همين‌قدر تصور كنيد كه نجم الدين كبرى آن عارف مشهور و آن مرد بزرگوارى كه كوچك‌ترين كار او اين است كه در راه سرزمين پدران خويش و در راه عقيده و كيش خود در جنگ و جهاد با مغولان كشته شده است و كسى كه در زندگى خود هزاران مرد بزرگ در حلقهء مريدان او بوده‌اند كودكى نابالغ را بنشاند و برو ذكر تلقين كند و به او بسپارد كه آن ذكر را به كسى بروز ندهد !\r\nدر هر صورت هيچ ترديدى نيست كه مردى بوده است جعال در قرن نهم كه خود را فريد الدين محمد عطار مىخوانده و از مردم تون بوده و در مشهد مىزيسته و چندين كتاب سست و بىمغز مانند اشترنامه يا بلبل‌نامه و بىسرنامه و ترجمة الاحاديث يا مواعظ و جواهر الذات و حلاج‌نامه يا منصورنامه و يا هيلاج‌نامه و خياطنامه و سى فصل و كنز الاسرار و كنز الحقائق و گل و هرمز و لسان الغيب و مظهر العجائب و معراج‌نامه و مفتاح الفتوح و وصلت‌نامه ساخته كه به هيچ وجه از فريد الدين عطار نيشابورى نيست و در ضمن كتابهاى عطار را هم به خود بسته است و در ميان او و عطار نيشابورى اندك شباهتى نيست\r\n\r\nتكمله\r\nدر باب ركن الدين اسكافى كه پيش از اين شرحى آمده است چون در بيشتر از نسخه‌هاى خطى آثار عطار نسبت او را اسكافى نوشته‌اند پيروى از آنها كردم ولى در برخى نسخه‌هاى ديگر اكافى نوشته‌اند و اكاف به فتح اول و تشديد دوم در زبان تازى به معنى پالان‌دوز و كسى است كه عرق‌گير اسب مىسازد و ممكن است اكافى نسبت به كاف درست‌تر باشد و ظاهرا مراد از اين ركن الدين اكافى ، ابو القاسم عبد الرحمن بن عبد الصمد بن احمد ابن على نيشابورى اكاف سختى\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nشافعى بايد باشد كه از بزرگان قرن ششم ايران و از مردم نيشابور و از دانشمندان پارساى پرهيزگار زمانه و از شاگردان ابو نصر بن استاد ابو القاسم قشيرى بوده و از ابو سعد بن علىّ بن عبد اللّه ابو صادق خيرمى و ابو بكر عبد الغفار بن محمد بن حسين سرورى و اسماعيل بن عبد الغافر فارسى و ديگران حديث شنيده و ابن السمعانى از او روايت كرده است و گويد امام عالم و عاملى بود كه در نيكويى سيرت به دو مثل مىزدند و مردى پرهيزگار بود و از كارهاى دولتى دورى مىكرد و از شاگردان ابو نصر بن ابو القاسم قشيرى و از اصحاب شيخ عبد الملك طبرى در مكه بود و نيز از ابو محمد جوينى اندكى در مكه دانش آموخته بود و سفرى به بغداد كرده و در آنجا در مسائل خلاف سخن گفته است و سپس به نيشابور بازگشته و از مردم روى در كشيده است و گويند كسى وصيت كرده بود كه مال او را بر تنگ‌دستان و بىچيزان قسمت كند و در آن ميان قدرى مشك بود و چون آن را بر تنگ‌دستان پخش مىكردند دستمالى بر بينى خود گرفت كه بوى مشك را نشنود و از امانت‌دارى نگذرد و در فتنهء غز در نيمروز پنج‌شنبهء غرهء ذيقعدهء 547 يا 549 درگذشته و در حيره در پايين پاى پدرش او را به خاك سپرده‌اند و ابو الفرج بن جوزى گويد كه چون غزان بر نيشابور دست يافتند او را گرفتند و او را بيرون بردند كه سياست كنند و سلطان سنجر از او شفاعت كرد و غزان او را رها كردند و به شهرستان وارد شد و بيمار بود و پس از يك روز درگذشت « 1 » .\r\nدربارهء عطار هنگامى كه چاپ كتاب به اينجا رسيده بود به دو نكتهء تازه باز برخوردم : نخست آنكه ابو الليث نصر بن محمد بن احمد بن ابراهيم فقيه سمرقندى معروف به امام الهدى دانشمند نامى حنفى ايرانى كه در سدهء چهارم مىزيسته است در كتاب تنبيه الغافلين « 2 » از ابو يعقوب اسحاق بن ابراهيم العطار نامى روايت مىكند\r\n\r\n\r\n","description":"","footnote":"\r\n( 1 ) - طبقات الشافعية الكبرى ج 4 - ص 146 و كتاب الانساب سمعانى ورق .  47 b \r\n( 2 ) - چاپ مصر 1309 ص 204\r\n","page_name":" 176 ","page_number":176},
  {"content":"\r\n\r\nو مىتوان پنداشت كه اين ابو يعقوب اسحاق بن ابراهيم عطار كه در سدهء چهارم مىزيسته و معاصر ابو الليث سمرقندى بوده يكى از نياكان عطار باشد چنان كه پدر عطار هم ابراهيم بن اسحاق نام داشته و چون در نامهاى قديم معمول بوده است كه نامهاى نياكان را مخصوصا در خاندان‌هاى دانشمندان مكرر مىكرده‌اند اين حدس را بيشتر نيرو مىدهد و چون جد عطار اسحاق نام داشته شايد ابو يعقوب اسحاق بن ابراهيم عطارى كه ابو الليث از او روايت مىكند همين جد عطار باشد و اگر اين حدس درست باشد چهار نكتهء تازه در ذهن مىنشيند : نخست آنكه خاندان عطار از سدهء چهارم معروف بوده و از آن زمان پدران او از دانشمندان بوده‌اند . دوم آنكه نسب عطار تا چهار پشت بدين گونه است : فريد الدين ابو حامد محمد بن ابو بكر ابراهيم ابن ابو يعقوب اسحاق بن ابراهيم عطار . سوم آنكه جدش كه ابو يعقوب اسحاق بن ابراهيم عطار نام داشته در سدهء چهارم مىزيسته و از محدثين آن زمان بوده است . چهارم آنكه لقب و تخلص عطار مخصوص به او نبوده و لقب و شهرت و نسبت خانوادگى او بوده است چنان كه پيش از اين گذشت كه پدرش را هم عطار مىگفته‌اند و جدش نيز به همين لقب و نسبت معروف بوده است .\r\nاما ابو الليث نصر بن محمد بن احمد بن ابراهيم سمرقندى فقيه حنفى معروف به امام الهدى از بزرگان دانشمندان حنفى ايران در سدهء چهارم بوده و در زمان سامانيان در ماوراءالنهر مىزيسته و از نامىترين دانشمندان زمان ايران و از شاگردان فقيه ابو جعفر هندوانى بوده است كه وى شاگرد ابو القاسم صفار و او شاگرد نصير ابن يحيى و او شاگرد محمد بن سماعه و او شاگرد ابو يوسف بوده و در تاريخ رحلت وى اختلافست : برخى در شب سه‌شنبهء يازدهم جمادى الآخر 393 و برخى در 375 و پاره‌اى در 373 و برخى ديگر در 383 نوشته‌اند و گويا درست‌تر از همه‌شب سه‌شنبهء يازدهم جمادى الآخر 373 باشد و او را مؤلفات بسيار است از آن جمله تنبيه الغافلين و بستان العارفين و قرة العيون و تفسير القرآن و كتاب\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nالنوازل فى الفقه و خزانة الفقه و كتاب العيون و كتاب الفتاوى و شرح الجامع الصغير « 1 » .\r\nنكتهء دوم كه آن را بايد بر صحايف پيش افزود اين است كه مرحوم محمد على تربيت در مقاله‌اى كه به عنوان « مثنوى و مثنوىگويان ايرانى » در شمارهء نهم سال پنجم مجلهء مهر ( ص 844 - 846 ) نوشتهء سى و چهار كتاب از مؤلفات عطار را مىشمارد و از آن جمله گذشته از 66 كتابى كه در صحايف 102 تا 134 پيش از اين دربارهء هريك از آنها ذكرى رفته است چهار كتاب ديگر به عطار نسبت مىدهد . بدين گونه : حقايق الجواهر ، كمال‌نامه ، مخفىنامه ، هدهدنامه و نيز مىنويسد كه خواب‌نامه نام ديگرى دارد كه عقد المسافات باشد ولى چون مأخذ و مدرك خود را دربارهء اين مطالب بدست نمىدهد نمىتوان دانست كه اين نكات از كجا آمده و اصل آنچه بوده است . در همان مقاله مىنويسد كه بجز پندنامه منطق الطير را هم شمعى به زبان تركى ترجمه كرده و تاريخ رحلت شمعى را سال 1000 نوشته است . از همان مقاله برمىآيد كه مؤلف نتايج الافكار گفته است نسبت عطار به چند واسطه به اسماعيل ابن امام جعفر صادق مىرسيده است و اين نكته دربارهء عطار تازگى دارد .\r\n\r\n\r\n","description":"","footnote":"\r\n( 1 ) - الجواهر المضيئه فى طبقات الحنفية تأليف ابن ابى الوفاء ج 2 چاپ حيدرآباد دكن 1332 ص 196 و كتاب الفوائد البهيه فى تراجم الحنفية تأليف ابو الحسنات محمد عبد الحى لكنوى چاپ مصر 1324 ص 220 و معجم مطبوعات العربية در كلمهء سمرقندى\r\n","page_name":" 178 ","page_number":178},
  {"content":"\r\n . \r\n","description":"","footnote":"","page_name":" 179 ","page_number":179},
  {"content":"\r\n . \r\n","description":"","footnote":"","page_name":" 180 ","page_number":180},
  {"content":"\r\n . \r\n","description":"","footnote":"","page_name":" 181 ","page_number":181},
  {"content":"\r\n . \r\n","description":"","footnote":"","page_name":" 182 ","page_number":182},
  {"content":"\r\n . \r\n","description":"","footnote":"","page_name":" 183 ","page_number":183},
  {"content":"\r\n . \r\n","description":"","footnote":"","page_name":" 184 ","page_number":184},
  {"content":"\r\n . \r\n","description":"","footnote":"","page_name":" 185 ","page_number":185},
  {"content":"\r\n . \r\n","description":"","footnote":"","page_name":" 186 ","page_number":186},
  {"content":"\r\n . \r\n","description":"","footnote":"","page_name":" 187 ","page_number":187},
  {"content":"\r\n . \r\n","description":"","footnote":"","page_name":" 188 ","page_number":188},
  {"content":"\r\n . \r\n","description":"","footnote":"","page_name":" 189 ","page_number":189},
  {"content":"\r\n . \r\n","description":"","footnote":"","page_name":" 190 ","page_number":190},
  {"content":"\r\n . \r\n","description":"","footnote":"","page_name":" 191 ","page_number":191},
  {"content":"\r\n . \r\n","description":"","footnote":"","page_name":" 192 ","page_number":192},
  {"content":"\r\n . \r\n","description":"","footnote":"","page_name":" 193 ","page_number":193},
  {"content":"\r\n . \r\n","description":"","footnote":"","page_name":" 194 ","page_number":194},
  {"content":"\r\n . \r\n","description":"","footnote":"","page_name":" 195 ","page_number":195},
  {"content":"\r\n . \r\n","description":"","footnote":"","page_name":" 196 ","page_number":196},
  {"content":"\r\n . \r\n","description":"","footnote":"","page_name":" 197 ","page_number":197},
  {"content":"\r\n . \r\n","description":"","footnote":"","page_name":" 198 ","page_number":198},
  {"content":"\r\n . \r\n","description":"","footnote":"","page_name":" 199 ","page_number":199},
  {"content":"\r\n . \r\n","description":"","footnote":"","page_name":" 200 ","page_number":200},
  {"content":"\r\n . \r\n","description":"","footnote":"","page_name":" 201 ","page_number":201},
  {"content":"\r\n . \r\n","description":"","footnote":"","page_name":" 202 ","page_number":202},
  {"content":"\r\n . \r\n","description":"","footnote":"","page_name":" 203 ","page_number":203},
  {"content":"\r\n . \r\n\r\n","description":"","footnote":"","page_name":" 204 ","page_number":204}
  ]