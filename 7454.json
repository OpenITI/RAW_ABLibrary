[
  {"content":"\r\n\r\nتاريخ محمدى\r\nيا\r\nتاريخ دوازده امام - تاريخ رشيدى -\r\nتاريخ الاولاد الحضرة المصطفى - ائمه نامه\r\nبه ضميمه معرفت نامه و هفت بند\r\nمولانا شيخ حسن كاشى\r\n( در گذشت بعد از 708 هجرى )\r\nبه كوشش\r\nرسول جعفريان\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nتاريخ محمدى\r\nمولانا شيخ حسن كاشى\r\nبه كوشش\r\nرسول جعفريان\r\nليتوگرافى : تيزهوش\r\nچاپ : ستاره\r\nشمارگان : 2000\r\nتابستان 1377\r\nناشر\r\nكتابخانه تخصصى تاريخ اسلام و ايران\r\nقم - دور شهر ، كوي 17 ، ش 2 ، تلفن : 738081\r\nبها : 4000 ريال\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n\r\n\r\n[ فهرست 
  ]\r\nبِسْمِ اللَّهِ الرَّحْمنِ الرَّحِيمِ\r\nدرآمد / 11\r\nمولانا حسن كاشى از ديد خودش / 12\r\nكاشى در منابع ادبى و تاريخى / 17\r\nشاعران و شيخ حسن / 21\r\nتأليفات كاشى / 24\r\nانگيزهء تأليف تاريخ ائمه / 27\r\nنهى از قصه‌خوانى و لزوم / 29\r\nتاريخ تأليف / 32\r\nنسخهء تاريخ محمدى / 32\r\nمنابع مؤلف / 34\r\nبقعهء شيخ حسن / 36\r\nچند تصوير / 39\r\n* * * در آستانهء تاريخ محمدى / 43\r\nدر نعت پيامبر ( ص ) / 44\r\nدر صفت نسخه حاصل كردن / 44\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nدر ستايش رشيد الدين فضل الله / 46\r\nذكر محامد شهنشاه اولجايتو / 50\r\nفهرست ائمه عليهم السلام به اختصار / 57\r\nتاريخ تفصيلى چهارده معصوم ( ع ) / 73\r\nپيشباز سخن / 73\r\nحضرت محمد ( ص ) / 73\r\nحضرت فاطمه ( س ) / 93\r\nامام على بن ابى طالب ( ع ) / 95\r\nامام حسن مجتبى ( ع ) / 115\r\nامام حسين ( ع ) / 120\r\nامام سجاد ( ع ) / 123\r\nامام باقر ( ع ) / 127\r\nامام صادق ( ع ) / 129\r\nخروج كردن ابو مسلم از مرو شاهجان / 133\r\nامام كاظم ( ع ) / 137\r\nامام رضا ( ع ) / 140\r\nامام جواد ( ع ) / 142\r\nامام هادى ( ع ) / 144\r\nامام عسكرى ( ع ) / 147\r\nامام مهدى ( ع ) / 150\r\nذكر على سمرى / 151\r\nفى الخاتمه / 156\r\n* * * معرفت‌نامه / 159\r\nگفتار اندر ستايش رسول و على ( ع ) / 158\r\nگفتار اندر موعظت / 159\r\nآغاز كتاب / 160\r\nگفتار اندر اختيار آدمى / 162\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nگفتار اندر اعواض / 163\r\nگفتار اندر اجل / 164\r\nگفتار اندر ارزاق / 165\r\nگفتار اندر امر به معروف / 166\r\nگفتار اندر وعد و وعيد / 166\r\nگفتار اندر مرگ و قيامت / 167\r\nگفتار اندر نبوت / 168\r\n* * * هفت بند كاشى / 171\r\n\r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\nيادآورى\r\nادبيات شيعه در زبان فارسى ، در درازاى تاريخ سرزمين اسلامى ايران ، درخشش ويژه‌اى دارد . شاعرانى چون فردوسى ، كسائى مروزى ، ابو المفاخر رازى و بسيارى ديگر كه نامشان را عبد الجليل رازى آورده « 1 » و متأسفانه اشعارى بسيارى از آنها بر جاى نمانده ، سرخيل شاعران منقبت‌خوانى هستند كه پديدآورنده اين ادبيات و در اصل رواج دهندهء مذهب اثناعشريند .\r\nدر اين ميان چهرهء مولانا شيخ حسن كاشى در قرن هفتم و هشتم هجرى ، چهره‌اى است تابناك كه نور آن فضاى ايران شيعى را در قرون بعد روشن كرده است . شخصيت وى تا دورهء صفوى كاملا شناخته شده بوده و شاه طهماسب كه بانى احياى بسيار از قبور سادات و بزرگان شيعه است ، مقبرهء شيخ حسن را تجديد بنا كرده و بقعه را در ميان باغى زيبا قرار داده است . امروزه تنها بقعه بر جاى مانده و سر در ورودى در فاصله تقريبى صد مترى آن بدون ديوار قرار گرفته است . اميد است بار ديگر براى احياى ياد اين منقبت خوان بزرگ شيعى اين باغ به صورت كامل بازسازى شود .\r\nمتن حاضر كه از بخش عمدهء آن تنها يك نسخه برجاى مانده ، از آثار ارزشمند و كليدى در ادبيات شيعه در زبان فارسى است . از آنجا كه اين اثر متنى است در تاريخ امامان ( ع ) ، به عنوان نخستين كتاب نشر شده از طرف كتابخانه تخصصى تاريخ اسلام و ايران به چاپ مىرسد .\r\n\r\n\r\n","description":"","footnote":"\r\n( 1 ) فردوسى شيعى ، فخرى جرجانى ، كسائى مروزى ، سنائى غزنوى ، عبد الملك بنان ، اسعدى قمى ، خواجه على متكلم رازى ، امير اقبالى ، قائمى قمى ، معينى ، بديعى ، احمدچهء رازى ، و ظهيرى ، بردى ، شمسى ، فرقدى ، عنصرى ، مستوفى ، محمد سمان ، سيد حمزه جعفرى ، خواجه ناصحى ، امير قوامى .\r\nنقض ، صص 231 - 323\r\n","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\nبِسْمِ اللَّهِ الرَّحْمنِ الرَّحِيمِ و الحمد لله رب العالمين و صلى الله على سيدنا محمد و على آله الطاهرين\r\n\r\nدرآمد\r\nبراى نخستين بار ، عبد الجليل رازى - رحمة الله عليه - در كتاب با ارزش نقض ما را از وجود منقبت‌خوانان شيعى و گستردگى كار آنها در رواج و تثبيت عقايد شيعى آگاه كرده است . متأسفانه اشعار شاعران منقبت خوان كهن كمتر برجاى مانده ، اما از روى شواهد فراوان ، مىتوان يقين كرد كه سنت منقبت‌خوانى طى دوران بعد ، تداوم كامل داشته است .\r\nيكى از نخستين نمونه‌ها ، دو بيتى است كه از ملك الكلام بندار رازى ( م 433 ) برجاى مانده است :\r\n تا تاج ولايت على بر سرمه * هر روج مرا خوشتر و نيكوتر مه \r\n شكرانه اين كه مير دين حيدرمه * از فضل خدا و منت « 1 » مادرمه « 2 » \r\nعبد الجليل اشاراتى چند به مناقب‌خوانان و در برابر آنها ، فضايل‌خوانان سنى دارد . وى از نام برخى از مناقب‌خوانان ياد مىكند كه متأسفانه اشعار آنها كمتر برجاى مانده است .\r\nاكنون با مولانا شيخ حسن كاشى آشنا مىشويم كه پس از چند نسل از مناقب‌خوانان ، در نيمهء دوم قرن هفتم هجرى ، شهرتى در شعر منقبت به دست آورده و خوشبختانه بسيارى از اشعارش برجاى مانده است . مولانا شيخ حسن كاشى ، حلقه‌اى است از اين منقبت\r\n\r\n\r\n","description":"","footnote":"\r\n( 1 ) پاكى .\r\n( 2 ) مجمل فصيحى ، بخش دوم ، ص 163 ، قصران ج 1 ، ص 577\r\n","page_name":" 11 ","page_number":11},
  {"content":"\r\n\r\nخوانان كه پس از وى هم كسانى چون سليمى و ابن حسام خوسفى در قرن نهم پىگير راه او هستند . اين منقبت‌خوانان در سرتاسر ايران ، بويژه خراسان جايگاه والايى داشته‌اند .\r\nملا حسين كاشفى در گزارش جالبى كه از مداحان و غرّاخوانان « 1 » دارد مىنويسد : بدان كه از جملهء اهل شدّ و بيعت ، هيچ طايفه بلندمرتبه‌تر از مداحان خاندان رسول صلى الله عليه و آله نيستند . . . و مداحان اين حال دارند كه پيوسته مناقب اهل بيت خوانند و ياد و سخن ايشان اوقات گذرانند . . . و مولانا حسن سليمى در اين باب گفته :\r\n چاكر و مداح اهل بيت شو زيرا كه نيست * هيچ كارى بهتر از مداحى اين خاندان \r\n اندر اين كار است پير و مرشد ما جبرئيل * كو به وحى آورد مدح از كردگار غيب دان \r\n هست از روى ارادت فرض بر اهل زمين * پيروى كردن كلامى را كه آمد ز آسمان \r\n آن جماعت را كه ايزد بر زبان جبرئيل * از ره تعظيم و عزت گفت وصف مدحشان \r\n گر كسى مداحى ايشان كند از جان قبول * در همه جا مىرسد فخرش بر اصناف جهان \r\nملا حسين كاشفى پس از اين ، از جايگاه برتر شيخ حسن كاشى در مداحى سخن مىگويد ، با اين درآمد كه : اگر پرسند كه مداحان بر چند وجه‌اند ، بگوى بر چهار وجه : وجه اول جماعتى كه مدح حضرت رسول و اهل بيت ايشان از قوت طبع خود انشا كنند و جواهر روايات و حكايات و مناقب و مراتب ايشان در رشتهء نظم كشند ، چون حسان بن ثابت و مولانا حسن كاشى و غير ايشان و مداحان اصلى اين جماعتند . « 2 »\r\nبعدها در دورهء صفوى ، منقبت‌سرايى به صورت جدى دنبال مىشد و خواهيم ديد كه تأثير شيخ حسن در آنها آشكار است .\r\n\r\nمولانا شيخ حسن كاشى از ديد خودش\r\nما از كاشى تنها عنوانى كه مىشناسيم ، ملا حسن كاشى است . در برخى از منابع به لقب تاج الدين وى هم اشاره شده است . وى كه تاريخ محمدى را در سال 708 سروده ، در آنجا اشاره دارد كه شصت سال از زندگيش گذشته است :\r\n سالم چون به شصت مىخرامد * گفتم كه چو وقت كوچم آمد \r\n آن دم كه اجل كند مرا ياد * شعرى نرسد مرا به فرياد \r\nو در جاى ديگرى مىگويد :\r\n\r\n\r\n","description":"","footnote":"\r\n( 1 ) غرّا خوان كسى است كه مناقب را به نثر مىخواند .\r\n( 2 ) فتوت نامهء سلطانى ، ( ملا حسين كاشفى ، تصحيح محمد جعفر محجوب ، تهران ، 1350 ) ، ص 280 - 281\r\n","page_name":" 12 ","page_number":12},
  {"content":"\r\n\r\n\r\nاحوال و آثار مولانا حسن كاشى\r\n با آنك گذشت سالم از شصت * من كافرم ار نظير من هست \r\nاگر نسبت اين دو را بسنجيم ، بايد تولد وى را به سال 648 هجرى بدانيم .\r\nمنابع اطلاعاتى مربوط به كاشى در درجهء نخست ، اشعار خود اوست كه در جاى جاى آن ، دربارهء خود سخن گفته است . در مرحلهء بعد ، آگاهيهاى اندكى است كه در شرح حال وى در مآخذ مختلف از قبيل تذكره‌ها آمده و متأسفانه مقدار آن اندك و به طور عمده تكرارى است . اين آگاهيها در برابر آنچه خود وى ، به ويژه دربارهء انديشه‌اش به دست داده ، ناچيز است . ما بخشى از نكاتى كه وى دربارهء خود و افكار و علائقش آورده ، در ضمن توضيحاتى كه دربارهء كتاب تاريخ محمدى او خواهيم داشت ، مىآوريم . در عين حال لازم است به چند نكته هم در همينجا اشاره كنيم .\r\nنخستين نكته آن كه وى على رغم آن كه شهرت به كاشى دارد ، در اصل متولد مازندران و شهر آمل است ، اما پدر و جد وى از كاشان بوده‌اند . بيت پايانى قصيده‌اى از وى چنين است :\r\n مولد من آمل و آبشخورم « 1 » مازندران * از ره جد و پدر نسبت به كاشان مىرود « 2 » \r\nمصرع نخست اين بيت در تذكرهء دولتشاه به اين صورت است : « مسكن كاشى اگر در خطهء آمل بود » . در جاى ديگرى هم گفته است :\r\n ز خاك خطهء آمل سزد اگر كاشى * كند ز غربت و دورى خويش از تو ملال « 3 » \r\nو نيز مىگويد :\r\n محنت دل با كه گويم زان كه در مازندران * نيست كس را از بلاى خويشتن پرواى من \r\n كاشى اصلم ، آملى مولد ، حسن نامى كه هست * همچو حسّان از مناقب صدر جنّت جاى من \r\n كمترين مملوك حيدر كاشيم كز فضل او * در سخن بالاتر از عيسى است استعلاى من « 4 » \r\nدر شعر ديگرى آمده است :\r\n استرآباد كه نزهتگه باغ ارم است * بىجناب تو مرا نيك چو زندان آمد \r\n چشم دارم كه كنم بر در تو جان افشان * ز اشتياق تو كنون جان بلبم زان آمد \r\n گرچه دارم وطن خويش در آمل ليكن * نسبت شعر من از خطّهء كاشان آمد \r\nوى از زندگى در آمل سخت ناخشنود بوده ، از آن روى كه در اين شهر در فقر مىزيسته و كسى هم به او توجهى نداشته است :\r\n\r\n\r\n","description":"","footnote":"\r\n( 1 ) در ديوان آمده : آب و خورش .\r\n( 2 ) مجالس المؤمنين ج 2 ، ص 636\r\n( 3 ) همان ، ج 2 ، ص 628\r\n( 4 ) همان ، ج 2 ، ص 634\r\n","page_name":" 13 ","page_number":13},
  {"content":"\r\n\r\n كربلاى من شد آمل زان كه نان من در او * تنگتر ز آبى است كآن بر آل حيدر مىرود « 1 » \r\nدر جاى ديگرى مىگويد :\r\n ستايشى كه سزاوار چون تو شاهى هست * چه جاى كاشى كان بر خدا بود منثور \r\n مرا رضاى تو بايد به هر دو عالم از آنك * رضاى تست كليد در سراى غفور \r\n ميان بقعهء آمل چنان فرو ماندم * كز اضطرار تعرف رواست بر مخطور ( ! ) \r\n نه مكرم‌ايست در ايام من كرم‌پرور * كه نام نيك بود در ذخايرش مذكور \r\n نه مؤمنى متمكّن كه روز اجر امل * به دستگيرى اهل دلى شود مأمور « 2 » \r\nدر جايى از ديوانش هم مىگويد :\r\n مردم مازندران ، مردمكى تنگ چشم * باد به كاشان صفا تا كه فلك را بقاست « 3 » \r\nو نيز دربارهء تنگدستى خود مىگويد :\r\n گرچه اندر شاعرى همتا ندارم در زمين * نيست اندر نامرادى نيز كس همتاى من \r\n ور ز بىقوتى فروماندم ز قوّت باك نيست * قوّت دلها فزايد شعر جان‌افزاى من \r\n آن توانگر همّتم در دين كه با افراط فقر * روشنست از خلق عالم شرح استغناى من \r\n تا نريزد آب رويم پيش دونان بهر نان * قفل خاموشيست محكم بر دل گوياى من « 4 » \r\nوى در اشعارى كه براى رشيد الدين فضل اللّه سروده ، ضمن تمجيد از وى ، درخواه مىشود تا اموالى كه از وى گرفته شده به او بازپس دهند . وى تنها مال از دست رفته را مىخواهد نه چيزى افزون بر آن :\r\n تو خواجهء مدح و آفرينى * من شهره معنىآفرينى \r\n بنگر به من حقيرمايه * اين دادگر بلند پايه \r\n من آينهء جهان نمايم * با پادشه جهان نمايم \r\n كين آينه زنگ دارد از غم * اين ريش مرا ببخش مرهم \r\n گر پادشه جهان بداند * كين بنده چه درّ همىفشاند \r\n گردى ندهد به گرد من راه * رنگى دهدم و صبغة الله \r\n با آنك گذشت سالم از شصت * من كافرم ار نظير من هست \r\n در دور چو تو جهان پناهى * وانگاه چو تو سپهر جاهى \r\n\r\n\r\n","description":"","footnote":"\r\n( 1 ) ديوان ، برگ 129 ، مجالس المؤمنين ، ج 2 ، ص 636\r\n( 2 ) ديوان ، برگ 134\r\n( 3 ) ديوان ، برگ 24\r\n( 4 ) ديوان ، برگ 124\r\n","page_name":" 14 ","page_number":14},
  {"content":"\r\n\r\n طوطى نفسى چو من شكر خوار * لايق نبود به غم گرفتار \r\n مالم ز كف خسان برون آر * آنگاه به بنده ده به ادرار \r\n اى هر صله‌اى ز تو جهانى * از ملك خوذم به بخش نانى \r\n من بنده ازين ستم شدم پير * از عدل و عطات دست من گير \r\n بردار مرا كه گشته‌ام خوار * افتاذه‌ام اى فتاذه بردار \r\n عمريست كه در جهان دوانم * خونابه ز ديذه مىفشانم \r\n غبنيست چو من كسى پريشان * از جور جهان و ظلم خويشان \r\n اين گوهر پاك از سر كلك * بر نام توام كشيذه در سلك \r\n اين در كه به نوك نظم سفتم * اين شرح بدين صفت كه گفتم \r\nدر يك مورد هم به شمار سالهايى كه تا زمان تأليف اين اثر شعر گفته اشاره كرده است :\r\n من بنده كه درّ به نظم سفتم * پنجاه و دو سال شعر گفتم \r\nبه هر روى ، مجموع اين چند بيت ، نشان مىدهد كه مولد و مسكن وى آمل بوده ، اما از ناحيهء پدرى ، در اصل كاشانى بوده است .\r\nنكتهء مهمى كه در علائق و انديشه‌هاى وى قابل توجه بوده و مكرر از آن ياد كرده اين است كه وى تنها ستايشگر اهل بيت بوده و شعرش را تنها و تنها در خدمت اعتقاد مذهبى خود به كار گرفته است . البته اشعارى هم در تاريخ محمدى دربارهء اولجايتو دارد ، اما همانجا هم تأكيد مىكند كه اين اشعار به آن دليل است كه وى نام شيعه را كه سالها در پردهء تقيه بوده آشكار كرده است . وى در اين باره كه كارش نه مدّاحى شاهان بلكه امامان بوده ، اشعارى در تاريخ محمدى دارد . در اينجا نمونهء برخى از اشعار ديگر وى را در اين باره مىآوريم :\r\n من غلام حيدر و آنگاه مداحى غير * خواجگان حشر كى معذور دارندم در اين \r\n آن حسن نامم كه اندر مدح داماد نبى * مىكند بر طبع پاكم روح حسان آفرين « 1 » \r\nاشعار ديگرى كه وى وصف حال خويش را آورده و به خوبى مىتواند علائق او از لحاظ شعرى نشان دهد چنين است :\r\n منم كه يرليغ طبعم بدار ملك بقا * نوشته‌اند به مدّاحى محمد و آل \r\n درون مدت سى سال كس نداد نشان * كه بوده‌ام به سخن پيش كس مديح سگال \r\n مخدّرات سراپردهء ضمير مرا * به مدح آل على بسته‌اند عقد وصال \r\n\r\n\r\n","description":"","footnote":"\r\n( 1 ) مجالس المؤمنين ، ج 2 ، ص 627\r\n","page_name":" 15 ","page_number":15},
  {"content":"\r\n\r\n به روضهء دل كاشى ثناى شان خواند * هر آن شكوفه كه سر بر زند ز شاخ خيال \r\n گناه من همه اين است در عراق ولى * زهى گناه كه بر عصمت من آمد و آل \r\n نمىكنم به جهان در سخنورى دعوى * و گر كنم نبود چرخ را محل سؤال \r\n من آن نيم كه ز ديوان‌هاى كهنه به زور * فراهم آرم شعرى به صد هزار اشكال \r\n ولى گهى كه چو عرض سخن پديد آيد * كنم به معجز معنا اداى سحر حلال \r\n صفاى گوهر پاك از عقيدهء پاكم * هزار طعنه زند بر صفاى آب زلال « 1 » \r\nو نيز مىگويد :\r\n قرب سى سال است افزون كاجر مستوفاى من * در كف سلطان دين ساقى كوثر كرده‌اند \r\n گر بهشت الحق هوادارى حيدر را جزاست * شادى كاشى كه اين او را ميسّر كرده‌اند « 2 » \r\nدر اشعار جالب ديگرى مىگويد :\r\n قرب سى سال شد كه خواطر من * هست در راه دين ثناگستر \r\n در خراسان و در عراق همى * شعر كاشى همىكنند از بر \r\n برده‌ام در جهان به مدح على * گوى دانش ز جمله دانشور « 3 » \r\nو نيز گويد :\r\n ثناى مرتضى گويم شب و روز * كزين بهتر مرا ورد و دعا نيست « 4 » \r\nو نيز گويد :\r\n خط مهر على در جان كاشى * از آن يك دم دل از يادش جدا نيست \r\n به مهر آل حيدر منزل من * به محشر غير جنّات العلى نيست \r\n ز ملك و مال دنيا وى به آمل * كه نامش بر زبان آمد مرا نيست \r\n اميد من به مهر اوست فردا * يقينم هست كاميدم هبا نيست « 5 » \r\nو نيز مىگويد :\r\n من آن كمينه غلامم كه در هوادارى * سبق ببرده‌ام از خواجگان هر اطراف \r\n به مهر اوست مرا زنده جان و آخر عمر * به روى او بدهم با هزار استعطاف \r\n چو كاشى آن كه شناسد حيات خود زين شعر * نظر كند سوى دنيا به چشم استخفاف \r\n مواليان على را چه كار با دوزخ * كه دشمنان وى از بهر دوزخ‌اند كفاف « 6 » \r\n\r\n\r\n","description":"","footnote":"\r\n( 1 ) همان ، ج 2 ، ص 627\r\n( 2 ) همان ، ج 2 ، ص 636\r\n( 3 ) همان ، ج 2 ، ص 638\r\n( 4 ) همان ، ج 2 ، ص 641\r\n( 5 ) همان ، ج 2 ، ص 641\r\n( 6 ) ديوان برگ ، 122 ، هفت اقليم ، ج 2 ، صص 459 - 460\r\n","page_name":" 16 ","page_number":16},
  {"content":"\r\n\r\n\r\nكاشى در منابع تاريخى و ادبى\r\nشيخ حسن كاشى ، صرفنظر از شخصيت علمى ، داراى يك شخصيت مردمى بوده است .\r\nوى بر خلاف بسيارى از دانشمندان و شاعران كه به تدريج از يادها مىروند ، شعرش ، شعر مردمى بوده و به همين دليل ، براى چند قرن سخت در ميان مردم محبوبيت داشته است .\r\nبرافراشته بودن بقعهء وى در سلطانيه و توجهى كه در دورهء صفوى به او و شعرش شده ، نشان از وجههء مردمى وى دارد . با اين حال ، همانگونه كه گذشت ، در كتب شرح حال ، كمتر به وى پرداخته شده است . ما مصمم هستيم تا آنچه دربارهء وى گفته شده و ما توانستيم به آن دسترسى پيدا كنيم در اينجا ارائه دهيم . طبعا آنچه در قديمىترين مآخذ آمده نقل و مطالب مزبور كه در متون پسين آمده ، تكرار نخواهد شد .\r\nقديمىترين نكته‌اى كه در منابع مكتوب دربارهء وى يافتيم ، نكته‌اى است كه احمد بن حسين بن على كاتب ( م پس از 862 ) دربارهء وى نوشته است . وى پس از اشاره به سفر سلطان محمد خدابنده به مشهد مقدس مىنويسد :\r\nچون سلطان به مشهد درآمد ، درويشى نمدپوش را ديد كه پشت به قبر امام بازداشته بود . سلطان قهر كرد و گفت : تو كيستى ؟ آن درويش مولانا حسن كاشى بود . و چون سلطان گفت تو كيستى گفت : شعر :\r\n منم كه مىزنم از حبّ آل حيدر لاف * ز جان و دل شده مولاى آل عبد مناف \r\n منم كه موى وجودم به گاه رزم سخن * شود به كين خوارج چو رمح نيزه شكاف \r\n منم كه خون عروقم ز تف آتش مهر * چو آهوان ختن مشك مىشود در ناف \r\n منم كه مهر ولى الله از دل پاكم * همىدرخشد مانند گوهر شفاف \r\n نصيب سينهء آن كس بود ولاى على * كه مادرش بده باشد درون ستر و عفاف « 1 » \r\nو اين قصيده در بديهه بگفت و بر سلطان خواند . سلطان محمد يك طشت طلا به دو بخشيد و سلطان از مشهد بازگرديد . « 2 »\r\nپس از متن بالا ، بايد از شرح حالى كه دولتشاه سمرقندى به سال 896 دربارهء وى نگاشته است ياد كرد . عنوانى كه او - طبعا بر اساس منابع در دسترس - به وى اختصاص داده صرفا\r\n\r\n\r\n","description":"","footnote":"\r\n( 1 ) اين قصيده به طور كامل در هفت اقليم ، ج 2 ، ص 459 و مجالس ج 2 ، ص 635 آمده است .\r\n( 2 ) تاريخ جديد يزد ، ( احمد بن حسين بن على كاتب ، به كوشش ايرج افشار ، تهران ، امير كبير ، 1357 ) ، ص 79 ( در اين منبع تنها دو بيت نخست آمده است . )\r\n","page_name":" 17 ","page_number":17},
  {"content":"\r\n\r\nشاعرى نيست بلكه « متكلم » است ، مطلبى كه با توجه به رسالهء معرفت‌نامه آورده ، كاملا روشن است . وى ذيل عنوان « ذكر افضل المتكلمين مولانا حسن كاشى رحمه الله » مىنويسد :\r\nاز جمله مادحان حضرت شاه ولايت پناه امير المؤمنين و امام المتقين و يعسوب الدين اسد الله الغالب ابى الحسن على بن ابى طالب - كرّم الله وجهه - بود و هيچ كس به متانت و لطافت او سخن نگفته است . مرد دانشمند و فاضل بوده است . اصل او از كاشان است اما در خطهء آمل متولد شده و آنجا نشو و نما يافته چنان كه مىگويد :\r\n مسكن كاشى اگر در خطّهء آمل بود * ليكن از جد و پدر نسبت به كاشان مىبرد \r\nگويند كه مولانا حسن ، بعد از زيارت كعبهء معظّمه - شرّفها الله - و حرم حضرت رسالت - عليه الصلاة و السلام - به عزم زيارت امير المؤمنين على بن ابى طالب - عليه السلام - به ديار عراق عرب افتاده و به عتبه‌بوسى آن آستانهء شريف مشرّف شد و اين منقبت بر روضهء مطهرهء منوّره بخواند :\r\n اى ز به دو آفرينش پيشواى اهل دين * وى ز عزّت مادح بازوى تو روح الامين \r\nدر آن شب حضرت شاه ولايت پناه را به خواب ديد كه عذر خواهى او مىكند كه اى كاشى ! از راه دور و دراز آمده‌اى و تو را دو حق است بر ما . يكى حق ميهمانى و يكى حق صلهء شعر . اكنون بايد كه به بصره شوى و آنجا بازرگانى است كه او را مسعود بن افلح گويند . از ما سلامش رسانى و گويى كه در سفر عمان ، در اين سال در آب كشتى تو غرق خواست شدن . به يك هزار دينار بر ما نذر كردى و ما مدد كرديم و كشتى و اموال تو را به سلامت به ساحل رسانيديم .\r\nاكنون از عهدهء آن بدرآى . و از خواجهء بازرگان زر بستان . كاشى به بصره آمد و آن خواجه را پيدا ساخت و پيغام امير المؤمنين على با بازرگان رسانيد . بازرگان از شادى چون گل بشكفت و سوگند خورد كه من اين حال به هيچ آفريده نگفته‌ام و فى الحال زر تسليم مولانا حسن كرد و خلعتى بر آن مزيد ساخت و شكرانهء آن كه فريادرس شاه ولايت شده ، دعوتى مستوفا جهت صالحان و فقراى شهر بداد . و مولانا حسن در عهد شباب مرد نيكو صورت و سيرت و خداترس و متّقى بوده و غير از مناقب چيزى نگفتى و به مدح ملوك اشتغال نكردى و قصايد او در مناقب شهرتى دارد . وفات مولانا حسن معلوم نبوده كه\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nدر چه تاريخ بوده و الله اعلم . مدفن او در سلطانيه عراق است و در عهد سلطان محمد خدابنده بود . « 1 » وى در ادامه سطرى چند در وصف آمل آورده كه ربطى به شيخ حسن ندارد .\r\nملا حسين كاشفى ( م 910 ) نيز در فتوت نامهء سلطانى دو بار از كاشى ياد كرده است . در يك مورد كه پيش از اين آورديم ، نام او را در كنار حسان بن ثابت آورده ، آنها را از مداحان درجهء نخستى مىداند كه شعر از طبع خويش مىسروده‌اند . « 2 » در مورد ديگر هم كه سند طريقت خود را بر مىشمرد ، سه استاد براى خود مىشمرد كه دومين آنها ، پدر عهد الله جناب درويش على دهقان است . پس از آن سند طريقت هر يك از اساتيد سه‌گانه را آورده و از جمله سند طريقت پدر عهد الله را به اين ترتيب ذكر مىكند :\r\nاما سند پدر عهد الله درويش على دهقان فرزند « 3 » حضرت فصاحت شعار مداح اهل بيت سيد مختار مولانا لطف الله نيشابورى و او فرزند محيى الدين قمى و او فرزند خواجوى كرمانى و او فرزند افضل المداحين تاج الدين مولانا حسن كاشى و او فرزند فضل الله الهروى و او فرزند پير محمد بغدادى و او فرزند شيخ مصلح الدين سعدى . . . و او فرزند كميل بن زياد و او فرزند طريق امير المؤمنين عليه السلام است . « 4 »\r\nامين احمد رازى ( م 1010 ) با ستايش از كاشى و نقل عباراتى از دولتشاه و نقل مختصر همان خواب و رخداد ، مىنويسد : « و ديوان شعر از غزل و قصيده امروز متداول » . آنگاه خود سه صفحه از اشعار وى را نقل مىكند . « 5 »\r\nقاضى شهيد سيّد نور الله شوشترى ( م 1019 ) كه با اشعار شيخ حسن كاملا آشنا بوده ، شرح حالى كه براى وى آورده ، به طور كامل همان است كه دولتشاه در تذكره آورده است . « 6 » اما در ادامه تا يازده صفحه اشعارى از وى آورده و بار ديگر پس از اندكى بحث از رديهء يكى از شعرا بر بيتى از ابيات شيخ حسن ، دو صفحه از اشعار وى را نقل كرده است . « 7 »\r\nنكتهء تازهء وى دربارهء شيخ ، خبرى است كه از مدفن شيخ حسن به دست داده است . وى مىنويسد :\r\nقبر مولانا حسن در جانب قبلهء شهر سلطانيه واقع است و پادشاه صاحب‌قران مغفور\r\n\r\n\r\n","description":"","footnote":"\r\n( 1 ) تذكرهء دولتشاه سمرقندى ، ( تصحيح محمد رمضانى ، تهران ، 1366 ) ، صص 223 - 224\r\n( 2 ) فتوت نامهء سلطانى ، ص 281\r\n( 3 ) فرزند معنوى و طريقت مقصود است .\r\n( 4 ) فتوت نامهء سلطانى ، ص 124\r\n( 5 ) هفت اقليم ، ج 2 ، صص 457 - 460\r\n( 6 ) مجالس المؤمنين ، ( قاضى نور الله شوشترى ، تهران ، اسلاميه ، 1354 ش ) ، صص 626 - 627\r\n( 7 ) مجالس ، ج 1 ، صص 640 - 641\r\n","page_name":" 19 ","page_number":19},
  {"content":"\r\n\r\nفرمودند كه عمارتى بر بالاى قبر او ساختند و باغچه‌اى در آنجا طرح انداختند و الحال آن مقام مزار اهالى آن ديار است . « 1 »\r\nمقصود از پادشاه مورد نظر ، شاه طهماسب است كه يكى از مهمترين اقداماتش در طى دوران طولانى سلطنتش ، آباد كردن قبور امامزادگان و محبان اهل بيت بوده و ياد وى در كتيبه‌هاى فراوانى كه در اين اماكن برجاى مانده آمده است .\r\nدر سال 1078 محمد يوسف واله اصفهانى تنها به مناسبت يادى از شيخ حسن كرده است . وى در شرح احوال « شاعران بلاغت شعار » دورهء صفوى ، پس از ياد از محتشم و برخورد شاه طهماسب با وى در ندادن صله به خاطر اشعارى كه وى دربارهء شاه سروده بود و درخواست شعر در وصف اهل بيت ( ع ) مىنويسد : بالجمله ، چون به جاى صلهء آن قصيده ، جواهر زواهر اين سخنان بن مولانا رسيد ، غواص بحار معرفت گرديده لآلى آبدار به آب و رنگ هفت بند مولانا حسن كاشى كه از غايت اشتهار كالشمس فى رابعة النهار از تعريف و توصيف مستغنى است ، از درياى فكرت به كنار آورده و . . . « 2 »\r\nاين عبارت ، به خوبى از شهرت شيخ حسن ، بويژه هفت بند او در ميان مردم خبر مىدهد و اين كه شاعر بزرگ اين دوره ، محتشم ، تحت تأثير شيخ حسن كاشى قرار داشته است .\r\nآگاهى نسبتا تفصيلى بعدى ، از ميرزا عبد الله افندى ( م پس از 1135 ) است . وى با القاب « فاضل ، عالم ، محقق ، شاعر ، مدقق ، منشى ، ماهر » وى را ستوده و مىافزايد : در كار رواج تشيع ، مقام وى برابر با محقق كركى و علامهء حلى است ، زيرا او حق بزرگى در هدايت مردم و القاى دين حق و نشر تشيع دارد ، به همين دليل عامه ، از قديم و جديد با وى دشمنى كرده او را مبدع تشيع در دورهء اولجايتو يا صفويه ! مىدانند . در شرح حال وى دقت كن . او معاصر علامهء حلى و در زمان سلطان محمد خدابنده بوده و به سلطانيه كه سلطان ياد شده آن را بنياد گذارده آمده ، همانجا مرده و قبرش نيز در آنجا معروف است و من آن را زيارت كرده‌ام . من بر تأليفى از اين عالم بزرگوار دست نيافتم . قصيدهء هفت بند او شهرت فراوان دارد كه در آن ستايش امير مؤمنان عليه السلام را كرده و در ميان عوام و خواص رايج است . « 3 » پس از آن ، عين متن دولتشاه را بتمامه آورده است . نكته‌اى كه افندى\r\n\r\n\r\n","description":"","footnote":"\r\n( 1 ) مجالس ، ج 1 ، ص 641\r\n( 2 ) خلد برين ، ( محمد يوسف واله اصفهانى ، به كوشش مير هاشم محدث ، تهران ، 1372 ) ، ص 474\r\n( 3 ) رياض العلماء ، ميرزا عبد الله افندى ، تحقيق سيد احمد حسينى اشكورى ، قم ، مرعشى ، 1401 ، ص 308\r\n","page_name":" 20 ","page_number":20},
  {"content":"\r\n\r\nدربارهء مقايسهء وى با علامه حلى و محقق كركى در نشر تشيع در ايران آورده ، نكته‌اى است واقع‌بينانه و دقيق .\r\nآگاهيهايى كه مرحومين صاحب روضات « 1 » و مدرس خيابانى « 2 » از شيخ حسن داده‌اند ، از آنچه دولتشاه و قاضى نور الله يا آقا بزرگ ( نسبت به مدرس خيابانى ) ذكر كرده‌اند تجاوز نمىكند .\r\n\r\nشاعران و شيخ حسن\r\nشيخ حسن به دليل آن كه شعر خويش را وقف مدح امام على بن ابى طالب عليه الصلاة و السلام كرده و تقريبا بيش از هشتاد درصد اشعارش در اين باره بوده ، مورد اعتناى مورخان مذهبى دورهء بعد از خود بوده و تا دوران صفوى كاملا شناخته شده و هفت بند و ديوانش محل اعتناى كامل بوده است . دو شاعر كه از برگهاى افتخار تشيع ايران پيش از صفوىاند ، هر دو از قرن نهم ، از اشعار كاشى الهام گرفته‌اند .\r\nيكى از اين دو كه به اقتفاى كاشى شعر گفته و از وى ستايش جانانه كرده ، محمد بن حسام خوسفى ( 875 ) است كه از قضا به مانند كاشى ، مقبره‌اش برجاى مانده است . « 3 » وى در قصيدهء فخريه خود مىگويد :\r\n كاش كاشى زنده بودى تا به وجه احترام * بوسه دادى نوك اقلام گهرپيماى من \r\n من كه مولاى امير المؤمنينم مىسزد * صد چو خاقانى و خاقان چاكر و مولاى من « 4 » \r\nو در جاى ديگر مىگويد :\r\n نظم كاشانى ز من گر گوش دارى ، گوش‌دار * ديدهء من ديده و بر روى دفتر يافته « 5 » \r\nدر جاى ديگر مثمّنى « فى جواب مولانا حسن كاشى رحمة الله عليه » سروده است . در همانجا در بيتى كه از اشعار كاشى تضمين كرده مىگويد : « 6 »\r\n آنچه كاشى گفت در اوصاف او از ذهن صاف * پيش بين راه قربش موسى دريا شكاف \r\nو ايضا در جاى ديگرى گويد :\r\n تضمين نظم كاشى اگر بشنوى ز من * كافيست اين نصيحت و خوش مىتوان شنود \r\n\r\n\r\n","description":"","footnote":"\r\n( 1 ) روضات الجنات ، ( قم ، اسماعيليان ) ج 2 ، ص 268\r\n( 2 ) ريحانة الادب ، ج 5 ، ص 33 . در آنجا سه بيت شعر را به عنوان ابياتى از هفت‌بند آورده كه در هفت بند رايج نيست .\r\n( 3 ) تصوير مقبرهء وى در مقدمهء ديوان مطبوعش آمده است .\r\n( 4 ) ديوان ابن حسام ، ص 109\r\n( 5 ) ديوان ابن حسام ، ص 143\r\n( 6 ) ديوان ابن حسام ، ص 441\r\n","page_name":" 21 ","page_number":21},
  {"content":"\r\n\r\n « شاخى چنان نشان كه سعادت دهد ثمر * تخمى چنان به كار كه بتوانيش درود » « 1 » \r\nسليمى شاعرى كه در سال 848 اشعارى سروده ، « 2 » از كسانى است كه سخت به كاشى احترام مىنهاده و به پيروى از وى ، و به اقتفاى برخى اشعارش ، اشعارى در ستايش امير مؤمنان عليه السلام سروده است . ديوان وى ، همراه ديوان حسن كاشى در يك نسخه است و اين تنها نسخه‌اى است كه تا كنون از ديوان اين دو شاعر شيعى قرن هشتم و نهم مىشناسيم . در ديوانش ، در عنوانى آمده : هم در جواب افضل المادحين مولانا حسن كاشى رحمة الله عليه گفته . در جاى ديگرى كه شعرى در تتبع اشعار مولانا شيخ حسن گفته ، چنين سروده است :\r\n مولدم تون و سبزوار وطن * مسكن مؤمنان پاك سير \r\n چون به كاشى تتبع است مرا * در مديح ولى حق اكثر \r\n هست از فيض آن مسيحا دم * سخنم روح‌بخش و جان‌پرور \r\n كه به صورت شد آن حسن غايب * حاضرست او گمان دور مبر \r\n معنى او بدين حسن همراه * هست حسن كلام وى بنگر « 3 » \r\nاشاره كرديم كه محتشم كاشانى ( م 996 ) هم تحت تأثير كاشى بوده و در عبارت واله اصفهانى بود كه محتشم « غواص بحار معرفت گرديده لآلى آبدار به آب و رنگ هفت بند مولانا حسن كاشى كه از غايت اشتهار كالشمس فى رابعة النهار از تعريف و توصيف مستغنى است ، از درياى فكرت به كنار آورده و . . . « 4 »\r\nمحتشم در قصيده‌اى كه در ستايش امير مؤمنان عليه السلام ستوده ، به تأثيرپذيرى خود از كاشى اعتراف دارد :\r\n به بحر اگر فتد اوراق مدح و منقبتش * ز حفظ خالق يم تا ابد نگيرد نم \r\n ببين چنين كه رسيده است از نعيم عطا * به بلبلان گلستان منقبت چه نعم \r\n على الخصوص به سر خيل منقبت‌گويان * كه ريختى در جنّت بها ز نوك قلم \r\n فصيح بلبل خوش‌لهجه كاشى مداح * كه بود روضهء آمل ازو رياض ارم \r\n\r\n\r\n","description":"","footnote":"\r\n( 1 ) ديوان ابن حسام ، ص 569\r\n( 2 ) در جايى چنين سروده :\r\n هشتصد و چل به دو چار كه كرد * اين سخن نظم بندهء احقر \r\n( 3 ) ديوان سليمى ، نسخهء خطى مجلس .\r\n( 4 ) خلد برين ، ( محمد يوسف واله اصفهانى ، به كوشش مير هاشم محدث ، تهران ، 1372 ) ، ص 474\r\n","page_name":" 22 ","page_number":22},
  {"content":"\r\n\r\n به مدح شاه عدو بندش از مهارت طبع * چو داد سلسله هفت بند دست بهم \r\n اگر به سرّ خفى بود اگر به وجه جلى * براى او صله‌ها شد ز كلك غيب رقم \r\n به پيروى ، من گستاخ هم به رسم قديم * به حكم شوق نهادم بر آن بساط قدم \r\n به قدر وسع درى سفتم از تتبع آن * كه گر ز من نبدى قيمتش نبودى كم \r\n ورش خرد به ترازوى طبع سنجيدى * شدى هرآينه شاهين آن ترازو خم « 1 » \r\nفياض لاهيجى ( م 1072 ) حكيم و شاعر برجستهء عصر ميانى صفوى ، هفت‌بندى به قياس هفت بند كاشى سروده كه دقيقا از قافيه‌هاى كاشى استفاده كرده است . بيت نخست از هر بندى از هفت بند كاشى و لاهيجى « 2 » را مىآوريم :\r\n السلام اى سايه‌ات خورشيد رب العالمين * آفتاب عزّ و تمكين ، آسمان « 3 » داد و دين \r\n السلام اى گوهرت درياى عدل و داد و دين * ذات پاكت نسخهء اوصاف رب العالمين \r\n اى به غير از مصطفى نابوده همتاى تو كس * بسته بر مهر تو ايزد مهر حور العين و بس \r\n اى مرا در بيكسى ، هم مصطفى كس هم تو كس * گو دو عالم باش ناكس ، كس مرا اين هر دو بس \r\n* * *\r\n اى سپهر عصمت از فرّ تو زيور يافته * آسمان از سايهء چتر تو افسر يافته « 4 » \r\n اى ز خاك درگهت خورشيد زيور يافته * آسمان از ريگ صحراى تو اختر يافته \r\n* * *\r\n اى معظّم كعبه اصل از بيان مصطفى * قبلهء دنيا و دين جان جهان مصطفى \r\n اى فزوده عزّ و شأنت عزّ و شأن مصطفى * گوهر پاكت نمك بر پهن خوان مصطفى \r\n* * *\r\n اى گزيده مر خدايت يا امير المؤمنين * خوانده نفس مصطفايت يا امير المؤمنين \r\n گر نگويم من فدايت يا امير المؤمنين * پس چه گويم در ثنايت يا امير المؤمنين \r\n* * *\r\n\r\n\r\n","description":"","footnote":"\r\n( 1 ) ديوان محتشم ، ( تصحيح مهر على گرگانى ، تهران ، محمودى ) ص 145\r\n( 2 ) ديوان فياض لاهيجى ، ( تصحيح امير بانوى كريمى ، تهران ، دانشگاه تهران 1372 ) ، صص 147 - 151\r\n( 3 ) در مجالس : آفتاب .\r\n( 4 ) در مجالس : آفتاب از سايهء خير تو رفعت يافته .\r\n","page_name":" 23 ","page_number":23},
  {"content":"\r\n\r\n اى كه فرمان قضا موقوف فرمان شماست * دور دوران فلك دورى ز دوران شماست \r\n خوان لا عين رأت مخصوص مهمان شماست * هشت جنّت لقمه‌اى از نعمت خوان شماست \r\n* * *\r\n تا نجف شد آفتاب دين و دولت را مقام * خاك او داده شرف بر زمزم و بيت الحرام \r\n در وداعت مىرود صبر و شكيب از دل تمام * السلام اى صبر و آرام دل و جان السلام \r\nسالك قزوينى ( م 1084 ) ضمن قصيده‌اى در منقبت مولاى متقيان على عليه الصلاة و السلام مىگويد :\r\n نظم افلاك پى منقبت منزلتش * هفت‌بندى است ز ملا حسن كاشانى « 1 » \r\nوى در مثنوى محيط كونين كه از شاعران چندى ياد كرده ، از جمله از ملا حسن كاشى چنين ستايش كرده است :\r\n حافظ همه وقت صوفيانه * در وجد آيد ازين ترانه \r\n يك لقمه به اين نمك نيفتاد * بر خوان نظام استرآباد \r\n ملا حسنى كه بود كاشى * بافنده شعر خوش قماشى \r\n چون منقبتست هفت بندش * ناخن نزدم به چون و چندش \r\n در پلهء شاعرى ولى بود * چون مادح مرتضى على بود « 2 » \r\n\r\nتأليفات كاشى\r\nكاشى در درجهء نخست شاعر و پس از آن متكلم و منشى بوده است . از كارهاى وى سه اثر تاكنون شناخته شده است :\r\n1 - تاريخ محمدى يا دوازده امام يا تاريخ رشيدى يا تاريخ الاولاد لحضرة المصطفى كه تنها نسخهء آن در كتابخانهء ملى تبريز است و مفصل دربارهء وى سخن خواهيم گفت .\r\n2 - معرفت‌نامه . رساله‌اى است به زبان شعر در علم كلام كه مؤلف خود آن را معرفت‌نامه يا فايدت نامه ناميده و همراه با نسخهء تبريز تاريخ محمدى است .\r\n اين كتابيست مختصر ز كلام * ليكن از بهر مبتديست تمام \r\n مبتدى چون بخواند اين دفتر * آنچه هست اندر او زسرتاسر \r\n\r\n\r\n","description":"","footnote":"\r\n( 1 ) ديوان سالك قزوينى ، ( تصحيح عبد الصمد حقيقت ، تهران ، 1372 ) ، ص 476\r\n( 2 ) ديوان سالك قزوينى ، ص 638 . با تشكر از آقاى سيد عباس رستاخيز كه يادآورى اين اشعار را مديون ايشان هستم .\r\n","page_name":" 24 ","page_number":24},
  {"content":"\r\n\r\n چون بداند اگر بود عاقل * نبود روزگار دين غافل \r\n گر تو گويى كه نظم را چه سبب * كه معانى به نظم هست عجب \r\n نظم را اختيار از آن كردم * كه نظر در جهانيان كردم \r\n تا چه دانند و دوست‌تر دارند * خواندنش را به جان طلب‌كارند \r\n طالب شعر پارسيست مدام * آنچه خواص است و آنچه هست عوام \r\n چون چنين است نظمش اولاتر * تا بخوانند در ميانه مگر \r\n نيز بر طبع عام لايق شد * زانك با طبعشان موافق شد \r\n چون ز خواندنش فايده گيرند * نيز ز خواندنش قاعده گيرند \r\n چون بوذ خلق را ثواب در آن * نيز باشد مرا صواب در آن \r\n نام او هست معرفت‌نامه * بلكه او هست فايدت نامه \r\n زان كه اين اصل علم و معرفتست * خلق را زين كتاب فايدتست \r\n هر كه اين داند او مسلمان است * چون نداند نه اهل ايمان است \r\n3 - هفت بند در ستايش امير مؤمنان . از اين قصيدهء بسيار مشهور كه چندان مفصل نيست ، نسخه‌هاى فراوانى باقى مانده است . آقا بزرگ از برخى از نسخ و چاپهاى آن سخن گفته است . « 1 » برخى از نسخه‌هاى وى را هم منزوى شناسانده است . « 2 » استاد عبد الحسين حائرى ، ضمن معرفى نسخه‌اى از هفت بند ، نوشته است : ملا ادهم عزلتى خلخالى ، ديباچه‌اى به نثر به نام هشت بهشت يا قنبرنامه بر هفت بند كاشى نگاشته و مقصود او در اين ديباچه ، پاسخ به خرده‌گيرى است كه بر يك بيت از اين هفت بند حسن كاشى شده و آن بيت اين است :\r\n روح قدسى پاسبان بر آستان قنبرت * عرش دهليز سرايت يا امير المؤمنين \r\nآقاى حائرى مىافزايد : نسخه‌اى از اين هشت بند در كتابخانهء رضوى موجود است « 3 » ولى نگارنده اين بيت را در نسخه‌هاى هفت بند نيافت . و همچنين سه بيت را كه مرحوم مدرس خيابانى در ريحانة الادب به عنوان نمونه‌اى از ابيات هفت بند كاشى نقل مىكند .\r\nابيات مزبور با قافيه لام است و هيچ يك از اين هفت بند با اين قافيه نيست . « 4 » از هفت بند\r\n\r\n\r\n","description":"","footnote":"\r\n( 1 ) ذريعه ، ج 9 ، ص 899 نيز نك : ج 10 ، ص 22 ، ج 14 ، ص 226 ، ج 15 ، ص 303\r\n( 2 ) فهرست نسخه‌هاى خطى فارسى ، ج 3 ، ص 2298 ، ج 4 ، ص 3317\r\n( 3 ) به شمارهء 5023\r\n( 4 ) فهرست كتابخانهء مجلس شورا ، ج 17 ، ص 368 . در مجلد 15 ، صص 295 - 296 نيز هفت بند كاشى به ضميمهء اشعارى از سليمى كه از مريدان و پيروان شيخ حسن بوده آمده است . در همان مجلد ، ص 297 از دوازده بند كاشى ياد شده است !\r\n","page_name":" 25 ","page_number":25},
  {"content":"\r\n\r\nنسخه‌اى هم در كتابخانهء مرعشى به شمارهء 7341 و كتابخانهء آستانه قم ( فهرست ، ص 186 ) موجود است . روشن نشد چرا هفت بند كه مكرر به نام شيخ حسن كاشى چاپ شده و شهرت كافى داشته ، مشار آن را به ديگرى منسوب كرده است . « 1 »\r\nنكتهء بسيار لطيفى بر روى كنارهء برگ نخست ديوان شيخ حسن دربارهء هفت بند و زيارت قبر حسن كاشى آمده كه آن را عينا نقل مىكنيم :\r\nمنقول است . . . هدايت شعار آذرى « 2 » عليه الرحمه آن كه چهاردهم شهر رمضان المبارك بود كه قصيدهء مولانا حسن كاشى رحمة الله عليه خوانده به خواب رفتم . جمال با كمال شهسوار ميدان لا فتى و نامدار سورهء هل اتى را در خواب ديدم كه زيارت قبرى مىكردند . گفتم : يا على ! اين قبر كيست ؟\r\nفرمود : صاحب هفت بند مولانا حسن مدّاح . گفتم : يا على زيارت او را چه فضلى است ؟ حضرت فرمودند : هر شب آدينه شهر رمضان المبارك من كه على بن ابى طالبم بر سر قبر او مىآيم و او را زيارت مىكنم و تكبير مىگويم و هر كه او را زيارت كند ، چنان باشد كه براى من هفت بند گفته باشد و هر كه هفت بند مولانا كاشى را هر روز يك بار بخواند ، حق سبحانه و تعالى ثواب نماز هفتادساله بفرمايد كه در نامهء عمل او ثبت نمايند و از جميع بلاها محفوظ باشد و هر كه ماه نو بر روى اين قصيده ببيند ، من كه على بن ابى طالبم از بليات و مكروهات بعون الله تعالى او را نگاه مىدارم و معاون او باشم و هر كه اين قصيده را حفظ كند آتش دوزخ بر او حرام گردد و تا در دنيا باشد در حفظ و امان الله تعالى باشد : اى سايهء خورشيد رب العالمين .\r\n4 - كتاب الانشاء . علامه آقا بزرگ طهرانى دربارهء آن نوشته است : كتابى است مشتمل بر علم و ادب و شعر و حكمت از ستايشگر اهل بيت مولا حسن كاشى آملى معاصر علامهء حلى . حسن صدر الدين گفت : من كتاب الانشاء را به همان صورت كه وصف شد ديدم . « 3 »\r\n5 - ديوان حسن كاشى . افزون بر ديوان اشعار وى كه برجاى مانده ، متفرقه‌اى در جنگهاى شعرى از شيخ حسن آمده كه بايد تحقيقى دربارهء آنها شود كه آيا در ديوان آمده است يا نه . « 4 »\r\n\r\n\r\n","description":"","footnote":"\r\n( 1 ) فهرست كتابهاى چاپى فارسى ، ج 5 ، ص 5494\r\n( 2 ) حمزه آذرى از شاعران دورهء شاهرخ تيمورى . نك : مجالس المؤمنين ، ج 2 ، ص 125\r\n( 3 ) ذريعه ، ج 2 ، ص 391 .\r\n( 4 ) به عنوان نمونه نك : فهرست مجلس شورا ، ج 22 ، ص 111 ؛ فهرست كتابخانهء ملى تبريز ، ج 2 ، ص 605\r\n","page_name":" 26 ","page_number":26},
  {"content":"\r\n\r\n\r\nانگيزهء تأليف تاريخ ائمه\r\nكاشى خود مىگويد سالها شعر سروده و چون سنش به شصت سالگى رسيده ، در اين انديشه افتاده كه « برگ سبزى ز پيش فرستد » تا در لب لرزان پل صراط دستش را بگيرد :\r\n سالم چون به شصت مىخرامد * گفتم كه چو وقت كوچم آمد \r\n آن دم كه اجل كند مرا ياد * شعرى نرسد مرا به فرياد \r\nدر اين وقت وى به انديشه تأليف كتابى در تاريخ ائمه مىافتد :\r\n انگشتريى بساز در دين * منسوب به خاتم النبيين \r\n چون ساختى آن زمان تمامش * تاريخ محمدى بنامش \r\n از جوهر جان دهش نگينى * تا بر تو كنند آفرينى \r\n منقوش به آن صفت كه نامش * خوانند دوازده امامش \r\n چون كردى از سخن فسانه * نام تو بماند جاوذانه \r\nنامى كه وى پيشاپيش براى كتابش انتخاب كرده « تاريخ محمدى » يا « تاريخ دوازده امام » است . نام « تاريخ رشيدى » هم بر آن افزوده مىشود و البته در انتهاى نسخه نام ديگرى هم هست و آن « تاريخ الاولاد الحضرة المصطفى » است . اين ممكن است كه عنوان تاريخ محمدى براى تاريخ مختصر ائمه باشد كه در آغاز آمده و عنوان تاريخ الاولاد الحضرة المصطفى كه در پايان نسخه آمده ، مربوط به تاريخ مفصل ائمه باشد . عنوان ديگر ائمه ائمه‌نامه است كه در اين بيت از آن ياد كرده است :\r\n گفتا كه در اين ائمّه‌نامه * كز گفت تو ماند تا قيامه \r\nبا اين كه عنوان تاريخ دوازده امام بيش از ديگر عناوين آمده ، اما به دليل آن كه تاريخ چهارده معصوم عليهم السلام است ، ما عنوان تاريخ محمدى را انتخاب كرديم .\r\nبه هر روى وى در جايى از اشعارش نوشته است كه وى كتابى در تاريخ ائمه ، بلكه در تاريخ جهان كه مبدأ آن از هبوط آدم بوده است . مؤلف اين كتاب كسى جز رشيد الدين فضل الله وزير و مورخ و دانشمند نامور دورهء اولجايتو نبوده است . شيخ حسن با ديدن اين اثر در انديشه نگارش تاريخ خود برمىآيد :\r\n تاريخ ائمّه ديذه بودم * بعضى صفتش شنيده بودم \r\n الحق اگر اوفتد بدستم * گويم كه ز غصّه بازرستم \r\n\r\n","description":"","footnote":"","page_name":" 27 ","page_number":27},
  {"content":"\r\n\r\n بنشينم و ترك حرص گويم * دست از طمع و غرض بشويم « 1 » \r\n آنجا كه كتابى است مشهور * مانندهء جنّتى پر از حور \r\n آغاز ز انبياى عالم * كز دور نبى است تا به آدم \r\n تأليف وزير روزگارست * آن خواجه كه ظلّ كردگارست \r\n داراى جهان وزير دوران * مخدوم و خدايگان ايران \r\nوى پس از تمجيد فراوان از شخصيت رشيد الدين فضل الله ، به بيان اين نكته مىپردازد كه كتابش در اصل برگرفته از كتاب اوست :\r\n اين نامه كه بنده مىكند درج * نظمىست كه مىكند درو خرج \r\n تخريج كتاب تست يكسر * پاك آمذه همچو درّ و گوهر \r\n استاده تويى و بنده مزدور * هر چند منم به نظم مشهور \r\n در علم تو كان حيات جانهاست * از آتش طبعم اين شكر خاست \r\n جان داروى خلق عالم اين است * كاندر خور مدح و آفرين است \r\n تاريخ رشيدى است نامش * از نام دوازده امامش \r\nوى با همهء ستايشى كه از رشيد الدين كرده ، كتابش را به نام اولجايتو نگاشته است . او اشعارى فراوان در تمجيد از وى سروده و پس از آن كتاب حاضر را هم به او تقديم كرده است . دليلش هم آن كه پس از سالها كه تشيع در تقيه بوده ، در دوران وى قوامى گرفته است :\r\n نزديك به ششصد است و پنجاه * تا نام على است اندر افواه \r\n از مدت ملك و دور كسرى * كو رفت سوى سراى عقبى \r\n تا مدت دور اين شهنشاه * خورشيد غلام و چرخ درگاه \r\n سلطان جهان‌ستان جانبخش * دريا دل و پادشاه كان بخش \r\n بر درگه او هزار جمشيد * در حضرت او هزار خورشيد \r\n اين نامه نكرد هيچ‌كس ياد * دوران وى اين اساس بنهاد \r\n توفيق الهيش بسى بود * اين نيز بر آن خداى بفزود \r\n كين نامه به دور او عيان شد * در ملك زمانه داستان شد \r\n تاريخ دوازده امامش * چون سكه زر بود به نامش \r\n اين عقد گهر نثار او ساز * اين گنج به نام او گشا باز \r\n شايسته اين گهر جز او نيست * بر نام دگر كسى نكو نيست \r\n\r\n\r\n","description":"","footnote":"\r\n( 1 ) نسخهء « د » تا اينجا دارد . از اينجا تا بيت « گوهر نبود سزاى هر كس . . . » نيامده است .\r\n","page_name":" 28 ","page_number":28},
  {"content":"\r\n\r\nوى در ادامه باز از كتاب خود و مطابقهء آن با اشعار فردوسى ياد كرده و اظهار كرده كه پنجاه و دو سال است كه به كار شعر گفتن مشغول است .\r\n بر نام وى اين ورق گشادم * وين گنج به نام او نهادم \r\n گنجى است كه ماند جاودانه * در ملك جهان شود نشانه \r\n تاريخ دوازده امامى * در سامى دهر گشت نامى \r\n درج گهرست و برج دانش * خوانند ز جان جهانيانش \r\n تاريخ بسيست در زمانه * كامروز به نظم شد فسانه \r\n قومى در طبع بر گشاده * شهنامه صفت بنا نهاده \r\n فردوسى پاك دين دانا * آن بر همه حكمتى توانا \r\n شهنامه بر آن نمط كه او گفت * و إن درّ بدان صفت كه او سفت \r\n وزن متقاربست يك سر * بنگاشته همچون درّ و گوهر \r\n خالى ز خطا و سهو گفته * صد گنج گهر درو نهفته \r\n من بنده كه درّ به نظم سفتم * پنجاه و دو سال شعر گفتم \r\nيك پرسش مهم آن است كه چرا وى مطالب خود را به زبان شعر بيان كرده است . آنچه وى در اين باره يعنى انتخاب قالب شعر را براى بيان عقايدش بيان كرده آن است كه مردم به خواندن شعر رغبيت بيشترى دارند .\r\n تا چه دانند و دوست‌تر دارند * خواندش را به جان طلب‌كارند \r\n طالب شعر پارسيست مدام * آنچه خواص است و آنچه هست عوام \r\n چون چنين است نظمش اولاتر * تا بخوانند در ميانه مگر \r\n\r\nنهى از قصّه‌خوانى و لزوم پرداختن به زندگى ائمه ( ع )\r\nاشاره كرديم كه شيخ حسن از منقبت‌خوانان است . اكنون با توجه به اشعار شيخ حسن معناى يك گزارش عبد الجليل را در كتاب نقض بهتر مىفهميم . در آنجا ، عبد الجليل تصريح كرده كه مخالفان شيعه ، قصه‌هاى دروغ رستم و اسفنديار را در برابر منقبت‌خوانى شيعه‌ها مطرح مىكنند . پس از آن ، به مخالفان تاخته است كه آن افسانه‌ها ، از گبركان است .\r\nعبارت عبد الجليل اين است : « . . . و چنانست كه متعصّبان بنى اميّه و مروانيان ، بعد از قتل حسين با فضيلت و منقبت علىّ ، طاقت نمىداشتند . جماعتى خارجيان از بقيّت سيف على و گروهى بددينان را بهم جمع كردند تا مغازيهاى دروغ و حكايات بىاصل ، وضع كردند\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nدر حق رستم و سهراب و اسفنديار و كاووس و زال و غير ايشان و خوانندگان را بر مربّعات اسواق [ چهارسوها 
  ] ممكّن كردند تا مىخوانند تا ردّ باشد بر شجاعت و فضل امير المؤمنين و هنوز اين بدعت باقى مانده است كه به اتفاق امّت مصطفى ، مدح گبركان خواندن بدعت و ضلالت است . » « 1 »\r\nدر برابر علاقهء شيخ حسن به تاريخ ائمه ، گرايش مردم آن روزگار به قصه‌خوانى ، اعم از شاهنامه‌خوانى و ويس و رامين و وامق و عذرا ، سبب شده تا وى در بخشى از قسمت آغازين كتاب ، به اين قبيل قصه‌خوانى بتازد . وى اين قصه‌ها را به دليل آن كه اولا متعلق به گبركان و ثانيا از اساس دروغ است ، باطل شمرده و اصرار دارد كه بايد تاريخ واقعى را خواند . نكته‌اى كه وى مورد توجه قرار داده آن كه ، اگر هدف از خواندن اين قبيل قصه‌ها ، پارسى خوانى است ، مىتوان اشعارى كه به پارسى در ستايش پيامبر و امامان سروده شده خواند .\r\n اى پسر قصهء مجاز مخوان * الحذر الحذر ز خواندن آن \r\n چند خوانى كتاب شهنامه * ياد كن زود زين گنه‌نامه \r\n چند ازين ذكر وامق و عذرا * ياد كن نيز خالق خود را \r\n چند خوانى تو ويس و رامين را * قصهء فاسقان بىدين را \r\n چند گويى حديث ز رستم زال * لعب و بيهوده دروغ محال \r\n ذكر گبران و اهل استوران * چند خوانى تو بر مسلمانان . . . \r\n گه مرادست پارسى خوانت * تا بود انس و راحت جانت \r\n هست اخبار مصطفاى امين * همچنان عزّ و مرتضاى گزين \r\nوى در انتهاى كتاب ، باز اشاراتى به نگارش تاريخ ائمه و پرهيز از قصه‌سرايى و مديحه‌گوييهاى بىپايه دارد . ابتدا نقل مىكند كه در خواب كسى را ديده كه خضر يا امام زمان عليه السلام بوده و كار وى را تأييد كرده است . در نهايت از داستانسراييهاى دروغين و شاعرانى كه در خدمت شاهان بوده و در ستايش ملاحده و سلاجقه شعرى مىسروده‌اند ، سرزنش مىكند :\r\n تاريخ بسى به نظم گفتست * با طبع هر آن كسى كه حقّست \r\n خسرو شيرين و ويس و رامين * گفتند سخنوران پيشين \r\n زين نوع فسانهاى بسيار * گفتند بسان درّ شهوار \r\n بعضى شعراى نظم‌پيراى * در بوتهء طبع نفس بالاى \r\n\r\n\r\n","description":"","footnote":"\r\n( 1 ) نقض ، ص 67\r\n","page_name":" 30 ","page_number":30},
  {"content":"\r\n\r\n مردان و محققان دين‌دار * معنىدانان خوب گفتار \r\n تاريخ بسى به نظم كردند * از گردش چرخ غم نخوردند \r\n ده نوع به نام آل سلجوق * گفتند و رسيذه شده به عيوق « 1 » \r\n آن قوم به جمع تركمانند * هر چند فسانه در جهانند \r\n زيشان بگذر كه اهل دين‌اند * اندر خور مدح و آفرين‌اند \r\n در باب ملاحده چه گويى * وز مدح و ثنايشان چو جويى \r\n تاريخ نژاده نسل ايشان * گفتند و كسى نشد پريشان \r\n آن كس كه سخن بدان بيار است * كس زو به جهان نكرد واخواست \r\n در كفر بسى است نظم از آن سان * گويند نشد از آن هراسان \r\n تاريخ ملاحده بسى هست * به نوشته به آب زر به صد دست \r\n امروز بسى هنوز هستند * قومى كه ملاحده پرستند \r\n آن نقش هنوز مىنگارند * ترس از خود و از خدا ندارند \r\nگفتنى است كه كاشفى هم در تقسيم‌بندى از « اهل سخن » آنها را بر سه قسم مىداند :\r\nمداحان و غراخوانان ، دوم خواص‌گويان و بساطاندازان ، و سوم قصه‌خوانان و افسانه‌گويان .\r\nبه هر روى كاشى بر اين نكته تأكيد مىورزد كه اشعارش تنها مديحه‌سرايى براى اهل بيت و امام على عليه السلام است . نيز اشاره دارد كه در اين راه ، از سوى متعصبان ، به رفض هم متهم شده ، چيزى كه خود وى آن را يك افتخار مىداند ، در عين حال تأكيد دارد كه فرد معتدلى است و دشمنى با صحابه ندارد .\r\n من بنده نكرده‌ام گناهى * باطل نسپرد هيچ راهى \r\n تصنيف ز خود نساختستم * لعبى به دغل نباختستم \r\n تاريخ صفات آل ياسين * پرداخته‌ام به نظم شيرين \r\n در نثر هزار جا عيان است * مشهور زمين و آسمان است \r\n امروز به نظم كردم آن را * بگشاذه در اين ز نو جهان را \r\n كردندم از اين به رافضى نام * قومى دو سه شوم بد سرانجام \r\n من از دل و جان شدم على دوست * آن كيست كه او نه بندهء اوست \r\n در دامن علم او زدم دست * كز غم به ولاى آن توان دست \r\n آخر نه صحابه را عدويم * و إن ده نه به پاى فكر پويم \r\n\r\n\r\n","description":"","footnote":"\r\n( 1 ) عيوق نام ستاره‌اى در نزديكى ثريا\r\n","page_name":" 31 ","page_number":31},
  {"content":"\r\n\r\n تا سرزنش زمانه كردم * در بىخردى نشانه كردم \r\n اين قوم قبيلهء تمام‌اند * مشهور دوازده بنام‌اند \r\n چون سلسله‌اند بسته درهم * انگشت‌نماى نسل آدم \r\n پيوسته بهم چنانك انگشت * از پشت يكى و جمله هم پشت \r\n\r\nتاريخ تأليف\r\nوى جداى از آن كه گاه اشاره كرده كه پنجاه و دو سال است شعر مىگويد . و در جاى ديگر آورده كه شصت سال از زندگيش گذشته است . مهم آن كه در شعرى به صراحت زمان سرودن اين تاريخ را به حروف ابجد بيان كرده كه سال 708 مىشود . « 1 » وى به شهرهايى هم كه در آنجا اين اشعار را سروده اشاره كرده كه عبارت از شهرهاى واسط ، حله و بغداد است ، آن هم در دورانى كه سخت بيمار و رنجور بوده است .\r\n اين نامه بساختم بدين سان * هرچند كه بوذه‌ام هراسان \r\n از سهو و خطا كه باذ ازين دور * بوذم دو سه ماه سخت رنجور \r\n در بستر رنج خفته بودم * اين گنج گهر كه مىگشودم \r\n در واسط و حله كردم اين ياد * پرداخته شد به شهر بغداد \r\n سال هجرى بذال و حى « 2 » راست * از بحر ضميرم اين گهر خاست \r\n پيش از رمضان شب براتم * دادند ائمّه اين زكاتم \r\n يا رب به حق ائمّه و آل * كين نامه كنى زمانه را فال \r\n در ملك جهان كنيش مشهور * چشم بذ روزگار از اين دور \r\n وحى سخنم كه آمد از غيب * گر خارجيى كند برين عيب \r\n از گفتنشان نمىهراسم * دريا و زبان سگ شناسم \r\n اين است بديعه‌اى كه گفتم * اين بود در سخن كه سفتم \r\n\r\nنسخهء تاريخ محمدى\r\nنسخهء اصل تاريخ محمدى به ضميمهء معرفت‌نامه از نسخه‌هاى مرحوم نخجوانى در تبريز است كه در كتابخانهء ملى اين شهر نگاه‌دارى مىشود . اين نسخه ، شامل تاريخ محمدى\r\n\r\n\r\n","description":"","footnote":"\r\n( 1 ) فهرست كتابخانهء ملى تبريز ، ج 1 ، ص 177 « ذ + ح » 708 ، و نك : ادبيات فارسى استورى ، ص 899\r\n( 2 ) بر اساس حروف ابجد مىشود 718 هجرى\r\n","page_name":" 32 ","page_number":32},
  {"content":"\r\n\r\nاست كه از يك مقدمه و دو بخش تشكيل شده است . مقدمه در ستايش خدا و رسول ( ص ) و اولجايتو و رشيد الدين فضل الله و كيفيت تأليف كتاب است . بخش نخست تاريخ مختصر زندگى معصومان و بخش دوم تاريخ مفصل يا تاريخ الاولاد الحضرة المصطفى است . رسالهء ديگرى كه ضميمهء تاريخ محمدى بوده و البته تنها برگهايى از آن باقى مانده ، رسالهء معرفت نامهء است كه رساله‌اى است در كلام . از آنجا كه آميختگى در صفحات روى داده ، ما به حسب حدس خود و با كمك بخش مختصر تاريخ محمدى كه در نسخهء دانشگاه آمده ، صفحات را تنظيم كرديم . در عين حال ، گفتنى است كه در بخش تاريخ محمدى ، بجز مقدمه ، در دو بخش اصلى از تاريخ مختصر و مفصل ، هيچ لزومى به جابجايى نبود و متن به صورت سالم باقى مانده است .\r\nهمان گونه كه اشاره شد ، نسخهء كتاب حاضر به شمارهء 3636 در كتابخانهء ملى تبريز نگهدارى شده و در اصل متعلق به نسخه‌هاى اهدايى حاج محمد نخجوانى است كه در جلد نخست فهرست كتابخانه ( ص 177 ) شناسانده شده است . « 1 » آگاهيم كه كتابهاى مزبور مشتمل بر آثار گرانبهايى از نسخه‌هاى كهن با ارزش است . نسخهء ما نيز بايد از نسخه‌هاى با ارزشى باشد كه وابسته به مجموعه‌اى ارجمند از همان دوره است . اين نسخه در يك صد و نه برگ بوده و در سال 819 توسط تورانشاه بن احمد بن تورانشاه به نام « جلال الدنيا و الدين سلطان بايزيد » در هرات نوشته شده است .\r\nاز بخش نخست تاريخ محمدى يا اساسا تاريخ محمدى - اگر اين نام تنها به بخش مختصر اطلاق شود - علاوه بر نسخهء تبريز ، نسخهء ديگرى در دانشگاه تهران ، به شمارهء 1015 موجود است كه تاريخ كتابت آن سال 913 و كاتب آن محمد بن سعد الله كه به احتمال از نو شيعه‌هاى آغاز عصر صفوى است مىباشد . تفاوت اين نسخه با نسخهء تبريز ، در دو جهت است . نخست آن كه بخش آغازين تاريخ محمدى - 38 بيت - كه در نسخهء تبريز افتاده ، دارد و از اين جهت بسيار جالب است . اما از جهت ديگر از مقدمه كه اشعارى دربارهء رشيد الدين فضل الله و اولجايتو است ، مقدار زيادى از اشعار را كاتب حذف كرده است . طبعا آنچه در آن نسخه بود ، در متن ما مورد استفاده قرار گرفته و تفاوت نسخه‌ها آمده است . از نسخهء دانشگاه با حرف « د » ياد كرده‌ايم . طبعا تصحيح حاضر نبايد بدان معنا باشد كه هر آنچه لازمهء شرح يا نقد بوده توضيح داده شده است .\r\n\r\n\r\n","description":"","footnote":"\r\n( 1 ) گفتنى است كه نخستين آشنايى بنده با اين اثر ، از طريق شرحى است كه مرحوم دانش‌پژوه از آن به دست داده است نك : فهرست ميكروفيلمهاى كتابخانهء مركزى ، ج 2 ، صص 64 - 71\r\n","page_name":" 33 ","page_number":33},
  {"content":"\r\n\r\n\r\nمنابع مؤلف\r\nكاشى در موارد متعددى به صراحت نوشته است كه از منابعى كه در دسترس داشته استفاده كرده و در اين راه ، با وجود آن كه در حال شعر گفتن بود ، از اختلاف آراء نيز ياد كرده است . وى در تمام اين موارد ، از كتاب خاصى ياد نكرده و تنها در يك مورد اشارتى به منبعى كرده اما تنها نام كسى كه كتاب به نام او تأليف شده آورده است . وى در باب سال و روز رحلت امام باقر عليه السلام مىسرايد :\r\n يك نسخه به ثالث صفر بود * آن ظلم كه روزگار بنمود \r\n در نسخهء اصل فخر دينى * مشهور جهان به پاك دينى \r\n آن صدر كه اوست از نشابور * ديباچه به نام اوست مذكور \r\n ديذم كه به ماه حج روان شد * از زهر ستم بدان جهان شد \r\n در سال صد و چهارده راست * زهر از كف دهر خورده برخاست \r\nوى از كتابى استفاده كرده كه ديباچه آن به نام فخر الدين نيشابورى ملقب به صدر بوده است . در طبقات قرن ششم ، از فخر الدين خزاعى نيشابورى « احمد بن محمد بن احمد » ياد شده اما چيزى كه اشاره به تأليف كتابى به نام او باشد نيامده است . « 1 » نيز از فخر الدين ابو القاسم بن ابى يعلى عز الدين « على بن زيد بن على » نيشابورى كه در تاريخ بيهق ( ص 59 ) از او ياد شده و مورد احترام سلطان سنجر بوده است . « 2 »\r\nدر جاى ديگرى از كتاب رشيد الدين فضل الله ياد كرده و گفته است كه از مطالب آن كتاب بهره برده است . وى از آن كتاب با عنوان تاريخ ائمّه ياد كرده است .\r\n تاريخ ائمّه ديذه بودم * بعضى صفتش شنيده بودم \r\n الحق اگر اوفتد بدستم * گويم كه ز غصّه بازرستم \r\n بنشينم و ترك حرص گويم * دست از طمع و غرض بشويم « 3 » \r\n آنجا كه كتابى است مشهور * مانندهء جنّتى پر از حور \r\n آغاز ز انبياى عالم * كز دور نبى است تا به آدم \r\n تأليف وزير روزگارست * آن خواجه كه ظل كردگارست \r\n داراى جهان وزير دوران * مخدوم و خدايگان ايران \r\n\r\n\r\n","description":"","footnote":"\r\n( 1 ) الثقات العيون ، ص 14\r\n( 2 ) الثقات العيون ، ص 188 - 189\r\n( 3 ) نسخهء « د » تا اينجا دارد . از اينجا تا بيت « گوهر نبود سزاى هركس . . . » نيامده است .\r\n","page_name":" 34 ","page_number":34},
  {"content":"\r\n\r\n اين نامه كه بنده مىكند درج * نظمىست كه مىكند درو خرج \r\n تخريج كتاب تست يكسر * پاك آمذه همچو درّ و گوهر \r\n استاده تويى و بنده مزدور * هر چند منم به نظم مشهور \r\nبه هر روى كاشى اصرار دارد كه تا حد امكان به اختلاف نسخه‌ها اشاره كند . از جمله در بارهء سال تولد امام صادق ( ع ) ابتدا به اختلاف اقوال اشاره مىكند و بعد هم انتخاب خود را اظهار مىكند :\r\n در نسخهء ديگرى بديدم * هشتاد و سه نقش بركشيدم \r\n گفتند برين بسى حكايت * اما به روايت از روايت \r\nو نمونهء ديگر :\r\n يك نسخه به ثالث صفر بود * اما به رجب صحيح‌تر بود \r\nنيز دربارهء سن امام صادق ( ع ) باز تكيه بر دو نسخه يعنى دو منبع دارد :\r\n سالش به دو نسخه شصت و پنج است * از دور جهان كه عمر سنج است \r\n در دايره به هشت و پنجاه * ديدم كه نبشته بود و سه ماه \r\nاز كتاب دايره هم در مواردى نقل كرده است . نمونه‌اش شعر قبلى است . در تعداد فرزندان امام صادق ( ع ) مىسرايد :\r\n ده بود بنات و از بنينش * مختار همه در آفرينش \r\n در دايره شانزده بديدم * در رشته نظمشان كشيدم \r\n يك دايره شانزده كشيذه * كس نام يكى در آن نديذه \r\n آن نسخه كه ده درو هويداست * نام همه ده تمام پيداست \r\nنيز دربارهء تولد امام عسكرى ( ع ) مىسرايد :\r\n بوده مأتين و الثلاثون * در دايره ديذه‌ام يك افزون \r\nگاه به كتاب دايره هم اشكال كرده است ، از جمله دربارهء سن امام على ( ع ) :\r\n ديذم به صحيفهء دگر بر * زين عقد مباركش دو كمتر \r\n اما كه صحيح‌تر نسخت است * ديذم به دو نسخه كان درست است \r\nتا آنجا كه جستجو كرديم ، تنها كتابى كه ممكن است در دست مؤلف بوده باشد ، كتاب دائره كمال الدين طلحه شافعى است كه كتاب مشهور وى در تاريخ امامان عليهم السلام كتاب مطالب السئول فى مناقب آل الرسول است . اربلى ضمن ياد از كتاب مذكور مىنويسد :\r\nزمانى كه وى وزارت شام را كنار گذاشت و به تهذيب نفس نشست اين كتاب - يعنى\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nمطالب السئول - و كتاب الدائرة را تأليف كرد . « 1 » متأسفانه اربلى هيچ توضيح ديگرى در اين باره نداده است . به هر روى شاعر ما گاه از نسخهء اصل صحبت مىكند :\r\n در نسخهء اصل بوذ پنجاه * هم بود جماد آخر ماه \r\n\r\nبقعهء شيخ حسن كاشى\r\nبىشبهه ، علاقهء سلطان خدابنده به كاشى سبب شد تا براى وى بقعه‌اى بسازد . درست همانطور كه مذهبى بودن و اهل ولايت بودن كاشى ، سبب شد تا در دوره‌هاى بعدى ، به مقبرهء وى كاملا اعتنا شده و با تعميرهاى مكرر ، على رغم آن كه تاكنون نيز در ميان دشت است ، پابرجا بماند . البته ما از تاريخ درگذشت كاشى آگاهى نداريم ، اما ساخت بقعه ، با توجه به گرايشهاى شيعى خدابنده و علاقه‌اى كه به شيخ حسن داشته ، مىتواند اشارتى باشد به درگذشت كاشى پيش از خدابنده كه به سال 716 درگذشته است . اين بقعه در اوائل دورهء صفويه توسط شاه طهماسب بازسازى شده است . اين نكته‌اى است كه قاضى نور الله به آن تصريح كرده مىنويسد : قبر مولانا حسن در جانب قبلهء شهر سلطانيه واقع است و پادشاه صاحب‌قران مغفور فرمودند كه عمارتى بر بالاى قبر او ساختند و باغچه‌اى در آنجا طرح انداختند و الحال آن مقام مزار اهالى آن ديار است . « 2 »\r\nخيابانى كه به امتداد قريب به صد متر در جلوى در ورودى بقعه يافت شده مىتواند يادى از همان باغچه‌اى باشد كه قاضى به آن اشاره كرده است . در نهايت خيابان ، آثار بناى تاريخى ديگرى نيز ديده مىشود كه به احتمال مدخل ورودى باغى بوده كه اطراف آن ديوار و در انتها يا وسط آن ، مقبرهء شيخ حسن قرار داشته است .\r\nدو بيت شعر در آجرهاى تحتانى گنبد به خط نستعليق نوشته شده كه يادگار تعمير اين بقعه توسط شاه طهماسب است :\r\n رشك جنّت شد به يمن دولت طهماسب شاه * تربت كاشى كه آمد خاك مشك آبش گلاب \r\n خواستم تاريخ اتمامش بدانم عقل گفت * سال تاريخش همان از « رشك جنت » كن حساب « 3 » \r\nرشك جنگ نشانگر عدد 973 است كه بايد تعمير آن را در همين سال دانست . گفتنى است كه در اطراف گنبد در بخش بيرونى ، اسامى چهارده معصوم عليهم السلام به طور كامل و به صورت كه از فاصله دور هم قابل خواندن است ، به صورت كاشى نوشته شده\r\n\r\n\r\n","description":"","footnote":"\r\n( 1 ) كشف الغمه ، ج 1 ، ص 53\r\n( 2 ) مجالس ، ج 1 ، ص 641\r\n( 3 ) تاريخ زنجان ، هوشنگ ثبوتى ، 1365 ، ص 171\r\n","page_name":" 36 ","page_number":36},
  {"content":"\r\n\r\nاست . به علاوه اشعارى هم كه نام معمار در آن آمده ، در دو طرف گنبد ديده مىشده است :\r\n بود اميدوار از لطف غفار * محب شاه دين فتحى معمار \r\nو فرزندش :\r\n خاك سنگ ره ولى خدا * ابن فتحى محمد بنّا \r\nنيز گفته مىشود كه در حفارى داخل مقبره ، محوطه‌اى با ديوارهاى سنگى منظم پيدا شد كه در داخل آن قبر مستطيل شكلى به ابعاد 80 / 3 * 90 / 3 متر كشف شد كه سه قسمت شمال و شرق و غرب با سنگهاى سبز رنگ حجارى شده بنا گرديده است . « 1 » بعدها از بقعهء شيخ حسن در دوران فتحعلى شاه و جنگهاى ايران و روس ياد شده ، بويژه كه اطراف سلطانيه در اين دوران ، لشكرگاه بوده است . از جمله رضاقلى خان هدايت ، از مرگ ميرزا محمد شفيع صدر اعظم در قزوين ياد كرده و اين كه « شاهزاده علىنقى ميرزا حاكم قزوين نعش او را با تجملى شايسته روانهء سلطانيه كرد و روزى چند در بقعهء ملا حسن كاشى [ در اصل : كاشفى 
  ] در سلطانيه به امانت مانده » تا بعدا به حرم امام حسين ( ع ) انتقال دادند . « 2 »\r\nدر اين دوره ، بقعهء شيخ حسن كاشى توسط دولت قاجارى تعمير گرديد و كتيبه‌اى گچ‌برى شده كه حاوى يادداشتى در تعمير اين بقعه است ، در داخل گنبد نوشته‌اند . در اين كتيبه ، پس از تعريف و تمجيد از عدالت فتحعلى شاه آمده است :\r\n شد درين فرخنده صحرا و ندرين دلكش چمن * چون به پيروزى نزول موكب منصور شاه \r\n خسرو عادل شكار افكن به اين سو مىگذشت * تا فتادش جانب اين بقعه ويرانه راه \r\n گنبد گلزار مولانا حسن كاندر صفاش * روضهء خضرا و باغ خلد بودندى گواه \r\n . . . . . . . ويرانه‌اى بر برگ و ساز * چون گلستانى كه ديد آشوب اسفندارمذ ماه \r\n داد فرمان تا كه سازد اختر برج شهى * گنبد آن را كه بودى آسمانش در پناه \r\n جم نشان شهزاده عبد الله آن كش آفتاب * از شرف هر صبحدم بر درگهش سايد جباه \r\n آن وفاجويى كه چون گيرد به هيجا تيغ رزم * مغز شير آسمان از هيبتش گردد تباه « 3 » \r\nاين بقعه پس از سفر آقاى هاشمى رفسنجانى در سال 1372 شمسى به زنجان ، تعميرات اساسى شده و هم اكنون به نوعروسى زيبا در وسط دشت خودنمايى مىكند . طبعا نيازمند آن است كه با همتى شاه طهماسب گونه ، باغ از ميان رفته احيا شود ، بويژه كه هنوز مدخل\r\n\r\n\r\n","description":"","footnote":"\r\n( 1 ) تاريخ سلطانيه ، سيد عزيز مير بها ، ص 21 ؛ جغرافياى تاريخى سلطانيه ، محمد على مخلصى ، صص 89 - 91\r\n( 2 ) ملحقات ، روضة الصفا ، ج 9 ، ص 576\r\n( 3 ) مجله يغما ، ش 58 ، ص 225 ، تاريخ زنجان ، ص 172\r\n","page_name":" 37 ","page_number":37},
  {"content":"\r\n\r\nورودى باغ باقى مانده و جادهء ميانى از مدخل تا بقعه آشكار است .\r\nنكتهء قابل توجه دربارهء مقبرهء شيخ حسن آن كه ، در منابع چندى ، قبر وى در نجف دانسته شده است . از جمله علامه آقا بزرگ از قول حسن صدر الدين نوشته است : قبر كاشى بنا به مشهور ، در اتاقى است در پشت پنجره‌اى كه به بازار قديم كاظميه باز مىشود ، در نزديكى قبر سيد مرتضى . پس از آن كه بازار در سال 1353 خراب شد ، مقبره به طور كامل در خيابان افتاد . « 1 » تا آنجا كه جستجو شد ، منبعى بجز خبرى كه آقا بزرگ از حسن صدر نقل كرده ، مقبرهء كاشى را در كاظمين معرفى نكرده و ممكن است بلكه قريب به يقين است كه يا مقبرهء مزبور مربوط به حسن كاشى ديگرى بوده و يا آن كه اشتباهى براى سيد حسن صدر پيش آمده باشد . « 2 »\r\nدر اينجا مناسب است تا از استاد عزيز و ارجمندم آية الله حاج سيد محمد على روضاتى - زيد عزّه و دامت بركاته - كه با صرف وقت گرانبهاى خود ، متن را يك بار مطالعه كرده و نكات ارزشمندى را يادآور شدند سپاسگزارى كنم . طبعا مسئوليت هر خطايى كه برجاى مانده بر عهدهء كمترين مىباشد .\r\nو آخر دعوانا ان الحمد لله رب العالمين رسول جعفريان - قم - هشتم شهريور 1377\r\n\r\n\r\n","description":"","footnote":"\r\n( 1 ) ذريعه ، ج 2 ، ص 391\r\n( 2 ) در پايان اين بخش ، لازم است بيفزايم كه اشاراتى دربارهء مولانا حسن كاشى در برخى از تذكره‌ها آمده كه منابع مزبور به نقل از فرهنگ سخنوران ج 2 ، ص 755 مىآوريم : شمع انجمن ، سيد محمد صديق ، هند ، 1293 ، ص 397 ؛ خزانهء عامره ، غلامعلى آزاد بلگرامى ، كانپور ، تأليف 1176 ، ص 389 ؛ خير البيان ، شاه حسين بن ملك غياث الدين هادى ، تأليف در 1019 - 1017 ، برگ 118 ؛ تذكرهء حسينى ، مير حسين دوست سنبهلى ، لكهنو ، 1292 ، ( تأليف در 1163 ) ، صص 98 - 99 ؛ قاموس الاعلام سامى ، ج ، 1952 ؛ زنوزى ، رياض الجنة ، روضهء پنجم قسم دوم ، صص 821 - 820 ؛ روز روشن ، محمد مظفر متخلص به صبا ، هوپال ، 1297 ، صص 173 - 174 ؛ مرآة جهان نما ، محمد بقاى سهارنپورى ، نسخهء خطى ، برگ 112 ؛ صحف ابراهيم ، على ابراهيم خان متخلص به خليل ، نسخهء خطى ، برگ 259 ش 91 ؛ رياض الشعراء ، على قلى خان داغستانى ، نسخهء خطى موزهء بريتانيا ، برگ 331 ؛ خلاصة الافكار ، ابو طالب تبريزى اصفهانى ، نسخهء موزهء بريتانيا ، برگ 266 ؛ مرقوم پنجم از كتاب سلم السموات ، ابو القاسم بن ابى حامد انصارى كازرونى ، تعليقات يحيى قريب ، تهران ، 1340 ، ص 39 - 40\r\n","page_name":" 38 ","page_number":38},
  {"content":"\r\n\r\nتصوير مدخل ورودى باغى كه بقعه در ميان آن بوده است\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nتصوير بقعهء شيخ حسن كاشى\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nتصوير گنبذ بقعهء شيخ حسن\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nتصوير صفحه‌اى از نسخهء كتاب\r\n\r\n","description":"","footnote":"","page_name":" 42 ","page_number":42},
  {"content":"\r\n\r\n\r\n[ در آستانهء تاريخ محمدى 
  ]\r\nبِسْمِ اللَّهِ الرَّحْمنِ الرَّحِيمِ\r\n آغاز سخن بنام يزدان * روزى ده انس و خالق جان \r\n قيّوم قديم و داور پاك * خلّاق سپهر و عالم خاك \r\n داناى سپيدى و سياهى * روزى ده مور و مرغ و ماهى \r\n معبود زمين و آسمان اوست * معمار سراى كن فكان اوست \r\n طاقست ز جفت و يار ذاتش * لم يلد و لم يولد صفاتش \r\n او بود و نبود غير ازو كس * كس اوست كه بود و او بود بس \r\n حاضر همه جا و نيستش جاى * جايى كه در او كسى نهد پاى \r\n روشن كن درّ كوكب پاك * از موج رخ محيط افلاك \r\n هر چيز كه هست نيست بىاو * بىاو نبود زبان سخن‌گو \r\n از نام خدا زبان نبازد * اين نام جز او كرا بر ازد \r\n سازندهء كار هر دو عالم * فرمان ده جنّت و جهنّم \r\n رانندهء اندرون و بيرون * فرمان ده بىچرا و بىچون \r\n پيدا كن نور عقل درّاك * گويا كن تن ز تيره‌گون خاك \r\n گردان كن چرخ پايدارست * خلاق زمين بردبارست \r\n در هستى ذات او شكى نيست * او را دو مگو كه جز يكى نيست \r\n هستى بجز او مدان او هست * معبود و مهيمن است او هست \r\n خلّاق به بينات و آيات * رب الملكوت و السموات \r\n هر چيز كه چشم عقل ديدست * جز او مشناس كافريدست \r\n هستى و يگانگيش ميدان * زين بيش مجو بيان و برهان \r\n او را به سخن‌ورى ستودن * بس دانيست وانمودن \r\n مدحش مىگو بيان مجويش * جز پاك يكى خدا مگويش \r\n در معرفتش عقول و ادراك * از عجز به گفته ما عرفناك \r\n\r\n","description":"","footnote":"","page_name":" 43 ","page_number":43},
  {"content":"\r\n\r\n بر هر چه كه بود هست قادر * الا به دو چيز بوده قاصر \r\n بر هستى وجود ديدن * نه مثل خودى بيافريدن \r\n زين بس من و مدح شاه كونين * شاهنشه ملك قاب و قوسين \r\n\r\nفى نعت النبى صلى الله عليه و آله و سلم\r\n مقصود سراى آفرينش * لا ، بلكه وراى آفرينش \r\n سر خيلى انبيا مبالش * محراب ملايك آستانش \r\n كشتى نجات ديده زو نوح * ملاحى زورقش كند روح \r\n سجاده كش دعاش عيسى * سرهنگ در سراش موسى \r\n بر درگه قدر آن شهنشاه * نه چرخ بسان حلقهء ماه \r\n در جنب كمال اوست مبهم * كوى انكله كمال سپهر اعظم \r\n لشكرگه دين‌شناس جاهش * عرش و ملكوت بارگاهش \r\n آئينهء آسمان جمالش * پيرايهء عرشيان جلالش \r\n بر روى مه از ميان او داغ * بر مهر نهاده مهر ما زاغ \r\n نامى كه جهان به فال دارد * م و ح و ميم و دال دارد \r\n سر خيل پيمبران عالم * او بود نشانه تا به آدم \r\n\r\nمهاجرين و انصار و تابعين رضوان الله عليهم\r\n اصحاب و گروه تابعين را * رضوان الله عليهم اجمعين را \r\n اين چند گهر نثار كردم * هر چند كه اختصار كردم « 1 » \r\n مردان و محققان دين‌دار * يعنى كه مهاجران و انصار \r\n سردار كه حمزه بود و عباس * با دانش و عقل اكمل الناس \r\n مانده بزمانه نام ايشان * بوده دو جهان بكام ايشان \r\n\r\nدر صفت نسخهء تاريخ حاصل كردن\r\n من بنده به وقت صبحگاهى * از سينه روانه « 2 » كردم آهى \r\n آهى كه هزار جان بسوزد * تيرى كه هزار دل بدوزد \r\n\r\n\r\n","description":"","footnote":"\r\n( 1 ) از ابتدا تا اينجا در نسخهء تبريز نيامده است .\r\n( 2 ) در نسخهء « د » : روان .\r\n","page_name":" 44 ","page_number":44},
  {"content":"\r\n\r\n كاوخ چه كنم دواى من چيست * فرياد رس بلاى من كيست \r\n تا چند ثنا و مدح گويم * تا چند به راه شعر پويم \r\n جان در سر كار شعر كردم * جز غصه ازو برى « 1 » نخوردم « 2 » \r\n در گرد جهان بسى دويذم * نيك و بد روزگار ديذم \r\n بسيار ثنا و مدح گفتم * درهاى سخن بسى بسفتم \r\n سلطان سخن‌وران عالم * من بوذه‌ام از نژاد آدم \r\n سالم چون به شصت مىخرامد * گفتم كه چو وقت كوچم آمد \r\n زان پيش كه در جهان فانى * اين طبع چو آب زندگانى \r\n در خاك فرو رود ز ناگاه * ناساخته هيچ توشهء راه \r\n آن دم كه اجل كند مرا ياد * شعرى نرسد مرا به فرياد \r\n تدبير چه سازم آخر كار * در آخر عمر ختم اشعار \r\n تا از پس مرگ من كه خوانند * يك فاتحه زان به من رسانند \r\n انديشه من چو در خور آمد * عقل از در فكر من درآمد \r\n گفت اى سخن آفرين ايّام * آن كن كه از آن برآيدت نام \r\n آن نام كه جاوذانه ماند * تا آخر كارت او رهاند \r\n بحريست ضميرت اى فلك پى * عالم چو جريده‌ايست در وى \r\n هر موج كه او زده بر افلاك * درهاى ستاره زان شذه پاك \r\n يك موج بزن ز جمله خوشتر * از بهر ده و دو دانه گوهر \r\n نام تو كنند بحر موّاج * بخشندت از آن مرصّعين تاج \r\n طبع خوش تو هزار كان است * هر كانى از آن هزار جان است \r\n كانهاش همه ز لعل و ياقوت * جانهاش روان به دل دهد قوت \r\n انگشتريى بساز در دين * منسوب به خاتم النبيين \r\n چون ساختى آن زمان تمامش * تاريخ محمدى بنامش \r\n از جوهر جان دهش نگينى * تا بر تو كنند آفرينى \r\n منقوش بدان صفت كه نامش * خوانند دوازده امامش \r\n منظوم كنم تمامت آن را * از نو شكرين كنم زبان را \r\n بر نام ائمّه آرم ايمان * تا خوانندم به نو مسلمان \r\n\r\n\r\n","description":"","footnote":"\r\n( 1 ) به معناى ميوه و ثمر\r\n( 2 ) اين بيت در نسخهء « د » نيامده است .\r\n","page_name":" 45 ","page_number":45},
  {"content":"\r\n\r\n هر كس كه نه اين عيار دارد * در دين خدا چه كار دارد \r\n آن خاتم اگر كنى بذين سان * بهتر ز دو خاتم سليمان \r\n چون كردى ازين سخن فسانه * نام تو بماند جاوذانه \r\n آن حكم خرد از اين اشارت * خوش گشت دلم بدين بشارت \r\n\r\n[ در ستايش رشيد الدين فضل الله و كتابش 
  ]\r\n تاريخ ائمّه ديذه بودم * بعضى صفتش شنيده بودم \r\n الحق اگر اوفتد بدستم * گويم كه ز غصّه بازرستم \r\n بنشينم و ترك حرص گويم * دست از طمع و غرض بشويم « 1 » \r\n آنجا كه كتابى است مشهور * مانندهء جنّتى پر از حور \r\n آغاز ز انبياى عالم * كز دور نبى است تا به آدم \r\n تأليف وزير روزگارست * آن خواجه كه ظل كردگارست \r\n داراى جهان وزير دوران * مخدوم و خدايگان ايران \r\n جاهش فلك المحيط خوانند * تختش به محل عرش دانند \r\n دانندهء راز آسمانى * سازندهء كار آن جهانى \r\n مخدوم ملوك و شاه خيرات * دين‌دار به بيّنات و آيات \r\n دين‌پرور و دين‌پرست و دين دوست * در دور نبىّ مرسلين اوست \r\n يعنى كه رشيد دولت و دين * دارندهء ملكت خواقين \r\n آن آصف اعظم يگانه * آن ارشد ارشد زمانه \r\n ما اعظم شأنك اى جهانبخش * ما افضل علمك اى روان‌بخش \r\n مثل تو نزاد مادر بخت * شايسته ملك و افسر و تخت \r\n آنى كه به دار ضرب عالم * كونين برت جويست بل كم \r\n از بهر جنيبتان بالا * طوق از بر تو برند و هرا \r\n عرش ملكوت و لوح و كرسى * گفتند ترا كه روح قدسى \r\n شك نيست كه روح عالمى تو * بىشائبه فخر آدمى تو \r\n در علم نظير انبيايى * در صدق ولىّ اوليايى \r\n خلّاق ز روحت آفريدست * از بعد نبيت برگزيدست \r\n\r\n\r\n","description":"","footnote":"\r\n( 1 ) نسخهء « د » تا اينجا دارد . از اينجا تا بيت « گوهر نبود سزاى هر كس . . . » نيامده است .\r\n","page_name":" 46 ","page_number":46},
  {"content":"\r\n\r\n معمار خرابهء جهانى * زر بر سر خاك مىفشانى \r\n خيرات و عمارتت عيان است * در ملك زمانه داستان است \r\n از بس كه خرابه كردى آباد * عالم به تو نو گرفت بنياد \r\n معمار تو بوذى و سكندر * شد بر تو ز بعد او مقرّر \r\n سى پاره كتابتست تصنيف * شهره به لغات و نحو و تصريف \r\n تفسير و رسائل و تواريخ * معروف چو مشترى و مريخ \r\n گر خامه كند بيان و تحرير * ور عقل كند هزار تقرير \r\n در عجز و قصور بازمانند * جان بر سر دانشت فشانند \r\n اين نامه كه بنده مىكند درج * نظمىست كه مىكند درو خرج \r\n تخريج كتاب تست يكسر * پاك آمذه همچو درّ و گوهر \r\n استاده تويى و بنده مزدور * هر چند منم به نظم مشهور \r\n در علم تو كان حيات جانهاست * از آتش طبعم اين شكر خاست \r\n جان داروى خلق عالم اين است * كاندر خور مدح و آفرين است \r\n تاريخ رشيدى است نامش * از نام دوازده امامش \r\n از علم تو ساختم من اين در * خوش گفته‌ام و نگفته‌ام پر \r\n اى خواجه صد هزار دستار * دينى كه بيافتى نگهدار \r\n در دين تو ثقب كى زند كس * دين‌پرورى تو مر ترا بس \r\n تو خواجه [ اى 
  ] و جهان غلامت * ايّام نبوذه جز بكامت \r\n ديذند منجمان گردون * در دفتر كاف و نامهء نون \r\n كارد گهرى زمانه پيدا * كان گنج گهر كند هويدا \r\n در هر هنرى نهفته صد گنج * بگشوده به علم و فارغ از رنج \r\n آن گنج گهر تو بوده [ اى 
  ] بس * نه بود و نه هست مثل تو كس \r\n تا دور زمين و آسمان است * تا ز آدم و آدمى نشان است \r\n نام تو درين جهان بماناد * احكام تو جاوذان بماناد \r\n تا چرخ علوم و دانشت ديد * كس بر تو به هيچ نوع نگزيد \r\n ذات تو بر او عناصر آمد * تو عقلى و عقل بر سرآمد \r\n بالاى خرد در آفرينش * تو آمذه [ اى 
  ] به علم و بينش \r\n عقل ارچه كه اوّل الوجودست * پيش خرد تو در سجودست \r\n پيرايهء ملك و ملّتى تو * بىريب و ريا و علّتى تو \r\n\r\n","description":"","footnote":"","page_name":" 47 ","page_number":47},
  {"content":"\r\n\r\n در باب كسى نه [ اى 
  ] بذانديش * خشنود ز تو غنىّ و درويش \r\n ميلت به عمارتست و خيرات * اين خوشترت از دگر مهمّات \r\n هر چيز كه خير نام دارد * وقعى بر تو تمام دارد \r\n خير از تو همىبرآورد نام * نامش كه فتاده بود از ايّام \r\n امروز بود قريب سى سال * تا خلق خدات مىخورد مال \r\n هر روز هزار مرد استاد * بيش است ز نعمت تو دلشاد \r\n سالى كه كنى حسابشان راست * عقدش چو ضمير من هويداست \r\n مزدورانى كه در شمارند * هر روز فزون ز ده هزارند \r\n آن سيصد و شصت و شش هزارست * استاذ كه دائما به كار است \r\n من آمدم و حساب مزدور * روشن كنم آن به طبع چون نور \r\n آنها سه هزار ده هزارند * يا سيصد و شصت و شش مزادند \r\n هر چند به اجرت مىخورند نان * از مال تو يافتند احسان \r\n آن قوم كه خالىاند از اين كار * بيش‌اند ز ريگ و برگ اشجار \r\n از بنده واجبيى و از خويش * وز طايفهء غنىّ و درويش \r\n هر صبح همىخورند تا شام * از مايدهء تو خاص تا عام \r\n روزى ده اگر چه هست رزّاق * از خوان تو مىخورند ارزاق \r\n مهمان تو گشته خلق عالم * تا حشر نژاد و نسل آدم \r\n از بهر يكى خداى رحمان * ده مىگويد به نصّ قرآن \r\n گر صد يكيت كند كرامت * زاديست تمام در قيامت \r\n زاد از تو بيافت آدمى زاد * اى بندهء تو سپهر آزاد \r\n دادت ز جهان بداذ داذار * كز داد و دهش نديدى آزار \r\n از مختصرات زرع دنيى * اقطاع تو گشت ملك عقبى \r\n بردى تو به نيك زندگانى * ملك دو جهان برايگانى \r\n بر طارم كن فكان زدى كوس * تا كرد زمانه‌ات زمين بوس \r\n شعرى نظرى و مشترى جاه * خورشيد ضمير و چرخ درگاه \r\n تو خواجهء مدح و آفرينى * من شهره به معنىآفرينى \r\n بنگر به من حقيرمايه * اى دادگر بلند پايه \r\n من آينهء جهان نمايم * با پادشه جهان نمايم \r\n كين آينه زنگ دارد از غم * اين ريش مرا ببخش مرهم \r\n\r\n","description":"","footnote":"","page_name":" 48 ","page_number":48},
  {"content":"\r\n\r\n گر پادشه جهان بداند * كين بنده چه درّ همىفشاند \r\n گردى ندهد به گرد من راه * رنگى دهدم و صبغة الله \r\n با آنك گذشت سالم از شصت * من كافرم ار نظير من هست \r\n در دور چو تو جهان پناهى * و آنگاه چو تو سپهر جاهى \r\n طوطى نفسى چو من شكر خوار * لايق نبود به غم گرفتار \r\n مالم ز كف خسان برون آر * آنگاه به بنده ده به ادرار \r\n اين هر صله‌اى ز تو جهانى * از ملك خوذم به بخش نانى \r\n من بنده ازين ستم شدم پير * از عدل و عطات دست من گير \r\n بردار مرا كه گشته‌ام خوار * افتاذه‌ام اى فتاذه بردار \r\n عمريست كه در جهان دوانم * خونابه ز ديذه مىفشانم \r\n غبنيست چو من كسى پريشان * از جور جهان و ظلم خويشان \r\n اين گوهر پاك از سر كلك * بر نام توام كشيذه در سلك \r\n اين در كه به نوك نظم سفتم * اين شرح بدين صفت كه گفتم \r\n لو زانك نظير خويش ديذم * يا زين نمط از كسى شنيدم \r\n كفرست هر آنچه گفته‌ام پاك * زين خاطر تيز و طبع درّاك \r\n نظم من و آب زندگانى * يك چشمه شناس در روانى \r\n با اين همه خويشتن‌ستايى * از علم تو كرده‌ام گدايى \r\n با آنك منم شكر مقالت * در مدح تو مىكشم خجالت \r\n مدحم بپذير و ردّ مگردان * اى مادح تو سپهر گردان \r\n آرم كرم تو را شفاعت * تا ردّ نكنى تو اين بضاعت \r\n من گفتهء خويش مىشناسم * زانست كه از تو مىهراسم \r\n ابنات كه هر يكى چو ماهيست * ماهى چه بسان پادشاهيست \r\n چون مير على كه جان پاك است * بر آتش و باذ و آب و خاك است \r\n آنگاه جلال دولت و دين * آراسته از جلال و تمكين \r\n مقبول جهانيان براهيم * شايسته حكم هفت اقليم \r\n چون عبد لطيف محض الطاف * نابوذه چنو ز قاف تا قاف \r\n تاج الوزراست مجد دنياست * از هر چه بخوانيش مهياست \r\n دين و خرد و ديانت و داد * دانا و بلند پايه و راد \r\n صاحب كرم جهان محمد * موصوف به علم و عقل بىحد \r\n\r\n","description":"","footnote":"","page_name":" 49 ","page_number":49},
  {"content":"\r\n\r\n محمود ستوذهء جهانست * با چهره و جاه خسروانست \r\n اوصاف شهاب دولت و دين * موصوف به عز و جاه و تمكين \r\n از مير احمد چه شرح گويم * مدحش بكذام راه پويم \r\n ديگر حسن است احسن الناس * كايمن باذا ز شر وسواس \r\n عز الوزرا يگانه معروف * از دانش و لطف و خلق موصوف \r\n آن صدر مهين اگر مكين است * حلواست كه خوان آخرين است \r\n از جاه تو سربلند باذند * ابنات كه پادشه نهاذند \r\n اين نامه به نام شاه كن ياد * كاسلام ز نو اساس بنهاد \r\n سلطان جهان‌ستان جانبخش * دريا دل و خسرو جهانبخش \r\n\r\nذكر محامد شهنشاه اولجايتو سلطان\r\n شاهى كه زمانه را پناه اوست * تا دامن حشر پادشاه اوست \r\n سلطان سواد هفت كشور * اسلام پناه ملك‌پرور \r\n خان همه خسروان عالم * دين‌پرور و پادشاه اعظم \r\n از نام محمّدست نامش * بستوده خداى در كلامش \r\n توقيع وى است نام يزدان * اولجايتواش نشان فرمان \r\n دادست خدا ز كبريايش * آثار و صفات انبيايش \r\n سرهاى سران كلاه در پاى * بر درگه او شذه زمين ساى \r\n عدلش كژى از كمان برانداخت * تيغش ستم از ميان برانداخت \r\n آفاق براستى بياراست * دريافت ز حق هر آنچه مىخواست \r\n از فضل و هدايت الهيش * در ملك بقاست پاذشاهيش \r\n يك روز عطاى اوست بل كم * صدساله خراج ملك عالم \r\n گردون و سعادتى كه او راست * فرّاشيش از خداى درخواست \r\n خورشيد براى رستگارى * آمد بر او به طشت دارى \r\n اهل ملكوت ياور او * اجرام فلك مسخّر او \r\n خانان جهانگشا كه بوذند * عالم كه به تيغ مىگشوذند ، \r\n از چنگز و منكو و هولاكو * در عدل كسى نبود چون او \r\n در ملكت و دين و حكم و ايمان * او راست حكومت سليمان \r\n اين است نشان شهريارى * اين است كمال كامكارى \r\n\r\n","description":"","footnote":"","page_name":" 50 ","page_number":50},
  {"content":"\r\n\r\n\r\nالترجيع فى مدحه\r\n آن كوست وراى آفرينش * انگشت‌نماى آفرينش \r\n آن كوست بر آستان كونين * شهباز و هماى آفرينش \r\n آراسته‌اند قصد قدرش * زان سوى سراى آفرينش \r\n بنّاى ازل به نام شاهيش * بنهاد بناى آفرينش \r\n تقدير ازو به روز تدبير * آموخته راى آفرينش \r\n از نام قضا نشان نبوده * كو كرد قضاى آفرينش \r\n با عرصهء جاه و بارگاهش * تنگ است فضاى آفرينش \r\n اندر پى گرد موكب او * شد آبله پاى آفرينش \r\n يك روزه عطاى او نباشد * صد باره بهاى آفرينش \r\n آن كيست كه دين و دانشش داد * تا حشر خداى آفرينش \r\n سلطان زمانه خان خانان \r\n اولجايتويش نشان فرمان \r\n آن شاه كه اوست غم خور دين * بگشاده به تازگى در دين \r\n آن كوست كه مىنهاد در خلق * سيف الله و حيدر دين \r\n فهرست صحيفهء سعادت * ديباچه پاك دفتر دين \r\n درّاعه شرع پاره گشتى * گر او نشدى رفوگر دين \r\n ديوار سراى دين نماندى * گر او نشدى سكندر دين \r\n ايزد بنهاد بر سر او * تا دامن حشر افسر دين \r\n دين بر در او زده تظلم * زان سوى كه اوست داور دين \r\n بىدينان را ز بيخ بر كند * آن بازوى شرع و خنجر دين \r\n خالى منماد سايهء او * خلّاق سپهر از سر دين \r\n آن كيست درين زمانه تا حشر * روزى ده خلق و ياور دين \r\n سلطان زمانه خان خانان * اولجايتويش نشان فرمان \r\n آن پادشه سراى دولت * آن خسرو مقتداى دولت \r\n بر قدّ كمال قدر او دوخت * خياط ازل قباى دولت \r\n حكمش بنهاد روز كوشش * بر دوش ظفر لواى دولت \r\n\r\n","description":"","footnote":"","page_name":" 51 ","page_number":51},
  {"content":"\r\n\r\n پيموده سراى آفرينش * پيك ظفرش به پاى دولت \r\n گرد سم اسب موكب اوست * سرمايهء كيمياى دولت \r\n بر سدرهء بخت و طوبى تخت * دريافته منتهاى دولت \r\n خورشيد ضمير فكرت اوست * آيينهء رونماى دولت \r\n فرخنده بروست تا قيامت * رخسارهء دلگشاى دولت \r\n او خود همه محض دولت آمد * دولت چه بود چه جاى دولت \r\n چيزيست جلال و رفعت او * بيش از خرد وراى دولت \r\n سلطان زمانه خان خانان * اولجايتويش نشان فرمان \r\n تا هست جهان به كام او باد * گردنده فلك غلام او باد \r\n منشور سعادت الهى * تا روز ابد به نام او باد \r\n اين ابلق بذ لگام گيتى * تا دامن حشر رام او باد \r\n واقع شده نسر طاير از چرخ * از سهم پر سهام او باد \r\n فتح و ظفر و سعادت و بخت * هر چار در اهتمام او باد \r\n در مصيد دهر صيد اقبال * چون مرغ ظفر به دام او باد \r\n سرچشمه آب زندگانى * از جرعهء جود جام او باد \r\n آيين و صلاح كار عالم * از دولت مستدام او باد \r\n دفع ستم و حوادث ظلم * در خنجر انتقام او باد \r\n تا نام و نشان بود جهان را * پيوسته جهان بكام او باد \r\n سلطان زمانه خان خانان * اولجايتويش نشان فرمان \r\n دين‌پروريش وظيفه و خوست * حيدر كرمست و خاندان دوست \r\n گشتست ز صدق اين ارادت * توفيق الهيش زيادت \r\n اين نامه به نام او كنم ياد * كايّام بكام و نام او باد \r\n نزديك به ششصد است و پنجاه * تا نام على است اندر افواه \r\n از مدت ملك و دور كسرى * كو رفت سوى سراى عقبى \r\n تا مدت دور اين شهنشاه * خورشيد غلام و چرخ درگاه \r\n سلطان جهان‌ستان جانبخش * دريا دل و پادشاه كان بخش \r\n بر درگه او هزار جمشيد * در حضرت او هزار خورشيد \r\n\r\n","description":"","footnote":"","page_name":" 52 ","page_number":52},
  {"content":"\r\n\r\n اين نامه نكرد هيچ‌كس ياد * دوران وى اين اساس بنهاد \r\n توفيق الهيش بسى بود * اين نيز بر آن خداى بفزود \r\n كين نامه به دور او عيان شد * در ملك زمانه داستان شد \r\n تاريخ دوازده امامش * چون سكه زر بود به نامش \r\n اين عقد گهر نثار او ساز * اين گنج به نام او گشا باز \r\n شايسته اين گهر جز او نيست * بر نام دگر كسى نكو نيست \r\n گوهر نبود سزاى هر كس * اين لايق خسروان بود بس « 1 » \r\n انگشترئى كه آن بنام است * از نام دوازده امام است \r\n آن نام چو بر نگين نگارند * شاهان جهان به فال دارند \r\n شاهنشه ما همين نشان يافت * شاهى ز خداى غيب‌دان يافت \r\n انگشت كهن كه دارد آن را * انگشت نما شود جهان را \r\n كانگشت شهان آخرين است * شايسته اين چنين نگين است « 2 » \r\n شاهى است به حق كه آخر آمد * از فضل خداى قادر آمد \r\n شد ختم برو نشان شاهى * از قبهء ماه تا به ماهى \r\n قرآن كه به آخر آمد از حق * ختم كتب آمدست مطلق \r\n آن است كه سكه [ اى 
  ] نشاندست * تا آخر روزگار ماندست \r\n زان « 3 » ماند اساس دين و ايمان * فارغ شده از زياد و نقصان \r\n حكمش كه امور كردگارست * تا روز نشور برقرار است \r\n فهرست نژاد نسل آدم * تاج سر انبياى عالم \r\n عنوان مثال آفرينش * آئينهء چهر مهر بينش \r\n احمد كه گزيدهء خدا اوست * سر لشكر خيل انبيا اوست \r\n پيغامبر پاك آخرين است * بر جمله گزيدگان گزين است \r\n هر چيز كه ايزد آفريدست * در ذات كمال او بديدست \r\n پيغمبرى و نشان شاهيش * و آن حكم كه آمد از الهيش \r\n تا روز وعيدش است وعده * در حجّت لا نبىّ بعده « 4 » \r\n\r\n\r\n","description":"","footnote":"\r\n( 1 ) تا اينجا در نسخهء « د » نيامده است .\r\n( 2 ) اين سبه بيت در نسخهء « د » نيامده .\r\n( 3 ) در نسخهء « د » : زو\r\n( 4 ) از اينجا تا ابتداى « فهرست ائمه عليهم السلام . . . » بجز بيت « اعداش شده به تيغ مقهور . . . » و بيت « تاريخ دوازده امامش . . . » و « درج گهرست و برج دانش . . . » در نسخهء « د » نيامده است .\r\n","page_name":" 53 ","page_number":53},
  {"content":"\r\n\r\n صاحب كرم جهان محمد * منعوت به عقل و علم بىحد « 1 » \r\n اين پادشه ملك نشان را * سلطان سراچهء جهان را \r\n چون آخر كار يافت شاهى * تا هست سپيدى و سياهى ، \r\n اين پادشهى به دو بماناد * بر تخت و سرير و دانش و داد \r\n اعداش شده به تيغ مقهور * احبابش و اولياش منصور \r\n ايمن ز حوادث زمانه * نامش به كرم شده نشانه \r\n اين نامه بر آن صفت كه او گفت * آن خواجه كه هست با كرم جفت \r\n بر نام وى اين ورق گشادم * وين گنج به نام او نهادم \r\n گنجى است كه ماند جاودانه * در ملك جهان شود نشانه \r\n تاريخ دوازده امامى * در سامى دهر گشت نامى \r\n درج گهرست و برج دانش * خوانند ز جان جهانيانش \r\n تاريخ بسيست در زمانه * كامروز به نظم شد فسانه \r\n قومى در طبع بر گشاده * شهنامه صفت بنا نهاده \r\n فردوسى پاك دين دانا * آن بر همه حكمتى توانا \r\n شهنامه بر آن نمط كه او گفت * و إن درّ بدان صفت كه او سفت \r\n وزن متقاربست يك سر * بنگاشته همچو درّ و گوهر \r\n خالى ز خطا و سهو گفته * صد گنج گهر درو نهفته \r\n من بنده كه درّ نظم سفتم * پنجاه و دو سال شعر گفتم \r\n شعرم كه به شعريان رسيده است * گوش ملك و فلك شنيدست \r\n هر وزن كه هست گفته‌ام پاك * زين خاطر تيز و طبع درّاك \r\n گرد در نظم او نگشتم * آن راه به عقل در نوشتم \r\n عيبم نكند كسى در اين باب * من مدعيم ولى نه كذّاب \r\n زين پس منم و دعاى سلطان * خورشيد ضمير چرخ گردان \r\n فغفور جهان و خسرو دين * سلطان و شهنشه خواقين \r\n شاهى كه جهان ازوست آباد * چشم فلك از جمال او شاد \r\n تا دور زمانه باد نامش * معمور همه جهان بكامش \r\n اولاد بنات و از بنينش * تا زيد « 2 » نشان آفرينش \r\n\r\n\r\n","description":"","footnote":"\r\n( 1 ) اين شعر در نسخهء تبريز نيامده است\r\n( 2 ) در اين كلمه « ز » در اصل هم محو شده و كلمه حدسى است . شايد : تأييد .\r\n","page_name":" 54 ","page_number":54},
  {"content":"\r\n\r\n بر دامن عدل پروريده * در سايهء فرش آرميده \r\n جمع امراش بوده يكسر * بر جملهء دشمنان مظفر \r\n رايات كمال پادشاهى * باداش ز ماه تا به ماهى \r\n عمر وزراش پانصد سال * در منصب و عدل و دولت و مال \r\n در طالع سعد نامشان باد * اقبال و ظفر غلامشان باد \r\n آصف هنر عطارد آيت * با دولت و عمر بىنهايت \r\n آمين كن اين دعا ملك باد * يارى ده دولتش فلك باد \r\n\r\n","description":"","footnote":"","page_name":" 55 ","page_number":55},
  {"content":"\r\n . \r\n","description":"","footnote":"","page_name":" 56 ","page_number":56},
  {"content":"\r\n\r\n\r\nفهرست ائمه عليهم السلام\r\n\r\nالاول فى الاختصار\r\n اول على است امام و الا * داماد رسول حق تعالى \r\n ثانى حسن على امام است * در عالم زاهدى بنام است \r\n آنگه چو حسين امام ثالث * كافتاد به ظلم در حوادث \r\n ديگر چو على كه چارمين بود * معروف به زين عابدين بود \r\n پنجم چو محمدست باقر * مانند پدر امام طاهر \r\n بوده ششمين امام صادق * جعفر كه بودش جهان موافق \r\n هفتم موسى بنام كاظم * وصفش چو ائمّهء اعاظم \r\n هشتم على الرضاش نامست * كو همچو پدر به حق امامست \r\n تاسع چو محمد جواد است * كو از على رضا « 1 » بزادست \r\n عاشر على است بن محمد * هاديش لقب نهاد اب و جد \r\n حادى عشر آنك مهترى داشت * او نام و نشان ز عسكرى داشت \r\n يعنى حسن على بنام اوست * محراب زمانه را امام اوست \r\n آخر چون محمد حسن نام * كو كرد مفارقت در ايّام \r\n او بود درين جهان نشانه * تا حال چه ديد در زمانه \r\n اينند دوازده كه گفتم * اين گوهرها به نظم سفتم \r\n\r\n\r\n","description":"","footnote":"\r\n( 1 ) در نسخهء « د » : على الرضا\r\n","page_name":" 57 ","page_number":57},
  {"content":"\r\n\r\n\r\nالثانى فى ذكر اسمائهم و القابهم و تاريخهم ولادتهم و موضع ولادتهم و اسامى امهاتهم و اعداد اولادهم و نقش خاتمهم و مدت اعمارهم و تاريخ وفاتهم\r\n\r\n[ تاريخ رسول الله ص 
  ]\r\n فهرست ائمه نام اين است * كز بعد رسول مرسلين است \r\n تاريخ محمدى بگويم * زان پس به سوى ائمه پويم \r\n\r\nاسمه عليه الصلاة و السلام « 1 »\r\n نامست رسول را محمد * يك جاى دگر خطابش احمد \r\n\r\nلقبه عليه السلام\r\n ايزد لقبش به مصطفى خواند * كان تا ابد الابد بذو ماند \r\n\r\nكنيته عليه السلام\r\n بوالقاسم بود كنيت او را * اين شاه جهان راست‌گو را \r\n\r\nتاريخ ولادته عليه السلام\r\n بيست و دوم از ربيع اول « 2 » * در روز دوشنبه شاه مرسل \r\n سال چهل و يكم بذ از فيل * ز قصه طير و از ابابيل \r\n كان شاه جهان جمال بنمود * بر چرخ مهى دگر در افزود \r\n\r\nموضع ولادته عليه السلام\r\n آنجا كه بزاد شاه و الا * جاى شعث است و جاى انوا \r\n\r\nاسم امّه عليه السلام\r\n نام آمنه بود ماذرش را * كافراشت ز فرّ خود سرش را \r\n\r\nنقش خاتمه عليه السلام\r\n بالاى نگين آن شهنشاه * به نوشته كه لا إله الاه « 3 » \r\n\r\nمدت عمره عليه السلام\r\n عمر نبى است شصت و سه سال * پيوسته زمانه را شده فال \r\n\r\nسبب وفاته عليه السلام\r\n\r\n\r\n","description":"","footnote":"\r\n( 1 ) در نسخهء « د » تعابير عليه السلام و . . . متفاوت شده و پيداست كه حال و هواى قرن دهم را دارد نه قرن هفتم ، هشتم را .\r\n( 2 ) در نسخهء « د » : بگذشت چه هفده از ربيع اول . به نظر مىرسد اصلاح كاتب باشد .\r\n( 3 ) التراتيب الاداريه ، ج 1 ، ص 180\r\n","page_name":" 58 ","page_number":58},
  {"content":"\r\n\r\n رنجش سبب وفات او بود * كو را ز سر سرير بربود \r\n\r\nتاريخ وفاته عليه السلام\r\n يوم الاثنين رسول مرسل * بيست و دوم از ربيع اول \r\n سال هجرى بيست و يك راست « 1 » * كان شاه از اين زمانه برخاست \r\n\r\nموضع قبره عليه السلام\r\n در خانهء خود شدست مدفون * از حكم خداى حى بىچون \r\n گنجست زمين ز مرقد او * شد گنج عبير و ناف آهو \r\n\r\nذكر امامت امير المؤمنين على بن ابى طالب عليه السلام و التحيّة\r\n بودست على امام اول * آن شير خداى و شاه مرسل \r\n\r\nلقبه عليه سلام الله\r\n القابش امير مؤمنين است * پشت امم و پناه دين است \r\n\r\nكنيته عليه السلام\r\n كنيت به ابو الحسن مرو راست * كان كنيت خوبش از حسن خواست \r\n\r\nتاريخ ولادته عليه السلام\r\n چون سيزده از رجب برآمد * آن شاه ز بطن مادر آمد \r\n سى كم يك سال رفته از فيل * كان شاه نشان وحى و تنزيل \r\n آدينه كه عيد مصطفى بود * آن شير خدا جمال بنمود \r\n\r\nموضع ولادته عليه السلام و التحية\r\n در كعبه پديد شد وجودش * كردند ملائكه سجودش \r\n گويند على ز كعبه بو يافت * خود كعبه فضيلتى ازو يافت \r\n\r\nاسم امّه عليه السلام\r\n از فاطمه دختر اسد زاد * كافاق شد از جمال او شاد \r\n\r\nاعداد اولاده عليه السلام\r\n بودش چهل و سه دانه گوهر * در يك نسخه ز ماده و نر \r\n جايى دگرست سى يكى كم * منظوم شدند جمله مفهم \r\n\r\nذكر اعقابه عليه السلام\r\n\r\n\r\n","description":"","footnote":"\r\n( 1 ) سال رحلت رسول خدا ( ص ) بدون شبهه يازدهم هجرى و روز رحلت ، به اختلاف ، بيست و هشتم صفر ، دوم ربيع الاول ، دوازدهم ربيع الاول و . . . است .\r\n","page_name":" 59 ","page_number":59},
  {"content":"\r\n\r\n از « 1 » پنج گزيده داشت اعقاب * مشهور به كنيت‌اند و القاب \r\n اول حسن و حسين و عباس * هر يك بنهاد اكمل الناس \r\n ديگر چو محمد و عمر بود * زين پنج گهر جهان برآسود \r\n\r\nنقش خاتمه عليه السلام\r\n بر دست نگين آن شهنشاه * منقوش به لا إله الاه « 2 » \r\n\r\nمدة عمره عليه السلام\r\n عمرش بگذشت شصت و يك سال * كو رفت از اين جهان قتّال \r\n\r\nسبب وفاته عليه السلام\r\n قتال وجود آن معظم * عبد الرحمن لعين ملجم \r\n\r\nتاريخ وفاته عليه السلام\r\n از روزه گذشته بيست و يك روز * آدينه جهان پرآتش و سوز \r\n آدينه به اول سحرگاه * در مسجد كوفه بود آن شاه \r\n\r\nموضع قبره عليه السلام\r\n قبرش به نجف عداش « 3 » . . خوانند * آنان كه نشانهء جهانند \r\n آن است كه مشهدش نشان است * كان كعبهء ثانى جهان است \r\n\r\nذكر الامام حسن بن على بن ابى طالب عليهما السلام و التحية\r\n نامش چون حسن امام ثانى * آن عين حيات جاوذانى \r\n\r\nلقبه عليه السلام\r\n داده لقبش زكىّ اب و جد * كنيت ز جهان ابو محمد \r\n\r\nتاريخ ولادته عليه السلام\r\n از روزه گذشته پانزده روز * آدينه شد او زمانه افروز \r\n هجرى نبى گذشته سه سال * كايّام گرفت از رخش فال \r\n\r\nموضع ولادته عليه السلام\r\n در شهر مدينه زاد آن ماه * بد خاتمش از مستعان بالله \r\n\r\nاسم امّه عليه السلام\r\n از فاطمه دختر نبى زاد * آن گلبن فصل و سرو آزاد \r\n\r\n\r\n","description":"","footnote":"\r\n( 1 ) در نسخهء « د » : آن .\r\n( 2 ) علل الشرايع ، ص 157\r\n( 3 ) در نسخهء « د » : عراش .\r\n","page_name":" 60 ","page_number":60},
  {"content":"\r\n\r\n\r\nاسم اولاده عليه السلام\r\n او بيست و چهار داشت فرزند * از ماده و نر همه برومند \r\n\r\nمدت عمره عليه السلام\r\n سالش چهل و دو بود از ايّام * زهر از كف دهر خورد ناكام \r\n\r\nسبب وفاته عليه السلام\r\n جعده زن او كه زهر داده * آن شوم ز اشعث است زاده \r\n\r\nتاريخ وفاته عليه السلام\r\n چارم ز مه جمادى اول * در يوم خميس ديد مقتل \r\n در تسعه و اربعين هجرت * خوردست ز دهر زهر ضجرت \r\n\r\nموضع قبره عليه السلام\r\n قبرش به بقيع در مدينه * آن شهر رسول راستينه \r\n\r\nذكر الامام الحسين بن على بن ابى طالب عليه السلام و التحية\r\n ثالث چو حسين امام معصوم * محروم ز روزگار و مظلوم \r\n\r\nلقبه عليه السلام\r\n زان رو لقبش شهيد گفتست * كان گنج شهيد پاك خفتست \r\n\r\nكنيته عليه السلام\r\n بو عبد الله كنيت اوست * آن جان و جهان كه او ملك خوست \r\n\r\nتاريخ ولادته عليه السلام\r\n در پنج رسيده ماه شعبان * شنبه كه به فال مىكنند آن \r\n سال هجرى رسيده در چار * كافروخت زمانه را به رخسار \r\n\r\nموضع ولادته عليه السلام\r\n آدينه « 1 » بزاده در مدينه * آن جنت عدن راستينه \r\n\r\nاسم امّه عليه السلام\r\n او نيز ز فاطمه بزاده * شد بر دو جهان دو در گشاده \r\n\r\nاعداد اولاده عليه السلام\r\n اولاد اناث و از ذكورش * شش داد مهيمن غفورش \r\n\r\n\r\n","description":"","footnote":"\r\n( 1 ) در نسخهء « د » : او نيز .\r\n","page_name":" 61 ","page_number":61},
  {"content":"\r\n\r\n\r\nنقش خاتمه عليه السلام\r\n انگشتريى كه داشت آن شاه * بر وى « ثقتى » « 1 » نبشته « بالله » « 2 » \r\n\r\nمدت عمره عليه السلام\r\n پنجاه بديذ و هشت از ايّام * از عمر كه راند كام و ناكام \r\n\r\nسبب وفاته عليه السلام\r\n آن شوم كه تيغ ظلم بگشود * در روش سنان بن انس بود \r\n\r\nتاريخ وفاته عليه السلام\r\n آدينه به عاشر محرم * زان ظلم سياه گشت عالم \r\n سال هجرى به شصت و يك بود * كان ظلم برو زمانه بنمود \r\n\r\nموضع قبره عليه السلام\r\n در موضع كربلاست خاكش * آلوده به خون وجود پاكش \r\n ذو الجوشن شوم بذ سرانجام * او كرد سرش جدا ز اندام \r\n يا رب كه فكنده باذ از دوش * دست و سر و پاى شمر ذو الجوش \r\n بر شمر و يزيد و آل مروان * كافر عملان برى ز ايمان \r\n از چرخ برين هزار نفرين * بر جان چنان سگان بىدين \r\n كم باد بنى اميه را نام * از دفتر و بر حروف ايّام \r\n\r\nذكر الامام على زين العابدين بن الحسين بن على بن ابى طالب عليه السلام\r\n چارم پسر حسين امام است * مانندهء جد ، عليش نام است \r\n\r\nلقبه عليه السلام\r\n جدش لقبى برو كه بنشاند * آن است كه زين عابدين خواند \r\n\r\nكنيته عليه السلام\r\n كنيت به ابو الحسن عيانش * خواندست زمين و آسمانش \r\n\r\nتاريخ ولادته عليه السلام\r\n هشتم ز مه ربيع اول * آمد به جهان چو وحى منزل \r\n سى رفته ز سال و هشت هجرى * كان ماه نمود چهر بدرى \r\n\r\n\r\n","description":"","footnote":"\r\n( 1 ) در نسخهء « د » : نقشى\r\n( 2 ) در منابع ، حسبى الله ، الحمد لله و ان الله بالغ امره نيز به عنوان نقش انگشترى آن حضرت آمده است .\r\n","page_name":" 62 ","page_number":62},
  {"content":"\r\n\r\n يوم الثلثاء ميانهء روز * بفروخت جمال گيتى افروز \r\n\r\nموضع ولادته عليه السلام\r\n در شهر مدينه شد هويدا * آن روح روان امام دانا \r\n\r\nاسم امّه عليه السلام\r\n از دختر كسرى آمد آن شاه * يعنى كه ز شهريار چون ماه \r\n\r\nاعداد اولاده عليه السلام\r\n اولاد ويند شانزده راست * زان جمله امام حق برجاست \r\n\r\nنقش خاتمه عليه السلام\r\n الله مبشرش نگين بود * آن شاه كه زين عابدين بود \r\n\r\nمدت عمره عليه السلام\r\n سالش ز زمانه هفت و پنجاه * بوذست به زير گردش ماه \r\n\r\nسبب وفاته عليه السلام\r\n عبد الملكش بكشت از سم * آن شوم كه گشت از اين جهان كم \r\n\r\nتاريخ وفاته عليه السلام\r\n يك شنبه دو روز از محرم * افتاده درين زمانه ماتم \r\n سال هجرى به خمس و تسعين * آدينه زمانه پر ز نفرين « 1 » \r\n\r\nموضع قبره عليه السلام\r\n قبرش به بقيع خلد ثانى * آن جنّت عدن جاودانى \r\n\r\nذكر الامام محمد الباقر بن على زين العابدين بن الحسين بن على بن ابى طالب عليهم السلام\r\n پنجم چو محمّدست باقر * مختار جهان امام طاهر \r\n\r\nلقبه عليه السلام\r\n باقر لقبش نهاده دوران * او بوذ امام پاك ايمان \r\n\r\nكنيته عليه السلام\r\n بو جعفرش است كنيت پاك * پاك آمده او ز عالم خاك \r\n\r\nتاريخ ولادته عليه السلام\r\n\r\n\r\n","description":"","footnote":"\r\n( 1 ) در نسخهء « د » : پر ز پروين .\r\n","page_name":" 63 ","page_number":63},
  {"content":"\r\n\r\n يوم الثلثاء سه از صفر بود * كو ماه به آفتاب بنمود \r\n سال هجرى به هفت و پنجاه * رويش بفروخت چهرهء ماه \r\n\r\nموضع ولادته عليه السلام\r\n در شهر مدينه زاد او هم * آن روضه كه هست خلد اعظم \r\n\r\nاسم امّه عليه السلام\r\n از دختر عمّ خويش زاده * ايزد در دولتش گشاده \r\n\r\nاعداد اولاده عليه السلام\r\n هشتش ز بنين و از بناتند * بگذشته ز دانش و صفاتند \r\n\r\nنقش خاتمه عليه السلام\r\n أؤمّل بالله بر نگينش * توفيق خدا در آستينش « 1 » \r\n\r\nمدت عمره عليه السلام\r\n پنجاه گذشت و هفت سالش * هم زهر وليد شد وبالش « 2 » \r\n\r\nسبب وفاته عليه السلام\r\n عبد الملكش بكشت از زهر * ظلم است صريح كرده در دهر \r\n\r\nتاريخ وفاته عليه السلام\r\n در سال صد و چهارده است * آه از دل و جان خلق برخاست \r\n كو شد ز زمانه زهر خورده * خون آب ز جام دهر خورده \r\n\r\nموضع قبره عليه السلام\r\n قبرش به بقيع پيش باب است * آن خاك ز بوش مشك ناب است \r\n\r\nذكر الامام جعفر الصادق بن محمد الباقر بن على بن الحسين بن على عليهم السلام\r\n جعفر ششمين امام صادق * عالم شده با دمش موافق \r\n\r\nلقبه عليه السلام\r\n صادق لقبش كه راست‌گو بود * آن كس كه خطا نگفت او بود \r\n\r\nكنيته عليه السلام\r\n بو عبد الله است كنيت او * برده ز جهان به صادقى گو \r\n\r\n\r\n","description":"","footnote":"\r\n( 1 ) در نسخهء « د » آخر هر دو مصرع ، « داشت » افزوده شده است .\r\n( 2 ) اين بيت در نسخهء « د » نيامده .\r\n","page_name":" 64 ","page_number":64},
  {"content":"\r\n\r\n\r\nتاريخ ولادته عليه السلام\r\n يك شنبه و « 1 » هفتم صفر بود * كو جام جمال چهر « 2 » بنمود \r\n يك سال كم از صد و سى آمد * كو لايق تخت « 3 » و كرسى آمد \r\n در نسخهء ديگرى بديدم * هشتاد و سه نقش بركشيدم \r\n گفتند برين بسى « 4 » حكايت * اما به روايت از روايت \r\n نگرفت « 5 » قرار بر نخستين * الا به ثلاثه و ثمانين \r\n\r\nموضع ولادته عليه السلام\r\n در شهر نبىّ ز مادر آمد * از قول ز دهر بر سر آمد \r\n\r\nاسم امّه عليه السلام\r\n فروه است بنام مادر او * مانندهء ماه منظر او \r\n از دختر قاسم محمد * پاك آمده است چون اب و جد \r\n\r\nاعداد اولاده عليه السلام\r\n ده بود بنات و از بنينش * مختار همه در آفرينش \r\n در دايره شانزده بديدم * در رشتهء نظمشان كشيدم \r\n\r\nنقش خاتمه عليه السلام\r\n نقشى كه به خاتم اندر افزود * « الله ولىّ نعمتى » بود \r\n\r\nمدت عمره عليه السلام\r\n سالش به دو نسخه شصت و پنج است * از دور جهان كه عمر سنج است \r\n در دايره به هشت و پنجاه * ديدم كه نبشته بود و سه ماه \r\n\r\nسبب وفاته عليه السلام\r\n كشتست ورا بزهر منصور * آن ناكس ظالم از خدا دور \r\n\r\nتاريخ وفاته عليه السلام\r\n اندر نهم ربيع ثانى * بگذشت ازين جهان فانى \r\n\r\nموضع قبره عليه السلام\r\n آن گنج نهفته در بقيع است * آن بقعه كه روضهء رفيع است \r\n\r\n\r\n","description":"","footnote":"\r\n( 1 ) در نسخهء « د » بدون « واو » .\r\n( 2 ) در نسخهء « د » : چهره .\r\n( 3 ) در اصل : لايق و تخت .\r\n( 4 ) در « د » : برين بسى .\r\n( 5 ) در « د » : بگرفت .\r\n","page_name":" 65 ","page_number":65},
  {"content":"\r\n\r\n\r\nذكر الامام موسى بن جعفر الصادق بن محمد الباقر بن على بن الحسين بن على عليهم السلام\r\n\r\nاسمه عليه السلام\r\n موسى كه امام هفتمين است * از جعفر صادق الامين است \r\n\r\nلقبه عليه السلام\r\n دارد لقب شريف كاظم * آن نور ائمهء اعاظم \r\n\r\nكنيته عليه السلام\r\n كنيت به ابو الحسن مر اوراست * از جد وى اين نشانه برخاست \r\n\r\nتاريخ ولادته عليه السلام\r\n يك شنبه هفتم صفر بود * كز طلعت او جهان برآسود \r\n اندر مايه و ثمان و خمسين * او گشت جمال آل ياسين \r\n\r\nموضع ولادته عليه السلام\r\n او هم به مدينه در به ابوا « 1 » * بنمود جمال عالم آرا \r\n\r\nاسم امه عليه السلام\r\n مادرش حميده پاك و مستور « 2 » * معروف و به بربريه مشهور \r\n\r\nاعداد اولاده عليه السلام\r\n او را سى و هفت دانه گوهر * دادست خداى پاك داور \r\n جايى دگرست هفت و پنجاه * منظوم شدست قصّه كوتاه \r\n\r\nنقش خاتمه عليه السلام\r\n العزّة للّه‌اش نگين بود * صد عزّتش اندر آستين بود \r\n\r\nمدت عمره عليه السلام\r\n پنجاه و چهار سال بودش * كايّام به ظلم در ربودش \r\n\r\nسبب وفاته عليه السلام\r\n هارون الرشيد زهر دادش * بر دست چو شربتى نهادش \r\n در نسخهء ديگر ابن شاهك * آن بابت « 3 » نفط و نار و آهك \r\n در حبس به زهر كشت او را * آن روح فرشته‌خو و بو را \r\n\r\n\r\n","description":"","footnote":"\r\n( 1 ) در اصل : انوا\r\n( 2 ) در « د » بدون « واو » .\r\n( 3 ) در « د » : باته .\r\n","page_name":" 66 ","page_number":66},
  {"content":"\r\n\r\n هر روز هزار باد نفرين * بر جان عدوّ « 1 » آل ياسين \r\n\r\nتاريخ وفاته عليه السلام\r\n در روز چهارشنبه آن ماه * اندر دهم رجب ز ناگاه \r\n سال از صد و هشت بود و هشتاد * كان سرو روان ز پا درافتاد \r\n\r\nموضع قبره عليه السلام\r\n جايش به مقابر قريش است * بغداد كه عيدگاه عيش است \r\n\r\nذكر الامام على الرضا بن موسى بن جعفر بن محمد بن على بن حسين بن على عليه السلام\r\n\r\nاسمه و لقبه عليه السلام\r\n هشتم چو على امام فاضل * بوذه لقبش رضاى كامل \r\n\r\nكنيته عليه السلام\r\n كنيت به ابو الحسن شنيذه * از جد و پدر به دو رسيذه \r\n\r\nتاريخ ولادته عليه السلام\r\n ذى الحجّه به يازده درآمد * كان نطفه ز بطن مادر آمد \r\n پنجاه و سه بوذ و صد ز ايّام * كو يافت به حق على رضا نام \r\n يوم الثلثاء ميانهء چاشت * نقش رخ او زمانه بنگاشت \r\n اين نسخه به قاف و ميم وحى بود * كو چهر « 2 » چون آفتاب بنمود \r\n\r\nموضع ولادته عليه السلام\r\n او نيز به شهر مصطفى زاد * يعنى كه مدينه جنّت‌آباد \r\n\r\nاسمه امه عليه السلام\r\n مادر بودست نجمه نامش * از فرّ پسر جهان بكامش \r\n تكتم به دگر صحيفه ديذم * نيز از دگران همين شنيذم \r\n\r\nاعداد اولاده عليه السلام\r\n شش بود اناث و از ذكورش * آراسته جمله از حضورش \r\n در جاى دگر يكى برومند * بوذست ورا بكام فرزند \r\n\r\nنقش خاتمه عليه السلام\r\n\r\n\r\n","description":"","footnote":"\r\n( 1 ) در « د » : عدوى .\r\n( 2 ) در « د » : چهره .\r\n","page_name":" 67 ","page_number":67},
  {"content":"\r\n\r\n بر خاتم او نوشته « الله * ربى انا عبد » و قصه كوتاه \r\n\r\nمدت عمره عليه السلام\r\n سالش چهل و نه و مهى چار * در آخر كار شد گرفتار \r\n در نسخهء اصل عمر آن شاه * بوذست قريب پنج و پنجاه \r\n\r\nسبب وفاته عليه السلام\r\n بوذه سبب وفات او زهر * اين ظلم چنين كه كرد در دهر \r\n مأمون كه خداى پرسد او را * كو كشت چنان فرشته‌خو را \r\n\r\nتاريخ وفاته عليه السلام\r\n شنبه بشد از جهان فانى * هفتم ز مه جماد ثانى \r\n يك بود و دو صد گذشته از سال * كو رفت ازين جهان قتّال \r\n\r\nموضع قبره عليه السلام\r\n در طوس نهفته است آن گنج * آن مهر عيان آسمان سنج \r\n\r\nذكر الامام محمد الجواد [ بن 
  ] على الرضا بن موسى الكاظم بن جعفر الصادق بن محمد الباقر ابن على زين العابدين بن حسين بن على عليه السلام\r\n\r\nاسمه عليه السلام\r\n بوذه نهمين امام ايّام * در ملك جهان محمّدش نام \r\n\r\nكنيته و لقبه عليه السلام\r\n بو جعفرش است كنيت خوب * دارد لقب از جواد منسوب \r\n\r\nتاريخ ولادته عليه السلام\r\n صد بود و نود فزون « 1 » بر آن پنج * دوشنبه كه شد عيان [ چنان 
  ] گنج \r\n اندر دهم رجب عيان شد * آفاق ز روش گلستان شد \r\n\r\nموضع ولادته عليه السلام\r\n در شهر مدينه زاد مامش * ايّام بسر ببرد كامش « 2 » \r\n\r\nاسم امّه عليه السلام\r\n\r\n\r\n","description":"","footnote":"\r\n( 1 ) در « د » كلمهء « فزون » نيامده .\r\n( 2 ) در حاشيهء نسخهء « د » اين بيت شعر كه كمترين ربطى به متن ندارد آمده :\r\n درد دل كردم ، تغافل كرد ، خوارى را ببين * گريه كردم ، خنده زد ، بىاعتبارى را ببين \r\n","page_name":" 68 ","page_number":68},
  {"content":"\r\n\r\n بوذست سكينه ماذر او * از حور بهشت يافته بو \r\n جاى دگرست خيزران نام * خواندست رضاش اندر ايّام \r\n\r\nاعداد اولاده عليه السلام\r\n شش گوهرش از صدف برآمد * يك دانه بزرگ بر سر آمد \r\n\r\nنقش خاتمه عليه السلام\r\n بر خاتم او كه جام جم بود * « بالشّكر تدوم و النّعم » بود \r\n\r\nمدت عمره عليه السلام\r\n عمريش كه داد حى بىچون * ديذم به دو جاى خمس و عشرون \r\n\r\nسبب وفاته عليه السلام\r\n بوذش سبب وفات هم زهر * پاداش كشنده كشتهء دهر \r\n گويند كه زهر معتصم داد * احسنت زهى خليفهء راد \r\n\r\nتاريخ وفاته عليه السلام\r\n ذى الحجّه به بيست و يك رسيذه * كو شد ز جهان جهان نديده \r\n اندر مأتين به ست و عشرين * چرخش بكشنده كرد نفرين \r\n\r\nموضع قبره عليه السلام\r\n قبرش « 1 » به قريش شهر بغداد * آن گنج در زمانه بنهاد \r\n\r\nذكر الامام على النقى بن محمد الجواد بن على الرضا بن موسى الكاظم بن جعفر الصادق بن محمد الباقر بن على زين العابدين بن حسين بن على عليه السلام\r\n\r\nاسمه عليه السلام\r\n بوذست على امام عاشر * همچون پذران خويش طاهر \r\n\r\nلقبه عليه السلام\r\n كرده لقبش به هادى ايّام * از نام على بيافته نام \r\n يك جاش به طيّب امين خواند * يك جاش نقىّ مؤمنين خواند \r\n\r\nكنيته عليه السلام\r\n هم بو الحسن است كنيت او * وه وه كه چه كنيتيست نيكو \r\n\r\n\r\n","description":"","footnote":"\r\n( 1 ) در نسخهء تبريز به خطا : شهرش .\r\n","page_name":" 69 ","page_number":69},
  {"content":"\r\n\r\n\r\nتاريخ ولادته عليه السلام\r\n يوم الاثنين اول شام * بگذشته ده و دو صد ز ايّام \r\n كو سايه فكند بر زمانه * آن دم كه جدا شد از سمانه \r\n در چارده جماد ثانى * ايّام بيافت كامرانى \r\n\r\nموضع ولادته عليه السلام\r\n او هم به مدينه سايه افكند * زان شهر رسول شد برومند \r\n\r\nاسم امه عليه السلام\r\n ام الولدش سمانه مادر * كآورد چنين شريف گوهر \r\n\r\nاعداد اولاده عليه السلام\r\n فرزند نرينه چار بودش * چون گوهر شاهوار بودش \r\n\r\nنقش خاتمه عليه السلام\r\n چون اصل نگينش از نجف بود * نقشش ز توكل و تكف « 1 » بود \r\n\r\nمدة عمره عليه السلام\r\n او بيست و چهارساله بوذست * كايّام برو ستم نموذست \r\n يك جاى يك و چهل برآمد * كان ماه به مشهد اندر آمد \r\n\r\nسبب وفاته عليه السلام\r\n بوذه سبب وفات زهرش * آن بوذه ز روزگار بهرش \r\n كرده متوكّلش گرفتار * آن بر صفت سپهر غدّار \r\n\r\nتاريخ وفاته عليه السلام\r\n در بيستم جماد ثانى * دوشنبه ازين جهان فانى \r\n پنجاه و چهار سال از ايّام * بعد از مأتين برفت ناكام \r\n\r\nموضع قبره عليه السلام\r\n در سامره خفته است آن شاه * صلوات بروست « 2 » رحمة اللّه \r\n\r\n\r\n","description":"","footnote":"\r\n( 1 ) در « د » : ز توكل به كف بود .\r\n( 2 ) در « د » : صلوات برو و\r\n","page_name":" 70 ","page_number":70},
  {"content":"\r\n\r\n\r\nذكر الامام حسن بن على النقى بن محمد بن على الرضا بن موسى الكاظم بن جعفر الصادق بن محمد الباقر بن على بن الحسين بن على [ بن 
  ] ابى طالب عليه السلام\r\n\r\nاسمه عليه السلام\r\n ديگر حسن است كز على زاد * مانند عليست عالم و راد \r\n\r\nلقبه عليه السلام\r\n از عسكريش لقب نهاده * گيتى در دانشش گشاده \r\n\r\nكنيته عليه السلام\r\n كنيت ز ابو محمدش بود * بابش لقبى نكو در افزود \r\n\r\nتاريخ ولادته عليه السلام\r\n در روز دوشنبه گشت ظاهر * چارم به مه ربيع آخر \r\n بوده مأتين و الثلاثون * در دايره ديذه‌ام يك افزون \r\n\r\nموضع ولادته عليه السلام\r\n در سامره شد جدا ز مادر * آن پاك نهاد پاك گوهر \r\n\r\nاسم امه عليه السلام\r\n بوذست حديثه مادر او * كافروخته كرد گوهر او « 1 » \r\n\r\nنقش خاتمه عليه السلام\r\n آن نقش نگين كه از نجف بود * الفاظ توكل و تكف بود « 2 » \r\n\r\nمدت عمره عليه السلام\r\n سى سال بقاش بود كم يك * بسيار بلا و عمر اندك \r\n هم معتصمش بكشت از سم * از ريش جهان نديده مرهم \r\n آدينه گه نماز پيشين * اندر مأتين برفت و ستين \r\n\r\nسبب وفاته عليه السلام\r\n زهرش سبب وفات بوده * از چشم زمانه خون گشوده \r\n\r\nموضع قبره عليه السلام\r\n در سامره پيش باب خفته * خاكيست درو دو درّ نهفته \r\n\r\n\r\n","description":"","footnote":"\r\n( 1 ) در « د » در پايان هر دو مصرع حرف « را » .\r\n( 2 ) اين بيت مانند بيتى است كه براى نقش نگين امام هادى ( عليه السلام ) سروده بود .\r\n","page_name":" 71 ","page_number":71},
  {"content":"\r\n\r\n\r\nذكر الامام الحجة القائم محمد بن الحسن العسكرى بن على الهادى بن محمد الجواد بن على الرضا بن موسى الكاظم بن جعفر الصادق بن محمد الباقر بن على زين العابدين ابن حسين بن على بن ابى طالب عليه السلام\r\n\r\nاسمه عليه السلام\r\n شاهى كه امام آخرين است * تاج سر آل ى « 1 » و سين است \r\n خوانند محمدش در آفاق * او جفت نداشت از جهان طاق \r\n\r\nلقبه عليه السلام\r\n الحجة و قائمش لقب بود * آن دم كه در زمانه بگشود \r\n\r\nكنيته عليه السلام\r\n بو القاسمش است كنيت پاك * چون كنيت پادشاه لولاك \r\n\r\nتاريخ ولادته عليه السلام\r\n آدينه به سيزده « 2 » ز شعبان * آمد به جهان ز فضل يزدان \r\n سال از دو صد است و پنج و پنجاه * كان شاه فزود نور در ماه \r\n\r\nموضع ولادته عليه السلام\r\n در سامره شد ولادت او * بوده ابدى سعادت او \r\n\r\nاسم امّه عليه السلام\r\n از نرجسه زاد آن يگانه * چون گشت در اين جهان نشانه \r\n\r\nدر آن كه اولاد نداشته\r\n اولاد نداشت از زمانه * آن دم كه دوان « 3 » شد از ميانه \r\n\r\nنقش خاتمه عليه السلام\r\n بر خاتم او كى « 4 » بىبها بود ! * « الثقة بالله الغنى » بود \r\n\r\nمدّت عمره عليه السلام\r\n در عمر ندانمش كه چند است * گفتن بر عقل ناپسند است \r\n\r\nتاريخ غيبت نمودن او عليه السلام\r\n غايب شدنش به عشر شوال * هشتاد و دو صد گذشته از سال \r\n نابوذن و بوذنش عيان نيست * گويند بگشت در جهان نيست \r\n اين است حديث و قصه كوتاه * القدرة و القضاء لله « 5 » \r\n\r\n\r\n","description":"","footnote":"\r\n( 1 ) در « د » : يا .\r\n( 2 ) چنين است در اصل .\r\n( 3 ) در « د » : روان .\r\n( 4 ) در « د » : كه .\r\n( 5 ) در پايان نسخهء دانشگاه آمده : و قد تم فى 15 شهر ذى القعدة الحرام سنة 913 « ثلاث و تسعمائة\r\n","page_name":" 72 ","page_number":72},
  {"content":"\r\n\r\n\r\n[ پيشباز سخن 
  ] « 1 »\r\n من بنده چون هفت‌ساله بودم * بىشعر دمى نمىغنودم \r\n خالى « 2 » ز عروض شعر گفتم * درهاى سخن بسى بسفتم \r\n چون پا به بلوغ در نهاذم * سر كيسهء سحر برگشاذم \r\n مدح و غزل و غرايب خوب * مقبول جهانيان و مرغوب \r\n در ملك جهان روانه كردم * خوذ را به سخن نشانه كردم \r\n مدح وزراى ملك‌پرور * گفتم به مثال درّ و گوهر \r\n زان نظم كه درّ و گوهر آمد * كانى زرم از جهان درآمد \r\n در خاك فشاندم تمامت * زان هيچ نيامدم ندامت \r\n با آنكه بسى بلا كشيذم * وز غصّه دمى نيارميذم \r\n پنجاه و نهم گذشت از ايّام * از عمر دمى نيافتم كام \r\n پير خردم فغان برآورد * اين بيت خوش از زبان برآورد \r\n كاى نظم غريب خوب معنى * حق است كه الغريب اعمى \r\n اين گنج كه يافتى نهانى * بگشاى به دانشى كه دانى \r\n كين گنج دوازده امام است * تا روز نشورت اين تمام است \r\n ديريست كه اين دفين نهانست * بردار كه گنج رايگان است \r\n گويند كه بىبلا و رنجى * پيرى به نشاط يافت گنجى \r\n بردى ز ميانه گوى ميدان * اى قاضى ساحر سخن دان \r\n\r\n\r\n","description":"","footnote":"\r\nالهجرية » .\r\n( 1 ) در متن اصلى عنوان چنين است : آغاز سخن به وصف حال خويش گويد و ابتدا به سيد المرسلين عليه افضل الصلوات .\r\n( 2 ) شايد : خامى .\r\n","page_name":" 73 ","page_number":73},
  {"content":"\r\n\r\n من بندهء كمترين عقلم * من مادح پاك دين عقلم \r\n كرد اين خرد خجسته فالم * مدحت‌گر خاندان و آلم \r\n جانم به فداى خاك ايشان * و آن روح و روان پاك ايشان \r\n ايشان كه امام و پادشاهند * دين‌پرور و سالكان دينند \r\n مردان و محققان دينند * شايسته مدح و آفرينند \r\n هر كس كه محب خاندان نيست * او را خبرى ز عقل و جان نيست \r\n آن كس كه ز عقل بىخبر ماند * پى رفت از آن ميانه خر ماند \r\n\r\nآغاز تواريخ النبى و الائمة عليهم الصلاة و السلام و التحية\r\n ز آباء و ز امهات ايشان * از مولد و از حيات ايشان \r\n از زادن [ و 
  ] موضع ولادت * و از مكمن و مدت و سيادت \r\n و ز كنيت و نامشان و القاب * از نقش نگينشان و انساب \r\n و آنگه ز بنات و از بنينشان * ايّام شهور و از سنيشان \r\n يوم به كذام ماه زادند * در دور كذام شاه زادند \r\n از سال و ز ماه و روز و هفته * زانها نكنم يكى نهفته \r\n ديگر سبب وفاتشان چيست * قتّال وجود پاكشان كيست \r\n هر گنج كذام جا نهفتست * هر شه به كذام روضه خفتست \r\n توفيق رفيق و يار من باد * اين مونس و غمگسار من باد \r\n\r\n","description":"","footnote":"","page_name":" 74 ","page_number":74},
  {"content":"\r\n\r\n\r\nتاريخ رسول رب العالمين و خاتم النبيين محمد المصطفى عليه الصلوات و التحية من اول ولادته الى غاية وفاته\r\n آغاز ز مصطفاست اول * شاهنشه انبياى مرسل \r\n تاريخ نخست ازو كنم ياد * كاوّل ز محمدست بنياد \r\n با نام خذا رديف نامش * طاوس ملايكه غلامش \r\n كردست خطابش ايزد پاك * لولاك لما خلقت الافلاك \r\n ناآمذه او به سوى عالم * نورش ببهشت ديذه آدم \r\n اوصاف وى از بيان برون است * از انجم آسمان فزون است \r\n تاريخ ولادتش بگويم * آنگه سوى نامهاش پويم \r\n اسماش تمام بر شمارم * بر صفحهء جان و دل نگارم \r\n\r\nاسماءه عليه الصلاة و السلام\r\n اول زين انبيايش * ناميست ز جمله نامهايش \r\n ديگر چو حبيب قبلة الله * قبله رخ اوست قصه كوتاه \r\n آنگاه به صادق الامين‌اش * چون طه و ك و ى و س اش \r\n ناميش به خاتم النبيين * در جمله كتابهاش تعيين \r\n جايى دگرش بشير گفتند * نامى دگرش نذير گفتند \r\n محمود و محمد است و احمد * موصوف به شرط و بسط بىحد \r\n عبد الله و معقب اوست عاقب * چون انور و مرسلست و صاحب \r\n ناميش دو منى . . است و حاشر * ناميش مزمّل و مدثّر \r\n اين جمله كه بيست و چار نام است * معدود تمام در كلام است \r\n\r\nاسماءه فى التوراة و الانجيل و الزبور عليه الصلاة و السلام\r\n اندر توريت ازين زياد است * زانها دو وجيد و مود و ماد است \r\n گفتا به من اين يهودى يار * يعنى كه ضمان امّت و نار \r\n\r\n","description":"","footnote":"","page_name":" 75 ","page_number":75},
  {"content":"\r\n\r\n اندر انجيل فرقليطاست « 1 » * معنيش نبى و داور ل است \r\n ماحى ناميش در زبورست * روشن‌تر از آفتاب و نورست \r\n كو نام بتان و بت‌پرستان * بسترد ز لوح كافرستان \r\n\r\nالقابه عليه السلام\r\n كردند لقب به مصطفايش * بگزيده به خلق بر خدايش \r\n ديگر لقبش نهاده مختار * خلّاق به حق خذاى جبّار \r\n مختار و فخور در كلام است * زين نوع ورا هزار نام است \r\n ديباچهء كارنامهء دين * طه نامش نشانه ياسين \r\n بوالقاسم بود كنيت او را * آن شاه جهان راست‌گو را \r\n\r\nتاريخ ولادته عليه السلام\r\n آن ذات مكرّم مطهّر * آن لحظه كه شد جذا ز مادر \r\n يوم الاثنين به آخر روز * روزى چو هزار عيد و نوروز \r\n بيست و دوم از ربيع اول * كز جملهء ماههاست افضل \r\n تاريخ زمانه بوذه از فيل * از قصهء طير و از ابابيل \r\n در احدى و اربعين آن سال * شد طلعت او زمانه را فال \r\n\r\nموضع ولادته عليه السلام\r\n بو طالب پاك دين حصارى * كردست بسان نوبهارى \r\n شب شنبه و بيست و يكّمى روز « 2 » * در جنّت مكه « 3 » بيت معمور \r\n مولود مباركش از آنجاست * بعضى گويند نى به ابواست « 4 » \r\n اما به حقير ديدهء دان « 5 » * در نسخهء اصل ديذه‌ام آن \r\n\r\n\r\n","description":"","footnote":"\r\n( 1 ) در اصل : قرقليطاست .\r\n( 2 ) در متن ، اين مصراع خط خورده و در حاشيه مصراع حاضر نوشته شده است .\r\n( 3 ) در اصل : مدينه . پيداست كه اشتباه است و به قرينهء « بيت معمور » بايد مكه باشد .\r\n( 4 ) به نظر مىرسد كه كسى محل تولد پيامبر ( ص ) را در ابواء ندانسته بلكه در مكه ، يا عسفان و يا ردم بنى جمح گفته‌اند كه درست آن همان محلى است كه در نزديكى مسجد الحرام به عنوان مولد النبى مشهور است . نگاه كنيد به ترجمهء مقالهء « اماكن تاريخى اسلامى در مكه مكرّمه » از حمد جاسر در : مقالات تاريخى ، رسول جعفريان ، دفتر سوم .\r\n( 5 ) كذا . اين مصراع هم خط خورده و به صورتى ناتمام در حاشيه نوشته شده است .\r\n","page_name":" 76 ","page_number":76},
  {"content":"\r\n\r\n\r\nاسامى آباءه عليه الصلاة و السلام\r\n نام پدران آن مطهّر * آن روح مجسم مصوّر \r\n معدود به اوست تا به آدم * پنجاه به حق نه بيش و نه كم \r\n آنها كه نشانهء جهانند * گفتن بولا كجا توانند \r\n من بنده برين سخن سوارم * يك يك بولا فرو شمارم \r\n اول به بيان پاك و برهان * عبد الله و عبد مطّلب دان \r\n هاشم سيمين پذر به اعزاز * خوانندش از آن بهاشمى باز \r\n چون عبد مناف چهارمين اب * قصى و مره و كلاب و كعب \r\n ديگر لؤى است ، غالب و فهر * كو زاده مالك است بن نضر \r\n زان پس چو خزيمه و كنانه * در ملك عرب شده فسانه \r\n بر قوم و قبيله بوده سرور * اين بود مقدم آن مؤخر \r\n آنگاه چو مدركست و الياس * هر يك بنهاد اكمل الناس \r\n نضرست و نزار و ابن عدنان * زان پس داين ز بدر ادّان ! « 1 » \r\n ديگر چو ثراست ابن يامين * منسوب به مردمى و تمكين \r\n آنگاه هميسع و تقدم * اين بود مؤخر آن مقدم \r\n بيست و نهم‌اند نبت « 2 » و قيدار « 3 » * در سى جور همى ادب نگه‌دار \r\n اجداد قديمش انبيايند * موصوف و گزيدهء خدايند « 4 » \r\n جان كرده فداى حق سماعيل * در كشتن خويش كرده تعجيل \r\n تا در عوضش خداى رحمان * از عالم غيب داد قربان \r\n سى و يكمين پذر براهيم * در بت‌شكنى نداشته بيم \r\n خواندست نبى خوذ خذايش * در نصّ كلام چند جايش \r\n تارح پدرش يقين نه آزر * ديدم بسه چار پاره دفتر \r\n ناحور بن « 5 » ارخو ابن فالج « 6 » * عابر چو خليل خوب طالع \r\n\r\n\r\n","description":"","footnote":"\r\n( 1 ) كذا .\r\n( 2 ) نابت يا نبايوت .\r\n( 3 ) در اصل يقدار . نابت و قيدار برادر هستند .\r\n( 4 ) از اين پس مؤلف نام اجداد ابراهيم را با استفاده از سلسله نسبى كه در سفر پيدايش تورات آمده ، آورده است كه البته دقتى هم در اقتباس نشده است .\r\n( 5 ) در تورات آمده : ناحور بن سروج بن رعو ارخو .\r\n( 6 ) در اصل : قالع\r\n","page_name":" 77 ","page_number":77},
  {"content":"\r\n\r\n زان رو كه نبيست نام او هود * بستوذه ورا خذاى معبود \r\n سالح « 1 » پدرش به حق نكو نام * ارفحشدست « 2 » زان سپس سام \r\n آنگه پدرست سام را نوح * پيغمبر و آمذه برو روح \r\n ديگر لمك « 3 » و متوشلح بود * از هر دو ، خذاى بوذه خشنود \r\n بوذه چهل و چهارم ادريس * پيغمبر پاك دين چو برجيس \r\n اخنوخ فرشته نامش اول * او بوذه ز انبياى مرسل \r\n مهللئلست و يا رد و قينان « 4 » * از هر سه نخست يرد « 5 » را دان \r\n قينان پدرست زادهء از نوش « 6 » * يك نام نكرده‌ام فراموش \r\n نوش است ز شيث و شيث از آدم * پنجاه شد و نشد يكى كم \r\n او گرچه ز پشت آدم آمد * بر جمله جهان مقدّم آمد \r\n نام پدران او بگفتم * اين درّ به زبان نظم سفتم \r\n زين پس من و نام امّهاتش * وز خواستن مخدراتش \r\n\r\nاسم امّه عليه السلام\r\n نام آمنه بود مادرش را * كافراشت ز فرّ خوذ سرش را \r\n بانو و خلاصهء عرب بود * منسوب به دختر وهب بود \r\n از عبد مناف بن كلابست * بر قوم و قبيله انتخابست \r\n يك چند بخورد شير مادر * آن پاك سلالهء مطهر \r\n\r\nاسامى دايگان او عليه السلام\r\n توبه . . كه كنيزكى عجب بود * مستوره عتيق بولهب بود \r\n يك چند دگر بخورد ازو شير * آن دايه بشد ز عالم پير \r\n زان پيش به حمزه شير داده * چرخش در بخت بر گشاده \r\n\r\nسايرها « 7 » عليه الصلاة و السلام\r\n يك زن ديگر از قبيلهء سعد * بخشنده خداست طالع سعد \r\n او شير خودش تمام داده * تا آخر انفطام داده \r\n\r\n\r\n","description":"","footnote":"\r\n( 1 ) شلح\r\n( 2 ) ارفكشد\r\n( 3 ) در اصل : ملك\r\n( 4 ) ترتيب نسب بر اساس تورات چنين است : اخنوخ بن يا رد بن مهللئيل بن قينان .\r\n( 5 ) همان يا رد . به اين معنى كه در ترتيب ، يرد مقدم بر مهللئل است .\r\n( 6 ) صحيح آن انوش .\r\n( 7 ) كذا .\r\n","page_name":" 78 ","page_number":78},
  {"content":"\r\n\r\n\r\nبردن آمنه او را پيش اخوال عليه الصلاة و السلام\r\n شش‌ساله چو كرد ماذر او را * آن پادشه فرشته‌خو را \r\n بردش به مدينه پيش اخوال * در شهر مدينه ماند دو سال \r\n اولاد عبيدى ابن نجار * بوذند سه چار خال دين دار \r\n چون كرد مراجعت به ابواء « 1 » * ماذرش وفات يافت آنجا \r\n رفت آن صدف خجسته در خاك * غمگين شذه پادشاه لولاك \r\n\r\nاولاده عليه الصلاة و السلام\r\n عبد الله و قاسم آن دو گوهر * زو زاد نخست چار دختر \r\n آن هر دو گهر كه گشت ظاهر * منسوب به طيب است و طاهر \r\n بوالقاسمش آنك بوذ كنيت * از قاسمش آمذست به نيت \r\n و إن چار گهر سلالهء پاك * نز باد و ز آب و آتش و خاك \r\n الا كه ز روح پاك چون حور * رضوان ستذه ز روى شان نور \r\n\r\nذكر زينب بنته عليه الصلاة و السلام\r\n زينب كه مهين دختران بود * پيوسته رضاى مادران بود \r\n تا گرداند ز روى اخلاص * شاه رسلش زن ابو العاص \r\n كو خواهر زاد مادرش بود * زان روى عظيم در خورش بود \r\n زينب كه بخواستش ابو العاص * زو زاد شريف دخترى خاص \r\n او را على از براى خود خواست * چون فاطمه از ميانه برخاست \r\n آن نام نه جاى اين مقام است * كين باب هنوز ناتمام است \r\n\r\nدختر دويم او عليه الصلاة و السلام\r\n آنگاه رقيه بود ثانى * كو هيچ نيافت زندگانى \r\n شو عتبه بن ابى لهب داشت * كز شومى شوى ، رنج دل داشت \r\n او را سه طلاق داد شويش * نفرين رسول يافت رويش \r\n گفتا كه سگش خوراد يا رب * شيريش بخورد هم در آن شب \r\n زان پس عثمان بخواست او را * آن بكر فرشته رو و مو را \r\n آن گوهر نابسوذهء پاك * با مهر خداى رفت در خاك \r\n\r\n\r\n","description":"","footnote":"\r\n( 1 ) در اصل : انواء\r\n","page_name":" 79 ","page_number":79},
  {"content":"\r\n\r\n آن هر دو نيامده قبولش * زان رو نشد از دو شو ، دخولش \r\n پيش از عثمان وفات بوذش * الحق نظر نجات بوذش \r\n\r\nدختر سيوم او عليه الصلاة و السلام\r\n درّ سيمين چو ام كلثوم * او نيز ز بخت خويش محروم \r\n عثمانش بخواست از پيمبر * بردش به حرم بجاى خواهر \r\n آلوذه تنش بذو نشد هم * بيرون شد ازين جهان مسلم \r\n عثمان ز حيا و شرم كو داشت * كرد از بر راه او فرو داشت \r\n در خاك شد از دو شو سلامت * با مهر بماند تا قيامت \r\n هر كس كه درين سخن گفت * با كفر و ضلالتست هم جفت \r\n\r\nذكر فاطمه دختر چهارم او عليه الصلاة و السلام\r\n دردانهء چارمش بتول است * كز جمله گزيدهء رسولست \r\n ده نام بزرگش از پذر بود * هر يك ز دگر شريف‌تر بود \r\n كو را صفتى فزون ز اينهاست * گر شرح دهم نه جايش اينجاست \r\n در وصف اگر زبان برانم * از كار ائمّه بازمانم \r\n هر چند كه آخرين شان است * حلواست كه آخرين خوان است \r\n آن شرح بجاى خويش گويم * كم باذم اگر نه بيش گويم \r\n\r\nذكر ابنه ابراهيم عليه الصلاة و السلام\r\n از ماريه داشت نطفهء پاك * ناديده زمانه رفت در خاك \r\n نام خوش پاك او براهيم * يك‌ساله شذه به خاك تسليم \r\n\r\nذكر زنان او عليه الصلاة و السلام\r\n گويم صفت مخدّراتش * از بكر كه بوذ و ثيّباتش \r\n اول حرمش خديجه بوذه * ايزد در بخت او گشوده \r\n او دخت خويلد اسد بود * ز آباش خداى بوذه خشنود \r\n بوذست زن عتيق از آن پيش * بودش يكى از قبيلهء خويش \r\n زو داشته دخترى پرىروى * بوهاله بن اسد شدش شوى « 1 » \r\n زان پس چو رسول خواست او را * آن حوروش بهشت بو را \r\n\r\n\r\n","description":"","footnote":"\r\n( 1 ) گفته‌اند كه خديجه عليها سلام ، ابتدا همسر عتيق بن عابد مخزومى بوده و سپس همسر ابو هاله هند بن نباش . و البته اختلاف است كه ابتدا همسر كداميك بوده است . دربارهء اين كه برخى از منابع شيعه ، مسأله بكر بودن وى را مطرح كرده‌اند بنگريد به : الصحيح من سيرة النبى ( ص ) ، 2 / 122 - 125\r\n","page_name":" 80 ","page_number":80},
  {"content":"\r\n\r\n\r\nاول زن او خديجه ، عليه و السلام\r\n دوران خديجه بيست و يك سال * با شاه رسل به بهترين حال \r\n قبرش به مدينه در بقيعست * كان بقعه چو جنت رفيعست « 1 » \r\n\r\nزن دويم او عليه الصلاة و السلام\r\n ثانى حرمش زنى مسلمان * بوذه زن ابن عمرو ، سكران \r\n سكران ز زمانه چون كه برخاست * پيغمبرش از براى خود خواست \r\n از دختر زمعه بوذ از شام * آسوده زنى و سوده‌اش نام \r\n يك سال نديده روى دوران * كز حضرت حق بيافت فرمان « 2 » \r\n\r\nزن سيوم او عليه الصلاة و السلام\r\n بوبكر كه يار غار او بود * فرمان بر و دوستدار او بود \r\n عايشهء بكر را ازو خواست * بوبكر از آن جهان بياراست \r\n كو زن پذرش شد از زمانه * ناميش بماند جاوذانه \r\n چون دختر خويش را بذو داد * آن بكر بسان سرو آزاد \r\n نه سال تمام نارسيذه * آغوش پيمبرى بديذه \r\n دوران حيات خويش رانده * تا دور معاويه بمانده \r\n آن لعنتيش فكند در چاه * آن دشمن آل لعنه الله \r\n زان روى ز گور او نشان نيست * گورش بجز اندر آن جهان نيست \r\n سالش برسيد تا به هفتاد * تا آخر عمر در چه افتاد \r\n آن قصه چو عمر او درازست * درهاى جهان بظلم بازست « 3 » \r\n\r\n\r\n","description":"","footnote":"\r\n( 1 ) اين گفتهء مصنف واقعا عجيب است . خديجه پيش از هجرت درگذشت و بنا به نقل منابع ، در قبرستان حجون در مكه مدفون شد .\r\n( 2 ) درگذشت سوده در اواخر خلافت عمر بوده است . نك : اسد الغابه ، 7 / 158\r\n( 3 ) اين خبر هم در مصادر خاصى كه نوعا برخى از داستانهاى عاميانه در جامعهء شيعه را ثبت مىكرده‌اند ، آمده است . عماد طبرى در « كامل بهائى » ( 2 / 270 ) نوشته است : چون معاويه به مكه رسيد تا براى يزيد بيعت بستاند و جمله عراق و حجاز بر او و بر يزيد بيعت كرده بودند ، عايشه تهديدى فرستاد بر وى كه برادرم محمد بن ابى بكر را كشتى و براى يزيد بيعت مىستانى . . . معاويه ابو هريره و شرحبيل را با هداياى بسيار به وى فرستاد به چند نوبت و وعده‌ها داد كه با او صلح كند . . . روزى پيام فرستاد كه توقع است كه ام المؤمنين ما را به تشريف خود مشرف سازد و چاهى بكند و به آهك پر كرد و فرشى گران‌مايه آنجا گسترد و كرسى بر سر آن نهاد و وقت نماز خفتن او را بخواند و گفت چندين هزار دينار نثار خواهم كرد . عايشه بيرون آمد با غلام هندى و بر مصرى سوار شده معاويه او را اعزاز كرد و بدان كرسى اشارت كرد كه بنشيند . چون آنجا بنشست فرو شد به چاه . در حال معاويه گفت تا غلام و خر را هم\r\n","page_name":" 81 ","page_number":81},
  {"content":"\r\n\r\n\r\nزن چهارم او عليه الصلاة و السلام\r\n چارم زنش آنك او تن خويش * بخشيد بپادشاه درويش \r\n بوذ ام شريك نام آن ماه * اميد دراز و قصّه كوتاه \r\n زان پيش زن ابو العلا بود * اين بين كه كجا و آن كجا بود \r\n\r\nزن پنجم او عليه الصلاة و السلام\r\n پنجم زن اوست حفصه‌اش نام * از شوى و پذر نيافته كام \r\n او دختر پاك دين عمر بود * فاروق كه در جهان سمر بود \r\n كو بود زن خنيس « 1 » از آن پيش * سهمى نسبى مصالح‌انديش \r\n آن وقت بيافت حفصه فرمان * كافتاد خليفه‌اى به عثمان \r\n\r\nزن ششم او عليه الصلاة و السلام\r\n بوذه ششمين زنش زمانه * از ام حبيبيش نشانه « 2 » \r\n جحش الاسديش « 3 » بوذه شوهر * زان پيش كه خواستش پيمبر \r\n\r\nزن هفتم او عليه الصلاة و السلام\r\n هفتم زنش ام سلمه نامى * در عالم زهد خوش كلامى \r\n كو دختر عمه بوذ او را * آن خسرو دين راست‌گو را \r\n بو سلمه نخست بوذه شويش * عبد الاسدى نشان كويش \r\n هند آمذه نام آن ستيره « 4 » * آباش اميه و مغيره « 5 » \r\n او دختركى و يك پسر « 6 » داشت * در بصره ز حرب بر سپر داشت \r\n بحرين چو گرفت شاه مردان * شاهنشه دين و شير يزدان \r\n بسپرد بذو همه ولايت * با مال و منال بىنهايت « 7 » \r\n او را به مدينه نسل و اعقاب * هستند بسى به مال و انساب \r\n شيبه است و نصاح از موالى * خفته همه اندر آن حوالى \r\n\r\n\r\n","description":"","footnote":"\r\nبكشتند ! و هم در آن چاه انداختند و خاك انباشتند .\r\n( 1 ) خنيس بن خذافة السهمى .\r\n( 2 ) ام حبيبه دختر ابو سفيان .\r\n( 3 ) عبيد الله بن جحش اسدى شوهر وى ، از مهاجران حبشه بود . در آنجا مسيحى شد و از شدت شراب‌خوارى بمرد . رسول خدا ( ص ) از مدينه پيغام فرستاد تا ام حبيبه را به عقد ايشان درآوردند .\r\n( 4 ) به معناى مستوره .\r\n( 5 ) ام سلمه بنت ابى امية بن مغيرهء مخزومى .\r\n( 6 ) براى وى چهار فرزند ياد كرده‌اند . نك : نسب قريش مصعب زبيرى ، ص 337 ؛ اسد الغابه ، 7 / 341\r\n( 7 ) عمر بن ابى سلمه در زمان رحلت رسول خدا ( ص ) نه‌ساله بود . در جنگ جمل شركت كرد و از طرف آن حضرت حاكم بحرين و فارس بود و در سال 83 در مدينه درگذشت . نك : اسد الغابه ، 4 / 183\r\n","page_name":" 82 ","page_number":82},
  {"content":"\r\n\r\n\r\nزن هشتم او عليه الصلاة و السلام\r\n هشتم زن اوست زينبش نام * نابوذه زنى چو او در ايّام \r\n او دختر عبد مطّلب بود « 1 » * از شوهر خود نبوده خشنود \r\n شويى داشته زيد حارثه نام * زان شوى طلاق يافت ناكام \r\n او نيز به غم روانه شد پاك * در خاك كه خاك بر سر خاك \r\n در دور خلافت عمر مرد * او را عمرش به خاك بسپرد \r\n\r\nزن نهم او عليه الصلاة و السلام\r\n يك زن ز عبيده بازمانده * زينب پذرش به نام خوانده « 2 » \r\n از عبد مطلبش نسب بود * با جاه و جمال و با حسب بود \r\n او بود نهم زن پيمبر * زو هم نه پسر شدش نه دختر \r\n پيش از نبيش رسيد فرمان * با خاك شد او به حكم يزدان \r\n\r\nزن دهم او عليه الصلاة و السلام\r\n ميمونه زنى كه چون پرى بود * منكوحهء ابن عامرى بود « 3 » \r\n از بعد وفات شوى اول * شد در حرم نبى مرسل \r\n از بعد سه چار ماه آن ماه * ناگاه وفات يافت در راه \r\n از عمرهء مكه بازگشته * بىاو غم او دراز گشته \r\n\r\nزن يازدهم او عليه الصلاة و السلام\r\n شد يازدهم زنش جويره * معصومه چو دختر مغيره \r\n بوذه « 4 » پذر ابن اخطب او را * آن بخت نكو رسول شو را \r\n بر جاى نشاند خواهرش را * بفراشت به فرّ خود سرش را \r\n با صدق وفا صفيه نامش * مىداشت نبى به احترامش \r\n گويند كه اخطب آن دو خواهر * آورد به غارت او ز خيبر \r\n زان پس خط عتق هر دو داده * در وجه صداقشان نهاده \r\n\r\nزن دوازدهم او عليه الصلاة و السلام\r\n از دختر قيس و آن قبيله * در خواست از اين زنى اصيله \r\n\r\n\r\n","description":"","footnote":"\r\n( 1 ) مادر زينب بنت جحش ، اميمه دختر عبد المطلب بود .\r\n( 2 ) زينب بنت خزيمه بن حارث همسر عبيدة بن حارث . . . بن عبد مناف بوده است .\r\n( 3 ) وى پيش از رسول خدا ( ص ) همسر ابو سبرة بن ابى ابراهيم عامرى بوده است .\r\n( 4 ) از اينجا دربارهء صفيه دختر حيى بن اخطب است .\r\n","page_name":" 83 ","page_number":83},
  {"content":"\r\n\r\n چون ديد رخش طلاق داذش * آزادگى و صداق دادش \r\n\r\nزن سيزدهم او عليه الصلاة و السلام\r\n بس فاطمه بود بنت ضحاك * با زيور و زيب دخترى پاك \r\n او نيز ازو جدائيى يافت * در راه حق آشنائيى يافت \r\n زان داشت به دنيا اختيارى * بنشست بكام روزگارى \r\n در گريه فتاد تا كه شد پير * زان سان كه به گريه خواستى شير \r\n روزى بگريست بس بزارى * مانندهء ابر نوبهارى \r\n گفتا منم آنكه بهر دنيا * بفروخته‌ام سراى عقبى \r\n بدبختى من مرا در اين كار * افكند چنين بزارى زار \r\n\r\nزن چهاردهم او عليه الصلاة و السلام\r\n اسماى شراحليش « 1 » زن شد * او نيز به كار خويشتن شد \r\n زن گفت به او اعوذ بالله * تا بخت بدش فكند در چاه \r\n ملكيه چو امتناع بنموذ * شاه رسلش طلاق فرموذ \r\n عذّب بمعاذ از رسول است « 2 » * در باب زنان ما قبول است \r\n\r\nزن پانزدهم او عليه الصلاة و السلام\r\n پس عمره بنت زيد را خواست * تا خانه وصل ازو كند راست \r\n ناگاه سپيديى درو ديد * چون ديد كه او به آن نيرزيد \r\n رد كرد و نشد بذو دخولش * با عيب چنان نشد قبولش \r\n ليلى حطيم دخترى خوب * انصارى و در قبيله منسوب \r\n زن كردش و كرد استمالت * درخواست زن از بنى اقالت \r\n گفتا كه اقالهء دو داذم * پاى تو ز بند برگشاذم \r\n\r\nزنان كه بعد ازو بازماند ، عليه السلام\r\n چون رفت و جهان بجاى بگذاشت * از بعد وفات نه حرم داشت \r\n عايشه و صفيه و جويره * هندست نبيرهء مغيره \r\n ميمونه و ماذر حبيبه * چون زينب و صفيه حسينه \r\n\r\n\r\n","description":"","footnote":"\r\n( 1 ) اسماء بنت نعمان بن ابى الجون بن الاسود بن الحارث بن شراحيل . . .\r\n( 2 ) اين زن ، وقتى كه پيامبر را ديد ، از وى به خدا پناه برد و همين سبب شد تا حضرت پيش از نزديكى او را طلاق دهد .\r\n","page_name":" 84 ","page_number":84},
  {"content":"\r\n\r\n سوذه كه نبود ازو دخولش * بخشيد به عايشه رسولش \r\n\r\nابناء عمّه عليه الصلاة و السلام\r\n از عبد مطلبش كه عم بود * نه شير بسان روستم بود \r\n بو طالب و حارث و مقوم * چون حمزهء شير اژدها دم \r\n عبدان و فرار و بولهب نام * عباس و زبير مرد ايّام \r\n\r\nنقش خاتمه عليه الصلاة و السلام\r\n بالاى نگين آن شهنشاه * بر نام رسول بوذ و الله \r\n\r\nشرح معراج او عليه الصلاة و السلام\r\n معراج وى از بيان برونست * از ترجمه جهان فزون است \r\n افزون ز عروج آسمان است * بيرون ز نشان لامكان است \r\n گويند كه جسم را ز سفلى * ممكن نبود عروج علوى \r\n بر رفتن او به حكم او نيست * آن سير و سفر به امر مولاست \r\n كن گفت نبود مر جهان را * برساخت ز دودى آسمان را \r\n عيسى بر اوست شيرخوارى * ادريس برش چو پيشكارى \r\n آن هر دو بر آسمان رسيدند * مأواگه خود عيان بديدند \r\n موسى كه كليم بوذ نامش * زانست كه بوذ هم كلامش \r\n صد ره كلمات راند با حق * صد قصه دلير خواند با حق \r\n آن هر دو چو بر فلك رسيدند * اوج ملكوت جمله ديدند \r\n اين قصه قوم گفته صد بار * بر طور برآمذه به گفتار \r\n از حق به زبان بىزبانى * بشنيده نداى لن ترانى \r\n ليكن انظر الى الجبل گفت * زو نور نهاد خويش بنهفت \r\n كافتاذ ز خويش رفت و برخاست * صد بار دگر مراد خود خواست \r\n آنك از ملكوت برتر آمد * چون بر ملكوت بر نيامد \r\n آن را كه خذا به خويش خواند * روح القدسش بر آن براند \r\n چون او كسى آنك ايزد پاك * كردست خطاب او به لولاك \r\n ده جاى حبيب گفته نامش * صد باره ستوده در كلامش \r\n ملك دو جهان به نام او كرد * كونين در اهتمام او كرد \r\n\r\n","description":"","footnote":"","page_name":" 85 ","page_number":85},
  {"content":"\r\n\r\n ماندست ز ماه تا به ماهى * حكمش به اوامر و نواهى \r\n حاكم كردست در جهانش * تا دامن آخر الزمانش \r\n شاهان جهان مملكت جوى * ماليده بر آستان او روى \r\n حكمى كه به عالم او نهاذست * راهى كه به خلق برگشاذست \r\n ماندست فزون هفتصد سال * احكام نبوتش بر آن حال \r\n از معجزه‌هاى او كه بوذست * چيزى كه در اين جهان نموذست \r\n آن جمله مگير از آن مكن ياد * آن بين كه ز نو شدست بنياد \r\n از بعد قريب هفتصد سال * كو رفت از اين جهان محتال \r\n احكام و اوامرش بر آن سان * ماندست و نديده هيچ نقصان \r\n الا كه زياد مىشود نيز * احكام فرايضش به هر چيز \r\n ترسا و جهود و گبر و كافر * در دين وى آمدند ظاهر \r\n خانان زمانه و خواقين * شاهان يگانه و سلاطين \r\n احكام و امور او بديدند * از عقل به غور او رسيدند \r\n سر بر خط امر او نهاذند * درهاى دگر ز نو گشاذند \r\n بنياد امور اوست محكم * يك ذره از آن نمىشود كم \r\n هر چيز كه حكم او بياراست * بفزود و نكاست آنچه او خواست \r\n تا هست جهان و چرخ گردان * در دين نبى مباد نقصان \r\n شاهان كه طريق صدق پويند * جز دين محمدى نجويند \r\n تا دامن انقراض عالم * مويى نشود ز دين او كم \r\n حكمش كه زمانه را زيادست * هر روز زياد بر زيادست \r\n\r\nمعجزات طلب كردن قوم قريش از او عليه السلام\r\n چون كرد نبوّت آشكارا * بر قوم يهودى و نصارا \r\n بسيار ز صدق بگرويدند * زان معجزه‌هاى او كه ديدند \r\n قومى ز قريشيان خون خوار * كردند به معجزاتش انكار \r\n ديدند نشان او زهر باب * گفتند كه جادوست و كذاب \r\n او را گفتند يا محمد * اين معجزه‌هاى تست بىحد \r\n زينها كه همىكنى بدعوى * يك چند بما نما به معنى \r\n تا ما به تو آوريم ايمان * از صدق دل و محبت و جان \r\n\r\n","description":"","footnote":"","page_name":" 86 ","page_number":86},
  {"content":"\r\n\r\n گفتا كه ز من مرادتان چيست * زان چيز كه عقليست و علميست \r\n\r\nمعجزات طلب كردن ازو كه با درخت در آواز آيد و درخت را به خود خواند و گواهى پرسد و يك نيمه بازرود و يك نيمه بماند\r\n ديدند يكى درخت عالى * بفراخته سر در آن حوالى \r\n ببخش سوى گاو و ماهى و آب * شاخش سوى ماه آسمان تاب \r\n گفتند درخت را به خود خوان * كآيد بر تو به حكم و فرمان \r\n از بيخ اگر روان برآيد * از حكم به خدمت تو آيد \r\n يك نيمه بجاى خود رود بازداده * به نبوت تو آواز \r\n ما جمله به دين تو درآييم * از ملت و كيش خود برآييم \r\n شاه رسل آن رسول يزدان * داناى رموز سر قرآن \r\n ناديده كتاب و كرده تحصيل * از درس خدا و علم تأويل \r\n چون كرد درخت را اشارت * زان بود درخت را بشارت \r\n در حال روان ز بيخ برخاست * آمد بر او چنانك او خواست \r\n گفتا به درخت كاى سرافراز * با طوبى و سدره بوده انباز \r\n اى بارور بلند پايه * فرخنده پى و خجسته سايه \r\n گر زانك تو بندهء خدايى * بر راستيم بده گواهى \r\n در حال درخت گردن افراز * آمد ز درون خود به آواز \r\n گفتا به يكى كه جز يكى نيست * در حكم نبوتت شكى نيست \r\n از ماه دهند تا به ماهى * بر حكم نبوتت گواهى \r\n يك نيمه درخت رفت تا جاى * يك نيمه بر رسول برپاى \r\n اين معجزه را به آيت آيت * بوذست ز مرتضى روايت \r\n او گفت كه من نشسته بودم * ديدم نه ز ديگرى شنيدم \r\n اين معجزهء نخست او بود * آن روز كه او به خلق بنمود \r\n من زود درآمدم به ايمان * از صدق درون بدين ديّان \r\n هر كس كه بدين نمايد انكار * او نيست به جز ز اهل كفار \r\n\r\n","description":"","footnote":"","page_name":" 87 ","page_number":87},
  {"content":"\r\n\r\n\r\nمعجزهء ديگر بيرون آوردن آب از انگشت به التماس قوم قريش\r\n روزى كه عزيمت غزا كرد * رخ سوى اعادى خدا كرد \r\n در باديه آب كس نمىيافت * بر لشكرش آفتاب مىتافت \r\n بىآبى و راه و ريگ و گرماست * فرياد از آن گروه برخاست \r\n بودند هزار آدمى بيش * از زمرهء آشنا و از خويش \r\n نزديك وى آمدند يك سر * فرياد كنان به پيش او در \r\n گفتند اگر آب روى خواهى * بنماى ز معجز آب و ماهى \r\n تا ما همه بر رسالت تو * بر راستى مقالت تو \r\n باشيم گواه و جان سپاريم * سر بر خط بندگيت داريم \r\n آن شحنهء انبياى مرسل * آن صدرنشين تخت اول \r\n فهرست مبانى و معانى * آن عين حيات جاودانى \r\n يكباره ركو و كوزه‌اى خواست * تر كرد ركو از آب و برخاست \r\n انگشت در آن ميانه بنهاد * بفشرد و ز پنجه آب بگشاد \r\n ز انگشتانش روانه شد آب * تا لشكر از آن شدند سيراب \r\n هر مرد كه خيك و كوزه‌اى داشت * پر كرد و يكى بجاى نگذاشت \r\n آن معجزهء دگر كه ديدند * آن قوم تمام بگرويدند \r\n باريد چو ابر آسمانى * انگشت وى آب زندگانى \r\n ز انگشت دو معجزه نمودست * كانگشت‌نماى خلق بوذست \r\n آن معجزه بوذ از پى ماه * كان گشت دو نيمه قصه كوتاه \r\n آن باب به جاى خويش گويم * چون مهر كه پيش ماه پويم \r\n\r\nمعجزه در آواز ستون مسجد كه پشت مبارك بذو بازداده بود\r\n بر منبر مسجد مدينه * آن محض حيات راستينه \r\n بگشاد زبان و خطبه مىخواند * از درج دهن گهر مىافشاند \r\n آن بلبل گلبن فصاحت * آن طوطى عالم ملاحت \r\n بر چرخ همىبرآمد آواز * ناهيد همىبساخت زان ساز \r\n\r\n","description":"","footnote":"","page_name":" 88 ","page_number":88},
  {"content":"\r\n\r\n در مسجد او يكى ستون بود « 1 » * نيكوئيش از صفت برون بود \r\n ز آواز نبى جزع همىكرد * چون بيمارى ز محنت و درد \r\n چون اشتر ماده بچه مرده * يا گرگ كه بچه‌اش ببرده \r\n ناليدن آن ستون چنان بود * آن نالش او نبى چو بشنود \r\n مانندهء طفل شيرخواره * كو گريه كند بگاهواره \r\n ماذر چون كند خموش از آواز * گه زمزمهء باشدش گهى ناز \r\n از بوى رسول ناله مىكرد * زان سان نه كه بوذش از سردرد \r\n تنها نه درختى و عمادى * هر جا كه جوادى و جمادى \r\n داده به نبوّتش گواهى * در ملك سپندى و سياهى \r\n\r\nمعجزه كه از بيم كفار در غار رفت\r\n نزديكى مكه بود غارى * مشهور ميان كوهسارى \r\n كرده غربا نشيمن آن را * آرامگهى ست كاروان را \r\n چون قوم قريش و اهل كفار * آن خارجيان ناسزاوار \r\n در قصد نبى برون دويدند * شمشير به خون او كشيدند \r\n خلاق قديم و ياور و يار * روزى ده و رهنماى و ستار \r\n يارى ده و رهنماى او بود * آن غار بذو ز فضل بنمود \r\n او رفت و به كنج غار بنشست * چشم همه را خذا فروبست \r\n رفتند به سوى غار يكسر * ديدند نشيمن كبوتر \r\n بر غار نبى چو سايه انداخت * آنجا دو كبوتر آشيان ساخت \r\n ايشان نه شدند هيچ در غار * شد حافظ او خداى جبار \r\n آن كيست كه يار غار او بود ؟ * در غار خداى يار او بود \r\n داراى جهان خداى خلاق * از جفت منزه از جهان طاق \r\n پيوسته نگاهدار بوذش * هر جاى كه بود يار بوذش \r\n\r\nذكر غزوات او عليه الصلاة و السلام\r\n بوذست غزاش سى و شش بار * كو كرد به نفس خويش پيكار \r\n\r\n\r\n","description":"","footnote":"\r\n( 1 ) مقصود ستون حنانه است كه حضرت تا پيش از ساختن منبر بر آن تكيه مىدادند و پس از آن كه منبر ساخته شد ، آن ستون ناله‌اى چونان نالهء شتر كرد و به اين نام مشهور شد .\r\n","page_name":" 89 ","page_number":89},
  {"content":"\r\n\r\n جمعيت و جنگ هر مقامى * شهره شده هر يكى به نامى \r\n بدر و احد و حنين و خيبر * خندق كه ببسته بوذ حيدر \r\n پس مصطلق و قريظه طايف * لرزان و گريزناك و خايف \r\n آن شرح هزار داستان است * اينجا گفتن نه جاى آن است \r\n از گفتن آن اميدوارم * عمرى به اميذ مىگذارم \r\n تاريخ يكايكش بگويم * زان پس سوى راه وحى پويم \r\n\r\nتاريخ غزوات او عليه الصلاة و السلام\r\n بوذست غزاى اولش بدر * روز همه روز چون شب قدر \r\n از هجرت او گذشته يك سال * كان غزو شدش زمانه را فال \r\n در منتصف صيام بوذست * آن در كه خدا برو گشوذست \r\n بوذست احد دوم غزايش * از قوّت و قدرت خدايش \r\n آن فتح شدش ز بعد يك سال * در بيست و سيوم ز ماه شوال \r\n خندق سيمين غزاش بوذه * گوى از بر دشمنان ربوذه \r\n از بعد چهار سال هجرى * كان فتح شدش چو غزو بدرى \r\n اندر سنه خمس ماه شعبان * پنجم غزوش بمصطلق دان \r\n اندر سنه سته فتح خيبر * بوذ آن كه درش بكند حيدر \r\n سال هشتم مه صيامش * بگشودن مكه شد بنامش \r\n آن فتح فتوح بوذه دين را * آن دين رسول راستين را \r\n هفتم فتحش حنين و طايف * كايام از آن شدست خايف \r\n در سال نه قريظه بگشود « 1 » * كان فتح غزاى آخرين بود \r\n وحى آمد از آن بشارتش داد * كايزد در دولت تو بگشاد \r\n او خواند امير مؤمنين را * آن شير خداى راستين را \r\n بر اشتر خويش برنشاندش * كان را غضبا به نام خواندش \r\n آن نامهء وحى را بذو داد * گفتش كه خليفه‌اى و داماد \r\n برخيز و به مكه بر بشارت * كافتاد به كفر قتل و غارت \r\n برخاست على و نامه برداشت * بر چرخ نهم علم برافراشت \r\n\r\n\r\n","description":"","footnote":"\r\n( 1 ) گشودن قريظه پس از جنگ احد در سال سوم هجرى است نه سال نهم هجرى .\r\n","page_name":" 90 ","page_number":90},
  {"content":"\r\n\r\n در مكه رسيد عيد شوال * ده عيد دگر بديد زان فال \r\n آن نامه به مكيان فرو خواند * يكباره غبار كفر بنشاند « 1 » \r\n اين است غزاى آن شهنشاه * روشن‌تر از آفتاب و از ماه \r\n\r\nذكر وحى آمدن به حضرت او عليه الصلاة و السلام\r\n چون گشت چهل تمام سالش * ايام گرفته بوذ فالش \r\n كو مملكت جهان بگيرد * حكمش همه كن فكان بگيرد \r\n توقيع نبوتش بيارند * ملك دو جهان بذو سپارند \r\n شاهنشه انبياش خوانند * ذو مره فاستويش دانند \r\n و النجم اذا هوى بيانش * مأواگه خلق آستانش \r\n در بيست و سه سال حكم رانده * نامش ابد الابد بمانده \r\n عالم ز شرف ز قاف تا قاف * بر نام نبوتش زده لاف \r\n بوذند زمين و آسمانش * اين سفره و آن كمينه خوانش \r\n مه كاسه و مهر كاسه گردان * طاوس ملايكه مگس ران \r\n كيوان شده چاوش سپاهش * برجيس بريد بارگاهش \r\n مريخ بر آستانش سرهنگ * بر چرخ از آن بيافت اورنگ \r\n ناهيد نموده پرده‌داريش * زان بوذه نوا و سازگاريش \r\n پپرش شذه كارساز درگاه * پيك در دولتش شذه ماه \r\n وحى آمد و اين بشارتش داد * كينت شذه بنده‌ايت آزاد \r\n با مرتبهء چنين غلامان * برخيز و روانه شو خرامان \r\n معراج محمديت بنماى * با دولت سرمدى فرود آى \r\n\r\nغسل دادن او عليه الصلاة و السلام\r\n غسّال وجود آن مطهر * داماد ويست شاه حيدر \r\n ريزنده آب ، فضل عباس * از قوم صحابه اكمل الناس \r\n از پيرهنش على كفن ساخت * زان پيرهنى كه زو بپرداخت \r\n آن دم كه تمام شد جهازش * كردست على به حق نمازش \r\n\r\nشرح قبره عليه الصلاة و السلام\r\n\r\n\r\n","description":"","footnote":"\r\n( 1 ) اشاره به اعلام برائت از مشركان و خواندن آيات نخست سورهء توبه بر مكيان در سال نهم هجرى .\r\n","page_name":" 91 ","page_number":91},
  {"content":"\r\n\r\n بو طلحه بكند قبر آن شاه * قبرى كه فروغ يافت زو ماه \r\n در قبر چهار يار رفتند * كان گنج به خاك مىنهفتند \r\n فضلست و امامه اوس و عباس * ميمون نظر و مبارك انفاس \r\n آنگاه على ز بعد ايشان * در رفت به صد دل پريشان \r\n بگشود نقابش از رخ پاك * رخسارهء او نهاد بر خاك \r\n تا خاك زمين عبير بو شد * زان مشك كه زلف او فرو شد \r\n\r\nموضع قبره عليه الصلاة و السلام\r\n در خانه خود شدست مدفون * از حكم خداى حىّ بىچون \r\n\r\n","description":"","footnote":"","page_name":" 92 ","page_number":92},
  {"content":"\r\n\r\n\r\nذكر فاطمه عليها السلام من ابتداء ولادتها الى غاية وفاتها\r\n از فاطمه دختر چهارم * شرحى دو سه هم فرو شمارم \r\n هر چند كه فزون از آن است * برتر ز زمين و آسمان است \r\n تاريخ ولادت و حياتش * اولاد و نعتش و وفاتش \r\n خواندم به روايت از روايت * شرحيست عظيم بىنهايت \r\n من مختصرى خلاصه گفتم * كز گفتن او چو گل شكفتم \r\n\r\nتاريخ ولادتها عليها السلام\r\n از مبعث پادشاه كونين * سلطان و كان قاب قوسين \r\n سال آمذه در سراى پنجم * چرخ آمذه در بساط انجم \r\n كان گوهر بحر پاذشاهى * بفزود ز مرغ تا به ماهى \r\n در بيستم جماد ثانى * آن چشمهء آب زندگانى \r\n از درج رحم ز گوهر پاك * آن نطفهء پادشاه لولاك \r\n چون ماه ز آسمان برآمد * چون مهر ز ماه بر سر آمد \r\n\r\nذكر عفّتها عليها السلام\r\n از مراتب و مكانت او * وز عفت و از امانت او \r\n صد سال اگر قضا و تقدير * در كون و مكان كنند تحرير \r\n بنموذن آن كجا توانند * كز عجز و قصور بازمانند \r\n حوران كه به ستر خويش نازند * از آب وضوش غسل سازند \r\n\r\n","description":"","footnote":"","page_name":" 93 ","page_number":93},
  {"content":"\r\n\r\n\r\nذكر عفّتها عليها السلام « 1 »\r\n از غايت عفتى كه او داشت * از حور بهشت نام برخاست \r\n وز عصمت پاك و شرمناكيش * رضوان جنبىست پيش پاكيش \r\n صديقه و فاطمه است نامش * حق گفته دو نام در كلامش \r\n راضيه و مرضيه جز او نيست * اين است كه در كلام مولاست \r\n زاكيه و طاهره هم او راست * ديگر چو مبارك است و زهراست \r\n او راست محدثه نهم نام * بوذست ولادتش در ايام \r\n\r\nدر معنى فاطمه عليها السلام\r\n بر خوان ز حديث شاه مختار * گفتار فطم لها من النار \r\n كو نار جحيم را نه بيند * و آن دوست كه پيش او نشيند \r\n هر كس كه محب اوست از جان * او راست مقام خلد و ولدان \r\n\r\nدر معنى بتول عليها السلام\r\n بو طلحه ز اهل بيت انصار * كو داشت ازين زنى وفادار \r\n بود ام سليم نام او را * آن پاك دل بهشت بو را \r\n اين معنى ازو بود روايت * خوب آمده راستى به غايت \r\n كو بود برى ز علت و خون * از قدرت پاك حىّ بيچون \r\n از خون و نفاس بوذه آزاد * اين درّ پرى است و در پرى زاد \r\n تا ناف زمين رحم گشادست * پاكى چو وجود او نزادست \r\n\r\nدادن فاطمه عليها السلام به امير المؤمنين على عليه سلام الله\r\n از شش به هفت نارسيده * آن محض حيات و عين ديذه \r\n شاه رسلش به مرتضى داد * وحى آمد و حق در آن رضا داد \r\n از هشت به نه نيامده راست * كز فرّخيش جهان بياراست \r\n از نه چو به ده درآمد آن ماه * شاهى دگرش درآمد از راه \r\n\r\n\r\n","description":"","footnote":"\r\n( 1 ) همان عنوان بالا در اينجا تكرار شده است .\r\n","page_name":" 94 ","page_number":94},
  {"content":"\r\n\r\n يعنى كه حسين امام ثالث * كافتاذ به ظلم در حوادث \r\n كان ظلم بجاى خويش با بيست * هر بابى از آن صفت كتابى است \r\n\r\nتاريخ وفاتها عليها السلام\r\n روز سيوم از جماد ثانى * آن نور حيات جاوذانى \r\n سال هجريش يازده راست * كو جنت و آن جهان بياراست \r\n از بعد وفات آن شهنشاه * آن گشته روان به چارمين ماه \r\n آن ماه كه سوى آن جهان شد * در بيست و سه سالگى روان شد \r\n ناديه زمانه سير برخاست * جنّت به جمال خود بياراست \r\n زين سو همه عالم‌اند در خاك * زان سو همه حوريان طربناك \r\n\r\n","description":"","footnote":"","page_name":" 95 ","page_number":95},
  {"content":"\r\n\r\n\r\nذكر الامام ابو الحسن اسد الله الغالب امير المؤمنين على بن ابى طالب عليه السلام و التحية من ابتداء ولادته الى آخر وفاته\r\n اكنون ز على همىكنم ياد * جانها به فداى نام او باد \r\n شاهى كه سد الله ست نامش * كردست به حق نبى امامش \r\n\r\nاسماءه عليه السلام\r\n اول على است نام اعلاش * ثانى ولى است اسم والاش \r\n نام سيومش نهاذه حيدر * بگشاذه به معجزات خيبر \r\n\r\nالقابه عليه السلام\r\n القابش امير مؤمنين است * ثانيش به مرتضاى دين است \r\n مير نحلش سيوم لقب شد * منقادش نحل بىتعب شد \r\n\r\nكنيته عليه السلام\r\n بوذست به كنيتين خطابش * از بوالحسن و ابو ترابش \r\n\r\nتاريخ ولادته عليه السلام\r\n يوم الجمعه به اول روز * گشت از رخ او جهان چو نوروز \r\n از روز شذه سه ساعت و نيم * كافروخت فروغ او اقاليم \r\n چون سيزده از رجب برآمد * آن شاه جهان ز ماذر آمد \r\n در سيزده سال عام فيل است « 1 » * تاريخ جهان از آن قتيل است \r\n\r\nموضع ولادته عليه السلام\r\n در كعبه بزاد آن جهاندار * آن جفت بتول و شير كرار \r\n در كعبه چو او كسى نزاده * اين منزلتش خذاى داده \r\n گويند على ز كعبه بو يافت * خود كعبه ازو فضيلتى يافت \r\n\r\n\r\n","description":"","footnote":"\r\n( 1 ) عبارت چنين است . تولد امير مؤمنان در سال سىام عام الفيل يا سالى پيش از آن بوده است .\r\n","page_name":" 96 ","page_number":96},
  {"content":"\r\n\r\n\r\nاسم امه عليه السلام\r\n از فاطمه دختر اسد زاد * كو هاشمى است پاك و آزاد \r\n از عبد مناف داشت انساب * موصوف به اوليا و اصحاب \r\n مستوره كزين جهان بپرداخت * از پيرهنش نبى كفن ساخت \r\n با پيرهن نبىست در خاك * آن جوهر فرد و گوهر پاك \r\n\r\nذكر اولاده عليه السلام\r\n اولاد بنين و از بناتش * اسماى همه مخدّراتش \r\n هر يك ز كذام مادر آمذ * وز جمله كذام بر سر آمذ \r\n از فرد كه ماند و با كه شد جفت * يك يك ز ره ادب توان گفت \r\n\r\nاولاده من فاطمه عليها السلام\r\n از فاطمه داشت چار گوهر * بعد از حسن و حسين دو دختر \r\n آن هر دو به زينب‌اند موسوم * بوذست كنيه ام كلثوم \r\n\r\nساير ولده\r\n از دختر جعفرش ، محمد * بو القاسم پاك دين چو احمد \r\n خوله‌ست نشان و نام ماذر * قيسش جده‌ست و باب جعفر \r\n كو را حنفيه خواندندى * بر ديذهء جان نشاندندى \r\n\r\nساير ولده عليه السلام\r\n عبد الله و جعفرست و عثمان * عباس نخست اوست را خوان \r\n از ام بنين بزاده هر چار * آن شير دلان پاك دين دار \r\n بوذست حزام خالدش باب * از شعبه وارميش انساب \r\n ايشان كه گزيدهء خدايند * هر چار شهيد كربلايند \r\n\r\nساير اولاده عليه السلام\r\n از ام حبيب هم دوازده * آن هر دو گهر نرست و ماذه \r\n اين رقيه و آن عمر دو هم زاد * مادر دو گهر به يك صدف زاد \r\n\r\nساير اولاده عليه السلام\r\n از ليلى دارمى دو ديگر * دريافت نشان درّ و گوهر \r\n آن بوذه محمد اصغرش نام * بوبكر نهاده كنيتش مام \r\n ديگر چو عبيد بوذه شيرى * در محرب دشمنان دليرى \r\n آن هر دو به كربلا شهيدند * همچون حسن و حسين سعيداند \r\n\r\n","description":"","footnote":"","page_name":" 97 ","page_number":97},
  {"content":"\r\n\r\n\r\nساير اولاده عليه السلام\r\n از ام عميسش زاد يحيى * آن شاه علوم دين و دنيا \r\n اسماست نشان آن وفادار * بوذه زن جعفر ابن طيار \r\n زو داشت چهار شير فرزند * در عالم مكرمت برومند \r\n عبد الله و عون محمد آنگاه * بو بكر كه بد چهارمين شاه \r\n جعفر چو از اين ميانه برخاست * بوبكر ورا ز بهر خود خواست \r\n بوبكر چو شد خليفه ناگاه * با او بخصومت آمد آن شاه \r\n از بهر خلافت و امامى * زو داد مخاصمت تمامى \r\n زان شيوه فتادشان فسانه * كافتاد طلاق در ميانه \r\n چون گشت جدائيش ز شوهر * كردش به زنى امام حيدر \r\n\r\nاسامى بناته عليه السلام\r\n ام الحسن است و رمله ثانى * چون زينب رقيه ام هانى \r\n ميمونه خديجه و امامه * ام سلمه ست با سلامه \r\n ديگر چون نفيسه « 1 » و جمانه * معصومه عفيفهء زمانه \r\n چون ام كرام كو پسين است * با فاطمه بيست و هفتمين است \r\n اين درّ و گهر نرند و ماده * هر چند ز مادرى بزاده \r\n\r\nذكر اعقابه عليه السلام\r\n از پنج گزيده داشت اعقاب * منسوب به نام خوب و القاب \r\n هر دو كه پديد شد از آن پنج * بودست بهار آن دو صد گنج \r\n در گوش جهان كنم من آن در * تا گوش جهان شود از آن پر \r\n در درّ سخن بجان بكوشم * من در سخنم نه در فروشم \r\n تاريخ نويس خاندانم * درّ مىچكد از سر زبانم \r\n پر مىكنم از جواهر پاك * دامان زمين و جيب افلاك \r\n هر در كه من از زبان فشانم * در گوش جهانيان فشانم \r\n آفاق كنم به نظم زرين * از مدح ائمه گوهرآگين \r\n\r\nاولاده من اعقابه عليه السلام\r\n اول حسن و حسين و عباس * شاهان علوم افضل الناس \r\n\r\n\r\n","description":"","footnote":"\r\n( 1 ) در اصل : قينه .\r\n","page_name":" 98 ","page_number":98},
  {"content":"\r\n\r\n ديگر چو محمد و عمر بود * زين پنج گهر جهان برآسود \r\n از فاطمه نيز نطفهء پاك * نابوذه تمام رفت در خاك \r\n كردت رسول محسنش نام * آن نطفه نديده روى ايام \r\n زان پنج گهر كنم حكايت * هر يك به روايت از روايت \r\n\r\nنقش خاتمه عليه السلام\r\n منقوش نگين شاه مردان * بوذست بنام پاك يزدان \r\n\r\nذكر امامت امير المؤمنين على عليه السلام بدلايل و براهين شرعى و عقلى و نقلى كه به تحقيق از آن اوست\r\n او بود به حق خليفهء راست * كز حكم خدا امامت او راست \r\n او را به سه وجه در امامت * راهيست گشوذه تا قيامت \r\n بىشايبه شرعى است و نقلى * وجه سيمى دليل عقلى \r\n\r\nوجه شريعت مصطفوى عليه الصلاة و السلام\r\n شرعيش چو ابن عمّ او بوذ * ميراث بذو خداى فرموذ \r\n هر چيز كه باطل آمذ و حق * در نص كلام گفته مطلق \r\n ميراث به اجنبى روا نيست * كان حكم خذا و انبيا نيست \r\n وجهيست عظيم روشن اين باب * حقّيت اقربا و انساب « 1 » \r\n\r\nوجه نقلى روايت از روايت از نص كلام الله\r\n نقليش به حكم نص آيت * كآمد به روايت از روايت \r\n در باب ولايتى كه او راست * معنيش بجاى خود هويداست \r\n در لفظ وليكم ز قرآن * تا آخر راكعون فرو خوان \r\n آن كس كه نماز را بپاداشت * يك موى سر از نماز نگذاشت \r\n ديگر صدقات اوست مشهور * بر دفتر روزگار مسطور \r\n داذه به ركوع درّ به سائل * خاتم به روايت و دلايل \r\n ختمست بنام او فتوّت * زان نوع كه بر نبى نبوّت \r\n سر حلقهء زمرهء طريقت * سر خيل طوايف حقيقت \r\n\r\n\r\n","description":"","footnote":"\r\n( 1 ) استدلال به ميراث براى امامت در فرهنگ كلامى شيعه مطرح نبوده و نيست . آنچه از ابتدا بر آن تكيه و استدلال مىشده ، مسألهء نص است .\r\n","page_name":" 99 ","page_number":99},
  {"content":"\r\n\r\n\r\nوجه دوم نقلى در مراتب او از قول نبى عليه الصلاة و السلام\r\n يك منزلتش دگر هويداست * از قول رسول داور راست \r\n آنجاى كه گفت لفظ منّى * آن قوم كه شيعىاند و سنى \r\n دانند كه اين كذام جا گفت * اين درّ سخن كذام جا سفت \r\n در قصهء موسى است و هارون * موسى به غزا چو رفت بيرون \r\n او را چو بجاى خويش بنشاند * موسى بشد او بجاى او ماند \r\n شاه رسل اين به مرتضى گفت * از هيچ‌كس اين حديث ننهفت \r\n گفتا تو همان مقام دارى * كان راه امامتست و يارى \r\n بر جاى منى خليفهء راست * زين لفظ نبى امامت او راست \r\n من شرعى و نقلىاش بگفتم * اين راه بپاى فكر رفتم \r\n\r\nوجه سيم طريقهء عقلى\r\n زين پس منم و بيان عقلى * كان وجه چو شرعى است و نقلى \r\n ديهى كه دروست كدخدايى * محتاج بود به پيشوايى \r\n كو شهرهء بوذ بدانش و دين * آراسته از وقار و تمكين \r\n مخصوص به عصمت و ديانت * با راى رزين و با امانت \r\n فارغ ز معاصى و قبايح * خوش خلق به سان مشك فايح \r\n آنگاه شجاع و عالم و راد * آزاد ز ظلم و جور و بيداد \r\n چون باشدش اين خصائص خوب * موصوف بدين صفات منسوب \r\n سازند ورا رئيس و مهتر * سر بر خط او نهند يكسر \r\n كردند همه مطيع رايش * خوانند رئيس و پيشوايش \r\n آن كوست بدين نشانه مخصوص * بايد كه بوذ امام منصوص \r\n او بعد رسول حق كه برخاست * اين جمله بدان كه مر على راست \r\n سيف الله و شاه ذو الفقار است * بر دلدل دين به حق سوار است \r\n شك نيست در آنك اين خصايل * بودست درو به صد دلايل \r\n داننده راز امهانى * كشاف رموز آسمانى \r\n هم تابع ملك بيعتين است * هم هاجر راه هجرتين است \r\n لم يشرك بالله‌اش صفاتست * سيف الله و منخر العرابست . . \r\n سازندهء مسجد و مكانات . . * دارندهء مودى . . و امانات \r\n\r\n","description":"","footnote":"","page_name":" 100 ","page_number":100},
  {"content":"\r\n\r\n هم اعلم و اقضى القضايات * هم ارشد و هادى الهدايات \r\n برهان حلال و الحرام است * سازندهء كار خاص و عام است \r\n از قوت قلب ليث مقدام * در قلب غزا هژبر ضرغام \r\n از صفوت قائمين نشانه * وز افضل قانتين فسانه \r\n ضارب سوى طاغيان بسيفين * طاعن بر طاغيان به رمحين \r\n انوار مسبحين بيانش * اذكار مذكرين زبانش \r\n هم مطفى نار موقدين بود * هم نحر قريش اجمعين بود \r\n داماد نبى عالمين اوست * ابن عم رسول دين اوست \r\n كان كرم و مكان علم است * جان خرد و جهان حلم است \r\n استاد در مدينهء علم * گنجور سر خزينهء حلم \r\n در محرب حرب اوست كرّار * عيار و حبيب خاص جبّار \r\n در حلقهء زهد جان اصحاب * او بود حريف ذكر و محراب \r\n او بود به حق خليفهء راست * كز علم و عمل جهان بياراست \r\n منصوص عليه بر امامت * او راست نشانه تا قيامت \r\n آن مير عرب شه عجم را * آن صاحب سيف و القلم را \r\n وصفش بكذام مايه گويم ؟ * راهش بكذام پايه كوبم ؟ \r\n\r\nجنگ كردن امير المؤمنين على با قوم قريش كه قصد عيال رسول عليه السلام كرده بودند « 1 » و امير المؤمنين على عليه السلام پياذه بود و بىسلاح\r\n رفتند جماعتى ز ناگاه * آن قوم قريش لعنة الله \r\n يكى رويه بهم دگر نشست‌اند * پيمان و وفا و عهد بست‌اند \r\n بر قصد رسول كرده انبوه * در موضع حرب دار اندوه \r\n هر يك ز قبايل پريشان * يك قوم تمام نه در ايشان \r\n اعراب لعين بىشمارند * همچون شتران بىمهارند \r\n بىنام و نشان نه مام و نه باب * شرحش چه دهم چو گفتى اعراب \r\n تا چون كه برو زنند سنگى * پيدا نبود نشان و رنگى \r\n\r\n\r\n","description":"","footnote":"\r\n( 1 ) اشاره است به ماجراى هجرت امام على عليه السلام از مكه به مدينه همراه با فاطمه بنت اسد و فاطمهء زهرا ( س ) و . . . كه قريش قصد آنها را كرده بودند .\r\n","page_name":" 101 ","page_number":101},
  {"content":"\r\n\r\n كان سنگ كه زد كه كرد قتلش * ره كس نبرد به اصل و نسلش \r\n تا خون مباركش شود گم * همچون مطرى ميان قلزم \r\n خون خواستنش كسى نداند * هرچند كه جوى خون براند \r\n چون هاشميان ز قوم اعراب * پروردهء خاك و ريگ بىآب \r\n مضطر گردند و عاجز آيند * با قوم عرب كجا برآيند \r\n خون خواستنش به ترك گيرند * زان غصه يكان‌يكان بميرند \r\n جبريل نزول كرد ناگاه * با آيت حفظ صانه الله \r\n آگاه چو شد ز كيد ايشان * زان بىنسبان شوم‌كيشان \r\n برخواند امير مؤمنان را * آن شير دل جهان‌ستان را \r\n گفتا كه من از بلاى كفار * خواهم كه شوم به جانب غار \r\n بر بسترم امشبى تو مىباش * تا چون شود از فتور او باش \r\n كفّار ترا به جاى من بر * بينند كه خفته‌اى به بستر \r\n گويند مگر كه من بخوابم * چون ماه ز ابر در حجابم \r\n قصدم چو به وقت صبح دارند * كس بر تو به شب كجا گمارند \r\n تا روز شدن ز قصد كفار * ايزد بردم به گوشهء غار \r\n سرّيست در اين سخن كه او گفت * دريست جهان بها كه او سفت \r\n درخواستى آنچنان كه او كرد * زان تن به فداى كن جوانمرد \r\n تا هست همان دم و يقينش * در مهر رسول پاك دينش \r\n انديشه كند در آن شب تار * از مكر جهان و كيد كفّار \r\n بىدلدل و ذو الفقار خون‌ريز * بىنيزه جان شكار سر تيز \r\n تنها به ميان دشمنان در * يازد كه بخواب در نهد سر \r\n مقصود رسول عالم اين بود * كان شغل بذو چنان بفرمود \r\n آن شاه سوار دين و دنيا * آن توشه فرست ملك عقبى \r\n آن بر عرب و عجم سرافراز * و آن ابر خروش تندر آواز \r\n بر جاى نبى بخفت بيدار * تا رفت نبى به جانب غار \r\n بوجهل و ابو لهب دو بىدين * اندر خور صد هزار نفرين \r\n تا روز نخفته با چهل تن * كردند بسان غول ريمن « 1 » \r\n\r\n\r\n","description":"","footnote":"\r\n( 1 ) به معناى مكار و حيله‌باز و حرامزاده .\r\n","page_name":" 102 ","page_number":102},
  {"content":"\r\n\r\n سنگى از چپ و راست كرده پران * بر قصد نبى و شير يزدان \r\n چون روز شد آن سگان بىباك * در حجرهء پادشاه لولاك \r\n رفتند كشيذه تيغ در دست * آن شير خدا دوان « 1 » برون جست \r\n بىهيچ سلاح و عدّت و ساز * يك بار بر آن سگان زد آواز \r\n از هيبت بانگ آن جهانگير * گشتند روان بسان نخجير \r\n آن حمله كه او بدان سگان كرد * دانى به چه ماند از آن جوانمرد \r\n بازى و هزار خرمن كاه * شيرى و هزار كلّه روباه \r\n چون يافت نبى خلاص از ايشان * مىبود به حال خود پريشان \r\n گفتش على اى رسول عالم * اى زبدهء انبيا و آدم \r\n مويى ز سرت بهاى دنياست * دنيا چه كه ده بهاى عقباست \r\n تو سوى مدينه شو مينديش * زين قوم برى ز ملت و كيش \r\n رختى و امانتى كه دارى * بسپار بدانك مىسپارى \r\n قرضيت كه هست پاك بگزار * آنگاه ره مدينه بردار \r\n من خود برسم دوان بدنبال * با اهل و عيال پاك و اطفال \r\n با آن منگر كه نيستم يار * يارم تويى و خداى جبّار \r\n زين قوم چگونه آيدم باك * من باذم و اين سگان همه خاك \r\n آن لحظه كه من شوم غضبناك * زلزال فتد ز من در افلاك \r\n مانندهء بحر اگر بجوشم * بر چرخ نهم رسد خروشم \r\n از مسكن ماه تا به ماهى * گر جمع شود به من سپاهى \r\n بشمارمشان به گرد دامان * يا كوى گسستهء گريبان \r\n عالم همه كو ز خاص و عام است * لشكرگه دين مرا تمام است \r\n اين گفت و رسول را روان كرد * رخساره به سوى آسمان كرد \r\n كاى خالق انس و رازق جان * دانندهء آشكار و پنهان \r\n اين قوّت و مرديم تو دادى * اين . . . « 2 » تو در تنم نهادى \r\n دارم ز در تو داغ شيرى * زين روى همىكنم طبيبى \r\n القصه به طالع همايون * شد شاه رسل ز مكه بيرون \r\n\r\n\r\n","description":"","footnote":"\r\n( 1 ) در اصل : روان\r\n( 2 ) در اصل كلمه‌اى مانند روح يا چيز ديگر از قلم كاتب افتاده است .\r\n","page_name":" 103 ","page_number":103},
  {"content":"\r\n\r\n\r\nجمع شدن قوم قريش بر كوه ابو قبيس و راه گرفتن بر عيال رسول الله و دفع كردن امير المؤمنين ايشان را و عيال را به مدينه رسانيدن به سلامت\r\n آن افسر گوهر فتوت * پروردهء دامن نبوّت \r\n آن صلب شجاعت و مهابت * آن مايهء مردى و صلابت \r\n آن شير چو آفتاب غرّا * آن طاق جهان و جفت زهرا \r\n برداشت عيال و اهل او را * پيغمبر پاك راست‌گو را \r\n تا سوى مدينه‌شان برد راست * خصم آمد و لشكرى بر آراست \r\n آن قوم قريش و آن صناديد * آراسته لشكرى به تجديد \r\n بر قبهء بو قبيس يك سر * جمع آمده از پى پيمبر \r\n ديذند ز ناگهان على را * دارندهء دين حق ولى را \r\n اولاد رسول جمله در پيش * اطفال و عيال با دلى ريش \r\n گريان و نوان سوى مدينه * دل پرغم و پا پرآبگينه \r\n از بهر رسول جمله غمناك * آن قوم قريش شوم ناپاك \r\n در راه امام حق نشستند * راهش به بسى سپاه بستند \r\n اولاد نبى شذه پريشان * از لشكر بىشمار ايشان \r\n آن شير شكار اژدها دم * آن هم نفس سروش اعظم \r\n در خارجيان مناديى كرد * كاى قوم قريش ناجوانمرد \r\n اين كردن جمع لشكر از چيست * وين جنگ و خصومت از در كيست ؟ \r\n آن ديو دلان آدمى رخ * داذند روان به جمع پاسخ \r\n گفتند به كشتن تو لشكر * يكباره كشيده‌اند خنجر \r\n ما بر سر راه تو نشستيم * بر كين تو اين كمر به بستيم \r\n يا دست بدار ازين جماعت * يا بازنما به ما شجاعت \r\n با يك تنه چون كنى تو پيكار * با قوم قريش اژدها خوار \r\n اين قوم فزون ز ده هزارند * رستم‌جگران كارزارند \r\n بگذار كه تابشان ندارى * جز ترك جوابشان ندارى \r\n اطفال و عيال مصطفى را * بگذار مكن به خصم ما را \r\n چون ديذ على و بال ايشان * برگشتن كار و حال ايشان \r\n\r\n","description":"","footnote":"","page_name":" 104 ","page_number":104},
  {"content":"\r\n\r\n دستى بزد او بقوة الله * بر كينهء آن سگان گمراه \r\n زان شيوه براند دست بر كوه * كافتاذه شدند از آن به انبوه \r\n مانندهء وحش در بيابان * از باد روان شده شتابان \r\n ايشان همه زان صفت گريزان * چون دولت نو فتان و خيزان « 1 » \r\n او در پىشان دوان فتاده * سر در سر كار حق نهاذه \r\n شمشير همىزد از چپ و راست * زان سان كه فغان ز قوم برخاست \r\n چندان بفكند كشته بر راه * از قوم قريش لعنة الله \r\n از كشته بساخت كوهى از نو * زان مانده ببو قبيس در كو \r\n از معجزها كه داشت در جنگ * اين بود يكى كه راند بر سنگ \r\n آن كوست بدين حديث منكر * او نيست بجز لعين و كافر \r\n اين زلزلها كه در جهان است * آخر نه ز فعل آسمان است \r\n از قوّت خنّهء « 2 » بحاريست * كان دوذ و بخار از شراريست \r\n سنگى كه بجنبد از بخارى * تنها نه كه سنگ كوهسارى \r\n از زور على چرا نجنبد * و ز باد ولى چرا نسنبد \r\n آنجا كه كنند اوليا زور * گردند گوزن و گور چون مور \r\n در معركه كو زند أنا الحق * چرخ اوفتد از هوا معلق \r\n نفسانى نيست شوكت او * رحمانى دان تو صولت او \r\n از معجزه‌هاى كارزارش * بوذست از اين نمط هزارش \r\n\r\nرفتن امير المؤمنين على عليه السلام به مدينه و عيال رسول عليه الصلاة و السلام بدانجا رسانيدن بدون هيچ المى\r\n رفت او به مدينه با عيالان * اما به دو پاى گشته نالان \r\n از بس كه پياذه رفت آن شاه * شد زير دو پاش يكسر آماه \r\n چون ديد نبى كه حال او چيست * رخ بر رخ او نهاد و بگريست \r\n در گردن آن شه فضائل * دو دست نبى شده حمايل \r\n مىكرد ز صدق دل دعايش * برداشته دست بهر پايش \r\n جبريل فرو رسيد در دم * آورد ز بهر پاش مرهم \r\n\r\n\r\n","description":"","footnote":"\r\n( 1 ) افتان و خيزان .\r\n( 2 ) ظاهرا .\r\n","page_name":" 105 ","page_number":105},
  {"content":"\r\n\r\n مرهم چه دعاى مصطفى بود * وانگاه براى مرتضى بود \r\n گفتا كه روات گشت حاجات * چون كرد على به تو مواسات \r\n سربازى آن امام اعظم * آن روح مصوّر مجسّم \r\n آن كان وفاء و بحر احسان * آن عالم علم و ملك ايمان \r\n در باب چو تو ملك سوارى * دربارهء چون تو تاج دارى \r\n پيداست كه راستست چون تير * در بزم تو اوست چاشنى گير \r\n ديباچهء كان نامهء دين * علم على است و آل ياسين \r\n سلطان مجاهد مظفّر * ويران كن قلعه‌هاى خيبر \r\n آن آيت كبرياى شاهى * منظور عنايت الهى \r\n آن مصلحت قوام عالم * آن پشت و پناه نسل آدم \r\n آن روضهء دين و چشمهء علم * آن معدن جود و كشور حلم \r\n سر سبز حديقهء روان اوست * نور دل و دين و شمع جان اوست \r\n بر طاق نگارخانهء دين * نقشيست چو عقل عاقبت بين \r\n ناموس طلسم دشمنان را * بشكست چو دزد كاروان را \r\n ميدان ازل چو او سوارى * ناورد به هيچ كارزارى \r\n عدلش كژى از كمان برانداخت * تيغش ستم از ميان برانداخت \r\n تا دامن آخر الزمان است * آثار على برو نشان است \r\n اعداى نبى شدند از او كم * چون از رخ آفتاب انجم \r\n تا نقش زمين و آسمان است * تا ز آدم و آدمى نشان است \r\n نام نبى و عليست بر جاى * باقى همه هيچ و بادپيماى \r\n\r\nمدّت عمره عليه السلام\r\n بوذست بقاش شصت و يك سال * ديدار رخش زمانه را فال \r\n ديذم به صحيفهء دگر بر * زين عقد مباركش دو كمتر \r\n اما كه صحيح‌تر نسخت است * ديذم به دو نسخه كان درست است \r\n زان جمله كه با مراد بگذشت * و ز عمر نصيبه‌اى كه برداشت \r\n ذوقى ز حيات خويش ديذه * بر تخت سعادت آرميده \r\n بوذست بكام سى و سه سال * هر جاى كه بوذه در همه حال \r\n اندر سفر و حضر طربناك * در صحبت پادشاه لولاك \r\n\r\n","description":"","footnote":"","page_name":" 106 ","page_number":106},
  {"content":"\r\n\r\n ده بيشتر از رسالتش بود * كو در همه عمر ازو بياسود \r\n آنگه به مدينه سيزده سال * عمرى به مراد فارغ البال \r\n در طاعت و علم و در عبادت * دريافته دم بدم افادت \r\n آن سيزده بود بعد اسلام * با حكم پيمبرى در ايام \r\n ده نيز بماند در مدينه * از هجرت شاه راستينه \r\n اين سى و سه سال كام خود يافت * با طاعت و فضل نام خود يافت \r\n سى سال پس از رسول عالم * پشت ملك و پناه آدم \r\n ماندست در اين جهان فانى * گه در غم و گه به شاذمانى \r\n\r\nقصد كردن خارجيان امير المؤمنين على عليه السلام را\r\n از خارجيان سه چار بىدين * بنشسته درونها پر از كين \r\n شطرنج حيل گرفته در پيش * در عرصهء دشمنى بدانديش \r\n در لعب ضلالت اوفتاده * شرم از رخها فرو گشاده \r\n فرزين روشان « 1 » كج رو شوم * ويران طلبان خانه چون بوم \r\n يكسر همه در عرى نشسته « 2 » * يك عهد چو پيل بند بسته \r\n مجموع همه در آن مقالات * تا جمله بهم كنند شه مات \r\n ملجم نسب است عبد الرحمن * آن شوم لعين برى ز ايمان \r\n ديگر عمرو ابن بكير « 3 » مشئوم * كان سگ بتميمى است موسوم \r\n معلون سيوم كه نام او برك « 4 » * اندر خور درد و لعنت و مرگ \r\n در قصد سه سرو ايستاده * سر در سر اين هوس نهاذه \r\n در خون على است ابن ملجم * آن شوم نشانهء جهنّم \r\n گفتا كه من آمذستم از شام * بر خون على امام ايّام \r\n دادست معاويم بدين كار * شمشيرى و يك هزار دينار \r\n من كار على كنم كفايت * هر چند به من كنند سرايت \r\n\r\n\r\n","description":"","footnote":"\r\n( 1 ) فرزين در اينجا به معناى كج رو . بنگريد به دهخدا ذيل مورد .\r\n( 2 ) عرى مهره‌اى در شطرنج كه در ميان شاه خود و رخ حريف حايل سازند براى حفاظت شاه از كشت و برخاستن آن مشكل است . و چون شاه شطرنج در خانهء خود بىحركت شده باشد گويند شاه در عرى است . نك : دهخدا ، ذيل مورد « عرى » .\r\n( 3 ) در اصل : عمر بن بكر .\r\n( 4 ) برك بن عبد الله تميمى .\r\n","page_name":" 107 ","page_number":107},
  {"content":"\r\n\r\n برك آنك بد از دم اعادى * رو كرد به ملجم مرادى \r\n گفتا كه تو در پى على باش * زان سان كه نگردد اين سخن فاش \r\n من كار معاويه كنم راست * كان دشمن آل و خونى ماست \r\n ثالث عمرو ابن بكير خون خوار * آن شوم لعين ناسزاوار \r\n شرم از رخ خويش برگرفته * چون مزدورى به زر گرفته \r\n در كشتن عمرو عاص برخاست * تا كشتن خويش كرد از آن راست \r\n چون بازرهم ز ابن ملجم * بر نام دگر سگان زنم دم \r\n\r\nرفتن عبد الرحمن بن ملجم عليه اللعنة بكوفه به قصد او عليه السلام\r\n برخاست و بكوفه رفت آن شوم * مىگشت نهان در آن در و بوم \r\n در كوفه بسى نهان بگرديد * ناگاه يكى ز دوستان ديد \r\n از تيم رباب « 1 » خواندنديش * او نيز از اين سگى بدانديش \r\n در خانهء او زنى جميله * آراسته بود از آن قبيله \r\n شوخى جلبى ز نابكاران * شنگى شغبى ز گل‌عذاران \r\n ملعونه قطامه بود نامش * خوبان عرب در اهتمامش \r\n چون ديد جمال آن دلارام * شد عاشقش آن لعين بد نام \r\n او را به زنى بخواست آن شوم * آن زانيه داشت حال معلوم \r\n كو را غرض و مراد ازو چيست * در كوفه نهانى آذر كيست \r\n در خواست سه چيز ازو بكابين * آن قحبهء نابكار بىدين \r\n درهم سه هزار و خادمى پاك * آنگاه كنيزكى طربناك \r\n چهارم كه خلاصهء جهان را * سلطان و امام مؤمنان را \r\n شاهنشه دين و شير يزدان * پشت امم و پناه ايمان \r\n قتلش كند آن لعين گمراه * يا در شب تيره يا سحرگاه \r\n او را به چنان زمان توان يافت * آن شوم ورا در آن زمان يافت \r\n مردى كه هزار مرد چون شير * گر تير زنندش ار بشمشير \r\n چون مشتغل نماز باشد * با خالق خود به راز باشد \r\n از زخم جهان خبر ندارد * سر را ز سجود بر ندارد \r\n\r\n\r\n","description":"","footnote":"\r\n( 1 ) مقصود طايفهء تيم الرباب است .\r\n","page_name":" 108 ","page_number":108},
  {"content":"\r\n\r\n آن ساعت آن [ او 
  ] نباشد آگاه * او باشد و سرّ قل هو الله \r\n شاه خلفا به نهروان در * روزى كه كشيذه بود لشكر \r\n آنجا پذر و برادرش را * كشت است به جنگ شوهرش را \r\n آن زانيه قصد او از آن كرد * كان شوم نژاد ناجوانمرد \r\n ملجم نسب آن لعين گمراه * مردود خذاى ، لعنة الله \r\n گفتا كه من از براى اين كار * در شهر روان شوم شب تار \r\n چون يك‌تنه‌ام نمىتوانم * تا كام و مراد خود برانم \r\n زن گفت كه من حريف دارم * مقصود دل تو من برآرم \r\n تا با تو مساعدت نمايد * باشد كه مراد من برآيد \r\n پس از زن شوم نابكاره * آن گشته به صد هزار پاره \r\n وردان مخالديست رندى * كو كوه احد ز جا بكندى \r\n زن كرد به بام بيش وردان * كاى پيل نهاد شير مردان \r\n برخيز و بيا و يا ربى كن * پيوندى و دوستاريى كن \r\n در قصد عليست ابن ملجم * كاريست برو فتاذه معظم \r\n تو نيز رفيق و يار او باش * مردى كن و دستيار او باش \r\n آن رند لعين با صلابت * كرد آن زن قحبه را اجابت \r\n زين سوى شبيب بجره آن دم * افتاده به پيش ابن ملجم \r\n از خارجيان ناسزاوار * كون سوخته ره زنيست خونخوار \r\n گفتش كه تو دوستار مايى * شايد كه مساعدت نمايى \r\n او نيز رفيق و يارشان شد * سر حلقهء كار و بارشان شد \r\n با اشعثشان موافقت بود * آن سگ كه نه مايه برد و نه سود \r\n او نيز به كينه نيزه بفراشت * زان رو كه ز خارجى رقم داشت \r\n در مسجد كوفه رفته هر چار * در قصد على در آن شب تار \r\n\r\nتاريخ وفاته عليه السلام\r\n تاريخ وفات آن جهاندار * آن صف‌شكن جهان غدّار \r\n شاهى كه رداش كبريا بود * وصفش ز نهاد انبيا بود \r\n اهل ملكوت پرده‌دارش * خود چون ملكوت صد هزارش \r\n سرمايهء آفرينش او بود * پيرايهء اهل بينش او بود \r\n\r\n","description":"","footnote":"","page_name":" 109 ","page_number":109},
  {"content":"\r\n\r\n در تاريخى به شصت و يك بود * كين ظلم برو زمانه بنمود \r\n در سال تفاوت آمده بيست * معلوم نكردم اين كه از چيست \r\n گر زان كه اجل دهد امانم * بس زود بود كه بازدانم \r\n حاشا كه من اين بجا گذارم * دست و دل از اين سخن بدارم \r\n اندر سنه اربعين ناگاه * در مسجد كوفه شد سحرگاه \r\n از روزه گذشته نوزده روز * آن روز سياه آسمان‌سوز \r\n تن را به نماز كرده تسليم * از كون و مكان نداشته بيم \r\n قائم به نماز در سحرگاه * با ذوق سراير هو الله \r\n عبد الرحمن ابن ملجم * آن هيزم آتش جهنّم \r\n آن شوم لعين دور از ايمان * آن مايهء كفر و آفت جان \r\n دانست كه بستهء نمازست * با سرّ خدا غريق رازست \r\n آن هر سه چهار يار با هم * از بيم همىنمىزنند دم \r\n اندر مسجد در آن سحرگاه * حجر ابن عديست رحمة اللّه \r\n بشنيد ز اشعث آن سگ شوم * كو گفت بدان لعين ميشوم \r\n اين لفظ كه زود باش و بشتاب * صبح آمد و كار خويش درياب \r\n دانست كه حال و كار او چيست * و إن لفظ و شتابش از پى چيست \r\n شد تا كه خبر كند مرا او را * شاه خلفاى راست‌گو را \r\n آن شوم سبق گرفت و شد چير « 1 » * در سجده شذه زدش به شمشير \r\n چون زخم زدش ز در برون جست * پنداشت كه ذات پاك او خست \r\n كو ترك نماز خويش گيرد * تدبير وجود پيش گيرد \r\n از نور ولايتى كه او داشت * يك روشنى از نماز نگذاشت \r\n مردى بگرفت آن شب او را * آن شوم لعين فتنه جو را \r\n بردش به جناب آن جهاندار * شاه امم [ و 
  ] ولىّ اسرار \r\n گفتا مكشيد اين لعين را * سرمايهء كفر و خصم دين را \r\n گر زانك مرا حيات باشد * از زخم ويم نجات باشد \r\n من خود كشمش چنانك بايد * نابوذه وفات من نشايد \r\n زان ضرب دو روز ماند مجروح * با روز سيوم روان شدش روح \r\n\r\n\r\n","description":"","footnote":"\r\n( 1 ) چيره !\r\n","page_name":" 110 ","page_number":110},
  {"content":"\r\n\r\n بگشاد ز هم ستون افلاك * بگسست ز هم مفاصل خاك \r\n عالم همگى سياه گشته * افلاك چو خاك راه گشته \r\n بشكست سپهر صبح را پاى * خورشيد بماند سست بر جاى \r\n عرش از سر كرسى اوفتاده * گويى همه تن فرو گشاده \r\n اجزاى زمين برفته از هم * در زير زمين فغان آدم \r\n بيرون زده انبيا سر از خاك * گشته كفن وجودشان پاك \r\n تنها نه ز ماه تا به ماهى * تا دامن لامكان سياهى \r\n نه پشت فلك چو او سپر داشت * نه ناف زمين چو او پسر داشت \r\n\r\nگرفتن عبد الرحمن بن ملجم عليه اللعنه و بردن به خدمت امير المؤمنين حسين عليه السلام\r\n بردند گرفته آن لعين را * آن دوزخى و عدوّ دين را \r\n آن معدن شرّ و منبع شور * آن دود روان آتشين گور \r\n آن در خور تير و تيغ و الماس * آن شوم‌ترين ناس و نسناس \r\n نزديك حسين امام عالم * آن پاك سلالهء مكرّم \r\n كشتند و بسوختند پاكش « 1 » * بر باد فشاندند خاكش \r\n صد لعنت ايزدى برو باد * كو را نكند به لعنتى ياد \r\n\r\nموضع قبره عليه السلام\r\n آن ذات شهيد بر شهادت * آن منبع و معدن سيادت \r\n چون كرد وداع ملك فانى * بربست رحيل آن جهانى \r\n شستند به آب ديذه پاكش * كردند وداع دردناكش \r\n در صندوقى كه نوح و آدم * آنجاى بخفته‌اند با هم \r\n آن خاك سرش ز نو گشادند * آن پاك گهر درو نهادند \r\n آن موضع را وصيّت او كرد * الحق چه وصيّتى نكو كرد \r\n روشن شد ازو روان آدم * از نو شذه زنده جان آدم \r\n بويش چو رسيد در تن نوح * زان تازه شذست نوح را روح \r\n\r\n\r\n","description":"","footnote":"\r\n( 1 ) يعنى همه‌اش را .\r\n","page_name":" 111 ","page_number":111},
  {"content":"\r\n\r\n پوسيدهء شش هزارساله * روشن شذه زو بسان لاله \r\n از كوفه گذشته نيم فرسنگ * جاييست به صد شكوه و اورنگ \r\n از جانب راه بيت معمور * خلديست برين منوّر از نور \r\n نامش نجف است جثّتى پاك * زرين سلبيست عنبرين خاك \r\n\r\nاوصاف قبر مباركه امير المؤمنين على بن ابى طالب عليه السلام\r\nچنين روايت كرده‌اند كه در زمان عضد الدوله آن روضهء منوّره مطهّره پيدا نبود و هيچ آفريذه بر آن اطلاع نداشت . ايشان بازديد كردند و آن عمارت بنا نهادند و به اتمام رسيد . اما روايتى صحيح‌تر آن است كه در زمان خلافت\r\nهارون الرشيد در شكار ، آهويى چند از وى بگريختند و او در عقب مىرفت تا بذان موضع رسيدند ، از دور به استادند و قدم پيشتر ننهاذند . چون هارون الرشيد آنجا رسيد و آن عجايب مشاهده كرد كه قطعا آهوان حركت نمىكنند بفرمود تا آن حوالى را حفر كردند و بر سر قبر رسيدند . چون محقق شد ، حايطى در آن حوالى بكشيدند . در وقت خلافت عضد الدوله آن عمارت عالى بنا كرد و به توفيق ايزد تعالى عزّ شأنه و بهر برهانه به اتمام رسانيد\r\n\r\nاين چند بيت در اين معنا گفته مىشود\r\n اين روضه به عالم است مشهور * وندر كتب زمانه مسطور \r\n كان روضه عضد بنا نهاذست * آن در به زمانه او گشادست \r\n و آن مشهد او در آن حوالى * او ساخت كه جنّتيست عالى \r\n او دولت خويش از آن بديدست * تا دوله « 1 » خطاب خود شنيدست \r\n كردست عضد وصيّت خويش * با جملگى اقارب خويش \r\n كان وقت كه وقت او درآيد * ايّام حيات او سرايد ، \r\n بنهند ورا بر آستانش * تا نام برآيد از جهانش \r\n زان است بر آستان خفته * چون دانهء درّ در آن نهفته \r\n\r\nروايت ديگر\r\n\r\n\r\n","description":"","footnote":"\r\n( 1 ) دولت .\r\n","page_name":" 112 ","page_number":112},
  {"content":"\r\n\r\n اما به روايتى دگر هست * به نوشته به آب زر به صد دست \r\n كز قدرت و حكم لا يزالى * وز شبهت و عيب و ريب خالى \r\n زان معجزها كه بوذ او را * آن شير خداى نام جو را \r\n آن نطفهء پاك آفرينش * آن نور دو چشم اهل بينش \r\n آن پشت و پناه آدمى زاد * آن از همه عيب پاك و آزاد \r\n آن كعبهء شرع و قبلهء دين * آن روح و روان آل ياسين \r\n حيدر كه گزيدهء جهان است * سرمايهء آخر الزمانست \r\n اين معجزه او نمود در خاك * كان مشهد اوست روضهء پاك \r\n هارون به شكار رفت يك روز * آن روز كه بود عالم افروز \r\n در باديه ديذ آهويى چند * شد شاد بدان شكار و خرسند \r\n برگرد عنان و شد شتابان * اندر پى آهوى بيابان \r\n آن سر زده آهوان بىحد * كردند گريز تا به مشهد \r\n چون بر سر خاك او رسيدند * راه از پس و پيش خود نديدند \r\n نه زهرهء پا برون نهاذن * نه قوت پاى ايستادن \r\n حيران و اسير بازماندند * زان حال نشانه‌اى نشاندند \r\n هارون چو رسيد و ديد آن حال * گفتا كه شد اين زمانه را فال \r\n فرمود كه آن زمين بريدند * چندانك به قبر او رسيدند \r\n ديدند كه قبر مرتضى بود * شاهى كه گزيدهء خدا بود \r\n هارون بكشيد حايطى راست * زان حايط خود جهان بياراست \r\n\r\nروايت ديگر\r\n روزى كه عضد مساعدت يافت * اين حال شنيد زود بشتافت \r\n از تازگيش عمارتى ساخت * كان را ز بهشت ، چرخ نشناخت \r\n اين نيست بجز روايت راست * وين معجزه در جهان خود او راست \r\n هر كس كه در اين سخن سخن گفت * كفرست كه با تنش بود جفت \r\n انكار برين روا نباشد * اين كار جز از خدا نباشد \r\n حقّا كه خليفهء خدا اوست * داماد و وصىّ مصطفى اوست \r\n پشت امم و پناه دين است * سر دفتر دانش و يقين است \r\n بگزيده خداى بر جهانش * آيات وليّكم بيانش \r\n شمشير زن جهان غدّار * دين‌پرور و دين‌پرست و دين‌دار \r\n\r\n","description":"","footnote":"","page_name":" 113 ","page_number":113},
  {"content":"\r\n\r\n آراسته شاه با ديانت * شايسته امام با امانت \r\n شير او زن كارزار اسلام * مردافكن و پاك دين ايّام \r\n عنوان صحيفهء سعادت * سر حلقهء عالم سيادت \r\n چون دل ز على همىكند ياد * از غصّه و انده است آزاد \r\n آن شاه فتوّت و طريقت * خفتست برين صفت حقيقت \r\n امروز همى عراش خوانند * آنان كه نشانهء جهانند \r\n از پيش نجف قريب نه دور * غريين جائيست سخت مشهور \r\n آن گنج كرم درو نهان است * ناميست كه مشهدش نشان است \r\n احسنت زهى خجسته فرزند * احسنت زهى بر برومند \r\n فرزند نبود ازين خلف تر * از نه پذر و چهار ماذر \r\n صلوات خدا بر آن پسر باد * كو خاك پذر چنان كند شاد \r\n يا ذا الأرضين و السموات * بر جان على كنيد صلوات \r\n\r\nفضيلت قبره عليه السلام\r\n جز وحى هر آنچه مصطفى يافت * در دانش و علم مرتضى يافت \r\n تا روضهء پاك آن مطهّر * يك مزرعه است خلد انور \r\n آن است نشان مشهد آنست * منظور زمين و آسمان است \r\n آن شاه شجاعت و امامت * آن منبع دانش و كرامت \r\n تا سايهء خويش بر من انداخت * زو جنّت و كعبهء دگر ساخت \r\n هر سال ز نو بر آن ممالك * بينند ينزّل الملائك \r\n شاهان جهان ملك و دانش * مالند دو رخ بر آستانش \r\n آنان كه گدا و پاذشاهند * يابند هر آرزو كه خواهند \r\n آيند بسان ريگ و باران * هر سال ز نو جهان شكاران \r\n با تاج و لوا و لشكر و كوس * بر بوى اميد يك زمين بوس \r\n ما اعظم شأنك اى جهانبخش * جان‌پرور و جان‌ستان و جانبخش \r\n جان‌پروريت بدانش و دين * زان خلق و سخا و قدر و تمكين \r\n وانگه ز ره بزرگوارى * در راه خدات جان سپارى \r\n جان بخشيت آنك از سر جان * برخاسته‌اى براى ايمان \r\n هم جانى و هم جهان‌ستانى * يك جان چه كه صد هزار جانى \r\n\r\n","description":"","footnote":"","page_name":" 114 ","page_number":114},
  {"content":"\r\n\r\n\r\nذكر امامت امير المؤمنين حسن بن على عليه السلام\r\n\r\nاسمه عليه السلام\r\n چون حسن حسن بديد بابش * فرمود به حق حسن خطابش \r\n نامش حسن است و خلق احسن * نابوذه نظير او بهر فن \r\n\r\nلقبه عليه السلام\r\n بودش لقب الزكى و الحق * او بود يقين زكىّ مطلق \r\n پرهيز كنندهء جهان بود * مختار زمين و آسمان بود \r\n هم عالم و هم امام معصوم * ياد آمذه در كلام قيّوم \r\n\r\nكنيته عليه السلام\r\n شد كنيت او ابو محمد * از لفظ مبارك اب و جد \r\n نامش حسن و زكيش القاب * بودست خطابش از جد و باب \r\n\r\nتاريخ ولادته عليه السلام\r\n آن چشم و چراغ آفرينش * آن ميوه ز باغ آفرينش \r\n آن عين زلال و چشمهء عين * آن گلبن بوستان عينين \r\n آن نطفهء پاك عالم غيب * آن معتكف بسان لا ريب \r\n آن سيد و زاهد زمانه * آن عالم و عابد يگانه \r\n مخطوب خطاب طهر و طاهر * منهاج بروج نجم زاهر \r\n آن گوهر شب چراغ غرّا * آن نطفهء بوتراب و زهرا \r\n يعنى كه حسن امام ثانى * سرچشمهء آب زندگانى \r\n بگذشته ز ماه روزه يك نيم * سال هجرى رسيده در جيم « 1 » \r\n اندر شب جمعه در مدينه * از پشت امام راستينه \r\n بر پشت زمين ز بطن زهرا * آمذ شد ازو جهان مطرا \r\n\r\n\r\n","description":"","footnote":"\r\n( 1 ) جيم اشاره به سال سوم هجرى .\r\n","page_name":" 115 ","page_number":115},
  {"content":"\r\n\r\n\r\nاسم امّه عليه السلام\r\n از فاطمه زاد آن نكو نام * معصومهء پاك دين ايّام \r\n دردانه پاك با سلامت * خاتون سراجهء قيامت \r\n\r\nاعداد اولاده عليه السلام\r\n اولاد بنين و از بناتش * از معتصمات و چار يارش \r\n تقرير كنم كه چند نامند * بنشسته بجاى او كذامند \r\n وانكس كه به خاك در نهفتست * گويم بكذام بقعه خفتست \r\n\r\nصفت ساير اولاده عليه السلام\r\n زيد حسن است با دو خواهر * آن هر سه ز يك خجسته مادر \r\n بوذست بشير نام آن ماه * پرورده به شير عفّة الله \r\n بو مسعودش پدر خزرجى * اصلى حسب و نسب نه خرجى \r\n\r\nصفت حسن ابنه عليه السلام\r\n ديگر حسنش سلالهء نور * از خوله كه بود بنت منظور « 1 » \r\n چون نور جمال او برآمد * آن دم كه ز بطن ماذر آمد \r\n بخشيد پذر به احترامش * از نام شريف خويش نامش \r\n\r\nاوصاف ساير اولاده عليه السلام\r\n بودش سه پسر دگر ز يك مام * عبد الله و قاسم و عمر نام \r\n چون مشترىاند و ماه و خورشيد * زاده ز كنيزكى چو ناهيد \r\n\r\nصفت عبد الرحمن ابنه « 2 » عليه السلام\r\n عبد الرحمن هم از كنيزك * زو هيچ نزاده غير از آن يك \r\n دردانه بسان جوهر فرد * رخساره بسان لاله و ورد \r\n\r\nاوصاف ساير اولاده عليه السلام\r\n ديگر چو حسين گزيده القاب * خواندست لقب به اثرمش « 3 » باب \r\n با طلحه و فاطمه سه هم زاد * دختر چو گل آن دو سرو آزاد \r\n آن هر سه ز بطن ام اسحاق * جفت آمذه آن دو فاطمه طاق \r\n از طلحه بزاده آن پرىروى * بو عبد الله آفرين گوى \r\n\r\n\r\n","description":"","footnote":"\r\n( 1 ) منظور بن زياد فزارى .\r\n( 2 ) در اصل : امه\r\n( 3 ) حسين الاثرم .\r\n","page_name":" 116 ","page_number":116},
  {"content":"\r\n\r\n\r\nاوصاف ساير اولاده عليه السلام\r\n بوبكر شهيد كربلا شد * زان ظلم زمانه مبتلا شد \r\n آنگه ز بنات چار ديگر * هر چار بزاده از دو مادر \r\n\r\nصفت زيد ابنه عليه السلام\r\n زيد ابن حسن بلند را [ ى 
  ] بود * والى صدقات مصطفى بود \r\n با طاعت و زهد و خير بسيار * همچون حسن و حسين وفادار \r\n دعوى امامتش نبوذه * هر سفرهء خير برگشوذه \r\n سالش به نود رسيد در علم * مانندهء جدّ خويش بر حلم \r\n\r\nصفت حسن ابنه عليه السلام\r\n اما حسن آن پسر كه بابش * كردست بنام خود خطابش \r\n بوذست جليل قدر و فاضل * كافى كف و كارساز و عاقل \r\n جدّ پذريش كرده تيمار * پيوسته به كار حق نكوكار \r\n بر رفته به منبر امامت * يك خطبه بخوانده با سلامت \r\n دعوى خليفتى نكرده * غم در پى بىآن عمل نخورده \r\n عمش چو بديد روى و رايش * و إن صورت و سيرت و وفايش \r\n نوباوهء خويش را بذو داد * با طالع خوب گشت داماد \r\n سالش چو رسيد در سى و پنج * بيرون شد ازين جهان پررنج \r\n\r\nصفت عبد الله بن حسن ابنه عليه السلام\r\n عبد الله بن حسن جوان بود * آزاده و راد و كاردان بود \r\n عمش چو سكينه داند و داد * تا بوذه جوان هنوز داماد \r\n او نيز شهيد كربلا گشت * ماندست دفين در آن در و دشت \r\n\r\nنقش خاتمه عليه السلام\r\n بر خاتم آن امام عالم * آن چشم و چراغ نسل آدم \r\n بنگاشته همچو نقش بر ماه * اين نقش كه مستعان بالله \r\n\r\nمدت عمره بعد از نبى عليه السلام\r\n از بعد رسول شاه كونين * آن دانه درّ قرة العين \r\n ماندست بجاى هفت‌ساله * همچون گل و ياسمين و لاله \r\n\r\nتقسيم عمره عليه السلام\r\n از بعد نبى ماند سى سال * در عالم زهد فارغ البال \r\n\r\n","description":"","footnote":"","page_name":" 117 ","page_number":117},
  {"content":"\r\n\r\n اندر سى و هفت آن خليفه * شد حكم امامتش وظيفه \r\n چون كار على به آخر آمد * اين سكّه بنام او برآمد \r\n گردنده فلك چو كرد امامش * زد ضرب خليفتى بنامش \r\n\r\nمدت امامته عليه السلام\r\n شش ماه نشست در خلافت * آن نيز مدام در مخافت \r\n از بيم بلا ز بعد شش ماه * بگذاشت بر آن لعين گمراه \r\n خط داد معاويه كه هر سال * بهرش بفرستد اندكى مال \r\n او دست بداشت از خلافت * شد سوى مدينه بىمخافت \r\n ده سال بماند در مدينه * دل پاك برى ز بغض و كينه \r\n\r\nسبب وفاته عليه السلام\r\n بودش چهل و دو سال از ايام * آزاده عالم و نكو نام \r\n بوذست مدام در عبادت * با فضل و به زهد در سيادت \r\n\r\nتاريخ وفاته عليه السلام\r\n اسماء « 1 » زن او سزاى نفرين * برگشته ز شوى خويش و از دين \r\n بفريفت معاويه مر او را * آن ننگ زنان فتنه جو را \r\n كو داد بدان يگانهء دهر * هنگام طعام شربتى زهر \r\n پاداش بجاى ارث و كابين * صد لعنت و صد هزار نفرين \r\n تنها نه كه نوبتى كه شش بار * كردش بطعام سم گرفتار \r\n گشت آن شه دين به زهر كشته * بىزهره و تيغ دهر كشته \r\n\r\nتاريخ وفاته عليه السلام « 2 »\r\n چارم ز مه جماد اول * به سال هجرى شاه مرسل \r\n در تسعه و اربعين رسيده * تا آخر سال در كشيذه \r\n در نسخهء اصل بوذ پنجاه * هم بود جماد آخر ماه \r\n در يوم خميس بود در چاشت * بگذشت و دل از زمانه برداشت \r\n\r\nغسل دادن حسين او را عليهما السلام\r\n غسال تن مطهّر او * بوذست به حق برادر او \r\n گويند حسين بشست او را * آن شاه جوان امام نو را \r\n\r\n\r\n","description":"","footnote":"\r\n( 1 ) نام وى جعده بنت اشعث بن قيس است .\r\n( 2 ) در اصل : غسل دادن حسين او را عليه السلام\r\n","page_name":" 118 ","page_number":118},
  {"content":"\r\n\r\n كردش كفن و بشست پاكش * هم او بسپرد زير خاكش \r\n اين است براذرى و يارى * احسنت زهى بزرگوارى \r\n\r\nموضع قبره عليه السلام\r\n زان پس بسوى بقيع بردش * با جدّه خويشتن سپردش \r\n جده پذريش فاطمه نام * بنت الاسدى نكو سرانجام \r\n\r\nفى مرثيته عليه السلام\r\n آن دم كه حسن رحيل برداشت * بگذشت و جهان شوم بگذاشت \r\n زان زهر كه خورده بود ناگاه * زان كم شذه بخت شوم و گمراه \r\n از زير زمين فغان برآمد * فرياد ز آسمان برآمد \r\n يك روز به گلشنى رسيذم * زين واقعه ديذم آنچه ديذم \r\n گل جامه دريد تا بدامن * در نوحه‌گرى نشست با من \r\n لاله رخ خود به خون بشسته * غنچه شذه تنگ دل نشسته \r\n در خاك نشست سرو و شمشاد * بلبل بخروش و بانگ و فرياد \r\n گلنار بسان ناردانه * بفشاند خون هزار دانه \r\n غم بر رخ ياسمين رسيذه * خون از رگ ارغوان چكيذه \r\n نرگس سر خوذ فكنده در پيش * گريان شذه زار با دلى ريش \r\n بنشسته بنفشه در بهاران * پوشيذه لباس سوگواران \r\n هر جا كه گلى و لاله‌زاريست * يا سبز كنار جويباريست \r\n سر بر سر يكدگر نهاذه * در مرثيه‌خوانى ايستاده \r\n اين مرثيه از زبان عالم * خوانان و نوان به درد و ماتم \r\n برجاست اگر جهان بگريد * چه جاى جهان كه جان بگريد \r\n ابريم و چشم گل شود خون * گردد همه چشمها چو جيحون \r\n زيبد كه بسوزد آتش برق * گنجينهء غرب و خانهء شرق \r\n دود از جگر جهان برآمد * فرياد ز فرقدان برآمد \r\n بستان گل و ارغوان درانداخت * طوطى شكر از دهان بينداخت \r\n آه از دل روزگار برخاست * افتاد زمانه در كم‌وكاست \r\n در روضه باغ آل ياسين * دردا كه بريخت برگ نسرين \r\n آن گوهر پاك رفت در خاك * از ظلم چنان سگان بىباك \r\n\r\n","description":"","footnote":"","page_name":" 119 ","page_number":119},
  {"content":"\r\n\r\n\r\nذكر امامت امير المؤمنين ابو عبد الله الحسين بن على بن ابى طالب عليهما السلام\r\n\r\nاسمه عليه السلام\r\n نامش به حسين نبى نهاده * كز نطفهء پاك اوست زاده \r\n\r\nلقبه عليه السلام\r\n آنگه لقبش شهيد گفتست * كان گنج به كربلا نهفتست \r\n\r\nكنيته عليه السلام\r\n بو عبد الله گفته بابش * اين است به كنيت انتسابش \r\n\r\nتاريخ ولادته عليه السلام\r\n در پنجم ماه پاك شعبان * سه شنبه و شنبه گفته‌اند آن \r\n در يوم خميس نيز گفته * كان غنجه پاك شد شكفته \r\n سال هجرى رسيذه در چار * كان مهر چو مه نمود رخسار \r\n\r\nموضع ولادته عليه السلام\r\n در شهر مدينه خلد ثانى * از گوهر بحر جاوذانى \r\n ديدار چو آفتاب بنمود * صد نور در آفتاب بفزود \r\n\r\nاسم امّه عليه السلام\r\n از فاطمه دختر نبى زاد * محتاج نبود شرح آن داد \r\n ليكن بولا نهاذه‌اند اين * اندر پى هم شدست تعيين \r\n\r\nاعداد اولاده عليه السلام\r\n صلوات الله من السّماوات * الى الرّسول و التّحيات \r\n صلوات و سلام از ايزد پاك * بر جان حسين و آل لولاك \r\n اولاد حسين شش‌اند مشهور * اندر كتب ائمه مذكور \r\n پنج است پسر يكيست دختر * چون لؤلؤ تر ز هم نكوتر \r\n\r\nاوصاف اولاده عليه السلام\r\n بودش دو على يكيست اكبر * و إن ديگرش است نام اصغر \r\n\r\n","description":"","footnote":"","page_name":" 120 ","page_number":120},
  {"content":"\r\n\r\n اما على آنك خردتر بود * پيوسته ملازم پذر بود \r\n با باب شهيد كربلا شد * آن دشت كه موضع بلا شد \r\n\r\nاسم على ابنه عليه السلام\r\n ليلى بودست نام مامش * معصومه و عفتى تمامش \r\n بو مرّه عروه نام آن ماه * ابن الشغفيست رحمة الله \r\n\r\nصفت جعفر ابنه عليه السلام\r\n جعفر سيمين پسر جوانى * آراسته همچو بوستانى \r\n پيش از پذر او وفات ديذه * در جنّت اعلى آراميده \r\n او نسل نداشت در زمانه * چون جوهر فرد بذ يگانه \r\n\r\nصفت عبد الله ابنه عليه السلام\r\n عبد الله از رباب بوذه * مانندهء آفتاب بوذه \r\n او دختر امر قيس بن لوس * در عالم عالمى زده كوس \r\n بگرفته بناز در كنارش * اعنى پذر بزرگوارش \r\n آن ميوهء باغ نارسيذه * آن غنچه نيم بشگفيذه \r\n او نيز شهيد شد در آن خاك * خونين دل ازو زمين و افلاك \r\n\r\nصفت بناته عليه السلام\r\n آنگاه سكينه هم از آن مام * او نيز نديده بخت ايّام \r\n با فاطمه او ز ام اسحاق * زان مام جز او نيامذه طاق \r\n\r\nنقش خاتمه عليه السلام\r\n انگشتريى كه داشت آن شاه * بر وى ثقتى نوشته بالله \r\n احسنت زهى بزرگواران * شاهان و امام و دين شكاران \r\n\r\nمدت عمره عليه السلام\r\n عمرش كه گذشت كام و ناكام * آن ظلم رسيذه را ز ايّام \r\n بودست تمام هفت و پنجاه * ليكن به خلافتست كوتاه \r\n\r\nتقسيم عمره عليه السلام\r\n ده سال رفيق مصطفى بود * جدش كه گزيدهء خذا بود \r\n مصحوب پذر امام ايّام * دين‌پرور و مقتداى اسلام \r\n سى بوذه و هفت در عبادت * شهره به شجاعت و سيادت \r\n\r\nمدت امامته عليه السلام\r\n\r\n","description":"","footnote":"","page_name":" 121 ","page_number":121},
  {"content":"\r\n\r\n ده سال امام و مقتدا بود * الحق به امامت او سزا بود \r\n زهد و ورع و عبادت و علم * تقوى و كرم ، سيادت و حلم \r\n\r\nسبب وفاته عليه السلام\r\n اندر دهم مه محرم * آن عالم جان و جان عالم \r\n سلطان امم امام ثالث * افتاد به ظلم در حوادث \r\n آدينه كه نماز بذ راست « 1 » * كان زلزله از زمانه برخاست \r\n سال هجرتش شصت و يك بود * كز خون حسين زمانه شد دود \r\n\r\nموضع قبره عليه السلام\r\n آنجا كه شهيد گشت آنجاست * زان جاى شذست كعبه راست \r\n آنجاست مقام مشهد او * كان مشهد اوست عنبرين بو \r\n آن است كنون مقام حاجات * جبرئيل برو كند مناجات \r\n كم باد بنو اميه را نام * از دفتر بر حروف ايام \r\n\r\n\r\n","description":"","footnote":"\r\n( 1 ) كنايه از ظهر جمعه .\r\n","page_name":" 122 ","page_number":122},
  {"content":"\r\n\r\n\r\nذكر الامام على زين العابدين بن الحسين بن على بن ابى طالب عليهم السلام\r\n\r\nاسمه عليه السلام\r\n اول على حسين امام است * صلوات عليه و السلام است \r\n\r\nلقبه عليه السلام\r\n ديگر لقبش كه شاه دين بود * بىشايبه زين عابدين بود \r\n از بس كه بديد ازو عبادت * در وقت امامت و سيادت \r\n\r\nكنيته عليه الصلاة و السلام\r\n كنيت به ابو الحسن مرو راست * شك نيست در آن بخوانده‌ام راست \r\n\r\nتاريخ ولادته عليه السلام و التّحية\r\n يوم الثلثاء ميانهء چاشت * رخسارهء آفتاب بنگاشت \r\n هشتم ز مه ربيع اوّل * او گشت بسان وحى منزل \r\n سال هجرى به ل ح « 1 » بود * كو چهره چو آفتاب بنمود \r\n\r\nموضع ولادته عليه السلام\r\n او هم به مدينه در بزاده * درهاى مدينه زو گشاده \r\n مولود مباركش از آنجاست * آن جوهر پاك از آن زمين خاست \r\n\r\nاسم امّه عليه السلام\r\n ام على است بنت كسرى * معروف‌ترين دار دنيا \r\n كسرى است ز يزدجرد زاده * دائم در عدل برگشاده \r\n او زاده ز شهريار عالم * شاهان معظّم مكرّم \r\n نام خوش او شه زنان بود * چون فاطمه ديذهء زنان بود \r\n\r\nاعداد اولاده عليه السلام\r\n اولاد علىست پانزده راست * زان جمله يكى امام برخاست \r\n\r\n\r\n","description":"","footnote":"\r\n( 1 ) به ابجد سال 38 هجرى .\r\n","page_name":" 123 ","page_number":123},
  {"content":"\r\n\r\n آن نور محمدست باقر * فهرست افاضل و اكابر \r\n تاريخ امامتش نه اينجاست * آن قصّه او هنوز برجاست \r\n زيرا كه امام پنجمين اوست * بر مسند زين عابدين اوست \r\n يعنى كه حسن امام شبير * سرمايه ده قضا و تقدير \r\n\r\nصفت ابو الحسن و ساير اولاده عليه السلام\r\n تا پيش ابو الحسن چو ماهى * ماهى چه بسان پادشاهى \r\n هم ماذريش دو زيد و عمراند * مطبوع بهم چو شير و تمراند \r\n [ 124 
  ] ام الولدست مام ايشان * بيگانه نبوذه هم ز خويشان \r\n\r\nاوصاف ساير اولاده عليه السلام\r\n ديگر حسن و حسين دو هم زاد * عبد الله آن چو سرو آزاد \r\n آن هر سه گهر ز يك صدف زاد * آن بحر علوم دانش و داد \r\n\r\nصفت ساير اولاده عليه السلام\r\n هشتم پسرش حسين اصغر * مانندهء آفتاب انور \r\n تاسع پسرش چو عبد الرحمن * آنگه دهمين پسر سليمان \r\n آن هر سه گهر ز يك پرستار * خارست ولى گل آورد بار \r\n\r\nباز صفت ساير اولاده عليه السلام\r\n ديگر على و محمد اصغر * اين بوذه بسان ماه و آن خور \r\n اين‌اند ده و دو ماه پاره * مانند دوازده ستاره \r\n\r\nاعداد بناته عليه السلام\r\n دختر سه خديجه ام كلثوم * پس فاطمه هر سه از يك بوم \r\n اين جمله هم از كنيزكانند * آزاده و برگزيدگانند \r\n\r\nصفت زيد ابنه عليه السلام\r\n زيد ابن على بن حسين بود * كو دانش و فضل خويش بنمود \r\n الحق كه سخى و پارسا بود * انگشت‌نماى اوليا بود \r\n با آن همه زهد و علم و طاعت * كردست خروج در شجاعت \r\n يك روز خروج كرد چون شير * بر كين حسين كشيذه شمشير \r\n شمشير بدشمنان كشيذه * قلب وصف صف در آن دريذه \r\n كرد او به رضاى آل دعوت * زان داشته قوم كوفه رغبت \r\n\r\n","description":"","footnote":"","page_name":" 124 ","page_number":124},
  {"content":"\r\n\r\n ليكن همه را گمان چنان بود * كان بيعت و دعوتى كه بنمود \r\n بوذست به جستن امامت * خوردند به عاقبت ندامت \r\n كو معترفست بر برادر * دل پاك برو چو شير مادر \r\n در عاقبت اهل كوفه ناگاه * گشتند به بخت خويش گمراه \r\n آن بيعت و عهد او شكستند * رفتند و به جاى خود نشستند \r\n تا دشمن آل از او خبر يافت * هر خصم كه بود نيز بشتافت \r\n چون جمع شدند دشمنانش * كشتند به ظلم ناكسانش \r\n كرذندش از آن ميانه بردار * آن دشمن آل خانه بردار \r\n صد لعنت و صد هزار نفرين * بر جان چنان سگان بىدين \r\n هر كو نكند بر آل مروان * لعنت ز ميانهء دل و جان \r\n لعنت ز همه جهان برو باذ * و إن كو نكند به لعنتش ياد \r\n تا مدت چار سال از اين كار * زان قوم كسى نكرد انكار \r\n\r\nتاريخ وفات زيد ابنه عليه السلام\r\n در روز دوشنبه رفت آن حال * ثانى صفر بر آن نكو فال \r\n سال هجريش در صد و بيست * بر مقتل او زمانه بگريست \r\n صادق شد از اين حديث بيمار * برداشته دست خود به داذار \r\n كان قوم كه عهد خود شكستند * با دشمن آل عهد بستند \r\n يا رب تو كنى جزاى ايشان * جز تو كه دهد سزاى ايشان \r\n\r\nصفت عبد الله ابنه عليه السلام\r\n عبد الله بن عليست فاضل * در شيوه نقد بوذه كامل \r\n او را صدقات بوذه تيمار * از سفرهء پادشاه دين‌دار \r\n\r\nصفت عمر ابنه عليه السلام\r\n ديگر عمر عليست دانا * اندر همه كارها توانا \r\n فاضل به جهان و مرد پرهيز * هنگام سخن شذه شكر ريز \r\n\r\nصفت حسن ابنه عليه السلام\r\n آنگه حسن عليست زان سان * در حلقهء عالمى هراسان \r\n ز اخبار پذر بسيش بر ياد * وز قول براذران هم زاد \r\n در محفل و مجمع پيمبر * كردست روايت از براذر \r\n پيوسته به كار خويش مشغول * بگذشته ازين گذشتنى پول \r\n\r\n","description":"","footnote":"","page_name":" 125 ","page_number":125},
  {"content":"\r\n\r\n\r\nنقش خاتمه عليه السلام\r\n بنگاشته بر نگين خاتم * الله ميسّر آن معظّم \r\n ايشان كه نگين نگاشتندى * پيوسته به فال داشتندى \r\n\r\nمدت عمره عليه السلام\r\n بد مدت عمر آن شهنشاه * با كام و مراد هفت و پنجاه \r\n زان جمله دو سال با على بود * جدش كه رسول را ولى بود \r\n زان پس به حسن دوازده سال * بسپرد و بكام فارغ البال \r\n بيست و سه از آن بماند با باب * يعنى كه حسين گزيده القاب \r\n پا در سى و چهار چون كه بنهاد * خلّاق جهان امامتش داد \r\n\r\nمدت امامته عليه السلام\r\n سه سال امام بوذ آن شاه * در دور يزيد لعنة الله \r\n شاهى به معاويه رسيذه * مروان حكم بيارميذه \r\n عبد الملك وليد و ايشان * آن قوم كه بوذه‌اند خويشان \r\n يك رويه و يك نهاد و بىباك * خصمان على و آل او پاك \r\n زان لعنهم الله‌اند يكسر * برگشته ز ملّت پيمبر \r\n كايشان همه خصم خاندانند * در لعنت ايزدى از آنند \r\n\r\nسبب وفاته عليه السلام\r\n بوذه سبب وفات او زهر * آن بوذ بسان زهرهء دهر \r\n عبد الملكش به كشت آن شوم « 1 » * آن لعنتى خداى قيّوم \r\n\r\nتاريخ وفاته عليه السلام\r\n آدينه و ثانى از محرم * آن شاه كه كشته گشت از سم \r\n سال هجرى به خمس و تسعين * بوذست زمانه پر ز نفرين \r\n\r\nموضع قبره عليه السلام\r\n قبرش به بقيع روضهء پاك * مشكين لحدست و عنبرين خاك \r\n آنجا كه عم وى است خفته * آن دانه درّ در او نهفته \r\n\r\n\r\n","description":"","footnote":"\r\n( 1 ) عبد الملك در سال 86 مرد و فرزند وليد تا سال 96 خليفه بود . بنابراين بايد شهادت امام كه به احتمال در سال 94 يا 95 بوده به دست وليد بوده باشد .\r\n","page_name":" 126 ","page_number":126},
  {"content":"\r\n\r\n\r\nذكر امامت امام ابو جعفر محمد الباقر بن على زين العابدين بن ابى عبد الله الحسين بن امير المؤمنين على بن ابى طالب عليهم السلام\r\n\r\nاسمه عليه السلام\r\n بر جعفر پاك دين محمّد * صلوات الله بروست بىحد \r\n يعنى كه محمدست باقر * مولى الخلفا امام طاهر \r\n نام و لقبست و كنيت اوست * اين هر سه نشانه به نيت اوست \r\n\r\nتاريخ ولادته عليه السلام\r\n از ماه رجب گذشته ده روز * آدينه بسان عيد و نوروز \r\n سال هجريش تسع و خمسين * ساعات ميان عصر و پيشين \r\n يك نسخه به ثالث صفر بود * اما به رجب صحيح‌تر بود \r\n از ماذر خود جذا شد آن ماه * صافى چو صفات قل هو الله \r\n\r\nموضع ولادته عليه السلام\r\n در شهر مدينه جنّت پاك * مسندگه پادشاه لولاك \r\n بو جعفر باقر اندرو زاد * آن روضهء پاك جنّت‌آباد \r\n\r\nاسم امّه عليه السلام\r\n آن ماه كه دختر حسن بود * معصومه و زبدهء زمن بود \r\n اين گوهر پاك دين ازو زاد * كايّام ز چهر اوست دلشاد \r\n او هم علويست از دو نسبت * هم هاشميست ازو دو حسبت \r\n احسنت زهى خجسته ماذر * احسنت زهى بزاد و گوهر \r\n\r\nاعداد اولاده عليه السلام\r\n عبد الله و جعفر ابن صادق * آن هر دو چو جان بهم موافق \r\n از دختر قاسم آن دو ديذه * زادست و به جان به پروريده \r\n او بنت محمد ابى بكر * مستوره برى ز حيلت و مكر \r\n ابراهيم و عبيد الله است * اين همچو خود آن بسان ما هست \r\n از دختر اسّد مغيره * هم زاهده بود هم فقيره \r\n\r\n","description":"","footnote":"","page_name":" 127 ","page_number":127},
  {"content":"\r\n\r\n\r\nاوصاف ساير اولاده عليه السلام\r\n ام السلمة على و زينب * هر يك ز كنيزكى شكر لب \r\n اين‌اند بنين و از بناتش * از جاريه و مخدّراتش \r\n\r\nنقش خاتمه عليه السلام\r\n املى بالله بر نگين داشت * همچون پذران خويش دين داشت \r\n اين بود نشان خاتم او * زين پس من و قبر و ماتم او \r\n\r\nمدّت عمره عليه السلام\r\n بگذاشت ز عمر هفت و پنجاه * در عالم علم و رفعت و جاه \r\n\r\nتقسيم عمره عليه السلام\r\n بوذست چهار سال با جد * در طفلى زهد كرده بىحد \r\n آن كو ز حسين برد افادت * بىشك چو حسين كند سيادت \r\n مصحوب پذر به سى و نه سال * بوذست بكام فارغ البال \r\n از بعد پذر امام ايّام * او بوذه بكام گاه و ناكام \r\n در آخر حكم آل مروان * عبد الملك و ملك سليمان \r\n ديگر عمر نكو نهايت * بن عبد عزيز پركفايت \r\n\r\nسبب وفاته عليه السلام\r\n عبد الملكش به زهر برداشت * بگذشت و جهان به خصم برداشت \r\n در آخر ملك آن طوايف * مىبود به سال و ماه خايف \r\n\r\nتاريخ وفاته عليه السلام\r\n يك نسخه به ثالث صفر بود * آن ظلم كه روزگار بنمود \r\n در نسخهء اصل فخر دينى * مشهور جهان به پاك دينى \r\n آن صدر كه اوست از نشابور * ديباجه به نام اوست مذكور \r\n ديذم كه به ماه حج روان شد * از زهر ستم بدان جهان شد \r\n در سال صد و چهارده راست * زهر از كف دهر خورده برخاست \r\n تا دور زمين و آسمان است * چندانك ز آدمى نشان است \r\n از مسكن ماه تا به ماهى * تا هست سپيدى و سياهى \r\n هر لحظه بر آن سگان بىدين * ز اهل ملكوت باد نفرين \r\n\r\nموضع قبره عليه السلام\r\n قبرش به بقيع پيش آباست * آنجاى كه جنّتى سراپاست \r\n آن خلد رفيع مشهد آباد * در چند كتاب كرده شد ياد \r\n\r\n","description":"","footnote":"","page_name":" 128 ","page_number":128},
  {"content":"\r\n\r\n\r\nذكر امامت امام ابو عبد الله جعفر بن محمد الباقر بن على زين العابدين بن ابو عبد الله الحسين بن امير المؤمنين على بن ابى طالب عليهم السلام\r\n\r\nاسمه عليه السلام\r\n جعفر ز محمد على زاد * صلوات خدا برين پسر باد \r\n در هر سخنى كه مشكلى خاست * از جعفر صادق آيد آن راست \r\n هر چيز كزو بوذ روايت * وحيى بود الحق آيت آيت \r\n\r\nلقبه عليه السلام\r\n صادق لقبش كه راست‌گو بود * در راستى روايت او بود \r\n در صدق به غايتى كه الحق * ز افلاك برو ندا كه صدّق \r\n\r\nكنيته عليه السلام\r\n بو عبد الله است كنيت او * در عالم راستى سخن‌گو \r\n\r\nتاريخ ولادته عليه السلام\r\n در هفدهم ربيع اول * سال هجرى شاه مرسل \r\n هشتاد و سه بود نسخهء راست * خواندند درست بىكم‌وكاست \r\n آمذ صد و بيست و نه به يك جاى * ديدم كه بسى است زير و بالاى \r\n گفتند بسى برين حكايت * با هم به روايت از روايت \r\n بگرفت قرار بر نخستين * يعنى كه ثلاثه و ثمانين \r\n يك شنبه هفتم صفر زاد * آن راست سخن خليفهء راد \r\n\r\nموضع ولادته عليه السلام\r\n مولود مباركش مدينه * آن جنّت عدن راستينه \r\n مانند مدينه جنّتى نيست * الحق به مثل چون خلد مأويست \r\n\r\nاسمه امّه عليه السلام\r\n از فروه عفيفهء زمانه * موجود شد آن در يگانه \r\n از دختر قاسم محمد * بوبكر عرب‌نشين بدش جد \r\n\r\n","description":"","footnote":"","page_name":" 129 ","page_number":129},
  {"content":"\r\n\r\n\r\nاعداد اولاده عليه السلام\r\n فرزانه كه داشتست فرزند * ده بوذه نتيجهء برومند \r\n يك دايره شانزده كشيذه * كس نام يكى در آن نديذه \r\n آن نسخه كه ده درو هويداست * نام همه ده تمام پيداست \r\n\r\nاوصاف اولاده عليه السلام\r\n عبد الله و فروه و سماعيل * هر يك به دگر فزوده تفضيل \r\n آن هر سه امامزادگانند * آنها دگر از كنيزكانند \r\n از بنت حسين فاطمه نام * آن شكّر و اين گل آن چو باذام \r\n\r\nاوصاف ساير اولاده عليه السلام\r\n موسى و محمّدست و اسحاق * با فاطمه كوست دخترى طاق \r\n عباس و على و ديگر اسماست * اين هر سه گهر ز يك صدف خواست \r\n\r\nصفت اسماعيل ابنه عليه السلام\r\n اسماعيلش مهين پسر بود * محبوب و گزيدهء پدر بود \r\n چون شعبهء شيعت آن بديدند * نيكوئيش از پدر شنيدند ، \r\n گفتند پس پذر امام اوست * كامروز چنين بلند نام اوست \r\n آن را كه پدر كند كرامى * يابد ز جهان بلند نامى \r\n پيش از پذر او زمانه بگذاشت * بر عزم قيامة توشه برداشت \r\n بگريست پذر بذو به زارى * تر كرد جهان به اشك ، بارى \r\n گفتند كه او هنوز برجاست * آن گريه نداشتند ازو راست ! \r\n آنگه پذر از گمان ايشان * دل پرغم و زان سخن پريشان \r\n تابوت ورا دو بار بگشود * رخسارهء او به خلق بنمود \r\n زان قوم بسى هنوز هستند * كو را به نياز مىپرستند \r\n اسماعيليست نام ايشان * يعنى كه وى است امام ايشان \r\n آن فتنه كه از زمانه برخاست * آن بود و از آن هنوز برجاست \r\n\r\nموضع قبره عليه السلام\r\n او هم به بقيع در نهان است * آن روضه كه جنّت الجنان است \r\n قومى چو وفات او بديدند * از پيرويش فرو كشيدند \r\n\r\n","description":"","footnote":"","page_name":" 130 ","page_number":130},
  {"content":"\r\n\r\n بعد از صادق كه شد ز دنيا * كردند متابعت به موسى \r\n قومى كه بماندند بر جاى * هستند هنوز بادپيماى \r\n كس مرده نمىشمارد او را * الّا به امام دارد او را \r\n بسيار هنوز در جهانند * اسماعيليى از آن نشانند \r\n اى بس سرهاى سرفرازان * ميراثى سلطنت برازان \r\n شد در سر و كار و ياد اين نام * تا خود به كجا رسد سرانجام \r\n\r\nصفت عبد الله ابنه عليه السلام\r\n عبد الله و جعفرست مهتر * از جمله براذران ديگر \r\n دعوى امامتش همىبود * بر قوم سر خلاف بنمود \r\n قوميش متابعت نموذند * آن مرتبتش مىفزودند \r\n چون تهمت او بدين عيان شد * كمتر ز دگر براذران شد \r\n آن قوم بجا گذاشتندش * تعظيم چنان نداشتندش \r\n كردند به نام موسى اقرار * ديدند ورا به حق سزاوار \r\n عبد الله از آنك پاش كج بود * يك پايه ديگر كجى چو بنمود \r\n زان روى برآمد افطحش « 1 » نام * شد شهره بدان روش در ايّام \r\n هر قوم كه داشت بر روى اقرار * خواندند به افطحيش ناچار \r\n\r\nصفت محمد ابنه عليه السلام\r\n اما كه محمّد ابن جعفر * او را روشى بدست ديگر \r\n او بود از آن حكايت آزاد * بودست شجاع و زاهد و راد \r\n گويند به طالع همايون * كردست خروج سوى مأمون \r\n مأمون بگرفتنش فرستاد * عيسى جلودى اندر استاد \r\n گفتا كه منش گرفته آرم * اينجاش به بند واسپارم \r\n اصحاب ورا هزيمت افتاد * او ماند در آن هزيمت‌آباد \r\n بردند ورا به پيش مأمون * بودند بر آنك ريزدش خون \r\n مأمون چو بديد رحمش آمد * بنواخت بسى كه رحمش آمد \r\n همواره نديم و يار او شد * همصحبت و خواستار او شد \r\n\r\n\r\n","description":"","footnote":"\r\n( 1 ) در اصل : ابطحش . همين طور مورد بيت بعد .\r\n","page_name":" 131 ","page_number":131},
  {"content":"\r\n\r\n\r\nصفت اسحاق ابنه عليه السلام\r\n اسحاق به فضل بوذه مشهور * پيوسته به زهد بوذه مذكور \r\n دامن ز زمانه در كشيده * از كار امامت آرميده \r\n\r\nصفة على ابنه عليه السلام\r\n گويند على ابن جعفر * بودست ملازم برادر \r\n موسى كه امام روزگار اوست * بر منبر دين بزرگوار اوست \r\n بسيار علوم و بر فضائل * بردند ازو بجان مسائل \r\n اقرار به موسى و امامت * كردست و نخورده زو ندامت \r\n وانگه به رضا رضاش بوده * صدق دل صادقى نموده \r\n گفته سخن از امام جعفر * بر نصّ امامت براذر \r\n\r\nصفت عباس ابنه عليه السلام\r\n بوذه دهمين پسر چو عباس * زنده نفسى چو خضر و الياس \r\n پرهيز كن زمانه با علم * آراسته ذات او بر آن حلم \r\n\r\nنقش خاتمه عليه السلام\r\n بر خاتم او كى بىريا بود * الله ولى و الغنى بود \r\n دين‌پروريش توانگرى بود * معروف به صدق‌پرورى بود \r\n\r\nمدت عمره عليه السلام\r\n سالش به دو نسخه شصت و پنج است * از دور جهان كه عمر سنج است \r\n در دايره به هشت و پنجاه * ديدم كه نوشته بود و سه ماه \r\n\r\nتقسيم عمره عليه السلام\r\n با جد و پدر دوازده سال * بوذست رخش زمانه را فال \r\n جدش چو ازين زمانه برخاست * پرداخته كار آن جهان راست \r\n او نوزده دگر به هر باب * راندست بكام خويش با باب \r\n\r\nمدت امامته عليه السلام\r\n سى سال و چهار در امامت * ماندست پس از پدر سلامت \r\n بگذشت ز كاينات نامش * در علم و روايت و كلامش \r\n هر نقد سخن كه جعفرى نيست * شرعيست كه آن پيمبرى نيست \r\n هر قول كه صادقى نباشد * جز زرق و منافقى نباشد \r\n\r\n","description":"","footnote":"","page_name":" 132 ","page_number":132},
  {"content":"\r\n\r\n از جعفر صادق اين روايت * وز جعفر صادق اين حكايت \r\n از جعفر صادق آمد اين فال * وز جعفر صادق آمد آن حال \r\n آيات علوم و بيّنات اوست * انگشت‌نماى كاينات اوست \r\n\r\nذكر بنو اميه كه امام جعفر در روزگار ايشان امام شد و ايشان غدر انديشيدند و ابو مسلم از مرو شاهجان برخاست و دفع ايشان كرد\r\n آن سال كه شد امام صادق * با دولت او جهان موافق \r\n در دور ملك وليد هشام * ثالث چون ملك يزيد بذ نام \r\n خواندند به ناقصش اقارب * خنيا « 1 » صفتان كالعقارب \r\n برهيم و وليد بود چون خوار * مروان محمد ابن حمار \r\n اين قوم همه ملك نشانند * لشكر كش و فتنهء جهانند \r\n صادق چو امام بد در آن دور * مىديد بلا و فتنه و جور \r\n\r\nخروج كردن ابو مسلم از مرو شاهجان و دفع خارجيان كردن\r\n ناگاه به فضل ايزد پاك * گردان شد آسياى افلاك \r\n خلّاق جهان زير و بالا * جلّا و تبارك و تعالى \r\n بر هم زن كار نابكاران * گردن‌شكن بزرگواران \r\n لشكر برسيد از خراسان * زان قوم به حق خداشناسان \r\n آن ملك كه جاوذان بماناد * آن كعبه پاك جنّت‌آباد \r\n بو مسلم دين براز دين دار * ويران كن روزگار كفّار « 2 » \r\n شايسته تخت و پادشاهى * مختار سپيدى و سياهى \r\n شيرافكن اژدها صلابت * دريا دل آسمان مهابت \r\n\r\n\r\n","description":"","footnote":"\r\n( 1 ) ظاهرا .\r\n( 2 ) اين بخش از تاريخ محمدى ، نشان از آن دارد كه افكارى كه دربارهء ابو مسلم در ادبيات شيعه رواج يافته و تا اوائل عصر صفوى توسط مرشدان خانقاه صفوى و ساير شيعيان صوفىمنش وجود داشته ، از اين زمان شكل گرفته بوده است . در اين باره به بخش پايانى كتاب « قصه‌خوانان در تاريخ اسلام و ايران » از مؤلف همين سطور و نيز مقدمهء سه رساله دربارهء ابو مسلم و ابو مسلم نامه‌ها در ميراث اسلامى ايران دفتر دوم مراجعه فرماييد . در نيمهء دورهء صفوى ، عالمان شيعه با بررسى مجدد متون تاريخى ، به شخصيت ناسالم ابو مسلم پى برده و با آشكار كردن آن ، راه رشد ابو مسلم نامه‌ها را سد كردند .\r\n","page_name":" 133 ","page_number":133},
  {"content":"\r\n\r\n تنها روشى چون بخت و دولت * خورشيدوشى نهنگ صولت \r\n در حد بلوغ نارسيده * شمشير براى دين كشيده \r\n فى الجمله ز مرو شاهجان بود * در مردى و مردمى نشان بود \r\n لشكر چو بذو رسيد ناگاه * او يافت مدد بقوة الله \r\n آن ابر شكوه آسمان تاب * ديدار رسول ديد در خواب \r\n آهنگرى اندر آن زمان بود * كو نيك نهاد پاك جان بود \r\n گفتست به دو رسول عالم * كاى شير توان اژدها دم \r\n رو تا سوى آن سليح پرداز * تا كار سلاحت او دهد ساز \r\n بهرت تبرى همىطرازد * از ساختنش همىببازد \r\n چون بستده باشى آن تبر را * آن كوه كن عدوشكن را \r\n زو صيقلى دگر فلان چاشت * كار تبرت ازو شود راست \r\n تا او تبر تو را دهد آب * كان خواهد راند جوى خوناب \r\n وانگاه دروگرى دگر هست * رو دسته آن ترا دهد دست \r\n اين جمله رسول گفت در خواب * با او كه دلير باش بشتاب \r\n چون شاه حبش سپاه برداشت * آن غاليه بوى راه برداشت \r\n زان خوش نفسى رسول كو يافت * گفتى كه جهان ز مشك بو يافت \r\n شاهنشه چين ز جانب شرق * سر بر زد و در زمانه زد برق \r\n زان طلعت روى نورگستر * شد روى همه جهان منوّر \r\n بو مسلم خواب ديذهء راست * تكبير زنان ز جاى برخاست \r\n آهنگر و صيقلى و نجّار * خود ساخته‌اند بهر او كار \r\n كايشان همه طلعت پيمبر * در خواب بديده‌اند يكسر \r\n دريافته‌اند آن اشارت * دلشان شذه راست زان بشارت \r\n سى من تبرى بساختندش * جان در سر آن گداختندش \r\n حالى چو تبر گرفت و برداشت * جز او كه تواند آن برافراشت \r\n صد پاره كتاب در زمانه * پرداخته‌اند از اين فسانه « 1 » \r\n\r\n\r\n","description":"","footnote":"\r\n( 1 ) داستانى كه آورده - قسمتى گذشت و قسمتى هم خواهد آمد - از همين فسانه‌هايى است كه در ابو مسلم نامه‌ها به هم بافته بودند . اصولا تاريخ اعتبار ابو مسلم در داستان نامه‌هاى ايرانى كهن است . اين اعتبار در جامعهء شيعهء ايرانى هم كه به نوعى تحت تأثير اين داستانها بوده‌اند به تدريج رواج يافته بوده .\r\nنگرش مزبور تا اوائل دورهء صفوى مطرح بود و به تدريج كه بر آگاهى تاريخى شيعيان افزوده شد ،\r\n","page_name":" 134 ","page_number":134},
  {"content":"\r\n\r\n در مردى و كارزار كو كرد * تا پاك دمارشان برآورد \r\n آن قصه كنون كجا شود راست * كو عدّت و ساز چون برآراست \r\n اين مختصرى درين حكايت * افتاد روايت از روايت \r\n فى الجمله تبر گرفت در دست * تكبير بكارشان فرو بست \r\n در مسجد جامع‌اند يك سر * بر كرده خطيب را به منبر \r\n گو خطبه به نام آل مروان * مىخواند بلعنتى « 1 » فراوان \r\n بر آل على روانه كرده * خود را به سگى نشان كرده \r\n بران شده لعنت از چپ و راست * مىگفت روانه هر كه مىخواست \r\n بو مسلم از آن ميان تبر را * بفراشت و بلند كرد سر را \r\n انداخت سر خطيب از دوش * مسجد شذه همچو بحر در جوش \r\n مروان ملك و ملك براهيم * هشام و يزيد شوم بىبيم \r\n زان قوم كه بود از آل مروان * از شاه و وزير تا بدربان \r\n يك شخص نماند زنده بر جاى * بفكنده هزار بىسروپاى \r\n احسنت زهى شكوه و شيرى * احسنت زهى دل و دليرى \r\n بوالعباس آن كه اوست سفاح * كارواح نمانده بوذ و اشباح \r\n\r\nپادشاهى ابو العباس سفاح و نشستن ابو جعفر بجاى او بعد از چهار سال\r\n بنشست چهار سال بر تخت * برگشت از آن سپس از او بخت \r\n بو جعفر از آن سپس بجايش * بنشست و شكسته باد پايش \r\n با آن كه بماند بيست و يك سال * او نيز بذى نمود با آل \r\n او راست لقب خليفه منصور * كو غدر نمود آن خذا دور \r\n\r\nسبب وفاته عليه السلام\r\n در ملكت او ز بعد ده سال * بر صادق از او دگر شد احوال \r\n اندر ح م ق « 2 » ناگاه * بو جعفر شوم بخت گمراه \r\n منصور به زهر كشت او را * آن پاك امام راست‌گو را \r\n\r\n\r\n","description":"","footnote":"\r\nچهرهء منفى ابو مسلم بويژه براى شيعيان ، آشكارتر شد . بنگريد به سه رساله در رد ابو مسلم كه اين جانب در ميراث اسلامى ايران ، دفتر دوم چاپ كرده‌ام .\r\n( 1 ) ظاهرا .\r\n( 2 ) به حروف ابجد 148 هجرى .\r\n","page_name":" 135 ","page_number":135},
  {"content":"\r\n\r\n\r\nتاريخ وفاته عليه السلام\r\n در احدى و اربعين دگر چاشت * كو زهر ز دهر خورد و برخاست \r\n يك شنبه برفت ناگهانى * اندر دهم ربيع ثانى \r\n با جعفر صادقى كه ايّام * ناديذه كسى چو او در ايّام ، \r\n زين نوع كنند ظلم و بيداد * جز لعنتشان چرا كنم ياد ؟ ! \r\n صد بار و هزار بار نفرين * بر جان عدوى آل ياسين \r\n\r\nموضع قبره عليه السلام\r\n قبرش به بقيع جنّت پاك * آن روضه كزو فلك برد خاك \r\n پيش پذر است خفته آن شاه * اين بوده چو آفتاب و آن ماه \r\n\r\n","description":"","footnote":"","page_name":" 136 ","page_number":136},
  {"content":"\r\n\r\n\r\nذكر امامت الامام موسى الكاظم بن جعفر الصادق بن محمد الباقر بن على زين العابدين بن الحسين بن امير المؤمنين على بن ابى طالب عليهم السلام\r\n\r\nاسمه عليه السلام\r\n موسى كه ز كاظم است نامش * كردست پدر به حق امامش \r\n شايسته امام بن امام اوست * در ملك جهان خجسته نام است \r\n\r\nلقبه عليه السلام\r\n دارد لقب آن سر اعاظم * عبد الصالح ، دوم چو كاظم \r\n زان جمله بكاظمست مشهور * ماه از رخ او بيافته نور \r\n\r\nكنيته عليه السلام\r\n كنيت ز جهان ابو الحسن داشت * نقشيست كه روزگار بنگاشت \r\n از فرزندانش يكى حسن بود * محبوب دلش چو جان و تن بود \r\n خوذ را خواند همى بذو باز * گر بود مكين « 1 » پذر به اعزاز \r\n\r\nتاريخ ولادته عليه السلام\r\n سال هجرى رسيده در قاف * ج بر شرق بوده و ك « 2 » \r\n سى جاى دگر زياد ديذم * آن نيز رقم فرو كشيدم \r\n يعنى مايه و ثمان و خمسين * اين حكم كند زمانه با اين \r\n هفتم ز مه صفر در اين سال * بگرفته جهان ز روى او فال \r\n اندر نهم جماد ثانى * آن چشم و چراغ جاودانى \r\n اندر صد و بيست و هشت زاده * تاريخ برين نسق نهاذه \r\n هر نسخه كه من ضعيف ديدم * دانسته به غور آن رسيذم \r\n يك حرف به جا رها نكردم * تا بحث هزار جا نكردم \r\n يا رب بده آن قدر امانم * كين نادره را بسر رسانم \r\n\r\n\r\n","description":"","footnote":"\r\n( 1 ) ظاهرا .\r\n( 2 ) به حروف ابجد 128\r\n","page_name":" 137 ","page_number":137},
  {"content":"\r\n\r\n\r\nموضع ولادته عليه السلام\r\n آن خلد برين كه نامش ابواست « 1 » * مولود مباركش از آنجاست \r\n آن روضه ميان بلدتين « 2 » است * الحق به مثال جنّتين است \r\n\r\nاسم امّه عليه السلام\r\n مادرش حميده داشته نام * معصومه و پاك دين ايّام \r\n بودست به بربريه مشهور * بوده ز قبيله‌هاى مذكور \r\n\r\nاعداد اولاده عليه السلام\r\n او را سى و هفت بود فرزند * در باغ خرد همه برومند \r\n اول على الرضاست مهتر * شايسته امام و راد و سرور \r\n ابراهيم است و باز قاسم * عباس مكارم المراسم \r\n حمزه‌ست و محمّدست و احمد * فرخنده جمال چون اب و جد \r\n اسماعيل و عبيد بود و اسحاق * هارون و حسن بمكرمت طاق \r\n فضل آمد و جعفر و سليمان * زيدست گزيده پاك ايمان \r\n\r\nاعداد بناته عليه السلام\r\n از بعد بنين دگر بناتند * از جاريه و مخدّراتند \r\n دو رقيه دو فاطمه دو كلثوم * از كبرى و صغرى است معلوم \r\n عايشه لبابه است و زينب * ميمونه خديجهء شكر لب \r\n ام السلمة بريهه پاك * چون عليه و حسنه ماه افلاك \r\n با ايمنه يك دو ماه ديگر * آن جمله ز هم دگر نكوتر \r\n\r\nدر صفت ابناءه عليه السلام\r\n ابناش شجاع و پاك دين‌اند * خوش منظر و صادق الامينند \r\n احمد متمول آمد و راد * كردست هزار بنده آزاد \r\n ابراهيم‌اش شجاع و دين‌دار * اندر همه كارها نكوكار \r\n او كرده يمن مسخّر خويش * كار يمن او گرفت در پيش \r\n او از قبل محمد زيد * رفته به يمن گشاده صد قيد \r\n ديگر پسران همه نكونام * بوذند همه نكو سرانجام \r\n الا كه على رضاست مهتر * از بهر امامتست در خور \r\n\r\n\r\n","description":"","footnote":"\r\n( 1 ) در اصل : انواست\r\n( 2 ) محلى ميانهء مكه معظمه و مدينهء منوره .\r\n","page_name":" 138 ","page_number":138},
  {"content":"\r\n\r\n او را پذرش رضىّ دين كرد * در راه امامتش امين كرد \r\n\r\nنقش خاتمه عليه السلام\r\n « العزّة لله الجميع » است * بر خاتم او كه بس رفيع است \r\n دريافته عزت از خداست اوست * شايسته امام و مقتدا اوست \r\n\r\nمدت عمره عليه السلام\r\n پنجاه و چهار بود سالش * تا بوذه در اين جهان همالش \r\n در طاعت و زهد و پارسايى * ناكرده دمى ز دين جدايى \r\n\r\nمدت امامته عليه السلام\r\n بوذست امام سى و پنج سال * طالب نشذه به نعمت و مال \r\n بوذند خليفه آل عباس * اندر پى هم به رسم اجلاس \r\n منصور خليفه بود چندى * مهدى بنشست بىگزندى \r\n ده سال و زان سپس به هادى * بسپرد به حسرة الفؤادى \r\n هارون رشيد شد خليفه * او ماند در اين جهان جيفه \r\n يك دور براند پاذشاهى * مىيافت هر آرزو كه خواهى \r\n از دور رشيد پانزده سال * بگذشت و نبوذه قيل يا قال \r\n كشتند ورا به زهر قاتل * شرحيست دراز از آن مقاتل \r\n\r\nسبب وفاته عليه السلام\r\n حبس سندى ابن شاهك * آن سوختنى به نار و آهك \r\n بوذست مقام آن نكونام * جعفر نسب آن امام ايّام \r\n در حبس ورا به زهر كشتند * آن بىنسبان كه بس درشتند \r\n هر كس كه عدوى خاندان گشت * بدنام‌ترين اين جهان گشت \r\n\r\nتاريخ وفاته عليه السلام\r\n در روز چهارشنبه آن شاه * اندر دهم رجب ز ناگاه \r\n سال از صد و هشت بود و هشتاد * كان مقتدى امم بيفتاد \r\n\r\nموضع قبره عليه السلام\r\n در دار سلام ملك بغداد * يك مزرعه كرده‌اند آباد \r\n موسى جواد نام دارد * نزهت گاهى تمام دارد \r\n آنجاست قريش را مقابر * آنست زيارت اكابر \r\n\r\n","description":"","footnote":"","page_name":" 139 ","page_number":139},
  {"content":"\r\n\r\n\r\nذكر امامت الامام على الرضا بن موسى الكاظم\r\nابن جعفر الصادق بن محمد الباقر بن على زين العابدين ابن ابى عبد الله الحسين بن على بن ابى طالب عليهم السلام\r\n\r\nاسمه عليه السلام\r\n نامش على و لقب رضا بود * با كنيت و نام مرتضى بود \r\n\r\nلقبه عليه السلام\r\n القاب شريف او رضا بود * گفتى بنهاد مرتضى بود \r\n راضى به امامتش خلايق * كو بود محقق الحقائق \r\n\r\nكنيته عليه السلام\r\n كنيت پدرش ابو الحسن داد * هر چند بديد كو حسن‌زاد \r\n كنيت همه داشتند از ايام * از كنيتشان فزوده شد نام \r\n\r\nتاريخ ولادته عليه السلام\r\n اندر ح ق م « 1 » از ايّام * بگشود درى ز نو در اسلام \r\n ذو الحجّه به پانزده رسيذه * ايام ز غصّه آرميده \r\n اندر چهل و نهم به يك جاى * خواندم به زبان نظم‌پيراى \r\n يك نسخه صد و دو از قضا را * بنمود رخ على رضا را \r\n يوم الثلثاء سپهر و اجرام * بر چهره نگاشتندش اين نام \r\n\r\nموضع ولادته عليه السلام\r\n او هم به مدينه گشت موجود * در طالع سعد و روز محمود \r\n احسنت زهى مدينهء پاك * مشهورترين عالم خاك \r\n\r\nاسم امّه عليه السلام\r\n نونى است نجمه نامش * زين نطفه جهان نداده كامش \r\n گشتم به دگر صحيفه ديذم * اين هر دو بهم فرو كشيذم \r\n\r\nذكر ولده عليه السلام\r\n\r\n\r\n","description":"","footnote":"\r\n( 1 ) به حروف ابجد 148\r\n","page_name":" 140 ","page_number":140},
  {"content":"\r\n\r\n او را بجز از يكى برومند * نابوذه در اين زمانه فرزند \r\n دردانه محمّدست نامش * كردست جهان به حق امامش \r\n گويند ورا كه شش گهر داشت * دختر دو جهان از آن پسر داشت \r\n آن نسخه صحيح‌تر كه يك بوذ * كان ماه چو آفتاب بنمود \r\n\r\nنقش خاتمه عليه السلام\r\n بر خاتم او نوشته « للّه * ربّى أنا عبد » قصه كوتاه \r\n انگشت نداشتند خالى * از نام خذاى لا يزالى \r\n\r\nمدت عمره عليه السلام\r\n پنجاه بديد و پنج از ايّام * در جمله جهان بر آمدش نام \r\n در نسخهء ديگرست پنجاه * زان كم قدرى به هشت و نه ماه \r\n\r\nمدت امامته عليه السلام\r\n بوذست امامتش در اطراف * چندانك رسيد سال در كاف \r\n چون بيست براند در امامت * گفتند كه قامت القيامت \r\n دوران ملك رشيد دين بود * آنگاه محمد امين بود \r\n مأمون بگرفت پاذشاهى * در وى به نظاره ماه و ماهى \r\n\r\nسبب وفاته عليه السلام\r\n او گشت به زهر خسته ناگاه * آن نور رخ ستاره و ماه \r\n گويند به حكم و امر مأمون * برگشته سرير و تخت وارون \r\n زهرش دادند اندر انگور * اين طرفه حكايتيست مشهور \r\n چون حور فرو فتاد حالى * آن بحر علوم لايزالى \r\n يا رب ندهى تو كام ظالم * كم كن ز زمانه نام ظالم \r\n\r\nتاريخ وفاته عليه السلام\r\n آدينه سياه شد زمانه * چون بود وفات آن يگانه \r\n هفتم ز مه جماد ثانى * بيرون شد از اين جهان فانى \r\n\r\nموضع قبره عليه السلام\r\n او سايه فكنده است بر طوس * بر مشهد او ملك دهد بوس \r\n ديهيست درو « سنا » ش نام است « 1 » * آن گنج نهان در آن مقام است \r\n\r\n\r\n","description":"","footnote":"\r\n( 1 ) نام قريهء مزبور سناباد است .\r\n","page_name":" 141 ","page_number":141},
  {"content":"\r\n\r\n\r\nذكر امامت الامام محمد الجواد بن على الرضا\r\nابن موسى الكاظم بن جعفر الصادق بن محمد الباقر بن على زين العابدين ابن ابى عبد الله الحسين بن على بن ابى طالب عليهم السلام\r\n\r\nاسمه عليه السلام\r\n از بعد على رضا زمانه * آراست بدين در يگانه \r\n بو جعفر بن على محمّد * آن يافته نام و جاه سرمد \r\n از بعد پذر امامت او راست * آفاق به راستيش درخواست \r\n\r\nالقابه عليه السلام\r\n القاب شريف آن دل و جان * هادى و جواد مرتضى دان \r\n\r\nكنيته « 1 » عليه السلام\r\n بو جعفرش است كنيت خوب * نامش به محمّدست منسوب \r\n\r\nتاريخ ولادته عليه السلام\r\n سال هجرى صد و نود و پنج * بگشاذ زمانه آن در گنج \r\n در هفدهم صيام برخاست * اندر شب جمعه نيمهء راست \r\n يك جاى ديگر دو ثلث شب بود * اما دهم از مه رجب بود \r\n آن نسخه دو جا مقابل افتاد * اول كه نهاذه‌اند بنياد \r\n\r\nموضع ولادته عليه السلام\r\n او هم به مدينه اندرو زاد * بنياد مدينه داذ خود داد \r\n چندين امم و ائمّه زاده * آنجا در حكم برگشاذه \r\n\r\nاسم امّه عليه السلام\r\n از درّه بزاد آن در پاك * مثلش كه نديد چشم افلاك \r\n كو دست رضاش خيزران نام * آن تخت براز خوش سرانجام \r\n\r\nاعداد اولاده عليه السلام\r\n زو ماند بود هفت فرزند * از دختر و از پسر خردمند \r\n\r\n\r\n","description":"","footnote":"\r\n( 1 ) در اصل : لقبه\r\n","page_name":" 142 ","page_number":142},
  {"content":"\r\n\r\n مهتر پسرش ابو الحسن بود * باقى همه لاله و سمن بود \r\n موسى و حكيمه ام كلثوم * آن جمله رسيذه از يكى بود \r\n آنگاه خديجه و امامه * پس فاطمه آخرين نامه \r\n\r\nنقش خاتمه عليه السلام\r\n بر خاتم او كه جام جم بود * بالشّكر تدوم و النعم بود \r\n بىشكر نبوذه‌اند يكدم * آن پاك ائمّهء معظّم \r\n\r\nمدت عمره عليه السلام\r\n ديدست بقا ز دور گردون * بىكام و مراد خمس و عشرون \r\n دوران فلك ازين قياس است * بنگر به رخش كه ناسپاس است \r\n\r\nمدت امامته عليه السلام\r\n چون هشت ز عمر خويش بگذاشت * نامش به امام دهر بنگاشت \r\n بوذست امام هفده سال * از خصمى دهر فارغ البال \r\n\r\nسبب وفاته عليه السلام\r\n در اول ملك معتصم بود * زان شاه ورا نصيب سمّ بود \r\n زهرش گويند معتصم داد * احسنت زهى خليفهء راد \r\n\r\nتاريخ وفاته عليه السلام\r\n اندر مائتين به ست و عشرون * سال هجرى بدور مأمون « 1 » \r\n در ذو القعده به آخر ماه * برداشت جهانش از سر جاه \r\n\r\nموضع قبره عليه السلام\r\n در دار الخلافه شهر بغداد * آن روضهء خلد جنّت‌آباد \r\n آنجا كه مقابر قريش است * در پهلو [ ى 
  ] جد پاك خويش است \r\n موسيست امام پاك كاظم * سردار ائمّه و اعاظم \r\n\r\n\r\n","description":"","footnote":"\r\n( 1 ) مأمون در سال 218 مرد .\r\n","page_name":" 143 ","page_number":143},
  {"content":"\r\n\r\n\r\nذكر امامت الامام على النقى بن محمد الجواد\r\nابن على الرضا بن موسى الكاظم بن جعفر الصادق ابن محمد الباقر بن على زين العابدين بن ابى عبد الله الحسين بن على بن ابى طالب عليهم السلام\r\n\r\nاسمه عليه السلام\r\n مانندهء جد خود على نام * او بود دهم امام ايّام \r\n بوذه لقبش نقىّ كه پاك است * بر آتش و آب و باذ و خاك است \r\n گويى كه ز روحش آفريدند * وز شير حيايش پروريدند \r\n سبحان الله زهى امامان * بر صحن زمين فرشته نامان \r\n\r\nلقبه عليه السلام\r\n خواندند به طيّب و امين‌اش * زان سان كه نقىّ مؤمنين‌اش \r\n در جمله علوم بوذه مذكور * اما به فقيه بوذه مشهور \r\n\r\nكنيته عليه السلام\r\n كنيت به همان كه جدّ او داشت * هم بو الحسنى به خويش بنگاشت \r\n القاب و نشان و كنيت خويش * از جدّ خودش رسيد بر خويش \r\n\r\nتاريخ ولادته عليه السلام\r\n سال هجرى دويست و ده بوذ * گز درج رحم جمال بنمود \r\n ديذم به روايتى دو افزون * كو كرد سر از زمانه بيرون \r\n در چارده جماد ثانى * آن محض حيات جاوذانى \r\n از درج رحم چو گوهر پاك * افكند نشان سايه بر خاك \r\n\r\nموضع ولادته عليه السلام\r\n او هم مدنى چو جدّ و بابست * زادست به موضعى كه بابست \r\n يا رب كه مدينه باد آباذ * چندانك زمانه راست بنياد \r\n\r\nاسم امّه عليه السلام\r\n ماذرش ازين زنى يگانه * مشهوره و نام او سمانه \r\n\r\n","description":"","footnote":"","page_name":" 144 ","page_number":144},
  {"content":"\r\n\r\n ام ولدش نشانه بوذه * در طاعت و دين فسانه بوذه \r\n\r\nاعداد اولاده عليه السلام\r\n فرزند نرينه چار بوذش * چون گوهر شاهوار بوذش \r\n اول حسن و حسين دو دانا * روشن دل و عالم و توانا \r\n آنگاه محمّدست و جعفر * يك عاليه بيش نيست دختر \r\n در دايره سيزده نموذه * در اصل به غير ازين نبوده \r\n\r\nصفت حسن ابنه عليه السلام\r\n مهتر پسرش حسن امام است * كايّام بدانشش غلام است \r\n در عالم زاهدى فسانه * كينست به عسكرى نشانه \r\n او يازدهم امام ايّام * بوذست بعسكرى نكونام \r\n\r\nنقش خاتمه عليه السلام\r\n آن نقش نگين كه از نجف داشت * الفاظ توكّل و تكف داشت \r\n بوذست توكلش كفايت * او را ازليست اين هدايت \r\n\r\nمدت عمره عليه السلام\r\n اندر چهل و يكم رسيذه * زهر آب ز دشمنان چشيده \r\n در دايره بيست و چار بوذست * سهوست ز نسخه‌اى كه بوذست \r\n زيرا كه امام سى و سه سال * بوذست در اين جهان مختال \r\n\r\nسبب وفاته عليه السلام\r\n زان پس متوكّلش گرفتار * كردست به بند و جور و آزار \r\n كشتند به زهر اندر آن بند * زان ظلم بماند نيز يك‌چند \r\n در حال حيات معتصم بود * رنجيش به ذات پاك بنمود \r\n واثق پس ازو بماند پنج سال * مىداشت مدام ديدنش فال \r\n اما متوكّلش بدين سان * كشت آن برى از حيا و ايمان \r\n ماند از پس او به چارده سال * آن ظلم ز كار دهر قتّال \r\n افتاد به منتصر خلافت * از بعد چنان بلا و آفت \r\n شش ماه بماند در زمانه * بگذشت و نماند زو نشانه \r\n هر شخص كه قصد خاندان كرد * ايّام دمار او برآورد \r\n ما اين همه را نمىشناسيم * از لعنتشان نمىهراسيم \r\n اما چو صحيفه‌اى بخوانيم * از حال ائمّه بازدانيم \r\n\r\n","description":"","footnote":"","page_name":" 145 ","page_number":145},
  {"content":"\r\n\r\n زهر آب كه داد و قاتلش كيست * خون ريزش آل از پى چيست ؟ \r\n آن كس كه عدوى خاندان است * اندر پىشان به قصد جان است \r\n كو شاه بوذ و گر خليفه \r\n نتوان بگذاشتن وظيفه * از تخت زمين نشيمن خاك \r\n تا اوج هوا وراى افلاك * هم لعنت و هم عذاب و نفرين \r\n بر جان عدوى آل ياسين \r\n\r\nتاريخ وفاته عليه السلام\r\n در سال دويست و چار و پنجاه * افتاذ ز تخت و رفعت و جاه \r\n در بيستم جماد ثانى * يوم الاثنين جهان فانى \r\n اين غدر بر آن يگانه بنمود * خوناب ز چشم عقل بگشود \r\n\r\nموضع قبره عليه السلام\r\n در سامره سرّ من رأى نام * خفتست على امام ايّام \r\n فرزند محمد تقى را * شايسته امام متّقى را ، \r\n كشتند سگان به زهر قاتل * آن صدر ائمّه و افاضل \r\n\r\n","description":"","footnote":"","page_name":" 146 ","page_number":146},
  {"content":"\r\n\r\n\r\nذكر امامت الامام حسن العسكرى بن على النقى\r\nبن محمد الجواد ابن على الرضا بن موسى الكاظم بن جعفر الصادق بن محمد الباقر بن على زين العابدين بن ابى عبد الله الحسين بن على بن ابى طالب عليهم السلام\r\n\r\nاسمه عليه السلام\r\n او را حسن از زمانه نام است * كو يازدهم به حق امام است \r\n\r\nلقبه عليه السلام\r\n القاب شريف آن يگانه * بوذست سه نام خسروانه \r\n آن هر سه امام‌پرورى بود * هادى و سراج و عسكرى بود \r\n\r\nكنيته عليه السلام\r\n كنيت به ابو محمدش خواند * گيتيش كه بر سرير بنشاند \r\n اين كنيت و نام اوست و القاب * به نوشته قضا به بهترين باب \r\n\r\nتاريخ ولادته عليه السلام\r\n اندر مائتين و الثلاثون * در جاى دگر دو ديگر افزون \r\n چهارم ز مه ربيع ثانى * با طالع سعد آسمانى \r\n آدينه نموذه جاى ديگر * كو گشت جدا ز بطن مادر \r\n\r\nموضع ولادته عليه السلام\r\n در سامره زاد ماذر او را * آن پاك امام پاك خو را \r\n آن شهر كه سرّ من رأى اوست * اين آب حيات از آن لب جوست \r\n\r\nاسم امّه عليه السلام\r\n بوذست حديثه ماذر او * از سامره بوذه گوهر او \r\n معروف زنى به پارسايى * نابوذه ز طاعتش جدايى \r\n\r\nاسم ولده عليه السلام\r\n او را بجز از يكى پسر نيست * جز او به جهان كسى دگر نيست \r\n گفتند كه او خلف نهاذست * گيتى به رخش نظر گشادست \r\n\r\n","description":"","footnote":"","page_name":" 147 ","page_number":147},
  {"content":"\r\n\r\n دوران زمان بذو نهد روى * شاهان جهان سلطنت جوى \r\n بوسند بديده آستانش * خوانند به صاحب الزمانش \r\n آن وقت خليفه منتظر بود * زو بوذه خذا و خلق خشنود \r\n القائم حجّت آمدش نام * نيكو سير و نكو سرانجام \r\n مولود ورا نهان همىداشت * او را به كف زمانه نگذاشت \r\n رخسارهء او به غير ماذر * ناديده بگاهواره اندر \r\n گويند امام ابو الحسن را * آن چشم و چراغ مرد و زن را \r\n بوذست مگر كنيزكى چند * زان خسته دلان نبوده فرزند \r\n در خانهء او ز كارفرماى * بوذست تجمّليش بر جاى \r\n جعفر « 1 » پسرش بنام كذّاب * عمرى بنمود اندر آن آب \r\n رفت او به در سراى سلطان * با مير و وزير گفت دربان \r\n گفتا كه براذرم چو برخاست * او را دو سه زين كنيز برخاست \r\n تشنيع دگر بر اهل شيعت * مىكرد به صد صفت شنيعت \r\n كو را پسرى است در نهانى * شايستهء تخت خسروانى \r\n او خواهد بوذ امام ايّام * شاهنشه و پادشاه اسلام \r\n فى الجمله تجمّلش روان بود * هر چيز كه داشت او نهان بود \r\n وانگاه كنيزكان بغارت * بردند و ازو شد آن خسارت \r\n زان پس به بلاى غمزكارى * بر شيعت از آن رسيد خوارى \r\n فرزند نهانيش نديذند * نه نيز ز هيچ كس شنيدند \r\n ديدست مگر خواص او را * آن نطفهء پاك تخت جو را \r\n\r\nنقش خاتمه عليه السلام\r\n آن نقش نگين كه از نجف داشت * الفاظ توكّل و تكف داشت \r\n\r\nمدت عمره عليه السلام\r\n دو سال ز سى لقاش كم بود * كز جور جهان به درد و غم بود \r\n در نسخهء دايره يكى كم * هم معتصمش بكشت از سم \r\n\r\nمدت امامته عليه السلام\r\n بوذست به حق امام شش سال * ز ايّام برو دگر شد احوال \r\n\r\n\r\n","description":"","footnote":"\r\n( 1 ) در اصل : جعفرش .\r\n","page_name":" 148 ","page_number":148},
  {"content":"\r\n\r\n زهراب ز دست معتصم خورد * بر جان چو او كس اين ستم كرد \r\n\r\nسبب وفاته عليه السلام\r\n در سامره زهر خورد از ايّام * از جام خليفه معتصم نام \r\n آيين زمانه زين شمار است * جامش مستان كه زهر ناب است \r\n\r\nتاريخ وفاته عليه السلام\r\n تاريخ وفات آن نكونام * آدينه رسيد موسم شام \r\n در منتصف ربيع آخر * گويند نشسته بوذ ذاكر \r\n تاريخ دگر ربيع اول * ماه هجرى شاه مرسل \r\n رى بجز به حرف ابجد و سين * يعنى مائتين شناس و ستين \r\n كان پاك امام ازين جهان رفت * از جور جهان سوى جنان رفت \r\n\r\nموضع قبره عليه السلام\r\n در سامره يافتست آرام * آن عالم و مقتداى ايّام \r\n در پيش پذر به ناز خفتست * آن گنج در آن زمين نهفتست \r\n\r\n","description":"","footnote":"","page_name":" 149 ","page_number":149},
  {"content":"\r\n\r\n\r\nذكر امامت الامام الآخر الحجة القائم محمد بن الحسن\r\nبن على بن محمد الجواد بن على الرضا ابن موسى الكاظم بن جعفر الصادق بن محمد الباقر بن على زين العابدين بن ابى عبد الله الحسين بن على بن ابى طالب عليهم السلام\r\n\r\nاسمه عليه السلام\r\n برهان ائمّه آخرين است * كو حجّت آل ى و سين است \r\n دين‌پرور و مقتداى ايّام * چون جدّ مهين محمّدش نام \r\n\r\nالقابه عليه السلام\r\n الحجة قائمش لقب دان * كو بر همه حجّتست و برهان \r\n\r\nكنيته عليه السلام\r\n بوالقاسمش است كنيت پاك * چون كنيت پاذشاه لولاك \r\n\r\nتاريخ ولادته عليه السلام\r\n در ثالث عشر ماه شعبان * آدينه به فضل پاك يزدان \r\n اندر مائتين و خمس و خمسين * آن نطفهء پاك آل ياسين \r\n از كتم عدم گشاده با بند * بر فرق زمانه سايه افكند \r\n عالم شده مشك بو ز مويش * رضوان شده عطرسان بويش \r\n\r\nموضع ولادته عليه السلام\r\n او نيز به سرّ من راى زاد * آن سامره نام مؤمن آباد \r\n يا رب تو كن آن مقام معمور * چشم بذ روزگار از آن دور \r\n\r\nاسم امّه عليه السلام\r\n دادار ز بوستان رحمت * از گلبن و گلستان رحمت \r\n يك غنچهء نرگس آفريذه * از بوى بهشت پروريذه \r\n در صحبت باد لايزالى * نابوذه جنوبى و شمالى \r\n بهر پدرش حسن فرستاد * كين تازه و تر شكوفه زو زاد \r\n\r\nذكر آنكه او فرزند نداشت\r\n او هيچ نزاده است فرزند * با هيچ زنى نكرده پيوند \r\n\r\n","description":"","footnote":"","page_name":" 150 ","page_number":150},
  {"content":"\r\n\r\n زو نطفه كسى نداشت معلوم * او بود امام پاك معصوم \r\n\r\nنقش خاتمه عليه السلام\r\n آن شه كه امام آخرين است * كو معجز آل ى و سين است \r\n « الثقة بالله الغنى » راست * بر خاتم اوست بىكم‌وكاست \r\n\r\nتاريخ غيبت نمودن او عليه السلام\r\n نه مردگيش عيان كسى ديد * نه زندگيش نشان كسى ديد \r\n گويند كه خوف بر وى افتاد * بيرون شد ازين مشقّت آباد \r\n نواب و وكيل و پاسبان داشت * آن وقت كه او زمانه بگذاشت \r\n از زمرهء شيعت آن كسان را * غايت‌شدگان فى الامان را \r\n نقلست ز بيش و كم به هر سال * پنهان ز خوارجى زر و مال \r\n تعيين شذه هر كه مىفرستاد * مىبود بجان از آن سخن شاد \r\n از حضرت او نشان بيابد * وز ديذن او امان بيابد \r\n\r\nتاريخ غيبت نمودن او عليه السلام\r\n اندر سنه اربع و ثمانين * بعد از مائتين گذشته تعيين \r\n غايب شد ازين زمانه ناگاه * زان سان كه به ابر در رود ماه \r\n در خانهء خود كه جنّتى بود * از غيب خذا دريش بگشود \r\n سردابى ازين بهشت سان داشت * مانند فضاى او جنان داشت \r\n آن شاه نشان درو نهان شد * نامش بزمانه داستان شد \r\n گويند كسان كه شصت و نه سال * مىبوذ خطش زمانه را فال \r\n آن غيبت اولين او بود * كايّام رخش به خلق ننمود \r\n\r\nذكر على سمرى كه هر وقت مكتوب او به خلق مىنمود\r\n سمرى نسبى چو از على نام * مىبود نهانى اندر ايّام \r\n توقيع وى او نهان نمودى * بر خلق ازو زبان گشودى \r\n تقرير به آخر الزمانى * گفتى بر دوستان نهانى \r\n در مدت آنك او نهان شد * گيتى زد و نوع در كمان شد \r\n روزى مگر آن على سمرى * مىخواند خطى روان چون قمرى \r\n به نوشته كه من بيارميذم * رو از بذ و نيك در كشيدم \r\n تو چون كه وفات ديد خواهى * شش روز ديگر ز دهر داهى \r\n\r\n","description":"","footnote":"","page_name":" 151 ","page_number":151},
  {"content":"\r\n\r\n از ما سخنى بگو در ايّام * تاجيست زمانه را سرانجام \r\n از كس مستان ز بهر ما چيز * خود ياذ مكن ز نام ما نيز \r\n دوران جهان وفا ندارد * گردن كشيش بقا ندارد \r\n من بنده چو خواندم اين حكايت * ديذم به روايت از روايت \r\n زين بيش سخن نمىتوان گفت * درّ بهتر ازين نمىتوان سفت \r\n صد نوع از اين زياد گفته * در وى سخنان بسى نهفته \r\n من مختصرى به نظم گفتم * پر بود در سخن بسفتم \r\n اما سحرى فتاده بيمار * نه خفته ز خستگى نه بيدار \r\n در واسطم اوفتاده مدهوش * همخوابهء مرگ دوش بر دوش \r\n اميد به زندگى ندارم * از دست برفت روزگارم \r\n زين فكر ز خويشتن برونم * تب تاب فكنده در درونم \r\n پيرى ديذم ز ناگهانى * با كوزهء آب زندگانى \r\n پنداشتمش كه جدّ من بود * او بيش ز جدّ و حد من بود \r\n گفتا خضرم زمانه‌پيماى * از بهر تو آمذم بدين جاى \r\n اين آب بخور كه زنده مانى * كين نيست جز آب زندگانى \r\n گفتم كه عيالم است رنجور * اى آمذه نزدم از ره دور \r\n او را بچشان كه من چشيدم * وين رنج براى او كشيدم \r\n چون خورد عيالم از كفش آب * آسود تنم از آن تب و تاب \r\n از بعد فراق او ز ناگاه * در حال هم اندر آن سحرگاه \r\n ديذم كه جوانى اندر آمد * وه وه كه مرا چه در خور آمد \r\n رخسار خوشش بسان ماهى * ماهى چه بسان پاذشاهى \r\n برخاستم احترام كردم * لرزان لرزان سلام كردم \r\n گفتا كه در اين ائمّه‌نامه * كز گفت تو ماند تا قيامه \r\n از زنده و مرده من كدامم * برخوان كه چگونه است نامم \r\n در لرزه فتاد استخوانم * اين بيت برآمد از زبانم \r\n نز احيا خوانمت نز اموات * من ره نبرم ز نفى و اثبات \r\n اين گفتم و او روان برون شد * معلوم نشد كه حال چون شد \r\n نشناختمش كه از كجا بود * بيگانه و آگه آشنا بود \r\n با گردش رنج و درد تن بود * كان خواب چنان خيال بنمود \r\n\r\n","description":"","footnote":"","page_name":" 152 ","page_number":152},
  {"content":"\r\n\r\n چون خسرو خاورى سر از كوه * بر زد منم و فراق و اندوه \r\n كان خواب چه بوذ و آن چه كس بود * كان شب به من اين عتاب بنمود \r\n مهديش يقين نمىتوان گفت * اين درّ به گمان نمىتوان سفت \r\n شك نيست كه آخر الزمان هست * مأواش يقين درين جهان هست \r\n تا خود چه كند سپهر گردان * آن گردش خود به حكم يزدان \r\n ماييم نظارگان عالم * آن زهره كجا كه كس زند دم \r\n هر كس سخنى همىسرايد * زان نوع كه روى مىنمايد \r\n من بنده به غير ازين ندانم * كين درّ ز زبان همىفشانم \r\n قوميم همىكنند انكار * قومى شده زين حديث بيزار \r\n تاريخ بسى به نظم گفتست * با طبع هر آن كسى كه حقّست \r\n خسرو شيرين و ويس و رامين * گفتند سخنوران پيشين \r\n زين نوع فسانهاى بسيار * گفتند بسان درّ شهوار \r\n بعضى شعراى نظم‌پيراى * در بوتهء طبع نفس بالاى \r\n مردان و محققان دين‌دار * معنىدانان خوب گفتار \r\n تاريخ بسى به نظم كردند * از گردش چرخ غم نخوردند \r\n ده نوع به نام آل سلجوق * گفتند و رسيذه شده به عيوق « 1 » \r\n آن قوم به جمع تركمانند * هر چند فسانه در جهانند \r\n زيشان بگذر كه اهل دين‌اند * اندر خور مدح و آفرين‌اند \r\n در باب ملاحده چه گويى * وز مدح و ثنايشان چو جويى \r\n تاريخ نژاده نسل ايشان * گفتند و كسى نشد پريشان \r\n آن كس كه سخن بدان بياراست * كس زو به جهان نكرد واخواست \r\n در كفر بسى است نظم از آن سان * گويند نشد از آن هراسان \r\n تاريخ ملاحده بسى هست * به نوشته به آب زر به صد دست \r\n امروز بسى هنوز هستند * قومى كه ملاحده پرستند \r\n آن نقش هنوز مىنگارند * ترس از خود وز خدا ندارند \r\n من بنده نكرده‌ام گناهى * باطل نسپرده هيچ راهى \r\n تصنيف ز خود نساختستم * لعبى به دغل نباختستم \r\n\r\n\r\n","description":"","footnote":"\r\n( 1 ) عيوق نام ستاره‌اى در نزديكى ثريا\r\n","page_name":" 153 ","page_number":153},
  {"content":"\r\n\r\n تاريخ صفات آل ياسين * پرداخته‌ام به نظم شيرين \r\n در نثر هزار جا عيان است * مشهور زمين و آسمان است \r\n امروز به نظم كردم آن را * بگشاذه درى ز نو جهان را \r\n كردندم از اين به رافضى نام * قومى دو سه شوم بد سرانجام \r\n من از دل و جان شدم على دوست * آن كيست كه او نه بندهء اوست \r\n در دامن علم او زدم دست * كز غم به ولاى آن توان رست \r\n آخر نه صحابه را عدويم * و إن ره نه به پاى فكر پويم \r\n تا سرزنش زمانه كردم * در بىخردى نشانه كردم \r\n اين قوم قبيلهء تمام‌اند * مشهور دوازده بنام‌اند \r\n چون سلسله‌اند بسته درهم * انگشت‌نماى نسل آدم \r\n پيوسته بهم چنانك انگشت * از پشت يكى و جمله هم پشت \r\n بيگانه در آن ميان فزودن * ديوانگيست وانمودن \r\n شاهان كه لباس خوب سازند * يك دست بود كه مىطرازند \r\n يك جامه دو رنگ خوب نايد * مصحف به چهار خط نشايد \r\n يك رنگ بمان ز كس مينديش * تا رنگ بذى نيايدت پيش \r\n كز مسكن ماه تا به ماهى * در ملك سپيدى و سياهى \r\n يك شخص نبوذ ز آفرينش * كين نقش نبود بر جبينش \r\n قاضى كه نظام نام دارد * شيرين شكرين كلام دارد \r\n از دولت پادشاه عالم * مختار نژاد نسل آدم \r\n اين نامه بساختم بدين سان * هر چند كه بوذه‌ام هراسان \r\n از سهو و خطا كه باذ ازين دور * بوذم دو سه ماه سخت رنجور \r\n در بستر رنج خفته بودم * اين گنج گهر كه مىگشودم \r\n در واسط و حله كردم اين ياد * پرداخته شد به شهر بغداد \r\n سال هجرى بذال وحى « 1 » راست * از بحر ضميرم اين گهر خاست \r\n\r\n\r\n","description":"","footnote":"\r\n( 1 ) بر اساس حروف ابجد سال 718 هجرى مىشود .\r\n","page_name":" 154 ","page_number":154},
  {"content":"\r\n\r\n پيش از رمضان شب براتم * دادند ائمه اين زكاتم \r\n يا رب به حق ائمّه و آل * كين نامه كنى زمانه را فال \r\n در ملك جهان كنيش مشهور * چشم بذ روزگار از اين دور \r\n وحى سخنم كه آمد از غيب * گر خارجيى كند برين عيب ، \r\n از گفتنشان نمىهراسم * دريا و زبان سگ شناسم \r\n اين است بديعه‌اى كه گفتم * اين بود در سخن كه سفتم \r\n\r\n","description":"","footnote":"","page_name":" 155 ","page_number":155},
  {"content":"\r\n\r\n\r\nفى الخاتمه\r\n غلام شاه مردان شو چو مردى * به شرط آنك از وى برنگردى \r\n كمينه چاكر اولاد حيدر * كه نزد عقل چون چشمند بر سر \r\n بر مؤمن كرامىتر ز جانند * كه پيش اهل جان جهانند \r\n كسى با خاندان ظلمى اگر كرد * سزد مهر وى از خاطر بدر كرد \r\n اگر نبوذ كسى با خاندان دوست * به معنى دوستى با او نه نيكوست \r\n مرا اين نكته گفتن فرض عين است * كه دوزخ جاى اعداى حسين است \r\nتمت النسخة المتبركة المباركة الموسومة ب « تاريخ الاولاد الحضرة المصطفوى » عليه من الصلوات افضلها و من التّحيات اكملها باشارة الحضرة المخدومى الاعظمى افتخار الامراء و الحكام بين الانام جلال الحق و الدنيا و الدين سلطان بايزيد خلّد الله ايام معدلته و شوكته\r\nحرّره بندهء درگاه بىاشتباه تورانشاه بن احمد ابن تورانشاه تحريرا فى عشرين ذى القعدة سنة تسع عشرة و ثمانمائة بمقام دار السلطنة هرات الشاهى .\r\n\r\n","description":"","footnote":"","page_name":" 156 ","page_number":156},
  {"content":"\r\n\r\n\r\nمعرفت‌نامه « 1 » شيخ حسن كاشى\r\n\r\nو لذكر اللّه اعلى و اجل\r\n آفرين [ مر 
  ] خداى يزدان را * كه به فضل آفريد كيهان را \r\n آفريدش به قدرت اين عالم * آفريد آدم و بنى آدم \r\n كردگارى كه خلق را از عدم * در وجود آورد به فضل و كرم \r\n كرد بيدار نطفهء دافق * صورت حى سامع ناطق \r\n رازقى « 2 » كز خزينهء كرمش * جمله مخلوق را دهد نعمش \r\n روزى شرق و غرب خلق جهان * مىدهد زانك قادرست بر آن \r\n هست آگه ز رزق هر جانور * كه بود او به قعر بحر اندر \r\n عالم السرّ و الخفيّاتست * كاشف الضّر و البليّاتست \r\n خالق الارض و السما دانش * فالق الحبّ و النّوا دانش \r\n گاه بام است فالق الاصباح * گاه شام است خالق المصباح \r\n اى بزرگا ! مدبرا ! كه خداست * وى عظيما صنايعا كه و راست \r\n از كفى آفريد عالم را * وز گلى آفريد آدم را \r\n وز يكى دود آفريد فلك * وز يكى نور آفريد ملك \r\n وز يكى باد ابن مريم را * وز يكى آب ابن آدم را \r\n ز آهن و سنگ آتش افروزد * كو حطب را ز كين دل سوزد \r\n گاه آب از حجر برون آرد * گاه از نى ، شكر برون آرد \r\n\r\n\r\n","description":"","footnote":"\r\n( 1 ) دربارهء اين رساله در مقدمه سخن گفتيم .\r\n( 2 ) در اصل : رازق\r\n","page_name":" 157 ","page_number":157},
  {"content":"\r\n\r\n گه ز خارى ترانگبين سازد * گه ز زنبور انگبين سازد \r\n گه نهد زهر در دم كژدم * گه ز كرمى بيارد ابريشم \r\n از يكى گاو عنبر آرد اوى * ز آهويى مسك اذفر « 1 » آرد \r\n اين كه بتواند از خواص و عوام ؟ * جز يكى ذو الجلال و الاكرام \r\n قادر بىنظير [ و 
  ] جفت [ و 
  ] ولد * واحد لم يلد و لم يولد \r\n\r\nگفتار اندر ستايش رسول عليه الصلاة و السلام\r\n آفرين بر محمد عربى * كز خداوند ، بذ بخلق نبى \r\n صاحب شرع و سيّد كونين * حبر « 2 » آفاق و مفخر حرمين \r\n آفتاب هدى و قبلهء دين * هادى و رهنماى خلق زمين \r\n جسم او از همه عوار جدا * نام او گوشوار عرش خدا \r\n شاهدست و مبشّرست و نذير * داعى است و سراج و بدر منير \r\n نعمتى كرد مصطفى با ما * كه بذان بهترين نعمتها \r\n نعمت لايزالى و دائم * اى زهى نعمت و زهى منعم ! \r\n خلق عالم بذند سرتاسر * از سر جهل بر كنار سقر \r\n سيد المرسلين به رحمت خويش * وز سر جود و فضل و رأفت خويش \r\n بازپس بردشان ز راه جحيم * راه ايشان نمود سوى نعيم \r\n روى عالم ز كفر بود سياه * كار مردم ز ظلم بود تباه \r\n چون برآمد ز مشرق حرمين * ماه اسلام سيد الثّقلين \r\n با ضيا آمد آنچه بوذ سياه * با صلاح آمد آنچه بوذ تباه \r\n صد هزار آفرين دادآور * باد بر مصطفاى پيغمبر \r\n\r\nگفتار اندر ستايش امير المؤمنين على بن ابى طالب عليه السلام\r\n آفرين بر امام دين حيدر * يار و داماد و پشت پيغمبر \r\n سيد اوصيا و زوج بتول * باب سبطين و ابن عمّ رسول \r\n شير جبّار كردگار معين * سيّد و پيشواى اهل زمين \r\n آنكه بشكست لات و عزّى را * از پى دين و عزّ مولى را \r\n\r\n\r\n","description":"","footnote":"\r\n( 1 ) مشك اذفر به معناى مشك تيز بوى .\r\n( 2 ) شايد : خير\r\n","page_name":" 158 ","page_number":158},
  {"content":"\r\n\r\n كرد پاك از منات و لات و هبل * خانهء كردگار عزّ و جل \r\n گشت از بيم تيغ برّانش * خلق عالم همه به فرمانش \r\n گبر و كافر همه مسلمان كرد * دينش پيدا و كفر پنهان كرد \r\n هر كه او نگرويد كشت به تيغ * اهل او كرد جفت درد و دريغ \r\n آفرين باذ برگزيده بتول * آنكه بد نور نورديدگان رسول \r\n دختر سيّد نبى آدم * تاج فخر زمان در عالم \r\n بود يك پاره از رسول گزين * بود يك ميوه از بهشت برين \r\n آفرين باذ بر حسين و حسن * آن دو سبط پيمبر ذو المن \r\n آن دو درّ ثمين كه شأن و شرف * بد جگرگوشهء رسول صدف \r\n آفرين باذ بر علىّ حسين * زين عبّاد و مفخر حرمين \r\n آفرين بر محمد باقر * آن امام مطهّر طاهر \r\n آفرين باذ بر خليفهء دين * جعفر صادق آن امام گزين \r\n آفرين بر امام دين‌پرور * كاظم الغيظ موسى جعفر \r\n آفرين بر علىّ موسى باد * آن چراغ زمين اسناباد \r\n آفرين باذ بر گزيده تقى * آنكه نامش محمد ابن على \r\n آفرين باد بر امام نقى * آنكه بد مير دين ز بعد تقى \r\n آفرين باذ بر گزيده زكى * حسن عسكرى امام وفى \r\n آفرين « 1 » بر محمد بن حسن * قائم منتظر امام زمن \r\n حجة الله فى بلاد الله * قائم الدين فى عباد الله \r\n آفرين بر همه امامان باد * نيز بر اهل بيت ايشان باد \r\n زانك بوذند طيّب و طاهر * پاك بوذند باطن و ظاهر \r\n\r\nگفتار اندر موعظت و نصيحت\r\n اى پسر قصهء مجاز مخوان * الحذر الحذر « 2 » ز خواندن آن \r\n چند خوانى كتاب شهنامه * ياد كن زود زين گنه‌نامه \r\n چند ازين ذكر وامق و عذرا * ياد كن نيز خالق خود را \r\n چند خوانى تو ويس و رامين را * قصهء فاسقان بىدين را \r\n\r\n\r\n","description":"","footnote":"\r\n( 1 ) در اطراف اين صفحه قصيده‌اى از شيخ حسن كاشى بوده كه اوائل بيتها از بين رفته ، همچنان كه در اواخر ، ابياتى به تمامه از ميان رفته است .\r\n( 2 ) در اصل : الحضر الحضر\r\n","page_name":" 159 ","page_number":159},
  {"content":"\r\n\r\n چند گويى حديث رستم زال * لعب « 1 » و بيهوده دروغ محال \r\n ذكر گبران و اهل استوران * چند خوانى تو بر مسلمانان \r\n دور باش از سرود و هجو و غزل * كان فجورست و فسق و جرم و زلل \r\n تا همىخوانى اين دروغ محال * رو همىخوان كتاب ذو المتعال \r\n خواندن آنچه هست خير و صلاح * پيش گير از براى فوز « 2 » و نجاح \r\n گه مرادست پارسى خوانت * تا بود انس و راحت جانت \r\n هست اخبار مصطفاى امين * همچنان غزو مرتضاى گزين \r\n نيز مدح على و فرزندان * هست بسيار ، روز و شب مىخوان \r\n عدل و توحيد مر نبوّت را * همچنين مذهب و امامت را \r\n حفظ كن هر چهار و مىپرور * تا شوى راست رو بدين اندر \r\n چون بدانستى آنچه مىبايد * آنچه در كار دين به كار آيد \r\n پس بدان كار كن به روز و شبان * تا بود نام و جان تو به جهان \r\n امر ايزد نگاه‌دار بجان * و آنچه نهى است دور باش از آن \r\n تا چو معزول گردى از دنيا * وانمانى ز خدمت مولا \r\n چون بپردازى ازين سراى فنا * جاى يا بى در آن سراى بقا \r\n\r\nآغاز كتاب\r\n اين كتابيست مختصر ز كلام * ليكن از بهر مبتديست تمام \r\n مبتدى چون بخواند اين دفتر * آنچه هست اندر او ز سرتاسر \r\n چون بداند اگر بود عاقل * نبود روزگار دين غافل \r\n گر تو گويى كه نظم را چه سبب * كه معانى به نظم هست و عجب \r\n نظم را اختيار از آن كردم * كه نظر در جهانيان كردم \r\n تا چه دانند و دوست‌تر دارند * خواندش را به جان طلب‌كارند \r\n طالب شعر پارسيست مدام * آنچه خواص است و آنچه هست عوام \r\n چون چنين است نظمش اولاتر * تا بخوانند در ميانه مگر \r\n نيز بر طبع عام لايق شد * زانك با طبعشان موافق شد \r\n چون ز خواندنش فايده گيرند * نيز خواندش قاعده گيرند \r\n\r\n\r\n","description":"","footnote":"\r\n( 1 ) در اصل : لهب\r\n( 2 ) در اصل : فوض\r\n","page_name":" 160 ","page_number":160},
  {"content":"\r\n\r\n چون بوذ خلق را ثواب در آن * نيز باشد مرا صواب در آن \r\n نام او هست معرفت‌نامه * بلكه او هست فايدت نامه \r\n زان كه اين اصل علم و معرفتست * خلق را زين كتاب فايدتست \r\n هر كه اين داند او مسلمان است * چون نداند نه اهل ايمان است \r\n\r\nگفتار كتاب از نظر\r\n هر كرا عقل و هوش گشت تمام * وز خرد گشت كار او به نظام \r\n ور خرد هر كرا نصيب دهند * داغ تكليف بر جبينش نهند \r\n چون به عقل و خرد مشرّف شد * او به احكام دين مكلّف شد \r\n گشت واجب برو نظر كردن * در كوى معرفت گذر كردن \r\n گرچه هستند واجبات دگر * بر مكلف جز آن [ ؟ 
  ] وجوب نظر \r\n اوجب الواجبات او نظر است * كان همه چون تنند و او چو سراست \r\n چون نظر نيست هيچ راهنماى * در ره علم و معرفت بخذاى \r\n صانع خويش را بدانستى * كار دانستنى توانستى \r\n نيست كار جوارح و اعضا * كار قلبست پر ز نور ضيا \r\n هر دو قسمست « 1 » علم در همه حال * يا ضروريست يا نه ، استدلال \r\n بر ضرورى خلاف ننشيند * نور خورشيد هر كسى بيند \r\n داند آن كس كه گاو و خر نبود * كه سه از پنج بيشتر نبود \r\n علم در معرفت ضرورى نيست * جز به رنج دل و صبورى نيست \r\n چومه‌ى « 2 » . . هست بس عزيز و جليل * نتوان يافت جز به عقل و دليل \r\n پس نظر كن به عقل و استدلال * دور باش از ملاك جهل و ضلال \r\n برسى آنگهى به مقصودت * راه‌يابى همى به معبودت \r\n و إن كسى كو به حق همىگرود * گر زبانى كسى همىشنود \r\n وز شنودن كسى موحّد نيست * او بدين علم جز مقلّد نيست \r\n آنكه باشد كه كج همىگويد * واندرين امتحان او جويد \r\n كه خداوند نيست در عالم * خود پديد آمد اين بنى آدم \r\n\r\n\r\n","description":"","footnote":"\r\n( 1 ) در اصل : قصمست .\r\n( 2 ) كذا . شايد جوهرى .\r\n","page_name":" 161 ","page_number":161},
  {"content":"\r\n\r\n زان كس اين قول نيز بپذيرد * و إن دروغش به راست برگيرد \r\n زانك بىحجّت است و برهانش * اعتقاد مجاز و ايمانش \r\n قول چون گشت خالى از برهان * جدّ و هزلش درو بوذ يكسان \r\n هر كه باشد موحّد و دين‌دار * او بحجّت شناسد ايزد نار \r\n بر كتاب سياه و قول عبيد * نكند كار ، كان بود تقليد \r\n وانك گويد كه خالق خود را * صانع و رب و رازق خود را \r\n بشناسم بقول پيغمبر * چون دهد زو مرا رسول خبر \r\n قول او باطل است و فسق و فجور * هست او از حقيقت حق دور \r\n گر تو خواهى كه اين رسول خدا * بشناسى به معجزى پيدا \r\n تا نيارد همى يكى معجز * كان بود فعل خالق ذو العز \r\n كس چه داند كه او رسول خداست * كز دروغ و نفاق و سحر جداست \r\n چون بود فعل ايزد آن معجز * كه شود جمله خلق ازو عاجز \r\n پس خداوند را بدان ز نخست * تا شود معجز رسول درست \r\n چون چنين است قول در همه حال * وين چه گفتم هيچ نيست محال \r\n پس نظر واجبست بر عاقل * تا شود معرفت ورا حاصل \r\n\r\n[ گفتار در اختيار آدمى 
  ] « 1 »\r\n خواه بر مصطفا درود فرست * خواه معشوقه را سرود فرست \r\n هر دو را قادر و توانايى * بر بذ و نيك هر دو دانايى \r\n آرد انگور مر ترا در باغ * داد توفيق و دستگاه و فراغ \r\n خواه در سركه كن كه هست حلال * خواه در باذه كن كه هست و بال \r\n دست و پايت بداد ايزد فرد * هر چه خواهى بدان توانى كرد \r\n خواه قسمت ستان به ديوان در * خواه طاعات كن به مسجد بر \r\n آبگينه چو شد به آتش گرم * وانگهى گشت در دو دستت نرم \r\n خواه شيشه كن از پى بيمار * خواه ساغر كن از پى خمّار \r\n چونك در هر دو كار استادى * بر پياله چرا باستادى \r\n\r\n\r\n","description":"","footnote":"\r\n( 1 ) اين عنوان در اصل نيست و احتمالا در صفحه‌اى بوده كه بخشى از اشعار حذف شده و اشعار بجاى مانده را هم كه در محل خودش نبوده ما در اينجا كه حدس مىزديم بايد باشد ، آورديم .\r\n","page_name":" 162 ","page_number":162},
  {"content":"\r\n\r\n چون تو بر حكم خود پياله كنى * با خدايت چرا حواله كنى \r\n فعل خود با خداى خويش مخوان * فعل ايزد ز فعل خويش بذان \r\n نقش خود را همه مراد مده * از قضا بر خدا بهانه مده \r\n چون تو در طاعتش كنى تقصير * نيست تاوان . . . . \r\n زانك توفيق طاعتت دست داد * . . . . . . . . . . . . . \r\n . . . . مىخواهى * . . . . . . . . . . . . . . . . . . . . . . . \r\n . . . . . . . . . . . . . . * . . . . . . . . . . . . . . . . . \r\n بر عبادت تو را ثواب بود * بر معاصى تو را عقاب بود \r\n\r\nگفتار اندر اعواض\r\n چون چنين است ، هر چه كرد خدا * نيست از حكمت و صلاح جدا \r\n علت و مرگ و درد و بيمارى * رنج و تعب و بلا و دشوارى \r\n كژدم و مار و گرگ و شير و پلنگ * آفت خشك سال و نعمت تنگ \r\n جمله اين حكمتست و مصلحتست * تا نپنداريش\r\nكه مفسدت است \r\n در قيامت به هر بلا ناچار * خلق را مىدهد عوض بسيار \r\n داد مظلوم را ز هر ظالم * بستاند چو او بود حاكم \r\n حق مظلوم را نبگذارد * تا شود ضايع و بنگذارد \r\n نبود حيف بر كسى يك ذر * چون كند حكم قاضى اكبر \r\n چون رسد از خداى درد و مرض * هست ناچار بر خداش عوض \r\n چون رسد آدميش درد و الم * آن عوض هست بر بنى آدم \r\n چون رسد دردش از گزيدن مار * هست بر مار آن عوض ناچار \r\n ليك بر مار نيست جز چندان * كه گرفتست از تنت دندان \r\n باقى درد چون رسد بسيار * آن عوض هست نيز برو آوار \r\n همچنين است قول بر كژدم * كو زند نيش در تن مردم \r\n همچنين است در سباع سخن * چون رساند به خلق رنج و سكن \r\n چون بود بر تو ظلم از كافر * كه ورا نيست مزد در محشر \r\n تا ازو كردگار بستاند * به تو آن را تمام برساند \r\n هر عوض كش بود به درد و الم * كو رسد در جهان به دو ز سقم \r\n ايزدش آن عوض به دو ندهد * جمله آن را ز بهر تو بنهد \r\n\r\n","description":"","footnote":"","page_name":" 163 ","page_number":163},
  {"content":"\r\n\r\n در قيامت به تو دهد يكسر * نزد كافر دهد عذاب سقر \r\n گر بود ظلم از تو بر كافر * داد بستاند از تو داد آور \r\n گر كنى بر جهود و گبر ستم * نيز بر كافرى به نيم درم \r\n ايزد آن چيز بر تو نگذارد * بر تو آن حق او نگه دارد \r\n بازگيرد ز مال تو دادار * هم به دنيا برو كند ايثار \r\n نگذاردش هيچ در محشر * تا بدان منتفع شود كافر \r\n تا كه چون سر برآرد از فقرت * دى جحيمش برند در ساعت \r\n نصرت ظالمان خدا ندهد * ظلم را نهاد او ننهد \r\n ظالمان ظلم خود برش آرد * مر طعام و درم كه او دارد \r\n نكند ظلم ظالم و جاهل * تا نباشد ورا عوض جاهل \r\n نيست پوشيده بر خداى جهان * هيچ نيك و بذى ز آدميان \r\n مال مردم به زور و غصب مبر * همچنين چيزش از گزاف مخور \r\n وانگهى گويى هست روزى من * كه مرا داد ايزد ذو المن \r\n گر بيابى بگوى شكر خداى * چون بخوردى خداى را بستاى \r\n گر كنى شكر آن گنهكارى * زان كه اين از خداى پندارى \r\n ذات ايزد منزّه است از آن * كه كند اين چنين به روزى آن \r\n چيز « 1 » اگر بيع يا عطا باشد * آنگهى خوردنش روا باشد \r\n روزىاى كه بود بشايد خورد * شكر آنگه بدان بشايد كرد \r\n پس اگر اين عطا بود رشوت * تا بذو كم رسد ز تو محنت \r\n هم حرام است هر چه بستانى * اندرين ظلم هر دو يكسانى \r\n شكر ايزد نكرد بايد نيز * شكر آن كس بكن كه دادت چيز \r\n و إن چه بيع است اگر به زر حرام * بخريدى و مىخورى ز طعام \r\n هم حرام است و نيست روزى تو * خود يكى و آن اين و آن هر دو \r\n\r\nگفتار اندر اجل\r\n اين اجل وقت نوع و مرگ بود * چون بسر وقت از جهان برود \r\n تا به وقت اجل بماند كس * چون نماند اجل ، نماند كس \r\n\r\n\r\n","description":"","footnote":"\r\n( 1 ) ظاهرا .\r\n","page_name":" 164 ","page_number":164},
  {"content":"\r\n\r\n وين به معلومى خداوندست * كس نداند كه علم او چند است \r\n هر كه او كشته شد به ظلم و ستم * از پى كينه يا ز بهر درم \r\n كشتن و مرگ او نه حكم خداست * تا نگويى كه آن به حكم قضاست \r\n بلكه او را اگر نكشتندى * جمع بر قتل او نگشتندى \r\n به نمردى به مرگ خود در حال * يا بماندى از آن سپس صد سال \r\n اندرين هر دو قطع نتوان كرد * عاقل اين هر دو حكم يكسان كرد \r\n ايزد اين هر دو حكم بنمودست * قاتلش را قصاص فرمودست \r\n گفت گر متفق شوند چهل * بر يكى قتل اين چهل قاتل \r\n هر چهل را قصاص بايد كرد * رحم بر هيچ يك نشايد كرد \r\n قتل اين گر به حكم او بودى * كى مر او را قصاص فرمودى \r\n گر نباشد كشنده‌اش ظاهر * يا نئى بسر قصاص او ظاهر \r\n كار او با خداى حشر افتاد * روز دين بدهد ايزد او را داد \r\n بر خداوند هيچ كم نشود * گر به مثقال و نيم ذره بود \r\n\r\nگفتار اندر ارزاق\r\n رازق و روزى بود به خالق ما * مىرساند به خلق رازق ما \r\n خالق ما چو خلق پيدا كرد * روزيش پيش ازو هويدا كرد \r\n گر ندارى تو اين ز من باور * مادر طفل و طفل را بنگر \r\n طفل چون در رحم كند پيدا * رزق در پيش او شود پيدا \r\n چون كه شير اندرو پديد آيد * طفل تا شش مهى دگر زايد \r\n چون ز مادر جدا شود فرزند * شير يابد و زو شود خرسند \r\n تا ازو همچو سرو مىبالد * چون نيايد چو موم مىكاهد \r\n بس دهد روزيش پياپى هم * از خوش و ناخوش وز بيش و ز كم \r\n كس بود كش دهد به آسانى * گو بدان چيز باشد ارزانى \r\n كس بود كش به رنج جان باشد * كو سزاوار آنچنان باشد \r\n زان كه بر وفق مصلحت بخشد * نه به ترتيب و قاعدت بخشد \r\n تا بود خلق حى و روزى خوار * روزيش آفريند ايزد بار \r\n نيست روزى هر آنچه هست حرام * آنچه مالست و آنچه هست طعام \r\n هر چه باشد حلال آن روزيست * بس نظر كن كه خود حلالى چيست \r\n\r\n","description":"","footnote":"","page_name":" 165 ","page_number":165},
  {"content":"\r\n\r\n در جهان نيست هيچ جانورى * در ده و شهر و كوه و بحر و برى \r\n هر كه ايزد دهد ورا روزى * گه به اندوه و گه به پيروزى \r\n گه طعام آفريند او بسيار * گاه از آن اندكى كند ديدار \r\n گاه خوف افكند ابر بر مردم * تا نگه دارد او جو و گندم \r\n گه ز خوفش همىكند ايمن * تا نشيند بجاى بر ساكن \r\n قحط و تنگى چو باشد اندر سال * نيست آن جملگى ز ذو المتعال \r\n كو پديد آورد طعام اندك * قحط و تنگى از آن بود بىشك \r\n پس اگر آفريند او بسيار * و إن نباشد به خلق بر ديدار \r\n آن نه از وجه كردگار بود * بلكه از حبس و احتكار بود \r\n قحط و تنگى ز ما بود ناچار * نبود آن ز جانب دادار \r\n گه ازين خوف و علت لشكر * تنگ داريم ما به يكديگر \r\n\r\nگفتار اندر امر به معروف و نهى از منكر\r\n امر معروف و نهى از منكر * هر دو فرضند بر مسلمان بر \r\n امر بر كار فرض ، فرض بود * كرد بايد كه تا ز حد نرود \r\n امر بر سنتست و سنت نيز * كردن سنتست و طاعت نيز \r\n هر كه را قول باشدش تأثير * هست با خود اگر كند تقصير \r\n زان كه تقصير فرض معصيتست * در خدا و رسول عاصيتست \r\n نهى منكر فريضه است همه * زان كه منكر فضيحتست همه \r\n كرد بايد به دست انكارت * گر بود قدرت اندر آن كارت \r\n نيز انكار كن به قلب و زبان * چون كند زشت بازدارش از آن \r\n گر نيارى به دست نى به زبان * نهى و انكار فعل بد ز بدان \r\n زانك خواهد رسيد رنج و محن * بر تو قول تو به مال و بتن \r\n بس مكن نهى او ز كار نژند * آنچه او مىكند به دل مپسند \r\n لعنتش كن بدانچه مىكند او * چون ببينى ازو بگردان رو \r\n چون تو كاره شدى به منكر كس * بر تو چيزى دگر نباشد و بس \r\n\r\nگفتار اندر وعد و وعيد\r\n وعد باشد ضمان اجر و ثواب * مر وعيد است بيم ترس و عقاب \r\n\r\n","description":"","footnote":"","page_name":" 166 ","page_number":166},
  {"content":"\r\n\r\n هر دو پيموده است ايزد بارّ * تا تو باشى هميشه بر سر كار \r\n هر كه داند خداى را و رسول * مر امامان حق ز نسل « 1 » بتول \r\n نيز قائم بود به طاعتشان * نيز شاكر بود به نعمتشان \r\n نيز باشد ز هر معاصى دور * خالص از بهر كردگار غفور \r\n ايزد او را دهد ثواب نعيم * رستگار آيد از عقاب و جحيم \r\n وانكه در خالقش شود كافر * گشت مستوجب عذاب سقر \r\n زان كه او مؤمن گنهكار است * دارد ايمان و زشت كردار است \r\n گر كند توبه او به وقت وفات * يابد از دوزخ و عذاب نجات \r\n پس چو بىتوبه از جهان برود * كار او را چهار وجه بود \r\n يا بيامرزدش خداى احد * بدهد مر ورا بهشت ابد \r\n يا شفاعت كند رسول كريم * تا بيامرزدش خداى رحيم \r\n يا امامى ورا شفيع شود * تا همى كار او رفيع شود \r\n يا يكى مؤمنش بخواهد نيز * تا به دو بخشدش خداى عزيز \r\n چون از اين هر چهار درماند * و اندرين هيچ حيله نتواند \r\n پس به دوزخ فرستدش دادار * با دگر عاصيان بدكردار \r\n تا به قدر گنه عذاب خورد * كيفر فعل زشت خويش برد \r\n پس برون آورد ز نيرانش * در بهشت آورد به ايمانش \r\n باشد اندر بهشت او را جاى * تا بود عزّت و بقاى خداى \r\n تا نشيند بدان عزيز سرور * با لباس حرير و جنبش حور \r\n\r\nگفتار اندر مرگ و قيامت\r\n مرگ حقست و نيست بيدادى * هست با يكدگر غم و شادى \r\n نيز در گور هست روز نخست * پرسش منكر و نكير درست \r\n وز پس مرگ زندگانى را * نيز حق دان تو جاودانى را \r\n مر قيامت به ايستادن تو * كردن خود جواب دادن تو \r\n دادنت با خداى خويش حساب * ور سوا آمدن به دست كتاب \r\n مؤمنان را به دست راست شدن * خواندنش را عزيز و خوار شدن \r\n\r\n\r\n","description":"","footnote":"\r\n( 1 ) در اصل : نصل .\r\n","page_name":" 167 ","page_number":167},
  {"content":"\r\n\r\n خواندن نامه هر دوش به ملا * بر گناهست شهادت اعضا \r\n ايستادنت عاجز و حيران * در ميان دو كفّهء ميزان \r\n بر صراطى چنان گذر كردن * در جحيمى چنان نظر كردن \r\n مؤمنان را جنان شدن مأوا * كافران را سقر شدن مثوا \r\n جمله حق است و نيست باطل هيچ * رو چنان روز را بكن تو بسيج \r\n اى خنك بر تو كز نكوكارى * واى تو گر تو زشت‌كردارى « 1 » \r\n\r\nگفتار اندر نبوّت حضرت رسالت صلى الله عليه و آله و سلم « 2 »\r\n چون كه از عدل آمديم برون * در نبوّت دمى زنيم كنون \r\n تا بود سال و ماه در عالم * تا به عالم بود بنى آدم \r\n تا بود طاعت خداى جهان * فرض بر جملهء مسلمانان \r\n تا بود آدمى ز جهل تباه * تا بود روى دين ز ظلم سياه \r\n تا بود واجبى بدين اندر * و إن ندانند هيچ جن و بشر \r\n گشت واجب بر ايزد داور * كه فرستد به خلق پيغمبر \r\n تا نمايد به خلق جمله شروع * آنچه اصلست و آنچه هست فروع \r\n كردن خير و نيكى و طاعات * حج و صوم و صلاة و خمس و زكات \r\n گر نبودى وجود پيغمبر * در ميان بشر ز داد آور \r\n خلق علم و عمل چه دانستى * كار با علم چون توانستى \r\n كس چه داند كه خود به روز و به شب * بر چه موجب كند عبادت رب \r\n چند ركعت فريضه است نماز * چند نقلست و چند سنت باز \r\n روزه اندر كدام ماه بود * كى درستست و كى تباه بود \r\n حج كى واجب آمد اندر سال * آن كه را باشد استطاعت مال \r\n بر چه مال است واجب زكوات * همچنين خمس و دادن صدقات \r\n چيست احكام شرع و آن وضو * شستن دستها و شستن رو \r\n همچنين شرع را كسى بايد * تا وجوهش به شرح بنمايد \r\n از پى شرع درخور است رسول * تا نمايد به ما فروع و اصول \r\n . . . انك تا دهد خبرم * كه مرا خالقيست داد كرم \r\n\r\n\r\n","description":"","footnote":"\r\n( 1 ) بقيه اين صفحه سفيد است .\r\n( 2 ) در اصل : بدون « آله »\r\n","page_name":" 168 ","page_number":168},
  {"content":"\r\n\r\n كو نباشد مگر كه پيغمبر * من ندانم خذاى را به نظر \r\n نيز افعال ماست از هر جنس * خود بدين سان طبيعت انس \r\n بعضى افعال مصلحت باشد * ديگر از عين مفسدت باشد \r\n چون نباشد بدان طريق عباد * بازشان دارد از طريق فساد \r\n بايد آنگه پيمبرى مرسل * با كتابى كه آن بوذ منزل \r\n تا بگويد كه چيست داد و ستاد * بازشان دارد از طريق فساد \r\n پس چو آيد به خلق پيغمبر * معجزى بايدش ز داذ آور \r\n تا بدانند كو رسول خذاست * وز نفاق و دروغ و سحر جداست \r\n هست معجز نشان صدق رسول * تا رسالت ازو كنند قبول \r\n بايد او را كه باشدش معجز * تا خلايق ازو شود عاجز \r\n چون ز معجزش عاجز آيد كس * زو رسالت حقيقت آيد بس \r\n بر سر جمله امّتان كه بذند * اندرين عالم آمدند و شذند \r\n بر همه تن يكى رسول بدست * كه همه قول او قبول بدست \r\n دانند الله بىزن و فرزند * كانبيا و رسول چند بدند \r\n جمله معصوم و پاك دين بودند * جمله مهر و مه زمين بودند \r\n جمله صديق و راستگو بودند * جمله خوش طبع و نيك‌خو بودند \r\n جمله راه هدى و دين رفتند * كوه باطل به رمح حق سفتند \r\n جمله در راه دين سبق بردند * رنج درگاه دين حق بردند \r\n جوشن رنج و صبر پوشيدند * كار اسلام را بكوشيدند \r\n هرچه گفتند جمله حق گفتند * سخن حق ز خلق ننهفتند « 1 » \r\n صد هزار آفرين دادآور * باد بر انبياى دين‌پرور « 2 » \r\n\r\n\r\n","description":"","footnote":"\r\n( 1 ) بعد از اين بيت ، تعداد سه بيت محو شده است .\r\n( 2 ) در متن صحافىشدهء نسخه اصل ، اين صفحه آخرين صفحه است و بعد از آن كتاب بدون جلد است .\r\nروشن است كه صحافى بايد كهن باشد و از همين انتها صفحاتى افتاده است . صفحات افتاده بايد از بخش نخست كتاب ، پيش از شروع تاريخ امامان باشد و اختصاصا از اينجا به بعد دربارهء اثبات امامت بايد باشد كه البته بخشى از اين بحثها را در ميانهء كتاب هم آورده است . روشن است كه ابيات بعدى از جايى آغاز شده كه پيش از آن ابيات ديگرى بوده است .\r\n","page_name":" 169 ","page_number":169},
  {"content":"\r\n . \r\n","description":"","footnote":"","page_name":" 170 ","page_number":170},
  {"content":"\r\n\r\n\r\nهفت بند شيخ حسن كاشى « 1 »\r\n\r\n[ بند اول 
  ]\r\n السلام اى سايه‌ات خورشيد رب العالمين * آفتاب عزّ و تمكين ، آسمان « 2 » داد و دين \r\n معنى هر چهار دفتر ، خواجهء هر هشت خلد * داور هر شش جهت اعظم امير المؤمنين \r\n عالم علم لدنّى « 3 » ، شهسوار « 4 » لو كشف * ناصر حق ، نفس پيغمبر ، امام راستين \r\n مقصد تنزيل بلّغ ، مركز اسرار غيب * مقطع يتلوه شاهد ، مطلع حبل المتين \r\n صورت معنى فطرت ، منبع « 5 » ايجاد حق * سر نسل آل آدم « 6 » نفس خير المرسلين \r\n صاحب يوفون بالنذر آفتاب انما * قرة العين لعمرك نازش روح الامين \r\n در جهان از روى « 7 » حشمت « 8 » چون جهانى در جهان * در زمين از روى رفعت آسمانى بر زمين \r\n حاجب « 9 » ديوان امرت موسى دريا شكاف * پرده‌دار بام خضرت ، عيسى گردون‌نشين \r\n از عطاى دست فياض تو دريا مستفيض * وز رياض نزهت طبع تو رضوان خوشه چين \r\n ناشنيده از زمان مهد تو باقى عمر * بىرضاى حق ز تو حرفى كرام الكاتبين \r\n نقشبند كاف و نون از روز فطرت تاكنون * ناكشيده چون مه رخسار تو نقش نگين \r\n مثل تو چون شبه « 10 » ايزد در همه حالى محال * ور بود ممكن نه الا رحمة للعالمين \r\n هر كه مداحش خدا همدم رسول الله بود * گر كسى همتاش باشد « 11 » هم رسول الله بود \r\n\r\n\r\n","description":"","footnote":"\r\n( 1 ) اصل در اينجا نسخهء مرعشى به شمارهء 7341 است . در مجالس از هر بندى چند بيت شعر حذف شده و گويا به قصد اختصار بوده است .\r\n( 2 ) در مجالس : آفتاب .\r\n( 3 ) سلونى .\r\n( 4 ) در مجالس : راز دار .\r\n( 5 ) در مجالس : معنى . و در نسخهء ديگر : باعث .\r\n( 6 ) در مجالس : سر اصل نسل آدم .\r\n( 7 ) راه .\r\n( 8 ) در مجالس : حكمت .\r\n( 9 ) صاحب .\r\n( 10 ) مثل تو ناورده ايزد . . .\r\n( 11 ) در مجالس : همتاش جويى .\r\n","page_name":" 171 ","page_number":171},
  {"content":"\r\n\r\n\r\nبند دويم\r\n اى به غير از مصطفى نابوده همتاى تو كس * بسته بر مهر تو ايزد مهر حور العين و بس \r\n مهرهء مهر از گلوى صبح بر نارد فلك * گرنه از مهر تو آمد صبح صادق را نفس \r\n كاروان سالار راهت « 1 » چون كند آهنگ راه * چرخ را بر دست پيش آهنگ بندد چون جرس \r\n با شكوه صولتت ، دستان نيايد در شمار * در برت « 2 » عنقاى مغرب كى شكوه آرد مگس \r\n صولت بازوت گر دستان بديدى در مصاف * مرغ روحش در نهان از بيم بشكستى قفس \r\n گر دل دريا شكافت « 3 » موج بر گردون كشد * لجّهء گردون در آن گردون نمايد همچو خس \r\n گر شكوهت را به ميزان معانى « 4 » بركشند * از ره خفت كم آيد بو قبيس از يك عدس \r\n كيست با قدرت سپهر و چيست با راى تو مهر * اين ز قدرت مستعار و آن ز آيت مقتبس \r\n اندر آن ساعت « 5 » كه مردان سعادت خوى را * از پى مردى عنان از دست بربايد فرس \r\n نشتر شمشير شيران روى در شران نهد * چون طبيب مرگ گيرد ساعد جان را مجس \r\n از ميان مشرق و مغرب برآيى مهروار « 6 » * رايت دولت ز پيش و آيهء نصرت ز پس \r\n خلق هفت اقليم اگر آن روز چون همدستان شوند * از ره « 7 » مردى ندارد پاى دستان تو كس \r\n صورتى گردد مجسّم فتح گويد آشكار « 8 » * لا فتى الا على لا سيف الا ذو الفقار \r\n\r\nبند سيم\r\n اى سپهر عصمت از فرّ تو زيور يافته * آسمان از سايهء چتر تو افسر يافته « 9 » \r\n از غبار درگه چرخ احترامت آشكار * كيمياگر نسخهء گوگرد احمر يافته \r\n در اميد وصل « 10 » رويت دست نقاش ازل * نقشها بر بسته ليكن چون تو كمتر يافته \r\n هر كه دستت را به دريا كرد نسبت بىگمان * رشحهء دست تو را درياى اخضر يافته \r\n آن كه اندر آفرينش لاف بالايى زده * رفعتت را ز آفرينش پايه برتر يافته \r\n باز قدرت هركجا بال سعادت « 11 » كرد باز * طاير آن سدره را در زير شهپر يافته \r\n\r\n\r\n","description":"","footnote":"\r\n( 1 ) جاهت .\r\n( 2 ) در پر .\r\n( 3 ) عطايت .\r\n( 4 ) در مجالس : معالى .\r\n( 5 ) ميدان .\r\n( 6 ) از ميان مشرق ميدان درآئى مردوار\r\n( 7 ) سر\r\n( 8 ) در مجالس : آن زمان روح القدس گويد به مدحت آشكار .\r\n( 9 ) در مجالس : آفتاب از سايهء خير تو رفعت يافته\r\n( 10 ) در مجالس : در اميد مثل .\r\n( 11 ) جلالت .\r\n","page_name":" 172 ","page_number":172},
  {"content":"\r\n\r\n روز فتح الباب ابر دريا سيل تو « 1 » * نسر طاير را فلك چون بط شناور يافته \r\n هر كه « 2 » مهر مهر تو بر صفحهء جان كرده نقش * مخزن دل را « 3 » چو كان از زر توانگر يافته \r\n آن كه دست حاجتى بر جود تو برداشته * دست خود را تا قيامت حاجت آور يافته \r\n ساقى كوثر نه چندان مدح باشد تو را * اى ز تو درياى فطرت كان گوهر « 4 » يافته \r\n با صفاى گوهر پاك تو گردون سالها * خاك خجلت بر جبين آب كوثر يافته \r\n با خدا و مصطفى ذات تو يك رو « 5 » داشته * از خدا و مصطفى شمشير و دختر يافته \r\n گر نبودى ذات پاكت آفرينش را سبب * تا ابد حوّا سترون بودى و آدم عزب \r\n\r\nبند چهارم\r\n اى معظّم كعبه اصل از بيان مصطفى * قبلهء دنيا و دين جان جهان مصطفى \r\n از نقود گوهر معنى لبالب شد دهان * تا نهادى لب به صورت بر دهان مصطفى \r\n اى به استحقاق بعد از مصطفى غير از تو كس * تا نهادى پاى تمكين بر مكان مصطفى \r\n تيغت آن ابريست دريا دل كه فتح الباب او * تازه دارد ز آب نصرت بوستان مصطفى \r\n [ تا سپهر شرع ازو پرنور شد هرگز نيافت * از تو روشنتر مهى بر آسمان مصطفى 
  ] \r\n رفعتت « 6 » بالاى امكان صورتت « 7 » ناممكن است * ور بود ممكن ، بود قدر تو دان مصطفى « 8 » \r\n [ گرچه در عالم به اقبال تو شاها كرده‌ام * آنچه حسان كرد وقتى در زمان مصطفى 
  ] \r\n لاف مداحى در اين حضرت نمىآرم زدن « 9 » * اى ثنا خوان تو ايزد بر زبان مصطفى \r\n از بيان خلق بر پايد صفات ذات او « 10 » * در برآيد نبود آن الّا از بيان مصطفى \r\n عرض حاجت بر تو حاجت نيست مىدانى كه هست « 11 » * حال اخلاص من اندر خاندان مصطفى \r\n منّت خلقم به جان آورد لطفى كن مرا * وارهان از منّت خلقم به جان مصطفى \r\n ره روان عالم تحقيق را نابوده راه * بىزمين بوس درت بر آستان مصطفى \r\n روى رحمت بر متاب اى كام جان از روى من * حرمت جان پيمبر را نظر كن سوى من « 12 » \r\n\r\n\r\n","description":"","footnote":"\r\n( 1 ) ابر دست دريا فيض تو .\r\n( 2 ) در مجالس : آن كه .\r\n( 3 ) در مجالس : دارا .\r\n( 4 ) عين كوثر\r\n( 5 ) يك ره .\r\n( 6 ) رفعتى .\r\n( 7 ) صورتى .\r\n( 8 ) ور بود ممكن ، بود آن قدر آن مصطفى .\r\n( 9 ) در مجالس : لاف مداحى نمىيارم زدن در حضرتت .\r\n( 10 ) تو .\r\n( 11 ) مىدانى كه چيست .\r\n( 12 ) حرمت جان پيمبر ، يك نظر كن سوى من .\r\n","page_name":" 173 ","page_number":173},
  {"content":"\r\n\r\n\r\nبند پنجم\r\n اى گزيده مر خدايت يا امير المؤمنين * خوانده نفس مصطفايت يا امير المؤمنين \r\n كژدمان دهر را آورد سرها زير پاى * بازوى زورآزمايت يا امير المؤمنين \r\n خازنان كان و دريا كيسه‌ها پرداختند * روز بازار سخايت يا امير المؤمنين \r\n بس كه لعل اندر دل كان خاك بر سر كرده است * از دل دريا عطايت يا امير المؤمنين \r\n آنچه عيسى از نفس مىكرد رمزى بود و بس * از لب معجزنمايت يا امير المؤمنين \r\n خاطر همچو من شوريده خاطر چون « 1 » كند * وصف قدر كبريايت يا امير المؤمنين \r\n مدح اگر شايسته ذات تو بايد گفت و بس * كيست تا گويد ثنايت يا امير المؤمنين \r\n با همه بالانشينى عقل كل نابرده راه * زير شاذروان رايت يا امير المؤمنين \r\n گر بدى بالاتر از عرش برين جاى دگر * گفتمى آنجاست جايت يا امير المؤمنين \r\n ما همه از درگه لطفت گدايى مىكنيم * اين همه شاهان گدايت يا امير المؤمنين \r\n آنچه تو شايستهء آنى ز روى عزّ و جاه * كس نداند جز خدايت يا امير المؤمنين \r\n از نسيم باد نوروزى نشايد كرد ياد * پيش خلق جان‌فزايت يا امير المؤمنين \r\n فهم انسانى چو داند عزّت كار « 2 » تو را * كآفرينش بر نتابد بار مقدار تو \r\n\r\nبند ششم\r\n اى كه فرمان قضا موقوف فرمان شماست * دور دوران فلك دورى ز دوران شماست \r\n آفتابى كآسمان در سايهء « 3 » اقبال اوست * پرتوى از لمعه گوى گريبان شماست \r\n چشمه‌اى كز وى محيط آفرينش قطره‌ايست * رشحه‌اى از لجّهء درياى احسان شماست \r\n پير مكتب خانهء ابداع ، يعنى جبرئيل * با همه ذهن و ذكا طفل دبستان شماست \r\n هركجا در مجمع قرآن خدا را آيت است * در كمال فضل و رحمت خاص در شأن شماست \r\n نسبت قدر تو را با « 4 » اوج گردون چون كنم * زآنكه او اوج حضيض بام دربان شماست \r\n اى كه « 5 » گردون را ازو چشم جهانى روشن است « 6 » * جز دو قرصى نيست آن هم فضلهء خان شماست \r\n قبّهء نه چرخ را چون دانه برچيند ز جاى * مرغ تعظيمى كه آن بر بام ايوان شماست \r\n\r\n\r\n","description":"","footnote":"\r\n( 1 ) كى .\r\n( 2 ) جاه .\r\n( 3 ) در مجالس : در دامن\r\n( 4 ) نسبت قدر شما با .\r\n( 5 ) در مجالس : آنچه .\r\n( 6 ) آنچه گردون را بدان چشم جهان بين روشن است .\r\n","page_name":" 174 ","page_number":174},
  {"content":"\r\n\r\n هر گهر كان در ضمير كان امكان قضاست * صورت اظهار آن موقوف فرمان شماست \r\n بندهء بيچاره كاشى از دل و جان سال و ماه * روز و شب در خطّهء دنيا ثنا خوان شماست \r\n بر در دولت سرايت روى بر خاك نياز * با دل پردرد بر اميد درمان شماست \r\n درد پنهان پيش درمان چند بتوان داشتن * عاقلى نبود ز درمان درد پنهان داشتن \r\n\r\nبند هفتم\r\n تا نجف شد آفتاب دين و دولت را مقام * خاك او داده شرف بر زمزم و بيت الحرام \r\n كعبهء اصلست بىشك نزد ارباب يقين * زان كه دارد عروة الوثقاى دين در وى مقام \r\n آفتاب آسمان دين امير المؤمنين * والى ملك ولايت حاكم دار السلام \r\n مبطل بنياد بدعت منشئ احكام دين « 1 » * حاكم دين شريعت باعث حلّ و حرام \r\n پاى قدرت را « 2 » به معنى گر نبودى در جهان * صورتى بودى جهان از روى معنا با تمام \r\n با سپهر احتشامت « 3 » آفتاب از ذرّه كم * بر زمين احترامت « 4 » ذرّهء خورشيد احترام \r\n آنچه در تعظيم احكام سليمان مىرود * اندكى بود آن هم از تمكين سلطان انام « 5 » \r\n از پى تدبير تو پيوسته تقدير قضا « 6 » * ننهد از روى ادب هرگز تو را در پيش گام « 7 » \r\n نسبتت با ساير انسان خطا باشد خطا * جوهر پاكيزه گوهر را چو نسبت با رخام \r\n مثل تو جز مصطفى صورت نبدد عقل را * معنى ايمان ما اين است روشن و السلام \r\n [ اى سرير سرورى آورده از جاى تو جاه * وى جهان آفرينش برده از نام تو نام 
  ] \r\n [ با شكوه شقهء دستار و رنگ مسندت * تاج جمشيدى كه و تخت سليمانى كدام 
  ] \r\n ز ايران حضرتت را بر در خلد برين * مىدهند آواز طبتم فادخلوها خالدين « 8 » \r\n\r\n\r\n\r\n","description":"","footnote":"\r\n( 1 ) وحى .\r\n( 2 ) سايهء لطفش .\r\n( 3 ) احترامت .\r\n( 4 ) اهتمامت .\r\n( 5 ) از تمكين سلمان تو وام .\r\n( 6 ) قضاست .\r\n( 7 ) بنهد از روى ادب بهرام در پيش تو گام .\r\n( 8 ) در مجالس از اين بند ، تنها دو بيت نقل شده است .\r\n","page_name":" 175 ","page_number":175}
  ]