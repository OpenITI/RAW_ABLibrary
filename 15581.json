[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nبنياد بين المللى\r\nنهج البلاغه\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nخد در نهج البلاغه\r\nآية الله حاج شيخ محمدعلى گرامى\r\nبنياد بين المللى\r\nنهج البلاغه\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nگرامى ، محمد على ، 1317 -\r\nخدا در نهج البلاغه / نويسنده محمد على گرامى ؛ ويرايش و تصحيح هيئت علمى بنياد بين المللى نهج البلاغه . - قم : بنياد بين المللى نهج البلاغه ، 1386 .\r\n240 ص . isbn : 978 - 964 - 6348 - 59 - 2\r\n240 ص .\r\n24000 ريال .\r\nفهرست نويسى براساس اطلاعات فيپا .\r\nكتابنامه : ص ، 237 - 239 ؛ همچنين به صورت زيرنويس .\r\nنمايه .\r\n1 . على بن ابى طالب ( ع ) ، امام اول ، 23 قبل از هجرت - 40 ق . نهج البلاغه - خداشناسى . 2 . على بن ابى طالب ( ع ) ، امام اول ، 23 قبل از هجرت - 40 ق . نهج البلاغه - نقد و تفسير .\r\n3 . خداشناسى . 4 . خدا - اثبات . الف . بنياد بين المللى نهج البلاغه . هيئت علمى . ب . عنوان .\r\n4 گ 4 خ / 09 / 38 bp\r\n9515 / 297\r\nبنياد بين المللى\r\nنهج البلاغه\r\nخدا در نهج البلاغه\r\nنويسنده : آية الله حاج شيخ محمد على گرامى\r\nويرايش و تصحيح : هيئت علمى\r\nبنياد بين المللى نهج البلاغه\r\nچاپ اول : 1386 ش / 1428 ق\r\nشمارگان : 2000 نسخه\r\nچاپخانه : اعتماد\r\nشابك : 2 - 59 - 6348 - 964 - 978 : isbn\r\nكليه حقوق محفوظ و مخصوص بنياد بين المللى نهج البلاغه است\r\nقم : ميدان شهداء ، خيابان حجتيه ، بنياد بين المللى نهج البلاغه\r\nتلفن : : 7742594 دورنويس : 7736440 صندوق پستى : 445 - 37185\r\nقيمت : 24000 ريال\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\n\r\nپيشگفتار\r\nاهميّت و نقش عقيده و انديشه در تشكيل شاكلهء انسانى بر كسى پوشيده نيست و اين مهم پيرامون مباحث توحيدى از جايگاه ويژه‌اى برخوردار است .\r\nبىشك نخستين و والاترين هدف مكتبهاى الهى ، توحيد و شناخت آفريدگار بوده است ، كه خود سبب تكامل روحى و معنوى انسان و اتصال موجود خاكى به عالم علوى و ضمانت سعادت اجتماعى و برقرارى نظام عالى زندگى خواهد گشت .\r\nدر قرآن كريم و سخنان پيامبر اكرم و ائمه هدى عليهم السّلام بر موضوع خداشناسى تأكيد بسيار شده و تدبّر در آنها اين حقيقت را روشن مىسازد كه اساس تفكر و تربيت اسلامى بر تكيه‌گاه مهم شناخت آفريدگار استوار بوده و ريشهء تمام انحرافات را مىتوان در بىاعتقادى و عدم معرفت به خداوند جست .\r\nاز منظر امير مؤمنان عليه السّلام كه شاگرد ممتاز و بىهمتاى مكتب قرآن و نبى اكرم صلّى اللّه عليه و إله مىباشد ، آغاز و اساس دين ، معرفت خداوند متعال معرّفى شده است : « اوّل الدّين معرفته » « 1 » كه از نقش كليدى اصل خداشناسى در دين حكايت مىكند .\r\nسرّ اين حقيقت را شايد بتوان چنين دانست كه عدم معرفت خداوند مانع شناخت نبىّ شده و عدم شناخت نبىّ نيز مانع شناخت ولىّ گشته و با جهل نسبت به ولىّ ، گمراهى و ضلالت در دين رقم خواهد خورد كه خود منجر به هلاكت و شقاوت انسان مىگردد .\r\nازاين‌رو بر آن شديم جرعه‌هاى ناب خداشناسى را از اقيانوس بيكران و زلال علوى برگيريم و تشنگى وجود خود را اين گونه سيراب سازيم . زيرا قلب پاك علوى تجليگاه اراده و علم ربوبى بوده و « كلام الله ناطق » است درخور امير علم و بيان\r\n\r\n\r\n","description":"","footnote":"\r\n( 1 ) . نهج البلاغه ، خطبه اوّل .\r\n","page_name":" 11 ","page_number":11},
  {"content":"\r\n\r\nهيّت علمى « بنياد بين‌المللى نهج البلاغه » كه تفسير موضوع نهج البلاغه را يكى از مهمترين برنامه‌هاى علمى خود قرار داده است ، علاوه بر تلاش خود ، از ديگر محقّقان و نويسندگان متعهد نيز كمك گرفته است تا بتواند ابعاد وسيع و والاى معارف علوى و نهج البلاغه را تقديم جامعهء اسلامى نمايد .\r\nكتابى كه هم اكنون ملاحظه مىفرماييد اثر حضرت آيت الله جناب آقاى حاج شيخ محمد على گرامى « دامت بركاته » از مفاخر حوزه‌هاى علميه مىباشد كه ضمن تشكر از لطف و بزرگوارى ايشان كه همواره مشوّق بنياد بوده‌اند ، اجازه بحث و تبادل نظر و ويرايش علمى و ادبى را به هيئت علمى صادر فرمودند .\r\nايشان با نگرش ژرف عقلى و نقلى به سخنان و بيانات امير مؤمنان عليه السّلام ، دريچه‌اى غنى و ناب از معارف توحيدى را فراروى خداجويان و تشنه كامان ساحت ربوبى مهيّا نمونده‌اند كه آدمى را بيش از پيش و بطور عميق با خالق و مالك هستى آشنا نموده و از سوى ديگر شبهات موجود در اين حوزه را با تبّحر و ظرافت مثال‌زدنى پاسخ داده‌اند .\r\nاين موضوع در سال تحصيلى 56 - 1355 ه . ش . پس از آزادى از زندان ستم‌شاهى و پيش از تبعيد ايشان به خوزستان ، در حوزه علميه قم براى جمع زيادى از فضلاء حوزه تدريس شد و بارها چاپ گرديد و اينك با ويرايش جديد تقديم ميگردد .\r\nدر خاتمه لازم است كه از همكارى صميمانه آقايان مسعود حاجى ربيع و حامد پوررستمى كه در ويرايش علمى - ادبى ، مصدريابى و تنظيم كتاب و فهارس آن نقش موثرى ايفا نمودند ، تشكر و سپاسگزارى نمائيم .\r\nباشد كه مطالعهء اين اثر ارزشمند راههاى نورانى معارف نهج البلاغه را به دلهاى تشنگان درياى زلال هدايت بنوشاند .\r\nو آخر دعوانا ان الحمد لله رب العالمين بنياد بين‌المللى نهج البلاغه ، 13 رجب المرجب 1428 ه ق ، 6 مراداد 1386 ه ش\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\nمقدمه\r\nبسمه‌تعالى اواخر سال 1355 ه ش كه پس از چندين سال از زندان ستم‌شاهى آزاد شدم ، هفته‌اى شش شب به بحثهاى جنبى حوزه علميه قم پرداختم : دو شب دربارهء شناخت قرآن ، سه شب دربارهء فلسفهء اسلامى و يك شب دربارهء توحيد در نهج البلاغه . زيرا طبق روال حوزه همواره بحثهاى جنبى در حاشيه بوده است . ظاهرا در نظر بزرگارن قديم حوزه اگر يك طلبهء علوم حوزوى در سه علم اساسى فقه ، اصول و فلسفه متبحّر باشد ، در فهم علوم و معارف ديگر اسلامى مشكل چندانى نخواهد داشت . چنانچه اين امر در مقايسه تفسير الميزان با برخى از تفاسير ديگر مشهود است .\r\nمرحوم سيد رضى ( ره ) از نگاه ادبيانه خويش مجموعهء سخنان حضرت على عليه السّلام را « نهج البلاغه » ناميد چرا كه آموزندهء آئين و روش سخنورى و بلاغت است . اساسا ويژگى كتاب و انسان جامع چنين است كه جامع كمالانند و هر كسى از جهتى به آن عشق مىورزد ، و گرنه نهج البلاغه را مىتوان مجموعه‌اى از نهج العرفان ، نهج التوحيد ، نهج النبوة و الامامة ، نهج الحرب ، نهج التربية و . . . هم دانست .\r\nاينجانب در توفيقى كه حاصل شد ضمن بحث از كتاب ارجمند نهج البلاغه ، معارف توحيدى ( بخش اثبات صانع ) را مورد بررسى و دقت قرار داده و ده راه را براى وصول به خداوند متعال استخراج نمودم :\r\n1 - حدوث 2 - نظم 3 - هدايت غريزى 4 - نقصان‌پذيرى پديده‌ها 5 - حقيقت وجود 6 - هدف نهايى حركت تكاملى 7 - فطرت 8 - دعا ، نياز روح 9 - فسخ عزم و تصميم 10 - تجلى اللّه در قرآن .\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nگرچه ممكن است بتوان عناوين ديگرى را نيز در اين زمينه از عبارات نهج البلاغه كشف نمود . بهرحال مباحث مزبور پس از ترتيب و نظم ، تحت عنوان « خدا در نهج البلاغه » بارها چاپ و منشتر گرديد . بنياد بين‌المللى نهج البلاغه كه توفيقات زيادى پيرامون نشر معارف نهج البلاغه داشته است ، انتشار و چاپ اين كتاب را به عهده گرفته است . از خداى منّان توفيق روزافزونشان را خواستارم .\r\nربيع الثانى 1428 - ارديبهشت 1386 ، قم - محمد على گرامى\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n\r\nفصل اوّل : حدوث\r\nيكى از راههاى وصول به عالم الهى ، تفكّر در حدوث اشيا است .\r\nنهج البلاغه اين راه را ارائه نموده و فراوان بر آن انگشت اشارت مىنهد .\r\nخطبه‌هاى هدايتگر اين كتاب ، گاه به صراحت كلمه « حدوث خلق » را به كار ميبرد . و گاه نامى از آن به ميان نمىآورد ، ولى قراينى فراروى بيننده مىگذارد كه بر « حدوث جهان خلقت » راهنما است .\r\nاز رهگذر سير خردمندانه در نهج البلاغه ، به خطبه‌هايى برمىخوريم كه آشكارا نظريهء « حدوث آفرينش » را تأييد مىكند :\r\n« مستشهد بحدوث الأشياء على أزليّته ؛\r\nحادث بودن موجودات بر ازليّت او گواه است » « 1 » .\r\n« الدّالّ على قدمه بحدوث خلقه ، و بحدوث خلقه على وجوده ؛\r\nخداوندى كه پديده بودن آفريدگانش بر قديم بودنش دلات كند ، و پديده بودن آفريدگانش بر اصل هستى او گواهى دهد » « 2 » .\r\n« الحمد للّه الدّالّ على وجوده بخلقه ، و بمحدث خلقه على أزليّته ؛\r\n\r\n\r\n","description":"","footnote":"\r\n( 1 ) . نهج البلاغه ، خطبه 227 .\r\n( 2 ) . نهج البلاغه ، خطبه 227 .\r\n","page_name":" 15 ","page_number":15},
  {"content":"\r\n\r\nسپاس و ستايش خداى را كه « آفريدگانش » راهنماى وجود اويند و « پديده بودن » آنان ، فريادگر هميشگى و جاودانگى او » . « 1 »\r\nچنانچه مىبينيد ، خطبه‌هاى ياد شده كلمات « حدوث الاشياء » و « حدوث الخلق » را دربر دارد ؛ كلماتى كه دلالتشان بر « حدوث عالم » روشن و بديهى است .\r\nاگر به سلوك انديشمندانهء خود در نهج البلاغه ادامه دهيم ، خطبه‌هايى را مىبينيم كه در نهان خود ، نظريّهء « حدوث جهان » را مىپروراند . در برخى از خطب ، گرچه از كلمهء « حدوث » نشانى در ميان نيست ، ولى بر « قديم نبودن » جهان پافشارى شده است :\r\n« الحمد للّه المعروف من غير رؤية ، الخالق من غير رويّة ، الّذى لم يزل قائما دائما ، إذ لا سماء ذات أبراج ، و لا حجب أرتاج ، و لا ليل داج ، و لا بحر ساج ، و لا جبل ذو فجاج ، و لا فجّ ذو اعوجاج ، و لا أرض ذات مهاد ، و لا خلق ذو اعتماد . ذلك مبتدع الخلق و وارثه ؛\r\nسپاس خداى را آن آشناى ناديده ، آفريدگار بىنياز انديشه ، همو كه هميشه پابرجا و برقرار است ، از آن زمان كه نه آسمان و سپهرى بوده و نه طبقات اسرارآميز آن ، نه شب سياه ، نه سكوت دريا ، نه كوهساران و درّه‌ها ، نه راههاى پرپيچ و خم ، و نه زمين آرام و آرامش‌بخش و نه آفريدگان ساكن بر آن . اوست كه آفريدگان را از صحراى عدم پديد آورده و سرانجام ، او\r\n\r\n\r\n","description":"","footnote":"\r\n( 1 ) نهج البلاغه ، خطبه 152 .\r\n","page_name":" 16 ","page_number":16},
  {"content":"\r\n\r\nماندگار جاويد است » « 1 » .\r\nدر برخى ديگر از اين خطبه‌ها ، بر ضرورت بركنارى ساحت خداوند از حركت و سكون تأكيد شده ، چرا كه سكون و حركت ، با حدوث ملازم و همراهند و با ازليّت حقّ ، منافى و ناسازگار :\r\n« لا يجرى عليه السّكون و الحركة ، و كيف يجرى عليه ما هو أجراه ، و يعود فيه ما هو أبداه ، و يحدث فيه ما هو أحدثه اذا لتفاوتت ذاته ، و لتجزّأ كنهه ، و لا متنع من الأزل معناه ، و لكان له وراء إذ وجد له أمام ، و لا التمس التّمام إذ لزمه النّقصان ؛\r\nواژهء « سكون » و « حركت » وصف آفريدگار نتواند شد ، و چگونه حركت و سكون بر آن ذات برتر صادق باشد درحالىكه خداوند آن دو را در بستر آفرينش روان ساخت است ، و چگونه بدانچه خود پديد آورده روى نياز آورد و محكوم آن گردد ، كه در اين هنگام ذات‌بارى دگرگون شود و حقيقت او تجزيه پذيرد و « ازليّت » او زير سؤال رود اوصاف مخلوقات يابد و آنگاه براى او از جهات ششگانه « پشت سر » و « پيش رو » قائل شوند ، نيز براى او مراحل كمال تصوّر نشود كه معناى آن ناقص بودن است » « 2 » .\r\nبنابراين خطبه ، هر شىء متحرّك يا ساكنى حادث و هر حادثى مخلوق و هر مخلوقى نيازمند خلق شدن است .\r\nحال بايد ديد چگونه مىتوان از حدوث خلق به خدا رسيد ؟\r\n\r\n\r\n","description":"","footnote":"\r\n( 1 ) . نهج البلاغه ، خطبه 89 .\r\n( 2 ) نهج البلاغه ، خطبه 228 .\r\n","page_name":" 17 ","page_number":17},
  {"content":"\r\n\r\n« حدوث » به دو معنا مىآيد : حدوث ذاتى و حدوث زمانى .\r\n« حدوث ذاتى » به معنى فقر ذاتى شىء است و هرگاه گفته شود : آن شىء حدوث ذاتى دارد يعنى ذاتا وابسته به ديگرى است . بنابراين اصطلاح ، تمامى مخلوقات با حدوث ذاتى همراهند .\r\n« حدوث زمانى » يعنى وجود پس از نيستى سابق و هرگاه بگوييم : آن چيز حدوث زمانى دارد يعنى قبلا نبوده و بعدا به وجود آمده است .\r\n\r\nمراد امام عليه السّلام از حدوث و قدم\r\nامّا در مورد « حدوث » و « قدم » به كار رفته در كلام امام عليه السّلام ، بايد گفت كه اين دو واژه بر حدوث و قدم زمانى دلالت دارد ، چرا كه اولا : حدوث زمانى در برابر « قدمت » و « ازليّت » ، به معناى عرفى آنها ، قرار مىگيرد ؛ ثانيا : با حركت و سكون ملازم است ؛ ثالثا : بودن خداوند ، آن‌گاه كه آسمان و زمين و شب و . . . نبود ، به معنى عرفى اين كلمات و جملات ، بر قدم زمانى خداوند كه در برابرش حدوث زمانى است ، دلالت مىكند .\r\n\r\nداورىها پيرامون حدوث و قدم زمانى خلق و خدا\r\nپس از آنكه به مفهوم عرفى كلام امام عليه السّلام با نظر ابتدائى دست يافتيم ، نوبت به آن مىرسد كه ببينيم عقل ، عرف و علم ، درباره حدوث يا قدم زمانى خلق و خدا چه قضاوتى دارد .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n\r\n1 . داورى عقل\r\nدقّت عقلى ، كاربرد واژهء « حدوث زمانى » را درباره همه مخلوقات نمىپذيرد ، زيرا پيش از جهان ، زمانى در كار نبوده است ؛ پس نمىتوان گفت در زمانى ، جهان نبوده و بعدا وجود يافته است . همچنين ، دقّت عقلى كاربرد كلمه « قدم زمانى » را دربارهء خداوند برنمىتابد ، چرا كه در ازل ، زمانى در ميان نيست تا بتوان خداوند را به « قدم زمانى » متّصف كرد .\r\n\r\n2 . داورى عرف\r\nاطلاقات عرفى ، اين دو واژه را از حقيقت معناى برخوردار مىكند و دلالت آن را بر حدوث و قدم زمانى صحيح مىداند . عرف ، از كلمات امام عليه السّلام درمىيابد كه خداوند ازلى است و جهان غير ازلى . پس بايد گفت كه اين كلمات ، در لباس عرفى خود ، معناى مورد نظر را مىرساند .\r\n\r\n3 . داورى علم\r\nاز ديدگاه علم ، شكّى در حدوث زمانى جهان و غير ازلى بودنش نيست .\r\nامروزه ، تحقيقات علمى روزبه‌روز اوج مىگيرد و تعيين عمر جهان امكان مىپذيرد . اينك ، دانشمندان مىتوانند با بهره‌گيرى از تحقيقات راديواكتيوى و ديگر ره‌آوردهاى علمى ، عمر كرهء زمين و منظومهء شمسى آن و ديگر منظومه‌ها و كهكشانها را تعيين كنند . قوانين ترموديناميك ( حركت نيرو ) به اثبات مىرساند كه جهان ابتدايى دارد و از ساختار مادّى بهره‌مند است ؛ ساختارى كه در ذرات مادّى آن ، امكان راهيابى ازليّت و ابديّت منتفى است .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nامروزه با محاسبات دقيق رياضى پيرامون نور ، فاصلهء دورترين ستارگان و حتّى فواصل و حجم كرات را اندازه مىگيرند و از رهگذر آن به اندازهء حجم دخمه‌هاى كهكشانى ، همچون دخمهء هولناك كهكشان ام 87 ( كهكشان مجاور كهكشان كرهء زمين ) دست مىيابند .\r\n\r\nنظريه فلسفى ازليّت جهان و انسان\r\nبرخى از فلاسفه ، براساس فيّاضيّت مطلقهء خداوند ، جهان را ازلى دانسته‌اند . به عقيده آنها ، چون صفات خداوند به علّت عينيّت با ذات ، واجب الوجودند و « فيّاضيّت » نيز از جمله صفات الهى است ، پس بايد همواره مخلوقاتى باشد تا خداوند از رهگذر فيض‌رسانى به آنها « فيّاض » گفته شود .\r\nاز نگاه اين فلاسفه ، هر موجود ممكنى كه وجودش ممتنع « 1 » نيست ، حتما تحقّق مىيابد و گرنه يا بخل يا جهل و يا عجز در ذات بارى تعالى راه خواهد يافت . بنابر چنين باورى با وجود مقتضى و عدم مانع ، وجود هر پديده‌اى ضروروى مىشود و اگر هر شئ ممكن الوجود يا امكان ذاتى « 2 » همراه بود و از امتناع بالذات و بالغير « 3 » تهى ، قطعا پديد مىآيد ، زيرا در غير اين\r\n\r\n\r\n","description":"","footnote":"\r\n( 1 ) . ممتنع : هر مفهومى كه هنگام مقايسه‌اش با وجود ، مفهوم امتناع و عدم داشته باشد ؛ آغاز فلسفه ، سيد محمد حسين طباطبايى ، ترجمه محمد على گرامى ، ص 81 .\r\n( 2 ) . « امكان ذاتى » اقتضا دارد كه « ممكن الوجود » تحقّق يابد .\r\n( 3 ) . « امتناع بالذّات » و « امتناع بالغير » مانع اين است كه « ممكن الوجود » تحقّق يابد .\r\n","page_name":" 20 ","page_number":20},
  {"content":"\r\n\r\nصورت ، علّت پديد نيامدن آن يا بخل خداوند يا جهل او به امكان وجود شىء و يا عجز او از ايجاد شىء خواهد بود كه خداوند متعال از آنها منزه است . پس بايد جهان مادّه ازلى باشد ، چرا كه از سويى در ذات جهان مادّه هيچ مانعى راه ندارد و از سوى ديگر ، به استعداد قبلى نيازى نيست ، زيرا استعداد ، در مادّه نهفته است نه در مقدّمات ايجاد مادّه اوّليّه و « مقدّمات مادّهء اوّليّه » عبارتند از : جهان مجرّدات ، فرشتگان و عالم امر الهى و آنها هم چون مجرّدند ، از استعداد و يا ديگر مقدّمات تدريجى بركنارند .\r\nبرخى ديگر از فلاسفه معتقدند كه حتّى « انسان » هم ازلى است ، چرا كه هرگاه چيزى ممكن الوجود شد ، علّتى براى معدوم بودنش نيست ؛ انسان فقط همين مقدار از ازل فاصله دارد كه « گل او » برسد و استعدادش به فعليّت نزديك گردد .\r\nطرفداران اين نظريهء فلسفى ، تفكّر خويش را در پاره‌اى از دعاها و روايات جستجو مىكنند و برآنند كه لازمهء دعاى : « يا دائم الفضل على البريّه » « 1 » ، وجود مخلوقاتى است كه دائما بوده و هستند و نيز با استناد به برخى روايات ، از بودن انسانهايى قبل و بعد از نسل كنونى انسان خبر مىدهند .\r\nولى به نظر مىرسد اين الزامات فلسفى بر دستگاه خلقت ، چيزى جز غرور علمى نيست ! ما چگونه مىتوانيم از همه جهات امتناع بالغير « 2 » آگاه\r\n\r\n\r\n","description":"","footnote":"\r\n( 1 ) . مفاتيح الجنان ، محدّث قمى .\r\n( 2 ) . امتناع بالغير : امتناعى كه ناشى از عوامل خارجى است . يعنى چيزهايى غير از خودش سبب\r\n","page_name":" 21 ","page_number":21},
  {"content":"\r\n\r\nشويم و بر تمامى موانع خرد و كلان پيدايش يك شىء دست يابيم ؟ همان گونه كه در مقدّمات يك شىء امكان راهيابى مانع است ، در نتايج حاصل از آن نيز اين امكان وجود دارد ؛ يعنى بايستى كه نتايج ، در شرايط خاصّى تحقّق يابد تا غرض مقصود از آن حاصل گردد ، يا مىتوان گفت خلق از صفات فعلى خداوند است و خداوند از روى حكمت و در زمان خاص ايجاد مىكند و صفتى ذاتى نيست كه نتوان آن را از خداوند جدا نمود ، مثل علم و قدرت و عدم خلق موجب هيچ نقصى در خداوند نمىشود . مثلا استقبال از شخص محترمى كه در شهر قدم نهاده ، همان‌طور كه مقدّمات خاصّى دارد ، نتايج خاصى هم دارد ؛ پس نه قبل از آن انجام مىشود و نه بعد از آن و حتما نزديك ورود او انجام مىگيرد ، نه زودتر و نه ديرتر .\r\nعلى عليه السّلام مىفرمايد :\r\n« أحال الأشياء لأوقاتها ؛ هر چيز را به هنگام آورد » « 1 » .\r\nگرچه اصل مادّه اوّليّه ، تهى از استعداد مادى قبلى است ، ولى شايد بتوان گفت كه بايستى نتايج حاصل از مادّه ، با زمانى خاصّ ( به معناى اعمّ واژه زمان ) مقارن شود و در اين صورت ، كار در وقتى خاصّ آغاز مىگردد .\r\nمقدّمات مجرّدهء جهان مادّه « 2 » نيز اگرچه استعداد و معطّلى ندارد ، « 3 » ولى به\r\n\r\n\r\n","description":"","footnote":"\r\nامتناع آن شده‌اند ، مثلا موانعى وجود دارند كه از پيدايش آن جلوگيرى مىكنند يا برخى از علل لازم براى پيدايشش تحقق نيافته‌اند .\r\n( 1 ) . نهج البلاغه ، خطبه 1 .\r\n( 2 ) . يعنى عالم فرشتگان كه باذن اللّه مدبّر جهانند .\r\n( 3 ) . به فرض تجرّد جهان فرشتگان و غيره .\r\n","page_name":" 22 ","page_number":22},
  {"content":"\r\n\r\nطور كلّى جهان آفرينش آنها هم با همه جهان و از جمله جهان مادّه ، مرتبط است .\r\nهرچند جهان مادّى از رهگذر جهان ما فوق طبيعى مجرّدات قدم به عرصه هستى مىنهد ، امّا شايد مادّى بودن جهان طبيعت و شرايط و اوضاع خاصّ آن ، مقدّمات مجرّده آن را نيز موكول به شرايط خاصى كند ، مثلا انديشه و علم آدمى به دلايل خاصّ فلسفى مجرّد است ، اما گاهى تعلّق به يك عمل مادّى يافته و در شرايط خاصّ ، با آن عمل و زمانش مرتبط مىشود ، پس عوامل و اسباب و نتايج مادّى علم ، تحقّق آن را به زمان خاصّى موكول مىكند .\r\nاز همين روى لزومى ندارد كه ظواهر روايات دلالت‌كننده بر آغاز جهان را تغيير دهيم و از رهگذر تفسير « زمان » به « رتبه » ، حدوث زمانى را انكار كنيم . به روايات انبوه « خلقت » در « بحار الانوار » و « نهج البلاغه » بنگريد ، تمامى آنها بر محور « كان اللّه و لم يكن معه شىء ثمّ خلق ، » « 1 » استوار است . البتّه روايات نادرى هم مىتوان يافت كه براساس آنها در گذشته‌هاى پيش از انسان كنونى ، هميشه انسانهايى ديگر موجود بوده‌اند و اين يعنى تداوم و استمرار هميشگى انسان در گذشته . امّا تعابير اين دسته از روايات مغاير با موضوع ازليّت بوده و هيچ ارتباطى باهم ندارند .\r\n\r\n\r\n","description":"","footnote":"\r\n( 1 ) . خداوند بود و هيچ چيز با او نبود و سپس خلق كرد .\r\n","page_name":" 23 ","page_number":23},
  {"content":"\r\n\r\n\r\nبررسى مفاد روايات « كان اللّه »\r\nبرخى برآنند كه بايد به تغيير ظواهر روايات « كان اللّه و لم يكن معه شىء » دست زد و « زمان » را به معنى « رتبه » گرفت . آنها مىگويند كه در چنين رواياتى ، « كان » از زمان گذشته حكايت نمىكند و گستره آن ، گذشته و حال و آينده را دربر مىگيرد و اساسا هرگاه « كان » در مورد خداوند به كار رود ، از زمان بر كنار و جداست ، چرا كه صفات و افعال خداوند همچون ذات او ، واجب است و به دليل آنكه « فيّاض بودن » درشمار صفات الهى است ، بايد همواره جهانى باشد تا با رسيدن فيض خداوند به آن ، « فيّاض بودن » خداوند معنا يابد و به گفته مرحوم سبزوارى ( ره ) :\r\n« كما يجب ذاته ، يجب صفاته و أفعاله ؛ همانطور كه ذات باريتعالى واجب مىباشد ، صفات و افعال او نيز واجب و هميشگى است » .\r\nدر پاسخ به اين نظريه بايد گفت كه « واجب الصفات و الافعال بودن » به اين معناست كه از سوى خداوند ، بخل ، عجز ، جهل و يا موانع ديگرى در ميان نيست ، ولى به علّت ارتباط كلّ جهان خلقت باهم ، جهان مادّه كه شرايط و اوضاع خاصّ زمانى دارد ، مىتواند مقدّمات جهان مادّه را به بند كشد . به عبارتى ديگر ، يكى از وظايف مهمّ و بالعرض عالم مجرّدات ، « 1 » تدبير جهان مادّه است و چون جهان مادّه از رهگذر شرايط و اوضاع خاصّ\r\n\r\n\r\n","description":"","footnote":"\r\n( 1 ) . براساس ظاهر روايات خلقت ، حتّى جهان مجرّدات هم - كه به تعبير برخى از روايات ديگر ، حركت و صورت و وزن ندارد - داراى آغازند . جهت اطلاع از ويژگىهاى عالم مجرّدات ؛ ر .\r\nك : توحيدشيخ صدوق .\r\n","page_name":" 24 ","page_number":24},
  {"content":"\r\n\r\nتحقق مىيابد ، به قواى تدبيرى آن نيازى نيست و چنين كارى از آنها انتظار نمىرود .\r\nبعضى هم دربارهء روايات « كان اللّه و لم يكن معه شىء » و ديگر روايات همگون آن به بىاعتبارى ظواهر آن نظر داده‌اند ، چرا كه به نظر آنها حجّيت ظواهر الفاظ تنها در مسائل عملى پذيرفتنى است و اساسا « حجّيت » فقط در مسائل عملى مطرح مىشود . « حجّيت عملى » به اين معناست كه گوينده كلام از امكان احتجاج و استدلال به ظاهر كلامش برخوردار است .\r\nبنابراين در مسائلى غير عملى كه فاعل درپى انجام كارى نيست ، نمىتوان گفت كه فاعل به اطاعت تن داده يا به عصيان و مخالفت دست زده ، پس عملى سر نزده تا گويندهء سخن ، در صورت مخالفت عملى با ظاهر سخنش به استدلال و احتجاج عليه كسى بپردازد . در نتيجه ، گاهى ممكن است در فهم اسرار و مسائل غير عملى شنونده كلام امام ، به بيش از معناى عرفى دست نيابد و از حقيقت سخن بازماند و اين درحالى است كه امام عليه السّلام به معنايى ژرف اشاره داشته است . در اين موارد ، تفهيم مخاطب از سوى امام عليه السّلام ضرورى نيست ، ولى در مسائل عملى مانند احكام عمليه ، امام عليه السّلام بايد طبق ظواهر عرفى سخن بگويد و به تفهيم شنوندگان سخن همت گمارد .\r\nامّا به نظر مىرسد كه هر سخنى ، به هر جهت ، از واقع پرده برمىدارد و آن را كشف مىكند . مسأله اساسى ، كشف واقع و دستيابى به منظور گوينده در مسائل عملى و غير عملى است نه مسأله حجّيت ، هر سخن كاشف از واقعه‌اى خاصّ ، منظورى درپى دارد و توجيه آن بر خلاف واقع و منظور\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nگوينده ، با مسؤليت عقلايى همراه است ، گرچه از مسائل عملى نباشد . پس هرگاه سخن در قالب معانى عرفى ادا شد ، قصد معانى غير عرفى بدون متوّجه كردن مخاطبان ، كارى غير عقلايى خواهد بود . البتّه در مسائل فلسفى و الهى ، به مواردى برمىخوريم كه به معنايى برتر از فهم عادى اشاره دارد ، ولى لفظ ، با توجّه به عموميّت معناى لغوى در اين موارد ، هر دو معنادى عادى و برتر را شامل مىشود . فهم معناى عادى توسط شنونده ، از اشتباه او در مصداق نشأت مىگيرد و امكان تفهيم معناى برتر هم در ميان نيست ، زيرا درك شنونده از توان دستيابى به چنين معنايى بىبهره است .\r\nكلام امام عليه السّلام در همين زمره جاى مىگيرد و از رهگذر عموميّت به صحّت راه مىيابد . مثلا وقتى مىگويند : خدا نور و عالم است ، ذهن شنونده به نور عادى و علمى همچون علم آدمى كه دو مقوله زائد برذاتند ، گمان مىبرد ، ولى واژهء نور و علم ، به جهت عموميت خويش ، نور و علم ذاتى را هم دربر مىگيرد و به اين اعتبار بر خدا اطلاق مىشود . بايد توجّه داشت كه اگر گويندهء سخن ، كلمه‌اى را فراوان به كار برد ، در واقع معناى عادى آن را در نظر داشته و اگر معانى ديگرى از اين كلمه قصد شود ، نياز به تذكّر و يادآورى است ؛ چنان كه در اسماء و صفات خداوند چنين تذكّرى به چشم مىخورد .\r\n\r\nچگونگى دلالت حدوث جهان بر ازليّت خالق\r\nپس از آگاهى از نظر نهج البلاغه پيرامون آفرينش و حدوث آن ، بايد\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nديد كه چگونه مىتوان از رهگذر « حدوث جهان » به « ازليّت جهان آفرين » دست يافت . اگر جهان خلقت مجموعه‌اى بود ذاتا ضرورى و غير وابسته ، بايد سيمايى ازلى به خود مىگرفت ، چرا كه مىبايست ذاتا همه چيز را در نهان خود مىداشت و جوهرهء آن ، از « ضرورت » و « حتميّت » برخوردار مىبود و اتّصاف آن به اين دو صفت به عاملى خارج از ذات جهان ( خداوند ) نيازمند نمىبود . بنابراين ممكن نبود كه بر چيزى انگشت نهاد و دامان آفرينش را در ازل تهى از آن دانست و نيز عاملى كه ميان « جهان آفرينش » و « ضرورت ذاتى » آن جدايى افكند ، وجود نمىداشت . اما روشن است كه جهان حادث به جهت حدوث و عدم ضرورت حقيقت خويش ، نمىتواند از راه خويشتن به هستى و وجود راه يابد . ازاين‌رو تا عاملى بيرونى از اين جهان ، در ميان گام ننهد ، بود و نبود خلقت ، همواره بىمعنا خواهد بود .\r\n\r\nنظريهء ازليّت ماده\r\nبا آنكه خرد و انديشهء آدمى ازليّت جهان مادّى را برنمىتابد ، امّا برخى بر اين عقيده‌اند كه « مادّه » ، يعنى آنچه جهان از آن حاصل آمده ، ازلى است .\r\nاينها معتقدند « نظريهء ازليّت مادّه » ، بر نياز جهان به عاملى فرامادّى كه هستىبخش جهان باشد ، دست ردّ مىزند . براساس اين نظريّه ، « مادّه » پس از طىّ دوران طولانى ركود و خموشى به حركت در مىآيد و با شايد اصلا ركود و خموشى در پيش نداشت و از همان ابتدا در جوش و خروش بود ، تا\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nاينكه به راهى درست دست مىيابد و در آن قدم مىنهد . ولى اين سخن ، سخنى صحيح و استوار نيست ، چرا كه بايد پرسيد : عامل حركت پس از ركود چيست ؟ مسألهء « حركت بىنظم تا پيدا كردن راه صحيح به طور تصادفى » نادرست است ، زيرا هر چيزى ، علّتى دارد و « تصادف » بىمعناست ، مگر اين احتمال پذيرفته مىشود كه حركت تكاملى ، لازمهء ذات مادّه است . « 1 »\r\nشايد بگوييد كه حركت صحيح تكاملى ، لازمهء ذات مادّه است و يا در اثر تضادّ و برخورد دائمى و نهفته در نهاد هر مادّه تحقق يافته است . اگر اين دو صورت پديدار شد ، « مادّه » صورتى ازلى به خود مىگيرد و از ابتدا ، براساس ذاتيّت حركت يا تضادّ درونى ، حركت صحيح تكاملى خويش را آغاز مىكند .\r\nامّا چنين نظريه‌اى درست نمىنمايد ، زيرا اگر اين حركت لازمهء ذات مادّه باشد ، مسير حركت تكاملى مادّه وقفه نمىپذيرد و ماده دچار فلته و سستى نمىشود با اينكه در مواردى بىشمار ، مادّه مسير حركت تكاملىاش را رها مىكند و فساد مىپذيرد . در بسيارى از موارد دانهء گياه از تبديل شدن به يك درخت باز مىماند و بسيارى ، اوقات ، تخم پرندگان جوجه شدن را وامىنهد .\r\nممكن است بگوييد كه اين وقفه‌ها و فلته‌ها ، پيامد نقصان شرايط رشد مادّه است . امّا با وجود همداستانى با شما در پذيرش اين سخن ، برآنيم كه\r\n\r\n\r\n","description":"","footnote":"\r\n( 1 ) . يعنى ذات مادّه بخودىخود و با گذشت زمان ، به سمت تكامل پيش مىرود .\r\n","page_name":" 28 ","page_number":28},
  {"content":"\r\n\r\nاين گفته ، بر تهى بودن ذات مادّه از حركت تكاملى ، انگشت اثبات مىنهد و از وجود استعداد حركت در مادّه ، خبر مىدهد . « 1 » شرايط ، خارج از ذات اين ماده مخصوص مانند تخم‌مرغ يا هسته مىباشد و ما چيز كلى و جامعى به نام « آقاى ماده » نداريم . هرچه هست همين ماده‌هاست و اينها هم هيچ كدامشان حركت تكاملى در ذات خود ندارند بلكه نياز به عاملى بيرونى دارند . پس جهان آفرينش ، جهان مادّه‌هاى خاصّ است كه در ذات آنها نشانى از حركت تكاملى ديده نمىشود و در صورت پذيرش حركت ذاتى مادّه ، اعتقاد به عامل فرامادّى براى حركت از ميان مىرود .\r\nشايد گفته شود : براى حركت تكاملى به شرايط بيرون از ذات يك مادّهء مخصوص كه در محدودهء همين جهان مادّى مىگنجد ، نياز است . اشكال اين گفته در آن است كه با پذيرش آن ، مادّه اوليّه بدون هيچ عاملى بيرونى ، حركت تكاملى را آغاز مىكند ، زيرا براين‌اساس ، چيزى جز مادهء اوّليه وجود ندارد و با فرض بىنيازى از عامل خارجى براى حركت ، با حركت ذاتى مادّه برابر است . اگر حركت ذاتى شد ، ذاتى هر مادّه‌اى خواهد بود و در اين صورت ، هيچ‌گاه وقفه و فلته‌اى پديد نخواهد آمد و « مادّه » در سيماى موجودى ازلى ، پديدار خواهد شد .\r\nاز سويى ، چنانچه بر ضرورت جهان به ديدهء اثبات بنگريم ، ازليّت مادّه اوليّه از ساحت قبول فرومىافتد ، چرا كه جهان حادث ، چيزى جز مادّه\r\n\r\n\r\n","description":"","footnote":"\r\n( 1 ) . يعنى ماده تنها آمادگى و استعداد حركت را دارد نه آنكه ذاتا و بىنياز از عوامل خارجى ، قدرت و توان حركت داشته باشد .\r\n","page_name":" 29 ","page_number":29},
  {"content":"\r\n\r\nاوّليّه ، كه چهره‌هاى گوناگونى يافته ، نيست و مادّه ، كه بنابر فرض ياد شده در سيماى ازلى پديدار شده ، جزيى از همين جهان حادث است .\r\nچكيده سخن آنكه ، چه حركت تكاملى ، ذاتى مادّه باشد و چه در اثر تضادّ درونى پديد آيد ، با اشكالات ياد شده روبرو مىشود و اگر عامل حركت ، تضاد درونى دانسته شود ، چنان كه عده‌اى فراوان برآنند ، اشكالات ديگرى جز آنچه مطرح شد ، پا به ميان مىنهد كه بايد در بحثى كاملا فلسفى مورد بحث و بررسى قرار گيرد . « 1 » و « 2 »\r\n\r\nنظر دانشمندان علوم مختلف دربارهء حدوث جهان\r\nپس از طرح مباحث گذشته و بررسى اقوال مختلف دربارهء حدوث و قدم جهان ، اينك با نقل قوال دانشمندان علوم تجربى به تأييد ديدگاه منتخب خويش يعنى حدوث جهان مىپردازيم :\r\n\r\n\r\n","description":"","footnote":"\r\n( 1 ) . ر . ك : فلسفه ديالتيك ، دفتر سوم ، محمد على گرامى ، ص 228 .\r\n( 2 ) . نظم دقيق جهان ، ما را به شعور و علم و آگاهى كامل حاكم بر جهان رهنمون مىكند و اين نظم ، محصول شعور مادّه نيست . در بحث نظم به اين مهمّ اشاره خواهد شد .\r\n","page_name":" 30 ","page_number":30},
  {"content":"\r\n\r\n\r\nنظر يك ستاره‌شناس\r\n« پيترو . استونر » « 1 » مىگويد :\r\nدانش تجربى به عمر بسيارى از پديده‌ها دست يافته ؛ به عمر زمين ، شهاب سنگها ، كرهء ماه ، كهكشانها و زمان لازم براى تركيب و تجزيهء مواد محتملهء عناصر گوناگون . اين پديده‌ها از عمرى تقريبا يكسان ، يعنى حدود 6 ميليون سال ، برخوردارند و بدين‌ترتيب در نظر پاره‌اى از ستاره‌شناسان ، آفرينش جهان شش ميليون سال پيش صورت گرفته است . « 2 »\r\n\r\nنظر يك فيزيكدان\r\nاز نظر « كلودم . هزاوى » « 3 » :\r\nاسحاق نيوتن ، بنابر قانون دوم ترموديناميك ( حرارت حركت ) دريافت كه جهان ، به سوى بىنظمى و انحلال روان است . او از رهگذر اين نظريّه بر « آغاز جهان » انگشت نهاد و بعدها با مطالعه پيرامون حرارت بر روشنى يافتهء خويش افزود . نيوتن ، ميان نيروى قابل استفاده و نيروى غير قابل استفاده تفاوتى آشكار ديد و دريافت كه در تمام تغييرات حرارت ، قسمتى از نيروى قابل استفاده به نيروى غير قابل استفاده تبديل مىشود ، ولى\r\n\r\n\r\n","description":"","footnote":"\r\n( 1 ) .  PETER W STONER \r\n( 2 ) . اثبات وجود خدا ، جان كلوور مونسما ، ترجمه احمد آرام ، ص 160 .\r\n( 3 ) .  CLAUDE M . HATHAWAY \r\n","page_name":" 31 ","page_number":31},
  {"content":"\r\n\r\nهيچ‌گاه عكس اين فرايند رخ نمىدهد . اين قانون ، « بولتزمن » را بر آن داشت كه با هوش سرشار و اطلاعات وسيع رياضى خود ، قانون دوم ترموديناميك را به عنوان حالتى مخصوص از يك اصل كلى ، كه تمامى آفرينش را دربر مىگيرد ، معرفى و اثبات نمايد . چكيده سخن او آن است كه « طبيعت » طرّاح خود نيست ، چرا كه با هر تغييرى در آن ، قسمتى از آن متلاشى و نابود مىشود .\r\nجهان ، تودهء بزرگ منظمى است و بدين جهت ايجاد آن به علّت نخستين ، علّتى بر كنار از قانون دوم حرارت و حركت كه ما فوق طبيعى است ، وابسته است . « 1 »\r\n\r\nنظر يك دانشمند در حوزه شيمى - فيزيك\r\nنظريه « اوسكار لئو برايوئر » « 2 » چنين است :\r\nكرهء زمين وزنى بسيار زياد و حجمى فوق العاده بزرگ دارد . وزن آن به 6600 بيليون در بيليون تن مىرسد ، عددى كه فهمش بسيار مشكل است ؛ گرچه فهم معناى حقيقى يك بيليون هم آسان نيست ! فرض كنيد حقوق روزانه يك كارگر ، يك دلار باشد و او بخواهد يك ميليون روز متوالى كار كند تا ميليونر شود . در اين صورت بايد برنامه‌اى 2742 ساله در نظر\r\n\r\n\r\n","description":"","footnote":"\r\n( 1 ) . اثبات وجود خدا ، ص 169 .\r\n( 2 ) .  OSCAR LEO BRAUER \r\n","page_name":" 32 ","page_number":32},
  {"content":"\r\n\r\nبگيرد ، چرا كه يك ميليون روز يعنى 2742 سال ! زمين ، اين تودهء عظيم ، از كجا آمده است ؟\r\nبه بزرگى ديگر سيارات منظومهء شمسى بنگريد ! خورشيد ، بزرگترين سيّارهء منظومه شمسى ، 330000 برابر از زمين بزرگ‌تر است ، يعنى 6600 بيليون در بيليون ، در كهكشانى كه منظومه شمسى جزو آن است ، يعنى كهكشان ما ، دست كم يك ميليون خورشيد ، به عنوان مركز منظومه ، وجود دارد كه وزن اغلب آنها بر وزن خورشيد منظومه شمسى فزونى دارد .\r\nستارشناسان از وجود حدّاقل صد هزار كهكشان نظير كهكشانى كه ما در آن زندگى مىكنيم ، خبر مىدهند . امّا آيا اين اجرام آسمانى در نقطه‌اى آغازين گام در هستى نهاده‌اند يا بدون آغاز و ازلىاند ؟ براى درك و تبيين وجود اجرام آسمانى ، دو فرضيّه پيشاروى ماست : نخست آنكه اين اجرام ، بدون آغاز و ازلىاند و دوم آنكه در نقطه‌اى آغازين ، قدم در دامان آفرينش گذارده و در سيماى « مخلوق » نمايان شده‌اند .\r\nاما همانطور كه گذشت نخستين فرضيّه ، از رهگذر تغيير و رشد و نموّ مادّه باطل مىشود ، چرا كه علوم طبيعى توانسته‌اند بر آغاز وجود هر جسمى انگشت تعيين نهند . « 1 »\r\n\r\n\r\n","description":"","footnote":"\r\n( 1 ) . اثبات وجود خدا ، ص 94 .\r\n","page_name":" 33 ","page_number":33},
  {"content":"\r\n\r\n\r\nنظر يك زمين‌شناس .\r\n« دونالد رابرت كار » « 1 » مىنويسد :\r\nبا مطالعهء شيمى زمين به دو نكته مطابق با فلسفه اديان برمىخوريم :\r\nتعيين زمان ايجاد و قانون اتحاد شكل پديده‌ها . با تعيين عمر و تشخيص آغاز ايجاد نمونه‌هاى گوناگون مربوط به زمين‌شناسى ، مانند موادّى كه در روابط راديواكتيوى شهابها و اجرام آسمانى نابود مىشود ، مىتوان به آغاز زمان پيدايش زمين دست يافت . براى تعيين زمان پيدايش اجسام چندين روش همراه با نتايج دقيق فراروى ماست . همچنين ، محاسبات دقيق نجومى نشان مىدهد كه حدود پنج ميليون سال از عمر جهان مىگذرد . با نگاه گسترده‌ترى به اين مباحث ، مفهوم « ازلى و ابدى بودن دنيا » از ميان مىرود .\r\nاگر جهان ازلى و ابدى بود ، هيچ عنصر راديواكتيوى يافت نمىشد . اين نتيجه را مىتوان از قانون دوم ترموديناميك نيز به دست آورد . امّا تصور دنياى دورى ، يعنى دنيايى متناوبا كوچك و بزرگ شونده ، با مبانى علمى وفق نمىدهد . پس دنيا ابتدايى داشته و چنان كه در كتاب مقدس آمده : « ابتدا خدا آسمانها و زمين را آفريد » .\r\nقاعده اتحاد شكل پديده‌ها ، جزو اصول موضوعهء علم زمين‌شناسى است . طبق اين اصل ، تغييرات فيزيكى يا شيميايى كه فعلا در روى زمين انجام مىشود ، در سابق هم به ترتيب فعلى انجام مىشده است و بنابراين\r\n\r\n\r\n","description":"","footnote":"\r\n( 1 ) .  DONALD REBERT CARR \r\n","page_name":" 34 ","page_number":34},
  {"content":"\r\n\r\nقاعده است كه ما مىتوانيم تاريخ تغييرات كره زمين را تعيين كنيم . « 1 »\r\n\r\nنظر يك جانورشناس\r\nاز نگاه « ادوارد لوتر كيسل » « 2 » :\r\nنظر بر اينكه همهء افراد انسانى حتّى دانشمندان بزرگ تا اندازه‌اى فيلسوفند ، ازاين‌رو عقايد فلسفى گوناگون دربارهء مبدأ دارند اما متأسفانه هميشه دانشمندان عالىقدر ، فيلسوفان بزرگ نيستند . عقيدهء عدّه‌اى از اين دانشمندان راجع به مبدأ جهان ، تاريك و مبهم است و عدّه‌اى ديگر معتقدند كه دنيا خود را آفريده و بديهى است كه اين عقيده فاقد اعتبار است . بالاخره عدّه‌اى ديگر نيز اظهار مىكنند كه ازلى بودن جهان ، آسان‌تر از اعتقاد به خلقت آن توسط خداست . عقيدهء دستهء دوم به قدرى نامعقول است كه قابل جواب نيست و بطلان عقيدهء سوم ، از رهگذر قانون دوم ترموديناميك يعنى قانون حركت و حرارت كه قانون آنتروپى « 3 » ناميده مىشود ، حاصل مىآيد .\r\nبراساس قانون آنتروپى ، همواره حرارت ، از اجسام گرم به سوى اجسام سرد جريان مىيابد و اين فرايند نمىتواند خودبخود ، بطور معكوس انجام گيرد . در حقيقت ، آنتروپى نيست نيروى غير قابل استفاده به نيروى قابل\r\n\r\n\r\n","description":"","footnote":"\r\n( 1 ) . اثبات وجود خدا ، ص 154 .\r\n( 2 ) .  EDWARD LUTHER KESSEL \r\n( 3 ) .  Entropy \r\n","page_name":" 35 ","page_number":35},
  {"content":"\r\n\r\nاستفاده است و از طرفى مىدانيم كه آنتروپى دائما افزون مىشود . اگر جهان ازلى بود ، از مدّتها پيش ، حرارت تمام اجسام باهم مساوى مىشد و نيروى قابل استفاده باقى نمىماند و در نتيجه هيچ فعل و انفعال شيميايى رخ نمىداد و حيات در روى زمين ناممكن مىشد ، ولى ما مىبينيم كه اين فعل و انفعالات ادامه دارد و زندگى در كرهء زمين ممكن است . پس بدون قصد و توجّه ، علوم ثابت مىكنند كه جهان ابتدايى دارد و بدين‌ترتيب ضرورت وجود خدا را به اثبات مىرسانند ، چون هيچ شىء حادثى نمىتواند خود به خود حادث شود بلكه براى حدوث آن ، محرّك نخستينى ، يعنى خالق و خدايى ، لازم است .\r\nدانش تجربى علاوه بر اثبات حدوث عالم ، روشن مىنمايد كه دنيا در يك لحظه زمين ، در نتيجه يك انفجار بزرگ ، در زمانى حدود 5 ميليون سال پيش به وجود آمده و هنوز هم در حال گسترش است ؛ گسترشى كه از مركز انفجار شروع شده و ادامه دارد . اگر كسى ارزش دلايل علمى را پذيرفت ، از دنيا به عنوان فرآوردهء آفرينش ياد مىكند و قوانين آفرينش در نقطه‌اى فراتر از جايگاه قوانين طبيعى جاى دارند . « 1 »\r\n\r\n\r\n","description":"","footnote":"\r\n( 1 ) . اثبات وجود خدا ، ص 54 .\r\n","page_name":" 36 ","page_number":36},
  {"content":"\r\n\r\n\r\nنظر يك متخصّص فيزيك زيستى\r\n« فرانك آلن » « 1 » چنين مىنگارد :\r\nدربارهء خاستگاه جهان فرضهايى فراروى ماست : نخست آنكه جهان خواب و خيالى بيش نيست ، دوم آنكه جهان ، خودبخود و از عدم برخاسته است ، سوم آنكه جهان ، بدون آغاز و ازلى است ، و آخر آنكه جهان ، در زمرهء آفريدگان قرار دارد .\r\nبا پذيرش فرض نخست ، بايد به قبول مسأله‌اى ديگر نيز تن در دهيم ؛ مسأله‌اى كه براساس آن تنها مىتوان به مسأله متافيزيكى ضمير و خود آگاهى آدمى انديشيد كه آن نيز در اين حالت ، وهمى و خيالى و خوابى بيش نيست .\r\nمسأله وهمى بودن جهان ، به تازگى در فيزيك و توسط « جميز جينز » در كتاب « جهان اسرارآميز » از نو زنده شد . به نظر او : « جهان از لحاظ مفاهيم فيزيك جديد ، قابل تصوّر به صورت مادّى نيست و دلل آن به نظر من اين است كه جهان تنها به صورت مفاهيم ذهنى در آمده » . بنابراين سخن ، ممكن است كسى بگويد كه قطارهاى راه‌آهن خيالى ، ظاهرا پر از مسافران وهمى ، برفراز پلهاى غير مادّى ساخته شده از مفاهيم ذهنى ، از فراز رودخانه‌هاى بىواقعيت عبور مىكنند .\r\nفرض دوم ، يعنى برخاستن خودبخودى جهان مادّه و انرژى از عدم\r\n\r\n\r\n","description":"","footnote":"\r\n( 1 )  FRANK ALLEN \r\n","page_name":" 37 ","page_number":37},
  {"content":"\r\n\r\nهمچون فرض نخست ، چنان بىمعنا و ناشدنى است كه اصلا نمىتوان به آن اعتنا كرد .\r\nفرض سوم ، يعنى ازلى دانستن جهان كه با تصوّر آفرينش يك جزء مشترك دارد و آن اينكه مادّهء بىجان و انرژى آميخته و به آن يا شخص خالق ، هر دو هميشه وجود داشته است . در هيچ يك از اين دو تصور ، اشكالى كه بيش از تصور ديگر باشد ديده نمىشود . ولى قانون ترموديناميك ثابت كرده است كه جهان ، پيوسته رو به وضعى روان است كه در آن ، تمام اجسام به درجهء حرارت پست مشابهى مىرسند و ديگر ، انرژى قابل مصرف وجود نخواهد داشت . در آن حالت ، ديگر زندگى غير ممكن خواهد بود .\r\nخورشيد سوزان و ستارگان و زمين آكنده از زندگى ، گواه صادقى است كه آغاز جهان ، در « زمان » اتفاق افتاده و لحظهء خاصّى از زمان ، آغاز پيدايش آن بوده و بنابراين نمىتواند جز « آفريده » باشد . يك علّت بزرگ نخستين يا يك خالق ابدى دانا و توانايى ناچار باشد كه جهان را ساخته باشد . « 1 » و « 2 »\r\n\r\n\r\n","description":"","footnote":"\r\n( 1 ) . اين تعبير فرانك آلن كه « آغاز جهان در زمان اتفاق افتاده » ، در تنگناى الفاظ معمولى سر زده و منظور همان فاصلهء از ازل است . زمان با ايجاد آفرينش مادّى متولّد مىشود ، پس قبل از جهان ، زمان ، كه همان حركت مادّه است ، در ساحت هستى راه نمىيابد . بدين جهت ، « زمان » در تعبير فرانك آلن بر معناى عرفى كه پيشتر گفته شد ، اطلاق مىشود .\r\n( 2 ) . اثبات وجود خدا ، ص 17 .\r\n","page_name":" 38 ","page_number":38},
  {"content":"\r\n\r\n\r\nتلازم اعتقاد به حدوث جهان با اعتقاد به وجود ارادهء حاكم بر آن\r\nپس از آنكه « حدوث جهان » به اثبات رسيد و با سخن دانشمندان تأييد شد ، ديگر جايى براى نپذيرفتن نظم جهان و ارادهء حاكم بر آن باقى نمىماند و عملا نمىتوان كسى را يافت كه با وجود اعتقاد به حدوث جهان ، به انكار نظم و ارادهء شعورمند حاكم بر آن برخيزد و از باور وابستگى آفرينش به عاملى فرامادّى سرباز زند . اگر فرضا كسى با وجود اعتقاد به حدوث هستى ، به انكار وابستگى آن به عاملى ما فوق طبيعى برخاست ، مىتوان او را به اين حقيقت رهنمون ساخت كه نظم جهان ، نشانگر شعور آن است يا مىتوان او را به اين حقيقت متوجّه كرد كه عامل ما فوق طبيعى بايد خود بىنياز باشد و گرنه او نيز به نقطه‌اى ديگر چشم نياز خواهد داشت ؛ ازاين رو بايد در جستجوى عامل نخستين برآمد و عامل نخستين و بىنياز از جهان ، وجود مطلق بىحدّ و لا يتناهى است ؛ وجود مطلقى كه همه كمالات از او برمىخيزد . اگر موجودى ، تنهاى تنها ، به صورت موجودى صرف ، قوى و بىحدّ جلوه‌گر شد ، عين همه كمالاتى همچون علم و آگاهى و هدف خواهد بود . بر اين اساس ، در ماوراى اين جهان « آفريدگارى » كه « آفرينش » وابسته به اوست ، وجود دارد .\r\n\r\nتذكرات نهايى\r\n1 ) گرچه از رهگذر حدوث جهان ، به اثبات وابستگى آن به عاملى ماوراى جهان دست يافتيم ، ولى از كجا معلوم كه آن عامل ياد شده از علم ،\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nشعور ، اراده و هدف بهره‌مند است ؟\r\nاين تذكار ازآن‌روى لازم مىنمايد كه اختلاف انسانهاى مذهبى و غير مذهبى ، در مسألهء « حكومت اراده و شعور و هدف » بر جهان است و انسان غيرى كه از اين مسأله اعراض مىكند ، مىخواهد از مسئوليّت و تكاليف تعيين شده از سوى شعور حاكم بر جهان برهد .\r\nامّا در شعورمندى آفريدگار هستى هيچ ترديدى روا نيست ، زيرا « حدوث » بر « وابستگى » رهنماست و كسى را نمىتوان يافت كه بر عاملى فراجهانى يا عاملى برون از جهان باور داشته باشد امّا علم ، شعور و آگاهى را از او بازستاند . از سويى ديگر ، همان‌طور كه گفتيم نظم جهان ، شعور آن را به اثبات مىرساند .\r\n2 ) از دو راه مىتوان به مسئله حدوث پرداخت : گاه به تك‌تك اجزاى جهان مىنگريم و حدوث آن را درمىيابيم و گاه به مجموعهء جهان ، به عنوان يك پديدهء داراى پيكر واحد ، نظر مىكنيم و از تغيير و دگرگونى اين مجموعهء واحد به كشف حدوث آن نايل مىشويم و بر نظريّهء معلوليت اين آفرينش يكپارچه و نيازمندى آن به علّت دست مىيابيم .\r\nانديشيدن درباره حدوث كليّت جهان و اثبات آفريدگار آن ، راهى نزديك‌تر پيش روى ماست ، زيرا راه نخست ، يعنى مطالعهء تك‌تك اجزاى جهان ، مقدّمهء ديگرى نيز مىطلبد تا نظريهء مادّيين را ، كه حدوث هر جزء جهان را به جزء پيشين مستند مىكند ، ابطال نمايد . مقدّمه‌اى كه بايد به راه اوّل افزود آن است كه اجزاى پيشين نمىتواند علت اجزاى بعدى جهان\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nباشد ، زيرا علّت ، هميشه همراه معلول است و از سويى اجزاى پيشين ، جملگى محتاج و نيازمندند . ماديّين ، معمولا مقدّمات وجودى يك پديده را با علّت ايجاد آن اشتباه مىگيرند . ابزار ساختن يك پنجرهء چوبى ، مقدمه وجودى آن است ولى علّت ايجادكنندهء آن ، نجّار ، در حال نجّارى است .\r\nبراى اثبات « يكى بودن پيكر جهان » همين كافى است كه بدانيم همهء آفرينش ، در ارتباطى تنگاتنگ ، بر هم اثر مىگذارد و اثر مىپذيرد و اين مسأله‌اى مورد اتفاق است كه ماديّين هم آن را مىپذيرند . در بررسى يكايك اجزاى جهان ، توجّه به نيازمندى ساير اجزايى كه در ارتباط با اين جزء بوده‌اند و تبيين ناتوانى آن اجزا براى عليّت ايجادى نسبت به آن جزء امرى ضرورى است ؛ به همين جهت مىگوييم : الف نبوده است ، پس حادث است و علّت مىطلبد . مقدّمات وجودى « الف » مثل پدر و مادر و نياكان و . . . ، علّت ايجاد « الف » نيستند ، زيرا علّت ، همواره با معلول همراه است و از طرفى ، مقدّمات وجودى « الف » نيز مثل « الف » نيازمندند . « 1 »\r\n\r\n\r\n","description":"","footnote":"\r\n( 1 ) . پدر و مادر نمىتوانند علت ايجادى فرزند ( معلول ) باشند ، زيرا پس از دوره‌اى پدر و مادر از دنيا مىروند اما فرزند ( معلول ) همچنان به حيات خود ادامه مىدهد ، در صورتى كه علت ايجادى بايد همواره همراه معلول خود باشد ، چه در حدوث شىء و چه در بقاى آن .\r\n","page_name":" 41 ","page_number":41},
  {"content":"\r\n . \r\n","description":"","footnote":"","page_name":" 42 ","page_number":42},
  {"content":"\r\n\r\n\r\nفصل دوم : نظم\r\n« نظم آفرينش » انديشهء آدمى را به سويى روان مىكند كه در آن سوى و جاى ، تنها خداوند نمايان و آشكار است . نهج البلاغه ، آن جويندهء بىقرار در هدايت خرد انسان به سوى خدا ، بر « نظم هستى » چشم مىدوزد تا ديدگان آدمى ، خداى هستى را دريابد و زنگار دلهاى غرق محيط مادّى فرو ريزد . آرى ! دقّت در نظام دقيق جهان ، راهى فراروى شما مىگذارد كه سرانجام ، جز خداوندگار ناظم ، موجودى ديگر نمىبينيد :\r\n« فأقام من الأشياء أودها ، و نهج حدودها ، و لاءم بقدرته بين متضادّها ، وصل أسباب قرائنها ، و فرّقها أجناسا مختلفات فى الحدود والأقدار و الغرائز و الهيئات . بدايا خلائق أحكم صنعها و فطرها على ما أراد و ابتدعها ؛\r\nآنگاه اشياء و پديدگان را از هر كژى و كاستى بياراست و مرز و محدودهء هر يك را معيّن فرمود و به قدرتش ، ميان ناهمگونان همگونى پديد آورد . از سويى اسباب نزديكى آنها را به يكديگر فراهم ساخت ، و از ديگر سو هويّتهاى اسباب نزديكى آنها را به يكديگر فراهم سخاخت ، و از ديگر سو هويّتهاى مختلف آنان را در چهارچوبها ، معيارها ، سرشتها و استوار گردد . اين آفرينش شگفت را چه محكم و زيبا پديد آورد و بر وفق آنچه خواست و\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nارادهء او بود ، به نوآورى برنهاد » « 1 » .\r\n« قدّر ما خلق فأحكم تقديره ، و دبّره فألطف تدبيره ، و وجّهه لوجهته فلم يتعدّد حدود منزلته ؛\r\nآنچه آفريد جايش خالى بود ، و چه زيبا و عالى آفريد . پس از آفرينش نيز مديريّت آن را به دست گرفت و چه بهنجار و نيكو تدبير كرد . پديدگان را در مسير كمال قرار داد و زمينهء اوج و عروجشان را فراهم آورد تا در جايگاه ويژهء خود حركت كنند » « 2 » .\r\n« و نظم بلا تعليق رهوات فرجها ، و لا حم صدوع انفراجها ، و وشّج بينها و بين أزواجها ، و ذلّل للهابطين بأمره و الصّاعدين بأعمال خلقه حزونة معراجها . و ناداها بعد إذ هى دخان ، فالتحمت عرى أشراجها ، و فتق بعد الإرتتاق صوامت أبوابها ، و أقام رصدا من الشّهب الثّواقب على نقابها ، و أمسكها من أن تمور فى خرق الهواء بأيده ؛\r\nخداوند آسمان را بىهيچ آويزه‌اى به نظم و نظام آورد ، و پستىها و شكافهاى آن را سامان داد ، و راههاى آن را به هم مرتبط ساخت ، و بين آسمانها ارتباطات نزديك و ملموس مقرّر داشت ، و عروج و صعود فرشتگانى را كه به فرمان او فرودآيند و كردار بندگانش را بالا برند هموار ساخت . خداوند به زبان تكوين ، آسمان را كه تودهء « دود » يا « گاز » بود به كمال فراخواند و آن را به تدبير آورد و سازمانى هماهنگ و به هم پيوسته\r\n\r\n\r\n","description":"","footnote":"\r\n( 1 ) . نهج البلاغه ، خطبه 90 .\r\n( 2 ) . نهج البلاغه ، خطبه 90 .\r\n","page_name":" 44 ","page_number":44},
  {"content":"\r\n\r\nمقرّر داشت ، آنگاه درهاى بستهء آسمان - اين مجموعهء اسرارآميز - را به روى رحمتها و بخششهاى خود گشود و شهابهاى درخشان را نگهبان آسمان ، و مانع ورود شياطين قرار داد و آن را به قدرت خويش از لرزش و جريانهاى شكننده نگه داشت » « 1 » .\r\n« و ظهرت فى البدائع الّتى أحدثها ثار صنعته و أعلام حكمته ، فصار كلّ ما خلق حجّة له و دليلا عليه و إن كان خلقا صامتا ؛\r\nآثار نگارخانه و نشانه‌هاى حكمت او كه در موزهء زيباى آفرينش پديد آورده نمايان گرديده است ، و در نتيجه آنچه آفريده حجّت و دليل بر آفريدگار هستى است گرچه آفريدگان همه مهر سكوت بر لب زده باشند ، زيرا تدبير عالم هستى خود گويا و راهنماى روشن آفريدگار است » « 2 » .\r\n« و لو فكّروا فى عظيم القدرة ، و جسيم النّعمة ، لرجعوا إلى الطّريق ، و خافوا عذاب الحريق ، و لكنّ القلوب عليلة ، و الأبصار مدخولة ألا ينظرون إلى صغير ما خلق كيف أحكم خلقه ، و أتقن تركيبه ، و فلق له السّمع و البصر ، و سوى له العظم و البشر ؛\r\nو اگر آفريدگان دربارهء قدرت عظيم و نعمت بزرگ آفريدگار مىانديشيدند به راه مىآمدند و از عذاب دوزخ مىهراسيدند ، امّا دلها بيمار است و ديده‌ها به نابينايى گرفتار ، چرا به اين موجودات كوچك نمىنگرند كه آنها را چه زيبا و استوار آفريده و حساب شده و عالى سازماندهى كرده ، و گوش و چشم\r\n\r\n\r\n","description":"","footnote":"\r\n( 1 ) . نهج البلاغه ، خطبه 90 .\r\n( 2 ) . نهج البلاغه ، خطبه 90 .\r\n","page_name":" 45 ","page_number":45},
  {"content":"\r\n\r\nبرايشان ساخته ، و پوست و استخوان بديشان بخشيده است » « 1 » .\r\nنظم جهان ، صورتهاى گوناگون مىپذيرد : ارتباط كلّى جهان ، حركت مواد تكوّن انسان ، حركت تكاملى تمامى پديده‌ها ، تطابق كامل نظم ذرّات با كهكشانها و هماهنگى حيوانات كوچك و بزرگ و همه اينها نشانه‌هايى نمايان از نظم جهان را دربر دارند . انگشت نورانى على عليه السّلام چنين بر چهره‌هاى گوناگون نظم اشاره مىكند : نظم در تكوّن انسان ، نظم در آغازين نقطهء آفرينش جهان ، نظم در همه مخلوقات و نظم در موجودات كوچك :\r\n« أيّها المخلوق السّوىّ ، و المنشأ المرعىّ فى ظلمات الأرحام و مضاعفات الأستار ، بدئت من سلالة من طين ، و وضعت فى قرار مكين إلى قدر معلوم ، و أجل مقسوم . تمور فى بطن أمّك جنينا . لا تحير دعاء ، و لا تسمع نداء . ثمّ أخرجت من مقرّك إلى دار لم تشهدها ، و لم تعرف سبل منافعها ؛\r\nاى آفريدهء موزون و پديدهء در تاريكى زهدان و پرده‌هاى سنگين و تودرتو ، تو همانى كه از گل فشرده پديد آمدى و در جايگاهى مطمئن تا روز معلوم و عمر معيّن نشسته‌اى . تو به صورت « جنين » در شكم مادرت موج مىزدى و شنا مىكردى . نه آوازى را مىشنيدى و نه توان پاسخ گفتن به دعوتگرى را داشتى . آنگاه از جايگاهت به خانه‌اى كه نديده بودى و راههاى منافع آن را نمىشناختى ، بيرون رانده شدى » « 2 » .\r\nدر جملهء ياد شده ، امام عليه السّلام با اشاره به نظم دقيق جنين در مسير حركت\r\n\r\n\r\n","description":"","footnote":"\r\n( 1 ) . نهج البلاغه ، خطبه 227 .\r\n( 2 ) . نهج البلاغه ، خطبه 162 .\r\n","page_name":" 46 ","page_number":46},
  {"content":"\r\n\r\nتكاملىاش ، از اين حقيقت پرده برمىدارد كه چگونه نخستين سلول جنينى ، در تمام مراحل رشد و بالندگى خويش ، تحت مراقبت الهى و زير نظر پروردگار بوده است .\r\nحضرت در جاى ديگر ، عظمت و قدرت موجود در اين دستگاه عظيم خلقت را مايه شگفتى عقلها برمىشمرد و مىفرمايد :\r\n« الحمد للّه الّذى أظهر من اثار سلطانه ، و جلال كبريائه ، ما حيّر مثل العيون من عجائب قدرته ، و ردع خطرات هماهم النّفوس عن عرفان كنه صفته ؛\r\nخداى را سپاس را فرمانروايى و شكوه بزرگى او ديده‌ها را مات كرده و شگفتيهاى قدرت او را به نمايش گذاشته و توان شناخت حقيقت ذات و صفات الهى را از هر انديشه و بيانى گرفته است » « 1 » .\r\nو از ظرايف آفرينش چنين سخن مىراند :\r\n« أنظروا إلى النّملة فى صغر جثّتها ، و لطافة هيئتها ، لا تكاد تنال بلحظ البصر ، و لا بسمتدرك الفكر ، كيف دبّت على أرضها ، و صبّت على رزقها . تنقل الحبّة إلى جحرها ، و تعدّها فى مستقرّها ، تجمع فى حرّها لبردها ، و فى ورودها لصدرها ، مكفولة برزقها ، مرزوقة بوفقها . لا يغفلها المنّان ، و لا يحرمها الدّيان ، و لو فى الصّفا اليابس ، و الحجر الجامس ؛\r\n\r\n\r\n","description":"","footnote":"\r\n( 1 ) . نهج البلاغه ، خطبه 186 .\r\n","page_name":" 47 ","page_number":47},
  {"content":"\r\n\r\nبه مورچه نگاه كنيد با آن جثّهء كوچك و ظرافت اندام كه به سختى به چشم آيد و به انديشه نيايد چگونه بر زمين جنبد و روزيش را يابد . دانه را به لانه برد و در جايگاهش نهد ، در تابستان به فكر زمستان ، و در چينش دانه در لانه در فكر برداشتش ، روزيش ضمانت شده و براساس نيازش به دو رسيده .\r\nخداى بخشنده از او غفلت نكند و پروردگار مدبّر او را نااميد نسازد گرچه او در دل سنگ صاف و هموار و يا صخرهء بلند و ناهموار باشد » « 1 » .\r\nسپس حضرت به نظام دقيق خورشيد و ماه ، درختان و آب و سنگ ، گردش شب‌وروز و كوهها و دريارها اشاره نموده و نتيجه مىگيرد :\r\n« و هل يكون بناء من غير بان ؟ او جناية من غير جان ؟ ؛\r\nاينك بينديشيد آيا بدون سازنده ، ساختمانى ممكن است يا هيچ جنايتى بدون جنايتكارى صورت پذيرد ؟ ! » « 2 » .\r\nدر جمله‌هاى مذكور ، به نظام هماهنگ حيوانات كوچك و بزرگ اشاره شده است . مورچه ، از همهء توانمنديها و ابزار برآوردن احتياجاتش برخوردار است ، همان‌طور كه حيوانات بزرگ از اين ابزار برخوردارند . « 3 »\r\nدر بيانات فوق ، امام عليه السّلام يك جا و عام ، بر شگفتىهاى جهان آفرينش اشاره كرده است .\r\n\r\n\r\n","description":"","footnote":"\r\n( 1 ) . نهج البلاغه ، خطبه 227 .\r\n( 2 ) . نهج البلاغه ، خطبه 227 .\r\n( 3 ) . در اين جمله ، « تكفّل رزق » از سوى خداوند ، اعطاى وسائل كسب روزى از طرف او معنا شده است . چنين بيانى از سوى امام عليه السّلام ، راهگشاى بسيارى از ديگر تعبيرات روايات است .\r\n","page_name":" 48 ","page_number":48},
  {"content":"\r\n\r\n\r\nچگونگى دلالت « نظم » بر وجود خدا\r\nبعد از آنكه دانستيم على عليه السّلام بر نظم آفرينش چشم دوخته و كلامش به آن آميخته ، حال بايد ديد كه جگونه مىتوان از نظم آفرينش به خداى جهان آفرين رسيد ؟\r\nبديهى است كه عقل و شعور بر هر ساختار و نظم دقيقى ، حكمفرماست و عقل و وجدان آدمى نمىپذيرد كه بنايى منظّم و كوچك بدون سازنده‌اى شعورمند باشد ؛ ما حتّى از تصوّر يك عمل جنايى خلاف قاعده و نظم و بدون جنايتكار سرباز مىزنيم : « و هل يكون بناء من غير بان ؟ أو جناية من غير جان ؟ » .\r\nبراستى ، اگر منكر خدا بر عماتى شكوهمند چشم دوخت و از سازنده‌اش پرسيد ، آيا اين پاسخ را مىپذيرد كه چنين بناى زيبايى خود به خود به وجود آمده است ؟ و آيا در برابر پاسخى اين چنينى ، باورمندانه به سكوت و تسليم تن مىدهد ؟ ! هرگز ! و چرا چنين رويكردى را نسبت به اصل آفرينش در پيش نمىگيرد ؟ عجيب آن است كه اين عقيده ، بيشتر در حوزهء انديشهء كسانى مىگنجد كه در بحث شناخت فلسفه ، تجربى هستند .\r\nسؤالى در اين ميان جلب توجّه مىكند : آيا تجربه ، بر وحدت علت مادى و فاعلى است يا تعدد آنها ؟ مگر چنان نيست كه تمام پديده‌هاى مادى ، از علتى مادى ( اجزاى مادّى ) و فاعلى دارند ؟ مثلا در يك فرش ، ذرّات نخ‌هاى پشمين و ابريشمين ، علت مادّى و شخص فافنده ، علت فاعلى است .\r\n\r\n","description":"","footnote":"","page_name":" 49 ","page_number":49},
  {"content":"\r\n\r\n\r\nنظريهء قديم ماديّين\r\nامّا مىدانيد سخن منكران چيست ؟ آنها مىگويند كه پيدايش اصل جهان ، با پيدايش چنين پديده‌هاى ساختهء دست بشر متفاوت است .\r\nپديده‌هاى مصنوعى ، چون از رهگذر صنعت و دخالت بشر پا به عرصه هستى مىنهند ، به وجود سازنده نيازمندند ، به خلاف اصل جهان !\r\nچه سخن عجيبى ! مگر ملاك نياز به سازنده‌اى شعورمند چيزى جز نظم است ؟ ! و آيا اين ملاك ، از حكم قطعى عقل ، كه كلّى و هميشگى و همه جايى است ، سرچشمه نمىگيرد ؟ و مگر مىتوان مسأله بديهى « 4 2 * 2 » را به زمان يا مكانى خاص منحصر دانست ؟ نظم جهان كه از نظم يك ساختمان شگفت‌انگيزتر است . قرنها منكران خدا ، كه در اين اواخر به صورت مكتبى فكرى درآمدند ، بر يك سخن همداستانى كردند و آن ، بىنيازى جهان از سازنده‌اى شعورمند بود .\r\n\r\nنظريّهء جديد ماديّين\r\nامّا اينك مىپذيرند كه نظم هر كجا پاى نهد ، به همراه شعور و آگاهى مىآيد . ولى با اين حال مىگويند كه از كجا معلوم كه اين شعور ، پيش از جهان و فراتر از آن باشد ؟ چه مانعى دارد كه بگوييم جهان ، در نهاد و ذات خود از شعور برخوردار نبود و به تدريج و كم‌كم ، در كيان آن ، چنين شعورى به وجود آمد ؟ نهاد جهان ، به تدريج و در اثر حركت تكاملى مادّه و بدون نياز به عاملى فراجهانى ، به شعور و آگاهى دست يافت . از منظر آنها مادّهء\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nاوّليهء ازلى و بىشعور ، از رهگذر حركت تكاملى ، اندك‌اندك ، از كمالى به نام « شعور » برخوردار مىشود . حركت ، لازمهء ذات مادّه است و به طور ذاتى و يا در اثر تضادّ دورنى مادّه تحقّق مىيابد .\r\nگرچه اين سخن ، به عنوان مهم‌ترين تئورى « 1 » منكران خدا در اين قرن براى افراد سطحىنگر جذّاب جلوه نمود ، ولى براساس دلايل صحيح استوار نيست ، زيرا :\r\n1 - آيا مادّهء اوليهء جهان ، با نظم ، همراه و همدوش بود يا نه ؟ اگر چنين همراهىاى رخ داده باشد ، پس بر مادّهء اوليّه « شعور » حاكم است و اگر چنين نيست ، پس چگونه مادّهء اوليه مىتواند در مسير حركت تكاملى قدم نهد ؟\r\n2 - اگر در ذات و نهاد هر مادّه‌اى ، حركت تكاملى نهفته است و نياز به عاملى فرامادّى نيست ، پس چرا موادّ بسيارى از حركت تكاملى بازمىمانند و حتّى به حركت قهقرايى تن مىدهند ؟ تخم پرنده‌اى كه جوجه شدن نهايت طلب آن بود ، فاسد مىشود و هسته‌اى كه بايد به يك درخت ميوه تبديل شود ، تباه مىگردد و از نتيجه باز مىماند .\r\nمىگوييد : در اين موارد ، بستر و شرايط لازم براى حركت نبوده است .\r\nهسته ، شرايط خاصّ آب و هوايى مىطلبد تا پرورده شود و تخم پرنده ، شرايط ويژهء حرارتى را خواهان است تا رشد كند و از سوى ديگر ، تا به رفع موانع حركت مانند ميكروبها نپردازيم ، نتيجهء مطلوب حاصل نمىآيد . . .\r\n\r\n\r\n","description":"","footnote":"\r\n( 1 ) . براساس شنيده‌ها ، اين تئورى در آلمان شرقى به صورت يك كتاب در آمده است .\r\n","page_name":" 51 ","page_number":51},
  {"content":"\r\n\r\nولى سخن در اينجاست كه اگر حركت تكاملى ، ذاتى مادّه باشد ، شرايط خارجى در آن راه نخواهد داشت . دخالت شرايط خارجى ، گواهى است بر ذاتى نبودن حركت تكاملى مادّه و شاهدى است كه بر خودكفا نبودن آن .\r\nخواهيد گفت كه شرايط خارجى هم ، به هر جهت ، از اجزاى مادّهء جهان هستند و حركت تكاملى براى كلّ مادّه ضرورى است ؛ همه دست به دست هم مىدهند و به نتيجه مىرسند . ولى در گفتار خود دقّت كنيد ! آيا « كلّ مادّه » چيزى جز اجزاى همين جهان است ؟ آيا به غير از اجزاى جهان ، مادّه‌اى ديگر به نام « كلّ مادّه » داريم ؟ وقتى تك‌تك اجزا ، به وصف « احتياج » چشم داشتند و حركت تكاملى ، ذايت آنها نبود ، « كلّ ماده » ، يعنى اجزا ، بر همان وصف است .\r\n3 - مىگوييد : شعور ، با حركت تكاملى خود مادّه به وجود آمده است ، پس ساختمان خود موجود ، با عشور نيست و شعور آن با شعور قبلى همراه نبوده است . امّا در اين صورت چگونه چنين موجود دقيق و با شعورى ، بدون شعور و عقل و تدبير به وجود آمده است ؟ و آيا مثلا مىتوان باور داشت كه با حركت تكامى خودبخودى و بدون عقل و تدبير سازنده‌اى خردمند ، به وجود آمده باشد ؟\r\n4 - انسان ، بالاترين حدّ شعور مادّه است . او حتّى از شناخت دققيق خود نيز عاجز است ! سخن در پيدايش اين موجود با شعور و چگونه به وجود آمدن اوست و نظم دقيق آدمى ، بر وجود عقل و شعور در آفرينش او رهنماست . بىترديد ، شعور ساختمانى او براى حلّ اين معما كافى نيست ،\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nچرا كه اين شعور حتّى از شناخت خود هم ناتوان است .\r\n5 - كوچك‌ترين و بزرگ‌ترين پديدهء هستى از نظمى همسان برخوردار است . گرچه ميان حجم كهكشان و اتم تفاوت بسيار است ، ولى ميان نظم آن دو تفاوتى در ميان نيست و اين ، بر شعور حاكم بر آفرينش و حتّى يكتايى آن شعور به گويايى گواهى مىدهد .\r\nهمه اشكالات ياد شده ، غير از اشكالاتى كه در اعتقاد به تضاد درونى مادّه و پذيرش عليّت تضادّ براى حركت وجود دارد ، « 1 » زيرا حركت تكاملى مادّه براساس تضاد ، علاوه بر اشكالات فلسفى خاصّ تضادّ ، از اشكالاتى كه در اينجا بيان شد نيز برخوردارند .\r\n\r\nتأييد نظم و شعور حاكم بر جهان ، توسّط دانشمندان\r\nدانشمندان علوم مختلف ، با توجه به دستاوردهاى علمى خويش ، نظم جهان و وجود خدا را مىپذيرند و بر نظريهء ماديّين مهر بطلان مىزنند .\r\nخوب است به گفتار آنها توجّه شود :\r\n\r\n\r\n","description":"","footnote":"\r\n( 1 ) . ر . ك : فلسفه ديالكتيك ، دفتر سوم ، به قلم نگارنده ، ص 228 .\r\n","page_name":" 53 ","page_number":53},
  {"content":"\r\n\r\n\r\nديدگاه يك دانشمند زيست‌شناس\r\n« آلبرت مك كومبز و ينچستر » « 1 » مىگويد :\r\nآنگاه كه به يك اثر هنرمندانه چشم مىدوزيم ، بىاختيار دستهاى هنر آفرين و خلّاق اين اثر زيبا را مىجوييم . پس انصاف دهيد كه چگونه مىتوان به دنيايى با اين زيبايى و جلال و اين همه عظمت و شوكت و شكوه نظر دوخت ، ولى خالق بىهمتاى آن را ناديده گرفت و از هنرنمايى جهان آفرين ياد نكرد ؟ !\r\nرشتهء من زيست‌شناسى يا مطالعه در حيات موجودات زنده است . بوتهء شبدرى در كنار جاده رسته است ؛ آن را در نظر بگيريد ! آيا تاكنون اين همه ماشين‌آلات شگرف ساختهء دست بشر ، توانسته است با اين گياه خودرو برابرى كند ؟ اين شبدر ، خود ماشينى است به تمام معنى شگفت‌آور و حيرت‌انگيز كه دائما رشد مىكند ؛ هر روز هزاران نوع فعل و انفعال فيزيكى و شيميايى انجام مىدهد و همه اينها تحت كنترل يك مادّهء پرتوپلاسمى ، كه تمام حيات از آن شكل مىگيرد ، قرار گرفته‌اند .\r\nهستهء اصى تخم شبدر ، كه توليد مثل مىكند ، حتّى چندين مرتبه كوچك‌تر از يك سلول ساده است و فقط قوىترين ميكروسكوپها به تماشاى آن قادرند . امروزه ، دانشمندان در آستانهء يك كشف تازه‌اند و آن به وجود آوردن يك موجود زنده در لوله آزمايش است ؛ البتّه اين موضوع هنوز در مرحله‌اى كاملا ابتدايى قرار دارد ، لكن از قرار معلوم دانشمندان چند مادّه\r\n\r\n\r\n","description":"","footnote":"\r\n( 1 ) .  ALBERT Mc COMBS WINCHSTER \r\n","page_name":" 54 ","page_number":54},
  {"content":"\r\n\r\nشيميايى را به ترتيب خاصى باهم آميخته‌اند تا موجودى زنده به دست آورند . هم در اين مورد هم ناظر يكى از عجايب خلقت هستيم . « 1 » و « 2 »\r\n\r\nديدگاه يك دانشمند فيزيكدان\r\n« فرانك آلن » « 3 » مىنويسد :\r\nراه‌هايى كه به زمين ، سيمايى شايسته براى زندگى مىبخشد ، چنان فراوان است كه نظريه تصادفى بودن حيات را به دور دستهاى بطلان و نادرستى مىفرستد . جوّ ضخيم و متراكم زمين ، برآمده از گازهاى نگاهدار و استمراربخش حيات است ، اين جو ، با ضخامت 800 كيلومترى خود ، به عنوان مستقيم‌ترين سپر حفاظتى زمين ايفاى نقش مىكند . چنين نيروى بازدارنده‌اى ، از برخورد مرگبار روزانه 20 ميليون سنگ آسمانى كه با سرعتى در حدود 50 كيلومتر در ثانيه در حركتند ، جلوگيرى به عمل مىآورد .\r\nجوّ زمين به انجام كارهاى ديگرى نيز تن مىدهد : به تنظم حرارت سطح زمين مىپردازد تا زندگى موجودات زنده امكان پذيرد و حجم انبوه\r\n\r\n\r\n","description":"","footnote":"\r\n( 1 ) . ايجاد يك موجود زنده ، با رعايت شرايط و نظام خاصّ لازم در تكامل يك سلول ، كاشف از نظم دقيق جهان است كه بىقاعده و نظم نمىتوان كارى كرد . ضمنا لازم است بگوييم كه اينك ، شرايط ايجاد حيات ، كشف شده و براى اولين بار در ماه قبل ، نوزادى از لولهء آزمايش پا به دنيا نها ( رمضان 1398 قمرى )\r\n( 2 ) . اثبات وجود خدا ، ص 193 .\r\n( 3 ) .  frank Allen \r\n","page_name":" 55 ","page_number":55},
  {"content":"\r\n\r\nو ضرورى آب و بخار آب را از اقيانوسها به خشكيها منتقل مىسازد تا قاره‌ها به صورت زمينهاى خشك و غير قابل زندگى در نيايد . بدين ترتيب بايد كه اقيانوسها و جو زمين را ، چرخ لنگرى براى زمين دانست .\r\nآب از چهار ويژگى مهمّ و سرنوشت‌ساز برخوردار است كه از رهگذر آن ، زندگى در اقيانوسها و درياها و رودخانه‌ها از نابودى مىرهد . اين ويژگيها عبارتند از :\r\n1 - جذب اكسيژن فراوان در دماى پايين .\r\n2 - بزرگ‌ترين وزن مخصوص آن در چهار درجه بالاى درجه يخ بستن است و به همين جهت ، آب درياچه‌ها و رودخانه‌ها به حالت مايع باقى مىماند .\r\n3 - كمتر بودن وزن مخصوص يخ از آب كه به موجب آن ، يخ در سطح آب قرار مىگيرد و فرونمىرود .\r\n4 - وقتى آب منجمد مىشود ، از خود مقادير زيادى حرارت پس مىدهد .\r\nاگر زمين به كوچكى ماده و قطر آن 4 / 1 قطر كنونى بود ، نيروى جاذبه آن 6 / 1 جاذبهء كنونى ، مىشد و توان نگاهدارى دو عنصر مهم و حياتى آب و هوا را از دست مىداد و دماى آن به صورت كشنده‌اى بالا مىرفت . امّا برعكس ، اگر قطرى دو برابر قطر كنونى پيدا مىكرد ، سطح زمين چهار برابر سطح فعلى و نيروى جاذبه آن دو برابر نيروى جاذبه كنونى مىشد و ارتفاع جو به شكل خطرناكى كاسته مىشد و نواحى زمستانى زيادتر مىشد و فشار جو از يك\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nكيلوگرم بر سانتىمتر مربع فراتر مىرفت و نقاط قابل سكونت به شدت كاهش مىيافت و مكانهاى اجتماع مردم از هم دور مىافتاد و وسائل ارتباط جمعى به صورتى بسيار دشوار يا تقريبا امكان‌ناپذير در مىآمد .\r\nدر صورتى كه كرهء زمين ، بزرگى خورشيد را داشت و چگالى ( وزن مخصوص ) خود را حفظ مىكرد ، نيروى جاذبه آن 150 برابر مىشد و ارتفاع جوّ به حدود 10 كيلومتر كاهش مىيافت ، بخار شدن آب ناممكن مىگشت و فشار هوا تقريبا به 150 كيلوگرم بر سانتىمتر مربع مىرسيد .\r\nدر چنين كرهء زمين بسيار بزرگى ، وزن يك جاندار يك كيلوگرمى به 150 كيلوگرم افزايش پيدا مىكرد و اندام آدمى به كوچكى اندام سنجاب مىرسيد و زندگى عقلى براى چنان موجوداتى ديگر امكان‌پذير نبود .\r\nاگر فاصله زمين تا خورشيد دو برابر مدار كنونى آن بود ، حرارت رسيده از خورشيد به آن ، به 4 / 1 حرارت كنونى و سرعت حركت بر مدار آن ، به نصف كاهش مىيافت . در اين صورت ، طول مدّت زمستان به دو برابر مىرسيد و همه موجودات زنده يخ مىبستند .\r\nاگر فاصله زمين تا خورشيد نصف مىشد ، گرما به چهار برابر مىرسيد و سرعت مدارى دو برابر مىگشت و در صورت امكان تغيير فصلّى ، طول مدّت فصول به نصف كاهش مىيافت . در چنين فاصله‌اى ، زمين چنان گرماى سوزان و آتشينى پيدا مىكرد كه حيات بر آن نمىتوانست ادامه يابد . « 1 »\r\n\r\n\r\n","description":"","footnote":"\r\n( 1 ) . اثبات وجود خدا ، ص 19 .\r\n","page_name":" 57 ","page_number":57},
  {"content":"\r\n\r\n\r\nديدگاه يك متخصّص كشاورزى\r\n« جرالدت . دن‌هرتاگ » « 1 » مىگويد :\r\nجهان هستى خداوندى دارد كه دائما از خلال قوانين ثابت و مرموزى كه جهان گياهان را اداره مىكند ، ظاهر مىشود .\r\nظهور و تجلّى وى از اين راه‌هاست :\r\n1 - نظم و ترتيب : نموّ و توليد مثل ، تقسيمات سلولى و تشكيل اجزاى مختلف گياه ، هميشه به طور منظم و ثابت انجام مىيابد .\r\n2 - پيچيدگى : هيچ ماشين مصنوعى بشرى ، قابل مقايسه با ماشين پيچيده و شگرف يك نبات ساده نيست .\r\n3 - زيبايى : زيبايى ساقه و برگ و گل نباتات ، چيزى خدايى است ؛ چه هيچ مجسمه‌ساز ماهر و هيچ نقاش چيره‌دست نمىتواند مجسمه يا تابلويى بدان زيبايى تهيه كند .\r\n4 - توراث : هر گياهى نظير خود را توليد مىكند و اين توليد مثل ، كاملا از روى مشيت و برنامه انجام مىگيرد ؛ چنان كه هرجا بكارند و هرطور پرورش دهند : « گندم از گندم برويد جو ز جو » .\r\nبه عقيدهء من اين همه مظاهر ، دليل وجود آفريدگارى است كه حكمت بالغه و قدرت نامتناهى دارد . « 2 »\r\n\r\n\r\n","description":"","footnote":"\r\n( 1 ) .  Grealdt . denhartog \r\n( 2 ) اثبات وجود خدا ، ص 119\r\n","page_name":" 58 ","page_number":58},
  {"content":"\r\n\r\n\r\nديدگاه يك زيست‌شناس و گياه‌شناس\r\n« راسل چارلز آرتيست » « 1 » مىگويد :\r\nمطالعهء سلول زنده ، يكى از تجارب شگفت‌آور است . يك تكه از برگ ايلوديا « 2 » را روى شيشه ميكروسكوپ بگذاريد و با يك عدسى قوى به آن نگاه كنيد ، آن وقت منظرهء زيبا و منظمى از حيات در آن مشاهده خواهيد كرد ؛ هر كدام از سلولها ساختمان قشنگى دارد .\r\nمعمولا انتهاى برگ داراى دو طبقه سلول است ، ولى اگر دقّت كنيم خواهيم ديد كه سلولها از همديگر جدا هستند و هر كدام استقلالى كاملى دارند . جدار سلولها ، كه آنها را از هم جدا مىسازد ، سفت است و تغيير نمىكند . هر برگ از صدها هزار سلول ، كه مانند آجرهاى يك ساختمان روى هم چيده شده‌اند ، تشكيل يافته است .\r\nهستهء مركزى ، كه جسمى است تيره و در داخل سلول قرار گرفته و روبانى از سيتوپلاسم آن را احاطه كرده ، اغلب به دشوارى ديده مىشود . در اطراف سلول ، غشايى وجود دارد و معمولا ديده نمىشود چون به پروتلاسم چسبيده است . ولى اگر روى شيشه‌اى كه در زير عدسى ميكروسكوپ واقع شده آب نمك غليظى بريزيم ، غشا رؤيت مىشود .\r\nدر سلول گياهى حركت وجود دارد . با اينكه در ظاهر ، برگ يك نبات محكم به نظر مىرسد ، در داخل سلول گياهى ، در پوستهء سيتوپلاسم ،\r\n\r\n\r\n","description":"","footnote":"\r\n( 1 ) .  Russell charles Artist \r\n( 2 ) .  Elodea \r\n","page_name":" 59 ","page_number":59},
  {"content":"\r\n\r\nاجسام خيلى كوچك متحركى وجود دارد كه « كلروپلاست » ناميده مىشوند . حركت آنها شبيه حركت قايقها در داخل رودخانه است . قسمت مايع سلول ، يعنى خود پروتوپلاسم ، حركت و جريان دارد و مثل دريا مواج و متلاطم است .\r\nحال اگر روى شيشه يك كشت آميب بگذاريم و شيشه را گرم كرده با ميكروسكوپ نگاه كنيم ، خواهيم ديد كه مثل سلول گياه ، پروتوپلاسم آميب در جريان و حركت است . آميب كه حيوانى يك سلولى است ، روى شيشه زير آب نمىرود بلكه در آب جارى مىشود . بر خلاف سلول نباتى ، غشاى اين سلول حيوانى محكم نيست بلكه غشاى آن فقط براى محدود كردن آن است و در موقع جريان ، شكل بدن حيوان عوض مىشود و بدنش درازتر مىگردد ، مثل اينكه پا در مىآورد كه اين قسمت پروتوپلاسم را « پاى كاذب » مىنامند .\r\nهر يك از اين سلول نباتى و حيوانى ، تشكيلات مفصّل و پيچ در پيچى دارند كه كارهاى مختلف زندگى را انجام مىدهند و اين كارها به قدرى دقيق انجام مىگيرند كه كار دقيق‌ترين ساعتها پيش آنها بىارزش مىنمايد .\r\nحال كه حرف از ساعت به ميان آمد ، يادآور مىشويم كه ساعتهاى بسيار دقيقى ساخته شده‌اند كه بعضى از آنها با حركت ، بازو خودبخود كوك مىشوند و همين كه ساعت شروع به كار كرد ديگر متوقّف نمىشود و به اصطلاح نمىخوابد . حال چگونه ممكن است ثابت كرد كه اين ساعتها با اين همه دقّت ، خودبخود و تصادفا به وجود آمده‌اند و فكر و دست\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nصنعتكاران ماهر در ساختن آنها به كار نرفته ، و يا ثابت نمود كه براى كوك كردن ساعتهايى كه احتياج به كوك كردن ندارند ، حركت بازوى صاحب آنها لازم نيست ؟ همچنين چگونه مىتوان ادعا كرد كه يك سلول ، با ان همه دقّت و تشكيلات پيچيده ، تصادفا به وجود آمده و حركت دائمى آن نيز تصادفى است . ما مجبوريم عقلا و منطقا قبول كنيم كه يك عقل كلّ و حكمت عاليه ، اين سلول را از مادّهء بىشعور به وجود آورده و آن عقل كلّ و حكمت عاليه همانا خداست . « 1 »\r\n\r\nاصالت مادّه و تصادفى بودن جهان\r\nبرخى برآنند كه جهان به صورت تصادفى به وجود آمده و نظم دقيقى در كار نيست . به نظر آنها مادهء نخستين ، از هر گونه شعور و آگاهى درونى و بيرونى تهى بود و در دراز مدّت ، راههاى بىهدف و اشتباه زيادى را پيمود تا آنكه به طور تصادفى ، و نه از روى انتخاب ، در راه صحيح تكاملى قدم نهاد و پس از مدّت طولانى به صورت كنونى در آمد . بنابراين ، نظم كنونى نه بر اساسى دقيق و حساب شده ، بلكه بر مبنايى تصادفى استوار شده است .\r\n\r\nنقد فلسفى نظريّهء اصالت مادّه\r\nاين نظريهء ماترياليستى ، كه به مادّه ضرورتى ذاتى و ازلى مىبخشد ، با\r\n\r\n\r\n","description":"","footnote":"\r\n( 1 ) . اثبات وجود خدا ، ص 137 .\r\n","page_name":" 61 ","page_number":61},
  {"content":"\r\n\r\nاشكالات ذيل روبرو است :\r\n1 - تصادف ( حساب احتمال ) در اصل ايجاد يك پديده يا حركت آن ، از نظر علمى بىاساس است . راه‌هاى بىنهايت تكامل ، بر احتمال به جريان افتادن مادّه در مسير صحيح از ميان اين همه راه ، خط بطلان مىكشد .\r\nنمىتوان به فرضيّهء « حركت در مسير راههاى بسيار فراوان انحرافى و پيدا كردن راه صحيح » اعتماد كرد ، زيرا رفتن راههاى انحرافى براى موجودى شعورمند اثربخش است تا بتواند راه صحيح را دريابد ؛ و گرنه طى انبوه راههاى انحرافى چه اثرى دربر دارد ؟ طى اين راه انبوه در صورتى مفيد و اثرمند است كه موجودى شعورمند بخواهد از رهگذر شعور خويش به تجربه دست يابد و در غير اين صورت رفتن راه‌هاى انحرافى هيچ فايده‌اى به دنبال نخواهد داشت .\r\nپشت سر نهادن تمامى يا بسيارى از راه‌هاى انحرافى و سپس در راه صحيح گام نهادن ، امتيازى براى موجود بىشعور نيست و از ديدگاه علمى و فلسفى ، تفاوتى با پيمودن ابتدايى راه صحيح ندارد و مانند آن است كه بگوييم از همان نخست ، در ميان بىنهايت راه ، به يك راه صحيح رسيده است .\r\n2 - اگر حركت مادّه از شعورى بيرونى تهى بود ، امكان داشت كه مادّه ، راه‌هاى طى شده را بار ديگر پشت سر نهد و حتّى صدها بار يك راه را بپيمايد و هيچ‌گاه هم به نتيجه نرسد . دقّت كنيد كه اين فرض كاملا منطقى و بدون مانع است .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\n3 - چنانچه حركت مادّه با شعورى بيرونى از ذات مادّه همراه نبود ، تصادف ، در ابتدا و هميشهء حركت جاى داشت ، زيرا در هر لحظه ، امكان انحراف از مسير و بازگشت به راههاى انحرافى قبلى يا جديد پابرجاست و خلاصه در تمامى لحظات و حركات ، هزاران دام نهفته است :\r\n طى اين مرحله بىهمرهى خضر مكن * ظلمات است بترس از خطر گمراهى \r\nپيش از اين ، سخنى از على عليه السّلام را گوشزد كرديم كه فرمود : « ايها المخلوق السوى و المنشا المرعى فى ظلمات الارحام . . . » « 1 » .\r\nاين سخن نغز ، آشكار و بىپرده بر احتمال تصادف خط بطلان مىكشد .\r\n\r\nنقد علمى نظريّهء اصالت مادّه\r\nچنانچه گفتيم از ديدگاه علم نيز نظريّه تصادف ره به جايى نمىبرد .\r\n« فرانك آلن » دراين‌باره مىگويد : « پروتئينها جزء اصلّى همهء ياخته‌هاى زنده را تشكيل مىدهند و عبارتند از عناصر : كربن ، هيدروژن ، اكسيژن ، و گوگرد كه شايد در مولكول سنگين وزن آنها ، چهل هزار اتم وجود داشته باشد . چون نود و دو عنصر شيميايى در طبيعت موجود است كه همه بدون نظم و اتفاقى توزيع شده‌اند ، اندازهء تصادف و احتمال كنار هم قرار گرفتن آن عناصر براى ساختن مولكولهاى پروتئين و مقدار مادّه‌اى كه بايستى پيوسته در حال مخلوط شدن باشد و طول مدت زمانى كه براى صورت گرفتن اين\r\n\r\n\r\n","description":"","footnote":"\r\n( 1 ) . نهج البلاغه ، خطبه 162 .\r\n","page_name":" 63 ","page_number":63},
  {"content":"\r\n\r\nتركيب لازم مىشود ، همه قابل محاسبه است . يك رياضيدان سوئيسى به نام « شارل اوژن گوى » اين حساب را كرده و حدّ احتمال را 16 10 / 1 پيدا كرده و اين عدد به اندازه‌اى بزرگ است كه با كلمات نمىتوان آن را حساب نمود . در هر صورت در هر 16 10 تركيبى كه ممكن است صورت گيرد ، تنها يك بار احتمال آن هست كه تركيبى مانند تركيب پروتئين از آن مخلوط بىترتيب حاصل شود . مقدارى از موادّ كه ممكن است در نتيجهء زيرورو شدن آنها در كنار يكديگر ، يك مولكول پروتئين ساخته شود ، مطابق حساب او ، ميليونها بار بيش از همهء ماده‌اى است كه سراسر جهان را تشكيل مىدهد . براى آنكه حادثه‌اى بر سطح زمين صورت‌پذير شود ، تقريبا بيليونهاى تمام نشدنى از سال ، يعنى 243 ( 10 ) سال وقت لازم است .\r\nپروتئينها از مواد زنجيرى موسوم به اسيدهاى آمينه ساخته شده‌اند .\r\nاينكه زنجير تركيبى اتمهاى اين مواد چگونه به يكديگر پيوسته ، خود مطلب بسيار جالب توجّهى است . اگر اتمها به طور غلطى به يكديگر پيوسته شوند ، به جاى آنكه مايهء حيات باشند ، زهر كشنده خواهند شد .\r\nپروفوسور « ج . ب . ليتز » انگليسى حساب كرده است كه زنجير يك پروتئين ساده ، ممكن است به « 48 10 » شكل مختلف تشكيل شود . غير ممكن است كه با احتمال به اين ناچيزى ، تنها تصادف سبب آن باشد كه مولكولى از پروتئين ساخته شود ، تازه پروتئين مادهء شيميايى بىجانى است و چون گوهر اسرارآميز زندگى با آن درآميزد ، زنده مىشود . فقط عقل بىپايان ، يعنى ذات خداوند است كه توانسته است كه بداند چنين مولكولى قابل\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nپذيرفتن حيات است و توانسته است آن را بسازد و به آن زندگى ببخشد . « 1 »\r\nاين محاسبات رياضى غير قابل انكار است ، ولى باز بر همان سخن دقيق‌تر پيشين پاى مىفشاريم كه اگر « نظريهء تصادف » بر « جهان هستى » سايه مىافكند ، همواره راههاى بىنهايتى به صورتى خطرناك ، پيشاروى حركت كوچك‌ترين مادّه قرار مىگرفت . در اين صورت ، چگونه مادّه مىتوانست در زمانى كوتاه به صورت يك گياه ظريف يا درختى تنومند يا نوزادى شاد در آيد ؟\r\n\r\n\r\n","description":"","footnote":"\r\n( 1 ) . اثبات وجود خدا ، جان كلوور مونسما ، احمد آرام ، ص 22 .\r\n","page_name":" 65 ","page_number":65},
  {"content":"\r\n . \r\n","description":"","footnote":"","page_name":" 66 ","page_number":66},
  {"content":"\r\n\r\n\r\nفصل سوم : هدايت غريزى\r\nاز ديگر راه‌هاى يكه مىتوان از آن مدد جست و به اثبات وجود خداوند برخاست ، انديشه در هدايت غريزى انسان و حيوان است . نوزاد نو رسيده‌اى كه تازه در جهان قدم نهاده ، چه‌بسا از رهگذر فطرت خويش به مطالبى راه برد كه اگر دست راهنمايى حكيم در كار نبود ، مىبايست پاى تحصيلاتى طولانى در ميان باشد تا درك آن مطالب ممكن گردد .\r\nعلى عليه السّلام ، آن ناظر تيزبين و حقيقت انديش ، در جاى جاى نهج البلاغه از نظم حيوانات ، گياهان ، جمادات و همه هستى سخن مىگويد و بىترديد نظم غريزى هستى براى رسيدن به كمال ، زير مجموعه‌اى از اين نظم فراگير است .\r\n\r\nهدايت غريزى در كلام امام على عليه السّلام\r\nحال به راه مىآييم و بر سخنان على عليه السّلام چشم مىدوزيم تا نسيم بهارى كلامش ، چشمان در غبار هوس و نابيناى انسان را بر خداوند و حقيقت بگشايد .\r\nعلى عليه السّلام گاه از هدايت غريزى نوزادى شيرخواره كه بدون يادگيرى\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nپيشين ، سينهء مادر را مىيابد و مىمكد ، سخن مىگويد :\r\n« أيّها المخلوق السّوىّ ، و المنشأ المرعىّ فى ظلمات الأرحام و مضاعفات الأستار ، بدئت من سلالة من طين ، و وضعت فى قرار مكين إلى قدر معلوم ، و أجل مقسوم . تمور فى بطن أمّك جنينا . لا تحير دعاء ، و لا تسمع نداء ، ثمّ أخرجت من مقرّك إلى دار لم تشهدها ، و لم تعرف سبل منافعها ، فمن هداك لاجترار الغذاء من ثدى أمّك . و عرّفك عند الحاجة مواضع طلبك و إرادتك ؟ ؛\r\nاى آفريدهء موزون و پديدهء در تاريكى زهدان و پرده‌هاى سنگين و تودرتو ، تو همانى كه از گل فشرده پديد آمدى و در جايگاهى مطمئن تا روز معلوم و عمر معيّن نشسته‌اى . تو به صورت « جنين » در شكم مادرت موج مىزدى و شنا مىكردى . نه آوازى را مىشنيدى و نه توان پاسخ گفتن به دعوتگرى را داشتى . آنگاه از جايگاهت به خانه‌اى كه نديده بودى و راههاى منافع آن را نمىشناختى ، بيرون رانده شدى . راستى چه كسى به تو آموخت كه شير از پستان مادر بنوشى و هنگام نياز ، بدانجا كه بايد ، روى آورى ؟ » « 1 » .\r\nو گاه ديگر ، با بيانى فلسفى به مراقبت دائمى خداوند از موجودات اشاره مىكند :\r\n« فإنّ اللّه سبحانه لم يخلقكم عبثا ، و لم يترككم سدى ، و لم يدعكم فى جهالة و لا عمى ؛\r\n\r\n\r\n","description":"","footnote":"\r\n( 1 ) نهج البلاغه ، خطبه 162 .\r\n","page_name":" 68 ","page_number":68},
  {"content":"\r\n\r\nبىترديد خداى سبحان شما را بيهوده نيافريده و سر خود وانگذارده و در وادى نادانى و نابينايى رها نساخته است » « 1 » .\r\nاين سخن نغز ، از اين حقيقت راز مىگشايد كه خداوند ، هم در تكوين و تكامل انسان و هم در تشريع و قانون‌گذارى او به گونه‌اى دائمى مراقب و ناظراست . پروردگار هستى ، براى تكامل موجودات با اراده و شعورمند جهان به قانون‌گذارى دست مىزند .\r\n« هو الظّاهر عليها بسلطانه و عظمته ، و هو الباطن لها بعلمه و معرفته ، و العالى على كلّ شىء منها بجلاله و عزّته ؛\r\nآرى ، زمين جلوهء جمال الهى و ظهور فرمانروايى و قدرت اوست كه با دانش خود از باطن زمين و اهلش با خبر است و با عزت و شكوه خود از هرچه در آن است برتر است » « 2 » .\r\nحضرت در جاى ديگر ، پيرامون كيفيت ربوبيت الهى مىفرمايد :\r\n« . . . دبّرها بلطفه ، و أمسكها بأمره ، و أتقنها بقدرته . ثمّ يعيدها بعد الفناء ؛\r\nبلكه خداوند سبحان موجودات را به لطف خود تدبير و فرمان خود نگه داشته و يا قدرت خويش آنها را نيكو پا بر جا ساخته است . آنگه دوباره موجودات را پس از فنا بازگرداند » « 3 » .\r\n\r\n\r\n","description":"","footnote":"\r\n( 1 ) . نهج البلاغه ، خطبه 85 .\r\n( 2 ) . نهج البلاغه ، خطبه 228 .\r\n( 3 ) . نهج البلاغه ، خطبه 228 .\r\n","page_name":" 69 ","page_number":69},
  {"content":"\r\n\r\nپروردگار جهانيان ، عالمى مطلق و قادرى بىحدّ و تواناست ؛ گويا بر فراز هر موجودى قد برمىافرازد و به مراقبتش همت مىگمارد ؛ تدبيرش مىكند ، نگاهش مىدارد ، نظمش مىدهد ، و نيازهايش را مىداند ؛ حتّى از نالهء حيوانات وحشى بيابان هم آگاه است . « 1 » حركت و رفت‌وآمد ماهيان اقيانوسها و درياها از نظر او پنهان نمىماند « 2 » و خدا سرّ هر جنبنده‌اى را در دست دارد . « 3 »\r\nسخنان گوهربار حضرت همان‌گونه كه بر نظم همهء هستى انگشت مىنهد ، بر گونه‌هاى متنوّع و منظم حيوانات و گياهان و جمادات نيز اشاره دارد . بنابراين ، اين گستره عظيم ، نظم غريزى موجودات در راه وصول به كمال را هم مىرساند .\r\nهدايت همهء موجودات به سوى كمال طبيعى و هدف آفرينش ، نشان مسأله‌اى شگفت‌انگيز است و بر عقل و حكمت فرازمند و چيره بر جهان گواهى مىدهد . ولى هدايت انتخابى و راهبرى غريزى حيوانات به سمت كارهاى شگفت‌آور علمى ، تعجب آدمى را افزون‌تر مىكند و بر دخالت عقل و تدبير الهى بهتر گواهى مىدهد .\r\nمنطق و خرد آدميان دانشمند ، در ژرفاى اين همه شگفتى ، متحيّرانه غوطه مىخورد و چاره‌اى جز اقرار به دخالت تدبير الهى در هستى نمىيابد . اما آنان كه بر منطق خويش ستم روا مىدارند و از سر نادانى و\r\n\r\n\r\n","description":"","footnote":"\r\n( 1 ) . نهج البلاغه ، خطبه 189 .\r\n( 2 ) . نهج البلاغه ، خطبه 189 .\r\n( 3 ) . نهج البلاغه ، خطبه 189 .\r\n","page_name":" 70 ","page_number":70},
  {"content":"\r\n\r\nناخواهى به انكار تن مىدهند با سكوت در برابر اين همه بزرگى و عظمت ، دست و پاى خرد خويش را خرد و شكسته مىبينند و از ديدن و فهميدن روى برمىتابند .\r\n\r\nنمونه‌اى از هدايت غريزى در حيوانات\r\nمهاجرت پرندگان به راه‌هاى دور و انتخاب راه درست از ميان راه‌هاى ناشناخته ، از نشانه‌هاى هدايت غريزى در حيوانات است . بيش از هشت هزار نوع پرنده ، شناخته و نامگذارى شده‌اند كه تعداد زيادى از آنها پرندگان مهاجرند . با وجود كليّهء مخاطرات ناشى از طوفان ، خشكسالى ، آتش‌سوزهاى جنگلى و بالاخره انسان ، ميليونها پرنده هر سال دو بار رنج سفرهاى درازى را به خود هموار مىكنند كه تمام قاره‌ها و اقيانوسها را در بردارد .\r\nتعداد و گونه‌هاى پرندگانى كه در نيمكرهء شمالى ( ميان مدارهاى 40 تا 80 درجه ) زاد ولد نموده و به طرف جنوب مهاجرت مىكنند ، از تعداد پرندگانى كه در جنوب دايرهء استوا زندگى مىكنند و هنگام زمستانهاى نيمكرهء جنوبى بر فراز اقيانوسهاى نيمكرهء شمالى به پرواز درمىآيند خيلى بيشتر است ، زيرا در اين سرزمينهاى پهناور نيمكرهء شمالى ، طبعا مواد غذايى فراوان‌تر است و پرندگان فرصت بيشترى براى شكار دارند و اين امر ، براى پرندگانى كه جوجه‌هاى آنها تا هنگام خروج از لانه بيش از وزن خود غذا مىخورند ، مسأله‌اى مهم و حياتى است . پس از پايان تخمگذارى\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nو رشد جوجه‌ها ، شبهاى بلند و تاريك فصل سرما ، غريزهء مهاجرت اين پرندگان را تحريك مىكند . پرندگان ، پيش از مهاجرت ، نيروى لازم را به صورت چربى در زير پوست خود ذخيره مىكنند و از اين راه ، پاره‌اى از آنها مىتوانند تا 30 ساعت متوالى پرواز كنند . پرنده‌شناسان معتقدند پاره‌اى از چاچاهاى گروئنلند با جثه‌اى كمى بزرگ‌تر از گنجشك ، از گروئنلند تا كرانه‌هاى اسپانيا را ، كه بيش از سه هزار كيلومتر است ، يكسره پرواز مىكنند . . . .\r\nپاره‌اى از پرندگان كوچك كه ناخود آگاه از مسير اصلّى خويش منحرف مىشوند و به سوى دريا مىروند ، براى آنكه به نزديك‌ترين كرانهء نجات برگردند ، هزاران كيلومتر بر فراز آبها پرواز مىكنند . . . . از ميان پرندگان مهاجر هيچ يك دور تر از پرستوك قطبى سفر نمىكند . . . .\r\nدسته‌هاى كوچك پرستوك پس از عبور از اقيانوس اطلس به اروپا مىرسند و سپس به طرف كرانه‌هاى غربى و جنوبى آفريقا حركت مىكنند و گاهى مهاجرت آنها تا كناره‌هاى توده‌هاى يخ قطب جنوب ادامه پيدا مىكند . . . . اين پرنده در مهاجرتش ، سالانه 35000 كيلومتر راه مىپيمايد .\r\nپرندگان مهاجر با دقّتى شگفت‌انگيز جهت‌يابى مىكنند ، ولى مسير دقيق آنها كاملا روشن نشده است . . . . در آزمايش نعى از آبجين را در « ولز » انگلستان گرفته و حلقه‌گذارى كردند و به شهر « بستون » در آمريكا بردند و در آنجا رها كردند . اين پرنده پس از پيمايش 5000 كيلومتر ، بعد از 5 / 2\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nروز ، بدون هيچ‌گونه نشانه‌اى ، از اقيانوس به خانهء خود مراجعت كرد . « 1 »\r\nمار ماهىها همين‌كه به سن رشد مىرسند ، در هر رودخانه و بركه و در هر گوشه‌اى كه باشند ، به طرف نقطه‌اى در جنوب جزاير برمودا حركت مىكنند و در آنجا ، در اعماق ژرف اقيانوس ، تخم‌گذارى مىكنند و در همان جا مىميرند .\r\nآن عدّه از مار ماهىها كه از اروپا مىآيند ، هزاران ميل مسافت را در دريا مىپيمايند تا به اين نقطه مىرسند . بچه‌هاى مار ماهى كه هنگام تولّد از هيچ كجاى عالم خبرى ندارند و فقط خود را در صحرايى بىپايان از آب ديده‌اند ، شروع مىكنند به مراجعت به وطن اصلّى خويش و پس از عبور از درياهاى بىپايان و غلبه بر طوفانها و امواج و جزر و مدّها ، دوباره به همان رودخانه يا بركه‌اى كه والدين آنها از آنجا آمده‌اند برمىگردند به طورى كه همهء نهرها و درياچه‌هاى جهان ، هميشه پر از مار ماهى است .\r\nاين مار ماهىهاى جوان پس از آنكه به زحمات و مشقات فراوان خود را به موطن اصلّى رساندند ، در آنجا نشوونما مىكنند و چون به سن رشد رسيدند ، برطبق همان قوانين مرموز و لا ينحلّ ، به نزديكى جزاير برمودا بر مىگردند و اين دور و تسلسل را از سر مىگيرند . اين حسّ جهت‌يابى و بازگشت به موطن اصلّى از كجا سرچشمه گرفته است ؟ هرگز تاكنون هيچ مار ماهى متعلق به سواحل آمريكا ، در آبهاى اروپا ديده نشده و هيچ مار ماهى اروپايى هم در سواحل آمريكا شكار نشده است . براى اينكه\r\n\r\n\r\n","description":"","footnote":"\r\n( 1 ) . ر . ك : « جهان چنان كه مىشناسيم » از سرى نشريات سازمان جغرافياى ايران .\r\n","page_name":" 73 ","page_number":73},
  {"content":"\r\n\r\nمار ماهى اروپا وقت كافى براى رسيدن به جزاير برمودا و پيمودن عرصهء درياها را داشته باشد ، دورهء رشد را به يك سال و گاهى هم بيشتر ، بالا برده است . « 1 »\r\n\r\nهدايت غريزى موجودات از منظر قرآن و نهج البلاغه\r\nدر قرآن كريم و نهج البلاغه ، تدبير الهى موجودات و راهنمايى آنها به سوى آينده ، تنها به جانداران اختصاص نمىيابد بلكه حركت تكاملى تمامى موجودات و مخلوقات ، از رهگذر لطف و تدبير الهى به انجام مىرسد :\r\n« فقضيهنّ سبع سموات فى يومين و أوحى فى كلّ سماء أمرها » « 2 » ؛\r\nسپس در دو روز آنها را هفت آسمان ساخت و برنامهء هر آسمان را بدان وحى نمود .\r\n« يومئذ تحدّث أخبارها بانّ ربّك أوحى لها » « 3 » ؛ در آن روز زمين اخبارش را حكايت مىكند ، چون خدايت به او وحى نموده است .\r\n« و اوحى ربّك الى النّحل ان اتّخذى من الجبال بيوتا » « 4 » ؛ خدايت به زنبور عسل وحى كرد كه از كوه‌ها خانه انتخاب كن .\r\n« الّذى خلق فسوّى ، و الّذى قدّر فهدى » « 5 » ؛ خدايى كه آفريد و آراست ،\r\n\r\n\r\n","description":"","footnote":"\r\n( 1 ) . راز آفرينش انسان ، موريسن ، كرسى آ ، ص 81 .\r\n( 2 ) . سوره فصلت ، آيه 12 .\r\n( 3 ) . سوره زلزله ، آيه 5 .\r\n( 4 ) . سوره نحل ، آيه 68 .\r\n( 5 ) . سوره اعلى ، آيه 3 .\r\n","page_name":" 74 ","page_number":74},
  {"content":"\r\n\r\nهمان كه تنظيم كرد و راهنمايى نمود .\r\n« ربّنا الّذى أعطى كلّ شى خلقه ثمّ هدى » « 1 » ؛ خداى ما كسى است كه آفرينش همه چيزى را به آن عطا نمود و هدايتش كرد .\r\nپيش ازاين ، فرارويتان عباراتى از كتاب گرانقدر نهج البلاغه بنهاديم كه نمونه‌هايى پرارج در مسألهء هدايت موجودات بود . از اين سخنان مىتوان بهره برد كه از نظرگاه قرآن و نهج البلاغه تمامى موجودات ، چه مادّى و غير مادّى و چه جاندار و بىجان ، در گسترهء پهناور هدايت و تدبير خداوند مىگنجند .\r\nديدگاه علم در مورد هدايت غريزى در جمادات ، ديدگاهى بسته است و نمىتواند بر اين نوع از هدايت ، انگشت اثبات نهد . در پديده‌هاى بىجان ، تنها نظم دقيق كرات بر شعور حاكم بر جهان رهنمون است ، ولى راهى براى اثبات هدايتى خاص ، نظير هدايت غريزى حيوانات ، پيش رويمان نمىبينيم . تنها احتمالى كه مىتوان گفت ، احتمال وجود نيرويى در جمادات است كه از رهگذر آن ، حركت اين پديده‌ها به نظم و ترتيب مىرسد و شايد روزى فرارسد كه نيروى نظم دهنده از ميان رود و قالب تهى كند ؛ البته اين جز يك احتمال بيش نيست . شايد هم هيچ‌گاه چنين احتمالى در صحنه وجود نقش نگيرد و فقط نوعى نظم هندسى و ماشينى مانند نظم موجود در ساعت يا ماشين در موجود بىجان صورت گرفته باشد . امّا چه كنيم كه بر پيشانى همه اين سخنان ، مهر احتمال آشكار است !\r\n\r\n\r\n","description":"","footnote":"\r\n( 1 ) . سوره طه ، آيه 50 .\r\n","page_name":" 75 ","page_number":75},
  {"content":"\r\n\r\nحقيقتى فرارويمان نهاده شده و آن ناآگاهى ما از نهاد و ذات جمادات است .\r\nاز پيامبر اسلام صلّى اللّه عليه و إله منقول است كه فرمود : « اللّهمّ أرني الأشياء كما هى » ؛ پروردگارا ! هر چيزى را همانطور كه هست به من بنمايان .\r\nمراد آن است كه هر موجودى ، فراتر از اين چهرهء آشكار ديدنى ، چهره‌اى پنهانى دارد و مقصود حضرت صلّى اللّه عليه و إله درك واقع و چيزى غير از اين ظواهر است .\r\nنگوييد كه شما داستان مىسراييد و افسانه مىبافيد ! چهرهء واقعى در پيشگاه ديدگان ماست ! در عصر اكتشافات علمى و فيزيكى ، واقعيت فرا چنگ بشر است ! عناصر و ذرّات اوليهء عناصر هم كه كشف شده است ! تعداد الكترونهاى هستهء اتم نيز كه به دست آمده است ! چطور مىگوييد از واقعيت اشيا بىاطلاعيم !\r\nامّا قدرى آهسته‌تر ! حقيقت اشياى بىجان فقط همين عناصر و ذرات اوليهء عناصر نيست ، اينها زير بناهاى مادّى جماداتند ، ولى آيا پديدهء بىجان به جز اين عناصر مادّى چيزى ديگر دربر ندارد ؟ آيا حقيقت نيروى جاذبه ، كه نيوتن آن را قانونى عمومى مىدانست و از حقيقتش اظهارى بىاطلاعى مىكرد ، آشكار شده است ؟ آيا قوانين حاكم بر موجودات بىجان ، همان قوانين موجود در يك ماشين يا يك ساعت است يا علاوه بر اين ، نيرويى ارادى بر آنها حكم مىراند ؟\r\nدر قرآن مجيد ، آسمانها و زمين به « آمدن » فراخوانده شده‌اند ، چه از سر ارادت و چه از روى اكراه ، و آنها پاسخ داده‌اند كه ما از روى اطاعت و\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nارادت آمديم . « 1 » در اين كتاب الهى ، همه چيز تسبيح‌گوى خدا دانسته شده است ؛ تسبيحى كه انسان از درك آن ناتوان است . « 2 » و در گوشه‌اى ديگر از اين پيام جامع الهى ، فيلسوفانى كه تنها به پوستهء ظاهرى شىء چشم دوخته‌اند ، انسانهايى قشرى قلمداد مىشوند . « 3 »\r\nدر هر صورت ، آگاهى از حقيقت موجودات بىجان براى ما ممكن نيست ، ولى در مورد جانداران و مخصوصا حيوانات مىدانيم كه علاوه بر ارگانيزم بسيار پيچيدهء فيزيكى خويش ، از نوعى حركات ارادى و آگاهانه برخوردارند كه به يك معنا با انتخاب سر مىزند و گهگاه كارهايى انجام مىدهند كه حتى عقل انسان عادى نيز از درك آن باز مىماند .\r\n\r\nنمونه‌هايى از حركات آگاهانهء جانداران\r\nجانداران از قدرت تطابق با محيط برخوردارند و « دكارت » اين توانايى را قانونى عمومى براى انسانها مىدانست . انسانها از قدرت تقسيم كار براى افراد اجتماع خود برخوردارند و به وضع قوانين جزايى براى جامعه خويش همّت مىكنند ؛ از دستورات بهداشت عمومى بهره مىبرند ، سلوهاى بدنشان به ساختمان اندام فاسد ، حياتى تازه مىدهد ، و به تحقيق دربارهء نيازهاى خود مىپردازد كه مىتوان آن را با مغزهاى الكترونيك پيشرفته مقايسه كرد .\r\n\r\n\r\n","description":"","footnote":"\r\n( 1 ) . سوره فصلت ، آيه 11 .\r\n( 2 ) . سوره اسراء ، آيه 44 .\r\n( 3 ) . سوره روم ، آيه 7 .\r\n","page_name":" 77 ","page_number":77},
  {"content":"\r\n\r\nسلولها ناگزيرند كه شكل و هيئت و حتّى طبيعت اصلّى خويش را بنا به مقتضيات محيط و احتياجاتى كه با آن زيست مىكنند ، تغيير دهند و خود را با آن هماهنگ سازند . هر سلولى كه در بدن موجودات جاندار به وجود مىآيد ، بايد خود را آماده سازد كه گاهى به صورت گوشت درآيد و گاهى به صورت پوست ، گاهى ميناى دندان را تشكيل دهد و گاهى اشك چشم را و گاهى به صورت بينى درآيد و گاهى به شكل گوش . در اين حالت ، هر سلّولى موظّف است خود را به همان شكل و كيفيتى درآورد كه براى انجام آن مساعد است . « 1 »\r\nبسيارى از حيوانات ، مثل خرچنگ هستند كه هر وقت پنجه يا عضوى از آنها بريده شود سلولهاى مربوط فورا فقدان آن عضور را خبر مىدهند و در صدد جبران آن برمىآيند . ضمنا به مجرّد اينكه عمل تجديد عضو مفقود خاتمه يافت ، سلوهاى مولّد از كار مىافتند و مثل آن است كه خودبخود مىفهمند كه چه وقت موقع خاتمهء كار آنها رسيده است . اگر يكى از حيوانات اسفنجى را كه در آب شيرين زيست مىكنند از ميان دو نيم كنيم ، هر نيمهء آن به تنهايى خود را تكميل مىكند و به صورت فرد كامل در مىآيد . سر يك كرم قرمز خاكى را ببريد سر ديگرى براى خود درست مىكند . ما وسائلى در دست داريم كه سلولها را براى معالجهء بدن به كار بيندازيم ، امّا آيا هرگز اين آرزو تحقّق خواهد يافت كه جرّاحان سلولها را وادارند ، دستى تازه يا گوشت و استخوان و ناخن و سلسله عصبى در بدن به\r\n\r\n\r\n","description":"","footnote":"\r\n( 1 ) . راز آفرينش انسان ، موريسن ، كرسى . آ ، ص 61 .\r\n","page_name":" 78 ","page_number":78},
  {"content":"\r\n\r\nوجود آورند . « 1 »\r\nبرخى از حيوانات كارهايى را به طور فطرى انجام مىدهند كه سابقه‌اى نداشته‌اند . حشرهء آموفيل ، كرمى را شكار مىكند و به نقطه‌اى از پشت او نيش مىزند ، نه آن اندازه كه كرم بميرد و گوشتش فاسد گردد ، بلكه آن اندازه كه بىحس شود و تكان نخورد ، سپس در نقطهء مناسبى از بدن كرم تخم گذارى مىكند . خودش قبل از اينكه بچه‌ها به دنيا بيايند مىميرد ، بچه‌ها از گوشت تر و تازه كرم تغذيه مىكنند تا بزرگ شوند . عجب اين است كه فرزندان با آن‌كه مادر را هرگز نديده و عمل خارق العادهء او را مشاهده نكرده‌اند ، پس از آنكه به حدّ رشد رسيدند ، در موقع تخمگذارى عمل مادر را با كمال دقّت و بدون اشتباه تكرار مىكنند و چون هرگز نسل قبلى و نسل بعدى اين حشره يكديگر را درك نمىكنند ، احتمال ياد دادن به هيچ‌وجه نمىرود . اگر جوجهء زنده‌اى را از آشيانه خارج كنيد و در محيطى ديگر آن را بپرورانيد ، همين‌كه به مرحلهء رشد و تكامل رسيد ، خود شروع به ساختن لانه به سبك و طريقهء پدرانش خواهد كرد . « 2 »\r\nشما خودتان زنبورى را نيمه جان كنيد و به نزديك لانه مورچگان ببريد ؛ جنگ زنبور و مورچه تماشايى است ! زنبور مىجنگد و نابود مىسازد و مورچه‌ها هرچه تلفات مىدهند دست از مقاومت نمىكشند و به انواع تاكتيها متوسّل مىشوند تا دشمن را به شكست رسانند و از پيكر بىجانش غذايى زمستانى را فراهم كنند . در اين پيكار ، اعمال ارادى بسيارى\r\n\r\n\r\n","description":"","footnote":"\r\n( 1 ) . راز آفرينش انسان ، موريسن ، كرسى . آ ، ص 61 .\r\n( 2 ) . راز آفرينش انسان ، موريسن ، كرسى . آ ، ص 61 .\r\n","page_name":" 79 ","page_number":79},
  {"content":"\r\n\r\nكه حكايت از ابتكارهاى شگفت‌آورى مىكند ، ديده مىشود . آنها كه در ظرف جانشان حوصلهء بيشترى بنهاده‌اند ، در كارهاى حيوانات اجتماعى مىتوانند بنگرند و بر آثار درك عميق و شعور اجتماعى آنان نظاره كنند و ديگران مىتوانند با مطالعهء تحقيقات جانورشناسان ، از دقت آنها در اين زمينه بهره گيرند .\r\nما نمىتوانيم بپذيريم كه كارهاى شگفت‌انگيز حيوانات از دستگاه ادراكى بسيار كوچكشان برخيزد . همه مىدانند كه انسان با هوش‌ترين جاندار كرهء زمين است ، ولى انديشهء او نيز از درك اين كارها در حيرت فرومىماند .\r\nشنيده‌ايد كه يكى از رياضيدانهاى غربى بر آن بود كه زاويهء كندوى زنبوران اندكى اشتباه است . امّا پس از گذشت ساليان دراز و تفكّر برخى دانشمندان ديگر ، ثابت شد كه آن رياضيدان اشتباه كرده و آشكار شد كه رياضيات زنبوران بهتر از رياضصى استاد مزبور بوده است !\r\n\r\nمبدأ اصلّى رفتارهاى آگاهانهء حيوانات\r\nالبتّه اگر هم اين كارهاى شگفت‌انگيز از دستگاه ادراكى حيوانات برخيزد ، ولى باز هم براساس براهين قطعى به سرچشمهء هستى و خداى متعالى بازمىگردند .\r\nمعتقديم كه كارهاى خارق العادهء حيوانات از اين باب است كه : « دستى از غيب برون آيد و كارى بكند » . پس تدبير مستقيم اين كارها از سوى منبع\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nعلم و آگاهى غيبى سامان مىيابد و چنانچه بگوييم اين رفتار عجيب از تراوشات فكرى حيوانات است و يا در زمرهء آثارى قرار مىگيرد كه به توارث از رفتار دائمى والدين در شيارهاى مغزى فرزندان باقى مانده است ، بازهم دست خداوندى كه همه آگاهىها از اوست ، نمايان است و بر خلاف همه آنچه كه دانشمندان بزرگ شرق و غرب دربارهء هدايت غريزى حيوانات گفته‌اند ، به نظر مىرسد كه در جهان طبيعت ، تدبير خداوند از راه علل و اسباب انجام مىگيرد .\r\nطبق قواعد فلسفه الهى ، فيض خداوندگار از رهگذر وسائط فيض به باطن و نهان جهان و از آن به ظاهر و آشكار جهان فرو مىريزد و بنابراين ، همه كارهاى انتخابى ، از راه واسطه‌هاى مادى و غير مادى سامان مىگيرد .\r\nبه اين ترتيب ، دستگاه ادراكى حيوانات با عامل طبيعى ديگرى در شمار عوامل طبيعى اين كارهاى شگفت‌انگيز قرار مىگيرد ، ولى همه اين عوامل طبيعى وسيله‌اى بيش نيستند ؛ وسايلى كه جملگى معلول ذات احدىاند .\r\nهمهء اين عوامل ، معلولند و معلول ، بىعلت نتواند بود و على عليه السّلام بر آن است كه معلوليت مخلوق ، بدون عليّت حضرت حق « جلّ و علا » امكان نمىپذيرد :\r\n« الحمد للّه الدّالّ على وجوده بخلقه ؛\r\nسپاس و ستايش خداى را كه « آفريدگانش » راهنماى وجود اويند » « 1 » .\r\nبه‌هرحال هدايت غريزى حيوانات ، موضوعى ويژه و عنوانى خاص\r\n\r\n\r\n","description":"","footnote":"\r\n( 1 ) . نهج البلاغه ، خطبه 152 .\r\n","page_name":" 81 ","page_number":81},
  {"content":"\r\n\r\nاست .\r\n\r\n","description":"","footnote":"","page_name":" 82 ","page_number":82},
  {"content":"\r\n\r\n\r\nفصل چهارم : نقصان‌پذيرى پديده‌ها\r\nيكى ديگر از راه‌هايى كه به خوبى چشمان انديشمند آدمى را به سوى آفريدگار مىگشايد ، تفكر در ناتوانى و كاستى موجودات است .\r\nمخلوقات ، جملگى منظره‌هايى هستند كه در عين منظور بودن ، با كمى دقت ما را به منظور اصلّى رهنمون مىكنند . در اين صورت ، پديده‌هاى آفرينش از منظرهء محض بودن خود دست مىكشند و آيينهء مشاهدهء آفريدگار مىشوند و اين يعنى تجلى وجود خدا در پديده‌هاى خود . به زبان فلسفى ، مخلوقات ، گاه « فيه ينظر » تبديل مىشوند و از رهگذر خويش خداوندگار خالق را نشان مىدهند ، چرا كه اندكى دقّت در نقصان و نيازمندى آنها ، ما را به وجودى كامل رهنمون مىكند . آرى ! جذبه و كشش از آن سوى ديگر است :\r\n« و تشهد له المرائى لا بالمحاضرة ؛\r\nمنظره‌ها همه گواه وجود حق مىباشد ، گواهى بدون رودرويى و مقابله » « 1 » .\r\nجهان آفرينش همواره دست نياز و پناه بدان سو دراز دارد چرا كه ناقص\r\n\r\n\r\n","description":"","footnote":"\r\n( 1 ) . نهج البلاغه ، خطبه 227 .\r\n","page_name":" 83 ","page_number":83},
  {"content":"\r\n\r\nهمواره درپى كامل است :\r\n« اللّهمّ إليك أفضت القلوب ، و مدّت الأعناق ، و شخصت الأبصار ، و نقلت الأقدام ، و أنضيت الأبدان ؛\r\nخدايا ، دلها به سويت پر كشد ، و گردنها نيازمندانه بر آستانت كشيده شود ، و چشمها خيرهء تو شده ، و گامها در راهت به حركت درآمده ، و تن‌ها در اطاعتت فرسوده گشته » « 1 » .\r\n\r\nچگونگى دلالت « نقص معلولات » بر وجود خدا\r\nعلى عليه السّلام به ترسيم سيماى خداوندارى بر كنار از حركت و سكون كه دو ويژگى جسم است ، همت مىكند زيرا كه آفريدگار متحرك و ساكن ، موجودى ناتمام و كمال‌جو است و اين يعنى تهى بودن از يك كمال و نيازمندى به آن :\r\n« لا يجرى عليه السّكون و الحركة ، و كيف يجرى عليه ما هو أجراه ، و يعود فيه ما هو أبداه ، و يحدث فيه ما هو أحدثه اذا لتفاوتت ذاته ، و لتجزّأ كهنه ، ولا متنع من الأزل معناه ، و لكان له وراء إذ وجد له أمام ، و لا التمس التّمام إذ لزمه النّقصان ، و إذا لقامت اية المصنوع فيه ، و لتحوّل دليلا بعد أن كان مدلولا عليه ، و خرج بسلطان الإمتناع من أن يؤثّر فى غيره .\r\n\r\n\r\n","description":"","footnote":"\r\n( 1 ) . نهج البلاغه ، نامهء 15 .\r\n","page_name":" 84 ","page_number":84},
  {"content":"\r\n\r\nالّذى لا يحول ، و لا يزول ، و لا يجوز عليه الأفول ، لم يلد فيكون مولودا ، و لم يولد فيصير محدودا ، جلّ عن اتّخاذ الأبناء ، و طهر عن ملامسة النّساء ، لا تناله الأوهام فتقدّره ، و لا تتوهّمه الفطن فتصوّره ، و لا تدركه الحواسّ فتحسّه ، و لا تلمسه الأيدى فتمسّه ، و لا يتغيّر به حال ، و لا يتبدّل فى الأحوال ، و لا تبليه اللّيالى و الأيّام ، و لا يغيّره الضّياء و الظّلام ، و لا يوصف بشىء من الأجزاء ، و لا بالجوارح و الأعضاء ، و لا بعرض من الأعراض ، و لا بالغيريّة و الأبعاض ، و لا يقال له حدّ و لا نهاية ، و لا انقطاع و لا غاية و لا أنّ الأشياء تحويه ، فتقلّه أو تهويه ، أو أنّ شيئا يحمله فيميله أو يعد له ، و ليس فى الأشياء بوالج و لا عنها بخارج ؛\r\nواژهء « سكون » و « حركت » وصف آفريدگار نتواند شد ، و چگونه حركت و سكون بر آن ذات برتر صادق باشد درحالىكه خداوند آن دو را در بستر آفرينش روان ساخته است ، و چگونه بدانچه خود پديد آورده روى نياز آورد و محكوم آن گردد ، كه در اين هنگام ذات بارى دگرگون شود و حقيقت او تجزيه پذيرد و « ازليّت » او زير سؤال رود و اوصاف مخلوقات يابد و آنگاه براى او از جهات ششگانه « پشت سر » و « پيش رو » قائل شوند ، نيز براى او مراحل كمال تصوّر نشود كه معناى آن ناقص بودن است ، و اين نشانهء مخلوق بودن او خواهد بود و به جاى آنكه « مدلول » باشد و به دو روى آرند ، « دليل » شود و به ديگرى روى آرد . آرى ، خداوند كه در هر چيز اثر گذارد فراتر از آن است كه چيزى در او اثر بگذارد .\r\nخداوند تغيير نپذيرد و زوال نيابد و هرگز نور وجودش به خاموشى نگرايد ؛\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nنزايد تا زاييده شده باشد ، و از دامنى تولّد نيافته تا در حصار محدوديّت درآيد ؛ والاتر است از آنكه فرزند گيرد و پاكتر از آنكه همسر گزيند ؛ اوهام به اوج معرفت او نرسند تا او را در چهارچوب قرار دهند و اندازه‌گيرى كنند ، و در حوزهء انديشه‌ها نگنجد تا به تصوّر آيد ؛ حواس كوچك‌تر از آنند كه ذات كبريايى را حس كنند ، و دستها را نرسد كه او را لمس نمايند ؛ در هيچ حالتى تغيير نپذيرد ، و در احوال گوناگون همچنان ثابت و تأثيرناپذير خواهد بود .\r\nشبها و روزها او را كهنه و فرسوده نسازند ، و روشنى و تاريكى او را پير نكند ، و هرگز به داشتن اجزاء و اعضاء و جوارح توصيف نشود . نه او را به هيچ يك از « اعراض » توان وصف كرد ، و نه اجزائى دارد كه با جزئى ديگر ناسازگارى و دوگانگى داشته باشد ؛ گفته نشود كه براى او پايانى است و در حصارى باشد ، و نه چراغ هستيش را خاموشى است ، و نه به آخر خط رسيده ، و نه چيزها او را دربر گرفته و در خود جاى داده تا بالا و پايينش برند ، و يا چيزى او را بر دوش كشد تا به اين طرف و آن طرف برد و يا مستقيم رود ، نه داخل اشياء است و نه از آنها بىخبر و بىارتباط » « 1 » .\r\nنقصان و كاستى هر پديده ، نشان آن است كه كمالات پديده از نهاد و جوهره‌اش برنمىخيزد بلكه از موجود كامل نامحدودى به او افاضه مىشود . اگر وجود و كمالات وجودى از خود شىء برجهد ، بناچار نهاد پديده خاستگاه كمال خواهد بود و ديگر هيچ‌گونه نقص نخواهد داشت .\r\nاگر به تحليل مفهوم « نقص » بپردازيم ، به اصل « وجود » و حدّ آن مىرسيم .\r\n\r\n\r\n","description":"","footnote":"\r\n( 1 ) . نهج البلاغه ، خطبه 228 ، ص 470 .\r\n","page_name":" 86 ","page_number":86},
  {"content":"\r\n\r\nبنابراين تحليل ، يك پديدهء نادار و ناقص ، از هستى و كمالات هستى بهره‌مند است ولى اين هستى و كمال در دايرهء محدودى قدرت‌نمايى مىكند . محدود بودن نشان از آن دارد كه هستى پديده ، عارضى است و از سوى نيرويى بيرون از ذات در دامان او جهيده است . از سوى ديگر ، وجود ناقص ، وابسته به وجود كامل است و خواه ناخواه به جانب او كشيده مىشود و هرقدر هم كه در اين راه آزار ببيند ، باز هم نمىتواند از جذبه او برهد :\r\n اكنون كه رنجش مىبردى ديگر به نزديكش مرو * اى بىخرد ! من مىروم ؟ او مىكشد قلاب را \r\nوجدان هر انسان ، گواهى مىدهد كه هر وجود ناقص دليل وجود كامل است . اگر ميوه نارس و فاسد بود ، به جستجوى سالمش مىروند ؛ وقتى كه به پول تقلبى برخورند ، به دنبال اصل آن مىگردند ؛ اگر انسان بىعاطفه و غرض‌ورزى را ديدند ، انسان عاطفى و سالم را مىجويند ؛ مگر آنكه به گمانشان انسان ، كاملا عيبناك و بىعاطفه باشد ! به همين جهت مىگوييم كه بت‌پرستى در صور گوناگونش بر اصالت پرستش خدا رهنمايى مىكند .\r\nازاين‌رو در بحث خداشناسى ، تفكّر در نقصان پديده‌ها ، روشى روشن به سوى خداوند متعال است . اصل وجود ناقص بر وجود كامل دليل است و صفات موجود ناقص هم از كامل بودن صفات موجود كامل پرده برمىدارد ، مثلا تضاد ميان اشياى جهان طبيعت كه مانعى براى حركت يكنواخت طبيعت و در عين حال وسيله‌اى براى سرعت حركت و كمال\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nطبيعت است ، از « ضد » نداشتن خداوند خبر مىدهد .\r\n« بتسعيره الشماعر عرف ان لا مشعر له و بمضادّته بين الامور عرف ان لا ضدّ له و بمقارنته بين الاشياء عرف أن لا قرين له ؛\r\nپديد آوردنش استعداد و نيروى شعور را در انسان گواه آن است كه خود از چنين مركز و ابزارى بىنياز است و با آفرينش اضداد نشان داد كه هيچ چيز نتواند ضدّ او باشد و با ايجاد سازوارى و هماهنگى بين اشياء روشن شد كه خود همسانى ندارد » « 1 » .\r\nدانشمندان علوم طبيعى و انسانى وقتى در پى اثبات خدا برآيند ، بر عظمت و اهميت موجودات و نظم كلّى جهان انگشت مىنهند و از وادى كمال موجودات به وادى اثبات خداوندگار قدم مىگذارند امّا چنان كه گفته شد ، نهج البلاغه از رهگذر نقص و كاستى پديده‌هاى هستى به خداوند مىرسد . از اين ديدگاه ، تمامى موجودات و سراسر آفرينش ناقصند ؛ نقصى كه يا از وابستگى آنها سر مىزند و يا از طبيعى بودن و در بستر مادّى جاى داشتن و به‌هرحال از وجودى ناقص بهره‌مندند و سرچشمه وجود خويش نيستند و بايد به منبعى چشم دوزند كه وجودش را از خويش دارد و چنين وجودى بىترديد وجودى مطلق و هميشه كامل است .\r\nشبيه آنچه گفتيم در سخن فيلسوفان آمده است : « كل ما بالعرض ينتهى الى ما بالذات » « 2 » ؛ وجود و صفات وجودى جهان ماده و عالم آفرينش ،\r\n\r\n\r\n","description":"","footnote":"\r\n( 1 ) . نهج البلاغه ، خطبه 228 .\r\n( 2 ) . هر آنچه كه عارضى است به يك امر ذاتى بازمىگردد .\r\n","page_name":" 88 ","page_number":88},
  {"content":"\r\n\r\nوجودى عارضى است كه بىترديد به وجودى ذاتى رجعت مىكند . شايد يك مثال بر روشنى سخن بيفزايد : اگر شما به چيزى برخورديد كه از آن شما نيست ، از دوست همراهتان مىپرسيد ؛ شايد مال او باشد ! خلاصه آنقدر تحقيق مىكنيد تا شايد آن چيز به مالك اصلّىاش بازگردد . وجود ، هرجا كه خانه كند ، مىدرخشد و چشم هر بيننده‌اى را مىنوازد . امّا وجود درخشنده و چشم‌نواز موجودات ، در خانهء خويش جاى ندارد ؛ بايد ديد خانه از آن كيست ! تمام موجودات فرارويمان وجودى عارضى دارند ، وجودى كه از نهاد و ذات آنها برنمىخيزد و به ناچار بايد به خاستگاهى خارج از ذات خويش چشم دوزند تا به روشنايى وجود راه يابند و بر هستى چشم گشايند . دليل عارضى بودن هستى مخلوقات همان زوال‌پذيرى ، دگرگونى و تغيير و نقص و كاستى آنهاست . و خداوند همان سرچشمهء هستى است كه نه زوال مىپذيرد و نه دگرگون مىشود و نه مىزايد :\r\n« الّذى لا يحول ، و لا يزول ، و لا يجوز عليه الأفول ، لم يلد فيكون مولودا ، و لم يولد فيصير محدودا ، جلّ عن اتّخاذ الأبناء ، و طهر عن ملامسة النّساء ، لا تناله الأوهام فتقدّره ، و لا تتوهّمه الفطن فتصوّره ، و لا تدركه الحواسّ فتحسّه ، و لا تلمسه الأيدى فتمسّه ، و لايتغيّر به حال ، و لا يتبدّل فى الأحوال ، و لا تبليه اللّيالى و الأيّام ؛\r\nخداوند تغيير نپذيرد و زوال نيابد و هرگز نور وجودش به خاموشى نگرايد ؛ نزايد تا زاييده شده باشد ، و از دامنى تولّد نيافته تا در حصار محدوديّت درآيد ؛ والاتر است از آنكه فرزند گيرد و پاكتر از آنكه همسر گزيند ؛ اوهام به اوج معرفت او نرسند تا او در چهارچوب قرار دهند و اندازه‌گيرى كنند ، و\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nدر حوزهء انديشه‌ها نگنجد تا به تصوّر آيد ؛ حواس كوچك‌تر از آنند كه ذات كبريايى را حس كنند ، و دستها را نرسد كه او را لمس نمايند ؛ در هيچ حالتى تغيير نپذيرد ، و در احوال گوناگون همچنان ثابت و تأثيرناپذير خواهد بود .\r\nشبها و روزها او را كهنه و فرسوده نسازند » « 1 » .\r\nاين حدّ ناپذيرى و كمال نامحدود خداوند ، او را در جايگاه نخستين منشأ هستى و علّت اوّلين مىنشاند و نقصان‌پذيرى مخلوقات ، بر مخلوقيت آنها گواهى مىدهد ، نقصانى كه هيچ‌گاه توان به ساحت خداوند نمىيابند و هرگز معلوليت آفريدگان را بر آفريدگار راهى نيست .\r\n\r\nسخن « راسل » و « كنت » و پاسخ به آن\r\nاگر به آنچه گفتيم با دقّت بنگريد ، پاسخ افرادى چون « راسل » به دست مىآيد . او مىگويد : « به هنگام جوانى دربارهء خداشناسى ، ژرف نمىانديشيدم و برهان « علة العلل » را بدون تفكرى عميق مىپذيرفتم ، تا آنكه روزى ، آنگاه كه هجده سال بيش نداشتم ، هنگام خواندن « اتوبيوگرافى جان استوارت ميل » بدين جمله برخوردم : « پدرم به من مىگفت : اين پرسش كه « چه كسى مرا آفريده » پرسش بىجواب است ، زيرا بىدرنگ اين سؤال مطرح مىشود كه چه كسى خدا را آفريد » . جمله‌اى به اين سادگى ، دروغ برهان علة العلل را برايم آشكار ساخت و هنوز هم آن را دروغ\r\n\r\n\r\n","description":"","footnote":"\r\n( 1 ) . نهج البلاغه ، خطبه 228 .\r\n","page_name":" 90 ","page_number":90},
  {"content":"\r\n\r\nمىدانم . اگر هر چيز را علتى باشد ، پس خداى را علتى بايد . اگر چيزى بدون علت وجود تواند داشت ، اين چيز مىتواند هم خدا باشد و هم جهان » « 1 » .\r\nبا كمى دقت درمىيابيد كه راسل هيچ دريافت صحيحى از مفهوم « خدا » و ملاك « نياز به علّت » ندارد . خدا موجودى كامل ، واجب و بىنياز است و تنها ملاكى كه نياز به علّت بر مدار آن مىگردد ، نقصان‌پذيرى موجودات است . موجود ناقص و نادار ، همان‌گونه كه به سوى كمال و تكامل گام مىزند ، به دليل نقصانش ، وجودش از نهادش برنمىخيزد و بايد معلول و آفريدهء وجودى ديگر باشد . امّا آفريدگار موجودات ، آفريدگارى ندارد كه چرا كمال نامحدود او و سرچشمه بودنش براى موجودات ، بر تصور آفريدگارى براى او مهر بطلان مىزند . مگر كامل علّتى مىطلبد و سرچشمه ، سرچشمه مىخواهد ! واقعيت آن است كه راسل ، تاريخ فلسفه مىنويسد ولى فهم او از فلسفه ناقص است ؛ همچون بسيارى از مترجمان كه سخنان دانشمندان را به زبانى ديگر برمىگردانند امّا چيزى از آن نمىفهمند .\r\nاز آنچه گفتيم بىپايگى و سستى سخن « آگوست كنت » نيز روشن مىشود . به نظر او علم ، پدر كائنات را از شغل خود بر كنار كرده و به گوشهء انزوا فرستاده و درحالىكه از خدمات موقتى وى سپاسگزار بود ، او را به سرحدّ عظمت و قدرتش هدايت نمود . « 2 »\r\n\r\n\r\n","description":"","footnote":"\r\n( 1 ) . چرا مسيحى نيستيم ، برتراند راسل ، ص 19 با اندكى تلخيص و تصرّف .\r\n( 2 ) . خدا در طبيعت ، كاميل فلاماريون ، ص 53 ، با اندكى تلخيص و تصرّف .\r\n","page_name":" 91 ","page_number":91},
  {"content":"\r\n\r\nبه اقتضاى كامل بودن خداوند ، جهان هستى در بهترين نظام ممكن تحقق مىيابد و لازمهء نظام جهان طبيعت ، وجود عوامل و اسباب طبيعى است . وجود با كشف عوامل طبيعى نه تنها پدر كائنات را ، كه البته عنوان صحيحى نيست ، به انزوا نمىبرد ، بلكه بر پديدارى و تجلّى سيماى او مىافزايد . تنها وجود كامل ، ثابت و زوال‌ناپذير ، خداوندى است كه قرآن كريم او را « حقّ مطلق » مىداند . « 1 »\r\n\r\nانواع موجود ثابت\r\nاز نظر افلاطون ، « حقّ » بر موجود ثابت اطلاق مىشود . موجود ثابت گونه‌هاى مختلفى دارد : ثابت موقت ، ثابت دائمى ، و ثابت دائمى قيوم بالذات . برخى موجودات ثابت گرچه دائمىاند ، ولى وجود مستمر آنها از نهادشان برنمىخيزد بلكه اين وجود دائم غير اصيل ، ريشه در خاستگاهى ديگر دارد و مجرّدات از چنين وجود ثابتى برخوردارند . امّا تنها وجود ثابت مستمرى كه به نقطه‌اى بيرون از خويش چشم نياز ندارد ، وجود ثابت و دائمى خداوندگار قيوم است . از رهگذر حدّ ناپذيرى و حقّ و حقّ مطلق بودن خدا ، بر مبدأ بودن او براى جهان هستى به ديدهء اثبات مىنگريم و نقصان و محدوديّت موجودات امكانى را بر مخلوقيتشان گواه مىگيريم . وجود ناقص بىترديد وجود است ، امّا يا از وجود ذاتى بهره مىبرد يا به عاملى بيرون از نهاد خويش چشم دارد و از آن جائى كه وجود او ذاتى نيست و\r\n\r\n\r\n","description":"","footnote":"\r\n( 1 ) . « ذلك بانّ اللّه هو الحقّ » سورهء حج : آيهء 6 .\r\n","page_name":" 92 ","page_number":92},
  {"content":"\r\n\r\nنقصان و كاستى مىپذيرد ، ازاين‌رو به علتى بيرون از خود نيازمند است .\r\n\r\nاطلاق « باطل » « هالك » و « فقر » ، بر موجودات ناقص\r\nدر اصطلاح فيلسوفان و عارفان اسلام ، « موجودات ناقص » ، « باطل » نام دارند . مقصود فيلسوف و عارف مسلمان آن است كه نهاد جهان آفرينش و ذات و جوهرهء مخلوقات از خويشتن چيزى دربر ندارد و تمام هستىاش از ديگرى است ، پس حقّ بالغير هستند و باطل بالذات .\r\n« لبيد » شاعر عرب ، شعرى نغز سروده ، شعرى درخشان در ادبيات جاهليّت عرب كه پيامبر صلّى اللّه عليه و إله آن را صادق‌ترين شعر عرب دانسته است :\r\n الا كلّ شىء ما خلا الله باطل * و كلّ نعيم لا محالة زائل « 1 » \r\nدر قرآن كريم ، مخلوقات جملگى « هالك » معرفى شده‌اند : « كلّ شىء هالك الّا وجهه » « 2 » . پس موجودى كه ما « ناقص » ناميديم ، قرآن « هالك » مىنامد . در فلسفهء اسلامى ، واژهء فقر ، سيه‌رويى و امكان فقرى نيز به كار رفته است :\r\n سيه‌رويى ز ممكن در دو عالم * جدا هرگز نشد و اللّه اعلم \r\nپيامبر اكرم صلّى اللّه عليه و إله به چنين فقرى افتخار كرده است : « الفقر فخرى » . البتّه بنابر احتمالى ديگر ، فقر اقتصادى در نظر بوده و هدف از طرح اين سخن\r\n\r\n\r\n","description":"","footnote":"\r\n( 1 ) . بدانيد هرچه غير خدا ، باطل است و هر نعمتى حتما زوال مىپذيرد .\r\n( 2 ) . سورهء قصص ، آيه 88 .\r\n","page_name":" 93 ","page_number":93},
  {"content":"\r\n\r\nايجاد بسترى نظرى و عملى براى كوچك نشماردن اشخاص فقير و توجّه به موقعيت آنهاست . ولى به‌هرحال احتمال فقر فلسفى ، احتمالى صحيح و پابرجاست . فقر فلسفى يعنى نياز وجودى در اصل هستى و وابستگى به ذات احديّت كه « اگر نازى كند از هم فرو ريزند قالبها » .\r\nبايد يادآورى كنيم كه در برخى موارد ، فقر اقتصادى محكوم و ناشايست معرفى مىشود ، مانند : « كاد الفقر ان يكون كفرا » « 1 » . ولى فقر فلسفى هماره در جايگاهى شايسته و افتخارآميز جاى دارد . برخى شاعران دربارهء وابستگى و ارتباط وجودى ، سخن مىسرايند و با بيانى رمزين مىگويند :\r\n گلبرگ راز سنبل مشكين نقاب كن * يعنى كه رخ بپوش و جهان را خراب كن \r\n\r\nكيفيت وابستگى خلق به خالق\r\nبا نظر دقيق درمىيابيم كه وابستگى خلق به خالق ، همچون وابستگيهاى معمولى نيست . معمولا وابستگى در مواردى به كار مىرود كه يكى از دو پديدهء مستقل و داراى وجود مخصوص به خود ، وابسته به ديگر باشد ، مثل وابستگى در به نجّار ، ساختمان به بنّا ، و فرزند به والدين . در موارد ياد شده ، اگر يكى از دو طرف از ميان رود ، ديگرى باقى مىماند و بايد گفت كه تنها ، هنگام ساختن و توليد ، يكى به ديگرى نيازمند است ؛ البته فقط در تصوير و شكل‌گيرى آنه نه در ايجاد اجزاى آن .\r\n\r\n\r\n","description":"","footnote":"\r\n( 1 ) . الكافى ، ج 2 ، ص 307 .\r\n","page_name":" 94 ","page_number":94},
  {"content":"\r\n\r\nولى در وابستگى خلق به خالق ، اين ارتباط تا بدانجا پيش مىرود كه اگر خالق نباشد ، خلق از هر وجود و معنايى تهى مىشود و به بيانى ديگر ، در وابستگىهاى معمولى ، عطاگر ، عطاگير ، عطيه و عطا كردن ، اركان ارتباطند ، امّا در وابستگى خلق به خالق ، تنها عطاگر ( خالق ) فعلش ( عطا كردن ) به ظهور مىرسد . در اين وابستگى ، تنها خداوند پديدار است و فعل « ايجاد » ، چهره‌اى جدا از ايجاد خدا پيدا نمىكند و « موجود » قلمداد نمىشود . اگر موجودى به هستى آراسته شد ، از وجود اعطايى خداوند به اين آراستگى رسيده و از رهگذر اين هستى عنايت شده از سوى پروردگار ، در ساحت « موجوديت » راه يافته و پيش از اين هستى « هيچ » بوده است ؛ چنان كه خود وجود عطا شده هم جدا از ايجاد حضرت حقّ « جلّ و علا » هيچ است .\r\nبر همين اساس ، مرحوم صدر المتألهين شيرازى از اين وابستگى با واژهء « عين الربط » و « محض الارتباط » ياد مىكند نه « مرتبط » و اساسا چيزى در ميان نيست تا پس از وجودش وابستگى پيدا كند ، بلكه تنها وجود در ميان ، « ارتباط » و « عين الربط » بودن است .\r\n\r\nجهان مرآت جمال حقّ است\r\nعرفا و فلاسفه ژرف‌انديش اسلامى ، موجودات را آيينهء جمال حقّ تعالى مىدانند :\r\n جهان مرات حق شاهد ماست * فشاهد وجهه فى كلّ مرآت \r\n\r\n","description":"","footnote":"","page_name":" 95 ","page_number":95},
  {"content":"\r\n\r\nو گاهى هم ، همه هستى را به صورت يك « خيال » مىبينند : « ألعالم كلّه خيال في خيال » .\r\nپر واضح است كه منظور از « خيال بودن جهان » سوفسطىگرى و نفى واقعيت و هيچ انگارى و در نتيجه دعوت به بىبند و بارى نيست ، بلكه مقصود آن است كه جهان هستى در صورت قطع ارتباط با خدا در ورطه نيستى فرو مىافتد و هيچ مىشود و چنانچه اين ارتباط پاى در ميان نهد ، « موجود » به « وجود » راه مىيابد و « هستى » را تجربه مىكند . خيال هر چند خيال است ، ولى همچون آيينه ، تصاويرى واقعى و تركيبى از جهان پيشاروى ما مىگذارد . به گفتهء استاد بزگوارم ، امام خمينى ( ره ) جملهء « العالم كله خيال فى خيال » كلام احرار و آزاد مردان است .\r\nعلى عليه السّلام ويژگى مرآتيت و آيينگى موجودات را اين چنين به ترسيم در مىآورد : « ما رأيت شيئا الّا و رأيت اللّه قبله و بعده و معه » . « 1 » و قرآن كريم نيز ، جهان هستى را آيات خدا مىداند :\r\n« انّ فى السّموات و الارض لآيات للمؤمنين * و فى خلقكم و ما يبثّ من دابّة آيات لقوم يؤقنون * و اختلاف الليل و النّهار و ما انزل الله من السّماء من رزق فاحيا به الارض بعد موتها و تصريف الرياح آيات لقوم يعقلون * تلك آيات اللّه نتلوها عليك بالحق فباىّ حديث بعد اللّه و آيته يومنون » « 2 » ؛\r\n\r\n\r\n","description":"","footnote":"\r\n( 1 ) . « هرچه ديدم ، قبل و بعد و همراهش ، خداى را ديدم » ، شرح الأسماء الحسنى ، ملا هادى سبزوارى ، ج 1 ، ص 189 .\r\n( 2 ) . سوره جاثيه ، آيات 6 - 3 .\r\n","page_name":" 96 ","page_number":96},
  {"content":"\r\n\r\nهمانا در آسمانها و زمين نشانه‌هايى براى مؤمنين مىباشد و همچنين در آفرينش شما و آنچه از موجودات كه پراكنده است ، نشانه‌هايى براى اهل يقين است و در آمد و رفت شب و روز و آنچه خداوند از آسمان رزق نازل كرده و بوسيله آن زمين را پس از مرگش زنده مىگرداند و نيز در جابجايى بادها كه همه آياتى براى اهل تعقل مىباشد . اين آيات الهى است كه به حق آن را بر تو مىخوانيم . پس به كدام سخن پس از خدا و آياتش ايمان مىآوردند .\r\nدر واژهء « آيه » ، مفهوم مرآتيت و آيينگى نهفته است . « آيه » علامت روشن يك شىء را گويند و وقتى جهان را آيينه و مرآت خداوند دانستيم ، ديگر از مسألهء دليل و مدلول نشانى در ميان نخواهد بود ، زيرا در اين آيينه خداوند را بدون واسطه مىبينيم . آن‌گاه كه در آيينه به تماشاى خويش مىرويم ، تصويرمان را مستقيم و بىواسطه مشاهده مىكنيم نه اينكه عكس خويش را ببينيم و از رهگذرش به خويشتن رسيم ! و خدا را هم همان‌گونه در آيينهء آفريدگان نظاره مىكنيم كه خويشتن را در آيينه :\r\n اين همه عكس مى و نقش مخالف كه نمود * يك فروغ رخ ساقى است كه در جام افتاد\r\nبوى گل خود به چمن راهنما شد ورنه * مرغ بيچاره چه دانست كه گلزارى هست \r\nدر اين ديدگاه ، مشاهدهء موجودات بدون ديدن وابستگى و نيازمندى آنها به خدا امكان ندارد و بنابراين ، آيينهء موجودات بدون هيچ واسطه‌اى و كاملا مستقيم خداوند را نشان مىدهند .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\n« أنت دللتنى عليك » « 1 » ؛ تو خود مرا بر وجودت راهنما و گواهى .\r\n\r\nميان نقص جهان و نظام احسن بودن آن ، تضادّ نيست\r\nممكن است بگوئيد : جهان خلقت ، در سيمايى بهترين و نظامى احسن آفريده شده و هيچ‌گونه نقص و كاستى نپذيرفته وآنچنان نظم و دقتى در تاروپود آن راه يافته كه كوچك‌ترين و بزرگ‌ترين حيوان از همه آنچه بايد داشته باشد ، برخوردار است و شما به همين نظم فراگير استدلال مىكرديد . امّا اينك بانگى بلند سر مىدهيد و از نقص جهان دم مىزنيد و بر اثبات خدا از كاستى موجودات ره مىبريد ، اين تناقض و دوگانگى دردآور را چه كنيم ؟ در پاسخ بايد گفت كه « نقص » به معناى محدود بودن است . بى ترديد هيچ موجودى را نمىتوان يافت كه از كمال مطلق بهره‌مندد باشد مگر ذات بارى تعالى ، پس همه موجودات محدود و ناقص هستند و همين نقصان‌پذيرى و وابستگى و نيازمندى آنها از موجودى كامل و مطلق پرده برمىدارد . امّا اين موجودات محدود در نظمى شگفت‌انگيز و پولادين به سر مىبرند و از همه ابزار لازم براى رفع نيازهايشان برخوردارند و نظام آنها بهترين نظام ممكن است .\r\nامير مؤمنان عليه السّلام در نهج البلاغه به برخى از اين نظام اشاره نموده‌اند :\r\n« و من أعجبها خلقا الطّاووس الّذى أقامه فى أحكم تعديل ، و\r\n\r\n\r\n","description":"","footnote":"\r\n( 1 ) . مفاتيح الجنان ، دعاى ابو حمزه ثمالى .\r\n","page_name":" 98 ","page_number":98},
  {"content":"\r\n\r\nنضّد ألوانه فى أحسن تنضيد . بجناح أشرج قصبه ، و ذنب أطال مسحبه ؛\r\nو از همه شگفت‌تر آفرينش طاووس است كه خداوند آن را در نيكوترين و استوارترين شرايط بيافريد و در زيباترين شكل رنگ‌آميزى نمود . پرهاى آن را تماشا كن كه چگونه كوتاه و بلند آن در كنار هم تنظيم گرديده و چه زيبا طبقه‌بندى شده ، كه چگونه به وسيلهء سلسله اعصاب و استخوانها به حركت درآيد و باز و بسته شود ، و دمى بلند كه چون لباس عروسان به روى زمين كشيده شود » « 1 » .\r\nحضرت عليه السّلام نظام دقيق آفرينش در موجودى چون ملخ را چنين توصيف مىنمايد :\r\n« و إن شئت قلت فى الجرادة إذ خلق لها عينين حمراوين ، و أسرج لها حدقتين قمراوين . و جعل لها السّمع الخفىّ ، و فتح لها الفم السّوىّ ، و جعل لها الحسّ القوىّ ، و نابين بهما تقرض ، و منجلين بهما تقبض ، يرهبها الزّرّاع فى زرعهم ، و لا يستطيعون ذبّها ، و لو أجلبوا بجمعهم ، حتّى ترد الحرث فى نزواتها ، و تقضى منه شهواتها ، و خلقها كلّه لا يكون إصبعا مستدقّة ؛\r\nو اگر توضيح بيشتر خواستى به ملخ نگاه كن كه دو چشم سرخ براى او آفريده و دو سياهى كه چون ماه درخشنده است . شنوايياو را ناپيدا نهاد ، و دهانى مناسب براى او بگشاد ، و دريافتى قوى به دو بخشيد و دندانهايى\r\n\r\n\r\n","description":"","footnote":"\r\n( 1 ) . نهج البلاغه ، خطبه 164 .\r\n","page_name":" 99 ","page_number":99},
  {"content":"\r\n\r\nشكننده و برنده و دست و پايى چون داس كه بدان مزرعه را درو كند و كشاورزان نسبت به زراعتشان از آنها بترسند و اگر به يارى يكديگر هم بشتابند ، نتوانند آنان را دور سازند و بر طرف كنند ، تا زراعتشان مورد حمله و هجوم آنها قرار گيرد و هر كارى كه خواهند ، كنند درحالىكه همهء اندامشان به اندازهء انگشت كوچكى نيست » « 1 » .\r\n« فالطّير مسخّرة لأمره : أحصى عد الرّيش منها و النّفس ، و أرسى قوائمها على النّدى و اليبس ، قدّر أقواتها ، و أحصى أجناسها ، فهذا غراب و هذا عقاب ، و هذا حمام و هذا نعام ، دعا كلّ طائر باسمه ، و كفل له برزقه .\r\nو أنشأ السّحاب الثّقال فأهطل ديمها ، و عدّد قسمها ، فبلّ الأرض بعد جفوفها ، و أخرج نبتها بعد جدوبها ؛\r\nپس پرندگان در چنبر فرمان اويند : شمار پرها و نفسهاى آنان را داند و دست و پاى آنها را در خشكى و دريا مطابق شرايط زيست محيطى ، عالى برپا دارد ، روزيشان را مقدّر فرمايد و انواع و اقسام آنها را به حساب آورد .\r\nپس اين زاغ است ، و آن عقاب ، و آن ديگر كبوتر ، و ديگرى شترمرغ . هر پرنده را ويژگى و نشانهء خاص داده و روزيش را به عهده گرفته است .\r\nابرهاى سنگين پربار را آفريده و آنگاه باران سيل‌آسا و پيوسته را فرو باريده و به هر سرزمينى سهم خود را بخشيده است . آرى ، باران زمينهاى خشك را نمناك ساخته و پس از خشكسالى ، گياه آن را رويانيده است » « 2 » .\r\n\r\n\r\n","description":"","footnote":"\r\n( 1 ) . نهج البلاغه ، خطبه 227 .\r\n( 2 ) . نهج البلاغه ، خطبهء 227 .\r\n","page_name":" 100 ","page_number":100},
  {"content":"\r\n\r\n\r\nفصل پنجم : حقيقت وجود\r\nنهج البلاغه در گوشه‌هايى از پيكر خويش حقيقتى ژرف دربر دارد ، واقعيتى عميق كه حكايت از ظاهر بودن و باطن بودن و اوّل بودن و آخر بودن خدا مىكند .\r\nحضرت پيرامون ظهور تجلّى خداوند مىفرمايد :\r\n« الحمد للّه الّذى بطن خفيّات الأمور ، و دلّت عليه أعلام الظّهور ، و امتنع على عين البصير ، فلا عين من لم يره تنكره ، و لا قلب من أثبته يبصره . سبق فى العلوّ فلا شىء أعلى منه ، و قرب فى الدّنوّ فلا شىء أقرب منه . فلا استعلاؤه باعده عن شىء من خلقه ، و لا قربه ساواهم فى المكان به ؛\r\nخداى را سپاس كه داناى رازهاست و نشانه‌هاى روشن ، جمالش را نشان دهد . هيچ ديده‌اى را ياراى ديدن او نيست ، پس ديده‌اى كه او را نديده انكارش را نسزد ، و قلبى كه او را دريافته به گوهر ذاتش نرسد . بلندترين قلّهء هستى زيرانداز اوست و برترى و والايى ، خاكساران درگاه او . ولى بلند مرتبتياو حجاب نزديكى به او نيست تا آنجا كه هيچ‌كس نزديك‌تر و محرم‌تر از او نباشد ، و هيچ يك از آفريدگانش را از وى دور نسازد ، و نيز\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nنزديكى او مكانى نيست كه در يك جاى درآيند و در يك رتبت نشينند » « 1 » .\r\nيا آنكه درباره ديگر صفات باريتعالى فرموده است :\r\n« الحمد للّه الّذى لم تسبق له حال حالا ، فيكون أوّلا قبل أن يكون اخرا ، و يكون ظاهرا قبل أن يكون باطنا . كلّ مسمّى بالوحدة غيره قليل ، و كلّ عزيز غيره ذليل ، و كلّ قوىّ غيره ضعيف ، و كلّ مالك غيره مملوك ، و كلّ عالم غيره متعلّم ، و كلّ قادر غيره يقدر و يعجز ، و كلّ سميع غيره يصمّ عن لطيف الأصوات و يصمّه كبيرها و يذهب عنه ما بعد منها ، و كلّ بصير غيره يعمى عن خفىّ الألوان و لطيف الأجسام ، و كلّ ظاهر غير باطن ، و كلّ باطن غيره غير ظاهر . لم يخلق ما خلقه لتشديد سلطان ، و لا تخوّف من عواقب زمان ، و لا استعانة على ندّ مثاور ، و لا شريك مكاثر ، و لا ضدّ منافر ، و لكن خلائق مربوبون ، و عباد داخرون لم يحلل الأشياء فيقال : هو فيها كائن ، و لم ينأ عنها فيقال : هو منها بائن ؛\r\nسپاس خداى را كه همهء صفات او يكسان است و عالم هستى به يك نسبت از خوان گستردهء او برخوردار ، و « تقدّم » و « تأخّرى » نباشد تا گويند آغاز او بر انجامش پيشى گرفته و ظاهرش بر باطنش پيشدستى كرده است . هركه را جز او يكتا نامند نادرست است ، كه اين نام ، ويژهء خداست و اين مردمند كه « اندك » را « يكتا » بينند . نيز هر عزيزى جز او ذليل ، و هر قدرتمندى غير او ضعيف ، و هر صاحب اختيارى جز او بىاختيار ، و هر\r\n\r\n\r\n","description":"","footnote":"\r\n( 1 ) . نهج البلاغه ، خطبه 49 .\r\n","page_name":" 102 ","page_number":102},
  {"content":"\r\n\r\nدانايى جز او دانش‌آموز ، و هر توانمندى جز او توانش آميزه‌اى با ناتوانى ، و هر شنوايى جز او از شنيدن صداهاى بسيار لطيف ناشنواست و صداهاى گوشخراش او را كر كند و آوازهاى دور به گوشش نرسد ، و هر بينايى جز او از ديدن رنگهاى ناپيدا و اجسام ريز نابيناست ، و هر ظاهر جز او غير باطن است ، و هر باطنى جز او غير ظاهر است . آفريدگان را به خاطر قدرت‌نمايى ، و تقويت توان ، و ترس از حوادث زمان ، و كمك‌خواهى بر رقيبان ، و قدرت بر حريفان ، و برترىجويى بر مخالفان نيافريده است ، بلكه آفريدگانى هستند در وادى تربيت و رشد و بندگانى گوش به فرمان . او در « اشياء » حلول نكند تا گويند وجودش در آنهاست ، و هيچ مخلوقى ظرف وجود « واجب » نشود . و نيز از هيچ موجودى دور نيست تا گويند از آن جداست ، بلكه همه در محضر او حاضرند » « 1 » .\r\nچنانچه در جاى ديگر آمده است :\r\n« الحمد للّه الأوّل فلا شىء قبله ، و الاخر فلا شىء بعده ، و الظّاهر فلا شىء فوقه ، و الباطن فلا شىء دونه ؛\r\nسپاس خداى را كه نخست نخستين است و « پيش از اويى » تصوّر نشود ، و پايان است پايان را كه « پس از اويى » در وهم نگنجد . هستى نمادى از جمال اوست و به هرجا كه بنگرى ، نمودى از جلوهء او را به تماشا نشسته‌اى ، و هيچ چيز آشكارتر و برتر از او نيست ، و اوست ژرفا و قلب هستى و باطن هر باطن كه محرم‌تر از او نيست » « 2 » .\r\n\r\n\r\n","description":"","footnote":"\r\n( 1 ) . نهج البلاغه ، خطبه 64 .\r\n( 2 ) . نهج البلاغه ، خطبه 95 .\r\n","page_name":" 103 ","page_number":103},
  {"content":"\r\n\r\nو مضمون مشابه آن را مىتوان در خطبه 100 مشاهده نمود :\r\n« الأوّل قبل كلّ أوّل ، و الاخر بعد كلّ اخر ، بأوّليّته وجب أن لا أوّل له ، و باخريّته وجب أن لا اخر له ؛\r\nاو نخست نخستين است و پايان است پايان را . و چون عالم هستى از فيض وجود او سرچشمه گرفته است ، پس واجب آمد كه پيش از اويى نباشد ؛ و از آنجا كه نهايت هستى است و هر چيزى قوامش به اوست ، پس لازم آمد كه پايانى بر او نباشد » « 1 » .\r\nامّا واقعا پيدايى و پنهانى پروردگار و نخستينى و پايانى آفريدگار ، به چه معناست ؟\r\nقرآن مجيد نيز خداوند را به ظاهريّت و باطنّيت و اوّليّت و آخريّت ، ستوده است « 2 » . در برخى از آياتش هم خداوند ، نور آسمان و زمين و شاهد و گواه بر وحدانيت خويش معرفى شده است « 3 » . گاهى هم همه جهان را « وجه الله » دانسته است . « 4 »\r\nحال به تفاسير گوناگونى كه اهل نظر دراين‌باره دارند ، مىپردازيم .\r\n\r\n\r\n","description":"","footnote":"\r\n( 1 ) . نهج البلاغه ، خطبه 100 .\r\n( 2 ) . « هو الاوّل و الاخر و الظّاهر و الباطن » ، سوره حديد ، 3 .\r\n( 3 ) . « اللّه نور السّموات و الارض » ، سوره نور ، 35 .\r\n( 4 ) . « أينما تولّوا فثمّ وجه اللّه » ، سوره بقره ، 115 .\r\n","page_name":" 104 ","page_number":104},
  {"content":"\r\n\r\n\r\nبرّرسى موضوع از نگاه اهل نظر\r\n\r\n1 - ديدگاه اهل تصوّف\r\nگروهى از صوفيان برآنند كه هستى مطلق جهان و وجود چيره بر آن و دربر دارنده‌اش ، خداوند است او كلّ جهان ، حتمى و ضرورى ، و بىنياز و نامحدود است و اين صفات را « حقيقة الوجود » و « اصل هستى » ، در خويش نهفته دارد . اصل هستى ، كه گستره‌اش بر همهء جهان سايه افكنده و فراز و فرودش را دربر دارد ، در آنچنان رهايى و نامحدوديتى بر سر مىبرد كه هيچ حدّى را برنمىتابد و هرچه را كه نام موجود بر خويش مىنهد زير سايه دارد .\r\nاصل وجود ، ضرورى ، بىنياز و واجب است ، زيرا اگر چنين نباشد پس به ديگرى نيازمندانه مىنگرد درحالىكه آن ديگرى نيز خود زير مجموعه‌اى است از اين اصل ! مگر آنكه بگوييد آن ديگرى را مجموعه اعدام و نيستىها جاى دارد ؛ آيا عدم و نيستى هيچ و نادار ، امكان و توانى دربر دارد كه از آن براى رفع نياز كسى يا چيزى بهره برد ؟ ! ازاين‌رو هستى نامحدود و مطلق ، از هر نوع نيازمندى به دور است و آن‌گاه كه چيزى از هر نوع نياز به دور ماند ، بىترديد ضرورى خواهد شد ، چرا كه در غير اين صورت در شمار ممكنات قرار مىگيرد و هستى ممكن هيچ‌گاه چشم نيازش را از ديگرى فرو نمىبندد .\r\nوقتى كه اصل هستى را ضرورى دانستيم ، از اطلاق و رهايى آن از زمان و مكان و هر قيدى پرده برافكنده‌ايم ، چرا كه اگر از هر قيدى رها نبود ،\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nنيازمندانه به ديگرى مىنگريست و اين با ضرورى بودن او ناسازگارى داشت .\r\nاز سوى ديگر ، تمام صفات همچون علم و قدرت و حيات و اراده كه حكايتگر نوعى از كمال هستند ، همه از وجودند و به هستى مطلق بر مىگردند . اين صفات ، خود نوعى وجودند و غير وجود چيى نيست تا ذاتى يا صفتى داشته باشد ، پس تمام صفات كمال به حقيقت وجود و اصل هستى برمىگردند .\r\nبنابر آنچه گذشت ، هر صفتى كه براى خداوند آورده‌اند ، صفت وجود مطلق و نامحدود نيز هست . پس وجود مطلق ، پس وجود مطلق ، نور آسمان و زمين است و بدون آن ، همه چيز از عرصهء هستى رخت برمىبندد و در ظلمت محض فرو مىرود . اوليّت و آخريّت و ظاهريّت و باطنيّت از آن هستى نامتناهى بوده و « وجه اللّه » چيزى نيست جز وجود مطلق .\r\nديديم كه از رهگذر يكسانى محض صفات خدا و وجود مطلق ، خدا و وجود مطلق يكى شد ، ولى جهان هستى تغيير مىكند و دگرگون مىشود در حالى كه خدا از هر تغييرى بر كنار مىماند . پس تغييراتى همچون مرگ و حيات و پيرى و جوانى را چگونه مىتوان پذيرفت ؟ امّا بىشك همهء اين دگرگونىها در صورتهاى عارض بر حقيقت هستى نمايان مىشوند : « من و تو عارض اصل وجوديم » ، و گرنه حقيقت وجود هيچ‌گاه تغيير نمىپذيرد و همواره در ثبوتى محض به سر مىبرد . شبسترى چنين سروده :\r\n جهان جمله فروغ نور حق دان * حق اندر وى ز پيدايى است پنهان \r\n\r\n","description":"","footnote":"","page_name":" 106 ","page_number":106},
  {"content":"\r\n\r\nصاحب فصوص گويد : خداوند هيچ‌گاه در غيبت و نهان به سر نبرده و همواره ظاهر و آشكار بوده است و جهان هميشه پنهان بوده و هرگز آشكار نشده است . « 1 »\r\nيكى از عرفا ، حتّى همين ظواهر پيداى هستى را « وجه اللّه » مىداند :\r\n حجاب روى تو هم روى توست در همه حال * نهان ز چشم جهانى ز بس كه پيدايى \r\nعارفى ديگر مىگويد : « ليس فى جبّتى الّا هو ؛ در اين رداى من جز خدا نيست » و البته ردا را نيز خدا بدان !\r\nبنابراين ، واقعيت ثابت اشيا و در اشيا ، خداوند است و آنچه تغيير مىپذيرد ، صورتهايىاند كه حدودى ظاهرى و اعتبارى بيش نيستند .\r\nروشن است كه سخن صوفيه بر همه خدايى دلالت نمىكند ، بلكه مرادشان آن است كه بگويند « من و تويى » اعتبارى است و اصل ثابتى در موجودات جز خدا نمىتوان يافت .\r\n\r\nنقد نظريهء صوفيه\r\nتا اينجا بر نظريه برخى صوفيان درباره آيات و خطب محل بحث ، به دور از اصطلاحات خاص عرفانى و به طور فشرده نظر كرديم ، حال نوبت به نقد اين نظريه مىرسد . به نظر مىرسد كه نظريه ياد شده با آنچه قرآن و\r\n\r\n\r\n","description":"","footnote":"\r\n( 1 ) . البته احتمال مىدهيم در ژرفاى انديشه عرفاى بزرگ ، معنايى برتر نهفته باشد .\r\n","page_name":" 107 ","page_number":107},
  {"content":"\r\n\r\nنهج البلاغه بر آن است ، همخوان نيست و به خودى خود نيز كاملا نادرست است .\r\nبراساس اين نظريّه ، به موجب يكسانى صفات هستى مطلق و صفات خدا ، رابطهء اين همانى ميان اين دو به سامان مىرسد ، يعنى هستى مطلق همان خداست و خدا ، هستى مطلق . امّا ببه باور ما ، يكسانى صفات اين دو بر يكى بودن خدا و هستى مطلق دلالت نمىكند . واقع اين است كه اگر در حقيقت هستى و مطلق الوجود ، صفات مزبور جريان دارد ، فقط به خاطر اين است كه در ميان « مطلق الوجود » وجود خاص باريتعالى مىباشد و گرنه وجودهاى ديگر نه ضرورى هستند و نه مطلق و نه بىنياز . ازاين‌رو خداوند است كه هسته مركزى اصل هستى مىباشد و همه صفات حقيقة الوجود به خاطر اوست .\r\nحال به دليل آنكه در ميان موجودات زير چتر هستى مطلق ، وجود خاص خداوند نيز هست ، صفات كماليهء اين وجود خاص را به سوى هستى مطلق و بىدامنه روان مىكنيم و آن را به صفات وجود خاص خداوند ، همچون بىنيازى ، ثبوت و اطلاق ، مىآراييم .\r\nخداوند هستى ، خاستگاه اصلّى وجود و آورندهء صفات مطلق هستى است و همهء موجودات ديگر بر محور ذات باريتعالى مىچرخند و شعاع وجودى او هستند . وقتى خداوند را به « يك بودن » مىستاييم . يعنى او را از هر نظر « يك » و منحصر بفرد مىدانيم ؛ در بساطت و يكتايى و يگانگى ، امّا از ستودن حقيقت وجود ( هستى مطلق ) به يك معنا بودن ، معناى وحدت\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nسنخى در سر داريم نه وحدت شخصى جزيى .\r\nوحدت سنخى يعنى تمامى موجودات جهان در يك اصل شريكند و آن اصل مشترك و فراگير ، وجود است و از همين روى همگى در « وجود » همانندند ؛ همه وجودند و از يك حقيقت برخاسته‌اند و نظير اين سخن را فلاسفه در مبحث سنخيّت علّت و معلول مطرح كرده‌اند .\r\nهر چيزى را كه بتوان بر آن نام وجود نهاد ، بر گرد وجود پروردگار هستى در گردش است و شعاعى از آن خورشيد فروزان هستى به شمار مىرود . به سخن صحيح‌تر فلاسفهء ژرف‌انديش اسلامى ، وجود موجودات ، وجود خدا را سايه ( فىء ) است و اوست نور مطلق هستى و قرآن‌كه بر نور بودن خدا براى آسمان و زمين انگشت مىنهد ، نه آسمان و زمين را هيچ مىانگارد و نه آنها را خدا مىخواند بلكه تنها مىگويد : خداست نور آسمان و زمين .\r\nو نيز قرآن موجودات را « وجه اللّه » مىداند نه « اللّه » . وجه خداوند ، همانند تمامى موارد اطلاق كلمه « وجه » ، اولين تجلى الهى است كه به نظر مىرسد اوّلين تجلى الهى را بايد در همان وجود عمومى خلقى كه به طور گسترده از خداوند صادر شده است ، جستجو كرد . فلاسفه اين وجود خلقى را كه اصل و ريشه و خاستگاه همه مخلوقات است ، « وجود منبسط » مىخوانند .\r\nاين حقيقت كه خداوند هميشه ظاهر است و هيچ‌گاه غايب نبوده كاملا سخن درستى است ، امّا توضيح صحيح آن با تأكيد بر عينيّت هستى مطلق و\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nخدا سامان نمىيابد ، بلكه آن‌گاه معناى صحيح مىيابد كه بگوييم جهان فعل خداست و هر چيزى از رهگذر فعل به پديدارى و ظهور مىرسد و معناى واقعى « وجه اللّه » نيز چيزى جز اين نيست .\r\nعبارت « من و تو عارض اصل وجوديم » نيز كاملا سخن درستى است ، امّا « اعتبارى و عارضى بودن من و تو » به چه معناست ؟ يعنى من و تو اصلا وجود نداريم ؟ ! اينكه خلاف واقع است ؛ چشم باز و گوش باز و اين عمى !\r\nپس بايد گفت كه عارضى بودن وجود من و تو به اين معناست كه ما از اصالت و استقلال وجودى بىبهره‌ايم و جملگى فعل خداوندگاريم و وابسته و نيازمند به او .\r\n\r\n2 - نظريه انطباق تعبير « هو الاول و الاخر » بر « برهان صديقين »\r\nبرخى متفكران معاصر برآنند كه آيات « هو الأول و الآخر » و ديگر تعابير مشابه آن با برهان فلسفى صديقين همداستان است « 1 » . پس براى دستيابى به معناى آيات مورد بحث و كلام على عليه السّلام در نهج البلاغه ، بايد به سوى فيلسوفان رفت و از برهان صديقين سخن به ميان آورد .\r\nمحقّقان فيلسوف در پى راهى بوده‌اند كه خدا را به طور مستقيم و بدون واسطه‌گرى موجودات اثبات كنند . آنها بر چنين راهى « صدّيقين » نام\r\n\r\n\r\n","description":"","footnote":"\r\n( 1 ) . براى توضيح بيشتر اين مطلب ر . ك : اصول فلسفه و روش رئاليسم ، علامه طباطبائى ، ج 5 ، ص 77 .\r\n","page_name":" 110 ","page_number":110},
  {"content":"\r\n\r\nنهاده‌اند و در تقرير اين راه به يك‌گونه سخن نگفته و به اختلاف رفته‌اند .\r\n\r\nالف ) تقرير ابن سينا از برهان صديقين\r\nابو على سينا ، فيلسوف شهير اسلامى ، بر آن است كه براى رسيدن به خدا نيايد به واسطه قرار دادن موجودات دل‌خوش داشت ، چرا كه اين راهى بس دور و دراز است ، پس بايد در پى راهى بود كه مستيم و بىواسطه ، خداوند را رهنمون گردد . او در توضيح آن راه مستقيم مىگويد :\r\n« با توجه به توضيحاتى كه گذشت ، به طور مسلّم در جهان موجودى هست . « 1 » اين موجود يا موجودات يا واجب الوجودند يا ممكن الوجود . اگر واجب الوجود باشند ، ما به منظور خود رسيده‌ايم و به اثبات وجودى واجب دست يافته‌ايم و چنانچه در دايره ممكنات قرار گيرند ، به طور حتم به موجودى واجب مىرسند ، زيرا موجودات امكانى در ذات و نهاد خويش فقير و محتاجند و هستى خويش را وامدار موجودى ديگرند و به ناچار به موجودى واجب وابسته‌اند . با اين توضيح ، اصل وجود ، مستقيم و\r\n\r\n\r\n","description":"","footnote":"\r\n( 1 ) . اين مطلب احتياجى به دليل ندارد ، همين كه سوفسطيگرى و هيچ‌انگارى واقعيت را باطل كرديم ، وجود جهان خارج از ما اثبات مىشود . ابن سينا شايد هم همين بيان را در صفات خداوند نيز جريان ميدهد و مىخواهد بگويد كه وقتى اصل وجود واجب ثابت شده ، بايد چنين وجودى كامل و بىنياز هم باشد ، در اين صورت همهء صفات كماليه را داراست . شايد ابن سينا در نظر دارد كه صفات خداوند همچون وجود اوست ؛ يعنى همانگونه كه وجودى در خارج به صورت ممكن يا واجب هست ، علمى نيز در خارج مىتوان يافت به صورت ممكن يا واجب ديگر صفات خداوند نيز چنين‌اند .\r\n","page_name":" 111 ","page_number":111},
  {"content":"\r\n\r\nبىواسطه از چهرهء وجود واجب پرده برافكند و از وساطت آفريدگان براى وصول به آفريدگار ، پرهيز شد » .\r\nاو در اهميّت روش خود مىگويد : « بنگر كه بيان ما در ثبوت يگانگى و كمال خداوند به چيزى جز دقّت در خود وجود محتاج نبود و از احتياج به اعتبار فعل و خلق بر كنار بود . البته چنين راهى نيز دلالتگر است ، امّا آنچه گفتيم بيشتر به شايستگى و سترگى آراسته است . آن‌گاه كه نيك در وجود نگريستيم ، خود وجود « من حيث هو » گواه وجود خداوند خواهد بود و همين وجود ، گواه صفات خداوند نيز هست . آيهء كريمهء « سنريهم آياتنا فى الآفاق و فى أنفسهم حتّى يتبيّن لهم أنّه الحقّ » « 1 » ؛ به زودى آيات خود را در جهان و انسان نشانشان مىدهيم تا برايشان روشن شود كه اين حقى است از پروردگارشان » ، با بيان مرسوم فلاسفه كه با وساطت خلق مىتوان به خدا رسيد ، سازگار است و آيهء كريمهء « او لم يكف بربّك أنّه على كلّ شىء شهيد « 2 » ؛ آيا پروردگارت كه بر هر چيز گواه است ، خودش كفايت نمىكند ؟ » با روش ما ، كه از واسطه‌گرى مخلوقات تهى بود ، سازگارى دارد « 3 » .\r\nهرچند كه برهان ابن سينا در ابتدا يك موجود را مفروض دانسته و اولين مقدمهء دليلش گرفته ، ولى او از وجوب و امكان يك موجود مطلق ، خواه واجب و خواه ممكن ، به عنوان مقدمهء دليل خويش بهره برده نه از وجودات خاص كه معمولا از طريق آنها به خدا مىرسند . به اعتقاد صدر المتألهين شيرازى ، ابن سينا نزديك‌ترين راه را به برهان صديقين برگزيده\r\n\r\n\r\n","description":"","footnote":"\r\n( 1 ) . سورهء فصلت : آيه 53 .\r\n( 2 ) . سورهء فصلت : آيه 53 .\r\n( 3 ) . اشارات و تنبيهات ، ج 3 ، ص 166 .\r\n","page_name":" 112 ","page_number":112},
  {"content":"\r\n\r\nنه خود آن برهان را ، زيرا در تبيين او « امكان » واسطه قرار گرفته است ، چنان كه در برهان طبيعيين ، حركت اجسام و در برهان متكلمان ، حدوث مخلوقات واسطه شده است .\r\n\r\nب ) تقرير صدر المتألهين از برهان صدّيقين\r\nهمانطور كه كه ديديد در تقرير ابن سينا از « امكان موجود » سخن به ميان آمد . به دليل اين واسطه‌گرى ، صدر المتألهين از راهى سخن مىگويد كه هيچ واسطه‌اى در آن راه نيابد . خلاصهء سخن صدر الدين شيرازى ( ره ) كه در الهيّات اسفار و برخى كتب ديگر او آمده ، اين است :\r\n« در حقيقت وجود و مطلق هستى به دقّت مىنگريم تا اينكه به طور مستقيم هستهء مركزى آن حقيقت ، يعنى ذات بارى تعالى ، خويشتن را بر ما نمايان سازد بدون اينكه به واسطه كردن صفات موجودات يا خود آنها چشم بدوزيم . حقيقت وجود ، حقيقى است خارجى و داراى أصالت و اصالت به اين معناست كه مفاهيم و ماهيات به بركت « وجود » در دامان هستى فرو افتاده‌اند . حقيقت وجود هرگز عدم را نمىپذيرد و به اصطلاح فلاسفه حيثيت وجود ، حيثيت اباى از عدم است . حقيقت وجود ، در غنا و بىنيازى مطلق به سر مىبرد و از همه كمالات بهره‌مند است و تمام كمالات موجود در جهان هستى به آن بازمىگردد و چيزى جز آن نتوان يافت كه منشأ و خاستگاه كمالات باشد . حقيقت نامحدود وجود ، هيچ حدّى را برنمىتابد و جايى و چيزى را نمىيابيم كه بتواند از آن حقيقت نا\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nمحدود بگريزد ، زيرا هر چيزى در هر كجا كه قدم نهد « حقيقت وجود » قد برافراشته است . « حقيقت وجود » و « وحدت » دو همراه هميشه‌اند و وجود با وحدت گسترده‌اش همه چيز را فراگرفته است . تمامى موجودات ، مراتب يك حقيقت واحد و فراگير به نام وجودند و به همين جهت در اصطلاح فلاسفه ، آن حقيقت « حقيقت مشككه » نام نهاده شده ، حقيقتى واحد كه داراى درجات و مراتب فراوان و گوناگون است و گاه مىگويند كه آن حقيقتى است واحد و در عين حال كثير .\r\nبا طرح مقدّمات ياد شده به اين واقعيت مىرسيم كه حقيقت وجود ( هستى مطلق ) ضرورى ، مطلق ، نامحدود و داراى همه صفات كماليه است .\r\nاگر به موجودات جزيى طبيعى درست بنگريد ، مىبينيد كه در نهاد و ذاتشان نه وجودى ضرورى نهفته است و نه از اطلاق و بىشرطى در تحقّق بهره‌اى دارند و نه با ، بىنيازى همداستانند ، بلكه وجود تك‌تك آنها به شرط وجود علتشان پاى در هستى مىنهد و در نتيجه ضرورتشان و نيز كمالات وجوديشان از علتشان برمىخيزد نه از ذاتشان .\r\nاز رهگذر نظر به مجموع آنچه گفته شد درمىيابيم كه تنها هستهء مركزى وجود ، خداوند است و فقط او به اطلاق و بىنيازى و ضرورت ستوده و « حقيقة الوجود » از او قائم به خود است . وجودات ديگر شعاع اويند و نمىتوان بر آنها نامى جز « محض الارتباط » و « عين الربط » نهاد .\r\nخلاصه اينكه تنها « حقيقت وجود » همراه هميشگى و همدم دائمى « ضرورت » است و وجودهاى جزيى از اين همراهى و همداستانى بر\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nكنارند . پس مىتوان وجودى را نشان داد كه از ضرورت و ديگر صفات كمالى بهره‌مند است ؛ آن وجود ، زمين و آسمان و خورشيد ديگر موجودات نيست آن وجود ، همان خداست .\r\nبنابراين ، حقيقت وجود و هستى مطلق كه همه هستى را فراگرفته ، از مراتبى فرعى و تبعى و ظلّى برخوردار است جز آن مرتبه واحدى كه نور مطلق است ، مرتبه‌اى اصيل و خداوندگارى كه تمام داشته‌هاى « حقيقت وجود » از رهگذر آن به چنگ آمده است : پس آن حقيقت اصيل و نور مطلق كه جز « خداوند » چيز ديگرى نيست ، اوّل و آخر و ظاهر و باطن و نور آسمانها و زمين است . حقيقت وجود كه اوّل و آخر و ظاهر و باطن و همهء جهان خوانده مىشود ، به موجب آن مرتبهء اصيل بدين مقام فراگير دست يافته است . مرحوم صدر المتألهين ( ره ) برهان خويش را « برهان صديقين » مىنامد ، برهانى كه در آن از امكان يا ديگر صفات موجودات اثرى در بين نيست .\r\nبراساس اين برهان ، موجودات از واسطه‌گرى در رسيدن به خداوند بر كنار شدند و از رهگذر حقيقت وجود ، مرتبهء كامل آن يعنى خدا ، رخ بر افروخت و به ميان آمد و وجود در جايگاه دليل و مدلول قرار گرفت ، با اين تفاوت كه دليل ، وجود مطلق و فراگير و بىدامنه است و مدلول ، مرتبه‌اى از آن حقيقت نامحدود ، مرتبه‌اى كه خدايش مىناميم . منظور از برهان صديقين هم چيزى جز اين نيست ؛ يعنى برهانى كه دليل و مدلول آن يكى باشد و موجود ديگرى روشن‌تر و ظاهرتر از خدا دانسته نشود . اگر\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nموجودى واسطه در شناخت خدا شد ، خدا را نسبت به آن غايب و پنهان قلمداد كرده‌ايم . در اين روش برهان معلوم مىشود كه حقيقت وجود فقط خداوند است و ديگر وجودهاى عالم همگى شعاع همان وجود ضرورى ، حتمى ، ابدى و ازلى هستند . بديهى است كه اين روش نميگويد همه خدا هستند بلكه ميگويد : همه ، جز خدا ، عدم هستند و فقط خداوند ، وجود است ، آنها همه شعاع اويند . اينستكه در قرآن كريم نيز عالم امكان همگى بعنوان آيات خدا مطرح ميشوند ، يعنى اگر آنها را مستقل ببينى عدمند ، اگر نشانهء خدا ببينى آيهء او و شعاع او هستند .\r\n\r\nبررسى نقّادانهء تقرير ملّا صدرا\r\n\r\nاشكال اوّل\r\nمنظور از « حقيقت وجود » چيست ؟ دراين‌باره دو مسأله پيش روى ما است : مفهومى كلّى از وجود هستى و وجودهاى خاص . ما نخست به وجودهاى خاصّ طبيعى و مادّى كه در اعتقاد ما مخلوقند ، دست مىيابيم و آن‌گاه از اين وجودهاى خاص ، يك مفهوم كلى و ذهنى به نام « وجود » انتزاع مىكنيم . پس بر پايهء تحليل عقلى ، وجودهاى خاصّ به يك وجود باز مىگردد و وجود هر يك در اصل وجود با وجودهاى ديگر تفاوتى ندارد ؛ پس آيا هيچ تفاوتى ميان وجودهاى خاص نيست ؟ !\r\nالبته كه هست ، فرق وجودهاى خاص در خصوصيات ويژهء هر كدام است . با تحليل مزبور مىگوييم كه علاوه بر مفهوم كلّى وجود ، به حقيقت\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nوجود پرگستره واحاطه كننده نيز رسيده‌ايم . آن‌گاه پس از اين تحليل عقلى كه از ملاحظهء وجودهاى جزئى بدست آمد ، به بررسى احكام و خصوصيات هستى مطلق مىپردازيم و برهان صدّيقين را آغاز مىكنيم ؛ پس بازهم به ناچار از وجودهاى خاص به آغاز برهان دست زديم .\r\nتنها مىتوانيد بگوييد كه ملاحظهء وجودهاى خاص و آغاز برهان از آن را مىپذيريم ، ولى اين لحاظ ، مقدمهء استدلال نيست بلكه براى گرفتن مفهوم يا حقيقت مطلقهء وجود كه در ديگر مسائل فلسفى نيز به كار مىآيد ، ناچار از طىّ اين راهيم و اساسا براى مفهوم‌گيرى يا دستيابى به حقيقت مطلقهء هر چيزى از همين راه بايد گذر كرد . پس در هر صورت ، پيشاروى مقصودمان يعنى رسيدن به « اللّه » ، راهى جز آنچه گفتيم نهاده نيست ، حال بر اين راه هر نامى كه مىخواهيد . بنهيد ، بنهيد . اينكه بگوييد اين راه براى فلان مسأله كارگشاست و از اين مسأله مستقيما گرهى نمىگشايد ، مربوط به بحثهاى مدرسه‌اى است و گرنه به هر حال از سپرى نمودن اين راه و انجام اين حركت ذهن ، گريزى نيست .\r\n\r\nاشكال دوم\r\nمطلب ديگرى كه تفكّرى ژرف مىطلبد اين است كه در جهان خارج از ذهن ، وجودهاى خاصّى همچون افراد انسان ، افراد درخت ، افراد سنگ و . . . به چشم مىخورد ، امّا آيا جز افراد ، حقيقت وجود مطلق و فراگيرى كه وجود خاص افراد را دربر گيرد يا چيزى ديگر به نام ماهيت و مفهوم\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nكلى ، كه ماهيت و مفهوم وجود خاص افراد را فراگيرد ، نشان از خويش دارد ؟\r\nدر علم منطق مسأله‌اى مطرح است كه براساس آن پاسخ پرسش ياد شده به دست مىآيد . در اين مسألهء منطقى مىپرسيم كه آيا افزون بر افراد انسان ، يعنى زيد و عمرو و . . . ، انسان نيز هست ؟ آيا كلى طبيعى وجود خارجى دارد يا تنها افراد كلى طبيعى در خارج موجودند و از كلى طبيعى خبرى در خارج نيست ؟ و اگر وجود خارجى كلى طبيعى پذيرفتنى است ، چگونه در خارج وجود مىيابد ؟ به گونهء اتحاد با هر فرد خويش ، تا هر فرد نيز يك كلّى طبيعى قلمداد گردد و به گفتهء مرحوم سبزوارى ، كلّى و افراد چون فرزندان و پدران متعدد ميباشند ؟ يا به صورت كلّىاى واحد و فراگير و محيط همچون فرزندان يك پدر ؟\r\nدر اين مسأله اقوال گوناگونى است كه اينك نمىتوان به طرح آن اقوال و ادلّهء آن و منظور از طرح اين بحث پرداخت . « 1 » تنها به اين نكته گوشزد مىكنيم كه محققان از فيلسوفان و منطق دانان برآنند كه كلّى طبيعى نيز به نوعى در خارج از ذهن وجود دارد ، امّا وجود آن همان وجود فرد و متحد با آن است . در حقيقت بر هر فرد كلّى طبيعى ، كلّى طبيعى اطلاق مىشود ، چرا كه ميان كلّى طبيعى و افراد آن ، رابطه « اين همانى » و « عينيت » برقرار است ، پس در جهان كنونى ، ميلياردها انسان مىتوان يافت نه ميلياردها فرد انسان و يك انسان . ولى در مقابل ، به اعتقاد برخى ديگر از فلاسفه ؟ ؟ طبيعى به\r\n\r\n\r\n","description":"","footnote":"\r\n( 1 ) . رك : المنطق المقارن و مقصود الطالب ، محمد على گرامى قمى ، تهران ، منشورات اعلمى .\r\n","page_name":" 118 ","page_number":118},
  {"content":"\r\n\r\nصورت وجود واحد و وسيع و محيط ، همراهى افراد مىكند همچون پدر و فرزندان بسيار .\r\nبنيان‌گذار اين نظريه كه معاصر ابن سينا بود ، با او پيرامون عقايد خويش به مناظره پرداخت و ابن سينا در ردّ نظريهء او پيرامون كلّى طبيعى كتابى نگاشت . به گفتهء ابن سينا : « او مردى بود سالمند و محاسن بلند كه او را در همدان ديدم » . بعدها نظريهء مزبور به نام رجل همدانى در كتب علمى به ثبت رسيد . به گفتهء ابن سينا ، رجل همدانى قائل بود كه يك طبيعت جامع همهء افراد داريم كه براى افراد خويش همچون پدر است و افراد ، فرزندانىاند براى همان يك پدر ؛ يك انسان داريم و ميلياردها فرد انسان .\r\nبرخى از دانشمندان غربى نيز بر همين عقيده‌اند همچون الكسيس كارل ، نويسنده كتاب « انسان موجود ناشناخته » . به باور او ما همواره با فرد انسان روبروايم نه با انسان .\r\nفلاسفهء اسلامى همداستان باهم بر نظريهء رجل همدانى خط بطلان كشيده‌اند . يكى از ايرادات آنها اين است كه اگر كلّى طبيعى ، صورت وجود خاصّ خارجى به خود گرفت و به هستى راه يافت . به طبع در ميان افراد خارجى خود نيز راه خواهد يافت . بنابراين در حقيقت ، يك موجود خاص خارجى هم عالم است و هم جاهل ، هم در اين مكان است و هم در آن مكان و خلاصه آنكه با همه صفات متضّاد و متناقص همراه مىشود . به نظر مىرسد كه اگر رجل همدانى و امثال او در نظريه خويش نيك مىنگريستند ، هرگز به چنين نظريه باطلى روى نمىآوردند .\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nاما شگفتا از آن كسانى كه مخالف اويند ، ولى ناخودآگاه در همان راه قدم مىنهند كه رجل همدانى قدم نهاد ! « 1 » از همين روى استاد بزرگوارم ، مرجع دينى بزرگ تشيّع ، بر آن تأكيد داشت كه رجل همدانى فراوان است ! نگارنده بر آن است كه تقرير صدر المتألهين از برهان صديقين در همان دام گرفتار آمده كه نظريه رجل همدانى گرفتار آن شد . آنچه كه در بيرون از ذهن آدمى وجود مىيابد ، جز وجودهاى خاص چيز ديگرى نيست و به غير اين وجودات ، موجودى ديگر به نام « حقيقت وجود جامع » به وصف جامعيت نمىتوان يافت ، مگر آنكه نظريه رجل همدانى را كه بر بطلان آن پاى فشرديم ، بپذيريم .\r\nبراساس ديدگاه قابل قبول ، حقيقت وجود تهى از وصف جامعيت هيچ‌گاه از ارتباط با افراد روى برنمىتابد ؛ يعنى ميان هر فرد و حقيقت وجود ، رابطهء اين همانى و عينيّت برقرار است . اگر بخواهيم گزاره‌اى در اين مورد ترتيب دهيم ، مىگوييم : « هر فرد ، حقيقت وجود است » . حقيقت وجود همراه با وصف « واحديّت » ، جايگاهى به جز ذهن ندارد و هيچ‌گاه بيرون از ذهن به هستى آراسته نمىشود ، پس وحدت حقيقى وجود تنها در دايرهء مفاهيم پذيرفتنى است نه در خارج از گسترهء مفاهيم . حقيقت وجود به وصف واحديت همچون مفهوم انسان است . مفهوم انسان است . مفهوم انسان در افراد خود ثبوت دارد و از رهگذر مفهوميت خويش « واحد » خوانده مىشود ، ولى افراد انسان و انسانيت آنها هيچ‌گاه واحد حقيقى خوانده نخواهند شد .\r\n\r\n\r\n","description":"","footnote":"\r\n( 1 ) . ر . ك : شرح منظومهء السبزوارى ، « قسم المنطق » ، محمد على گرامى ، تهران ، منشورات اعلمى .\r\n","page_name":" 120 ","page_number":120},
  {"content":"\r\n\r\nاحتمال دارد كه در سخن صدر المتألهين ، وحدت عددى ( واقعى ) با وحدت سنخى درهم آميخته و اشتباه شده باشد . سنخ انسانيت افراد ، واحد است يعنى افراد ، همه انسانند « 1 » و در اصل انسانيت مشترك ، پس نهاد و جوهرهء افراد از يك سنخ واحد برخوردارند ، اما از وحدت حقيقى ( عددى ) بىبهره‌اند و واقعا به « يك بودن » متصف نمىشوند . وجودات خاصّ نيز همچون افراد انسان وحدت سنخى دارند نه وحدت عددى و شخصى . پس آنچه در خارج هست انبوهى است از وجودهايى كه در سنخ و جنسشان « 2 » واحدند ، امّا در وراى ذهن آدمى از حقيقتى واحد به نام « حقيقت واحد وجود » ، كه از وحدت شخصى حقيقى بهره‌مندباشد ، نشانى در ميان نيست .\r\nبنابر آنچه گفتيم ، عقيدهء حكماى پارس قديم كه صدر المتألهين و پيروانش بر درستى آن نظر داده‌اند ، كاملا پذيرفته نمىشود و در اين بحث تنها اعتقاد پذيرفتنى حكماى پارس ، اعتقاد به وحدت سخنى است و چنين وحدتى به نوعى در مفاهيم و ماهيات و از جمله ماهيات نوعيه مانند انسان و حيوانات و گياهان خاص نيز جريان مىپذيرد . همان‌گونه كه مفهوم انسان و طبيعت او از وحدت برخوردار است و انسانيتهاى خارجى بر يك سنخند و از وحدت عددى بر كنار ، وجود نيز مفهومى واحد و يگانه\r\n\r\n\r\n","description":"","footnote":"\r\n( 1 ) . فقط تا بدين حدّ وحدت دارند ، و گرنه انسان چيزى نيست كه ماهيت و ذات ثابتى داشته باشد و هر شخصى تا نميرد ذات ثابتى نخواهد يافت و فقط بعد از مرگ ، چيستى و حقيقت هستى او آشكار مىشود .\r\n( 2 ) . دقت شود كه منظور ، جنس منطقى نيست .\r\n","page_name":" 121 ","page_number":121},
  {"content":"\r\n\r\nدارد ؛ مفهومى كلى كه جز ذهن جاى ديگرى براى آن نمىتوان يافت .\r\nبر پايهء اين تشابه ، وجودات خارجى بر يك سنخ هستند و در اصل وجود همانند همند و در هستى شريك . وجودات انبوه خارجى تنها در وحدت سنخى مشتركند ؛ يعنى در اصل وجود و در چنين وحدتى سخن از مراتب گوناگون هستى به ميان مىآيد و سخن حاجى سبزوارى كه مىگويد :\r\n الفهلويون الوجود عندهم * حقيقه ذات تشكك تعم\r\nمراتب غنى و فقرا تختلف * كالنور حيث ما تقوى و ضعف » « 1 » \r\nتنها در وحدت سنخى قابل قبول است . خلاصه آنكه اعتقاد به خارجى بودن « حقيقت وجود واحد » تنها سزاوار رجل همدانى است نه ديگران .\r\nمطلب ديگر آنكه وقتى حقيقت وجود از وحدت شخصى واقعى تهى است و تنها وحدت سنخى و مفهومى را داراست ، آنچه پيرامون خود مىبينيم همگى وجودات خاصى هستند كه جملگى محتاجند و غير ضرورى و اين آغازين نقطه رسيدن به خداست ؛ يعنى وساطت وجودات امكانى نيازمند ، براى دستيابى به خدا . از همين روى ، برهان « حقيقة الوجود » را نمىتوان برهان صديقين دانست و به نظر مىرسد تعبيراتى هم كه از قرآن و نهج البلاغه ياد شد بر اين برهان تطبيق نمىكند . عبارت « هو الأول و الآخر و الظاهر و الباطن » ، خداوند را « ظاهر » و « باطن » و « اول » و\r\n\r\n\r\n","description":"","footnote":"\r\n( 1 ) . ترجمه : وجود نزد فلاسفه ايران قديم ، حقيقتى است داراى مراتب مختلف ؛ مراتبى كه در نياز و بىنيازى مختلفند ؛ همچون نور كه شدت مىپذيرد و كاستى مىگيرد .\r\n","page_name":" 122 ","page_number":122},
  {"content":"\r\n\r\n« آخر » جهان مىخواند و ما مىدانيم كه جهان يعنى همين وجودات خاص نه عنوان حقيقة الوجود و نه وجود واجب حق تعالى فقط ، پس بايد ديد كه منظور حقيقى قرآن از « هو الاول و الاخر و الظاهر و الباطن » چيست ؟\r\n\r\nرد اشكال دوم و نظرنهايى\r\nولى با اين همه ، شبهه مزبور وارد نيست ، چرا كه در نظر عده‌اى از اهل معرفت و عمق فلسفه ، « وجود » يك حقيقت شخصى است نه يك طبيعت كلى . ليكن معمولا اين مطلب تصريح نميشود ، زيرا معتقدند درك اين مطلب درخور عموم بلكه اكثر خصوص هم نيست و مرحوم صدر المتألهين هم در كمال تحفظّ و رعايت بر اين معنا تصريح مىكند . « 1 » حال كه دانستيم از نظر فيلسوفان محقق ، وجود يك شخص است نه يك مفهوم كلى ، چنين از خلاصه برهان صديقين سخن به ميان مىآوريم :\r\n1 - « واقعيت » در عالم پديدار است .\r\n2 - « واقعيت » يا « هستى » ، اصيل و ضرورى است ، زيرا هستى « نيستى » را برنمىتابد .\r\n3 - چون هستى ، نيستى را نمىپذيرد ، پس واجب و ضرورى است .\r\n4 - اين هستى واجب و ضرورى ، خداست .\r\n5 - ممكنات ، در ذات و جوهره خويش معدومند و فقط چون جلوه حقّ\r\n\r\n\r\n","description":"","footnote":"\r\n( 1 ) . ر . ك : اسفار ملّا صدرا ، ج 1 ص 71 و 112 و ج 2 ص 292 و 318 و ج 6 ص 23 .\r\n","page_name":" 123 ","page_number":123},
  {"content":"\r\n\r\nو آيه اويند ، از هستى بهره مىگيرند .\r\n6 - جز خدا ، در ذات خويش معدوم است و « ما سوى اللّه » از رهگذر ارتباط با خداوند كه علّت ايجادى آن است ، بالعرض وجود مىيابد .\r\nبديهى است كه چنين تقريرى از برهان صديقين با عقيدهء جاهلان كه مىگويند : « هستى ، خداست ، پس موجودات هم خدايند » بىارتباط است ، بلكه براساس اين تقرير « هستى » همان خداست و موجودات ممكن ، به عنوان ممكن ، همان عدمند و به عنوان آيت او ، جلوات وجودى اويند . در نتيجه ، همه ممكنات در حضرت حقّ فانىاند نه اينكه همه خدا باشند ؛ البتّه درك اين معانى به لطافت نفس ، صفاى باطن و فهم مبانى عميق فلسفه نيازمند است !\r\nبرهان صديقين سهل و ممتنع است ، امّا با همه دقّت و ظرافت نهفته در آن ، مىتواند به اين‌گونه بسيار ساده براى افراد ناآشنا با مبانى فلسفه تقرير شود :\r\nآيا هستى را درك مىكنيد ؟ ! بدون شك آن را مىفهميد . شما دائما مىگوييد : اين هست و آن نيست ، پس معناى هستى روشن است ، مىپرسيم :\r\nآيا هستى ، نيستى است ؟ يا نيستى مىشود ؟ بىترديد مىگوييد : هستى ، نيستى نيست ، پس هستى ، واجب و ضرورى است ؛ يعنى « هستى » هرگز « نيستى » نبوده و نخواهد بود . پس هستى خداست و چون اين وجودات امكانى همه نيستى پذيرند ، پس هستى آنها عاريتى است و فقط جلوه‌اى محدود از جلوات خداست .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\n\r\n3 - نظريه جاهلان صوفى مشرب\r\nبرخى از صوفى مشربان بر نظريه‌اى باطل و بىاساس ، باور يافته‌اند ؛ نظريه‌اى كه هرچند با ظاهر تعابير آيات قرآن و خطب محل بحث سازگارى بيشترى دارد ، ولى بىترديد سخنى است به روشنى باطل . به گفته آنها : همه موجودات يكى هستند . جهان يعنى يك وجود و يك موجود و همان خدا . « 1 »\r\nاين گروه از صوفيّه ، به « وحدت وجود و موجود » قائلند و جهان را همانند پيكر انسان مىدانند ، پيكرى كه اعضاى گوناگون آن ، همه اعضاى يك كالبدند و مجموعا يك موجود به حساب مىآيند . به تعبير مرحوم آملى در تعليقهء خود بر شرح منظومه ، اين صوفيان « جهلة الصوفيه » اند ! پاره‌اى از مثالهاى دربارهء خدا و خلق ، براساس اين اعتقاد جاهلانه ساخته شده است ، مثلا مىگويند : مثل « خدا » و « خلق » ، مثل « نم » و « يم » « 2 » است و مىدانيم كه رطوبت جز آب نيست . رطوبت يعنى دريا ! تعابيرى كه پيشتر از نهج البلاغه آورديم ، در انظر ابتدايى بيشتر اين اعتقاد را برمىتابد ، بر پايهء اين اعتقاد ، معناى « ظاهر و باطن و اول و آخر بودن خداوند » به روشنى چنين است كه جهان يك موجود بيش نيست ، موجودى به نام « خدا » با همهء سعه و احاطهء وجودىاش .\r\n\r\n\r\n","description":"","footnote":"\r\n( 1 ) . يعنى ميان جهان و خدا ، رابطهء « اين همانى » است .\r\n( 2 ) . نم و يم ؛ يعنى رطوبت و دريا .\r\n","page_name":" 125 ","page_number":125},
  {"content":"\r\n\r\n\r\nردّ نظريه\r\nاما با كمى دقّت درمىيابيم كه اين اعتقاد از هيچ اساس و بنيانى برخوردار نيست . مىپذيريم اين سخن درست را كه همه جهان بر گرد خدا مىگردد ، امّا بدين معنا كه جهان جملگى جلوهء خدا و فعل اوست و فعل خدا همين مخلوقاتند . و نيز مىپذيريم كه فعل هر فاعلى ، فانى و محو در فاعل است و از او برمىخيزد ، ولى به اين معنا كه تمام وجود و هستى خلق ، فعل خداست و به او وابسته نه به اين معنا كه هيچ چيزى از خدا جدايى نمىپذيرد ، چرا كه هم اينك مخلوقات را چنين مىيابيم ؛ به گونهء موجوداتى جدا و ممتاز ولى وابسته به خالق و مرتبط با او ، نه اينكه اصلا از موجوديت آنها اثرى در ميان نباشد و فقط فاعل و خالقشان از هستى بهره برده باشد .\r\nپس خداوند به وجودى خاص و جدا از موجودات آراسته است و وجود موجودات نيز از خداوند بر كنار و جداست ، ولى اين جدايى همانند ديگر جدايىها نيست . جدايى وجودى خاص در ميان هست ولى قيموميّت و احاطهء كاملى از سوى خداوند بر همه جهان سايه افكنده است « 1 » . بنابراين بايد در تعابير گذشته به دقّت نگريست تا دانست كه از چه حقيقتى پرده برمىدارد .\r\n\r\n\r\n","description":"","footnote":"\r\n( 1 ) . و به تعبير نهج البلاغه : « مع كلّ شى لا بمقارنة و غير كل شى لا بمزايلة ؛ همراه تمامى اشياء است اما نه به معناى نزديكى و غير از هر چيزى است اما نه به معناى جدايى » خطبه اول . در تعبير ديگر : داخل فى الاشياء لا بالممازجه ، داخل همه چيز است ليكن نه دخول مزجى .\r\n","page_name":" 126 ","page_number":126},
  {"content":"\r\n\r\n\r\nنظر نگارنده : مظهريّت موجودات\r\nبه نظر مىرسد كه تعابى پيشين ، تمامى موجودات را « فانى فى اللّه » مىبيند و آنها را وسيله و آيينه‌اى براى ديدن حق مىداند . پديده‌هاى هستى اصطلاحا « ما به ينظر » اند نه « ما فيه ينظر » . مىتوان به دو گونه آيينه را ديد : گاه در خود آيينه مىنگريد تا از كيفيت آن آگاهى يابيد و آن را بخريد و گاه ديگر ، خودتان را در آيينه مىبينيد نه آيينه را ، بلكه كاملا از آيينه غافليد .\r\nدر آيه كريمهء « الله نور السموات و الارض » نور آسمانها و زمينى كه آنها واقعا موجودند ، خداست . آسمانها و زمين وابسته به اويند و اگر خداوند از هستى روى برتابد ، آسمانها و زمين ، تاريكى و ظلمت خواهند بود . قرآن ، موجودات را حقيقى مىداند ، امّا همه را مظهر حقّ و فانى در او مشاهده مىكند و آيه كريمهء « هو الاول و الاخر و الظاهر و الباطن » نيز بر همين اساس معنا مىيابد . اول و آخر جهان ، ظاهر و باطن آن و همهء هستى ، وابسته به حقند و عين ارتباط با او ، و نبود او يعنى هيچى همه ! اين‌گونه تعابير ، همچون تعابير ما دربارهء امام زمان است كه او را به عنوان قطب عالم امكان و روح جهان مىخوانيم .\r\nجملهء « الاول فلا شىء قبله و الاخر فلا شىء بعده » نيز بر همين مبنا معنا مىشود . همهء جهان وابستهء به خدايند و به اندك التفات او زنده ، پس او را بايد اوّل و آخر جهان دانست .\r\nدر تمام تعابير ياد شده ، « اوّل » و « آخر » به دو معنا مىتواند باشد : اوليت\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nو آخريت زمانى و اوليت و آخريت رتبى . تقدّم رتبى يعنى : خداوند علّت همهء هستى است و هيچ موجودى علّت او نيست . همهء موجودات در پى او روانند و او را هدف و غايت مىگيرند ، ولى او در پى چيزى روان نيست تا آن را هدف و غايتش برگيرد . تقّدم زمانى يعنى : هيچ كدام از موجودات و حتى زمان و حركت ماده كه زمان از آن انتزاع مىشود ، همراه خدا نبوده‌اند « 1 » .\r\nبه نظر مىرسد كه تعابير پيشين با مظهريت موجودات و آيينه ديدن آنها سازگارى بهترى دارد ، پس نمىتوان همهء موجودات را خدا انگاشت يا نمىتوان بر آن شد كه از رهگذر حقيقت مطلقهء وجود مىتوان خدا را ديد و اين گفته درست نيست كه حقيقت مطلق وجود همان وجود خداست .\r\nبراساس تفسير صحيح از آيات و خطب محل بحث ، از نفى موجودات مىپرهيزيم و آنها را به وادى نيستى نمىسپاريم كه چنين چيزى نبايستنى است . موجودات ، جملگى فعل خدايند و فعل خدا را همچون خود او نمىتوان ناديده گرفت ، چرا كه موجودات ، همانند خداوند ، واجب و ضرورىاند ، امّا واجب به غير خويش ، غيرى كه جز خداوند چيز ديگرى\r\n\r\n\r\n","description":"","footnote":"\r\n( 1 ) . چه تعبير ديگرى نمىتواند جاى زمان را بگيرد ؟ صفات و افعال او ، جملگى ، فرازمانىاند و اصلا در زمان نمىگنجند . برخى نيز از كاربرد كلمه زمان دربارهء خدا مىپرهيزد و به جان از واژهء « سرمد » بهره مىبرند و خداوند را موجودى سرمدى مىدانند . اگر بخواهيد مىتوانيد به جاى كلمهء زمان كلمهء دوران را ، در معناى اعم آن ، به كار ببريد و بگوييد : اوليت و آخريت دورانى يا سرمدى . به هر حال ما در پى حقيقت معناييم نه در پى لفظ ؛ وقتى حقيقت آشكار شد ، از هر لفظ مناسبى كه مىخواهيد استفاده بريد .\r\n","page_name":" 128 ","page_number":128},
  {"content":"\r\n\r\nنيست . پس تعابير و جملات پيشين با مسألهء « حقيقة الوجود » ، كه فلاسفه آن را « برهان صديقين » ناميدند ، از هم بر كنار و نامرتبط است .\r\n\r\nملاك دلالت مستقيم برهان صديقين\r\nحال ببينيم كه به چه ملاكى برهان صديقين به طور مستقيم و بدون واسطه‌گرى موجودات ، ما را به خدا مىرساند ؟ اصلا چرا روش استدلال ابراهيم خليل الرحمان را برهان صديقين ندانيم ؟ ابراهيم عليه السّلام ، نياى بزرگ پيامبر اسلام صلّى اللّه عليه و إله ، جهان را فعل و مظهر خدا و فانى در او مشاهده مىكند و از رهگذر تغيير و بىثباتى موجودات بر اين ديدگاه دست مىيابد .\r\nخداوند به هدايت ابراهيم عليه السّلام برمىخيزد و اين هدايت را از رهگذر نشان دادن فناى موجودات در خويش و وابستگى آنها به خدا و آفريده شدنشان توسط حقّ ، ابراهيم ارزانى مىدارد .\r\n« فلمّا جنّ عليه الليل راء كوكبا قال هذا ربّى فلمّا أفل قال لا احبّ الأفلين * فلمّا راء القمر بازغا قال هذا ربّى فلمّا أفل قال لئن لم يهدنى ربّى لأكوننّ من القوم الضّالين * فلمّا رءا الشمس بازغة قال هذا ربّى هذا اكبر فلمّا أفلت قال يقوم انّى برىء ممّا تشركون * انّى وجّهت وجهى للّذى فطر السموات و الارض حنيفا و ما أنا من المشركين « 1 » ؛\r\n\r\n\r\n","description":"","footnote":"\r\n( 1 ) . سوره انعام ، آيات 76 - 79 .\r\n","page_name":" 129 ","page_number":129},
  {"content":"\r\n\r\nوقتى شب بر او پرده افكند ستاره‌اى ديد ، گفت : اين پروردگار من است ، وقتى ناپديد شد گفت : من چيزهايى كه ناپديد مىشود نمىخواهم ، وقتى ماه را فروزان ديد گفت : اين پروردگار من است و وقتى ناپديد شد ، گفت : اگر پروردگار من مرا هدايت نكند ، در زمره گمراهان خواهم شد و وقتى خورشيد را فروزان ديد فت : اين پروردگار من است كه بزرگتر است اما وقتى آن ناپديد شد گفت : اى مردم ! من از آنچه شما شرك مىورزيد ، بيزارم . من خود را به سوى خدايى كه آسمان‌ها و زمين را آفريده است ، خالصانه توجه مىكنم و از مشركان نيستم » .\r\nممكن است بگوييد : نمىتوان اين برهان را برهان صديقين گفت ، چرا كه برهان صديقين ما را مستقيما به خدا مىرساند نه از راه مخلوقات چنان كه سيد الشهداء عليه السّلام در دعاى عرفه فرمود :\r\n« الهى تردّدى فى الاثار يوجب بعد المزار فاجمعنى عليك بخدمة توصلنى اليك . كيف يستدلّ عليك بما هو فى وجوده مفتقر اليك . ايكون لغيرك من الظّهور ما ليس لك ، حتّى يكون هو المظهر لك ؟ ! متى غبت حتّى تحتاج الى دليل يدلّ عليك ؟ و متى بعدت حتى تكون الاثار هى التى توصل اليك ؟ عميت عين لا تراك عليها رقيبا و خسرت صفقةعبد لم تجعل له من حبّك نصيبا . الهى امرت بالرجوع الى الاثار فارجعنى اليك بكسوة الانوار و هداية الاستبصار حتّى ارجع اليك منها كما دخلت اليك منها مصون السّرّ عن النظر اليها و مرفوع الهمّة عن الاعتماد عليها\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nانّك على كلّ شىء قدير « 1 » ؛\r\nخدايا رفت و آمدنم در آثار ، ديدار را دور مىكند ، خودت مرا با خدماتى كه مرا به تو برساند جذب فرما . چگونه بر تو به چيزى استدلال شود كه در وجودش به تو احتياج دارد . آيا غير تو ظهورى كه تو ندارى تا به تو ظهور دهد ؟ تو كى غايب بودى كه نياز به دليل داشته باشى كه بر تو دلالت كند ؟ و كى دور بودى كه آثار ، وسيلهء وصل به تو باشد ؟ كور باد چشمى كه تو را مراقب خود نبيند و زبان بار باد معامله بنده‌اى كه از محبّت بهره‌اى به او نداده باشى . خدايا فرمان دادى كه به آثار رجوع كنم . خودت مرا با لباس انوار و هدايت بينايى به سويت برگردان تا همانطور كه از آنها به سوى تو آمدم باز از آنها به سوى تو بازگردم . چنان كه كه سر و باطنم از نظر و ديدن آنها محفوظ باشد و همتم از اعتماد بر آنها بالاتر رود كه تو بر هر چيز قادر و توانايى » .\r\nيا آنكه امام سجاد عليه السّلام فرمود :\r\n« أنت دللتنى عليك و لو أنت لم أدر ما أنت « 2 » ؛\r\nبا تو ترا شناختم و تو مرا به خودت دلالت نمودى و به سويت خواندى و اگر تو نبودى نمىدانستم تو كيستى » .\r\nهمان‌گونه كه مىبينيد در سخنان آن دو امام همام واسطه بودن موجودات نفى شده و حتى دور كردن راه شمرده شده است . ما در پى آن\r\n\r\n\r\n","description":"","footnote":"\r\n( 1 ) . مفاتيح الجنان ، محدّث قمى ، دعاى عرفه .\r\n( 2 ) . مفاتيح الجنان ، دعاى ابو حمزه ثمالى .\r\n","page_name":" 131 ","page_number":131},
  {"content":"\r\n\r\nراهى روانيم كه ميان ما و او هيچ حجاب و واسطه‌اى حائل نباشد و تنها بر آن راه مستقيم كه نزديك‌ترين راههاست ، برهان صديقين اطلاق مىشود .\r\nولى اندك نيك بنگريد و پردهء شهرت و عظمت گويندگان سخن ياد شده را كنار بزنيد تا بهتر بر حقيقت نظر كنيد . ما بر بزرگى كسانى كه چنين گفته‌اند ، معتقديم و به همه آنها به ديدهء احترام مىنگريم ولى بىترديد حقيقت بزرگ‌تر و محترم‌تر است .\r\n\r\nراه دل ، راه برهان صديقين\r\nبه نظر مىرسد كه محتوا و مفهوم آنچه از دعاى عرفه آمد با نظريه ياد شده نامنطبق است ، چرا كه امام حسين عليه السّلام در دعاى خويش ، راه دل را دريچه‌اى گشوده به سوى خدا مىداند و از اين راه سخن به ميان آورد و برهان ، فكر و انديشه را به كنار مىنهد و مىگويد كه خدايا ! اگر بخواهم در فكر فرو روم و در انديشهء علّت و معلول غوطه خورم و در آثار تو نيك و دقيق بنگرم تا از رهگذر اين همه فكر و انديشه و نگرش به تو رسم ، راه درازى پيموده‌ام . اين راه دراز است ! خدايا مرا با خدمتى و انجام وظيفه‌اى به سوى خويش بكشان كه اگر پرتوى از تو بر دل نشيند از هر راهى كه به فكر و انديشه انجامد ، بهتر و گوياتر است و اگر هم راه فكرى طى شود و به عمل نشيند ، بازهم راهى دراز پشت سر نهاده‌ام و همچون سفيهان به « اكل از قفا ؛ لقمه را از پشت سر در دهان گذاشتن » تن داده‌ام .\r\nاز همين روى ، راه فكرى به پرورش ابن سيناها مىانجامد و راه قلبى و\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nانجام خدمت ، به پرورش اباذر تبعيدى در راه دين ، سلمان حاكم نمونهء مسلمان ، مقداد كتك خورده از خليفهء دوم به خاطر حمايت از امامت على عليه السّلام ، حجر شهيد به دست معاويه به دليل دفاع از ولايت على عليه السّلام و ده‌ها روحانى شهيد و جوانان انبوه رزمنده و شهيدان پاكباز دين و آيين و امام مردم مسلمان ايران ، آن مرجع ستر و نستوه ، امام خمينى ( ره ) ، بدان خاطر به آن همه تبعيد و رنج تن داد كه افزون بر راه فكر ، راه دل را نيز پيمود « 1 » كه دل مىگويد : اى خدا ! چرا در وادى فكر قدم نهم و از علّت و معلول سخن به ميان آورم كه معلول ، تمام تجلّى و پديدارىاش برگرفته از توست و در طريقهء فكر و عرصهء انديشه ، معلولات جملگى جوياى تجلّى دادن و پديدار ساختن تواند ؛ از راه محبّت مىروم نه از راه عقل كه زيانبار باد معامله آنكه محبتت را به او نچشاندى ! و خدايا ! تو خود گفتى به پديده‌هاى هستى كه همگى آثار تواند ، روى كنم ، حال مرا در پوشش انوار غيبى و هدايت بصيرت باطنى ، به سوى خود متوجه كن .\r\nآرى ! عبارات دعاى عرفه ، صريح و آشكار ، از راه دل سخن مىگويد ، از مسلك عشق و از طريقهء دريافت اشعه انوار غيبى و از اينكه نزديك‌ترين راه با سرسپارى و عمل به رضايت خدا و خدمت به او به بار مىنشيند .\r\n\r\n\r\n","description":"","footnote":"\r\n( 1 ) . اين نوشتار هنگامى نوشته شد كه امام خمينى قدس سرّه ، مرجع دينى تشيع ، در تبعيدگاه نجف اشرف به سر مىبردند . فاصله‌اى نگذشته بود كه به موجب فشار شاه سابق ايران ، حاكم عراق به اخراج ايشان دست زد و پس از يكى دو شب بس بزرگ و بسيار معنوى كه مقدمه همه تحولات شد ، به پاريس قدم نهادند . حدودا پس از سه ماه به ايران بازگشته و رژيم شاهنشاهى را نابود و جمهورى اسلامى را به ارمغان آورده و سپس بار فراندومى بىنظير به آن رسميّت بخشيدند .\r\n","page_name":" 133 ","page_number":133},
  {"content":"\r\n\r\nسخن گفتن دربارهء راه دل را به بحثى جداگانه موكول مىكنيم .\r\nامّا دربارهء جمله امام سجاد عليه السّلام بايد گفت كه امام عليه السّلام به صورت اجمالى ، از حالات درونى خويش پرده برمىدارد و از همين روى مىتوان به احتمال ، معانىاى براى اين جمله برشمرد :\r\n1 - آثار جملگى آفريدهء خداست ، پس همگى از جذبه اويند :\r\n بوى گل خود به چمن راهنما شد ورنه * مرغ دلداده چه دانست كه گلزارى هست\r\nبا صد هزار جلوه برون آمد كه من * با صد هزار ديده تماشا كنم تو را \r\nگرچه از آثارش به سويش رهنمون شديم امّا در حقيقت ، رشتهء اين راهنمايى در دست او بود و اگر او و آثار آفرينشش نبود ، هيچ‌گاه نمىتوانستيم او را درك كنيم .\r\n2 - فيض پيمودن راه فكرى و احساسى از او به سويمان سرريز شد و گرنه شك نداريم كه هيچ‌گاه او را نمىشناختم .\r\n3 - قانون عمومى علّت و معلول و وابستگى و تعلّق كامل خلق به خالق با ما سخن مىگويد و آشكار مىسازد كه انديشه و احساس ما آفريدهء اوست .\r\nاو ما و مخلوقات را آفريد و در اين آفرينش ، تجلى كرد . احساس و انديشه را او خلق كرد و انديشه و تفكرى كه اختيارا از ما سر مىزند ، رشته اختيارش عطاى اوست و اگر بر تفكر به عنوان يك فعل قادريم ، قدرتش از او نشأت مىگيرد . پس اگر او نبود ، از هر علم و انديشه و معرفت تهى ؟ ؟ كلام\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nحضرت على عليه السّلام در دعاى صباح « يا من دلّ على ذاته بذاته « 1 » ؛ اى خدايى كه با ذات خويش بر ذات خود دلالت كرده‌اى » برخى از اين وجوه را دربر مىگيرد و شهادت خدا بر وحدانيتش نيز همين‌طور . « 2 » بنابر آنچه گفتيم ، برهان صديقين به عنوان راهى مستقيم و بىواسطه از راه فكر برنمىآيد بلكه چنين راهى را بايد در دل آدمى جست .\r\n\r\nبهترين تقرير از برهان صدّيقين\r\nاگر بخواهيم از ميان راههاى فكرى ، برهان صدّيقين را برگزينيم ، تقرير ابن سينا از اين برهان بهترين است ؛ زيرا اولا : اين تقرير ، كاملا برهانى است و ثانيا : از وجود مطلق ، يعنى فرد مبهم ، بهره برده است ؛ موجود مطلقى كه يكى از طرفين آن واجب الوجود است . براساس اين تقرير درمىيابيم كه اجمالا در جهان « موجودى » هست ؛ يعنى يك وجود خاص خارجى . چنين موجود خارجى را بايد با واجب دانست و يا ممكن . چنانچه آن موجود خارجى را « واجب الوجود » بدانيم ، مطلوب ما به اثبات مىرسد و اگر آن وجود خارجى « ممكن الوجود » دانسته شود ، چون بىترديد از هستى برخوردار است و اين هستى را از خود ندارد ، پس بايد سرانجام به موجودى واجب انجامد كه او را منبع و سرچشمه باشد .\r\nدر اين برهان ، هرچند از وساطت وصف « امكان » كه صفت مخلوقات\r\n\r\n\r\n","description":"","footnote":"\r\n( 1 ) . ر . ك : مفاتيح الجنان ، محدّث قمى ، دعاى صباح .\r\n( 2 ) . « شهد اللّه انّه لا إله الّا هو . . . » ، سوره آل عمران ، آيه 18 .\r\n","page_name":" 135 ","page_number":135},
  {"content":"\r\n\r\nاست . بهره برده شده ولى تأكيد اصلّى بر موجود خاجرى است نه حقيقت وجود ، پس اشكال وارد بر تقرير صدر المتألهين بر آن وارد نيست .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\n\r\nفصل ششم : هدف نهايى حركت تكاملى\r\nسؤالى هميشگى و اصولى ، بنياد انديشهء آدمى را به خويش مشغول مىدارد و هماره تار و پود ذهن آدمى را بىقرار مىسازد ؛ اما كدامين پرسش مىتواند دستى از آستين بيرون آرد و خانه تفكر آدمى را همواره بكوبد ؟ ! جز سؤال از هدف آفرينش ؟ ! آن‌گاه كه در خصوصيات آفرينش نيك بنگريم و در ويژگيهاى پديده‌هاى بىجانى چون : زمين ، كرات ، نباتات ، حيوانات و قدرت بلا منازع انسان را در بهره‌ورى از آنها خوب بينديشيم ، درمىيابيم كه هدف آفرينش « انسان » است ؛ تا او از آفرينش بهره برد .\r\nآفرينش در پى آن است كه تا حد ممكن به انسان بپيوندد و جزيى از او شود و آفرينش خود اين را مىخواهد .\r\nحال جملگى آفرينش ، از جماد و نبات و حيوان ، گوياى آن است كه مىخواهند انسان شوند ، ولى نبات و حيوان ، بهتر گوياى اين خواسته‌اند و واضح‌تر ندايشان به گوش مىرسد . آنها مىگويند : انسانها ! ما براى شماييم ، از ما بهره بريد تا جزو وجودتان شويم ! و آنها كه جزو وجود انسان نمىشوند به همين خرسندند كه بشر از ديدنشان لذّت برد :\r\n بامدادان كه تفاوت نكند ليل و نهار * خوش بود دامن صحرا و تماشاى بهار \r\n\r\n","description":"","footnote":"","page_name":" 137 ","page_number":137},
  {"content":"\r\n\r\nاز آن بامداد خاطره‌انگيز ، تمامى آفرينش با انسان انس گرفته‌اند ! اگر چه ما از سرّ آفرينش حيوانات و نباتات كه پاره‌اى از آنها در ظاهر مزاحم و موذىاند ، ناآگاهيم امّا آن‌گاه كه آنها بر پايه يك فرايند و تحول ، جذب وجود انسان مىشوند ، به ما مىفهمانند كه « ما هستيم » تا انسان شويم .\r\n« يابن آدم خلقت الاشياء لأجلك « 1 » ؛ اى فرزند آدم اشياء را براى تو خلق نمودم » .\r\n\r\nهدف از خلقت انسان\r\nاما براستى انسان براى چيست ؟ ماديين در اينجا به فرياد مىآيند كه چه هدفى ؟ ! در جهانى سراسر بىهدف ، چرا از هدف سخن مىگوييد ؟ ! وقتى از هدف سخن به ميان آيد به ناچار از اراده و اختيار و شعور نيز سخن به ميان خواهد آمد ، ولى در آفرينش جهان كه شعور و اراده‌اى به كار نرفته است ؟ « 2 » امّا ما در اين بحث به دنبال شعور و ارادهء آفرينش نيستيم و فقط از هدف آفرينش سخن مىگوييم . هدف به دو معناست :\r\n1 - منظور ، مراد و مقصود ؛ چيزى كه از نخست به آن انديشيده‌ايم و براى رسيدن به آن به حركت دست زده‌ايم .\r\n2 - چيزى كه هرچند بدون قصد و انديشه به سويش روان شده‌ايم ،\r\n\r\n\r\n","description":"","footnote":"\r\n( 1 ) . شرح الاسماء الحسنى ، ملا هادى سبزوارى ، ج 1 ، ص 139 .\r\n( 2 ) . ر . ك : شناخت و مقوله‌هاى فلسفى ، ترجمه پرويز پويان .\r\n","page_name":" 138 ","page_number":138},
  {"content":"\r\n\r\nنهايت حركت ما به سوى او پايان مىپذيرد .\r\nدر پى آنيم كه از انجام و غايت انسان پرده برداريم و بدانيم كه در نهايت ، اين موجود شريف به كجا مىرسد ؟ وقتى سؤال بدين صورت طرح شد ، ديگر نمىتوان گفت كه اصلا هدف يعنى چه ؟ ! در خلقت جهان كه اصلا شعور و اراده‌اى در كار نبوده ! حال به بررسى نظريات انديشمندان پيرامون هدف انسان مىپردازيم .\r\n\r\n1 - نظريّهء ماكياول و ردّ آن\r\nهدف خلقت انسان ، استفادهء كامل و بهره‌بردارى بىحدّ و حصر از نيروها و غرايز موجود در اوست . اگر كسى بىحد و حصر از غرايز خود بهره نبرد از مسير خلقت بر كنار مىماند ، مگر آنكه توانايى بهره‌ورى از غرايزش را نداشته باشد .\r\nماكياول در كتاب « شهريار » مىگويد : انسانهاى اصيل كسانىاند كه از همه اميال و خواسته‌هاى نفسانى خويش به صورت حداكثرى و بىحدّ و حصر بهره برد . انسانهاى برتر ، استبدادگرانىاند كه در مسير ارضاى خواسته‌هاى خويش هيچ مانعى نمىبينند .\r\nنظرات ماكياول ، آدمكشان مستبد جهان را روحيه استبدادى بيشترى بخشيد و كتاب شهريارش رساله عمليهء آنها شد . البته مستبدان تاريخ از چنين نظريات و نظريه‌پردازان بىنيازند ، ولى هر انسانى به حكم وجدان و نفس لواّمه كه ملامتگر كارهاى ناپسند و سرزنشگر تجاوز به حقوق\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nديگران است تا اندازه‌اى از استبداد و خودكامگى مىرهد و از فزونى آن مىكاهد . اما آن‌گاه كه نظريه‌اى در تأييد افعال ناشايست انسان و استبداد او سربرآورد ، آن هم از سوى فردى به اصطلاح دانشمند ، وجدان انسان به ضعف كشيده مىشود و شخص مستبد خودكامه كه چه‌بسا از بطلان آن نظريه آگاه است ، از گوش دادن به نداى وجدان خويش باز مىماند . ظهور اشكال گوناگون نازيسم ، فاشيسم و امپرياليسم را نمىتوان كاملا بىارتباط با اين نظرات فاسد دانست . پس واقعا درست است كه : « اذا مدح الفاجر ، اهتز العرش و غضب الرب » « 1 » .\r\nاينك ، مكتب فكرى ماكياوليسم در قبرستان مكاتب فكرى ، مرده و مدفون است ، امّا بسيارى هستند كه گرچه از لحاظ نظرى ود را از تفكر ماكياول به دور مىدانند ، ولى رفتار و كردارشان با همان نظريهء مرده مىسازد ، به خصوص بسيارى از رهبران كشورها بر همين طريقه‌اند . در هر صورت ، نظريهء ماكياول از هيچ بنيان فلسفى برخوردار نيست . استفادهء حداكثرى و مطلق از تمامى غرايز طبيعى ، نتيجه‌اى جز هرج و مرج اجتماعى و نابودى جامعه انسانى در پى ندارد . با فرض قبول اين نظريه ، بايد قائل شد كه در جهانى تهى از هدف و عارى از اراده و شعور زندگى مىكنيم ؛ جهانى كه گرچه روزى برجهيد و ناآرام به حركت و دگرگونى پرداخت ، ولى اين جهش ، حركت و ناآرامى ، هيچ‌گاه به نهايت و انجام معقولى ختم\r\n\r\n\r\n","description":"","footnote":"\r\n( 1 ) . « آن‌گاه فاجرى ستوده مىشود ، عرش خداوندگار مىلرزد و خشم پروردگار برمىخيزد » ، بحار الانوار ، ج 74 ، ص 152 .\r\n","page_name":" 140 ","page_number":140},
  {"content":"\r\n\r\nنمىشود ! چنين حركت بنياد بر باد دهى كه حركت نيست ؛ اعدام است ! به محض به وجود آمدن از ميان مىرود ؛ آيا اين هدف است ؟ ! مثل اينكه در جواب به چرايى روشن كردن چراغ بگوييم : جوياى كسى بوديم كه بيايد و آن را بشكند ؛ تا خاموش باشد !\r\n\r\n2 - نظريهء هدف بودن علم و ردّ آن\r\nهدف از آفرينش آدمى ، آراستگى اوست به عالم بودن و نهايت حركت انسان به « علم » مىانجامد . انسان در برخورد با جهان طبيعت و محيط بيروين خويش ، به آگاهى دست مىيابد ، اين آگاهيها كمال اويند و همين كمالات در نقطهء نهايى حركت او قرار مىگيرند .\r\nبرخى نيز براى اثبات اين نظريه از آياتى چون : « هل يستوى الّذين يعلمون و الّذين لا يعلمون « 1 » ؛ آيا كسانى كه مىدانند با كسانى كه نمىدانند مساوى هستند » استفاده كرده‌اند . اما واقعا به كدامين علم مىتوان به ديدهء اصالت نگريست ؛ به علوم نظرىاى همچون تحقيق در نظام كلى جهان يا علوم عملى كه ره‌آوردى جز رفاه جامعهء انسانى ندارند ؟ به وجدانتان رجوع كنيد ! مگر علوم پزشكى و روان پزشكى و ديگر علوم فنى مقدمه‌اى نيستند براى كارى مفيد به حال آدمى ؟ نسخهء يك پزشك جز براى عمل به آن است ؟\r\nپس مسلّم است كه علوم عملى فقط در مسير برنامه و حركت و كار به\r\n\r\n\r\n","description":"","footnote":"\r\n( 1 ) . سوره زمر : آيه 9 .\r\n","page_name":" 141 ","page_number":141},
  {"content":"\r\n\r\nجريان مىافتد و به خودى خود اصالت ندارد . تأكيد بر سخن « علم براى علم » يا « هنر براى هنر » يا « ادبيات براى ادبيات » ، چيزى جز لختى و تنبلى نمىزايد و نتيجه‌اش تنها به نفع استعمارگران اجتماعى خواهد بود . علوم نظرى مانند تحقيق در نظام كلى جهان كه از رهگذر فلسفه به دست مىآيد ، چيزى نيست جز شناخت و معرفت و مىدانيم كه شناخت و معرفت هر پديدهء كلى يا جزيى ، فرع وجود آن پديده و براى رسيدن به آن است .\r\nبنابراين ، معرفت و علم و آگاهى نمىتواند « هدف » دانسته شود و اصالت يابد .\r\n\r\n3 - نظريهء هدف بودن عمل و ردّ آن\r\nبراى شناخت غايت نهايى آفرينش ، بايد نام « عمل » را به ميان كشيد و آن را هدف دانست . اساسا بايد به كار و فعاليت محترمانه نگريست .\r\nخصوصا فعاليتهاى سازنده‌اى كه در مسير خدمات اجتماعى قرار مىگيرد .\r\nانسان را موجودى اجتماعى دانسته‌اند و از قديم نيز بر مدنى بالطبع بودن او پاى فشرده‌اند ، پس انسان موجودى است كه هيچ‌گاه نمىتواند به تنهايى و دور از اجتماع به زندگى خويش ادامه دهد و از خدمت به همنوعان خويش سرباز زند و حتّى آن عابد دور از اجتماع كه در كنج خلوت و تنهايى خويش به عبادت خو گرفته ، از ژرفاى وجودش دعاى براى مردم بر مىخيزد و خدمت به همنوع را بدين صورت نمايان مىكند .\r\nدر حديث نيز آمده : « خير النّاس انفعهم للنّاس ؛ بهترين مردم كسى است كه\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nبيشتر به مردم نفع رساند » « 1 » .\r\nعلم انسان عالم ، ابزارى است براى خدمت به مردم و اجتماع . اهميت فراوان اسلام نيز بر امورى چون : صدقه ، جهاد ، دفاع ، كمك به ضعفا و ديگر كارهاى مشابه ، از اهميت خدمت به انسانها سرچشمه مىگيرد . با وجود آنچه گفتيم ، جاى اين سؤال باقى مىماند كه اين خدمت چه نتيجه‌اى در پى دارد ؟ خواهيد گفت : اينكه جاى سوال ندارد ! معلوم است ، بهتر شدن زندگى اجتماعى انسان و رفع محروميت و فقر از انسانهاى فقير و محروم .\r\nمىپرسيم : بهتر شدن زندگى آنها به چيست ؟ مىگوييد : اين هم كه معلوم است ! تغذيه ، بهداشت ، مسكن ، علم و آگاهى . مىپرسيم : وقتى بهتر زيستند چه رخ مىدهد ؟ مىگوييد : روشن است ! به بدن سالم‌ترى دست مىيابند و عمر طولانىترى پيدا مىكنند . حال مىپرسيم : اين عمر طولانى به چه كار آيد و براى چيست ؟ اصلا سؤال اين بود كه انسان براى چيست ؟ مىگوييد :\r\nعمر طولانى براى زنده ماندن بيشتر ! خوب ! براى چه بيشتر زنده بمانم ؟\r\nخلاصه آنكه براى چيست اين عمر و مقدار اضافه‌اش ؟ ! و اينجاست كه از جواب باز مىمانند . پس بر خدمت به همنوع انگشت نهادن و آن را هدف آفرينش انسان دانستن ، نظريه‌اى قانع‌كننده نيست .\r\nلازم است اينجا توقفى كوتاه كنيم و ببينيم كه اگر هدف خدمت به جامعه باشد آن هم خدماتى مثل : بهداشت ، مسكن و تغذيه كه مورد توجه مادّيون است ، آيال اين برگشت قهقرايى به حيوانيت نيست ؟ در حركت\r\n\r\n\r\n","description":"","footnote":"\r\n( 1 ) . مستدرك الوسايل ، مرحوم نورى طبرسى ، ج 12 ، ص 391 .\r\n","page_name":" 143 ","page_number":143},
  {"content":"\r\n\r\nتكاملى ، جماد به نبات و نبات به حيوان تبديل مىشود و اين صيرورت ، صيرورتى مادى است ولى در حركت تكاملى انسان ، حركتى الهى شروع مىشود و به اوج مىرسد همچون هواپيمايى كه روى زمين راه مىرود و يكباره اوج مىگيرد . حركت تكاملى انسان با شعور و درك انسانى شروع مىشود و همين عقل و شعور انسانى مايه امتياز اوست . مراحل قبلى حركت تكاملى براى رسيدن به شعور بود و وقتى انسان به اين مرتبه رسيد ، نبايد دوباره به مراحل قبلى برگردد و به حيوانيت افول كند . اگر مغز انسان براى تأمين بهداشت ، مسكن و غذا به كار مىافتد ، فقط به جهت توانمندى بدن او براى رسيدن به مراحل عالى كمال انسانى است و به همين دليل نمى توانيم خدمات مادى را هدف بدانيم .\r\nماديّون در پاسخ به اين سؤال مىگويند : هدف ما فقط امور مادى نيست بلكه امور ديگرى چون : ادبيات و غريزه زيبايى دوستى نيز مورد توجه هستند . مىپرسيم : درست است كه در انسان ميل به جمال هست و به گفتهء روانشناسان : زيبايى دوستى ، غريزه است ؛ ولى به طور مسلم دوستى و محبت زيبايى مطلق نه خوصص زيبايى مادّى . اگر چيزى بطور اطلاقش در غريزه بود ، لازم است كه عالىترين آن ، مرحلهء اعلاى غريزه باشد و آن ، محبت به زيبايى معنوى و جمال غيبى است كه در كمالات معنوى نهفته است و اصل آن در ذات بارى تعالى است و بايد توجه كنيم كه از اين غريزه مىتوان فهميد كه عشق به خداوند غريزى انسان است . بنابراين آنچه از غريزه زيبايى دوستى قبول داريم ، لازمه‌اش يا خودش ، غريزهء خدا دوستى است و اگر منظور از غريزى بودن ، خصوص زيبايى مادى است ، قبول\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nنداريم كه چنين چيزى بنفسه غريزى باشد و غريزه ، فقط لذت از زيبايى مادى باشد .\r\nمنظور از ادبيات چيست ؟ ادبيات تخديرى از نوع اشرافىگرى آن يا از نوع اوباشىگرىاش يا ادبيات انقلابى كه جهش و تحريك مىآورد . ادبيات تخديرى كه از نظر ما و شما هر دو محكوم است و به ناچار آنچه كه قابل ذكر است همان ادبيات انقلابى است . ادبيات انقلابى كدام است ؟ به نظر شما در ادبياتى كه مردم را به جهش و تحريك فرا خواند تا منافع خويش را از دست استعمارگران بيرون آورند و از غارت آنها حفظ كنند . در اين صورت ، ادبيات انقلابى در راه حفظ منافع مادى به كار مىرود تا جامعه به زندگى بهتر ، بهداشت ، غذا ، مسكن و . . . دست يابد و بقا پيدا كند . پس به اين رسيديم كه هدف زيستن است و هنوز سؤال باقى است كه چرا آمده‌ايم تا زندگى كنيم ؟\r\n\r\n4 - نظريهء « هدف بودن اخلاق » و ردّ آن\r\nهدف از آفرينش انسان را در اخلاق بايد جست . انسان در اخلاق تعالى مىيابد و بالندگى خويش را مىبيند و آدميان آمده‌اند تا اخلاق پاك و فضائل را در جامعه بگسترند . پيامبر صلّى اللّه عليه و إله فرموده‌اند : « انّى بعثت لاتمّم مكارم الأخلاق « 1 » ؛ هدف از بعثت من اتمام مكارم اخلاق است » .\r\n\r\n\r\n","description":"","footnote":"\r\n( 1 ) . مستدرك الوسايل ، ج 11 ، ص 871 .\r\n","page_name":" 145 ","page_number":145},
  {"content":"\r\n\r\nعلم ، آگاهى و خدمت‌رسانى به جامعه ، بدون اخلاق پاك به جايى ره نمىبرد و مقدّس‌ترين نظريه‌اى كه مىتوان از كلمات فلاسفهء عرفانى غير اسلامى نيز به دست آورد ، چنين نظريه‌اى است .\r\nآيا منظور اخلاق فردى است يا اجتماعى ؟ آيا اخلاق را در صفاى باطن و سلامت نفس و رقيق القلب بودن در برابر خدا و عشق به جهان مىبينيد يا آن را در ملكات انسانى در جهت مراقبت از حقوق ديگران و تعدّى نكردن به حقوق انسانها و پرهيز از تجاوز به مال و جان و آبروى افراد خلاصه مىكنيد ؟ منظور شما از اخلاق كدام است ؟\r\nاگر اخلاق اجتماعى را مقصود خود گيريد ، در اين صورت چنين اخلاقى مقدمه براى سازندگى جامعه و محافظت آن از فروپاشى است .\r\nپس آنچه را كه هدف بايد خواند ، چيزى جز جامعه نيست و جامعه به عنوان هدفى برتر از اخلاق اجتماعى از افراد انسانى برآمده است ، بنابراين جامعه همان افراد انسان است و بدين جهت هدف از آفرينش انسانها ، بقاى انسانها مىشود و در اين صورت بار ديگر اين سؤال به ميان مىآيد كه هدف از آفرينش انسانها و بقاءشان در چيست ؟\r\nاما اخلاق فردى به چه معناست ؟ پاكدلى و عشق به جهان و امورى از اين دست چه معنايى دارد ؟ به معناى عشق به خدا و عالم غيب يا عشق به جماد ، نبات ، حيوان و انسان كه چنين عشقى در فداكارى انسان براى موجودات ياد شده متجلّى مىشود . فداكارى در راه جماد ، نبات ، حيوان كه قهقرا و واپس‌گرايى است . زيرا آنها در راه انسان فانى هستند نه برعكس ؛\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nانسان هدف است نه آنها . فداكارى در راه انسانها هم به اخلاق اجتماعى برمىگردد كه بررسى كرديم . بنابراين يك هدف بيش نمىماند و آن پيوستن به وجود برتر است .\r\n\r\n5 - « فناو پيوستنبه وجود برتر » هدف نهايى\r\nهدف از آفرينشو خلقت هر پديده‌اى تكامل اوست و تكامل يعنى پيوستن به وجود برتر . جمادى كه به نباتى مىرسد و نباتى كه به حيوان يا انسان مىپيوندد و حيوانى كه جزو وجود انسان مىشود ، جملگى در وجودى برتر فانى شده‌اند و انسان نيز بايد در وجودى برتر فانى شود . البته فنا در مراحل پيش از انسان و پس از انسان ، متفاوت و ممتاز است . فنا در مراحل پيشين ، فناى جسمى است . جسم ، جمادى را ترك مىگويد و پس از تبدّل در خاك و هوا و نور ، نبات از خاك مىرويد . بعد ، جسم نبات نباتى را وامىنهد و در حيوانى فانى مىشود . آن‌گاه ، جسم حيوان از حيوانى مىرهد و فناى در انسان را مىجويد و اينك مرحله‌اى جديد سر مىگيرد كه با همهء مراحل پيش متفاوت است . انسان در اين مرحلهء نوين و اعلا ، فناى جسمى را برنمىتابد .\r\nامّا اين مرحلهء بسيار متفاوت چگونه است ؟ انسان موجودى است داراى دو بعد مادّى و غير مادّى . او از رهگذر بعد مادّى خويش با نبات و حيوان همانندى پيدا كرده است و به جهت بعد غير مادّى خود ، كه از روح\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nخدا سرچشمه يافته ، مسجود ملائك شده است « 1 » .\r\nجسم انسان ، پس از مرگ اندك‌اندك و يك جا به خاك باز مىگردد و تمامى آن يا بيشترين در ساختار پديده‌هاى ديگر به كار مىافتد . امّا روح انسان مىتواند فنايى روحى و ارادى در پيش گيرد و در هستى برتر فانى شود ؛ فنايى كه تنها از رهگذر عمل به خواست وجود برتر و تسليم در برابر او به دست مىآيد . بر جبين اين فنا ، معنوى و ارادى بودن مىدرخشد ؛ ويژگى درخشانى كه آن را از فناى جسمى و مادى كه حلول جسمى در جسمى ديگر است ، جدا مىكند .\r\nخلاصه آنكه بر پايهء قانون تكامل ، انسان بدان هدف آفريده شده كه در وجود برتر فانى شود و وجود برتر ، همان جهان غيب و ذات أحديّت است و جهان غيب و ذات أحديّت چيزى جز فرشتگان و عالم عقول مطلق و ذات خداوند نيست . بودن چنين وجود برتر ، مطلق و اعلايى از ضروريات جهان هستى است ، چرا كه حركت موجودات ، او را تنها هدف گرفته است و همگى روانند تا به او برسند . تلاش آفريدگان و به گفتهء قرآن مجيد : « اين سبحه و تسبيح » ازآن‌روست كه به آن « غاية الغايات » و « نهاية النّهايات » دست يابند .\r\n\r\n\r\n","description":"","footnote":"\r\n( 1 ) . ولى آيا اين دو بعد ، از يك وجود برخوردارند و تنها تفاوتشان در تولّد روح پس از جسم است ؟ يا اينكه از دو وجود جداگانه بهره مىبرند ، در وجود جداى درهم آميخته و ادغام شده ؟\r\nنظريهء بازگشت دو بعد مادى و روحى انسان به يك وجود ، از آن صدر المتألهين است و نظريهء دو گانه انگاشتن جسم و روح و ادغام آنها در هم ، از سوى بيشتر محدّثان و ابن سينا در قصيدهء عينيه‌اش ، مطرح شده است . به فراخور بحث ، از بررسى تفصيلى اين مسأله پرهيز مىشود .\r\n","page_name":" 148 ","page_number":148},
  {"content":"\r\n\r\nبه گفتهء مرحوم صدر المتألهين شيرازى ، وجود حقيقتى است واحد كه از رهگذر نقص و كمال به اختلاف مىرسد . وجود و كمالات وجودى ، براى هر موجودى لذّت آفرين است و به همين جهت هر موجودى به ذات و هستى خويش و كمال آن عاشق است . معلول كه هميشه از سنخ علت است به وسيلهء علّت كه هماره به ذات خويش عشق مىورزد ، كمال ذاتش را نظاهر مىكند « 1 » . به عبارت ديگر شخص ، حركت مىكند تا به كمال دست يابد و كمال يعنى وجود و صفات بالاتر . هر معلولى مىخواهد كمال علّت را از آن خود كند و با او به هماهنگى رسد . پس مىتوان از راه بررسى هدف و غايت خلقت به وجود مطلق و بىدامنه خداوند متعال راه يافت .\r\n\r\n6 - نظريهء اصالت بشر و ردّ آن\r\nدر پى گفت‌وگوهايى با مادّيين ، آنها به هدف بودن « تكامل » تن در دادند ، ولى مىگفتند تكامل يعنى وجودى برتر پيدا كردن نه خصوص پيوستن به وجودى برتر ! انسان بدنبال پيوند و اتّصال به وجودى برتر نيست بلكه جوياى برتر بودن وجود خويش است . بشر در حكمى محتوم ، بشريّت را مىسازد بدون آنكه به نيرويى بيرون از خويش چشم دوزد و آن را تكيه‌گاه خويش كند . پس به اتكاى خويش وجود برتر را مىآفريند نه اينكه وجود برترى از پيش باشد و به او برسد . اين همان أصالت بشر و اگزيستانسياليسم سارتر است . به گفتهء او :\r\n\r\n\r\n","description":"","footnote":"\r\n( 1 ) . ر . ك : اسفار ، ج 7 ، ص 158 .\r\n","page_name":" 149 ","page_number":149},
  {"content":"\r\n\r\n« بشر ، هرگز هدف و غايت نيست ، چرا كه بشر بايستى در هر لحظه‌اى به ساختارى نو و آفرينشى جديد دست يابد هدف فرا رفتن جاودانهء بشر از حدّ خويش است » « 1 » .\r\nشايد منظور « ماكسيم گورگى » روسى از اين سخن كه : « خدا نيست ، بايد خلقش كرد » همين بوده است . « لنين » در نامه‌اى به او مىنويسد : « مقاله‌ات را دربارهء خدا خواندم . خواهش مىكنم كه ديگر از خداى سخن مگوى كه ضررش بيشتر است » « 2 » . لنين به انكار خداى مخلوق پرداخت ، زيرا او از واژهء « خدا » نفرت داشت و بر مذهب و خدا در هر صورت و شكلى به ديدهء انكار مىنگريست . شايد بتوان گفت كه نكته‌اى ناسازگار با مبانى علمى او ذهنش را مىآزرده ، نكته‌اى كه هيچ‌گاه به صراحت بر زبان نياورد . آن نكته ناگفته و نهفته در سخن گورگى آن است كه سخن او ، اعتقاد به يك وجود مطلق هرچند در آينده را در پى داشته و لازمهء خود مىداند ، در حالى كه مبانى ماترليسيم ديالكتيك ، پيدايش « مطلق » را نمىپذيرد . به هر حال لنين از خطر التقاط در مكتب ماترليسيم ديالكتيك وحشت داشت و در پى جلوگيرى از بروز چنين تفكرى بود .\r\nامّا اگزيستانسياليسم سارتر با اشكالات ذيل روبروست :\r\nاولا : انسان به دليل نقصان خويش ، ضرورى الوجود نيست و در همهء مراحل حركت خود به خداوند نيازمند است . دليل اين نيازمندى در\r\n\r\n\r\n","description":"","footnote":"\r\n( 1 ) . اگزيستانسياليسم و اصالت بشر ، سارتر ، ترجمه مصطفى رحيمى ، ص 76 .\r\n( 2 ) . ر . ك : كتاب مذهب ، محمد على گرامى ، ص 34 .\r\n","page_name":" 150 ","page_number":150},
  {"content":"\r\n\r\nمبحث « حدوث و نظم » چنين گفته شد كه هر پديده‌اى در تمام مراحل تكاملىاش به وجودى كامل و محافظ نيازمند است .\r\nثانيا : آيا ناقص از جذبهء كامل به « كامل شدن » روى مىكند يا آنكه ، خودبخود و بدون هيچ جذبه‌اى حركت مىكند تا كامل گردد ؟ روشن است كه جذبهء كامل ، ناقص را به سوى خود مىكشد و در حركت صعودى و تكاملى جهان همواره كشش از سوى كامل آغاز مىشود و آن‌گاه ناقص در پى كامل روان مىشود و گرنه حركت به سوى وجود كاملى كه هيچ شناختى از آن ندارد بىمعناست . البتّه شوق و استعداد كمال در ناقص هست ، ولى اين استعداد به تنهايى كافى و كارآمد نيست و به ناچار به ميان آوردن موجودى كامل‌تر ضرورى مىنمايد .\r\nثالثا : ما به نظام دقيق و كاملى در جهان نظاره مىكنيم ، نظامى دقيق كه اقتضا دارد در پس ناقص ، كاملى قد برافرازد . مىدانيد كه « مندليف » از همين حقيقت حاكم بر هستى به تكميل جدول معروفش پيرامون الكترونها موفقّ شد . وجود مطلق و رهايى كه بايستى انسان در او فنا يابد ، هست . آن هستى مطلق و جذّاب ، انسان را به خود مىكشد و اين وجود در كشش به سوى آن « بود مطلق » نهايت حركتش را در او مىيابد و از سر اراده ، فانى او مىشود و بر تخت خليفگى و جانشينىاش تكيه مىزند .\r\n\r\nتوصيف قرآن و نهج البلاغه از « غاييت خدا »\r\nعلى عليه السّلام غاييت خدا را چنين توصيف مىكند :\r\n\r\n","description":"","footnote":"","page_name":" 151 ","page_number":151},
  {"content":"\r\n\r\n« و الاخر لا غاية له ؛ او نهايت است و نهايتى ندارد » « 1 » .\r\nو در جاى ديگر مىفرمايد :\r\n« الاوّل الذى لا غاية له فينتهى و لا آخر له فينقضى ؛\r\nآن نخستى كه محدوديتى نگيرد تا پايان پذيرد و آن ابديت هميشه جاويدى كه هرگز سپرى نشود » « 2 » .\r\nو نيز مىفرمايد :\r\n« الأوّل قبل كلّ اوّل و الاخر بعد كلّ آخر باوّليّته وجب ان اوّل له و بآخريّته وجب ان لا آخر له ؛ او نخست نخستين است و پايان است پايان را و چون عالم هستى از فيض وجود او سرچشمه گرفته است پس واجب آمد كه پيش از اويى نباشد و از آنجا كه او نهايت هستى است و هر چيزى قوامش به اوست ، پس لازم آمد كه پايانى بر او نباشد » « 3 » .\r\nو « نهايت غايات » را در عبارت ديگرى چنين بيان مىكند :\r\n« و أحصى اثارهم و أعمالهم ، و عدد أنفاسهم ، و خائنة اعينيهم ، و ما تخفى صدورهم من الضّمير ، و مستقرّهم و مستودعهم من الأرحام و الظّهور إلى أن تتناهى بهم الغايات ؛\r\nو گفتار و كردارشان را ارزيابى نمايد و شمار نفسها و اشارت چشمها را كنترل كند و آن رازها را كه در سينه‌ها نهان است منظور دارد و از قرارگاه و\r\n\r\n\r\n","description":"","footnote":"\r\n( 1 ) . نهج البلاغه ، خطبه 84 .\r\n( 2 ) . نهج البلاغه ، خطبه 100 .\r\n( 3 ) . نهج البلاغه ، خطبه 93 .\r\n","page_name":" 152 ","page_number":152},
  {"content":"\r\n\r\nكوچكستانشان كه شكم مادر و پشت پدر است خبر دارد تا آن روز كه همه چيز به پايان رسد » « 1 » .\r\nشايد هم اين خطبه ، از وصال خداوند و فناى ارادى در او حكايتگر باشد . يعنى تمامى حركات انسان تا رسيدن به نقطهء نهايى تكامل زير نظر اوست . در حديث قدسى آمده است :\r\n« يابن آدم خلقت الاشياء لاجلك و خلقتك لأجلى « 2 » ؛ اى فرزند آدم ! به آفرينش موجودات همت گماردم به خاطر تو و به آفريدن تو دست زدم به خاطر خودم ! »\r\nدر حديث قدسى ديگرى وارد است :\r\n« عبدي أطعني حتّى اجعلك مثلي « 3 » ؛\r\nبندهء من ! اطاعتم كن ( و برنامه‌هايى را كه برايت فرستاده‌ام انجام ده ) تا تو را همچون خود يا نمونه‌اى از خود قرار دهم كه چون به موجودات فرمان دهى ، اطاعتت كنند » .\r\nدر آيات قرآنى ، فراوان از حركت موجودات به سوى خداوند ، سخن به ميان آمده و خداوند مقصد و نهايت حركت دانسته شده است :\r\n« و صوّركم فاحسن صوركم و اليه المصير « 4 » ؛ شما را تصوير كرد و نيكو صورت داد و بازگشت شمابه اوست » .\r\n\r\n\r\n","description":"","footnote":"\r\n( 1 ) . نهج البلاغه ، خطبه 89 .\r\n( 2 ) . شرح الأسماء الحسنى ، حاج ملا هادى سبزوارى ، ج 1 ، ص 139 .\r\n( 3 ) . بحار الانوار ، علامه مجلسى ، ج 102 ، ص 165 .\r\n( 4 ) . سوره تغابن ، آيه 3 .\r\n","page_name":" 153 ","page_number":153},
  {"content":"\r\n\r\n« من كان يرجو لقاء ربّه فليعمل صالحا و لا يشرك بعبادة ربّه احدا « 1 » ؛ آنكه ديدار خدا را اميد دارد ، بايد كار شايسته كند و در عبادت خدايش شريك نياورد » .\r\n« انّا للّه و انّا اليه راجعون « 2 » ؛ ما از خدائيم و بسوى او بازمىگرديم » .\r\n« الى ربّك الرجعى « 3 » ؛ بازگشت به سوى خداست » .\r\n« الى اللّه مرجعكم و هو على كلّ شىء قدير « 4 » ؛ رجوع شما به خداست و او به هر چيز توانا است » .\r\n« اليه مرجعكم جميعا وعد اللّه حقّا انّه يبدأ الخلق ثمّ يعيده « 5 » ؛ رجوع شما به خداست كه وعده‌اى حتمى است . او آغاز مىكند خلق را و سپس بر مىگرداند » .\r\n\r\nتفسير مفسران قرآن از عبارت « اليه مرجعكم »\r\nمعمولا مفسران در معنى آيهء « الى الله مرجعكم » و نظاير آن مىگويند :\r\n« به سوى رحمت خدا بازگشتگاه شماست » . آنها كلمهء « رحمت » را در تقدير گرفته‌اند ، ولى واقعا چرا خداوند اين كلمه را حذف كرده است ؟ ! شايد براساس ظاهر آيات ، همه موجودات به سوى خداوند و نه به رحمت او بازگردند و بازگشت به خداوند يعنى : « نهايت حركت در قوس صعودى\r\n\r\n\r\n","description":"","footnote":"\r\n( 1 ) . سوره كهف ، آيه 110 .\r\n( 2 ) . سوره بقره ، آيه 156 .\r\n( 3 ) . سوره علق ، آيه 8 .\r\n( 4 ) . سوره هود ، آيه 4 .\r\n( 5 ) . سوره يونس ، آيه 4 .\r\n","page_name":" 154 ","page_number":154},
  {"content":"\r\n\r\nو تكامل خلق ، خداست » . بنابراين ، منظور از « مرجعيّت خدا » براى همگان ، « مقصديّت » او براى حركت همه است ، هرچند همگى به او نرسند « 1 » . شايد هم رجوع به تجلّيگاه بزرگ خداوند ، يعنى محشر و دادگاه مجازات الهى ، منظور بوده كه در اين صورت همگان بدون هيچ استثنايى به آن بازمىگردند « 2 » . به هر حال لقاى خداوند و رجوع به او احتمالا همان معنايى را كه در نهج البلاغه و حديث قدسى يافتيم دربر دارد ، يعنى خداوند ، غايت حركت همه موجودات است : « اليه تنتهى الغايات » .\r\n\r\n« خلافت خداوند » يعنى پيوسستن به وجود برتر\r\nدر برخى از آيات قرآن ، « خليفه شدن » هدف آفرينش انسان دانسته شده است : « و اذ قال ربّك للملائكة انّى جاعل فى الارض خليفة « 3 » ؛ آنگاه كه پروردگارت به فرشتگان فرمود : من در زمين جانشينى مىگذارم » و دربارهء جناب داود پيامبر كه به مقام خليفة اللهى دست يافت ، چنين مىفرمايد :\r\n« يا داود ! انّا جعلناك خليفة فى الارض فاحكم بين الناس بالحقّ « 4 » ؛ اى داود ! ما ترا در زمين جانشين كرديم ، پس ميان مردم به حق حكومت كن » .\r\n\r\n\r\n","description":"","footnote":"\r\n( 1 ) . ر . ك : رساله لقاء اللّه ، مرحوم ميرزا جواد آقا ملكى تبريزى .\r\n( 2 ) . هرچند طبق روايات ، برخى افراد از حساب بركنارند و بىدرنگ از محشر به سوى بهشت يا جهنم رهسپار مىشوند ، ولى به هر حال به تجليگاه الهى بازمىگردند .\r\n( 3 ) . سورهء بقره ، آيه 30 .\r\n( 4 ) . سوره ص ، آيه 26 .\r\n","page_name":" 155 ","page_number":155},
  {"content":"\r\n\r\nظاهرا منظور از اين جانشينى ، جانشينى خداست ، چرا كه چنين مطلبى به گفتن سزاست و پراهميّت نه جانشينى از انسانهاى پيش يا جنيّان .\r\nجانشينى جنيّان صحيح نمىنمايد ، زيرا اين دو موجود در دو زندگى جداگانه به سر مىبرند و مىتوانند با سازگارى در يك محيط قرار گيرند ، چنان‌كه اينك نيز چنين هستند .\r\nافزون بر اين ، وقتى آفريدگار مىفرمايد : « من جانشينى مىگذارم » يعنى :\r\nجانشينى براى خودش . چنان‌كه وقتى مىفرمايد : « از فرمانروايانتان اطاعت كنيد » « 1 » يعنى فرمانروايانى كه من تعيين كرده‌ام . در حكومتهاى بشرى نيز اگر رئيس كشورى گفت : « از استاندارانتان اطاعت كنيد » يعنى آنها كه به تعيين من استاندارند . آنجا كه جانشينى غير خداست . قرآن كريم اشاره مىكند و مىفرمايد :\r\n« و اذكروا اذ جعلكم خلفاء من بعد قوم نوح « 2 » ؛ به ياد آوريد كه خدا شما را پس از قوم نوح جانشين نمود » .\r\nيا آنكه :\r\n« فاذكروا اذ جعلكم خلفاء من بعد عاد « 3 » ؛ به ياد آوريد كه خدا شما را پس از قوم عاد جانشين نمود » . يعنى جانشينى آنها در زمين .\r\nبه هر حال اين نصوص قرآنى و حديثى بر همان دادهء عقلى كه هدف از آفرينش انسان را خلافت اللّهى و پيوستن به وجود برتر خداوند مىداند ،\r\n\r\n\r\n","description":"","footnote":"\r\n( 1 ) . « و اولى الامر منكم » سوره نساء ، آيه 59 .\r\n( 2 ) . سوره اعراف ، آيه 61 .\r\n( 3 ) . سورهء اعراف ، آيه 74 .\r\n","page_name":" 156 ","page_number":156},
  {"content":"\r\n\r\nراهنماست . البتّه نه پيوستن جسم به جسم بكله پيوستن به وجودى برتر با صفاتى برتر ، يعنى دستيابى به قدرت كامل در سايهء قدرت كاملهء خداوند و همچنين دستيابى به ديگر صفات كماليه‌اى كه همگى از رهگذر پيوستن به وجود برتر به دست مىآيند و خلاصه تخلّق آدمى به اخلاق الهى به هر اندازه كه به خلاف الهى نزديك شود .\r\nاز ياد نبريم كه در اين بحث در پى اثبات وجود خدا بوديم تا بگوييم ناقص در جذبهء كامل به سوى او كشيده مىشود . هدف را در تكامل دانستيم و تكامل را در پيوستن به وجود برتر يافتيم . چنين وجود برترى ، هست و وجود دارد نه آنكه به گفتهء ماكسيم گوركى نيست و بايد ايجاد شود . در ضمن به طور فشرده از هدف آفرينش كه در شمار بحثهاى مهمّ فلسفى است ، سخن رانديم . اميد است كه مفيد واقع شده باشد .\r\n\r\nسؤالاتى دربارهء هدف\r\n\r\n1 - آيا هر موجودى هدفمند است ؟\r\nپس از رسيدن به مقام خلافت اللّهى و آراستگى به صفات مطلقهء كامله ، چه مرحلهء ديگرى در انتظار انسان است ؟ و آيا مىتوان چنين هدفى را بالاترين هدف دانست يا آنكه بايد هدف برتر و بالاترى را انتظار داشت ؟\r\nاگر سؤال از هدف در مورد هر موجودى باشد ، بازهم جاى اين سؤال باقى است كه پس از آنكه كامل ، مطلب و خليفة اللّه شد ، بعد چه خواهد شد ؟\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nو البته در آن صورت پيرامون خداوند هم اين سؤال وجود دارد كه او چرا موجود است و براى چه هست ؟ و به كجا مىرسد ؟\r\nامّا ما برآنيم كه قضيهء ياد شده به طور كلّى پذيرفتنى نيست بلكه گزارهء صحيح بدين صورت سامان مىگيرد : « بعضى موجودات هدفمندند » . اين موجودات هدفمند را بايد تنها در موجودات ناقص يافت . پس اگر موجودى ، كامل مطلق شد ، خودش هدف خواهد بود ، مثلا دو شخص را در نظر بگيريد كه يكى بخيل و تنگ‌نظر است و ديگرى كريم و سخاوتمند .\r\nروان‌شناس به شخص بخيل دستور مىدهد كه تا مىتواند سخاوت كند و از تنگ‌نظرى بپرهيزد . سخاوتمند نيز به اقتضاى سخاوتمندىاش و نه به دستور كس ، بىاندازه سخاوتگرى مىكند . مىبينيد كه اينك هر دو فرد بخيل وكريم ، سخاوتمندند ! امّا مىدانيد چرا و به چه هدفى آن دو چنين شده‌اند ؟ اوّلى چون از سخاوتمندى تهى بود و ديگرى چون به سخاوتمندى آراسته بود . بخيل به دليل داشتن نقصى به نام « بخل » و عارى بودن از كمالى به نام « سخاوت » ، رهايى از نقصان و رسيدن به كمال رفع ناقصى خويش ، كرم نمىكند ! بلكه او به دليل كريم بودنش بخشايشگر است ! همچون حاتم طايى كه به دليل حاتم طايى بودن و سخاوتش ، كرم پيشه كرده به طورى كه حتّى اگر همه نيازمندان رخت بربندند ، باز هم او روحيهء بخشايش و سخاوتگرى را او نمىنهد . پس موجود ناقص هماره هدفى خارجى مىطلبد و موجود كامل از چنين هدفى كناره مىجويد .\r\n\r\n","description":"","footnote":"","page_name":" 158 ","page_number":158},
  {"content":"\r\n\r\n\r\n2 - هدف موجود كامل چيست ؟\r\nبنابر آنچه گفتيم ، آيا موجود كامل بدون هدف و از سر عبث و بيهودگى به كارى دست مىزند ؟ ! بىترديد « كامل » نيز از نوعى هدفمندى بهره‌مند است ، امّا هدف موجود كامل چيست ؟ ما برآنيم كه او « خود » را هدف دارد . از چشمه جز جوشش انتظارى نيست و از كريم جز كرم ، و از خداوند فيّاض جز فيض .\r\nبرخى فلاسفه از هدفمندى موجودات كامل با اصطلاح « ابتهاج ذات به ذات » ياد مىكنند . « التذاذ ذات » به هدفى بيرون از خودش نيست بلكه « ابتهاج ذات » از محبّت و علاقه به كمالى كه در خود اوست ، سرچشمه مىگيرد و از رهگذر چنين ابتهاجى ، « ذات » ابتهاج به آثار نيز هست . حال ، به علّت دوستدارى آفريدگان از سوى آفريدگار دست مىيابيد ! همهء مخلوقات ، آثار و افعال خداى كامل هستند .\r\nپس اگر از « هدف خارجى موجود » بپرسيم ، از مقولهء « هدف » به درستى سؤال نكرده‌ايم . بلكه بايد از « هدف خارجى موجود ناقص » پرسيد .\r\nهر موجودى هدفى دارد ، امّا نه هدفى خارج از نهاد خويش و تنها موجودات ناقصند كه هدفى بيرون از نهاد خويش مىجويند . از همين روى ، آن‌گاه كه انسان به مقام خليفة اللّهى دست يافت ، ديگر جوياى هدفى بيرون از خويش نيست ، چرا كه هيچ موجودى كاملى به خارج از خويش نمىنگرد .\r\nنظير آنچه گفتيم ، دربارهء علّت نخستين جهان نيز مطرح مىشود . راسل\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nانگليسى دراين‌باره به سؤال و اشكال مىپردازد و مىگويد : « آن‌گاه كه شرح حال فرانسيس بيكن را مىخواندم ، ديدم كه از قول پدرش مىگويد : مدتّها خدا را باور مىكردم تنها به اين دليل كه حتما او يگانه آفريدگار ماست ، زيرا ما نيازمند علتيم . ولى بعدا اين فكر در من زنده شد كه خدا چگونه پيدا شده است ؟ علّت او چيست ؟ اگر مىشود كه « موجود » بىعلّت باشد ، پس چرا خودمان را بىعلّت ندانيم ؟ چرا بايد خدا را بىعلّت دانست و خود را چنين ندانست . با خواندن سخن پدر بيكن ، ديدم بحث از علّت نخستين بحثى است بىسرانجام و بيهوده » .\r\nولى اين سخن ، از حقيقت به دور افتاده ، چه آنكه فهم گويندهء آن از درك ملاك نيازمندى به علّت ، ناتوان است . ملاك نيازمندى به علّت در اصل وجود و هستى نيست ، بلكه « هستى پديدهء ممكن » ملاك چنين نيازى است .\r\nچنين نيست كه هر موجودى علت طلبد بلكه هر موجود ممكن و هر پديدهء نيازمندى ، به علت محتاج است و خداوند از نياز و احتياج و امكان ، برى است .\r\n\r\n3 - آيا « خليفة اللّه » مصداق خارجى دارد ؟\r\nآيا تاكنون انسان به مقام خليفگى خداوند دست يافته است ؟ آيا چنين كسى از هرگونه نسيان و فراموشى و غفلت بر كنار است يا هنوز با نقصها و كاستيها همراه است و از خدا بسيار فاصله دارد ؟\r\nپاسخ : بىترديد انبياى بزرگ الهى و امامان عليهم السّلام خلفاى خداوندند\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nو تحقيق اين مطلب را مىتوان در دعاها و زيارت‌نامه‌ها و رواياتى كه دربارهء پيامبر صلّى اللّه عليه و إله و ائمه‌اند به دست آورد . مسألهء « خلافت » از مسائل روحى و مرتبط با جذبه معنوى است و امكان دارد كه انسان ساكن در اين جهان مادّى از رهگذر برخورد با پديده‌اى مادّى ، هرچند در مدّتى كوتاه ، از آن جذبه معنوى و روحى بازماند و چه‌بسا حالات بشرى ، هرچند در سطح بسيار بالا بر او غلبه كند و به نسيان و غفلت دچار شود . از پيامبر اسلام نقل شده است : « گاهى دلم زنگار مىگيرد ، پس هر روز هفتاد بار استغفار مىكنم » « 1 » . در برخى روايات صد بار ذكر شده است « 2 » .\r\n يكى گفتا به آن گم گشته فرزند * كه اى پير ادب مرد خردمند\r\nز مصرش بوى پيراهن شنيدى * چرا در چاه كنعانش نديدى\r\nبگفتا حال ما برق جهان است * گهى پيدا و ديگر كه نهان است \r\nفاصلهء ميان اين بندگان برگزيده و خداوند ، وصف ناشدنى است ، چرا كه همه چيز آنها و حتّى تكاملشان آفريدهء اوست و تمام مقامات آشكار و نهان مادّى و معنوى آنها از رهگذر توفيق الهى و فناى فعل و صفت وذات آنها در خداوند به دست آمده است .\r\nپيامبر صلّى اللّه عليه و إله به فراخور توان محدود انسانى برفراز بالاترين قله‌هاى انسانيت بنشسته‌اند و در دستيابى به هدف آفرينش و خليفگى\r\n\r\n\r\n","description":"","footnote":"\r\n( 1 ) . « انى ليران على قلبى و انى لا ستغفر اللّه كل يوم سبعين مرة » بحار الانوار ، ج 17 ، ص 44 .\r\n( 2 ) . كتاب شريف كافى .\r\n","page_name":" 161 ","page_number":161},
  {"content":"\r\n\r\nخداوند از همه پيشى گرفته‌اند . بدين لحاظ ، صلوات ما بر آنها و در خواست فرو فرستادن رحمتم و تحيات الهى بر ايشان ، مقامى روحى و معنوى در ذات آنها نمىانگيزاند و مقامى درون ذاتى به آنها نمىبخشايد ! بلكه تمام اين تكريمها و بزرگداشتها ، احترامى بيش نيستند و بر مقامات ذاتى آنها نمىافزايند و به تعبير استاد بزگوارم علّامه طباطبايى رحمه اللّه در پرسش و پاسخ حضورى من با ايشان : تمام اين صلواتها و بزرگداشتها همچون ميوه‌اى هستند كه در پذيرايى ميهمان به كار مىروند . شما آشكارا مىبينيد كه زندگى پيامبر بزرگ اسلام صلّى اللّه عليه و إله و اهل بيت گرامش از كوچك‌ترين عيب و كاستى برى است و زندگى انسانهاى عادى آكنده از اشتباه و اين بزرگ‌ترين دليل بر پيوستگى و اتصّال آنها به خداست .\r\n\r\n4 - آيا اندك بودن مصاديق « خليفة الله » ، تنافى با هدف نهايى ندارد ؟\r\nاگر هدف از آفرينش ، مقام خليفگى خداوند و بازگشت به اوست ، پس به جز انسانهاى معدودى كه به اين مقام رسيده‌اند ، ديگر انسانها همه ناقصند ! در فلسفه گفته‌اند كه بايد هدف از يك كار ، دائمى و اكثرى باشد پس هدفى كه اكثر انسانها از رسيدن به آن باز مىمانند ، هدفى خردمندانه نيست ؛ درست مانند كسى كه ماشين جوجه‌كشى او 95 % تخمها را از جوجگى محروم مىكند و با اين حال ، بازهم او كه از اين سرنوشت آگاه است به جوجه‌كشى دست مىزند ! آيا اين كار را عاقلانه مىدانيد ؟ ! آيا به حكم خرد انسانى ، رسيدن عده‌اى اندك به هدف منظور از دستگاه عظيم و\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nپرشكوه خلقت و بيهوده ماندن وجود اين همه انسان ، كارى خردپسندانه است ؟ !\r\nدر پاسخ مىگوييم كه :\r\nاولا : « هدف » اينجا ، از چنان اهميّتى برخوردار است كه هر اندازه هزينه شود تا افرادى هرچند بسيار اندك بدان دست يابند ، صحيح و بايستنى است . اگر در دستگاه جوجه‌كشى 99 % تخمها از جوجگى بازمانند و فقط يكى جوجه‌اى شود كه خصوصيات آن با همه جوجه‌ها برابرى كند ، آيا اين خسران و ضرر است ؟\r\nثانيا : خليفگى خداوند امرى مطلق و فراگير است و هركس به هر اندازه‌اى كه به اين مقام نزديك شود به همان اندازه به تكامل رسيده و با هدف خلقت همراه و آشنا شده است . پس چنين نيست كه انسانها از اين هدف يكسره بازمانند و از تكامل هيچ بهره‌اى نبرند و در نقصان محض به سر برند . بر همين اساس روايات برآنند كه هركس اصل توحيد را معتقد باشد ، روزى از دوزخ مىرهد و هميشه در آن نخواهد ماند . چه‌بسا كه در نتيجهء دورى از برنامه حركت تكاملى ساليانى دراز آتش قهر جهنم را بچشد ، امّا بالاخره زمانى اين قهر به مهر مىگرايد و او به پاكى مىرسد . از اين رو حتّى يهوديان و مسيحيان و . . . اگر نه از سر غرض ورزى و عمد بلكه از روى ناآگاهى ، اسلام و تشيع را نپذيرند ، روزى نجات مىيابند ، البتّه اين نجات به معناى دستيابى آنها به بهشت يا مقامات عاليه نيست ، زيرا تنها آنهايى از خسران و زيان برىاند كه با ايمان باشند و از عمل صالح برخوردار ؛\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nآنانى كه از توصيّه به حقّ روى برنمىتابند و از سفارش به صبر در راه حق دست نمىكشند .\r\n\r\n5 - چرا تعابير آيات قرآن دربارهء هدف اختلاف دارد ؟\r\nآيات قرآنى به اختلاف در اين مسأله گام نهاده‌اند و گوناگون سخن گفته‌اند . اين آيات را چنين مىتوان دسته‌بندى كرد :\r\n1 ) هدف از خلقت جن و انس ، عبادت و پرستش خداست :\r\n« ما خلقت الجنّ و الإنس الّا ليعبدون » « 1 » .\r\n« و ما امروا الّا ليعبدوا إلها واحدا » « 2 » .\r\n2 - « عبادت » هدف نهايى نيست بلكه خود راهى است براى هدف نهايى ، يعنى هدف اصلّى از عبادت برمىخيزد :\r\n« انّ اللّه ربّى و ربّكم فاعبدوه هذا صراط مستقيم » « 3 » .\r\n3 - « عبادت » مقدمهء يقين است و يقين از عبادت برمىخيزد به گونه‌اى كه با ترك عبادت ، يقين هم از ميان مىرود :\r\n« و اعبد ربّك حتّى يأتيك اليقين » « 4 » و « 5 » .\r\n\r\n\r\n","description":"","footnote":"\r\n( 1 ) . سورهء الذاريات ، آيه 56 .\r\n( 2 ) . سورهء توبه ، آيه 31 .\r\n( 3 ) . سورهء آل عمران ، آيه 51 .\r\n( 4 ) . سورهء حجر ، آيه 99 .\r\n( 5 ) . شايد يقين در اين آيه به معناى مرگ باشد چنانچه در آيه 47 سوره مدثر گفته‌اند ، البتّه اين يك احتمال بيش نيست .\r\n","page_name":" 164 ","page_number":164},
  {"content":"\r\n\r\n4 - روح عبادت ، خلوص است و عبادت براى تحصيل خلوص به انجام مىرسد .\r\n« و ما امروا الّا ليعبدوا اللّه مخلصين له الدّين » « 1 » .\r\nچنانچه حديثى قدسى نيز بر اين حقيقت صحه مىگذارد « 2 » .\r\n5 - هدف از آفرينش ، تكامل علمى انسان است :\r\n« اللّه الّذى خلق سبع سموات و من الأرض مثلهنّ يتنزّل الأمر بينهنّ لتعلموا انّ اللّه على كلّ شىء قدير و انّ اللّه قد احاط لكلّ شىء علما » « 3 » .\r\n6 - هدف از خلقت ، رحمت الهى يا اختلاف است :\r\n« و لا يزالون مختلفين الّا من رحم ربّك و لذك خلقهم » « 4 » .\r\nدر آيات بسيارى هدف از اطاعت خدا ، نماز و روزه و سكوت در برابر قرآن و كارهاى ديگر ، رحمت خداوند دانسته شده است « 5 » .\r\nبنابراين ، اختلاف بيان قرآن در اين مسأله ، بسيار است . در برابر اين اختلاف چه بگوييم ؟\r\n\r\n\r\n","description":"","footnote":"\r\n( 1 ) . سوره بينّه ، آيه 5 .\r\n( 2 ) . حديث قدسى مىگويد : « لم أقبله الّا ما كان لى خالصا » . ر . ك : وسائل الشيعه ، مقدمه عبادات ، ج 1 ، ص 61 .\r\n( 3 ) . سورهء طلاق ، آيه 12 .\r\n( 4 ) . سورهء هود ، آيه 119 .\r\n( 5 ) . به عنوان نمونه ر . ك : سوره اعراف ، آيه 204 ؛ سوره نور ، آيه 56 ؛ سوره نمل ، آيه 46 .\r\n","page_name":" 165 ","page_number":165},
  {"content":"\r\n\r\nپاسخ اين سوال هم اين است كه اين آيات ، مراتب تكامل را شرح مىدهد و بيان مىكند كه هر كدام هدف و نهايت مرحلهء پيش است . تكامل انسان بايد از مراحل علم و عمل و خلوص بگذارد تا به مرحله « خلافت اللهى » برسد و عبور از علم هم معمولا بدون اختلاف نيست . توضيح اينكه وقتى انبياء فرستاده مىشوند ، بر سر پذيرش و رد كلام آنها ميان مردم اختلاف مىافتد و اين اختلاف طبق استعدادهاى مختلفى كه در مردم هست شكل مىگيرد و آنها كه درك صحيح‌ترى دارند و به تعبير قرآن كريم « مورد رحمت خدا هستند » سخن پيامبران را مىپذيرند و از اختلاف و نزاع ، سالم بيرون مىآيند .\r\nبنابراين علم ، معرفت خدا ، عمل صالح و خلوص همگى مراحل تكامل هستند و آخرين آنها « خلافت اللهى » است و در همهء اين مراحل ، رحمت خداوند انسان را همراهى مىكند و توفيق مىدهد .\r\nدر بررسى نظريّهء ماكياول گفته شد كه اين نظريّه به هرج و مرج مىانجامد و لازمه‌اش اين است كه بگوييم هدف از خلقت نابودى است .\r\nولى اين مطلب در برخى روايات به عنوان هدف ذكر شده است مانند اين حديث مشهور : « لدوا للموت و ابنوا للخراب » « 1 » و يا آيات قرآن : « اذا الشّمس كوّرت و اذا النّجوم انكدرت . . . » « 2 » و « و اذا السّماء انشقّت » « 3 » .\r\n\r\n\r\n","description":"","footnote":"\r\n( 1 ) . « بزاييد براى مردن و بنا كنيد براى خراب شدن » ، نهج البلاغه ، حكمت 132 .\r\n( 2 ) . « آنگاه كه خورشيد بىنور شود و ستارگان تيره گردند » ، سوره تكوير ، آيه 2 .\r\n( 3 ) . « آنگاه كه آسمان پاره شود » ، سورهء انشقاق ، آيه 1 .\r\n","page_name":" 166 ","page_number":166},
  {"content":"\r\n\r\nپاسخ اين سوال هم اين است كه اين آيات و روايات ، نهايت و هدف كلى را نمىگويد بلكه از نهايت اين جهان ماده سخن مىگويد آن هم خراب شدنى كه مقدمهء يك حركت جديد است ، جهان پايان ندارد بلكه حركت تازه‌اى شروع مىشود و در حديثى منقول امام صادق عليه السّلام مىفرمايد : « پس از آن‌كه محشر برپا شد و شماها به بهشت و دوزخ رفتيد ، باز هم آدم و حوّايى و انسانهايى مىآيند » .\r\nبحث ما در زمينهء هدف از خلقت مفصّل شد ولى خواستيم اكنون كه به تناسب كلمات نهج البلاغه سخن از هدف آفرينش پيش آمد ، فشرده‌اى از بيشتر قسمت‌هاى آن بحث را ذكر كرده باشيم . ولى در اين ميان يكى از مهمترين قسمت‌هاى اين بحث كه تحقيق بيشترى مىخواهد ناديده گرفتيم و آن اينكه به چه وسيله مىتوان مدارج و مراتب خلافت اللّهى و مقدمات آن را شروع كرد و حركت نمود .\r\nاين بحث مسايل فراوان عرفانى و اخلاقى مىطلبد كه از حوصلهء اين مقام بيرون است « 1 » و البته مهمترين مسأله ، توفيق الهى است كه از رهگذر عمل و خلوص قلب به دست مىآيد ، بطوريكه اگر علم و عمل از يكديگر جدا شوند ، مىسوزند .\r\n\r\n\r\n","description":"","footnote":"\r\n( 1 ) . براى مطالعه بيشتر ر . ك : اسرار الصلاة و مصباح الهداية ، امام خمينى ؛ لقاء اللّه ، حاج ميرزا جواد آقا ملكى تبريزى .\r\n","page_name":" 167 ","page_number":167},
  {"content":"\r\n . \r\n","description":"","footnote":"","page_name":" 168 ","page_number":168},
  {"content":"\r\n\r\n\r\nفصل هفتم : فطرت\r\n« فطرت » از جمله راه‌هايى است كه به ارتباط انسان با خدا مىانجامد و به يارى آن درك آفريدگار ميسّر مىگردد . فطرت يعنى در آفرينش و خمير مايهء وجودى انسان ، ارتباط با نيروى غيبى حاكم بر جهان و انسان نهفته است . آن‌گاه كه انسان از غوغاى بيرون خويش مىگريزد و به درون خويش باز مىگردد ، وابستگى به نيرويى ، بيرون از نهاد خويش را درمى يابد و با نگاه و نظرى ديگر از اين حقيقت پرده برمىدارد كه اين نيرو ، برتر از نيروهاى مادى و محسوس است .\r\n\r\nمراد از فطرت ، احساس باطنى تعلّق به علّت خويش\r\nروشن است كه ميان خالق و مخلوق ارتباطى واقعى وجود دارد . اگر اين ارتباط در ميان نباشد ، مخلوق نابود مىشود چرا كه رشتهء هستى مخلوق ، هميشه و هر آن در دست خالق است . چنين ارتباطى در فطرت و خلقت هر مخلوقى وجود دارد بلكه به تعبير صدر المتألّهين ، اساسا معلوليّت يعنى عين وابستگى به علت .\r\nبه عبارتى ديگر ، وابستگى معلول به علّت ، فناى معلول در علّت خويش\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nرا در پى دارد ، پس معلول بدون علّت نمىتواندباشد . « 1 » ما از واژه « فطرت » احساس باطنى ارتباط مزبور را در نظر داريم و در اين مقام نيستيم كه واژهء « فطرت » در لغت هم به اين معنا مىآيد يا نه : سخن از اصطلاح فطرت در بحث توحيد است .\r\n\r\nمراد از فطرت استدلال از راه عليّت نيست\r\nفريد وجدى ، مؤلّف دايرة المعارف ، مىنويسد : « فطرت يعنى استدلال از راه عليّت ، ينى از حدوث جهان به معلوليت آن پى بردن و از وابستگى معلول به علت خويش ، وابستگى جهان را به خداوند دريافتن » امّا اين نظر صحيح نيست ، چرا كه منظور از فطرت در كلمات فلاسفه و اهل نظر ، احساس باطنى ارتباط معلول به علّت است و اتّفاقا اين با لغت هم بهتر سازگارى دارد . « فطر الامر » يعنى : پاره‌اش نمود ، اختراعش كرد و آفريد . « 2 » يا اينكه گفته شده : « فطرت » صفتى است كه هر موجودى در ابتداى خلقتش به آن موصوف است مانند صفت طبيعى انسان ، مىتوانيد بگوييد استدلال عقلى علّيت نيز در حوزهء فطرت مىگنجد ، امّا در اين صورت ، « خدا » امرى فطرى نمىباشد و تنها استدلال مزبور « فطرى » مىشود .\r\nبه نظر برخى محققان معاصر ، « فطرت » يعنى صفت يك پديده در ابتداى خلقت ، يعنى خالى بودن ذهن موجود از هر چيز و از هرگونه علم و\r\n\r\n\r\n","description":"","footnote":"\r\n( 1 ) . مقصوداز فنا در اينجا فناى فلسفى است نه فناى عرفانى كه از « اراده » سر مىزند .\r\n( 2 ) . « فطر الامر اى شقّه و اخترعه و ابتداه و انشاه » المنجد ، ص 587 .\r\n","page_name":" 170 ","page_number":170},
  {"content":"\r\n\r\nآگاهى تهى بودن . امّا توجه داشته باشيد كه اين سخن ، تفسير به رأى در لغت است . در معناى لغوى ، تنها اين آمده بود كه فطرت يعنى هر صفتى كه از ابتدا در وجود هست ، امّا از نوع آن صفت سخنى به ميان نيامده بود . « لغت » نمىتواند تعيين كند كه آن صفت ، آگاهى است يا نه و تعيين هم نكرده است .\r\nاين ما هستيم كه بايد تعيين كنيم كه آيا آگاهى فطرى به معناى مرسوم داريم يا نه ؟ به هر حال بحث ما بحثى لغوى نيست و نمىبايست در اين حوزه وارد شويم .\r\nما در پى آنيم كه بگوييم انسان ، در باطن خويش احساس ارتباط به نيرويى برتر در درك مىكند ، يعنى احساس تعلّق به علّت خويش . اين احساس با علم و آگاهى ذهنى سنخيت ندارد بلكه با احساس گرسنگى و تشنگى ، نرمى و زبرى يا رهايى و اسارت و نظاير آنها هم جنس است . اين احساس به طور مبهم و از همان ابتدا با انسان و خلق و خوى او همراهى دارد . قرآن هم با آيهء « و اللّه أخرجكم من بطون امّهاتكم لا تعلمون شيئا « 1 » ؛ خداوند متعال شما را از شكم مادرتان خارج نمود در حالى كه هيچ چيز نمىدانستيد » . در پى نفى احساس مزبور برنيامده ، چرا كه اين آيه به نفى علوم و ادراكات ذهنى و حصولى در ابتداى تولّد پرداخته ، نه علوم و ادراكات احساسى و گرنه بىترديد احساس تشنگى و گرسنگى و مانند آن از همان ابتدا با هر طفلى همراه است .\r\n\r\n\r\n","description":"","footnote":"\r\n( 1 ) . سورهء نحل ، آيه 78 .\r\n","page_name":" 171 ","page_number":171},
  {"content":"\r\n\r\n\r\n« فطرت » در كلام علوى\r\nعلى عليه السّلام دربارهء احساس فطرى توحيد مىفرمايد :\r\n« إنّ أفضل ما توسّل به المتوسّلون إلى اللّه سبحانه و تعالى الإيمان به و برسوله ، و الجهاد فى سبيله ، فإنّه ذروة الإسلام و كلمة الإخلاص فإنّها الفطرة ؛ بىشك برترين چيزى كه رهجويان به خدا بدان دست يازند ، ايمان به خدا و پيامبرش و جهاد در راه اوست كه بلندترين چكاد اسلام است و ديگر كلمه اخلاص و اقرار راستين به يكتاپرستى است كه نهاد آدمى بدان گواهى دهد » « 1 » .\r\nيا آنكه در جاى ديگر مىفرمايد :\r\n« أما إنّه سيظهر عليكم بعدى رجل رحب البعلوم ، مند حق البطن ، يأكل ما يجد ، و يطلب ما لا يجد ، فاقتلوه ، و لن تقتلوه . ألا و إنّه سيأمركم بسبّى و البراءة منّى فأمّا السّبّ فسبّونى ، فإنّه لى زكات و لكم نجاة . و أمّا البراءة فلا تتبّرؤا منّى ، فإنّى ولدت على الفطرة ، و سبقت إلى الإيمان و الهجرة ؛ آگاه باشيد كه به زودى پس از من فردى شكمباره و پرخواره بر شما حكم راند كه آنچه يابد خورد و آنچه نيابد خواهد . پس او را بكشيد كه هرگز نخواهيد كشت . به هوش باشيد كه او شما را فرمان دهد تا دشنامم دهيد و از من بيزارى جوييد . اما دشنام را مجازيد كه علاقان دانند ساحت قدسم مبرّاست و شمايان را نجات است و امّا بيزارى هرگز كه بر فطرت اسلام زاده شدم و در ايمان و هجرت پيشتاز بوده‌ام » « 2 » .\r\n\r\n\r\n","description":"","footnote":"\r\n( 1 ) . نهج البلاغه ، خطبه 109 .\r\n( 2 ) . نهج البلاغه ، خطبه 56 .\r\n","page_name":" 172 ","page_number":172},
  {"content":"\r\n\r\nاحتمالا جملهء ذيل نيز به ايمان فطرى اشاره دارد :\r\n« تتلقّاه الأذهان لا بمشاعرة ؛ انديشه‌ها او را دريابند نه حواس » « 1 » .\r\nشايد منظور از ذهن ، مطلق ادراك ، اعم از احساس و ادراك اصطلاحى باشد ، يعنى احساس مردم بدون بحث و استدلال عقلى خدا را مىيابد . شايد هم منظور اين باشد كه عقل و ذهن انسانها ، خدا را درك مىكند امّا نه آن گونه كه بتواند به درك حدّ او دست يابد ، چرا كه نتوان به كنه ذات خدا پى برد . پس اين درك ، با درك ديگر اشيا يكسان نيست .\r\nشايد دربارهء جمله قبلى نهج البلاغه بگوييد كه ما درباره چنين فطرتى سخن نمىگوييم ، چرا كه اين فطرت را همگان دارا هستند حتى كفّار و امير المؤمنين مىخواهد بگويد كه چون من مؤمنم ، نبايد از من بيزارى بجوييد .\r\nامّا اين اشكا صحيح نيست ، چرا كه منظور على عليه السّلام اين است كه من بر فطرت اسلام و توحيد تولّد يافته‌ام و نه تنها هيچ‌گاه از من شركى ديده نشده بلكه پيش از ديگران به انتخاب ايمان و هجرت دست زده‌ام . تبليغات چنان عليه على عليه السّلام بود كه عده‌اى بر طبل نامسلمانى او كوفتند و اين تا بدانجا پيش رفت كه پس از شهادت ايشان در سجده ، عده‌اى از اصحاب معاويه در شام متعجّبانه به آن مىنگريستند كه على عليه السّلام را با مسجد چه كار ! و يا آنكه مىگفتند على عليه السّلام پيامبر صلّى اللّه عليه و إله را كشت تا به خلافت برسد ! مبرّد مىگويد كه از\r\n\r\n\r\n","description":"","footnote":"\r\n( 1 ) . نهج البلاغه ، خطبه 227 .\r\n","page_name":" 173 ","page_number":173},
  {"content":"\r\n\r\nميان همهء اشعار ديوان حضرت امير عليه السّلام اين شعر را مسلّما از او مىدانم :\r\n يا شاهد اللّه علىّ فاشهد * انّى على دين النبى محمد صلّى اللّه عليه و إله « 1 » \r\nاى شاهد خدا ( فرشتگان ) بر من شهادت ده كه من مسلمان و بر دين محمد هستم .\r\nبرخى نيز برآنند كه عبارت « ميثاق فطرته » يعنى : تكامل انسان ، تنها با توحيد امكان مىپذيرد نه اينكه توحيد يك امر فطرى باشد . امّا خودتان قضاوت كنيد ! آيا « پيمان فطرت » معناى ياد شده را دربر دارد ؟ آرى ! هستند برخى نويسندگان معاصر كه به « فطرت توحيد » با ديدهء انكار مىنگرند و حتّى از نظر تاريخى ، شرك را بر توحيد مقدّم مىشمارند و معتقدند كه « توحيد » در مراحل تكاملى عقيدهء به خدا به وجود آمده است .\r\nامّا ما از بحث نظرى دراين‌باره خوددارى و شما را نيز از چنين بحثهايى به دور مىداريم و به وجدان ارجاع مىدهيم . آيا در محضر وجدان خويش ، خويشتن را به جايى وابسته مىبينيد يا نه ؟ آيا هيچ شده است كه در بحبوحه مشكلات زندگى و در حالت يأس يا هر كسى بگوييد : اى خدا !\r\nبسيار مىبينيم كه حتّى مدعيان ماترياليسم نيز در اين مواقع خدا را به يارى مىخوانند .\r\nقرآن كريم مىفرمايد :\r\n« فاذا ركبوا فى الفلك دعوا اللّه مخلصين له الدّين فلمّا نجّاهم الى\r\n\r\n\r\n","description":"","footnote":"\r\n( 1 ) . شرح نهج البلاغه ، ابن ابى الحديد ، ج 2 ص 278 .\r\n","page_name":" 174 ","page_number":174},
  {"content":"\r\n\r\nالبرّ إذا هم يشركون « 1 » ؛\r\nوقتى در كشتى سوار مىشوند ، خدا را خالصانه مىخوانند و چون آنها را به خشكى نجات مىدهد ، باز هم شرك مىآورند » .\r\nخواندن خالصانهء خداوند در حوادث سخت و گريز از خداوند و شرك به او هنگام رهايى از حادثه ، دليل بر دخالت چنين حوادثى در يادآورى خداست . يكنواختى زندگى و سپرى شدن آن براساس دلخواه افراد ، گاه انسان را از ياد خدا غافل مىكند و تفكر او را از آفريدگار هستىبخش باز مىدارد . امّا آن‌گاه كه مشكلات به او روى آورد و بر رنج او بيافزايد ، به عامل برتر ترتيب دهندهء حوادث طبيعى مىانديشد و مىيابد كه اگر او مىخواست وضعيّت به گونهء ديگرى مىبود .\r\nاينجاست كه انديشهء او براى جبران بر مىجوشد و خالصانه خدا را مىخواند . فطرت انسان سالم هم در شرايط عادى زندگى و در صورت توجّه به پديده‌هاى مادى ، سلامت خويش را وامىنهد و به دام بيمارى فرو مىافتد . امّا زمانى كه هيجانات مادّى از ميان رفت ، فطرت ، سلامت خود را باز مىيابد همچون غريزهء جنسى كه هنگام فشار گرسنگى ، فعاليت خويش را از دست مىدهد .\r\nآيهء ياد شده و ديگر آيات شبيه آن به يكى از دو معناى مذكور كه عبادت بودند از غفلت از تفكر و فساد دل در شرايط رفاه دائمى ، دلالت\r\n\r\n\r\n","description":"","footnote":"\r\n( 1 ) . سورهء عنكبوت ، آيه 65 .\r\n","page_name":" 175 ","page_number":175},
  {"content":"\r\n\r\nمىكند . معناى اوّل به سلامت فكر و معناى دوم به سلامت دل مرتبط است ؛ اوّلين معنا از موانع انديشه سالم حكايت مىكند و دومين معنا از موانع فطرت و احساس سالم . به نظر مىرسد كه چنين آياتى ، معناى دوم را در نظر دارد چرا كه در هنگام بروز حوادث دهشتناك ، فرصت انديشه و تعقل سالم كمتر به ظهور مىرسد و بيشتر ، غرايز و احساسات خودنمايى مىكند .\r\nازاين‌رو اين‌گونه آيات از مسأله فطرت حكايت مىكند .\r\n\r\nفطرت در نظر دانشمندان\r\n« وين يو اولت » آمريكايى مىگويد : « ايمان جزء لازم و طبيعى وجود انسان است » « 1 » .\r\n« عبد الحميد سرحان » مصرى مىگويد : « جمع كثيرى از دانشمندان حلاوت ايمان و لزوم آن براى خود و ديگران را حسّ كرده و با ولعى تمام بدان تشبّث كرده‌اند و بعضى حتى معتقدند كه يك بيولوژيك ، انسان را به سوى ايمان به پروردگار دانا راهنمايى و جلب مىكند . . . » « 2 » .\r\nبنا به عقيده « استانلى هال » بالاترين حساسيت مذهبى در 16 سالگى ديده مىشود . هنگامى كه استحاله پديد مىآيد مىتوان آن را شكل فشرده‌اى از پرورش شخصيّت دانست « 3 » .\r\n\r\n\r\n","description":"","footnote":"\r\n( 1 ) . اثبات وجود خدا ، ص 246 .\r\n( 2 ) . اثبات وجود خدا ، ص 7 .\r\n( 3 ) . بلوغ ، موريس دبس ، ص 194 .\r\n","page_name":" 176 ","page_number":176},
  {"content":"\r\n\r\n« ويليام جميز » مىگويد : « هر قدر انگيزه و محرك اميال ما از عالم طبيعت سرچشمه گرفته ، غالب ميلها و آرزوهاى ما از عالم ماوراى طبيعت است . . . » « 1 » .\r\n« لاون ميكس » مىنويسد : « ما هنگامى كه در كتب آسمانى مىخوانيم خدا انسان و جانواران و گياهان را آفريده و با ميل و رضا آن را باور مىكنيم ، علّتش اين است كه ما آن را با طبيعت هماهنگ مىيابيم » « 2 » . گويا مىخواهد بگويد اعتقاد به خدا با طبيعت ما ( فطرت ) هماهنگ است و همهء ميلها و احساسها بر ميل و احساس غيبى استوار است .\r\n« پاسكال » فرانسوى مىگويد : « به وجود خداوند دل گواهى مىدهد نهچ عقل » « 3 » .\r\n« الكسيس كارل » فرانسوى مىگويد : « گفته‌اند در عمق وجدان شعله‌اى فروزان است كه انسان خود را در آن ، چنان‌كه هست مىبيند ، از خودخواهىاش ، حرصش ، گمراهىاش ، از غرور و نخوتش پرده برمىدارد ، براى انجام تكاليف اخلاقى رام مىشود ، براى كسب خضوع فكرى اقدام مىكند ، در همين هنگام ، سلطنت پرجلال آمرزش ، در برابر او پديدار مىگردد » « 4 » .\r\n« ويليام جميز » آمريكايى مىگويد : « من به خوبى مىپذيرم كه\r\n\r\n\r\n","description":"","footnote":"\r\n( 1 ) . دين و روان ، ويليام جميز ، ص 200 .\r\n( 2 ) . اثبات وجود خدا ، ص 12 .\r\n( 3 ) . سير حكمت در اروپا ، محمد على فروغى ، ج 2 ، ص 14 .\r\n( 4 ) . نيايش ، دكتر الكسيس كارل ، ترجمه دكتر على شريعتى ، ص 61 .\r\n","page_name":" 177 ","page_number":177},
  {"content":"\r\n\r\nسرچشمهء زندگى مذهبى « دل » است و قبول هم دارم كه فرمولها و دستور العملهاى فلسفى ، مانند مطلب ترجمه شده‌اى است كه اصل آن به زبان ديگرياست . . . عموما معتقدند كه ايمان خود را بر پايه‌هاى فلسفى محكم ساخته‌اند و حال آنكه مبناى فلسفى بر روى ايمان قرار دارد » « 1 » .\r\n« اينشتين » فيلسوف و رياضيدان معروف مىگويد : « در اين مذهب يعنى مذهب اصيل ، فرد ، كوچكى آمال و هدفهاى بشر و عظمت و جلال كه در ماوراى امور و پديده‌ها ، در طبيعت و افكار تظاهر مىنمايد ، حس مىنمايد . او وجود را يك نوع زندان مىپندارد چنان‌كه مىخواهد از قفس تن پرواز كند و تمام هستى را يكباره به عنوان حقيقت واحد دريابد » « 2 » .\r\n« برگسون » فرانسوى دربارهء مذهب برتر مىگويد : « آن ، همان مايهء دانشى است كه در جانوران ، غريزه و در انسان ، عقل را به وجود مىآورد . از آن مايهء دانش ، در انسان قوّهء اشراقى به وديعه گذاشته شده كه در عموم به حال ضعف و ابهام است ، ولى ممكن است قوت و كمال يابد تا آنجا كه شخص متوجّه شود كه آن اصل اصيل در او نفوذ دارد ؛ مانند آتشى كه در آهن نفوذ و آن را سرخ مىكند . به عبارت ديگر ، اتصال خود را به مبدأ درمىيابد و آتش عشق در او افروخته مىشود ؛ هم تزلزل خاطرى كه از عقل در انسان پيدا شده مبدّل به اطمينان گردد و هم علاقه‌اش از جزئيات سلب شده و به طور كلّى به حيات تعلق مىگيرد . . . » « 3 » .\r\n\r\n\r\n","description":"","footnote":"\r\n( 1 ) . دين و روان ، ص 122 .\r\n( 2 ) . دنيايى كه من مىبينم ، فريدون سالكى ، ص 56 .\r\n( 3 ) . سير حكمت در اروپا ، محمد على فروغى ، ج 3 ، ص 185 .\r\n","page_name":" 178 ","page_number":178},
  {"content":"\r\n\r\n« پاسكال » رياضيدان معروف مىگويد : « دل ، دلايلى كه عقل را به آن دسترسى نيست » « 1 » .\r\nبنابراين هر فرد لا اقلّ به عنوان ارتباط با نيرويى برتر در وجود خويش چنين احساسى مىكند و به عبارت ديگر ، مذهب ، غريزى بشر است .\r\n\r\nاشكال بر غريزى بودن مذهب\r\nممكن است گفته شود كه اگر مذهب غريزى بشر است پس چرا در بسيارى از نقاط دنيا مطالعات مذهبى خيلى كم انجام مىشود و حتى كسى مثل دكارت كه مذهبى بود گفته : « قسمت اندكى از وقت من صرف مطالعهء الهيّات مىگردد » و چرا عدّه‌اى غريزى بودن مذهب را انكار مىكنند ؟\r\nولى بايد توجه داشت كه معناى غريزى بودن يك چيز اين نيست كه تمامى اوقات انسان را اشغال كند . غرايز انسانى متعدّدند و هر غريزه گاهى ظاهر مىشود و زمانى مخفى . اگر انسان به يكى از غرايز توجّه فراوانى كند ، خواه‌ناخواه غرايز ديگر تحت الشعاع قرار مىگيرند و ممكن است برخى غرايز كلّا به فراموشى سپرده شوند . جوكيان و مرتاضان هند ، غريزهء جنسى دارند امّا اين غريزه با كوشش مداوم در راه غرايز ديگر به فراموشى سپرده مىشود .\r\nآن‌گاه كه اوقات آدمى در مسائل مادى صرف شود و فكراو از مذهب و\r\n\r\n\r\n","description":"","footnote":"\r\n( 1 ) . سير حكمت در اروپا ، محمد على فروغى ، ج 2 ، ص 14 .\r\n","page_name":" 179 ","page_number":179},
  {"content":"\r\n\r\nغريزهء الهى باز ماند ، اندك‌اندك فطرت مذهبى به خاموشى مىگرايد و برعكسى ، در هنگام تمرينهاى اخلاقى لطافت و صفاى باطن فرد باز مىآيد و غريزهء مذهب بار ديگر زنده مىشود و اوج مىگيرد .\r\nدانشمندان بزرگ علوم تجربى گرچه با مسائل عميق و دقيقى از نظام خلقت در ابتاطند ، ولى چون مطالعاتشان در حدّ قشر ظاهرى و فيزيكى پديده است و اساسا از آفرينش و ابداع هر پديده بحثى به ميان نمىآورند ، از درك مسائل فلسفى خلقت باز مىمانند .\r\n\r\nتأثير علماى شيعه و انقلاب اسلامى در احياء غريزهء مذهبى\r\nدر اين سالها كه روشنگرىهاى روحانيّت شيعه روح مذهبى جوامع گوناگون را مجدّدا احيا كرده ، بار ديگر نسل به پا خاستهء كنونى غريزهءى خويش را باز يافته و در رفع موانع نظرى بيشتر مىكوشد . اندك‌اندك ، انديشه‌ها و چشم‌ها از فيلمهاى مبتذل و مطالعات بيهوده روى مىگرداند و به سوى مطالعات اصيل اسلامى روى مىآورد .\r\nروشنگرىهاى خالصانهء شيعه ، بر جوامع گوناگون و كشورهاى مختلف تأثيرات بسيارى خوبى خواهد گذاشت و هم اكنون نيز تأثيراتى داشته است .\r\nعشق پاك شهادت در راه خدا كه اينك به صورت مهم‌ترين پديدهء قرن تجلّى كرده و شور تازه‌اى در جهان مستضعفين به خصوص دنياى اسلام به پا نموده ، بيشترين تأثير را از حركت انقلابى - مذهبى ايران داشته است ؛ انقلابى كه زنگارهاى فكرى و احساسى مادّى را كنار زده و فطرت عشق به\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nخدا را پديدار كرده است . اينك مردم مسلمان كشورهاى اسلامى شور و حماسه ديگرى دارند : « و الله هو الولى » .\r\nعلى عليه السّلام مىفرمايد :\r\n« فهو الذى تشهد له أعلام الوجود على اقرار قلب ذى الجحود ؛\r\nپس اوست كه جهان هستى بر وجودش گواهى دهد و دل منكران بر او اقرار كند » « 1 » .\r\nمنظور امام عليه السّلام اين است كه حتّى اگر خدا را انكار كنند ، فطرت به كلى خاموش نمىشود . شواهد و قرائن نشان مىدهد كه دل منكران خدا در اقرار است ؛ هنوز قلب آنها ندايى دارد و از فطرتشان ناله‌اى برمىخيزد كه اگر پرده‌هاى غرض‌ورزى و بيمارى منجر به انكار رود ، آن نداها به خوبى شنيده مىشود .\r\nآخر مگر مىشود در فطرت چنين ندايى نباشد با اينكه سراسر وجود هر انسانى ، حتّى منكران ، هست خدا را گواهى مىدهد ؟ نظام دقيق بدن و خصوصيّات پيچيده روانى شخص منكر هم بر صانع و خالق قادر و حكيم او گواهى مىدهد و اگر عقل ، تدبير و احساسى در يك پديده هست ، در درجهء اوّل ، احساس ارتباط با ايجاد كنندهء اوست .\r\n\r\n\r\n","description":"","footnote":"\r\n( 1 ) . نهج البلاغه ، خطبه 49 .\r\n","page_name":" 181 ","page_number":181},
  {"content":"\r\n\r\n\r\nنظريه منكران فطرت : « شرك » نخستين مسلك انسان\r\nمنكران فطرت مىگويند كه قديمىترين آثار باستانى به دست آمده ، نشان دهندهء مسلك شرك است . تمثالها و مجسمه‌هايى كه به عنوان معبود مورد توجّه مردم بوده است ، همه حكايت از شرك مىكند ؛ حكايت از پرستش انسان يا ستاره و يا حيوان و . . . اگر پرستش خداى غير مادّى و حكيم و قادر مطلق ، فطرى انسانها بود ، چنين چيزى رخ نمىداد . تمامى اين‌گونه نشانه‌ها و آثار برگفتهء مادّيين مهر تأييد مىزند كه بشر دورانهاى گوناگونى را سپرى كرده ؛ دورانهاى جهل و خرافات ، مذهب و علم يا جهل و فلسفه و علم .\r\nانسان ، در دوران جهل ، پديده‌ها و حوادث پيشاروى خويش را بر حسب عقل سادهء خود داراى علّت قلمداد مىكرد و چون علل طبيعى آن را نمىدانست ، دست به دامان علل غيبى و خدايان ماورايى مىشد و براى هر كدام از : زلزله ، خشكى ، قحطى ، باران ، مرگ و حيات و . . . ، خدايان متعدّد قائل مىشد . سپس مذهب و فلسفه باهم تعدّد آلهه را از ميان برداشت و خداى يگانه را به جاى خدايان نهاد . در آخر ، وقتى علم قدم به ميان نهاد ، علل هر يك از پديده‌ها كشف شد و نقش خدايان و خداى يگانه از ميان رفت .\r\n\r\nردّ نظريهء منكران فطرت\r\nولى شما خود در كلمات پيشوايان ، مذهب دقّت كنيد ! هيچ موردى پيدا\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nمىكنيد كه علل طبيعى پديده‌ها را نفى نمايد ؟ ما مسلّم مىدانيم كه هر پديده‌اى علّتى دارد و پديدهء مادّى نيز بىترديد از علّت مستقيم مادّى برخوردار است . امّا سخن در اين است كه آيا علل طبيعى مىتوانند مستقيما علت نخستين پديده‌ها و ايجاد كنندهء آنها باشند با اينكه آنها خود حادث و نيازمند به ديگرىاند ؟\r\nنظريهء دورانهاى گوناگون فكرى انسانها كه مادّيين برآنند ، هيچ دليل معتبرى ندارد . صرف حكايتگرى آثار باستانى از شرك ، دليل سبقت بودن شرك بر توحيد نيست ، زيرا توحيد كه نفى همهء مظاهر قدرت است ، نمىتواند آثار ظاهرىاى همچون مجسمه و تمثال داشته باشد ، مگر اينكه سكّه و يا چيز ديگرى را با كلمه و عبارت توحيد حك كنند و در زمان انسان نخستين ، كلمه و عبارت وضع نشده بود يا شرايط كافى براى انجام اين كار در دست نبود . به هر حال ، آن‌گونه كه ايجاد نشانه‌هاى شرك ممكن است . ايجاد نشانه‌هاى تصويرى توحيد ممكن نيست و تازه نيافتن دليل بر نبودن نمىباشد . به عبارت ديگر پرستش خدا يا خدايان متعدد اگرچه شرك است ولى خود دليلى محكم بر فطرى بودن غريزه پرستش در انسان‌هاست . منتهى جهل و عدم دستيابى به راه صحيح هدايت ، انسان را از رسيدن به خداى يگانه باز داشته و بسوى خدا يا خدايان دروغين سوق داده است .\r\nاز طرفى ، تصوير و رواج هر چيز بدلى و تقلّبى از وجود حقيقى و اصل آن ، خبر مىدهد . سكّهء تقلّبى ، تصويرى از سكّهء اصيل و اعتقاد به مهدويّت\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nدروغين دليل مهدويّت اصيل و تصوير خدايان و بتها دليل اصالت خداى يگانه است .\r\nدر نهايت احساس و دريافت باطنى ، شبهات مخالفان نظريهء فطرت را پاسخ مىگويد ، همان احساسى كه براساس آن ارتباط خويش را با نيرويى حاكم بر خود و ماوراى جهان ظاهر در مىيابيم و دليل اين احساس ، افزون بر احساس شخصى ، مشاهدات و اخبار زيادى است كه از افراد مختلف در حالات اضطرارى به دست آمده و اين مشاهدات و اخبار آمارى در مسائل روانى بر وجود چنين احساسى رهنماست .\r\nبايد به آنچه در پيش گفتيم توجّه داشت كه احساس ارتباط به جهان غيب هميشه در حالاتى كه نيروهاى اهريمنى داخلى و خارجى تضعيف شوند بيشتر امكان مىپذيرد و اين نكته تنها فطرت توحيد را شامل نمىشود ، مثلا در خواب ديدن ، اين مطلب مورد توجّه است كه ملاك و علّت صحّت رؤيا چيست ؟ چون هرچند برخى رؤياها كاذبند و از كمبودها و افراطها برمىخيزند ، ولى رؤياهاى صادقى هم وجود دارد كه در روايات امامان عليهم السّلام ، جزيى از هفتاد جزء نبوّت شمرده شده است .\r\nگروهى از فلاسفه برآنند كه صحّت رؤياها از امكان ارتباط صحيح روح با جهان غيب ، جهان دربر دارندهء همهء علوم ، خبر مىدهد و اين ارتباط صحيح در صورتى ممكن مىشود كه قيود ظلمانى و علائق مادّى تضعيف گردد و روح هرچه بيشتر به لطافت گرايد و از علائق مادّى برهد ، امكان ارتباط صحيح او بيشتر و رؤياها و حدسها و تفرّسهاى او درست\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nخواد بود .\r\nدر فصل آينده نيز دراين‌باره سخن خواهيم گفت .\r\n\r\n","description":"","footnote":"","page_name":" 185 ","page_number":185},
  {"content":"\r\n . \r\n","description":"","footnote":"","page_name":" 186 ","page_number":186},
  {"content":"\r\n\r\n\r\nفصل هشتم : دعا نياز روح\r\nدل آدمى كه مركز عواطف اوست بر دلبستگى او دليل است كه دل بدون دلير كجا توان يافت ؟ و آيا معده آدمى بدون غذا تواند بود ؟ ! و اين مسلّم است كه « دل را به كف هركه نهم باز پس آرد » . پس هيچ يك از علائق مادى نمىتواند خلأ دل را پر كند و هرگاه كه انسان به چيزى از ماديّات دل بندد ، ديرى نخواهد پاييد كه از آن دل زند و به سراغ چيزى ديگرى رود و ضعيف زندگى مادّى جز اين نيست « 1 » .\r\n\r\nعدم ثبات روح نشانهء وابستگى آن به پديده‌هاى غير مادى\r\nعدم ثبات روح و جهش دل به اين سو و آن سو ، همان‌طور كه بر نياز روح به وابستگى رهنماست ، بر عدم شايستگى پديده‌هاى مادّى براى پر كردن خلأ دل نيز دليل است . نغمه‌هاى عاشقانه انسانها ، به هر صورت و\r\n\r\n\r\n","description":"","footnote":"\r\n( 1 ) . « اعلموا انّما الحيوة الدّنيا لعب و لهو و زينة و تفاخر بينكم و تكاثر فى الأموال و الأولاد » ، سورهء حديد ، آيه 20 ترجمه : بدانيد كه زندگى دنيا جز بازى و غفلت و آرايش و افتخارهاى ( فردى و گروهى ) و نشان دادن كثرت مال و فرزند چيزى نيست .\r\n","page_name":" 187 ","page_number":187},
  {"content":"\r\n\r\nبه هر چيز ، از همان نياز به وابستگى برمىخيزد و اين نغمه‌ها در حكم همان وابستگىها نيز هستند .\r\nنغمه‌هايى كه براى غير خداوند سر داده مىشود ، به فرض همراهى آن با رضايت روان انسان ، از دوام تهى است و به زودى به شكايت و گله‌مندى و فراق مىانجامد . نغمه‌اى دوام مىيابد كه همچون اصل دلبستگى ، برخاسته از تكوين و براساس نياز اصيل انسانى باشد و آن نغمه‌اى است برآمده از ارتباط با نيروى قاهر فوق طبيعت ، آرى ! فقط معاشقهء با خداوند براساس فطرت انسانى است و اين بر همان احساس فطرى نيز تأييد است . همين موسيقىهاى منحطّ ، دليل نياز روحى انسان به نغمه‌هاى اصيل است و همين معاشقه‌هاى مبتذل از احتياج انسان به نماز پرده‌بردار است و همين نماز و دعا و مناجات و نغمه‌هاى غيبى ، گوياى وابستگى انسان به خدا و استدلال بر جود خداوند است . چنان كه هرگونه تعالىخواهى ، حتى علاقه به صعود قلّه‌ها ، شاهد فطرت‌طلبى مطلق مىباشد .\r\nممكن است دل يا دلهايى متوجّه نباشند كه چرا نغمه مىسرايند و دعا مىخوانند ولى همه از چنين احساس نيازى برخوردارند ؛ همان‌طور كه همه در حركت عمومى جهان به سوى خدا روانند ولى به هر حال بيشتر آدميان از اين حركت غافلند و برخى نيز منكر آن هستند . حركتهاى جزيى زندگى ، چنين منكرانى را از نگاهى كلى بازداشته و توان مشاهدهء حركت اصولى خود را در ضمن حركت كلّ جهان از آنها بازستانده همچون خورشيدى كه حركت وضعى و انتقالى خود را مىبيند ولى حركت انتقالى\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nمنظومهء شمسى را كه خود نيز جزء آن است و حركت انتقالى كهكشان ما را كه منظومهء ما جزء آن است ، نمىبيند .\r\nقرآن كريم مىفرمايد :\r\n« أفغير دين اللّه يبغون وله اسلم من فى السّموات و الأرض « 1 » ؛ اينها غير دين خدا را مىجويند با اينكه همهء موجودات آسمانها و زمين تسليم خدايند و به او اسلام آورده‌اند » .\r\n« يسبّح للّه ما فى السّموات و ما فى الأرض « 2 » ؛ همه موجودات آسمانها و زمين ، خداوند را تسبيح مىگويند » .\r\n« و اذ اخذ ربّك من بنى آدم من ظهورهم ذريّتهم و أشهدهم على أنفسهم ألست بربّكم قالوا بلى « 3 » ؛ و آنگاه كه پروردگارت از آدميزادگان از اصلابشان پيمان گرفت و آنها را بر خودشان گواه گرفت . آيا خداى شما نيستم ؟ گفتند : آرى » .\r\nو به علّت همين جذبهء طبيعى و فطرى به سوى خدا ، آرامش روانى فقط در سايه ياد او امكان مىيابد :\r\n« ألا بذكر اللّه تطمئنّ القلوب « 4 » ؛ تنها با ياد خداوند دلها آرامش مىيابد » .\r\nو آنها كه از مسير خداوند بر كنار باشند زندگى پستى دارند .\r\n\r\n\r\n","description":"","footnote":"\r\n( 1 ) . سوره آل عمران ، آيه 83 .\r\n( 2 ) . سوره جمعه ، آيه 2 .\r\n( 3 ) . سوره اعراف ، آيه 172 .\r\n( 4 ) . سوره رعد ، آيه 28 .\r\n","page_name":" 189 ","page_number":189},
  {"content":"\r\n\r\n« و من أعرض عن ذكرى فانّ له معيشة ضنكا « 1 » ؛ آنكس كه از ياد من اعراض كند تنگى و سختى خواهد داشت » .\r\nپيش از اين هم دراين‌باره جملاتى از دانشمندان روانشناس ، رياضيدان و فيلسوف نقل كرديم . روح سالم و با صفا و پيوسته به خداوند را مىتوانيم در دعاى عرفهء امام حسين عليه السّلام و دعاى ابى حمزهء امام سجاد عليه السّلام و دعاى ماه شعبان اهل بيت عليهم السّلام ببينيم . با خواندن اين دعاها دريابيم كه انسان بريدهء از خداوند ، همچون طفلى است كه از دامان مادرش جدا شود ، البته خيلى بالاتر از اينها ! كه پيوستگى انسان به خداوند با دعا و مناجات ، بازگشت به اصل خويشتن است كه از دورى وى مىنالد و وصل او مىطلبد .\r\n كز نيستان تا مرا ببريده‌اند * از نفيرم مرد و زن ناليده‌اند \r\n« إلهى و الحقنى بنور عزّك الأبهج ، فاكون لك عارفا و عن سواك منحرفا و منك خائفا مراقبا « 2 » ؛ خداى من ! مرا به نور عزّت پرتلألؤ خودت ملحق كن تا به تو عارف گردم و از غير تو منصرف باشم و از تو خوفناك و مراقب شوم » .\r\n« إلهى و اجعلنى ممّن ناديته فاجابك و لا حظته فصعق لجلالك فناجيته سرّا و عمل لك جهرا « 3 » ؛ خداى من ! مرا از آنها قرار ده كه فردياشان زدى و تو را اجابت كردند و نظرى به آنها انداختى و در برابر جلال تو مدهوش گشتند ، در نهان مناجاتشان نمودى و آشكارا در راهت\r\n\r\n\r\n","description":"","footnote":"\r\n( 1 ) . سورهء طه ، 124\r\n( 2 ) . مفاتيح الجنان ، محدّث قمى .\r\n( 3 ) . مفاتيح الجنان ، محدّث قمى .\r\n","page_name":" 190 ","page_number":190},
  {"content":"\r\n\r\nكوشيدند » .\r\n« إلهى و الهمنى و لها بذكرك الى ذكرك و همّتى فى روح نجاح أسمائك و محلّ قدسك « 1 » ؛ خداى من ! شوق و حرص ياد و ذكر دائميت را به من الهام فرما ، و همت مرا در وصول به مقام اسماء و محلّ قدس خودت قرار ده » .\r\n\r\nدعا در نهج البلاغه\r\nو اينك به كلام على عليه السّلام دربارهء دعا و نغمه‌هاى مشتاقانهء خلق بنگريد .\r\nاللّهمّ إليك أفضت القلوب ، و مدّت الأعناق ، و شخصت الأبصار ، و نقلت الأقدام ، و أنضيت الأبدان ؛ خدايا دلها به سويت پر كشد و گردنها نيازمندانه بر آستانت كشيده شود و چشمها خيرهء تو شده و گامها در راهت به حركت در آمده و تن‌ها در اطاعتت فرسوده گشته » « 2 » .\r\nعلى عليه السّلام در شرايط حساس شروع جنگ اين جملات را به درگاه خداوند عرضه داشت ؛ در آن حالت كه در بيشتر افراد معمولى هم عوارض مادى كنار رفته و شوق ديدار خداوند در مشتاقان لقايش جلوه‌گر شده و ترس از شدت حوادث در گروهى ديگر ، همه را به فطرت اصيل واگذارده و متوجه خداوند كرده است .\r\n« أفيضوا فى ذكر اللّه فانّه أحسن الذّكر ؛ جام جانتان را از ياد خدا لبريز\r\n\r\n\r\n","description":"","footnote":"\r\n( 1 ) . مفاتيح الجنان ، محدّث قمى .\r\n( 2 ) . نهج البلاغه ، نامه 15 .\r\n","page_name":" 191 ","page_number":191},
  {"content":"\r\n\r\nكنيد كه نيكوترين ياد است » « 1 » .\r\nيا آنكه حضرت در جاى ديگر مىفرمايد :\r\n« إنّ اللّه سبحانه و تعالى جعل الذّكر جلاء للقلوب ، تسمع به بعد الوقرة ، و تبصر به بعد العشوة ، و تنقاد به بعد المعاندة . و ما برح للّه - عزّت الاؤه - فى البرهة بعد البرهة و فى أزمان الفترات عباد ناجاهم فى فكرهم ، و كلّمهم فى ذات عقولهم . فاستصبحوا بنور يقظة فى الأسماع و الأبصار و الأفئدة ؛\r\nخداوند سبحان يا خود را روشنى دلها داشت كه بدان پس از ناشنوايى شنوايى بخشد و پس از نابينايى بينايى دهد و پس از عناد و لجاج نرمى و پذيرش ياد و همواره در طول تاريخ و در هر زمانى ، حتى آن روزگارى كه بين پيامبر گذشته و آينده فاصله افتاده ، خداى بخشنده و بخشايشگر را بندگانى بوده است كه در شبستان انديشه آنان نجوا مىكرده و با زبان الهام و اشراق با عقل آنان سخن مىگفته و چشمه حقايق را به رويشان مىگشوده است . و در پرتو اين عنايت ويژه گوش و چشم و دل آنان به نور بيدارى الهى نورانى گردد . . . » « 2 » .\r\nعلى عليه السّلام همان‌گونه كه ياد خداوند را به همه توصيه مىكند ، خود نيز در همهء حالات با خداى خويش ، كه اصل ، مبدأ و مرجع ، همه اوست ، سخن مىگويد و راز و نياز مىكند ؛ سلامت روح و جسم خود را از او مىداند و به عنوان سپاس راز مىگويد و در مشكلات ، با او نياز خويش را در ميان\r\n\r\n\r\n","description":"","footnote":"\r\n( 1 ) . نهج البلاغه ، خطبه 19 .\r\n( 2 ) . نهج البلاغه ، خطبه 213 .\r\n","page_name":" 192 ","page_number":192},
  {"content":"\r\n\r\nمىگذارد .\r\n« الحمد للّه الّذى لم يصبح بى ميّتا و لا سقيما ، و لا مضروبا على عروقى بسوء ، لا مأخوذا بأسوء عملى ، و لا مقطوعا دابرى ، و لا مرتدّا عن دينى . . . أصبحت عبدا مملوكا ظالما لنفسى . لك الحجّة علىّ و لا حجّة لى . . . اللّهمّ إنّى أعوذ بك أن أفتقر فى غناك ، أو أضلّ فى هداك . . . اللّهمّ اجعل نفسى أوّل كريمة تنتزعها من كرائمى ، و أوّل وديعة ترتجعلها من ودائع نعمك عندى ؛\r\nخداى را سپاس كه امروز هم زنده و سالمم و رگ و پىام گرفتار درد و رنج نيست و مورد بازخواست و تنبيه كردار زشتم نباشم . نه بىفرزند و اجاق كورم و نه از دين خارجم . . . در حالى روز را آغازيدم كه بنده‌اى هستم بى اختيار و بر خود ستمكار . تو را حجّت است بر من نه مراست حجّت بر تو . . .\r\nپروردگارا ! به تو پناه برم از آنكه در كرانه درياى بىنيازى تو نيازمند شوم و يا در زير باران هدايتت گمگشته باشم . . . پروردگارا اول عضو شريفى كه از من مىستانى و نخست امانتى از نعمتهايت كه از من مىستانى جانم باشد » « 1 » .\r\nبنگريد كه حضرت چگونه همچون فرزندى كه به دامان مادر خويش پناه مىبرد و چون برده‌اى كه راهى جز خانه مولايش ندارد ، با خداى خويش سخن مىگويد . اين‌گونه تعبيرها و نغمه‌هاى روح‌افزا در كلمات پيامبر صلّى اللّه عليه و إله بزگوارش بسيار است . قسمت مهمى از احاديث\r\n\r\n\r\n","description":"","footnote":"\r\n( 1 ) . نهج البلاغه ، خطبه 206 .\r\n","page_name":" 193 ","page_number":193},
  {"content":"\r\n\r\nدر كتابهاى دعا آمده است . اين دعاها ضمن اينكه يك سلسله معانى بلند فلسفى ، روانى و اجتماعى را دربر دارد ، از نظر اصل دعا و توجّه ، اين حقيقت را تأييد مىكنند كه روح انسانى ، خواه‌ناخواه ، وابستهء به خداوند است و آرامش خود را تنها با ياد او باز مىيابد .\r\nدل انسانى جوياى دلبر اصيل خويش است تا به او بپيوندد و هرچه مقام دل تعالى يابد ، اين پيوند محكم‌تر مىشود و چه كسى همچون پيامبر صلّى اللّه عليه و إله و اهل بيت چنين نجواهاى دل‌انگيز و قلبهاى مرتبط با خداوند دارند ؟\r\nخلاصه آن‌كه اصل دعا و راز و نياز در انسان بر وابستگى روحى او به خداوند دلالت مىكند .\r\nهر انسانى ، هرچند منكر خداوند باشد ، جذبه و وصل و غم هجران و رازگويى و نيازخواهى را به معناى وسيع كلمه داراست و در عين حال از هر چيز كه بدان انس گرفت و براى آن نغمه خواند ، دير يا زود دل مىبرد و به ديگرى دل مىدهد و هيچ‌جا آرام نمىگيرد و اينها همه از وابستگى او به نيرويى برتر از جهان مادّه خبر مىدهد . مىخواهم بگويم عشق ليلى و مجنون و فرهاد و شيرين و . . . دليل وجود خداوند است امّا افسوس كه حقيقت پاك « عشق » ، با كورى دل به انحرافات كشيده شده است . و وقتى « مفضل ابن عمر » از امام صادق عليه السّلام پرسيد كه « عشق » چيست ؟ حضرت فرمود :\r\n« قلوب خلت عن ذكر اللّه فأذاقها اللّه حبّ غيره « 1 » ؛ دلهايى از ياد\r\n\r\n\r\n","description":"","footnote":"\r\n( 1 ) . بحار الانوار ، ج 70 ، ص 158 .\r\n","page_name":" 194 ","page_number":194},
  {"content":"\r\n\r\nخداوند خالى شده است و خدا محبّت غير خود را به آنها چشانيده است » .\r\n\r\nدعا ، معلول جهل نيست\r\nسخن ما كاملا نقطهء مقابل سخن كسانى است كه منشأ دعا را در جهل بشر به عوامل پديده‌ها مىدانند و مىگويند بشر كه علّت حوادث را نمىيافت ، علّتى غير مادى در خيال خود مىساخت و از آن مىترسيد و به او عشق مىورزيد و براى آن قربانى مىكرد و به درگاه او دعا مىنمود . به همين جهت ، اصل اعتقاد به خداوند از جهل و ترس نشأت مىگيرد و كسى كه خدا را انكار كند شجاع‌تر است . خلاصه اينكه بايد راسل را كه با خواندن شرح حال فرانسيس بيكن ملحد شد ، شجاع بدانيد نه اينشتين را كه با دريافتهاى علمى خويش خداپرست شد . اين ترسو است و آن شجاع !\r\nما اينك از شجاعت راسل يا اينشتين سخن نمىگوييم ، ولى بر آنيم كه سخن راسل در علّت الحادش ، كاملا از جهل او به بحث فلسفى « علّت نخستين » پرده برمىدارد . ماركس نيز كه از خدا متنفر است از يك بحث علمى دم مىزند و كاملا احساساتى عمل مىكند ، چرا كه « تنفر » واژه‌اى نيست كه در يك بحث علمى به كار رود . از اين هم آگاهيم كه نامهء لنين به ماكسيم گوركى به خوبى نشان مىدهد كه او از عواقب اعتقاد به خدا ، گريزان است نه اينكه دليلى بر نفى خدا داشته باشد و يا حتّى با مبانى عقلى درستى دربارهء خداوند انديشيده باشد . او به خيال خود دردى بالاتر داشته و از مشكل فقر اكثريّت ، كه از غول سرمايه‌دارى به وجود آمده ، مىرنجيد . از\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nنامه‌هاى پرسش و پاسخ بزرگان الحاد اين قرن كاملا پيداست كه اصلا اسلام و پيامبرش را نمىشناخته‌اند و يا خود را به ناآشنايى مىزده‌اند تا آنجا كه يكى از آنها به دوستش مىنويسد : فكر مىكنم قيام محمّد صلّى اللّه عليه و إله در عربستان براى وصول حقّ ترانزيت كالاهايى بود كه از سرزمين حجاز بدون پرداختن حقّ عبور مىبرده‌اند !\r\nدر آخر مىگوييم كه حسين عليه السّلام شجاع بود نه يزيد ملحد كه خدا و وحى و همه چيز را انكار مىكرد و نه ابو جهل منكر خدا . شما خود در خداپرستان اصيل و ملحدان هر زمان نيك بنگريد ! كدامين آنها آزاد و شجاعند و كدامينشان وابسته به مادّيات پست ؟ قدرت كداميك در خودش نهفته است و قدرت كداميك در زر و زور ؟\r\n\r\n","description":"","footnote":"","page_name":" 196 ","page_number":196},
  {"content":"\r\n\r\n\r\nفصل نهم : فسخ‌عزم و تصميم\r\nآن‌گاه كه مىانديشيم و به نقصان و نادرستى تصميم خويش پى مىبريم ، آن را وامىنهيم و تصميمى ديگر مىجوييم ! يا چه‌بسا انديشه‌اى را صحيح بدانيم امّا به ناگاه از آن دست كشيم ! چنين حالتى از چه چيزى خبر مىدهد ؟ آيا دستى پنهان ، در پس اين دگرگونى و انتخاب جديد نهفته نيست ؟ !\r\nنهج البلاغه امير المؤمنين بر آن است كه وقتى تصميم انسانها شكسته مىشود ، خدا پديدار مىگردد . على عليه السّلام دراين‌باره مىفرمايد :\r\n« عرفت اللّه بفسخ العزائم ، و حلّ العقود ، و نقض الهم ؛ خداى را به درهم شكستن تصميمها و فسخ قراردادها و دگرگونى همتها شناختم » « 1 » .\r\n« عزيمت » ، در لغت به معنى كارى است كه انسان قصد انجامش را دارد « 2 » و به معنى تصميم قلبى بر انجام كار هم آمده است . « 3 » بعضى هم مىگويند :\r\n« عزيمت » بر اراده مؤكّده اطلاق مىشود « 4 » و « عزائم » فرائض خداوند است\r\n\r\n\r\n","description":"","footnote":"\r\n( 1 ) نهج البلاغه ، حكمت 242 .\r\n( 2 ) . نهج البلاغه ، صبحى صالح ، ص 511 .\r\n( 3 ) . مفردات ، راغب اصفهانى ، ص 347 .\r\n( 4 ) . المنجد ، ص 504 .\r\n","page_name":" 197 ","page_number":197},
  {"content":"\r\n\r\nكه او بر مردم واجب كرده است . « 1 » عقود ، جمع عقد ، به معناى قصد و همم ، جمع همّت ، نيز به همين معناست ، با توجه به اين بحث لغوى ، حديث ياد شده چنين معنا مىشود : « خدا را با فسخ تصميمها و دگرگونى نيّات و باز شدن گره اراده‌ها شناختم .\r\n\r\nنظر دانشمندان دربارهء اين روش استدلالى\r\n\r\n1 - نظريهء ابن ابى الحديد\r\nابن ابى الحديد در شرح نهج البلاغه ، اين جملهء امام را مربوط به افكار و تصميمات ناگهانى مىداند . از نظر او ، علّت فكرى كه بدون مقدّمه به ذهن انسان مىرسد ، خود انسان نيست و گرنه ترجيح بلا مرجّح لازم خواهد آمد « 2 » . بنابراين ، بايد خطور دهنده ، چيزى خارج از انسان باشد و او همان خالق جهان است .\r\nاز نگاه ابن ابى الحديد ، اين تعبير امام عليه السّلام فقط با افكار و خطوراتى در ارتباط است كه به طور ناگهانى به ذهن مىرسد و چون خود انسان در پيدايش آن سهمى نداشته و از قصد و توجه به آن تهى بوده ، پس حتما از علّتى برتر برخوردار است . به گمان او نقش خداوند در آنچه كه علّت روشنى ندارد ، خلاصه مىشود . اين‌گونه افراد ، تجلّى خداوند را فقط در\r\n\r\n\r\n","description":"","footnote":"\r\n( 1 ) . المنجد ، ص 504\r\n( 2 ) وقتى فكرى بدون مقدمه بوده است ، پس چرا انجام عمل به دل خطور كرده است نه ترك عمل ؟ .\r\n","page_name":" 198 ","page_number":198},
  {"content":"\r\n\r\n« فلته‌ها » مىدانند ، همچون بسيارى از مردم كه مىخواهند از رهگذر معجزات ائمه و يا هر امر غير عادى ديگر به اثبات خدا دست يابند ، چرا كه از تفكّر در راههاى اثبات خدا ناتوانند . شايد چنين تعابيرى برخى را بر آن داشته كه علت اعتقاد به خداوند را در جهل به علل طبيعى پديده‌ها بپندارند ، چون مشاهده كرده‌اند كه برخى مذهبىها خدا را در جايى مىجويند كه علّتى نمىيابند و در حقيقت ، خداوند را به كنارى نهاده‌اند تا هر وقت از يافتن علت پديده‌ها ناتوان ماندند ، خدا را پيش كشند « 1 » !\r\n« كاميل فلاماريون » در كتاب « خدا در طبيعت » از « اگوست كنت » نقل مىكند : « علم ، پدر كائنات را از جايگاه خود منفصل و به محل انزوا سوق داد » . يعنى خدا براى موارد جهل به علت بود و حالا كه علوم طبيعى علّتها را كشف كرده است ، پس علّتى مادى جايگزين خدا مىشود . . . ! تعالى الله عن ذلك .\r\n\r\n2 - نظريهء ابن ميثم بحرانى\r\nابن ميثم ، جملهء امام را مربوط به همهء اراده‌ها و تصميمها مىداند و مىگويد تغييرات ذهنى و همهء خطورات متعاقبهء ذهنى كه مرجّح انجام عمل مورد تصميم است ، چيزهايى ممكن هستن و ضرورتا احتياج به چيزى دارند كه وجودشان را ترجيح دهد و از حالت امكانى خارج سازد .\r\nخود شخص به دليل ممكن الوجود بودنش نمىتواند مرجّح باشد بلكه علّتى مىخواهد و هرچه بالا برويم آنها نيز علّتى مىطلبند و از خودشان چيزى\r\n\r\n\r\n","description":"","footnote":"\r\n( 1 ) . شرح نهج البلاغه ابن ابى الحديد ، ج 19 ، ص 247 .\r\n","page_name":" 199 ","page_number":199},
  {"content":"\r\n\r\nندارند و ضرورتا بايد به خداوند بازگردند . خداوند همه چيز را علت است و مرجّح وجودى اين خطورات جز او نيست . « 1 »\r\nبنابه گفتهء ابن ميثم ، استدلال امام عليه السّلام فقط مربوط به فسخ تصميمها نيست ، در تصميم اوّل و همين‌طور دوم كه فسخ تصميم اول است ، همه‌جا اين استدلال جريان دارد . امام عليه السّلام در پى آن است كه فسخ تصميمها مانند خود تصميمها ممكن الوجودند و بايد به علّتى واجب منتهى شوند .\r\nولى نظر ابن ميثم با كلام امام عليه السّلام تطبيق نمىكند . امام عليه السّلام خدا را با فسخ تصميمها و نقض اراده‌ها شناخته است نه خود آنها را . پيداست كه امام عليه السّلام فقط به جهت « نقض تصميمها » نظر دارند .\r\n\r\n3 - نظريه محمد عبده\r\nمحمد عبده مصرى در پاورقيهايش بر نهج البلاغه مىگويد : « اگر قدرتى ما فوق انسان نبود ، بشر هرچه اراده مىكرد انجام مىداد و اينكه از تصميمش منصرف مىشود بر مسخّر بودن او از سوى قدرتى برتر رهنماست » « 2 » .\r\nاستاد مكرمم « علامه طباطبايى - رحمة الله عليه » ذكر در مذاكره‌اى كه دربارهء اين جملهء امام عليه السّلام با ايشان داشتم ، شبيه اين نظريه را ابراز مىداشتند .\r\nاما بازهم بايد خود نيك بينديشيم تا نظر امام را به خوبى دريابيم . به\r\n\r\n\r\n","description":"","footnote":"\r\n( 1 ) . شرح نهج البلاغه ، ابن ميثم بحرانى ، ج 5 ، ص 236 .\r\n( 2 ) . نهج البلاغه عبده ، ذيل حكمت 252 .\r\n","page_name":" 200 ","page_number":200},
  {"content":"\r\n\r\nنظر مىرسد كه امام عليه السّلام به حقيقت روشن‌ترى مىانديشيده‌اند .\r\n\r\n4 - نظر نگارنده\r\nاز نظر نگارنده ، در انديشه امام عليه السّلام ، انصراف از تصميمات قبلى دليل آن است كه شخص به همهء جهات كار احاطه نداشته و از آگاهى كمى برخوردار بوده است . اين ضعف آگاهى و جهل بر آن دلالت دارد كه علوم آدمى از نهاد و ذات او برنمىخيزد و به دليل عرضى بودن اين علوم ، بايد به يك علم ذاتى بازگردد و آن ، علم خداوند است . و الله اعلم .\r\nامام عليه السّلام در جاى ديگرى احاطهء علمى خداوند و جهل و بىخبرى انسان را حتّى از كارهاى خودش ، چنين بيان مىكند :\r\n« و أحصى اثارهم و أعمالهم ، و عدد أنفاسهم ، و خائنة اعينهم ، و ما تخفى صدورهم من الضّمير ، و مستقرّهم و مستودعهم من الأرحام و الظّهور إلى أن تتناهى بهم الغايات ؛ و گفتار و كردارشان را ارزيابى نمايد و شمار نفسها و اشارت چشمها را كنترل كند و آن رازها را كه در سينه‌ها نهان است منظور دارد و از قرارگاه و كوچكستانشان كه شكم مادر و پشت پدر است خبر دارد تا آن روز كه همه چيز به پايان رسد » « 1 » .\r\nباركلى انگليسى از راه علم ، خدا را ثابت مىكند ، ولى او ايده‌آليست است و وجود جهان خارج را به طور عينى انكار مىكند و وجود اشياء را چيزى جز حضور ذهنى آنها در يك ذهن نمىداند و مىگويد : « اگر عالم ،\r\n\r\n\r\n","description":"","footnote":"\r\n( 1 ) . نهج البلاغه ، خطبه 89 .\r\n","page_name":" 201 ","page_number":201},
  {"content":"\r\n\r\nخارج از تصوّرات ما باشد ، پس وجود ذهنىاى كه اين تصورات در آن حلول كرده ، لازم است و چون در حالت غفلت ما هم اشياء تقرّر دارند ، پس ذهن ما حافظ آنها نيست . پس ضرورى است در يك روح جامع و حاضر و ناظرى غير از روح ما حلول داشته باشند . عامه مردم مىگويند چون خدا هست پس به همه چيز علم دارد ، ولى من مىگويم چون بايد روحى باشد كه به واسطهء علم او به اشياء آنها موجوديت يابند ، پس خدا هست يعنى چون علم هست پس خدا هست » « 1 » .\r\nامام از راه انصراف از تصميم ، ذاتى نبودن علم آدمى را آشكار مىسازد و از اين رهگذر ، بر يك علم ذاتى دست مىيابد و آن ، علم خداوند است ، علمى عين ذات حق و اين راه ، از منطقى كاملا سترگ برخوردار است .\r\n\r\n\r\n","description":"","footnote":"\r\n( 1 ) . فلسفه تحليل منطقى ، منوچهر بزرگمهر ، ص 97 ؛ سير حكمت در اروپا ، محمد على فروغى ، ج 2 ، ص 93 .\r\n","page_name":" 202 ","page_number":202},
  {"content":"\r\n\r\n\r\nفصل دهم : تجلّى « اللّه » در قرآن\r\nدر اين خطبه دقّت بفرماييد :\r\n« فبعث محمّدا صلّى اللّه عليه و إله بالحقّ ليخرج عباده من عبادة الأوثان إلى عبادته ، و من طاعة الشّيطان إلى طاعته ، بقران قد بيّنه و أحكمه ليعلم العباد ربّهم إذ جهلوه ، و ليقرّوا به بعد إذ جحدوه ، و ليثبتوه بعد إذ أنكروه .\r\nفتجلّى لهم سبحانه فى كتابه من غير أن يكونوا رأوه بما أراهم من قدرته ، و خوّفهم من سطوته و كيف محق من محق بالمثلات ، و احتصد من احتصد بالنّقمات ؛\r\nخداوند « محمّد » را - درود خدا بر او و خاندانش - براستى فرستاد تا بندگانش را از ذلّت بت‌پرستى به عزّت خداپرستى رساند و از پيروى شيطان به اطاعت الهى مشرّف گرداند ، به قرآنى كه آن را روشن و استوار داشت تا بندگان ، پروردگار خويش بازشناسند و از تاريكى جهل به در آيند و پس از تخلكامى كفر و انكار ، كامشان به اقرار يكتاپرستى شيرين گردد و ابرهاى سنگين و سياه شرك و لجاجت از افق زندگيشان دور شود و حق را پذيرا گردند .\r\nآنگاه خداى سبحان در كتابش جلوه كرد و با نمايش قدرت ، و ترساندن از\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nابهّت خويش ، كتاب معرفت بگشاد و آنان را از مخالفت با حق برحذر داشت تا ببينند چگونه گروهى به كيفر كردار خويش به هلاكت رسيده‌اند و مزرعهء زندگيشان به داس انتقام درو گرديده است » « 1 » .\r\nبراساس اين خطبه ، محمّد صلّى اللّه عليه و إله ، منكران خدا را از طريق قرآن به اقرار در آورد و بندگان شيطان را در وادى بندگان خدا كشاند و خداوند در قرآن به تجلّى در آمد .\r\nتعابيرى كه نهج البلاغه در مورد قرآن به كار مىبرد مختلف است . در برخى از اين تعابير ، قرآن راه‌هاى وصول به خداوند را نشان داده است و در برخى ديگر خداوند خود در قرآن تجلّى نموده است .\r\nاز جمله عباراتى كه معناى اوّل را دربر دارد اين عبارت است :\r\n« و استدلّوه على ربّكم . . . فإنّه حبل اللّه المتين و سببه الأمين « 2 » ؛ براى وصول به پروردگارتان قرآن را راهنما قرار دهيد . . . زيرا قرآن ريسمان محكم خداوند و وسيلهء امين او مىباشد » .\r\nاز ريسمان محكم بودن قرآن و وسيلهء امين بودن آن ، صحّت دلالت و راهنما بودن آيات قرآن به دست مىآيد و دلالت بر چيزى ، لازمه‌اش جدايى دليل از مدلول است . در تعبير « و اتّخذ عليكم الحجّة » « 3 » نيز همين معنا نهفته است . از جمله عباراتى كه از معناى دوم حكايت دارد ، آن بخش از خطبهء 147 است كه نقل شد .\r\n\r\n\r\n","description":"","footnote":"\r\n( 1 ) . نهج البلاغه ، خطبه 147 .\r\n( 2 ) . نهج البلاغه ، خطبه 175 .\r\n( 3 ) . نهج البلاغه ، خطبه 85 .\r\n","page_name":" 204 ","page_number":204},
  {"content":"\r\n\r\nمنظور از معناى اوّل اين است كه راههاى وصل به خداوند را از قرآن بياموزيد ، و اينجا درى از نهج البلاغه به سوى قرآن گشوده مىشود .\r\n\r\nقرآن و راه‌هاى گوناگون وصول\r\nبه گمان برخى افراد ، قرآن كريم تنها از يك راه وصول به خدا سخن مىگويد و آن دقّت در آثار قدرت و حكمت الهى از طريق تحقيق در علوم طبيعى است و حتّى گاهى آشكارا گفته‌اند كه ايمان اديسون از ايمان علامه حلىها بسيار بيشتر است !\r\nدر اينجهت بخصوص از مرحوم مهندس بازرگان در كتاب « راه طى شده » گله داريم ! ولى حقيقت اين است كه قرآن گاهى سخن از « وجود » و « تجليّات الهى » مىگويد و گاهى « از لا حدّى » و « احديّت » و « لا يتناهى بودن » كمالات و صفات جمال الهى . قرآن ، هنگام سخن‌گويى دربارهء وجود و تجليات الهى بيشتر از طريق آثار صنع خداوند با ما سخن مىگويد و به ترسيم تجلّيات الهى مىپردازد :\r\n« و الّذى جعل الشّمس ضياء و القمر نورا و قدّره منازل لتعلموا عدد السّنين و الحساب ما خلق اللّه ذلك الّا بالحقّ يفصّل الايات لقوم يعلمون * انّ فى اختلاف اللّيل و النّهار و ما خلق اللّه فى السّموات و الارض لايات لقوم يتّقون « 1 » ؛\r\n\r\n\r\n","description":"","footnote":"\r\n( 1 ) . سورهء يونس ، آيات 5 - 6 .\r\n","page_name":" 205 ","page_number":205},
  {"content":"\r\n\r\nاوست كه خورشيد را روشنى تند و ماه را نورى قرار داد و آن را در منزل هايى تنظيم نمود تا شماره سالها و حساب را بدانيد . خداوند اينها را جز به حقيقت نيافريد ، آيات را براى مردم دانا به تفصيل بيان مىكند ، حتما كه در اختلاف شب‌وروز و آنچه خدا در آسمانها و زمين آفريده است ، آياتى براى مردم با تقوى باشد » .\r\n« ربّكم الّذى يزجى لكم الفلك فى البحر لتبغوا من فضله انّه كان بكم رحيما ، و اذا مسّكم الضرّ فى البحر ضلّ من تدعون الّا ايّاه فلمّا نجّيكم الى البرّ أعرضتم و كان الانسان كفورا « 1 » ؛ پروردگار شماست كه برايتان كشتى را دريا مىراند تا از فضل او بجوييد كه نسبت به شما رحيم مىباشد ، هنگامى كه در دريا سختى به شما مىرسد هركه جز او بخوانيد بىفايده است و چون شما را نجات داد اعراض مىكنيد ، و اساسا انسان كفران كننده مىباشد » .\r\nاين آيات و ديگر آيات فراوان مانند آن ، جلوه‌هاى فعل يا تجليّات فعلى خداوند را به انسان نشان مىدهد و در پى آن است كه در برابر غفلت كلى مردم از خداوند ، نشانگر تجليات افعالى خداوند به آدمى باشد . چنين آياتى مىخواد به آدمى بفهماند كه اى انسانها ! همين نعمتها كه شما غرق در آنيد ، همه « فعل اللّه » است ؛ چطور اثر را مىبيند و دست مؤثّر را نمىبينيد ؟ !\r\nولى آنجا كه از شناخت ذات خداوند و صفات كماليهء الهى و لا حدّيت و اطلاق و بىهمتايى حق تعالى سخن مىگويد ، سخن از طبيعت نيست ، چرا\r\n\r\n\r\n","description":"","footnote":"\r\n( 1 ) . سورهء اسراء ، آيه 66 - 67 .\r\n","page_name":" 206 ","page_number":206},
  {"content":"\r\n\r\nكه طبيعت چنين مسائلى را برنمىتابد . طبيعت ، فقط مىتواند از راه دلالت اثر بر مؤثّر با يك بحث عقلى و وجدانى نه حسّى و طبيعى ، وجود خداوند و تا حدودى علم و حكمت حقّ تعالى را اثبات كند . « 1 » امّا اينكه آيا علم و حكمت الهى ، متناهى است يا نامتناهى ، مسأله‌اى است كه طبيعت از اثبات آن فرو مىماند . احديّت حقّ ، نزاييدن و نزاده بودن خدا و مانند نداشتن او كه در سورهء توحيد آمده‌اند ، با مطالعه در طبيعت و علوم طبيعى به دست نمىآيد .\r\nاوليّت و آخريّت ، ظاهريّت و باطنيّت حقّ نسبت به همه جهان « 2 » ، مثل اعلى بودن حق « 3 » ، دارا بودن همهء اسماء حسنى و كمالات « 4 » ؛ ملك ، قدّوس ، سلام ، و مؤمن و مهيمن بودن خداوند « 5 » مرتبهء نازله بودن جهان طبيعت نسبت به خزائن الهى « 6 » ، و همراهى همه جايى خداوند با انسان « 7 » ، نمونه‌هايى است از ناتوانى علوم طبيعى در فهم اين حقايق بلند مرتبه .\r\n\r\nنقش درك فلسفى در فهم آيات توحيدى قرآن\r\nفهم برخى از مسائل توحيدى مشكل است و ديدگاهى فلسفى مىطلبد ؛ بايد از مباحث علّت و معلول مطّلع بود تا « هو معكم » به فهم در آيد ، بايد\r\n\r\n\r\n","description":"","footnote":"\r\n( 1 ) . از نظر بحث عميق منطقى همين را هم نمىتواند اثبات كند بلكه صرفا تنبّه و توجه مىآورد .\r\n( 2 ) . سوره حديد ، آيه 2 .\r\n( 3 ) . سوره نحل ، آيه 6 .\r\n( 4 ) . سورهء طه ، آيه 8 .\r\n( 5 ) . سورهء حشر ، آيه 23 .\r\n( 6 ) . سورهء حجر ، آيه 21 .\r\n( 7 ) . سورهء حديد ، آيه 4 .\r\n","page_name":" 207 ","page_number":207},
  {"content":"\r\n\r\nخصوصيّات « حقيقت وجود » و « محض الوجود » را دانست تا « له الأسماء الحسنى » ، « للّه المثل الأعلى » ، و « و ان من شىء الّا عندنا خزائنه » و « ما ننزّله الّا به قدر معلوم » دانسته شود .\r\nمسائل فلسفى گرچه به طور اصولى در قرآن و روايات مطرح شده است ، ولى بدون آگاهى از روش‌هاى ديگر علوم اسلامى روشن نخواهد شد ؛ چنان كه مسائل حقوقى اسلام در قرآن و روايات به طور كلّى و اصولى بيان شده است ، ولى بدون بحث و كاوش و مطالعهء كتب فقهى ، آگاهى از آن اصول به دست نخواهد آمد . اگر براى فهم فقه اسلامى نيازى به تدريس و خواندن كتب فقهى نباشد ، مىتوان گفت براى فهم فلسفه اسلامى هم نيازى به خواند كتب فلسفى نيست ، امّا بدون شك درك علوم فقهى و فلسفى نيازمند خواندن كتب فقهى و فلسفى است .\r\nسيّد قطب مصرى مىگويد :\r\n« فلسفهء واقعى و حقيقى اسلام را نبايد نزد ابن سينا ، ابن رشد و فارابى و امثالشان كه اسم فلاسفهء اسلام بر آنها اطلاق مىشود ، طلب نمود . فلسفهء اينان ، همه سايه‌هايى از فلسفهء يونانى است كه به حسب حقيقت با روح اسلام بيگانه است . فكر اصيل و كلّى اسلام را درباره اصول نظرى آن ، بايد از قرآن و حديث و سيره و روش‌هاى عملى پيامبر صلّى اللّه عليه و إله جستجو نمود و اينها خود براى هر كسى كه اهل بحث و دقت بوده و در پى فهم فكر كلى اسلام ، رابطهء بين خالق و مخلوق ، هستى و حيات و انسان ، پيوند بين انسان و روح\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nوى ، فرد و اجتماع ، فرد و دولت و بين همه ملل جهان و بين نسلى با نسل‌هاى ديگر و غيره را دربر دارد و همه اينها را به يك فكر كلّى و جامع كه حدودش در فروع و تفصيلات ملاحظه مىشود ، مربوط نموده و همين فلسفهء اسلام است . . . » « 1 » .\r\nالبتّه براى دريافت نظر اسلام درباره مسائل كلى هستى ، يعنى مسائل فلسفى ، بايد به قرآن و حديث رجوع كرد و راهنمايىهاى سودمندى از آنها براى اين مباحث عقلى بدست آورد ، ولى بايد مسائل مزبور به روش مسائل علمى هر علم ديگر نگاشته شود و به تفصيل مورد بحث قرار گيرد تا از طريق صحيح و محقّقانه بررسى شود . كتابهاى فلسفهء اسلامى مانند اسفار مرحوم صدر المتألّهين شيرازى ، متحمّل اين زحمت شده‌اند و همان‌طور كه مىدانيم مرحوم ملا صدرا به متون اسلامى توجه زيادى داشته است .\r\nنمىخواهم بگويم برداشت امثال صدر المتألّهين « قدس سره » از متون اسلامى يكسره صحيح است ولى مگر در ساير رشته‌ها هرچه كه از متون استنباط شده يكسره صحيح و درست است ؟\r\nكسانى هم هستند كه به كلّى با فلسفه و آنچه نام فلسفه دارد ، مخالفند ، مانند « وجدى » « 2 » و « ندوى » .\r\nبه گفتهء ندوى : « پيامبران ، مردم را از ذات و صفات خدا و آغاز و انجام جهان و سرنوشت بشر آگاه كردند و اطلاعاتى به رايگان در اين زمينه‌ها در\r\n\r\n\r\n","description":"","footnote":"\r\n( 1 ) . عدالت اجتماعى در اسلام ، ص 42 .\r\n( 2 ) . ر . ك : دائرة المعارف القرن العشرين ، قسمت على اطلال المذهب المادى ، اثر فريد وجدى .\r\n","page_name":" 209 ","page_number":209},
  {"content":"\r\n\r\nاختيار بشر قرار دادند و انسان را از بحث در اين مسائل كه به دليل بيرون بودن از حوزهء حسّ از دسترس بشر خارجند ، بىنياز نمودند ، ولى مردم اين نعمت را قدر ندانستند و به بحث و تحقيق در اين مسائل كه چيزى جز قدم نهادن در راه‌هيا تاريك نيست ، پرداختتند » « 1 » .\r\nنامبرده و امثال او تصور مىكنند كه مسألهء خداوند يك مسأله تعبدى شرعى است كه تنها با روايت و آيه درست شود ! آيه و روايت هم اعتبار خويش را از عقل مىگيرد و خدا را كه نمىتوان با قرآن و حديث اثبات كرد .\r\nالبتّه مىتوان از قرآن و حديث به عنوان راهنمام استفاده كرد .\r\nسخن در اين بود كه نهج البلاغه ما را به قرآن فرا مىخواند و قرآن كريم در مسائل خداشناسى ، ميان اثبات اصل خداوند و بيان صفات كماليهء الهى فرق مىنهد . در اثبات اصل خدا ، بيشتر از آثار بهره گرفته شده و در بيان صفات كماليه و لا حدّى آن و . . . ، چنين نيست و اصلا امكان هم ندارد .\r\nالبتّه همانطور كه قبلا اشاره شد ، در آياتى هم كه تصوّر مىشود مربوط به اثبات وجود خداست ، فقط تنبّه و زدودن غفلت حاصل از محيطهاى غير فطرى به واسطه توجه دادن به افعال و تجليات الهى منظور است نه اثبات عقلى . آنجا كه قرآن در پى اقامه برهان براى اثبات اصل وجود خداست ، به‌گونهء مباحث عقلى سخن گفته و مىفرمايد :\r\n« ام خلقوا من غير شىء ام هم الخالقون « 2 » ؛ آيا اين خلق از نيستى صرف\r\n\r\n\r\n","description":"","footnote":"\r\n( 1 ) . ماذا خسر العالم بانحطاط المسلمين ، ندوى ، ص 135 .\r\n( 2 ) . سورهء طور ، آيه 35 .\r\n","page_name":" 210 ","page_number":210},
  {"content":"\r\n\r\nبه وجود آمده يا آنها خود خالق هستند » .\r\nدر اينجا همانند يك نوشتهء فلسفى ، از قانون عليّت سخن مىگويد و به حدوث و شايد نظم ، اشاره مىكند .\r\nو گاهى به راه‌هاى ديگر هم اشاره مىكند ؛ مثل راه فطرت :\r\n« فاذا ركبوا فى الفلك دعوا اللّه مخلصين له الدّين « 1 » ؛ هنگامى كه در كشتى گرفتار مىشود خداوند را با اخلاص مىخوانند » .\r\nو گاه ديگر ، نظم جهان را مورد توجه قرار مىدهد :\r\n« و الشّمس تجرى لمستقرّ لها ذلك تقدير العزيز العليم * و القمر قدّرناه منازل حتّى عاد كالعرجون القديم * لا الشّمس ينبغى لها ان تدرك القمر و لا اليل سابق النّهار و كلّ فى فلك يسبحون « 2 » ؛\r\nخورشيد به سوى قرارگاه خود حركت مىكند ، اين تنظيم خداى عزيز و داناست و ماه را كه در منازل معين مقدر كرديم تا مانند شاخه خرما باز گردد ، نه خورشيد مىتواند ماه را دريابد و نه شب بر روز پيشى مىگيرد و هر يك در مدارى شناورند » .\r\nو گاهى هم به هدف خلقت اشاره دارد :\r\n« انّا للّه و انّا اليه راجعون « 3 » ؛ ما همه براى خدا هستيم و همه به سوى او برمىگرديم » .\r\n\r\n\r\n","description":"","footnote":"\r\n( 1 ) . سورهء عنكبوت ، آيه 65 .\r\n( 2 ) . سورهء يس ، آيات 38 ، 39 و 40\r\n( 3 ) . سورهء بقره ، آيه 156 .\r\n","page_name":" 211 ","page_number":211},
  {"content":"\r\n\r\n« فمن كان يرجو لقاء ربّه فليعمل عملا صالحا و لا يشرك بعبادة ربّه احدا ؛ « 1 » آنكه ديدار خدايش را اميد دارد كار شايسته كند و در عبادت پروردگارش كسى را شريك نكند » .\r\nگاهى اوقات نيز از راه دعا و ذكر حقّ كه تنها مايهء آرامش دائمى دل است ، سخن به ميان مىآورد :\r\n« الا بذكر اللّه تطمئنّ القلوب « 2 » ؛ تنها با ياد خدا دلها آرامش مىگيرد » .\r\nو چه‌بسا از هدايت غريزى بلكه عمومى موجودات سخن به ميان آورد :\r\n« ربّنا الّذى أعطى كلّ شىء خلقه ثمّ هدى « 3 » ؛ پروردگار ما كه به هر چيزى خلقتش را عطا فرمود و سپس هدايتش نمود » .\r\n« الّذى قدّر فهدى « 4 » ؛ خدايى كه تنظيم نمود و سپس هدايت فرمود » .\r\nالبتّه تاكنون آيه‌اى را در قرآن نيافتيم كه بر برهان نقص كه سابقا از نهج البلاغه نقل شد ، دلالت كند . از نتيجهء نقص كه وابستگى است ، مىتوان به آيه « انتم الفقراء الى الله » اشاره نمود . راه‌هاى ديگرى كه قرآن دربر دارد ، بيشتر در حدّ اشاره است تا بدينوسيله وجدان‌ها را بيدار كند .\r\n\r\n\r\n","description":"","footnote":"\r\n( 1 ) . سورهء كهف ، آيه 110 .\r\n( 2 ) . سورهء رعد ، آيه 28 .\r\n( 3 ) . سورهء طه ، آيه 50 .\r\n( 4 ) . سورهء اعلى ، آيه 3 .\r\n","page_name":" 212 ","page_number":212},
  {"content":"\r\n\r\n\r\nمنظور از تجلّى خدا در قرآن\r\nگفتيم از برخى جملات نهج البلاغه استفاده مىشود كه خداوند در قرآن تجلّى كرده است . منظور از اين تجلّى چيست ؟\r\nبه نظر مىرسد منظور از اين تجلى ، راهنمايىهاى فكرى نيست بلكه منظور تجلّى گوينده در سخن خويش است . دقّت كنيد ! سخن يك گوينده و قلم يك نويسنده دو جنبه دارد :\r\n1 - جنبهء دلالت بر مطلب و معنايى خاص .\r\n2 - جنبهء معلوليّت و وابستگى به علت خويش ( علّت ، گوينده يا نويسنده است ) .\r\nاز جنبهء اوّل ، مطلبم و معنا را در نظر مىآوريم و از جنبهء دوم ، شخصيت گوينده يا نويسنده را . گاهى اين دو جهت از هم تفكيك مىشوند ؛ به اين صورت كه بعضى اوقات مىدانيم معنا صحيح نيست ، ولى اداى كلام و خصوصيّات آن‌چنان با مهارت انجام شده كه صاحب كلام را شخصيّتى بسزا مىدهد .\r\nقرآن كريم هر دو جهت را داراست : مطالب بسيار بلند و عميقى كه چه بسا هنوز دست بشر به بسيارى از اسرار آن نرسيده است و نوع اداى كلام و خصوصيّات آن‌كه روح بشر را تسخير مىكند تا آنجا كه پيامبر اسلام صلّى اللّه عليه و إله را بدين جهت ساحر خواندند .\r\nما مىتوانيمم شخصيّت فوق بشرى و ماورايى گويندهء قرآن را از خود\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nقرآن دريابيم و علم و حكمت و عظمت او را درك كنيم ، هرچند كه بازهم لا حدّيت و اطلاق ذاتى و ضرورت ذاتى و نزاييدن و زاييده نشدن او را بايد با ديدگاهى فلسفى به دست آورد ، ولى به هر حال اصل عظمت ، علم ، حكمت و شخصيت ماورايى صاحب آن را درك مىكنيم .\r\nاين يك واقعيت است كه بسيارى از اعراب زمان نزول قرآن كريم ، تحت تأثير آيات قرآن ، هم توحيد را مىپذيرفتند و هم نبوّت پيامبر اكرم صلّى اللّه عليه و إله را . آنها بدون داشتن تحقيقات فلسفى و لا اقلّ پيش از پرداختن به چنين تحقيقاتى ، تسليم همين شخصيت مىشدند و وجود ماورايى خداوند را ، هرچند به طور مبهم ، در درون آيات قرآنى مىديدند و ايمان مىآوردند . و شايد به اين دليل كه معطّل راه‌هاى پيچ در پيچ عقلى نمى شدند ، زودتر در راه قدم مىنهادند و به نتيجه‌هاى بسيار بلند علمى مىرسيدند ، چه در بعد عرفانى و عشق به خداوند ، چه در بعد جهاد و دفاع و چه در بعد سازندگى جامعه اسلامى .\r\nالبتّه منظور ما اين نيست كه پيمودن راه‌هاى فلسفى كارى است بيهوده يا مضرّ ، گرچه چنين سخنى گفته شده و قرنهاست كه بر زبانها جارى است .\r\nصدر المتألّهين را مىبينيم كه مىنالد و مىگويد از گرفتار شدن در دست عده‌اى نادان كه چون خفّاشان ناتوان از ديدن نور ، از ديدن انوار الهى و اسرار حكمت خداوندى محرومند . آنها دقّت در مسائل الهى و معارف ربّانى را بدعت در دين و هرگونه مخالفت با عقايد عاميانه را گمراهى مىشمارند ؛ گويى حنبلىهاى اهل حديثند كه مسائل واجب و ممكن و\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nحادث برايشان از متشابهات است و تفكّرشان از حدود اجسام و ماديّات بالاتر نمىرود « 1 » . چند قرن بعد ، مرحوم حاج ميرزا جواد آقا تبريزى را مىبينيم كه غضبناك اين قضيه را نقل مىكند كه تازه محصّلى ، غذاى منزل فيلسوفى اصفهانى را نخورده ، چرا كه او از فلاسفه است و فلاسفه نجسند ، چون معتقد به وحدت وجودند و وحدت وجود يعنى همه خدايى « 2 » !\r\nمنظورم اين است كه اگر ذهن انسان به دام شبهات گرفتار نيامده باشد و بتواند شخصيّت ماورايى خداوند را از درون آيات قرآن‌كه خود آفريده خداوند است ، ببيند ، از نظر علمى سريع‌تر پيش مىرود . البته گذر شتابان زمان و نزديك شدن اجتماعات مختلف و فرهنگهاى گوناگون به يكديگر ، خواه‌ناخواه به برخورد ديدگاه‌هاى گوناگون مىانجامد و براى فهم حقيقت ، در اين تضاد و كشمكش ، بدون مطالعهء مكتبهاى مختلف فلسفى راه به جايى نمىبريم .\r\nخلاصه اينكه ، قرآن منار هدايت و چراغ تاريكىها و مانع گمراهىهاست و فرد و جامعه را از نياز پيراسته و راهنمايى مىكند و به حلّ شبهات مغرضان نيز رهنمون مىشود ؛ ولى ديدن خدا از درون آن چيز ديگرى است .\r\nمسلّم است كه : « انّ هذا القرآن فيه منار الهدى و مصابيح الدّجى » « 3 » و « من\r\n\r\n\r\n","description":"","footnote":"\r\n( 1 ) . ر . ك : مقدمهء اسفار اربعه ، صدر المتألهين شيرازى .\r\n( 2 ) . ر . ك : رساله لقاء اللّه ، ميرزا جواد آقا تبريزى .\r\n( 3 ) . « در اين قرآن منار هدايت و چراغهاى لازم براى تاريكى است » شرح نهج البلاغه خويى ، ج 10 ،\r\n","page_name":" 215 ","page_number":215},
  {"content":"\r\n\r\nقرء القرآن فهو غنى و لا فقر بعده » « 1 » و « اذا التبست عليكم الفتن كقطع الليل المظلم فعليكم بالقرآن » « 2 » و « انّى تارك فيكم الثقلين كتاب اللّه و عترتى ما ان تمسّكتم بهما لن تضلّوا بعدى أبدا لن يفترقا حتّى يردا على الحوض » « 3 » .\r\nو ترديدى نيست كه اگر امت اسلامى معناى تمسّك به قرآن و اهل بيت را دريابد و عمل كند ، رستگار خواهد بود ، امّا متأسّفانه ، تمسّك به قرآن ، به صورت تبرّك و بوسيدن و در دست گرفتن و بر سر نهادن ، به عنوان واسطه براى قضاى حوائج ، در آمده و تمسّك به اهل بيت در تمسّك به نام آنها و آن هم در حدّ تبرّك و احترام و واسطه كردن نامشان براى طلب حوائج ، تغيير و تحريف يافته و شما خود مىدانيد كه در هيچ كتاب لغتى « تمسك » بدين معنا نيست . قرآن ، كه نسخهء شفابخش همه دردها و عهد خداوند با مردم است ، براى عمل فرو فرستاه شده نه براى تبرّك اوراق آن . درست است كه با رعايت شرايط ، احترام و تبرّك و واسطه كردن قرآن و اهل بيت پراهميت است ، ولى اگر « تمسّك » به عنوان شرط اساسى سعادت ، در اين\r\n\r\n\r\n","description":"","footnote":"\r\n- ص 195 ، به نقل از كافى .\r\n( 1 ) . « خواننده قرآن بىنياز است و پس از قرآن به چيزى نياز ندارد » ، معانى الاخبار ، شيخ صدوق ، ص 279 .\r\n( 2 ) . « وقتى فتنه‌ها همچون پاره‌هاى شب تار شما را فرا گرفت حتما به قرآن رو آوريد » ، الكافى ، شيخ كلينى ، ج 2 ، ص 598 .\r\n( 3 ) . « من دو چيز مهمّ در ميان شما مىگذارم كتاب خدا و عترتم ، كه تا به اين دو متمسّك هستيد هرگز گمراه نخواهيد شد و اين دو هرگز از يكديگر جدا نخواهند شد تا در حوض ( كوثر ) بر من وارد شوند » كافى ، ج 1 ص 293 ؛ وسائل الشيعه ، ج 27 ص 33 .\r\n","page_name":" 216 ","page_number":216},
  {"content":"\r\n\r\nمعنا خلاصه شد ، حقيقت قرآن و اهل بيت از دل فرد و صحنهء اجتماع دور مىشود و جامعه به گمراهى گرفتار مىآيد .\r\nعلى عليه السّلام در نهج البلاغه ، رفتار و همه سخنانش مصرّانه در پى آن است كه مردم را به قرآن فرا خواند ؛ در استدلال بر اصول عقايد ، در مسائل اجتماعى و حتّى در ادبيّات . به عنوان مثال در مدائن به شخصى كه مىخواند :\r\n جرت الرياح على رسوم ديارهم * فكانهم كانوا على ميعاد « 1 » \r\nفرمود كه مگر قرآن نخواندى « كم تركوا من جنّات و عيون و نعمة كانوا فيها فاكيهن . . . » « 2 » كه همين مطلب به بهترين شكل در قرآن بازگو شده است ؟ !\r\nتمامى اين سخنان به مسائل گوناگون عقلانى و فردى و اجتماعى رهنمون است ، امّا ديدن انوار الهى و شهود تجليّات خداوند از آيات قرآن مطلبى ديگر است كه على عليه السّلام در خطبه 147 نهج البلاغه به آن اشاره دارد .\r\nاز رهگذر نورانيت قرآن و تجلّى انوار الهى در آن ، با وجود همهء كوتاهىهاى دوستان قرآن و تمامى غرض‌ورزىهاى دشمنان آن ، نه تنها اصل توحيد بلكه رهبرى اسلام و پيامبرى آن به طور روزافزون پيش رفت .\r\nبگذار « هوول » كشيش انگليسى ، بگويد : « مسلمانان همگى جانى و شيطان هستند » و كشيش ديگرى تعبيرات ناپسندى درباره پيامبر اسلام به\r\n\r\n\r\n","description":"","footnote":"\r\n( 1 ) . « بادها بر باقيمانده آبادى آنها مىوزد ، گويا كه اينها موعدى داشتند » .\r\n( 2 ) . « چه باغها و چشمه‌ها كه واگذاردند و نعمتهايى كه در آن خورسند و متنعم بودند » ، سورهء دخان ، آيه 25 .\r\n","page_name":" 217 ","page_number":217},
  {"content":"\r\n\r\nكاربرد « 1 » كه حقيقت و تجلّى نور خدا ، خود دلهاى مؤمن را جذب مىكند و دشمن خدا را كنار مىزند .\r\nاز سوى ديگر روشنفكران متعدّدى هم در جهان هستند به فراخور درك خويش ، پرده از حقايق برافكنند . « برنارد شاو » هايى هم پديد مىآيند كه مىگويند : « من هميشه نسبت به دين محمّد ، به واسطه خصلت عجيب زنده بودنش نهايت احترام را داشته‌ام . به نظر من ، اسلام تنها مذهبى است كه توان تسلّط بر حالات گوناگون و صور متغيّر زندگى و مواجه شدن با قرون مختلف را دارد . من پيش‌بينى مىكنم و هم اكنون نيز آثار آن پديدار شده ، كه اروپا فردا پذيراى ايمان محمّد صلّى اللّه عليه و إله خواهد بود . روحانيون قرون وسطى ، در نتيجه جهالت يا تعصّب ، چهرهء تاريكى از آيين محمد صلّى اللّه عليه و إله ترسيم مىكردند و كينه و عصبيّت آنها ، محمد صلّى اللّه عليه و إله را ضدّ مسيح در چشمشان جلوه داده بود . من دربارهء اين مرد فوق العاده ، مطالعه كردم و دريافتم كه نه تنها ضدّ مسيح نبوده ، بلكه بايد او را ناجى بشريّت ناميد . به عقيدهء من اگر مردى مثل او رهبرى جهان را به عهده گيرد ، در حل مشكلات آن پيروز خواهد بود و صلح و سعادت را كه آرزوى بشر است ، علمى و تأمين مىنمايد » « 2 » .\r\nكارلايل‌ها و گوته‌ها و گيبون‌ها مىآيند و مىآيند و تا اندازه‌اى به تعهّد خويش در برابر انسان عمل مىكنند .\r\n\r\n\r\n","description":"","footnote":"\r\n( 1 ) . ر . ك : عدالت اجتماعى در اسلام ، سيد قطب ، ص 436 .\r\n( 2 ) . ر . ك : عدالت اجتماعى در اسلام ، سيد قطب ، ص 375 .\r\n","page_name":" 218 ","page_number":218},
  {"content":"\r\n\r\n\r\nنتيجه\r\nقرآن ، خود را « ذكر » « 1 » و نور « 2 » مىنامد ، همچون خداوند كه نور آسمانها و زمين است « 3 » و نور ، تجلّى مىكند و پديدار مىشود و همان‌گونه كه راز فراموش شده « ألست » را به ياد مىآورد و تاريكى نسيان و جهل را مىزدايد ، با « ذكر » بودنش را سعادت را به خاطر مىآورد . قرآن ، تجلّيگاه مستقيم ذات احديّت است كه هر كلامى مرتبه‌اى از وجود متكلّم خويش را دربر دارد . ازاين‌رو عظمت قرآن همانند عظمت متكلّم آن وصف نشدنى است .\r\n\r\nو آخرين سخن\r\nو اين سخن آخر ، يعنى تجلّى خداوند در قرآن ، دربارهء نهج البلاغه هم رواست .\r\nدربارهء سند نهج البلاغه بسيار گفته شده و مىشود كه مرحوم سيّد رضى « ره » براى اين خطبه‌ها و كلمات قصار و نامه‌ها كه آن را نهج البلاغه ناميده ، سندى ذكر نكرده است . از كجا معلوم كه اين سخنان از امير مؤمنان على عليه السّلام باشد ؟ و بالاخره روايات مرسله كه اعتبارى ندارد !\r\nاما بايد دانست كه بسيارى از خطبه‌ها و نامه‌ها و كلمات قصار اين\r\n\r\n\r\n","description":"","footnote":"\r\n( 1 ) . سورهء طلاق ، آيه 10 .\r\n( 2 ) . سورهء مائده ، آيه 15 .\r\n( 3 ) . سورهء نور ، آيه 35 .\r\n","page_name":" 219 ","page_number":219},
  {"content":"\r\n\r\nكتاب به طور مسند در كتب ديگر نقل شده است و بيشتر آنها در كتب متعدّدى از عامّه و خاصّه آمده است هرچند مرسل و بدون سند ، ولى به هر حال در انحصار نهج البلاغه و سيد رضى نبوده است و همين نقل در كتابهاى متعدد كه خيلى از آنها مأخذشان نهج البلاغه نبوده و حتّى برخى از آنها پيش از سيد رضى نوشته شده ، تا حدودى موجب اطمينان است « 1 » .\r\nديگر اينكه با همهء عداوتها و موضع‌گيرىهايى كه مخالفان در برابر على عليه السّلام داشته‌اند ، تاكنون كسى نگفته است كه اين خطبه‌ها و سخنان از على عليه السّلام نيست . ممكن است در انتساب اينها به على عليه السّلام ترديد كنند ، ولى هيچ كس آن را از آن خود نمىداند .\r\nبرخى گفته‌اند كه اينها سخنان خود سيّد رضى است ولى معلوم نيست كه چرا خود سيد رضى اين را نمىپذيرد ، آيا از دستگيرى و زندان مىترسيد ؟ !\r\nعمده سخن اينكه ، على عليه السّلام خود در اين كلمات تجلّى دارد . بايد گفت براى اطمينان به يك حديث ، دو راه فرا روى ماست : وثاقت راويان حديث و وثاقت متن حديث . گاهى چون راويان حديث همگى افراد مورد اعتمادند ، به حديث اطمينان مىيابيم و گاهى متن حديث چنان عالى و داراى مضامين بلند است كه انسان مطمئن مىشود گوينده اين سخنان معصوم عليه السّلام است ، مثلا دعاى صباح حضرت امير عليه السّلام بدون سند هم اطمينان\r\n\r\n\r\n","description":"","footnote":"\r\n( 1 ) . براى تحقيق بيشتر ر . ك : مصادر نهج البلاغه ، حسينى خطيب ؛ منهاج البراعة فى شرح نهج البلاغه ، ميرزا حبيب اللّه خوئى ؛ بهج الصباغه فى شرح نهج البلاغه ، تسترى .\r\n","page_name":" 220 ","page_number":220},
  {"content":"\r\n\r\nخاطر مىآورد و دعاى ندبه نيز همين‌طور .\r\nاين معانى بلند و اين صور لفظى زيبا كه بهترين كلام را در زيباترين لفظ مىنماياند ، تنها از على عليه السّلام برمىخيزد كه قدرت ولايتش در قرب قدرت ولايت حق تعالى جاى دارد . سرچشمهء برترى كلمات و مطالب نهج البلاغه ، در برترى وجود شريف على عليه السّلام بر همهء جهان و جهانيان است :\r\n اى كه ز كون و مكان وجود تو سابق است * جسم شريف تو را جان جهان بدرقه است\r\nفروترين پايه‌ات ولايت مطلقه است * دست يد الهىات به ما سوى فائقه است\r\nكل ما فى الوجود الا مكانى بنوركم مشرقون \r\nهرچه در عالم وجود امكانى است به واسطه نور شما روشن و تابناك است .\r\nجهل ديگران نسبت به نهج البلاغه و اختلاف سخن پيرامون آن ، همچون اختلاف سخن در خود على است كه گروهى او را خليفهء پيامبر صلّى اللّه عليه و إله هم نمىدانند و گروهى او را خدا مىپندارند و تازه چهرهء واقعى على عليه السّلام را هم نديده‌اند :\r\n اى امير عرب اى كه آينهء غيب‌نمايى * بر سر افسر سلطان ازل ظل همايى\r\nدر پس پرده نهان بودى و قومى به ضلالت * حرمت ذات تو نشناخته گفتند خدايى\r\nپس ندانم كه چه گويند گر از آن طلعت زيبا * پرده‌بردارى و آن‌گونه كه هستى بنمايى \r\nالبتّه نمىخواهيم بگوئيم كه بىترديد هر لفظ و كلمه نهج البلاغه از رهگذر سند قاطع يا متن وثيق خود به على عليه السّلام انتساب مىيابد ، اما اجمالا از اعتبار اين مجموعه آگاهيم ، مواردى را هم مىتوان يافت كه در آن سخنان\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nنهج البلاغه با روايات مسند ما تعارض دارد ؛ مثلا عبارت :\r\n« ستدعون الى سبّى فسبّونى و تدعون الى البراة منّى فلا تبروا منّى » « 1 » در وسائل الشيعه بطور مسند چنين نقل شده است : « فابروا منّى » « 2 » و يا مثلا در برخى موارد ، جملات على عليه السّلام شايد ناقص نقل شده است ؛ به عنوان مثال در عهدنامهء مالك اشتر جملهء « فاصطف لولاية أعمالك اهل الورع و العلم و السّياسة . . . » « 3 » ، ذكر نشده با اينكه در برخى كتابهاى ديگر ، از جمله تحف العقول ابن شعبه حرّانى ، نقل شده است ، و نيز در همان عهدنامه ، دربارهء ارتشيان ، جملهء : « و اجمعهم علما و سياسة » « 4 » نيامده است ولى اين تعارض و نقص و زياده ، در هر كتاب ديگرى جز قرآن كريم ، ممكن و در مقام واقع موجود است .\r\nبه هر حال ، همان‌گونه كه شنيدن آيات قرآن خود اثبات توحيد و نبوّت بود و عرب آشنا به ادبيّات بشرى و كلام فصيحان عرب ، برترى اين سخن را از سخن بشر در مىيافت و خدا را در آن متجلّى مىديد و با اينكه براى عرب مزبور جز شخص محمّد صلّى اللّه عليه و إله كه هنوز به پيامبراش ايمان پيدا نكرده بود سندى براى قرآن نداشت امّا شنيدن قرآن همه چيز را براى او اثبات مىكرد ، به همين صورت با نهج البلاغه نشستن و آن را خوب ديدن و دريافتن ، بهتر\r\n\r\n\r\n","description":"","footnote":"\r\n( 1 ) . « به زودى شما را به دشنام بر من مىخوانند ، دشنامم دهيد ، و شما را به بيزارى از من مىخوانند ولى بيزارى نجوييد كه من بر فطرت هستم » ، خطبه 56 .\r\n( 2 ) . « در مقام تقيه از من بيزارى بجوييد » ، وسائل الشيعه ، ج 16 ، ص 225 .\r\n( 3 ) . « براى سرپرستى كارهايت اهل علم و ورع و سياست را انتخاب كن » .\r\n( 4 ) . « آنكه بيش از ديگران علم و سياست داشته باشد » .\r\n","page_name":" 222 ","page_number":222},
  {"content":"\r\n\r\nاز هر سندى است . شخص آشناى با مطالب عميق فلسفى و رقائق لطيف عرفانى و واقعيات درهم پيچيدهء اجتماعى ، احساسى ، روانى و زيبايىهاى ادبى به خوبى مىفهمد كه نهج البلاغه كلام خدا نيست ، ولى سخنى است برتر از سخن بشر و آن را كه جذبهء وصل دست دهد چه نياز به سند كه اين ، همان محبوب است ؟\r\nبه هر حال مدتى با گل نشستم و از درياى معرفت نهج البلاغه در مسألهء خدا ، قطره‌اى چشيدم و به قدر بضاعت اندك ، به بيان و قلم آوردم . راه‌هاى فلسفى و غير فلسفى كه در مسألهء اثبات وجود خدا از نهج البلاغه استفاده مىشود ، در اين نوشته ذكر شده است .\r\nمدّتى بود كه به پيشنهاد بيناد محترم نهج البلاغه « صانها الله عن الحدثان » مصمّم به اين كار بودم و ليكن : « توفيق رفيقى است به هركس ندهندش » . تا در اين تبعيدگاه - شوشتر خوزستان - توفيق يار و اين خدمت ناچيز انجام شد ؛ اميد است مصداق ( علم ينفع به الناس ؛ علم سودمند براى مردم ) باشد .\r\nو رجاى طعمكارانه دارم كه در بارگاه معدن الكرم علوى مقبول افتد .\r\nمحمد على گرامى رمضان المبارك 1398 ه . ق\r\n\r\n","description":"","footnote":"","page_name":" 223 ","page_number":223},
  {"content":"\r\n . \r\n","description":"","footnote":"","page_name":" 224 ","page_number":224},
  {"content":"\r\n\r\n\r\nفهرستها\r\nآيات\r\nروايات\r\nاشعار\r\nمعصومين عليهم السّلام\r\nاعلام\r\nكتب\r\nمكتب‌ها و فرقه‌ها\r\nاماكن\r\nاصطلاحات\r\nمنابع\r\n\r\n","description":"","footnote":"","page_name":" 225 ","page_number":225},
  {"content":"\r\n\r\n\r\nآيات\r\nاذا السّماء انشقّت . . . ، 166\r\nاذا الشّمس كوّرت . . . ، 166\r\nاعلموا انّما الحيوة . . . 187\r\nأفغير دين اللّه . . . ، 189\r\nألا بذكر اللّه تطمئنّ القلوب ، 189 ، 212\r\nالّذى خلق فسوّى ، و الّذى قدّر فهدى ، 74\r\nاللّه الّذى خلق سبع سموات . . . ، 165\r\nالى اللّه مرجعكم و هو على كلّ شىء قدير ، 154\r\nالى ربّك الرجعى ، 154\r\nام خلقوا من غير شىء ام هم الخالقون . . . ، 210\r\nانّ اللّه ربّى و ربّكم . . . ، 164\r\nانّا للّه و انّا اليه راجعون ، 154\r\nانّ فى السّموات و الأرض لآيات . . . ، 96\r\nاو لم يكف بربّك على كلّ شىء شهيد ، 112\r\nذلك بانّ اللّه هو الحقّ . . . ، 92\r\nربّكم الّذى يزجى لكم الفلك . . . ، 206\r\nربّنا الّذى أعطى كلّ شىء خلقه ثمّ هدى ، 75\r\nسنريهم آياتنا فى الآفاق و فى أنفسهم . . . ، 112\r\nشهد اللّه انّه لا إله الّا . . . ، 135\r\nفاذا ركبوا فى الفلك . . . ، 174 ، 211\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nفاذكروا اذ جعلكم خلفاء من بعد عاد . . . ، 156\r\nفقضيهنّ سبع سموات فى يومين و أوحى فى كلّ سماء أمرها . . . ، 74\r\nفلمّا جنّ عليه الليل راء كوكبا . . . ، 129\r\nما خلقت الجنّ و الإنس إلّا ليعبدون . . . ، 164\r\nمن كان يرجو لقاء ربّه فليعمل . . . ، 154 ، 212\r\nو اذا اخذ ربّك . . . ، 189\r\nو اذ قال ربّك للملائكة انّى . . . ، 155\r\nو اذكروا اذ جعلكم . . . ، 156\r\nو اعبد ربّك حتّى يأتيك اليقين . . . ، 164\r\nو الّذى جعل الشّمس ضياء و القمر . . . ، 205\r\nو الشّمس تجرى لمستقرّ . . . ، 211\r\nو اللّه أخرجكم من . . . ، 171\r\nو اوحى ربّك الى النّحل أن اتّخذى من الجبال بيوتا ، 74\r\nو صوّركم فاحسن صوركم و اليه المصير . . . ، 153\r\nو لا يزالون مختلفين . . . ، 165\r\nو ما أمروا الّا ليعبدوا إلها واحدا . . . ، 164\r\nو من أعرض عن ذكرى فانّ . . . ، 190\r\nهل يستوى الّذين يعلمون و الّذين . . . ، 141\r\nيا داود ! انّا جعلناك خليفة فى الارض فاحكم . . . ، 155\r\nيسبّح للّه ما . . . ، 189\r\nيومئذ تحدث أخبارها بانّ ربّك أوحى لها ، 74\r\n\r\n","description":"","footnote":"","page_name":" 227 ","page_number":227},
  {"content":"\r\n\r\n\r\nروايات\r\nاذا التبست عليكم . . . ، 216\r\nاذا مدح الفاجر ، اهتز . . . ، 140\r\nأفيضوا فى ذكر اللّه . . . ، 191\r\nالاوّل الذى لا غاية له . . . ، 152\r\nالأوّل قبل كلّ أوّل ، 104 ، 152\r\nالهى تردّدى فى الاثار . . . ، 130\r\nإلهى و اجعلنى ممّن . . . ، 190\r\nإلهى و الحقنى . . . ، 190\r\nإلهى و الهمنى . . . ، 191\r\nإنّ اللّه سبحانه . . . ، 68 ، 192\r\nانّ هذا القران فيه . . . ، 215\r\nانّى بعثت لاتمّم . . . ، 145\r\nانّى تارك فيكم الثقلين . . . ، 216\r\nانى ليران على قلبى . . . ، 161\r\nأحال الأشياء . . . ، 22\r\nأما إنّه سيظهر . . . ، 172\r\nأنت دللتنى عليك . . . ، 98 ، 131\r\nأنظروا إلى النّملة فى غر جثّتها . . . ، 47\r\nأيّها المخلوق السّوىّ . . . ، 46 ، 63 ، 68\r\nالحمد للّه الدّالّ . . . ، 15\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nالحمد للّه الّذى لم تسبق . . . ، 102\r\nالحمد للّه المعروف . . . ، 16\r\nالدّالّ على قدمه بحدوث خلقه . . . ، 15\r\nالّذى لا يحول ، و لا يزول . . . ، 85 ، 89\r\nاللّهمّ إليك . . . ، 84 ، 85\r\nاللّهمّ إليك أفضت القلوب . . . ، 84 ، 85\r\nبتشعيره المشاعر عرف ان لا مشعر . . . ، 88\r\nتتلقّاه الأذهان . . . ، 173\r\nخير النّاس انفعهم . . . ، 142\r\n. . . دبّرها بلطفه ، و أمسكها بأمره . . . ، 69\r\nعبدي أطعني حتّى ، 153\r\nعرفت اللّه بفسخ . . . ، 197\r\nفاصطف لولاية أعمالك . . . ، 222\r\nفإنّ اللّه سبحانه لم يخلقكم . . . ، 68\r\nفأقام من الأشياء . . . ، 43\r\nفبعث محمّدا صلّى اللّه . . . ، 203\r\nفهو الذى تشهد له . . . ، 181\r\nقدّر ما خلق فأحكم تقديره . . . ، 44\r\nقلوب خلقت عن ذكر اللّه . . . ، 194\r\nكاد الفقر ان يكون كفرا . . . ، 94\r\nكان اللّه و لم يكن . . . ، 23 ، 25\r\nلا يجرى عليه السّكون و الحركة . . . ، 17 ، 84\r\nلدوا للموت و ابنوا . . . ، 166\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nما رأيت شيئا الّا و رأيت اللّه . . . ، 96\r\nمستشهد بحدوث الأشيا على أزليّته . . . ، 15\r\nمع كلّ شى لا بمقارنة . . . ، 126\r\nمن قرء القرآن . . . ، 215\r\nو اتّخذ عليكم الحجّة . . . ، 204\r\nو اجمعهم علما و . . . ، 222\r\nو استدلّوه على ربّكم . . . ، 204\r\nو الاخر لا غاية له . . . ، 152\r\nو إن شئت قلت فى الجرادة . . . ، 99\r\nو أحصى اثارهم . . . ، 152 ، 201\r\nو تشهد له المرائى لا بالمحاضرة . . . ، 83\r\nو ظهرت فى البدائع الّتى أحدثها . . . ، 45\r\nو لو فكّروا فى عظيم القدرة . . . ، 45\r\nو من أعجبها خلقا الطّاووس . . . ، 98\r\nو نظم بلا تعليق رهوات فرجها . . . ، 44\r\nو هل يكون بناء من غير بان . . . ، 48\r\nهو الظّاهر عليها . . . ، 69\r\nيابن آدم خلقت الاشياء 138 ، 153\r\nيا دائم الفضل على البريّه . . . ، 21\r\nيا من دلّ على ذاته . . . ، 135\r\n\r\n","description":"","footnote":"","page_name":" 230 ","page_number":230},
  {"content":"\r\n\r\n\r\nاشعار\r\n اكنون كه رنجش مىبرى ديگر به نزديكش مرو ، \r\n87\r\n الا كلّ شىء ما خلا الله باطل ، \r\n93\r\n الفهلويون الوجود عندهم ، \r\n122\r\n اى امير عرب اى كه آينهء غيب‌نمايى ، \r\n221\r\n اين همه عكس مى و نقش مخالف كه نمود ، \r\n97\r\n بامدادان كه تفاوت نكند ليل و نهار ، \r\n137\r\n بوى گل خود به چمن راهنما شد ورنه ، \r\n134\r\n حجرت الرياح على رسوم ديارهم ، \r\n217\r\n جهان جمله فروغ نور حق دان ، \r\n106\r\n جهان مرات حق شاهد ماست ، \r\n95\r\n حجاب روى تو هم روى توست در همه حال ، \r\n107\r\n سيه‌رويى ز ممكن در دو عالم ، \r\n93\r\n طى اين مرحله بىهمرهى خضر مكن ، \r\n63\r\n كز نيستان تا مرا ببريده‌اند ، \r\n190\r\n گلبرگ را ز سنبل مشكين نقان كن ، \r\n94\r\n يا شاهد اللّه علّى فاشهد ، \r\n174\r\n يكى گفتا به آن گم گشته فرزند ، \r\n161\r\n\r\n","description":"","footnote":"","page_name":" 231 ","page_number":231},
  {"content":"\r\n\r\n\r\nمعصومين عليهم السّلام\r\nآدم عليه السّلام 138 ، 153 ، 671\r\nنوح عليه السّلام 156\r\nابراهيم خليل عليه السّلام ، 129\r\nداود ، عليه السّلام ، 155\r\nخاتم مرسلين محمد بن عبد اللّه ( پيامبر اسلام ، رسول اكرم . . . ) ، 11 ، 76 ، 77 ، 93 ، 129 ، 145 ، 155 ، 161 ، 162 ، 173 ، 193 ، 208 ، 213 ، 214 ، 221\r\nامير المؤمين على بن ابى طالب عليه السّلام ( حضرت على عليه السّلام ، سيد الاوصياء . . . ) ، 22 ، 46 ، 49 ، 50 ، 63 ، 67 ، 84 ، 96 ، 110 ، 133 ، 135 ، 152 ، 172 ، 181 ، 191 ، 197 ، 217 ، 220\r\nامام حسين عليه السّلام ، 132 ، 190\r\nامام سجاد عليه السّلام ، 131 ، 134 ، 135\r\nامام صادق عليه السّلام ، 167 ، 194\r\nامام زمان عليه السّلام ، 127\r\n\r\n","description":"","footnote":"","page_name":" 232 ","page_number":232},
  {"content":"\r\n\r\n\r\nاعلام\r\nآرام ، احمد ، 31 ، 32\r\nآلن ، فرانك ، 37 ، 38\r\nابا ذر ، 133\r\nابو حمزه ثمالى ، 98 ، 131\r\nابو على سينا ، 112 ، 119 ، 135\r\nاستانلى هال ، 176\r\nاستورات ميل ، جان ، 90\r\nامام خمينى قدس سرهّ ، 96 ، 133\r\nاوژن گوى ، شارل ، 64\r\nاولت وين يو ، 176\r\nانيشتين ، 178 ، 195\r\nبرگسون ، 178\r\nبولتزمن ، 32\r\nپاسكال ، 177 ، 179\r\nپيتر . و . استونر ، 31\r\nجينز ، جيمز ، 37\r\nحاتم طايى ، 158\r\nحجر بن عدى ، 133\r\nرابرت كار ، دونالد ، 34\r\nراسل ، برتراند ، 90\r\nرحيمى ، مصطفى ، 150\r\nسارتر ، 149\r\nسالكى ، فريدون ، 178\r\nسبزوارى ، ملا هادى ، 25\r\nسرحان ، عبد المجيد ، 176\r\nسلمان ، 133\r\nشريعتى ، على ، 177\r\nشيخ صدوق ، 216\r\nصدر المتألهين شيرازى ( ملا صدرا ) ، 95 ، 113 ، 115 ، 120 ، 123 ، 136\r\nطباطبايى ، سيد محمد حسين ، 20\r\nفرانسيس بيكن ، 160 ، 161\r\nفروغى ، محمد على ، 161 ، 202\r\nفلاماريون ، كاميل ، 91 ، 199\r\nقمى ، عباس ، 21 ، 118\r\nكارل ، الكسيس ، 119 ، 177\r\nكنت ، آگوست ، 91\r\nگرامى ، محمد على ، 20 ، 30 ، 188 ، 120 ، 115\r\nگورگى ، ماكسيم ، 150\r\nلئوبرايونر ، اوسكار ، 32\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nلوتركسيل ، ادوارد ، 35\r\nليتز ، ج . ب ، 64\r\nليلى ، 194\r\nماكياول ، 139 ، 166\r\nمبرّد ، 173\r\nمجنون ، 194\r\nمعاويه ، 133 ، 173\r\nمقداد ، 133\r\nملكى تبريزى ، ص 155 ، 167\r\nموريسن ، كرسى . آ ، 74 ، 78\r\nمونسما ، جان كلوور ، ص 31 ، 65\r\nميكس ، لاون ، 177\r\nنورى طبرسى ، 143\r\nنيوتن ، اسحاق ، 31 ، 76\r\nوجدى ، فريد ، 170 ، 209\r\nوينچستر ، آلبرت‌مك ، 54\r\nهرتاگ ، جرالدت ، 58\r\nهزاوى ، كلودم ، 31\r\n\r\nكتب\r\nآغاز فلسفه ، 20\r\nاثبات وجود خدا ، 31 ، 33 ، 35 ، 38 ، 55 ، 57 ، 61 ، 65 ، 67 ، 157 ، 160\r\nاسرار الصلاة ، 167\r\nاسفار اربعه ، 215\r\nاشارات و تنبيهات ، 112\r\nاصول فلسفه و روش رئاليسم ، 110\r\nاگزيستانسياليسم و اصالت بشر ، 150\r\nالمنجد ، 170 ، 197\r\nالمنطق المقارن ، 118\r\nانسان موجود ناشناخته ، 119\r\nبحار الانوار ، 140 ، 153 ، 161 ، 194\r\nبلوغ ، 176\r\nجهان اسرارآميز ، 37\r\nجهان چنان كه مىشناسيم ، 73\r\nچرا مسيحى نيستم ؟ ، 91\r\nخدا در طبيعت ، 91 ، 199\r\nدايرة المعارف القرن العشرين ، 209\r\nدنيايى كه من مىبينم ، 178\r\nدين و روان ، 177\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nراز آفرينش انسان ، 74 ، 78\r\nسير حكمت در اروپا ، 177\r\nشرح الاسماء الحسنى ، 138 ، 153\r\nشرح منظومه سبزوارى ، 120\r\nشرح نهج البلاغه ابن ابى الحديد ، 174 ، 199\r\nشرح نهج البلاغه خويى ، 215\r\nعدالت اجتماعى در اسلام ، 209 ، 218\r\nفلسفه تحليل منطقى ، 202\r\nفلسفه ديالكتيك ، 30 ، 53\r\nقرآن كريم : 11 ، 74 ، 92 ، 93 ، 96 ، 116 ، 156 ، 166 ، 174 ، 189 ، 205 ، 210 ، 213 ، 214 ، 222 ،\r\nماترياليسم ديالكتيك ، 150\r\nمستدرك الوسايل ، 143 ، 145\r\nمصباح الهداية ، 163\r\nمعانى الاخبار ، 216\r\nمفاتيح الجنان ، 21 ، 98 ، 131 ، 135 ، 190\r\nمقصود الطالب ، 118\r\nنهج البلاغه : 15 ، 22 ، 23 ، 26 ، 43 ، 46 ، 48 ، 63 ، 67 ، 74 ، 78 ، 80 ، 88 ، 98 ، 108 ، 110 ، 123 ، 125 ، 151 ، 155 ، 167 ، 191 ، 197 ، 198 ، 200 ، 204 ، 210 ، 231 ، 217 ، 219 ، 220 ، 222\r\nنيايش ، 177\r\n\r\nمكتبها و فرقه‌ها\r\nاگزيستانسياليسم ، 150\r\nامپرياليسم ، 140\r\nتصوف ( صفويه ، صوفيان ) ، 105 ، 107 ، 109 ، 125\r\nسوفسطىگرى ، 96 ، 99\r\nفاشيسم ، 140\r\nماترياليستى ، 61\r\nماكياوليسم ، 140\r\nنازيسم ، 140\r\n\r\n","description":"","footnote":"","page_name":" 235 ","page_number":235},
  {"content":"\r\n\r\n\r\nاماكن\r\nآلمان شرقى ، 51\r\nآمريكا ، 72 ، 73\r\nاروپا ، 72 ، 73 ، 76 ، 78 ، 177 ، 202\r\nانگلستان ، 72\r\nايران ، 73 ، 122 ، 123 ، 180\r\nبستون ، 72\r\nتهران ، 188 ، 120\r\nجزاير برمودا ، 73 ، 74\r\nعراق ، 133\r\nنجف‌اشرف ، 133\r\nولز ، 72\r\n\r\nاصطلاحات\r\nآنتروپى ، 35 ، 36\r\nترموديناميك ، 19 ، 31 ، 34 ، 35\r\nچگالى ، ص 57\r\nمنظومه شمسى ، 19 ، 33 ، 189\r\n\r\n","description":"","footnote":"","page_name":" 236 ","page_number":236},
  {"content":"\r\n\r\n\r\nمنابع\r\n1 - قرآن كريم\r\n2 - نهج البلاغه ، چاپ بنياد نهج البلاغه .\r\n3 - ابن ابراهيم ، سيد قطب ، عدالت اجتماعى در اسلام ، قم ، مصطوفى ، 1421 ه ق .\r\n4 - ابن ابى الحديد ، عبد الحميد ، شرح نهج البلاغه ، دار احياء الكتب العربية ، 1378 ه ق .\r\n5 - ابن سينا ، حسين بن عبد الله ، الاشارات و التنبيهات ، مصر ، دار المعارف ، 1957 م .\r\n6 - اصفهانى ، راغب ، مفردات قرآن ، قاهره ، مكتبة الانجلوه ، 1390 ه ق .\r\n7 - بارت ، وليام ، اگزيستانسياليسم چيست ؟ ترجمه منصور مشكين‌پوش ، تهران ، آگاه ، 1354 ش .\r\n8 - بزرگمهر ، منوچهر ، فلسفه تحليل منطقى ، تهران ، خوارزمى ، 1357 ه ش .\r\n9 - حرّ عاملى ، محمد بن حسن ، وسائل الشيعة الى تحصيل مسائل الشريعة ، قم ، موسسه آل البيت ، 1409 ه ق .\r\n10 - دبس ، موريس ، بلوغ ، ترجمه اسحق لاله‌زارى ، تهران ، خورشيد نو ، بىتا .\r\n11 - راسل ، برتراند ، چرا مسيحى نيستم ؟ ، ترجمه س . الف . س . طاهرى ، انتشارات دريا .\r\n12 - سارتر ، ژان ، پل ، اگزيستانسياليسم و اصالت بشر ، ترجمه : مصطفى رحيمى ، تهران ، انتشارات مرواريد .\r\n13 - سالكى ، فريدون ، دنيايى كه من مىبينم ، انتشارات پيروز ، 1342 ه ش .\r\n\r\n","description":"","footnote":"","page_name":" 237 ","page_number":237},
  {"content":"\r\n\r\n14 - سبزوارى ، حاج ملا هادى ، شرح الأسماء الحسنى ، مكتبة بصيرتى ، بىتا .\r\n15 - شيرازى ، صدر الدين محمد ، الحكمة المتعاليه فى الاسفار العقلية الاربعة ، طهران ، دار المعارف الاسلامية ، 1378 ه ق .\r\n16 - صدوق ، محمد بن على ، معانى الاخبار ، مؤسسة النشر الاسلامى ، 1403 ه ق .\r\n17 - طباطبايى ، سيد محمد حسين ، اصول فلسفه و روش رئاليسم ، قم ، دفتر انتشارات اسلامى وابسته به جامعه مدرسين حوزه علميه قم ، 1366 ه ش .\r\n18 - طباطبايى ، سيد محمد حسين ، آغاز فلسفه ، ترجمه محمد على گرامى قمى ، قم ، دفتر آية اللّه گرامى ، 1385 ه ش .\r\n19 - فروغى ، محمد على ، سير حكمت در اروپا ، تهران ، كانون كتاب ، 1317 ه ش .\r\n20 - فلاماريون ، كاميل ، خدا در طبيعت ، ترجمه خسرو وارسته ، تهران ، محمدى ، بىتا .\r\n21 - كارل ، الكسيس نيايش ، ترجمه على شريعتى ، تهران ، شركت سهامى انتشار ، چاپ دوم ، 1346 ه ش .\r\n22 - كلينى ، محمد بن يعقوب ، الكافى ، تهران ، دار الكتب اسلاميه ، 1365 ه ش .\r\n23 - گرامى ، محمد على ، المنطق المقارن ، قم ، الطبع الثانى ، مطبعة الحكمة ، بىتا .\r\n24 - گرامى ، محمد على ، مقصود الطالب ، تهران ، منشورات الاعلمى ، الطبعة الثانية ، 1368 ق .\r\n25 - مجلسى ، محمد باقر ، بحار الانوار ، بيروت ، مؤسسة الوفاء ، الطبعة الثانية ، 1403 ق .\r\n26 - مورسين ، كرسى . آ ، راز آفرينش انسان ، ترجمه محمد سعيدى ، انتشارات اميركبير و ( انتشارات ) حاج محمد حسين اقبال ، 1344 ه ش .\r\n27 - ندوى ، سيد ابى الحسن على ، ماذا خسر العالم بانحطاط المسلمين ، قاهره ، مكتبة دار العروبة ،\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nالطبعة الخامسة ، 1964 م .\r\n28 - نورى ، ميرزا حسين ، مستدرك الوسائل و مستنبط المسائل ، قم موسسة آل البيت لإحياء التراث ، الطبعة الاولى ، 1408 ق .\r\n29 - وجدى ، محمد فريد ، على اطلال المذهب المادى ، مصر ، دائرة المعارف القرن العشرين ، الطبعة الثانية ، 1931 م .\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nآثار ديگرى كه از حضرت آيت اللّه گرامى منتشر شده است :\r\n1 - آغاز فلسفه ( ترجمه بداية الحكمه علامه طباطبايى )\r\n2 - اخلاق و عرفان در وضو و نماز\r\n3 - المعلقات على العروة الوثقى در چهار جلد ( فقه استدلالى )\r\n4 - المعلقات على محلقات العروه\r\n5 - المنطق المقارن - توسط يكى از فضلاء به فارسى ترجمه شده است .\r\n6 - بررسى ملاك‌هاى روانى در اسلام\r\n7 - ترجمه ج 10 تفسير الميزان\r\n8 - تعليقه بر منطق منظومه سبزوارى\r\n9 - تفكر\r\n10 - خدا در نهج البلاغه\r\n11 - خودسازى و مسائل روانى\r\n12 - درسهايى از علوم قرآن\r\n13 - رساله توضيح المسائل\r\n14 - شناخت قرآن\r\n15 - عدالت اجتماعى در اسلام\r\n16 - فلسفه ( مجموعه دفتر اول تا چهارم )\r\n17 - قانون اساسى در اسلام ( ترجمه كتاب نحو الدستور الاسلامى )\r\n18 - مالكيت خصوصى در اسلام\r\n19 - مالكيت‌ها\r\n20 - مذهب\r\n21 - مقدمه‌اى بر امامت\r\n23 - مقصود الطالب ( شرح حاشيه ملا عبد اللّه در منطق )\r\n24 - مناسك حج\r\n25 - منهاج الفلاح\r\n26 - نگاهى به سيستم سياسى اسلام\r\n27 - نگاهى به مسئله بردگى در اسلام و . . .\r\n\r\n\r\n","description":"","footnote":"","page_name":" 240 ","page_number":240}
  ]