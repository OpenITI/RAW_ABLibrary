[
  {"content":"\r\n\r\n2\r\nهدايتگران راه نور\r\nزندگانى امير مؤمنان\r\nامام على بن ابى طالب عليه السلام\r\nآيت الله سيد محمدتقى مدرسى\r\nمترجم : محمدصادق شريعت\r\nچاپ پانزدهم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nمدرسى ، محمدتقى ، 1945 -\r\nزندگانى امير مؤمنان امام على بن ابى طالب عليه السلام /\r\nمحمد تقى مدرسى ؛ مترجم محمدصادق شريعت : محبان الحسين عليه السلام 1379 .\r\n208 ص - ( هدايتگران راه نور ؛ ج 2 )\r\nx - 70 - 5648 - 964 : isbn\r\nفهرستنويسى براساس اطلاعات فيپا .\r\nعنوان اصلى : الإمام علي قدوة واسوة .\r\nچاپ قبلى : نشر بقيع ، 1376 .\r\nكتابنامه به صورت زيرنويس .\r\nچاپ پانزدهم 1390 .\r\n1 . چهارده معصوم - سرگذشتنامه . 2 . على بن ابى طالب عليه السلام ، امام اول ، قبل از هجرت - 40 ق - سرگذشتنامه . الف . شريعت ، محمدصادق ، 1342 - مترجم . ب . عنوان . ج . فروست .\r\n4 ه‍ 36 م / 36 bp\r\n951 / 297\r\nج . 2\r\n1379\r\nكتابخانه ملى ايران\r\n27335 - 78 م\r\nانتشارات محبان الحسين ( ع )\r\nزندگانى امام على بن ابى طالب عليه السلام\r\nآية الله العظمى سيد محمد تقى مدرسى\r\nناشر : انتشارات محبان الحسين عليه السلام\r\nچاپ پانزدهم : تابستان 1390 - 3000 نسخه\r\nقيمت : 24000 ريال\r\nآدرس ؛ تهران - خيابان 15 خرداد - كوچهء امامزاده يحيى\r\nكوچهء شهيد حميد تين نژاد پلاك 42 - پلاك 5\r\nدفتر پخش : تهران - خيابان ناصر خسرو - كوچهء حاج نايب\r\nتلفن : 33907181 - همراه : 09125446513\r\nشابك : x - 70 - 5648 - 964\r\nx - 70 - 5648 - 964 : isbn\r\nليتوگرافى وچاپ : نينوا - قم 7232501\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nمقدّمه ناشر\r\nبسم الله الرحمن الرحيم\r\nسخن گفتن پيرامون ائمه اطهار عليهم السلام سخت است .\r\nدر گذر تاريخ انسانهاى فراوانى مىيابيم كه بر آستانه راه اين انوار الهى ايستاده‌اند و مىخواهند بگونه‌اى به آنها نزديك شوند تا از سرچشمه معرفت آنها بهره‌مند گردند .\r\nهيچ جاى شگفتى نيست ، زيرا ائمه معصومين عليهم السلام افسانه يا اسطوره‌هاى تاريخى نمىباشند بلكه ، آنها راه روشنى هستند كه رودى را در دل امت جارى ساخته‌اند كه با گذشت قرنها از شهادت و رحلت اين بزرگواران ، پيروان‌شان آنها را از ياد نبرده‌اند .\r\nپس ياد اين بزرگواران سخنى است كه هرگز از آن خسته نمىشويم و مدرسه‌اى است كه هرگز نمىتوان آن را ترك نمود .\r\nاز اين رو مرجع عاليقدر حضرت آيت اللَّه العظمى مدرّسى ( حفظه اللَّه ) سال‌ها قبل مبادرت به نگارش يك سلسله 14 جلدى تحت عنوان ( قدوة واسوة ) نمودند كه كتاب حاضر ( زندگانى امام على عليه السلام ) دوّمين شماره از سلسله فوق مىباشد كه بارها به زبان عربى چاپ گرديده است .\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nبا توجه به سبك نگارش وسليس بودن آن ، اين مجموعه توسط ناشرين مختلف از جمله انصار الحسين عليه السلام ، بقيع ، و محبان الحسين عليه السلام تحت عنوان ( هدايتگران راه نور ) ترجمه و چاپ گرديده است . انتشارات محبان الحسين عليه السلام به خود مىبالد كه اولين چاپ اين مجموعه را در سال 1379 و چاپ پانزدهم آن را نيز در تابستان سال 1390 انجام داده است .\r\nاز خداوند متعال مىخواهيم كه در راه نشر معارف اسلامى موفقمان بدارد .\r\nواحد فرهنگى انتشارات محبّان الحسين عليه السلام\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nپيشگفتار\r\nالحمد للَّه ، و صلّى اللَّه على محمّد و آله الطاهرين .\r\nهنگامى كه انسان در دل دريايى بىكران كه امواج سركش و خروشان آن ، او را از هر سو احاطه كرده ، قرار مىگيرد چه مىتوان بكند ؟ ! !\r\nمن پيش‌از نوشتن دربارهء زندگى و سيماى اميرمؤمنان على بن‌ابىطالب عليه السلام همين حال را داشتم . بيش از بيست سال است كه به نوشتن دربارهء على عليه السلام پرداخته‌ام و امروز چنين به نظر مىرسد كه اين كار جامهء تحقّق به خود پوشيده است . بايد اعتراف كنم كه اگر براى نگارش اين كتاب ، به نذر و نياز متوسّل نمىشدم ، پيمودن چنين فراز دشوارى برايم امكان‌پذير نمىبود .\r\n. . . امّا از آنجا كه زندگى مولا على عليه السلام دريايى گوهربار و بىكرانه است ، آيا آن كس كه از اين دريا حتّى به اندازهء قطره‌اى كوچك برخوردار نشود ، در زيان و خسران نه زيسته است ؟\r\nآرى اين ابرهاى پرباران ، بيش از هزار سال است كه بر زمينهاى مرده مىبارند و خداوند به بركت اين بارش ، آنها را زنده مىدارد .\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nپس آيامن نمىتوانم قلبم‌را زيراين بارش پاك شستشو دهم تا شايد خداوند بر آن نيز جامهء زيستن و زندگانى بپوشاند ؟ آيا نبايد زندگى گوهربار و درخشان آن‌حضرت را چون مشعلى در تاريكى روزگار خود ، فراروى خويش بگيرم و در پرتو نور آن گام بردارم ؟\r\nبه دنبال شيوهء معمول در نگارش اين مجموعه « هدايتگران راه نور » ، كوشيده‌ام تاحد توان به زندگى وسيماى حضرت على عليه السلام بپردازم و از خداوند مىخواهم كه مرا در تحقّق و اتمام اين امر يارى دهد .\r\nانّه ولى التّوفيق\r\nمحمّدتقى مدرّسى\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nنام : على عليه السلام\r\nپدر و مادر : ابو طالب - فاطمه بنت اسد\r\nشهرت : اميرمؤمنان عليه السلام\r\nكنيه : ابو الحسن\r\nزمان و محل تولد : سيزدهم رجب ، ده سال قبل از بعثت ، در درون كعبه متولد شد .\r\nدوران خلافت : سال 36 تا 40 ه . ق ( حدود چهار سال و نه ماه )\r\nمدت امامت : 30 سال\r\nزمان و محل شهادت : صبح 19 رمضان سال 40 هجرت ، توسط ابن‌ملجم در مسجد كوفه ، ضربت خورد ، و شب 21 رمضان در سن 63 سالگى در كوفه به شهادت رسيد .\r\nمرقد شريف : در نجف اشرف\r\nدوران عمر : در چهار بخش :\r\n1 - دوران كودكى ( حدود ده سال )\r\n2 - دوران ملازمت با پيامبر صلى الله عليه و آله ( حدود 23 سال )\r\n3 - دوران كناره‌گيرى از دستگاه خلافت ( حدود 25 سال )\r\n4 - دوران خلافت ( حدود 4 سال و 9 ماه )\r\n\r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\nبنيان پاك و ميلاد فرخنده\r\n\r\nمولود بزرگ\r\nمكّه در يكى از ماه‌هاى حرام « رجب » پذيراى مقدم زائران بيت اللَّه الحرام بود . زائران آداب و مناسك مربوط به زيارت خانهء خدا را انجام مىدادند و به گرد آن طواف مىكردند . گاه پروردگارشان را مىخواندند و گاه نيز بتها را . . . درميان آنان زن بزرگوارى نيز ديده مىشد كه او هم به طواف مشغول بود امّا نه آنسان كه ديگران ، آرى توجّه او تنهابه خداى يكتا معطوف بود . روحش لبريز از خضوع خداگرايان و خشوع محتاجان و وقار و متانت اميدواران به فضل خدا بود . خداى يگانه را مىخواند و از او مىخواست سنگينى بارى را كه از آن مىترسيد و پرهيز مىكرد ، كاهش دهد .\r\nاو پيش از اين سه پسر و يك دختر زاده بود ، امّا در هيچ كدام از آنها درد زايمان مانند اين بار ، بر وى و اعصابش فشار نياورده بود .\r\nبسيار مىگريست و با التماس خدا را مىخواند تا شايد درد زايمان را بر او آسان گرداند كه ناگهان در قسمت غربى خانهء خدا ، جايى كه گروهى\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nاز حجاج گرد آمده بودند ، حادثهء شگفت‌آورى رخ داد :\r\nآن زن در آخرين طوافهاى خود به دور خانهء خدا نزديك ركن يمانى رسيده بود كه به ناگاه ديوار خانه براى او از هم شكافت و گويى بانگى آهسته او را صدا زد كه به خانهء پروردگارت درون آى !\r\nزن به درون رفت و مردم درعين شگفتى و ناباورى اين صحنه را مىديدند و همچون حيرت‌زدگان فرياد سر مىدادند . درپى فرياد و غوغاى اينان ديگر زائران نيز به سوى آنان مىآمدند و از ايشان دربارهء واقعه‌اى كه رخ داده بود پرسش مىكردند . اين زن كيست ؟ ! اين زن كه هم‌اكنون طواف مىكرد نوهء هاشم ، دختر اسد ، همسر ابوطالب ، مادر ام هانى و طالب و عقيل و جعفر است . آرى او فاطمه نام دارد .\r\nمردم جمع شده بودند . سران و بزرگانشان نيز درميان آنان به چشم مىخوردند . . . زمانى گذشت دوباره همان ديوار شكاف برداشت . . . چهرهء حاضران از خوشى درخشيدن گرفت . سيماى آن مولود بزرگ ، كه بر دستان مادر بزرگوارش درحال تقلّا و جنب و جوش بود ، نيز مىدرخشيد !\r\nاين رويداد در نوع خود بىنضير بود ، ديوار خانه خدا بشكافد و زنى باردار قدم به درون آن گذارد و در بيت اللَّه الحرام ، اين مركز پرتو افشانى روحانى و بركت الهى ، مكانى كه از ديدگاه اعراب « مقدّسترين و محترمترين » مكانها محسوب مىشود ، كودك خود را به دنيا آورد .\r\nاين كرامتى بود براى بنى هاشم بر قريش و براى قريش بر اعراب ، چراكه صاحب خانهء كعبه آنان را بدين عنايت ، به رياست و سرورى\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nخانه‌اش برگزيده بود و به زنى از آنان اجازه داده بود كه كودك خود را ، با عزّت و عظمت ، در خانه‌اش به دنيا آورد .\r\nاين خبر خوش در خانه‌هاى بنىهاشم نيز پيچيد و زنانشان با شگفتى و سرور به فاطمه شادباش مىگفتند . سران و بزرگان نيز به سوى ابوطالب مىرفتند و مقدم اين مولود بزرگ را به وى مباركباد مىگفتند . درميان اينان جوانى نيز بود كه نسبت به تولد اين كودك ، بيش از ديگران توجّه نشان مىداد . او به كودك مىنگريست امّا نه آنچنان كه مردان ديگر به او مىنگريستند . اين جوان محمّد بن عبداللَّه صلى الله عليه و آله نام داشت كه همواره به عنوان يكى از اعضاى خانوادهء ابوطالب به شمار مىآمد . وقتى كه وى طفل را بغل گرفت آيات خدا را خواند و از آن كودك در شگفت شد و ميلادش را تبريك گفت .\r\nنقل كرده‌اند كه اين كودك چشمانش را جز بر چهرهء مبارك پسر عمّش ، پيامبر گرامى صلى الله عليه و آله ، نگشود . او را على نام نهادند . مادرش براى او نام « حيدر » را برگزيد . اگرچه اين نام حاكى از كمال جسمانى كودكى بود كه قهرمانيهاى آينده را به ياد مىآورد امّا نام ديگر ( على ) نشانگر برترى وى در امور معنوى به حساب مىآمد .\r\n\r\nميلاد معجزه‌آسا\r\nولادت على عليه السلام ، همچون شهادت وى گواه حقى بر راستى رسالتهاى الهى است . او در تمام ابعاد حياتش ، از ولادت تا شهادت ، آيت بزرگ\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nخداوند به حساب مىآيد . به راستى چرا بايد ولادت پيامبران و امامان هميشه با عجايب و شگفتيها همراه باشد ؟ حضرت موسى عليه السلام در صندوقى گذارده شد و در درياى نيل رها گشت و دريا او را به ساحل برد تا در پناه خدا پرورش يابد !\r\nحضرت عيسى عليه السلام ، بدون آن كه پدرى داشته باشد زاده شد و در كودكى در گهواره با مردم لب به سخن گشود !\r\n. . . ولادت پيامبر بزرگ اسلام حضرت محمّد صلى الله عليه و آله نيز با حوادثى همراه بود . كنگره‌هاى كاخ پارس فرو ريخت و شعله‌هاى سربر كشيدهء آتشكده‌هاى آنها فرونشست و آب درياچهء ساوه به خشكى گراييد و . . .\r\nو على عليه السلام ، پس از آن كه ديوار خانهء كعبه براى مادرش شكاف برداشت درون خانه خدا به دنيا آمد ! چرا ؟ !\r\nآيا بدين خاطر كه خداوند اينان را پيش‌از ولادتشان به‌رسالت برگزيده است . زيرا كه در عالم ذر زودتر از صالحان ديگر ، پرسش پروردگار خود را پاسخ گفتند و خداوند با علم خويش از احوال آنان ، ايشان را برگزيد و فضل آنان را با ولادتهاى معجزه آسا بر همه آشكار كرد . « 1 »\r\nيا آنكه خداوند از آيندهء زندگى آنان به خوبى آگاه بود و مواضع مسئولانهء آنان را كه مىدانست به زودى و با آزادى كامل آنها را انتخاب مىكنند ، نكو داشت و آنان را با ولادتى نيكو و حيرت‌انگيز پاداش داد .\r\nيا آنكه خداوند بدين وسيله مىخواست اصلاب گرامى و بزرگ\r\n\r\n\r\n","description":"","footnote":"\r\n( 1 ) - در برخى از روايات به همين نكته اشاره شده است .\r\n","page_name":" 12 ","page_number":12},
  {"content":"\r\n\r\nورحمهاى پاك و پاكيزه‌اى كه ايشان را به دنيا آوردند ، گرامى دارد . چنان كه همين كار را با مريم صديقه يا با زكريا و همسرش ، به خاطر جايگاهى كه نزد خداوند داشتند ، انجام داد .\r\nيا آن كه علّت و عوامل ديگرى در كار بوده است . امّا به هر علّت هم كه باشد بايد گفت كه ولادت معجزه آسا ، خود پيامى است آشكار به مردم كه شأن آن مولود بزرگ رابيان مىكند . آيا براستى چنين نيست ؟\r\nپس از آن كه مادر على عليه السلام همراه با كودكش بيرون آمد ، پيامبر صلى الله عليه و آله به استقبال او شتافت زيرا مىدانست كه همين كودك در آينده وصى و خليفهء او خواهد شد . از اين رو سرورى وصف‌ناپذير قلب بزرگ او را دربر گرفت .\r\nاين دو ، از اين لحظه ، هرگز از يكديگر جدا نشدند تا آن كه پيامبر صلى الله عليه و آله به سوى پروردگارش رحلت كرد . على عليه السلام نيز ، از سنّت پيامبر تا لحظه شهادتش دست برنداشت .\r\nهنگامى كه امام على عليه السلام با افتخار از اين ارتباط گرم خود و پيامبر صلى الله عليه و آله سخن مىگويد ، جاى هيچ ترديدى براى ما باقى نمىگذارد كه اين ارتباط ، تقدير پروردگار جهان بوده و در رساندن پيام او به مردمان نقش بزرگى ايفا كرده است .\r\nامام على عليه السلام مىفرمايد :\r\nمن در كودكى سينه‌هاى عرب را به زمين ماليدم ، و پيشانى اشراف ربيعه و مضر را به خاك سائيدم ، و شما ارتباط من و رسول خدا صلى الله عليه و آله را در اين خويشى نزديك و جايگاه مخصوص مىدانيد .\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nآن‌حضرت ، در زمان كودكى ، مرا دركنار خود پرورش داد و به سينه‌اش مىچسبانيد و در بسترش درآغوش مىداشت و تنش را به من مىماليد و بوى خوش خويش را به مشام من مىرساند . غذا را مىجويد و در دهان من مىنهاد . دروغى در گفتار و خطايى در كردار از من نيافت و خداوند فرشته‌اى از فرشتگانش را ، از هنگامى كه پيامبر صلى الله عليه و آله از شير گرفته شده بود ، همنشين آن‌حضرت گردانيد تا او را در شب و روز به راه بزرگواريها و خوهاى نيكوى جهان سير دهد . و من به دنبال او مىرفتم مانند رفتن بچّه شتر درپى مادرش . در هر روزى از خوهاى خود پرچم و نشانه‌اى برمىافراشت و پيروى از آن را به من امر مىكرد . درهر سال مدتى در حراء اقامت مىكرد و من او را مىديدم و غير از من كسى او را نمىديد و در آن هنگام اسلام در خانه‌اى جز خانه رسول خدا صلى الله عليه و آله و خديجه نيامده بود و من سوّمين ايشان بودم . نور وحى و رسالت را مىديدم و بوى نبوّت را مىبوييدم . « 1 »\r\n\r\nجوان خجسته\r\nاو به‌تدريج بزرگ مىشد و درميان همسالان خود ، در كردار وگفتار ، چهره‌اى متمايز از آنان مىيافت . درهمان ايام كه سن و سالى چندان هم نداشت با دوستانش دركنار چاهى بازى مىكرد . ناگهان پاى يكى از آنان دركنارهء چاه لغزيد و پيش از آن كه در چاه افتد ، على عليه السلام سر رسيد و يكى\r\n\r\n\r\n","description":"","footnote":"\r\n( 1 ) - نهج‌البلاغه ، خطبهء 234 .\r\n","page_name":" 14 ","page_number":14},
  {"content":"\r\n\r\nاز اعضاى بدن آن طفل را گرفت . سر طفل رو به پايين و در چاه آويزان و يكى از اعضايش به دست على عليه السلام بود . كودكان فرياد مىكردند . خانواده آن طفل از ديدن چنان صحنه‌اى در شگفت ماندند . در آن هنگام على عليه السلام را « مبارك » نيز مىناميدند . مادر طفل خطاب به مردم گفت : اى مردم ! آيا مبارك را مىبينيد كه چگونه فرزندم را از مرگ نجات داد ؟ !\r\nشرايط سختى در مكّه حكمفرما بود . قحطى ، سَخت مكّه را تهديد مىكرد و دايرهء آن تا خانه ابوطالب گسترده بود . پيامبر صلى الله عليه و آله نزد عموهاى توانگرش رفت و با آنان دربارهء اوضاع زندگى ابوطالب سخن گفت و پيشنهاد كرد كه هريك از آنان يكى از فرزندان ابوطالب را تحت تكفل خود گيرند . چون اين پيشنهاد را بر ابوطالب عرضه كردند ، گفت : عقيل را براى من باقى گذاريد و هريك را كه خواهيد با خود ببريد . پس عبّاس و حمزه ، عموهاى پيامبر صلى الله عليه و آله ، و هاله ، عمّه آن‌حضرت ، هركدام يكى از فرزندان ابوطالب را با خود بردند و فقط على عليه السلام ماند . پيامبر نيز خواستار على شد . قلب على عليه السلام آكنده از سرور و شادى گشت و به پيامبر پناه آورد .\r\nآرى على عليه السلام اوّلين بار كه چشمانش را گشود بر سيماى پيامبر صلى الله عليه و آله نگريست و ايام كودكى خويش را در زير سايه بركات آن‌حضرت سپرى كرد . على عليه السلام كه در محمّد صلى الله عليه و آله ، عشق و محبّت و تمام خصلتهاى خوب و زيبا را مىديد ، مىبايست هم به او پناه آوَرَد و فوراً پيشنهاد آن‌حضرت دربارهء كفالت خود را بپذيرد و از اين موضوع نيز شادمان و مسرور گردد .\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nعلى عليه السلام از سرپرست و دوست خود ، محمّد صلى الله عليه و آله ، پيروى مىكرد و آرامش قلب او بود و وى را درهر كارى الگو و نمونه قرار مىداد .\r\nپيامبر صلى الله عليه و آله نيز برادر زاده‌اش را از اخلاق نيكويى كه خداوند به او ارزانى مىداشت ، سيراب مىكرد .\r\nعلى عليه السلام همواره پيامبر را مىديد كه به تفكّر مشغول است و به آسمان مىنگرد و از پروردگارش هدايت مىطلبد . درهمان روزهايى كه پيامبر در غار حرا به عبادت مىپرداخت ، على عليه السلام در عبادتش دقيق مىشد و بدان مىانديشيد و معنى و مقصود عبادت آن‌حضرت را درمىيافت و به خداى محمّد ايمان مىآورد و با فطرت پاك خويش ، كه هيچ‌گاه شرك بدان راه نيافت ، هدايت مىشد .\r\nعلى عليه السلام از نبوغ و ذكاوتى كه زيبندهء پيامبران است ، برخوردار بود و خطاست اگر بخواهيم ايمان او به خداوند را به زمان خاصّى محدود كنيم . او فطرتاً ايمان داشت . از اين رو نمىتوان وقت معينى را براى ايمان آوردن او درنظر گرفت . پيامبر نيز ، هنگامى كه يكى از مسلمانان از وى دربارهء ايمان آوردن على عليه السلام پرسش كرد همين پاسخ را داد و فرمود : على كافر نبود تا مؤمن شود .\r\nهمچنين امام عليه السلام اين نكته را بيان كرده و فرموده است كه وى هيچ‌گاه خود را به شرك نيالوده است . هنگامى كه وحى بر قلب حضرت محمّد صلى الله عليه و آله فرود آمد و پيامبر به سوى وى آمد تا او را از اين ماجرا آگاه كند ، ديدگان دل على عليه السلام بر امر موعود و حقيقت آنچه در انتظارش بود ،\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nگشوده شد . امام آن روز ده سال داشت . آرى او انسان ديگرى جز محمّد بن عبداللَّه صلى الله عليه و آله را نمىشناخت كه تمام معانى فضيلت و والايى و صداقت و امانت و مهربانى و احسان به مردم و رسيدگى به حال خويشاوندان در وى جمع شده باشد و او را از ديگران متمايز كند . پس چگونه مىتوانست او را تصديق نكند و پيرو او نگردد ؟\r\nروزى پيامبر او را به نماز فراخواند آن‌حضرت به پا خاست و آداب نماز را فراگرفت و به مسجد الاقصى ، قبله نخست مسلمانان ، روى كرد و با پيامبر نماز گزارد . خديجه ، همسر پيامبر ، نيز در پشت آن دو نماز مىگزارد . در آن زمان تنها اين سه تن بودند كه با ديگران تفاوت داشتند . آنان با نماز خواندن به درگاه خدا تضرّع و زارى مىكردند و آياتى از قرآن مىخواندند كه بر هدايت آنان بيفزايد و جانشان را از ايمان و اطمينان لبريز سازد .\r\nاينك نخستين سلول زنده ، درميان ميليونها سلول‌مرده‌در جامعه‌بشرى جان مىگرفت . اين سلول تلاش مىكرد تا حجم و نيروى خود را افزايش دهد و به خواست خدا زندگى را در كالبد ديگر سلولها به جريان اندازد .\r\nاز اين بُرهه است كه زندگى على عليه السلام با جهاد و فداكارى پيوند مىخورد .\r\nاو اكنون دو سال است كه از خانهء كفيلش به خانهء پدرش نقل مكان كرده است .\r\nامّا درهمين دو سال بازهم بيشتر اوقات او در خانه خديجه و در جوار پيامبر صلى الله عليه و آله سپرى مىشود تا آن‌حضرت هر روز پرچمى در معارف و آداب\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nبراى او برافرازد و او از آن پيروى كند .\r\nاسلام ، نخستين و پاكترين اصول و پايه‌هاى خود را از روحهاى پاك اين سه نفر ، محمّد ، على و خديجه عليهم السلام گرفت تا آن كه ديگر مردان و زنان به گرد محور آن‌جمع شدند و با تمسك بدان به مبارزه و رويارويى با وضع فاسد برخاستند .\r\nمبلّغان اسلام در راه نهضت از مال و جان خود گذشتند تا آن كه نهال اسلام بارور شد . آنگاه وحى آمد و پيامبر را فرمان داد تا با صداى بلند مأموريت خود را به گوش خلق برساند و خويشان نزديكش را بيم دهد و رسالتش را به تمام مردم ابلاغ كند .\r\nپيامبر صلى الله عليه و آله ، على را فرمان داد تا غذايى فراهم آورد و بنى هاشم را به خانه پيامبر دعوت كند . بنى هاشم به رهبرى ابوطالب ، رئيس و بزرگ خود ، درخانهء پيامبر گرد آمدند .\r\nچون همگى غذا خوردند ، ديدند كه چيزى از آن غذا كاسته نشد در شگفت ماندند . پس از غذا ، پيامبر درباره رسالت خويش با آنان سخن گفت امّا عمويش ابولهب ، برخاست و سخنان نيش‌دار و مسخره‌آميزى بر زبان راند .\r\nابولهب ، با آنكه‌از نزديكترين‌خويشان پيامبر بود يكىاز سرسخت‌ترين دشمنان‌اسلام به شمار مىرفت . در قرآن‌كريم دربارهء هيچ يك از معاصران پيامبر آيه‌اى نيامده كه از آنها به بدى ياد كرده باشد امّا يك سوره دربارهء ابولهب نازل شده كه خداوند در آغاز آن با غضب فرموده است :\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n( تَبَّتْ يَدَا أَبِي لَهَبٍ وَتَبَّ ) « 1 » .\r\n« بريده باد دستان ابولهب و نابود شود . »\r\nابولهب نخستين كسى بود كه پيامبر را در آن روز به ريشخند گرفت .\r\nچراكه درميان جوانان بنى هاشم كه حدود چهل تن بودند ، اظهار داشت :\r\nاين مرد ( پيامبر ) چه سخت شما را جادو كرده است !\r\nحاضران نيز با شنيدن اين سخن پراكنده شدند و پيامبر فرصت سخن گفتن با آنان را از دست داد .\r\nفردا نيز على عليه السلام بار ديگر آنان را به ميهمانى فراخواند . ميهمانان اين بار نيز آمدند و خوردند و نوشيدند و پيش از آن كه ابولهب بخواهد سخن بگويد ، پيامبر آغاز سخن كرد و گفت :\r\nفرزندان عبدالمطّلب ! به‌خدا سوگند من درميان عرب مردى نمىشناسم كه براى قومش چيزى بهتر از آنچه من آورده‌ام ، آورده باشد . من خير دنيا و آخرت را براى شما به ارمغان آورده‌ام و خداوند تبارك و تعالى به من فرمان داده است كه شما را دعوت كنم . پس كدام يك از شما مرا در اين كار يارى مىكند تا برادر و وصى و جانشين من درميان شما باشد ؟\r\nهيچ كس از حاضران پاسخى نگفت مگر على كه آن روز چنان كه خود گفته است از تمام آنان جوانتر و چشمانش از همه درخشانتر و ساق پايش ظريفتر بود . او گفت :\r\n« اى پيامبر خدا من ياور تو در اين دعوت خواهم بود » .\r\n\r\n\r\n","description":"","footnote":"\r\n( 1 ) - سورهء مسد ، آيهء 1 .\r\n","page_name":" 19 ","page_number":19},
  {"content":"\r\n\r\nسپس پيامبر گردن او را گرفت و فرمود :\r\n« پس گفته‌هاى او را بشنويد و از وى فرمان بريد » .\r\nحاضران با خنده و تمسخر برخاستند و به ابوطالب گفتند : محمّد تو را فرمان داد كه گفته‌هاى على را بشنوى و او را فرمان برى .\r\nظرف سه سال فقط على عليه السلام و خديجه عليها السلام پيروان اسلام بودند . پيامبر مخفيانه با آنان نماز مىگزارد و مناسك حج را ، براساس سنّت يكتا پرستانه اسلامى و به دور از مناسكى كه اعراب جاهلى انجام مىدادند ، به جاى مىآورد .\r\nاز عبداللَّه بن مسعود روايت شده است كه گفت : نخستين بارى كه از دعوت رسول اللَّه صلى الله عليه و آله آگاه شدم ، هنگامى بود كه همراه با جماعت خود به مكّه وارد شدم . ما را به عبّاس بن عبدالمطّلب راهنمايى كردند به سوى او رفتيم و او در نزد گروهى نشسته بود . ما نيز پيش او نشسته بوديم كه مردى از باب الصفا پديدار شد . صورتش به سرخى مىزد و موهاى پر و مجعدش تا روى گوشهايش مىرسيد . بينى باريك و خميده‌اى داشت ، داندانهاى پيشينش درخشان بود و چشمانى فراخ و بسيار سياه و ريشى انبوه داشت .\r\nموهاى سينه‌اش اندك بود و دستانى درشت و رويى زيبا داشت . با او كودك يا جوانى كه تازه به سن بلوغ پاى نهاده بود ديده مىشد و نيز زنى كه موهاى خود را پوشانده بود ، وى را از پشت سر دنبال مىكرد تا آن كه هر سه به سوى حجر الاسود رفتند . نخست آن مرد و سپس آن كودك و پس از وى آن زن با آن سنگ متبرك شدند . آنگاه آن مرد هفت بار به گرد خانه چرخيد و آن جوان و زن نيز همراه با او به طواف مشغول شدند .\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nما پرسيديم : اى ابوالفضل ! چنين آيينى را درميان شما نديده بوديم آيا اين آيين تازه‌اى است ؟ !\r\nپاسخ داد : اين مرد پسر برادرم ، محمّد بن عبداللَّه است و اين جوان على بن ابى طالب و اين زن همسر آن مرد ، خديجه دختر خويلد است . هيچ كس بر روى زمين جز اين سه تن خداى را بدين آيين نمىپرستد .\r\nعفيف كندى نيز گويد : من مردى تاجر پيشه بودم . روزى به حج رفتم و به سوى عبّاس بن عبدالمطّلب روانه شدم تا از او كالايى خريدارى كنم . به خدا سوگند ، نزد او در صحراى منا بودم كه از نهانگاهى نزديك وى مردى بيرون آمد و به آفتاب نگريست . چون ديد آفتاب مايل شده ، به نماز ايستاد . سپس از همان نهانگاهى كه آن مرد بيرون آمده بود ، زنى خارج شد و در پشت سر آن مرد به نماز ايستاد . آنگاه جوانى كه تازه به سن بلوغ رسيده بود ، از همان محل بيرون آمد و دركنار آن مرد به نماز ايستاد .\r\nعفيف گويد : به عبّاس روى كردم و از او پرسيدم : اين مرد كيست ؟\r\nگفت : او محمّد بن عبداللَّه بن عبدالمطّلب ، برادرزادهء من است . پرسيدم : اين زن كيست ؟ گفت : همسرش خديجه دختر خويلد است . باز پرسيدم : اين جوان كيست ؟ پاسخ داد : او على بن ابى طالب پسر عم محمّد است .\r\nپرسيدم : اين چه كارى است كه مىكنند ؟ گفت : نماز مىگزارند . او مىگويد پيامبر است و جز همسرش و پسر عمويش يعنى آن جوان ، كسى از او پيروى نمىكند . او مىگويد به زودى گنجهاى كسرى و قيصر بر روى او\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nگشوده خواهد شد .\r\nزمانى بر دعوت اسلام گذشت و على بر راه راست و استوار خود همچنان استقامت مىكرد و دربرابر فشارها و سختيها صبر مىكرد و شخصيّت ارزشمند او شكل مىگرفت . آنگاه مردان ديگرى كه هيچ سوداگرى و خريد و فروشى آنان را از ياد پروردگارشان باز نمىداشت ، بدين دعوت گراييدند . هنگامى كه پيامبر ، ياران خود را به هجرت به سوى حبشه فرمان داد و جعفر ، برادر على عليه السلام ، را به فرماندهى آنان گماشت قيامتى در قريش برپا شد . قريشى كه دشمنى خود را به حساب نيرومندى و خوش فكرى خويش مىگذاشتند . آنان درمقابل اين تصميم پيامبر ، روشى پيش گرفتند كه از آنچه درگذشته به كار مىبردند دشمنانه‌تر و سخت‌تر بود .\r\nقريش درپى اين نظر كه بنى هاشم را از نظام حاكم اجتماعى طرد كنند ، تصميم گرفتند آنان را در محاصره قرار دهند . امّا پيمان نامه‌اى كه در اين باره نوشته بودند ، از ميان رفت . براساس مفاد اين پيمان نامه هيچ كس اجازه نداشت ، با پيامبر و ديگر فرزندان هاشم و در رأس آنان رئيس و سرورشان ابوطالب رفت و آمد و معامله كند .\r\nابوطالب خاندانش را در محلى - كه به شِعب ابوطالب معروف بود - جمع كرد و با تمام نيرو و توان از آنان حمايت نمود . اين خود فرصت مناسب و ارزشمندى بود براى امام على عليه السلام كه از سر چشمهء فياض پيامبر سيراب گردد و از وى مكارم و فضايل و معارف والايى فرا بگيرد .\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nعلاوه بر اين ، او توانست در طول اين سه سال مجاهدتى سنگين و سخت از خود نشان دهد و شايد اين نخستين ميدان پيكار و جهاد بود كه فرزند ابوطالب در آن شركت مىجُست .\r\nالبته پيش از اين امام به جهادى ديگر مشغول بود . امّا نه در چنين سطحى . داستان آن بود كه پيامبر صلى الله عليه و آله هنگامى كه در خيابانهاى مكّه راه مىرفت ، گروهى از كودكان شهر ، به دستور بزرگترهاى خود ، آن‌حضرت را با سنگ و سنگريزه مورد آزار قرار مىدادند . امّا پيامبر به كار آنان بىاعتنا بود چراكه على عليه السلام آن حضرت را همراهى مىكرد و اگر كسى نسبت به پيامبر بىادبى روا مىداشت ، او را مىگرفت و گوشمالى مىداد .\r\nعلى عليه السلام از دوران كودكى ، نيرومند و دلير بود . از اين رو در چشم همسالانش پر هيبت جلوه مىنمود . آنان وقتى او را دركنار پيامبر مىديدند به خود مىگفتند : دست نگاه داريد كه « قضم » دركنار اوست . و قضم يعنى همان كسى كه بينى و گوشهايشان را درهم مىكوفت .\r\n\r\n","description":"","footnote":"","page_name":" 23 ","page_number":23},
  {"content":"\r\n\r\n\r\nعلى عليه السلام در دوران پيامبر\r\n\r\nهجرت\r\nپس از آنكه آن عهدنامهء ملعون از ميان رفت و در بازوى قدرتمند دعوت اسلامى هيچ خللى پديد نيامد ، قريش مجبور شد به بنى هاشم اجازه دهد تا در مكّه رفت و آمد كنند و با مردم داد و ستد داشته باشند .\r\nعموى بزرگوار و پيشتيبان آن‌حضرت ، ابوطالب و نيز همسر وفادارش خديجه به خاطر سختيهايى كه در شعب متحمّل شده بودند ، درگذشتند و اين سال به عام الحزن ( سال اندوه ) معروف شد . در اين سال پيامبر در واقع بزرگترين ياور و استوارترين تكيه‌گاه خود در سختيها را از دست داد .\r\nبا اين پيشامد پيامبر صلى الله عليه و آله تصميم گرفت به سوى مدينهء منورّه هجرت كند و در مقابل ، كفّار مصمّم شدند پيامبر را پيش از هجرت به مدينه ترور كنند . آنان بدين منظور سى تن از مردان جنگى و ماجراجويان خود را برگزيدند تا شبانه به خانه پيامبر هجوم برند و آن‌حضرت را بكشند .\r\nهريك از اين جنگجويان به قبيله‌اى از قريش منتسب بود . هدف كفّار از اين طرح آن بود كه خون‌پيامبر را به‌گردن تمام قبايل قريش اندازند و بدين\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nوسيله خون آن‌حضرت ضايع گردد . خبر تصميم قريش به گوش پيامبر صلى الله عليه و آله رسيد و آن‌حضرت نقشهء حركت خود به سوى مدينه را ترسيم كرد . طرح پيامبر صلى الله عليه و آله اين بود كه با استفاده از تاريكى شب ، به غار ثور برود و سپس از طريق بيراهه به سوى مدينه حركت كند . امّا اجراى اين نقشه از يك جهت دشوار بود . زيرا اگر جنگجويان از فرار پيامبر در آغاز شب آگاهى مىيافتند ، فوراً درصدد جستجوى آن‌حضرت در اطراف شهر مكّه ، برمىآمدند وبىترديد مىتوانستند وى را دستگير كنند و چنانچه پيامبر را مىيافتند او را مىكشتند . از اين رو پيامبر تصميم گرفت با خواباندن شخصى به جاى خود در بسترش ، كار را بر قريش مشتبه سازد . بدين گونه آنان نمىتوانستند به زودى به حقيقت ماجرا پىبرند و هنگامى كه حقيقت بر آنان كشف مىشد پيامبر از مكّه دور و يا در غار ثور مستقر شده بود .\r\nامّا چه كسى خود را داوطلب كشته شدن در بستر مىكرد ؟ مرگ در بستر همچون مرگ در ميدان نبرد نبود . ميدان نبرد ، جاى ستيز و جنگاورى است ، جايى است كه فرد مىكشد و كشته مىشود . امّا آن كه قرار است در بستر كشته شود ، هرگز از خودش نبايد دفاع كند و يا اعصابش تحريك شود و دست به حركت بزند !\r\nتنها يك مرد ، آمادهء اجراى چنين وظيفهء دشوارى است و او على فرزند ابوطالب است كه هرگز از اينكه مرگ به استقبالش آيد يا خود به استقبال مرگ رود ، بيمناك نيست .\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nپيامبر صلى الله عليه و آله نزد او رفت و نقشهء هجرت خويش را با او درميان گذاشت و او را به اجراى مأموريّت خطيرش فرمان داد . على عليه السلام ، پس از آن كه از سلامت پيامبر صلى الله عليه و آله و نجات جان او از دست توطئه‌گران اطمينان حاصل كرد ، گويى مژدهء سلطنت بر دنيا را شنيده باشد از اجراى اين مأموريّت استقبال كرد و بسيار از آن خشنود شد .\r\nعلى عليه السلام بر بستر پيامبر از اين‌پهلو به آن پهلو مىشد وشمشيرهاى برّان گرد خانه مىدرخشيدند و در انتظار سرزدن سپيده بودند تا بر كسى كه در بستر آرميده بود ، حمله برندواو را تكه تكه كنند . چون صبح نزديك شد ، سنگى به طرف بستر انداختند . امّا كسى كه در بستر خفته بود از جاى خود تكان نخورد ، ديگر بار سنگى انداختند و چون براى سوّمين بار سنگى به سوى بستر انداختند ، على عليه السلام از جاى خود برخاست . يكى از جنگجويان پرسيد : اين ديگر كيست ؟ او فرزند ابوطالب است . آنگاه پرسيدند : على ، محمّد كجاست ؟ على عليه السلام به آنان نگريست و گفت :\r\nمگر محمّد را به من سپرده بوديد ؟ يكى از مهاجمان خواست به على حمله بَرَد امّا ديگران او را مانع شدند و بدين طريق خداوند على را از شرّ آنان آسوده ساخت .\r\nعلى عليه السلام مأموريّت بزرگ ديگرى نيز به عهده داشت و آن بردن خانوادهء پيامبر و مسلمانان ضعيف و باقيمانده در مكّه به مدينه بود . اين مأموريّت ، بسيار سنگين و دشوار مىنمود . زيرا مكّيان هنگامى كه از غياب پيامبر صلى الله عليه و آله آگاه شدند بر سختگيرى و دشمنى خود افزودند . زيرا\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nدريافته بودند كه رهايى پيامبر از چنگ آنان دشواريهاى بسيارى براى آنان به وجود خواهد آورد . بنابراين مىكوشيدند با هر وسيلهء ممكن بقيهء ياران آن‌حضرت را در مكّه از پيوستن به او بازدارند . آنان به دقت ، اصحاب و در رأس آنان خانوادهء پيامبر را تحت نظر داشتند تا مبادا از چنگشان بگريزند .\r\nپس از مدّتى على عليه السلام كار خود را سامان داد و پنهانى با فواطم ( فاطمه دختر پيامبر و فاطمه مادر خود و فاطمه دختر زبير عمّهء خود ) و نيز برخى از ضعفاى مسلمانان به قصد مدينه حركت كرد . آنان مقدارىاز مكّه فاصله گرفته بودند كه مكّيان از خروج ايشان آگاه شدند وفوراً عدّه‌اى سوار را بسيج كرده درپى آن‌حضرت روانه نمودند تا ايشان را به اجبار به مكّه بازگردانند . فرماندهى اين عده را جناح غلام حارث بن اميّه برعهده داشت .\r\nاين عده به تعقيب على عليه السلام و همراهان وى پرداختند و همين كه به آنان نزديك شدند ، على عليه السلام متوجّه آنان شد . جناح با شمشير به آن‌حضرت حمله كرد امّا على عليه السلام شتاب كرد و شمشير را از دست او گرفت و با ضربه‌اى كار او را ساخت و وى را كشت . همراهان جُناح با ديدن شجاعت و نيرومندى على عليه السلام تسليم شدند و آن‌حضرت آنان را رها كرد و با همراهان خويش به حركت خود به سوى مدينه ادامه داد .\r\n\r\nجنگ بدر\r\nقريش نيرو و قواى خويش را براى جنگ با پيامبرى كه در مدينه\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nجامعه‌اى اسلامى بنيان نهاده بود و ستمگران را تهديد مىكرد ، گرد آورد و هزار مرد جنگى و مسلّح را به مدينه روانه كرد . اين درحالى بود كه سپاه پيامبر صلى الله عليه و آله چندان از قدرت نظامى چشمگير و قابل اعتنايى برخوردار نبود . هر دو سپاه در منطقه‌اى به نام « بدر » رو در روى يكديگر ايستادند .\r\nدر سيزدهمين روز از ماه مبارك رمضان سال نخست هجرى ، نبرد ميان دو سپاه با جنگ تن به تن آغاز شد . درميان سپاه قريش سه تن از دليرمردان آنان به نامهاى شيبة بن ربيعه و عتبة بن ربيعه و وليد بن ربيعه براى نبرد تن به تن بيرون آمده خواستار جنگ با همتايان خود از قريش شدند . رسول خدا صلى الله عليه و آله نيز عبيدة بن حارث و حمزة بن عبدالمطّلب و على عليه السلام را به رويارويى ايشان فرستاد . على عليه السلام به نبرد پرداخت تا آنكه وليد وشيبه را از پاى درآورد و در كشتن فرد ديگر نيز همكارى كرد . بدين ترتيب ، قريش دلاورترين مردان خود را از دست داد . پس از مبارزهء ديگرى همچنين على عليه السلام ، حنظلة بن ابى سفيان و عاص بن سعيد بن عاص و عدّه‌اى ديگر از دليرمردان مكّه را به خاك و خون نشاند و به خواست خداوند كفّار تار و مار و مسلمانان پيروز شدند .\r\n\r\nجنگ احُد\r\nسپاه قريش شكست خورده و اندوه زده درحالى كه دليران و پهلوانانش به خاك و خون غلتيده بودند به مكّه بازگشت . بزرگان قريش خود را آمادهء نبرد ديگرى مىكردند تا با پيروزى در آن ننگ و ذلّتى را كه در ميدان بدر\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nنصيب آنان شده بود پاك كنند و دعوت و مكتب پيامبر را از ميان بردارند .\r\nعلى عليه السلام اين غزوه را چنين توصيف مىنمايد : مكّيان يكپارچه به طرف ما روانه شدند . آنان قبايل ديگر قريش را براى نبرد با ما تشويق و جمع كرده بودند و در صدد گرفتن انتقام خون مشركانى بودند كه در روز بدر به دست مسلمانان كشته شده بودند .\r\nجبرئيل بر پيامبر فرود آمد و آن‌حضرت را از قصد مشركان آگاه كرد .\r\nپيامبر صلى الله عليه و آله نيز آهنگ حركت كرد و همراه با ياران خود در دامنهء كوه احُد اردو زد . مشركان به سوى ما پيش تاختند و يكپارچه برما يورش آوردند .\r\nشمارى از مسلمانان به شهادت رسيدند و گروهى نيز از ميدان گريختند .\r\nمن دركنار رسول خدا صلى الله عليه و آله باقى مانده بودم .\r\nمهاجران و انصار به خانه‌هاى خود در مدينه بازگشتند و به مردم گفتند : پيامبر و يارانش كشته شدند . آنگاه خداوند بزرگان مشركين را نابود كرد . من پيش روى رسول خدا صلى الله عليه و آله هفتاد و چند زخم بر داشتم كه از جمله اين زخم و آن زخم است . آنگاه حضرت ردايش را افكند و دستش را بر زخمهايش كشيد .\r\n\r\nجنگ احزاب\r\nپس از نبرد احُد ، جنگ احزاب رخ داد . بار ديگر قريش و اعراب از نو خود را براى نبرد با اسلام آماده كردند . امام على عليه السلام جريان اين جنگ را\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nچنين بيان مىكند : « قريش و اعراب ميان خود عهد كرده بودند كه از راه خود باز نگردند مگر آنكه رسول خدا را و ما ، فرزندان عبدالمطّلب را بكشند آنان باتمام سلاح و تجهيزات و بااطمينان بسيار به سوى ما حركت كرده بودند . جبرئيل بر پيامبر صلى الله عليه و آله نازل شد و او را از تصميم كفّار آگاه كرد . آنگاه پيامبر خندقى به گرد خود و يارانش از مهاجران و انصار حفر كرد . قريش پيش آمدند و درپشت خندق اردو زده ما را محاصره كردند .\r\nكفّار خود را نيرومند و ما را ضعيف مىپنداشتند . نعره مىكشيدند و شمشيرهايشان مىدرخشيد . رسول خدا آنان را به سوى خدا مىخواند و به خويشاوندى و قرابتى كه ميان او و آنان بود ، سوگند مىداد . امّا آنان از پذيرش دعوتش سرباز مىزدند و گفته‌هايش جز بر سركشى آنان نمىافزود . تك سوار آنان و پهلوان عرب در آن روز « عمرو بن عبد ود » نام داشت كه همچون شترى مست فرياد مىكشيد و هماورد مىطلبيد و رجز مىخواند . گاه شمشيرش را تكان مىداد و گاه نيزه‌اش را به اهتزاز درمىآورد . هيچ كس براى نبرد با او پيش قدم نمىشد و براى مبارزه با او طمع نمىكرد . حميّتى نبود كه افراد را به جنگ با وى تحريك كند و هوشيارى نبود كه آنان را به رويارويى با وى وادارد .\r\nپس پيامبر صلى الله عليه و آله مرا به جنگ با او برگزيد و به دست مباركش عمامه بر سرم پيچيد و اين شمشيرش را - با دست به ذو الفقار زد - به من داد . من به استقبال عمرو بن عبد ود شتافتم درحالى كه زنان مدينه مىگريستند و بر من غصّه مىخوردند . آنگاه خداوند او را به دست من از پاى درآورد\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nو عرب هيچ پهلوان و دلاورى جز او نداشت . عمرو بر من اين ضربه را وارد ساخت ( به جمجمه‌اش اشاره كرد ) .\r\nخداوند ، به واسطه زيركى و بينايى من ، قريش و اعراب را تار و مار كرد » .\r\nآرى اين همان ضربتى بود كه پيامبر صلى الله عليه و آله آن را با عبادت ثقلين برابر كرد و حتّى بر آن ترجيح داد و فرمود :\r\n« ضربت على در روز خندق برتر از عبادت ثقلين است . » « 1 »\r\nياران پيامبر بر اين ضربت كه آنان را از خطرناكترين حملهء نظامى كه تمام مستكبران قريش و قبايل مشرك به همدستى يهود و منافقان برپا كرده بودند ، نجات داد مباهات و از آن تمجيد مىكردند .\r\nشيخ مفيد در ارشاد از قيس بن ربيع از ابو هارون سعدى نقل كرده است كه گفت : نزد حذيفة بن يمان رفتم و به او گفتم : ابوعبداللَّه ! ما دربارهء فضايل و مناقب على عليه السلام سخن مىگوييم حال آن كه بصريان مىگويند : شما دربارهء على بيش از اندازه تعريف مىكنيد . آيا تو دربارهء على حديثى دارى كه براى ما نقل كنى ؟\r\nحذيفه گفت : ابوهارون ! از من چه مىپرسى ؟ ! سوگند به آنكه جانم به دست اوست اگر همهء اعمال و كردار ياران پيامبر صلى الله عليه و آله را از آن روزى كه آن‌حضرت به نبوّت مبعوث شد تا امروز ، در يك كفّهء ترازو بنهند و اعمال و كردار على عليه السلام را به تنهايى در كفّهء ديگر بگذارند ، هر آينه\r\n\r\n\r\n","description":"","footnote":"\r\n( 1 ) - تمام مسلمانان بر اين حديث اجماع دارند .\r\n","page_name":" 31 ","page_number":31},
  {"content":"\r\n\r\nكردار على عليه السلام بر تمام كردارهاى آنان بچربد . ربيعه گفت : اين سخنى است كه بر آن نتوان تكيه كرد و آن را پذيرفت . حذيفه پاسخ داد :\r\nاى فرومايه چسان پذيرفتنى نيست ؟ كجا بودند فلانى و فلانى و همهء ياران محمّد صلى الله عليه و آله در آن روز كه عمرو بن عبد ود هماورد مىطلبيد ؟ جز على همهء حاضران از رويارويى با عمرو ترسيدند و باز ايستادند . بلكه اين على بود كه به جنگ او رفت و خداوند به دست على عمرو را از پاى درآورد . سوگند به آنكه جانم به دست اوست ، پاداش كردار على در آن روز از تمام اعمال ياران محمّد تا روز رستاخيز بزرگتر است . « 1 »\r\nپس از جنگ خندق ، پيامبر صلى الله عليه و آله به سوى مكّه رهسپار شد . آن‌حضرت مىخواست حج عمره به جاى آورد . در ركاب وى بسيارى از مسلمانان حركت مىكردند .\r\nپيامبر صلى الله عليه و آله ، پرچم را به على عليه السلام سپرد . چون به بلنديهاى مكّه رسيدند ، قريش از ورود او به شهر جلوگيرى كردند اصحاب پيامبر در زير درختى گرد آمدند و با وى تا سر حد مرگ پيمان بستند . اين پيمان بعدها به نام « بيعت رضوان » خوانده شد .\r\nبرخى از مفسران مىگويند آيه زير به همين مناسبت فرود آمد :\r\n( لَقَدْ رَضِيَ اللَّهُ عَنِ الْمُؤْمِنِينَ إِذْ يُبَايِعُونَكَ تَحْتَ الشَّجَرَةِ فَعَلِمَ مَا فِي قُلُوبِهِمْ فَأَنزَلَ السَّكِينَةَ عَلَيْهِمْ وَأَثَابَهُمْ فَتْحاً قَرِيباً ) « 2 » .\r\n\r\n\r\n","description":"","footnote":"\r\n( 1 ) - سيرة الأئمّة ، ص 229 .\r\n( 2 ) - سورهء فتح ، آيهء 18 .\r\n","page_name":" 32 ","page_number":32},
  {"content":"\r\n\r\n« همانا خداوند از آن مؤمنانى كه زير درخت با تو بيعت كردند خشنود شد و آنچه در دلهاى آنان بود دانست و بر آنان آرامش فرو فرستاد و به پيروزى نزديك آنان را پاداش داد » .\r\nچون قريش آمادگى كامل مسلمانان را براى جنگ مشاهده كردند ، خواستار صلح و سازش شدند .\r\nيكى از بندهاى اين صلحنامه كه قريش بر انعقاد آن پاى مىفشردند و پيامبر صلى الله عليه و آله آن را رد كرده بود ، اين بود كه مىگفتند : محمّد ! گروهى از فرزندان و برادران و بردگان ما به سوى تو گريخته‌اند . آنان از دين چيزى نمىفهمند بلكه از مال و املاك ، گريخته‌اند . ايشان را به ما تحويل ده .\r\nپيامبر پاسخ داد : اگر چنان كه مىگوييد آنان از دين چيزى نمىفهمند ما آگاهشان خواهيم كرد . سپس افزود : گروه قريش ! به عناد خود پايان دهيد و گرنه خداوند برشما مردى را مأمور مىكند كه گردنهايتان را به شمشير مىزند و خداوند قلب او را به ايمان آزموده است .\r\nگفتند : او كيست ؟\r\nفرمود : او وصله كنندهء كفش است .\r\nپيامبر صلى الله عليه و آله در آن هنگام كفش خود را به على داده بود تا آن را وصله زند . « 1 »\r\nبدين‌سان مىتوان از ترس فراوان قريش و ديگر مشركان از نيروى\r\n\r\n\r\n","description":"","footnote":"\r\n( 1 ) - سيرة الأئمّة ، ص 236 ، به نقل از خصايص نسايى و نيز مستدرك حاكم و برخى كتابهاى ديگر .\r\n","page_name":" 33 ","page_number":33},
  {"content":"\r\n\r\nعلى عليه السلام آگاه شد . على شمشير الهى بود كه هيچ‌گاه كُند نمىشد و چونان تيرى براى اسلام بود كه هيچ وقت به خطا نمىرفت . هرگاه پيامبر صلى الله عليه و آله ، اسلام را در خطر مىديد على را به صحنه مىآورد و هرگاه دشمنان راه طغيان و سركشى پيشه مىكردند ، به واسطهء على عليه السلام آنان را وحشت‌زده و هراسان مىساخت .\r\n\r\nفتح دژهاى خيبر\r\nيهود همواره در جزيرة العرب خطر بزرگى ، به شمار مىآمدند . آنان در دژهايى كه در مكانهايى مناسب بنا مىكردند ، سكنى مىگزيدند . يهود عهد خود را با پيامبر زيرپا نهادند و در جنگ احزاب همراه با مشركان بر عليه مسلمانان وارد كار شدند . چون مسلمانان ، به سبب انعقاد پيمان صلح حديبيه از شرّ قريش آسوده خاطر شدند ، پيامبر با يارانشان به طرف بزرگترين دژ يهوديان در خيبر حركت و آن را محاصره كردند . پيامبر هر روز يكى از فرماندهان را براى فتح آن دژ مىفرستادند ، امّا آنان ناكام بازمىگشتند . ابن اسحاق روايت كرده است كه پيامبر صلى الله عليه و آله ابو بكر و سپس عمر را براى فتح دژ فرستادند امّا آنان كارى از پيش نبردند .\r\nآن‌حضرت كسان ديگر را گسيل داشتند كه آنان هم نتوانستند قلعه را فتح كنند . آنگاه بود كه پيامبر صلى الله عليه و آله اين سخن معروف خود را فرمود :\r\n« به خداى سوگند ! فردا پرچم را به مردى خواهم داد كه خدا و رسولش را دوست مىدارد و خدا و رسول هم او را دوست مىدارند » .\r\nهريك از مسلمانان آرزو مىكرد كه اى كاش اين كس خود او باشد !\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nزيرا مىدانستند كه على بن ابيطالب به درد چشم مبتلاست . امّا فردا پيامبر صدا زد : على كجاست ؟ على عليه السلام آمد درحالى كه چشمانش را از شدّت درد بسته بود . پيامبر برچشمانش دست كشيد و خداوند درد آنها را بر طرف كرد . على در حالى كه پرچم را بر دوش مىكشيد ، عازم ميدان نبرد شد و با طلايه‌داران سپاه يهود جنگيد و پهلوان نام‌آور آنان به نام مرحب را با ضربه‌اى صاعقه‌وار از پاى درآورد . شمشير آن‌حضرت ، كلاهخود مرحب را شكافت و تا دندانهايش فرو رفت . يهود با ديدن اين صحنه پشت به ميدان جنگ كردند و شكست خورده به سوى دژهايى كه امام على آنها را فتح كرده بود ، گريختند . على همچنين درِ بزرگ خيبر را از جاى كند و آن را سپر خود كرد . اين يكى از نشانه‌هاى پيروزى الهى بود كه به دست امير مؤمنان على عليه السلام تجلّى يافت .\r\nپس از بازگشت مسلمانان به مدينه و زيرپا نهادن مفاد صلحنامه حديبيه از سوى قريش ، كه على عليه السلام آن را به دست خود نوشته بود ، پيامبر خود را آماده فتح مكّه كرد . پيامبر درنظر داشت به ناگهان و بىخبر به مكّه حمله ببرد . امّا يكى از سُست عنصرانى كه به رايگان براى قريش جاسوسى مىكرد نامه‌اى به آنان نگاشت و ايشان را از قصد پيامبر آگاه كرد . وى اين نامه را به همسرش سپرد تا آن را به مكّه برساند . جبرئيل ، پيامبر خدا را از اين ماجرا باخبر ساخت و آن‌حضرت هم على و زبير را به تعقيب آن زن فرستاد .\r\nچون على و زبير به آن زن رسيدند ، او را از ادامهء حركت بازداشتند\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nو از او دربارهء نامه پرسيدند . زن جريان نامه را انكار كرد . زبير مىخواست از راه خود بازگردد كه على عليه السلام دست به شمشيرش برد و ترحّم زبير بر آن زن را بى جا دانست و گفت : رسول خدا صلى الله عليه و آله به ما خبر داده كه آن زن حامل نامه‌اى براى مكّيان است و آنگاه تو مىگويى كه او نامه‌اى با خود ندارد . سپس رو به زن كرد و گفت : به خدا سوگند اگر نامه را نشان ندهى ، تو را بازرسى خواهم كرد . زن با شنيدن اين سخن ، نامه را از ميان موهاى بافته شده‌اش بيرون آورد و به آن‌حضرت داد .\r\nبدين گونه على عليه السلام ، به فرمان رسول خدا ، بر مخفى نگاه داشتن حركت پيامبر به مكّه كمك كرد . لشكر پيامبر با 12 هزار مرد جنگى به سوى مكّه رهسپار شد . پيامبر پرچم را به على داد كه چون به مكّه قدم نهاد فرمود : امروز ، روز رحمت است . آن‌حضرت در واقع بدين وسيله مىخواست مردم را از عفو عمومى كه بعد از اين پيامبر مىخواست اعلام كند ، آگاه سازد . پس از فتح مكّه پيامبر خطاب به مكّيان فرمود : برويد كه شما آزاد شدگانيد .\r\nبتهايى كه در خانهء كعبه بودند درهم شكسته شد ، زيرا پيامبر صلى الله عليه و آله ، على را بر دوش گرفت و به وى فرمان داد تا بتهاى قريش را درهم بشكند .\r\nعلى نيز چنين كرد .\r\n\r\nجنگ حُنين\r\nمكّه آنچنان آسان فتح شد كه هيچ كدام از مسلمانان آن را به خواب هم\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nنمىديدند . از اين رو غرور به دلهاى آنان راه يافت . شادى فتح مكّه ديرى نپاييده بود كه خطر بزرگ ديگرى به پيشواز آنان آمد . قبايل هوازن و ثقيف و هم پيمانان مشركشان ، تمام نيرو و توان خود را براى هجوم به مسلمانان گرد آورده بودند . آنان با سپاهى كه تعداد آن سه برابر سپاه مسلمانان بود به رويارويى پيامبر و يارانش آمده بودند .\r\nچون پيامبر آهنگ رفتن به سوى دشمنان را كرد آنان با شناختى كه از ديار خود داشتند ، در تنگناى كوهى كه سپاه اسلام بايد به ناگزير در وادى حنين ، يكى از واديهاى منطقه تهامه ، از آن مىگذشتند كمين كردند . يكى از كسانى كه در اين نبرد حضور داشت آن را چنين توصيف كرده است :\r\nما بدون ترس و واهمه به طرف مشركان مىرفتيم تا آنان را بگيريم غافل از اينكه پيش از اين مىبايست سلاح آنها را بگيريم .\r\nبنابراين بدون ترس و بيم مىرفتيم كه ناگهان سپاهيان « هوازن » و ديگر همراهانشان از اعراب ، يكپارچه از هر سو بر مسلمانان تاختند و عدّهء بسيارى از ما را كشتند و مجروح كردند . هر دو طرف به يكديگر آويختند . ترس و بيم بر مسلمانان سايه افكنده بود ، به همين دليل از اطراف پيامبر صلى الله عليه و آله پراكنده گشتند در حالى كه پيامبر درجاى خود ثابت قدم ماند .\r\nعلى و عبّاس بن عبدالمطّلب و ابو سفيان بن حارث و اسامة بن زيد نيز دركنار آن‌حضرت باقى بودند . « 1 »\r\n\r\n\r\n","description":"","footnote":"\r\n( 1 ) - سيرة الأئمّة ، ص 253 .\r\n","page_name":" 37 ","page_number":37},
  {"content":"\r\n\r\nپيامبر ايستادگى مىكرد و دور و بر او را گروهى از جوانان بنى هاشم و پيشتر از همهء آنان على بن ابى طالب گرفته بودند . على عليه السلام از رسول خدا حفاظت مىكرد و از راست و چپ ضربه مىزد . هيچ كس به پيامبر نزديك نمىشد جز آن كه على او را با شمشير مىزد . در اين ميان عبّاس عموى پيامبر با صداى بلند و به فرمان پيامبر بانگ برداشت كه :\r\nاى صاحبان بيعت شجره و اى صاحبان بيعت رضوان از خدا و رسولش به كجا مىگريزيد ؟ !\r\nگروهى از مسلمانان ، كه تعداد آنها حدوداً به صد تن مىرسيد ، بازگشتند . ناگهان « جرول » پرچمدار « هوازن » نمايان شد . عدّه‌اى از مردم به خاطر قدرت فوق العاده او ، اطرافش را گرفته بودند . على عليه السلام به جنگ « جرول » شتافت و او را از پاى درآورد . ترسى بزرگ در دل مخالفان پديد آمد . همچنين على عليه السلام چهل تن از دليرمردان سپاه مقابل را به خاك و خون نشاند .\r\nبدين ترتيب ، مسلمانان دوباره رو به ميدان نبرد آوردند . دوباره دو سپاه باهم درآميختند . پيامبر مشتى از خاك بر گرفت و به على عليه السلام داد .\r\nآن‌حضرت نيز آن را بر چهرهء مشركان پاشيد و گفت : چهره‌هاتان زشت باد ! چند ساعتى نبرد به سود مسلمانان در جريان بود تا آنجا كه كفّار از سرزمينشان گريختند و زنان و كودكان و اموال خويش را برجاى نهادند و امام على آنچه از دشمن برجاى مانده بود با خود حمل كرد و همچون ديگر جنگها ، پيروزى و سربلندى را به ارمغان آورد .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\n\r\nجانشين پيامبر . .\r\nپيامبر به مدينه آمد . درسال نهم هجرى خبرى به آن‌حضرت رسيد مبنى بر آن كه روم سپاهى براى جنگ با كشور اسلامى فراهم كرده است .\r\nپيامبر براى مقابله با آنان نيرويى گرد آورد .\r\nاين جنگ اگر به وقوع مىپيوست ، نخستين نبرد مسلمانان با كفّار در بيرون از جزيرة العرب وطبعاً امپراتورى عظيم روم به شمار مىآمد .\r\nموضعگيرى حكيمانه و منطقى ، آن بود كه پيامبر ، امور اعراب را چنان سامان دهد كه اگر امكان برگشت براى او ميسّر نشد ، حكومت اسلامى تحت اختيار فردى امين و درستكار باشد كه كشور را از شرّ تجاوزات بيگانگان و توطئه‌هاى عوامل داخلى ، كه در آن بُرهه از زمان كه اكثر مردم براى حفظ جان يا دستيابى به غنيمتهاى بسيار به اسلام گرويده بودند حفاظت كند .\r\nبدين سان پيامبر صلى الله عليه و آله ، على را به جانشينى خود برگزيد .\r\nامّا منافقان كه مترصّد چنين فرصتى بودند تا به قدرت دست اندازند يا در جزيرة العرب خرابى به بار آورند شايعاتى ساختند مبنى بر آن كه پيامبر ، على را در مدينه به جانشينى خود قرار داد زيرا دوست نمىداشت كه على با او همسفر باشد . با شنيدن اين شايعه على عليه السلام شمشيرش را برداشت و در منقطهء « جرف » به سپاه پيامبر پيوست و او را از گفتار منافقان آگاه كرد . امّا پيامبر صلى الله عليه و آله به او فرمود :\r\n\r\n","description":"","footnote":"","page_name":" 39 ","page_number":39},
  {"content":"\r\n\r\n« جز اين نيست كه من تو را برآنچه پشت سربنهاده‌ام ، جانشين قرار دادم . كار مدينه جز با من يا با تو راست نمىآيد . پس تو جانشين من در خاندانم و سرزمين هجرتم و قوم و خويشانم هستى . آيا دوست ندارى مقام تو نسبت به من همچون جايگاه هارون باشد نسبت به موسى ، جز آن كه پس از من پيامبرى نخواهد بود » .\r\nچه بسا در پشت اين تصميم پيامبر ، يعنى جانشين كردن على عليه السلام ، وتسليم امور كشور اسلامى به آن امام در غياب خود ، حكمتهاى بسيارى نهفته باشد . آيا مگر على وصّى آن‌حضرت نبود كه خداوند او را براى پيامبرى برگزيد و آن‌حضرت از « يوم الدار » ، هنگامى كه نزديكان و خويشانش را دعوت كرده بود ، اين نكته را به مردم اعلان داشته بود .\r\nبنابراين ناگزير مىبايست شرايطى براى گوشزد كردن اين نكته فراهم مىكرد . آنچه اين قول را تأييد مىكند ، روايتى است كه احمد در مسند خود پس از همين فرمايش پيامبر صلى الله عليه و آله كه نقل شد ، از قول آن‌حضرت آورده است كه فرمود :\r\n« سزاوار نيست كه من بروم مگر آن كه تو جانشين من باشى » . « 1 »\r\nاى كاش مىشد كه بدانيم چگونه پيامبر مدينه را ترك نمىكند مگر آن كه على را به جانشينى خود بگمارد آنگاه دنيا را وداع گويد بدون آن كه على را به جانشينى خود تعيين كرده باشد ؟ !\r\n\r\n\r\n","description":"","footnote":"\r\n( 1 ) - سيرة الأئمّة ، ص 259 ، به نقل از فضائل الخمسة ، ص 229 .\r\n","page_name":" 40 ","page_number":40},
  {"content":"\r\n\r\n\r\nسخنان جاويدان . .\r\nپس از فتح مكّه و نبرد حنين ، همه ساكنان جزيرة العرب به « حكومت اللَّه » گردن نهادند . امّا تنها گروهى از اعراب كه جنگ و ستيز در خونشان بود و در منطقه‌اى نزديك به مدينه گرد آمدند و درنظر داشتند ناگهان بر آن شهر ، هجوم آورند .\r\nچون پيامبر از تصميم آنان مطلع شد در آغاز ابو بكر و سپس عمر و آنگاه عمرو بن عاص را براى مقابله با آنان روانه كرد . امّا اين سه تن عقب‌نشينى و بازگشت را بر حمله ترجيح دادند . زيرا ديدند كه اعراب در يك وادى به نام « وادى الرمل » كه بسيار صعب العبور و سنگلاخ بود ، موضع گرفته‌اند . سنگر مستحكم اعراب سبب شده بود كه تعدادى از مسلمانان جان خود را از دست دهند .\r\nپيامبر همچنان كه عادت داشت در مشكلات از على عليه السلام يارى بجويد ، بار ديگر وى را به مقابله با اعراب در وادى الرمل برگزيد و فرماندهان پيش از وى را نيز تحت امر آن امام قرار داد . على به سوى اعراب درحركت شد . روزها در جايى مخفى مىشد و شبها به حركت خود ادامه مىداد . چون نزديك ايشان رسيد ، شبانه مواضع آنان را به محاصره درآورد و در آغاز صبح بر آنها يورش برد و بسيارى از آنان را كشت وعدّه‌اى ديگر را به اسارت گرفت تا آنجا كه اعراب مجبور به تسليم شدند .\r\nبامداد همان روز پيامبر صلى الله عليه و آله با مسلمانان نماز صبح گزارد و در آن\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nسوره‌اى خواند كه مسلمانان تا آن هنگام آن را نشنيده بودند . اين سوره چنين بود :\r\n« سوگند به اسبانى كه نفسهايشان به شماره افتاد و در تاختن از سمّ ستوران بر سنگ آتش افروختند و تا صبحگاهان دشمنان را به غارت گرفتند و گرد و غبار برانگيختند و سپاه دشمن را درميان گرفتند و . . . » « 1 »\r\nچون مسلمانان از پيامبر دربارهء اين سوره پرسيدند ، آن‌حضرت فرمود :\r\n« على بر دشمنان خدا چيره گشت و جبرئيل خبر پيروزى او را در اين شب به من داد » . « 2 » چون على به مدينه بازگشت ، پيامبر صلى الله عليه و آله همراه با ديگر مسلمانان به پيشوازش آمدند . على به احترام پيامبر از اسب پياده شد امّا پيامبر به او فرمود : سوار شو كه خدا و رسولش هر دو از تو خشنودند . آنگاه فرمود :\r\n« اگر نمىترسيدم كه گروههايى از امّتم دربارهء تو چيزى را بگويند كه مسيحيان دربارهء عيسى گفتند ، هرآينه سخنى در حق تو مىگفتم كه بر مردم نمىگذشتى مگر آن كه خاك زير پايت را بر مىگرفتند » .\r\nامام على عليه السلام بدين گونه براى اسلام مانند شمشيرى بود كه هيچ‌گاه كُند نمىشد . رسول خدا صلى الله عليه و آله هرجا كه خطرى متوجّه رسالت مىديد او را مأموريت مىداد . همچنين بر حسب اخبار و روايات ، على از جانب\r\n\r\n\r\n","description":"","footnote":"\r\n( 1 ) - سورهء عاديات ، آيهء 5 - 1 .\r\n( 2 ) - سيرة الأئمّة ، 264 - 263 ، به نقل از مجمع البيان از امام صادق عليه السلام .\r\n","page_name":" 42 ","page_number":42},
  {"content":"\r\n\r\nپيامبر دوبار به يمن فرستاده شد وقبايل آن ديار وبخصوص قبايل هَمْدان ، كه همواره از دوستداران امام عليه السلام بودند ، به دست آن‌حضرت به اسلام تشرّف يافتند .\r\n\r\nبيعت غدير خُم\r\nدر سال دهم هجرى ، هنگامى كه پيامبر صلى الله عليه و آله تصميم گرفت به مكّه رود و آخرين حج خود را ، كه آن را حجة الوداع ناميده‌اند ، به جاى آورد على عليه السلام در يمن يا نجران بود . پيامبر به على نامه‌اى نوشت كه به حالت احرام به مكّه درآيد . به پيامبر وحى شده بود كه ديگر از امّتش جدا خواهد شد و به سراى ديگر خواهد شتافت .\r\nچون مسلمانان مراسم حج را به جاى آوردند و از مكّه بازگشتند ، پيامبر در منطقه‌اى به نام « غدير خُم » كاروان را از رفتن بازداشت . چون اين آيه بر او نازل گشته بود :\r\n( يَا أَيُّهَا الرَّسُولُ بَلِّغْ مَا أُنْزِلَ إِلَيْكَ مِن رَبِّكَ وَإِن لَمْ تَفْعَلْ فَمَا بَلَّغْتَ رِسَالَتَهُ وَاللَّهُ يَعْصِمُكَ مِنَ النَّاسِ . . . ) « 1 » .\r\n« اى پيامبر ! آنچه را كه از پروردگارت بر تو فرود آمده تبليغ كن و اگر نكنى رسالت خود را ابلاغ نكرده‌اى و خداوند تو را از مردم در امان مىدارد » .\r\nسپس پيامبر درميان مردم براى سخنرانى به پا خاست و در آغاز سخنانش فرمود : اى مردم دور نيست كه از جانب خدا فرا خوانده شوم پس\r\n\r\n\r\n","description":"","footnote":"\r\n( 1 ) - سورهء مائده ، آيهء 67 .\r\n","page_name":" 43 ","page_number":43},
  {"content":"\r\n\r\nاو را پاسخ گويم ، آنگاه افزود :\r\nمن درميان شما دو چيز گرانبها برجاى مىگذارم . كتاب خدا و عترتم ، اهل بيتم را . پس بنگريد كه چگونه با آن دو رفتار مىكنيد . اين دو هرگز از هم جدا نخواهند شد تا بر حوض بر من وارد شوند » .\r\nسپس دست على را گرفت و بالا برد و فرمود :\r\nآيا من از خود مؤمنان نسبت به آنان اولىتر نيستم ؟\r\nمسلمانان گفتند : چرا اى رسول خدا !\r\nپس فرمود :\r\nهركس كه من مولاى اويم على هم مولاى اوست . خداوندا ، با دوستدار او دوستى و با دشمن او دشمنى فرماى .\r\nآنگاه پيامبر ، چادرى به على اختصاص داد و به مسلمانان فرمود كه دسته دسته بر على وارد شوند و بر او به عنوان امير المؤمنين سلام گويند .\r\nهريك از مسلمانان ، حتّى كسانى كه همسرانشان و يا زنان مسلمانان به همراه آنان بودند ، فرمان پيامبر صلى الله عليه و آله را گردن نهادند .\r\nسپس خداوند تعالى بر پيامبرش آيه‌اى فرستاد كه بيانگر پايان وحى بر آن‌حضرت بود : ( الْيَوْمَ أَكْمَلْتُ لَكُمْ دِينَكُمْ وَأَتْمَمْتُ عَلَيْكُمْ نِعْمَتِي وَرَضِيتُ لَكُمُ الْإِسْلَامَ دِيناً ) « 1 » .\r\n« امروز دين شما را برايتان كامل كردم و نعمتم را بر شما تمام گرداندم و اسلام را به عنوان دين و آيين براى شما پسنديدم » .\r\n\r\n\r\n","description":"","footnote":"\r\n( 1 ) - سورهء مائده - آيهء 3 .\r\n","page_name":" 44 ","page_number":44},
  {"content":"\r\n\r\nخبر جانشين گرداندن على توسّط پيامبر در همه‌جا پيچيد . امّا پيامبر ، كه آگاهترين كس به انديشه و نيتهاى اطرافيان خود بود ، مىدانست كه بيشترين زمينه سازى را در اين باره بايد براى كسانى انجام دهد كه پس از فتح مكّه به صفوف مسلمانان پيوسته‌اند . او مىدانست كه بيشتر آنان از على عليه السلام به بهانه‌هاى دوران جاهليّت ، طلبكار هستند ، و رهبرى آن امام را به آسانى نمىپذيرند .\r\nهمچنين پيامبر صلى الله عليه و آله از توطئه‌هايى كه در كشور براى دست‌اندازى به حكومت ، پس از وى ، در جريان بود به نيكى آگاهى داشت و خوب مىدانست قريشى كه اكنون به اسلام گرويده و قصد دارد از همين دين ابزارى جديد براى حكومت بر جزيرة العرب فراهم آورد ، در مركز اين توطئه جاى دارد . از اين رو پيامبر صلى الله عليه و آله از هر فرصتى استفاده مىكرد و از جانشينى كه خداوند او را پس از وى براى رهبرى انتخاب كرده بود سخن مىگفت و اعلام مىداشت كه آن جانشين ، على است . هدف پيامبر آن بود كه دست كم اقليّت مؤمن و وفادارى كه با خدا و رسول خدا بودند دركنار امام نيز باقى بمانند و در زير پرچم رهبرى وى گرد آيند و از خط مشى سالم و پاك براى امّت نگاهبانى كنند و ميزانى براى حق و باطل و مقياسى صحيح براى حوادث آينده باشند .\r\nبدين علّت است كه مىبينيم پيامبر صلى الله عليه و آله حتّى تا واپسين دم حياتش در اين راه تلاش مىكند . بخارى در روايتى در كتاب « العرض والطلب » نقل كرده است كه : عدّه‌اى از اصحاب و از جمله عمر بن خطاب بر بالين پيامبر جمع شده بودند . پيامبر صلى الله عليه و آله به آنان فرمود : بياييد براى شما نامه‌اى\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nبنگارم كه پس از آن هرگز گمراه نشويد . پس عمر بن خطاب گفت : بيمارى بر پيامبر چيره شده ، قرآن نزد ماست و كتاب خدا براى ما كافى است .\r\nحاضران در اين باره مجادله و گفتگو كردند و پيامبر به آنان دستور داد كه از محضرش بيرون روند . « 1 »\r\nدر يكى از روايات بخارى در اين باره آمده است كه يكى از حاضران گفت : پيامبر را چه مىشود آيا هذيان مىگويد ؟ پس از آن‌حضرت دربارهء فرموده‌اش سؤال كردند و با وى چون و چرا نمودند تا آن كه پيامبر فرمود :\r\nمرا واگذاريد . آنچه در آنم بهتر از چيزى است كه شما مرا بدان مىخوانيد .\r\nآنگاه حاضران را به سه وصيّت ، امر فرمود : يكى آنكه مشركان را از جزيرة العرب بيرون برانند . دوّم آنكه سپاهيان را اجازهء خروج دهند چنان كه خود پيامبر چنين كرده بود . امّا راوى از گفتن وصيّت سوّم خاموش ماند يا گفت : آن را فراموش كردم . « 2 »\r\nروشن است كه مسلمانان چنان نبوده‌اند كه آخرين وصيّت پيامبرشان را از ياد ببرند مگر آن كه آن وصيّت مربوط به اوضاع سياسى پس از پيامبر صلى الله عليه و آله بوده و اقتضا مىكرده كه به دلخواه يا از روى ترس به دست فراموشى سپرده شود .\r\nواقعيّت آن است كه خليفه دوّم ، اتهام خود در حق پيامبر را كه گفته بود ، بيمارى بر وى چيره شده است چنين توجيه كرد و گفت : او هيچ خير\r\n\r\n\r\n","description":"","footnote":"\r\n( 1 ) - سيرة الأئمّة ، ص 276 .\r\n( 2 ) - همان مأخذ ، ص 277 .\r\n","page_name":" 46 ","page_number":46},
  {"content":"\r\n\r\nو صلاحى در جانشين گرداندن على توسّط پيامبر صلى الله عليه و آله نمىديده است . ابن ابى الحديد در شرح نهج البلاغه مىنويسد :\r\nاحمد بن ابوطاهر نويسندهء كتاب تاريخ بغداد ، با اسناد از ابن عبّاس نقل كرده است كه گفت :\r\nدر نخستين روزهاى خلافت عمر نزد او رفتم . براى او ظرفى از خرما بر چرمى نهاده بودند . عمر مرا به خوردن دعوت كرد . من نيز دانه‌اى خرما خوردم . عمر همچنان به خوردن ادامه داد تا خرماها تمام شد . سپس از كوزه‌اى كه كنارش بود آب نوشيد و بر پشت دراز كشيد و بر بالشش خوابيد وشروع به حمد وستايش خداى كرد وپيوسته حمد اورا تكرار نمود . سپس گفت : عبداللَّه از كجا مىآيى ؟ گفتم : از مسجد . پرسيد : پسر عمويت را چگونه پشت سر گذاشتى ؟ گمان كردم كه مقصود وى عبداللَّه بن جعفر است ، گفتم : او را واگذاشتم تا با همسالانش بازى كند . عمر گفت : از او نپرسيدم بلكه از بزرگترين شما اهل بيت پرسش كردم . گفتم : او را ترك كردم در حالى كه با مشك به نخلهاى فلانى آب مىدهد و قرآن مىخواند .\r\nعمر گفت : عبداللَّه ! قربانى كردن شترى بر من باشد اگر از من چيزى پنهان كنى ، آيا هنوز در دل على نسبت به خلافت چيزى باقى است ؟ گفتم :\r\nآرى . گفت : آيا مىپندارد كه رسول خدا او را براى خلافت برگزيده است ؟ گفتم : آرى و افزودم كه از پدرم نيز دربارهء ادعاى على پرسيدم او هم گفت : على راست مىگويد .\r\nعمر گفت : مقام و جايگاه رسول خدا بسى بالاتر از آن بود كه سخنى بر\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nزبان آورد كه هيچ چيز را ثابت نكند يا عذر و بهانه‌اى را از ميان نبرد . او در زمان حياتش گاه گاه مىخواست به جانشينىاش اشاره كند . در بيمارىاش نيز خواست به اسم او تصريح كند امّا من از روى دلسوزى و حفظ اسلام مانع شدم . به خداى اين ساختمان ( كعبه ) سوگند كه اگر على به خلافت مىرسيد قريش هرگز به دور او جمع نمىشدند و اعراب از هر سو بر او هجوم مىآوردند . رسول خدا نيز دريافت كه من از آنچه در ضمير او مىگذشت آگاهم پس از گفتن باز ايستاد و خداوند نيز جز از امضاى آنچه محتوم بود ، خوددارى ورزيد . « 1 »\r\n\r\n\r\n","description":"","footnote":"\r\n( 1 ) - قضاء أمير المومنين ، ص 320 .\r\n","page_name":" 48 ","page_number":48},
  {"content":"\r\n\r\n\r\nامام على دربرابر دشواريها\r\nپيامبر صلى الله عليه و آله در واپسين دم حيات خويش به على عليه السلام خبر داد كه از امّتش دردها و دشواريهاى بسيارى متحمّل خواهد شد و آنان اوامرش را دربارهء على و ديگر خاندانش نشنيده و نديده مىانگارند . بنابراين بر اوست كه به هنگام رويارويى با چنين اوضاع و شرايط به سلاح صبر مجهز گردد و شكيبايى پيشه كند . آنگاه به رفيق اعلى پيوست و درحالى كه سر مباركش بر سينه امام على عليه السلام بود ، جان داد .\r\nپس از رحلت پيامبر صلى الله عليه و آله ، على به انجام غسل و كفن و دفن آن‌حضرت اهتمام ورزيد . وى در اين باره مىفرمايد :\r\nرسول خدا صلى الله عليه و آله ، جان داد . درحالى كه سر او بر سينهء من بود و به روى دستم جان از كالبدش بيرون شد . پس دستم را ( براى تيمّن ) بر چهره‌ام كشيدم و به كار غسل او پرداختم درحالى كه فرشتگان مرا در اين كار يارى مىدادند . پس از خانهء رسول خدا و اطراف آن گريه و فرياد بلند شد .\r\nگروهى از فرشتگان فرود مىآمدند و گروهى ديگر به سوى آسمان عروج مىكردند . همهمهء نمازهايشان كه بر پيامبر صلى الله عليه و آله مىخواندند از گوش من\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nبيرون نمىرفت تا آنكه پيكر پاك آن حضرت را در آرامگاهش نهاديم .\r\nپس چه كسى از مردگان و زندگان ، به آن‌حضرت ، از من سزاوارتر است ؟ ! « 1 »\r\nامّا درهمين موقعيّت عدّه‌اى در انديشهء ايجاد انقلاب و دگرگونى بودند .\r\nسه خط عمده پس از وفات پيامبر صلى الله عليه و آله ، بر نقشهء سياسى جزيرة العرب آشكارا به چشم مىخورد .\r\nنخست : خط امام على عليه السلام كه عدّهء بسيارى از انصار و نيز برخى از مهاجران با وى همراه بودند .\r\nدوّم : خط ساير مهاجران و پاره‌اى از انصار بويژه قبيلهء خزرج .\r\nسوّم : حزب امويها به رهبرى ابو سفيان .\r\nبا وجود آنكه خط سوّم ، خطى مطرود به شمار مىآمد و هنوز خاطرات جنگهاى بدر و احُد و كردار سران اين خط در يادهاى مسلمانان زنده بود مىتوان چنين نتيجه گرفت كه اين خط جرأت نمىكرده تا خود را به عنوان يك نيروى سياسى در جامعه مطرح كند . امّا پراكنده بودن عوامل و ايادى آن در جزيرة العرب و نيز برخوردارى از تجربه‌هاى فراوان رهبرى و در اختيار داشتن بسيارى از مردان قوى و مقتدر و ثروتهاى بسيار ، عواملى بود كه همواره اين خط را در هر تصميم‌گيرى سياسى براى جامعه به عنوان يك جريان پشت پرده درنظر جلوه مىداد . اين خط صاحب بيشترين نيروى فشار در تمام رويدادها بود .\r\n\r\n\r\n","description":"","footnote":"\r\n( 1 ) - نهج البلاغة ، خطبهء 311 .\r\n","page_name":" 50 ","page_number":50},
  {"content":"\r\n\r\nهر پژوهشگر تاريخ به خوبى درمىيابد كه هر نيروى سياسى كه با خط ابوسفيان همگام و هم‌پيمان مىشد ، مىتوانست براحتى سر رشتهء امور را در دست خود گيرد . ابو سفيان درآغاز كوشيد با امام على هم‌پيمان گردد امّا على عليه السلام خواسته او را نپذيرفت . آنگاه ابوسفيان با برخى از عناصر خط دوّم كه ميانه‌روتر قلمداد مىشدند ، همسو گشت . زيرا على عليه السلام در راه خداوند بسيار سختگير و انعطاف‌ناپذير بود .\r\nدر برخى از مدارك و متون تاريخى آمده است كه ابوسفيان پس از وفات رسول اكرم صلى الله عليه و آله به نزد على رفت و آن‌حضرت را به گرفتن حقوقش تشويق كرد و به او قول داد كه شهر را از اسب و سوار پر كند ، امّا على عليه السلام با قاطعيّت پيشنهاد او را رد كرد و خطبهء پر مغزى ايراد نمود كه در آن مردم را به گرايش به آخرت تشويق كرد و از تمايل به دنيا برحذر داشت .\r\nآن‌حضرت در مطلع اين خطبه مىفرمايد :\r\n« اى مردم ! امواج فتنه‌ها را با كشتيهاى نجات بشكافيد و از طريق دشمنى و مخالفت باز گرديد و تاجهاى فخر فروشى را بر زمين نهيد . آن كس كه با بال و پر قيام مىكند ، رستگار است و آن كس كه تسليم شده راحت و آسوده است .\r\nاين ( دنيا يا خلافت ) آبى است بد بوى و لقمه‌اى است كه در گلوى خورنده‌اش گير مىكند و آن كس كه ميوه را كال بچيند همچون كشاورزى است كه در زمين ديگرى به كشت و كار پردازد . پس اگر سخنى بر زبان آورم ، گويند بر حكومت حرص مىورزد و اگر خاموش بنشينم گويند از\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nمرگ بيمناك شده است » . « 1 »\r\nبدين‌گونه خط دوّم و خطى كه رهبران آن توانستند با خليفهء اوّل بيعت كنند ، چيرگى يافتند . فرماندهان ارتش مسلمانان هم غالباً با اين خط متفق و هماهنگ بودند . در توان ماست كه پيروزى اين خط را به عنوان پيروزى جناح نظامى تفسير كنيم . اگرچه على عليه السلام خود يكى از برجسته‌ترين فرماندهان نظامى در آن روزگار به شمار مىرفت و پرچم اسلام را در اكثر ميدانها بر دوش مىكشيد ، امّا بيشتر يارانش از محرومان و مستضعفانى همچون گروه انصار بودند .\r\nهمچنين ما مىتوانيم انگيزه پيامبر را در گسيل داشتن سپاه اسامه به خارج از پايتخت كشور اسلام و بلكه بيرون از جزيرة العرب و نيز ملحق كردن اصحاب بزرگ و معروف خود كه گروهى از انصار و رهبران جناح دوّم هم درميان آنان بودند ، به اين سپاه را به خوبى تفسير و تبيين كنيم .\r\nامّا مسلمانان از روانه كردن سپاه اسامه سرباززدند و از همراه شدن با آن تخلّف ورزيدند . چه بدين علّت كه از اصرار و هدف پيامبر در روانه ساختن سپاه اسامه آگاه شده بودند و چه بنابر گمان برخى ، بر حال پيامبر اظهار نگرانى مىكردند . اين درحالى بود كه خود پيامبر صلى الله عليه و آله فرموده بود :\r\n« سپاه اسامه را روانه كنيد . خداوند لعنت كند كسى را كه از ملحق شدن به سپاه اسامه سرباززند » . تفصيل اين نكته در حديثى صريح از امير مؤمنان بيان شده است . آن‌حضرت مىفرمايد :\r\n\r\n\r\n","description":"","footnote":"\r\n( 1 ) - نهج البلاغة ، خطبهء 5 .\r\n","page_name":" 52 ","page_number":52},
  {"content":"\r\n\r\n« آنگاه رسول خدا صلى الله عليه و آله به سپاهى كه در هنگام بيمارىاش كه منجر به مرگ او شد ، اسامة بن زيد را به فرماندهى آن گماشته بود دستور حركت داد . پيامبر صلى الله عليه و آله هيچ يك از اعراب و از قبايل اوس و خزرج و ساير مردم را كه از خلافت و منازعه آنان انديشناك بود و نيز هيچ يك از كسانى كه مرا به ديدهء دشمنى مىنگريستند ، از كسانى كه پدر يا برادر يا دوستشان را كشته بودم ، باقى نگذاشت مگر آنكه آنان را هم به ملحق شدن به آن سپاه فرمان داد . همچنين آن‌حضرت هيچ يك از مهاجران و انصار و مسلمانان و غير مسلمانان و اهل كتاب و منافقان را در شهر بازنگذارد مگر آنكه آنها را هم در سپاه اسامه جاى داد تا بدين وسيله دلهاى كسانى كه در شهر بودند با من يكى باشد و كسى سخنى نگويد كه موجب آزردگى حضرتش شود و مانعى مرا از رسيدن به ولايت و رسيدگى به حال مردم پس از وى باز ندارد . آخرين سخنى كه پيامبر دربارهء كار پيروانش بر زبان راند اين بود كه سپاه اسامه روانه شود و هيچ يك از افرادى كه بدان سپاه گسيل داشته بود ، از آن تخلّف نورزند و در اين باره به سختى سفارش فرمود و بسيار اشاره و تأكيد كرد .\r\nولى پس از آنكه پيامبر صلى الله عليه و آله جان داد جز همان افرادى را كه اسامة بن زيد گسيل داشته بود كس ديگرى را نديدم . آنان همگى جايگاههاى خود را ترك گفته و مواضع خود را خالى گذارده بودند و دستور رسول خدا صلى الله عليه و آله را درآنچه كه بدان گسيلشان داشته بود و بديشان فرموده بود كه با فرماندهء خود همراه باشند و زير پرچم او حركت كنند تا مأموريّتى كه براى آنان\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nترتيب داده بود ، انجام دهند زير پاى نهادند . آنها فرمانده خود را در اردوگاهش تنها گذاردند و به سرعت بر مركبهاى خود نشستند تا عهد و پيمانى را كه خداوند عزّ وجل و رسولش براى من بر گردن آنان نهاده بود ، نقض كنند . پس آن را نقض كردند و عهدى را كه خدا و رسولش بسته بودند ، شكستند و براى خود ميثاقى بستند و به خاطر آن داد و فرياد سر دادند و آراى خود را بر آن جمع كردند بدون آنكه كسى از خاندان عبدالمطّلب در كار آنان دخالت يا در رأى آنان مشاركت داشته باشد و يا امرى را كه از بيعت من بر گردن آنان بود ، فسخ كند .\r\nآنان چنين كردند درحالى كه من به رسول خدا صلى الله عليه و آله مشغول بودم و با مهيا كردن او براى كفن و دفن از ساير كارها غافل بودم . چراكه ، در آن هنگام ، پرداختن به چنين كارى مهمتر و سزاوارتر از آن كارى بود كه ديگران بدان شتافتند .\r\nپس اى برادر يهود ! اين كارىترين زخمى بود كه برقلب من وارد شد با آنكه من خود در پيشامدى ناگوار و مصيبتى دردناك بودم و در فقدان كسى سوگوار بودم كه جز خداوند تبارك و تعالى كسى را پشتيبان نداشت . پس شكيبايى پيشه كردم تا آنكه فاجعه و مصيبت بعدى به سرعت درپى آن بر من فرود آمد .\r\nآنگاه على عليه السلام به يارانش نگاهى كرد و پرسيد : آيا اين گونه نبود ؟\r\nگفتند : چرا اى امير مؤمنان همين گونه بود كه تو خود گفتى » . « 1 »\r\n\r\n\r\n","description":"","footnote":"\r\n( 1 ) - بحارالانوار ، ج 28 ، ص 207 .\r\n","page_name":" 54 ","page_number":54},
  {"content":"\r\n\r\n\r\nامام چگونه خواستار حقّ خود شد\r\n؟ على عليه السلام نخواست شمشير بردارد و حقّ خويش را برگرداند . كسانى كه در تاريخ زندگى آن‌حضرت پژوهش كرده‌اند ، درمىيابند كه امام به دو دليل دست به شمشير نبرد :\r\nنخست : آنكه آن‌حضرت در ياران خود آمادگى لازم براى چنين كارى نمىيافت . زيرا آنان چنين اقدامى را نوعى ماجراجويى تلقى مىكردند .\r\nدوّم : آنكه آن‌حضرت بيم آن داشت كه كسانى كه هنوز پرتو ايمان در دلهايشان نفوذ نكرده بود از اسلام رويگردان شوند و به راه ارتداد گام نهند .\r\nعلى عليه السلام خود در مناسبتهاى مختلف به همين دو عامل اشاره كرده است .\r\nاز جمله در حديث مفصلى كه بعداً آن را ياد خواهيم كرد ، مىفرمايد : پس به رسول خدا صلى الله عليه و آله عرض كردم اگر خلافت را از من بگيرند ، بايد چه كنم ؟ فرمود :\r\n« اگر يارانى يافتى به سوى آنان بشتاب و با ايشان جهاد كن و گرنه اقدامى مكن و خونت را پاس دار تا درحالى كه مظلوم واقع شده‌اى ، به من ملحق گردى » . « 1 »\r\nهمچنين آن‌حضرت در مناسبت ديگرى كه عموماً موضع خود را در قبال قدرت ، پس از بيعت با عثمان شرح مىدهد ، مىفرمايد :\r\n\r\n\r\n","description":"","footnote":"\r\n( 1 ) - بحارالانوار ، ج 28 ، ص 191 .\r\n","page_name":" 55 ","page_number":55},
  {"content":"\r\n\r\n« شما خود نيك مىدانيد كه من به خلافت سزاوارتر از ديگرىام . و به خداى سوگند خلافت را به ديگرى واگذارم تا زمانى كه امور مسلمانان سروسامان يابد و در آن جز بر من ، بر كسى ديگرى ستم نرود و با اين كار خواستار پاداش و ثواب آنم و از آنچه كه شما براى رسيدن به زرق و برق آن با يكديگر به رقابت برخاسته‌ايد ، گريزانم » . « 1 »\r\nالبته امام درصدد مطالبهء حقّ خويش برآمد . آن‌حضرت نزد مهاجران و انصار رفت و آنان را به دفاع از خود تشويق كرد . همچنين پيروان بزرگ و خاندان آن‌حضرت نيز براى اعلان حقّ وى اقداماتى كردند و خطاى مردم در مبادرت به بيعت با كسى جز على عليه السلام را آشكار نمودند . به گونه‌اى كه خليفه دوّم اعتراف كرد كه : بيعت مردم با ابو بكر كارى بود كه از روى شتابزدگى و بىتدبيرى انجام شد كه خداوند مسلمانان را از شرّ آن در امان دارد .\r\nبرخى مىكوشند به ما چنين وانمود كنند كه انتقال قدرت به خليفه اوّل در كمال آسودگى و آرامش انجام پذيرفت . چراكه اينان مىخواهند بيعت ابو بكر را با رنگى از قداست و دورى از اشتباه ، بياميزند . چه بسا منشأ اين نظريه حمايت از اسلام باشدامّااين تفسيرها وتوجيهات به هيچ وجه با واقعيّتهاى تاريخى سازگارى ندارند .\r\nواقعيّت آن است كه آميختن دين با ميراثها و تلاشى براى مقدّس جلوه دادن گذشته ، با تمام نقاط منفى و مثبتش ، در برابر چنين نظريه\r\n\r\n\r\n","description":"","footnote":"\r\n( 1 ) - نهج البلاغة ، خطبهء 74 .\r\n","page_name":" 56 ","page_number":56},
  {"content":"\r\n\r\nساده‌لوحانه‌اى زير سؤال مىرود .\r\nدهها و صدها مدرك دينى و تاريخى ، كه كمترين گمانى در صحّت آنها راه ندارد ، بر اين نكته تأكيد مىكنند كه اطرافيان پيامبر صلى الله عليه و آله جز بشر نبوده‌اند . برخى از آنان صالح و درست كردار و بسيارى از آنها از منافقان و فاسقان بوده‌اند . درميان آنان كسانى يافت مىشدند كه على عليه السلام دربارهء آنان چنين مىفرمايد :\r\n« آنان در حالى كه همه شب را با سجده و قيام مىگزراندند ، ژوليده موى و غبار آلوده خود را به روشنائى صبح مىرساندند . . گونه و پيشانى را به نوبت بر خاك مىنهادند و ياد معاد چونان گدازهء آتشفشانى از جاى مىكندشان و به پا مىجستند » « 1 »\r\nو كسانى ديگرى نيز بودند كه به قدرت عشق مىورزيدند و از كُشته پُشته مىساختند تا بالاخره به مقصود خود دست يابند . بدون آنكه دين يا وجدانشان آنان را از اين كار باز دارد . درميان آنان كسانى بودند كه بسيار دروغ مىگفتند تا آنجا كه پيامبر صلى الله عليه و آله خود از وجود چنين افرادى بيمناك بود و به مسلمانان مىفرمود :\r\n« پس از من ياوه گوييها فراوان شود . پس هركس بر من دروغ بندد جايگاهش در آتش دوزخ خواهد بود » .\r\nدرميان آنان كسانى بودند كه خداوند دربارهء ايشان مىفرمايد :\r\n( وَمَا مُحمَّدٌ إِلَّا رَسُولٌ قَدْ خَلَتْ مِن قَبْلِهِ الرُّسُلُ أَفَإِنْ مَاتَ أَوْ قُتِلَ\r\n\r\n\r\n","description":"","footnote":"\r\n( 1 ) - نهج البلاغة ، خطبهء 97 .\r\n","page_name":" 57 ","page_number":57},
  {"content":"\r\n\r\nانْقَلَبْتُمْ عَلَى أَعْقَابِكُمْ وَمَن يَنْقَلِبْ عَلَى عَقِبَيْهِ فَلَن يَضُرَّ اللَّهَ شَيْئاً وَسَيَجْزِي اللَّهُ الشَّاكِرِينَ ) « 1 » .\r\n« و محمّد نيست مگر پيامبرى از طرف خدا كه پيش از وى نيز پيامبرانى بودند و از اين جهان درگذشتند . پس آيا اگر او نيز بُمرد يا به شهادت رسيد باز شما به آيين گذشتهء خود باز خواهيد گشت ؟ ! پس هركس از شما كه به آيين گذشته خود باز گردد هرگز به خدا زيانى نرساند و البته به زودى خداوند به شكرگزاران پاداش خواهد داد » .\r\nو نيز دربارهء آنان مىفرمايد :\r\n( وَمِمَّنْ حَوْلَكُم مِنَ الْأَعْرَابِ مُنَافِقُونَ وَمِنْ أَهْلِ الْمَدِينَةِ مَرَدُوا عَلَى النِّفَاقِ لَاتَعْلَمُهُمْ نَحْنُ نَعْلَمُهُمْ سَنُعَذِّبُهُم مَرَّتَيْنِ ثُمَّ يُرَدُّونَ إِلَى عَذَابٍ عَظِيمٍ ) « 2 » .\r\n« برخى از اعراب اطراف مدينه و نيز اهل شهر منافقند و بر نفاق خود ماهر و ثابتند . تو آنان را نمىشناسى ولى ما ايشان را مىشناسيم و آنان را دوبار عذاب مىكنيم و سپس به عذاب بزرگ ابدى بازگردانده مىشوند » .\r\nخداوند در آيه‌اى ديگر ، برخى از اصحاب پيامبر صلى الله عليه و آله را چنين توصيف مىكند :\r\n( لَقَدْ نَصَرَكُمُ اللَّهُ فِي مَوَاطِنَ كَثِيرَةٍ وَيَوْمَ حُنَيْنٍ إِذْ أَعْجَبَتْكُمْ كَثْرَتُكُمْ فَلَمْ تُغْنِ عَنْكُمْ شَيْئاً وَضَاقَتْ عَلَيْكُمْ الْأَرْضُ بِمَا رَحُبَتْ ثُمَّ وَلَّيْتُم مُدْبِرِينَ ) « 3 » .\r\n\r\n\r\n","description":"","footnote":"\r\n( 1 ) - سورهء آل عمران ، آيهء 144 .\r\n( 2 ) - سورهء توبه ، آيهء 101 .\r\n( 3 ) - سورهء توبه ، آيهء 25 .\r\n","page_name":" 58 ","page_number":58},
  {"content":"\r\n\r\n« . . . خداوند شما مسلمانان را در جنگ حنين كه فريفته و مغرور فراوانى لشكر اسلام شديد يارى كرد درحالى كه چنان لشكرى به كار شما نيامد و زمين با تمام فراخى بر شما تنگ شد تا آنكه همه رو به فرار نهاديد » .\r\nهمچنين‌خداوند درجاىديگر دربارهء تعدادىاز ياران‌پيامبر مىفرمايد :\r\n« اى كسانى كه ايمان آورده‌ايد ، هركس از شما كه از دين خود روى گرداند به زودى خداوند گروهى را كه دوستشان دارد و آنان نيز خدا را دوست دارند و نسبت به مؤمنان فروتن و متواضع و نسبت به كافران سرافراز و مقتدرند به نصرت اسلام برمىانگيزد كه در راه خدا جهاد كنند و در اين راه از ملامت هيچ نكوهش‌گرى باك ندارند . اين فضل خداست كه به هركس كه خود خواهد بدهد و خداوند گشايشگر و داناست » . « 1 »\r\nهمه محدثان ، اخبار و رواياتى از پيامبر صلى الله عليه و آله نقل كرده‌اند مبنى بر آنكه شمارىاز اصحاب وى پس‌از مرگ او ، به‌انحراف وكجروى گرويدند .\r\nبنابراين چگونه مىتوان در آنان قداست يافت و تصوّر كرد كه بدون هيچ كشمكشى خلافت را به اهلش بازگردانند ؟ علاوه بر اين ، روايات صحيح تاريخى بر وجود كشمكشهاى شديد از روز سقيفه گواهى مىدهند .\r\nديرى نگذشت كه اين كشمكش با كشته شدن مالك بن نويره رنگ خون به خود گرفت .\r\nماجرا چنان بود كه مالك بن نويره از پرداخت زكات به خليفه اوّل امتناع كرد . خليفه نيز فرماندهى مغرور كه داراى خصلتهاى خشك\r\n\r\n\r\n","description":"","footnote":"\r\n( 1 ) - سورهء مائده ، آيهء 54 .\r\n","page_name":" 59 ","page_number":59},
  {"content":"\r\n\r\nو ريشه‌دار دوران جاهليّت بود و پس از فتح مكّه به اسلام گرويده بود و اينك به مثابه شمشيرى آخته در دست حكومت عمل مىكرد ، به سوى او روانه نمود . اين فرمانده خالد بن وليد نام داشت . او مالك را كشت و به عرض و ناموس وى تجاوز كرد تا ديگر قبايل هم كه در انديشهء شورش بر حكومت تازه بودند ، از سرنوشت وى عبرت آموزند .\r\nاين كشمكشها تا آنجا ادامه يافت كه در زمان خلافت امام‌على عليه السلام منجر به بروز جنگهاى خونين داخلى شد . درحقيقت اگر اين پيش زمينه‌ها وجود نداشت ، هرگز آن درگيريها صورت خونريزى و كشتار به خود نمىگرفت .\r\nآنچه پژوهشگران از طريق دهها مدرك تاريخ استنباط مىكنند آن است كه امام على عليه السلام هرگز تمايلى به تغيير درگيريها به رقابتى سياسى براى رسيدن به قدرت نداشته و راضى به گسترش دادن آنها به صورت جنگهاى خونين نبوده است . آن‌حضرت حتّى خود را از صحنه سياست كنار نكشيد . بلكه برعكس درتمام امور با خلفا همكارى مىكرد . امور آنان را انجام مىداد و گره مشكلاتشان را مىگشود .\r\nاز سوى ديگر خلفا خود به برترى امام على عليه السلام اعتراف داشتند و نصايح و داوريهاى آن‌حضرت را به كار مىبستند و در مناسبتهاى مختلف وى را مىستودند .\r\nسخن خليفه اوّل مشهور است كه مىگفت : « مرا وانهيد كه من بهترين شما نيستم درجايى كه على درميان شماست » . و اين سخن را از خليفه دوّم به تواتر نقل شده است كه مىگفت : « اگر على نمىبود هرآينه عمر هلاك مىشد » گويند عمر در بيش از صد مناسبت اين جمله را بر زبان آورده بود .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nو هم از عمر نقل كرده‌اند كه مىگفت :\r\n« مشكلى نيست كه ابوالحسن ( على ) براى حلّ آن در كنارش نباشد » .\r\nعمر اين عبارت را به خاطر بسيارى از مشكلاتى كه على عليه السلام آنها را حل و تكليف مسلمانان را روشن كرده بود ، بر زبان آورد .\r\nدر مدارك و مستندات تاريخى نيز ثبت شده كه ياران امام بسيارى از مشاغل ادارى و نظامى حكومت را عهده‌دار شده بودند . سلمان كه يكى از نزديكترين ياران امام و جان نثاران او به شمار مىآمد توليت ولايت فارس در مداين را برعهده داشت . امام حسن مجتبى عليه السلام نيز در سپاهى كه ايران را فتح كرد حضور داشت . حتّى خليفه دوّم هنگامى كه آهنگ فلسطين را داشت ، امام على را به جانشينى خود برگماشت .\r\nاز حديثى كه از امام صادق نقل شده است مىتوان چنين دريافت كه حكومت در دوران خليفه اوّل و دوّم به نحوى شبيه به حكومتهاى ائتلافى ميان جناحهاى مختلف بود . درحالى كه در روزگار خليفه سوّم ، حكومت منحصراً در اختيار جناح بنى اميّه قرار داشت . امّا پس از شورش و قتل عثمان حكومت براى جناح اوّل كه على عليه السلام و روشن بينان مهاجر و انصار آن را رهبرى مىكردند ، هموار شد .\r\nاز اين‌رو حركت انقلابى جناح اوّل در عهد خلافت عثمان رخ داد و پس‌از آن‌امويان وهواخواهان و همدستان‌آنها برخلافت امام على شوريدند .\r\n\r\nفاطمه نخستين ياور\r\nبا وفات پيامبر صلى الله عليه و آله جناحهاى سياسى جامعه نمودار شد و درگيريهاى\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nجناح مخالفان مكتبى كه خواستار به قدرت رسيدن على عليه السلام بودند شدّت يافت . چراكه على برتر از ديگران بود و از طرفى پيامبر كه از روى هوس سخن نمىگفت به خلافت على عليه السلام فرمان داده و با گرفتن عهد و پيمان آن را تثبيت كرده بود .\r\nدختر رسول خدا ، فاطمه زهرا عليها السلام يكى از سرسخت‌ترين و نيرومندترين مدافعان امام بود . اگرچه آن‌حضرت پس از پدرش مدّت چندانى نزيست و نخستين كسى بود كه به پدر بزرگوارش محلق شد ، امّا مخالفتهاى دليرانهء او راه مبارزه را در برابر ياران امام گشود و روش مبارزه را به آنها آموخت و عزم آنان را استوار كرد . بويژه پس از شهادت و وصيتى كه كرد مبنى بر آنكه قبر او را پنهان دارند و اجازه ندهند كسانى كه در حق وى ستم روا داشته بودند ، براى تشييع جنازه‌اش حضور بيابند .\r\nدر واقع شهادت حضرت فاطمه آن هم به آن طرز فجيع و دردآور ، اندوه مسلمانان را از فقدان پيامبر تازه كرد و در دلهاى آنان طوفانى از عواطف و احساسات راستين پديد آورد كه گذشت زمان اين احساسات را به نيرويى شكست‌ناپذير تبديل كرد .\r\nسخنان نورانى حضرت فاطمه عليها السلام رودهاى خروشانى از حماسه و مقاومت در دلهاى مردم ايجاد كرد . آن‌حضرت به زنان انصار كه براى عيادت او به خانه‌اش آمده بودند و از وى پرسيدند : اى دختر رسول خدا ! چگونه‌اى ؟ فرمود : « اينان خلافت را از پايه‌هاى رسالت و قواعد نبوّت و مهبط روح الامين دور كردند و با آن امور دنيايى و آخرتى خويش را درمان نمودند . به هوش باشيد كه اين خسارتى آشكار است » .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nآن‌حضرت مىفرمود : « چه شده كه از ابوالحسن انتقام مىگيرند ؟ ! به خدا سوگند جز به خاطر سختى شمشيرش و استوارى قدمش و زخمهاى كارىاش در ميدان جنگ و دليرمردى و شجاعت او در راه خدا به كين‌خواهى او برنخاسته‌اند » .\r\n« به خدا سوگند ! پرهاى كوتاه را به جاى شاهپرها و ناقص را به جاى كامل برگرفتند . پس سرنگون باد مردمى كه پنداشتند بهترين كار را كردند درحالى كه اينان تباهكارند و خود درنمىيابند . واى بر آنان ! آيا آن كس كه به حق ، رهنمايى مىكند سزاوار پيروى است يا آنكه خود به حق راه نمىبرد و بايد مورد هدايت قرار گيرد . پس شما را چه مىشود ؟ چگونه داورى مىكنيد ؟ » .\r\n\r\nياران پيامبر حاميان امام\r\nاصحاب پيامبر چگونه از حق على عليه السلام در مورد خلافت دفاع كردند ؟\r\nكتابهاى تاريخى در اين باره دهها حادثه ضبط كرده‌اند . امّا ماجرايى كه ذيلًا نقل مىشود جامعتر از ساير حوادث و ماجراهاست . زيرا بيانگر مناظرهء بزرگان اصحاب پيامبر در خصوص تغيير سلطه است . در اين مناظره اصحاب براى گفتار خود دلايل محكمى نيز ارائه داده‌اند .\r\nهمچنين اين حادثه گوشه‌اى مهم از تاريخ امام على را به نمايش مىگذارد .\r\nامام صادق نيز در حديثى مفصل جزئيات اين حادثه تاريخى را بازگو مىكند . از آنجا كه شناخت وضعيّت امّت اسلام در آن روزگار براى ما مهم\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nتلقى مىشود ، در اينجا به ذكر اين حديث مىپردازيم :\r\n( چون شمارى از ياران رسول خدا مانند سلمان فارسى و ابوذر و مقداد و بريره اسلمى و عمّار بن ياسر و عدّه‌اى ديگر به خدمت امام على عليه السلام رسيدند ، گفتند : اى امير مؤمنان ! حقى را وانهادى كه تو خود بدان شايسته‌تر وسزاوارتر بودى . زيرا ما از رسول‌خدا صلى الله عليه و آله شنيديم كه مىفرمود :\r\n« على با حق و حق با على است و او با حق مىگردد هرجا كه حق متمايل شود » . ما قصد داريم به سوى او ( خليفه ) رويم و وى را از منبر رسول خدا پايين كشيم . امّا خواستيم با تو مشورت كرده و نظرت را در اين باره دانسته باشيم كه چه فرمانى مىدهى .\r\nامير مؤمنان پاسخ داد : « به خدا سوگند اگر چنين كنيد جز دشمن آنان نخواهيد بود . امّا شما چونان نمك در توشه و سرمه در چشميد . و خدا را سوگند اگر شما چنين مىكرديد و با شمشيرهاى آخته و آماده براى جنگ و خونريزى به سوى من مىآمديد ، آنان هم به نزد من مىآمدند و به من مىگفتند : بيعت كن و گرنه ما تو را مىكشيم . پس من ناچار بودم آنان را از خود باز دارم زيرا رسول خدا صلى الله عليه و آله پيش از آنكه از دنيا رود به من اشاره كرد و فرمود : اى ابوالحسن ! مردم پس از من برتو جفا خواهند كرد و عهد مرا دربارهء تو زير پا مىنهند . حال آنكه منزلت تو نسبت به من همچون مقام هارون است نسبت به موسى و امّت پس از من به منزلهء هارون و پيروان او و سامرى و هواخواهان اويند » .\r\nعرض كردم : اى رسول خدا ! چه توصيه‌اى به من مىكنيد اگر چنين\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nوضعى پيش آمد ؟ فرمود :\r\n« اگر ياران و حاميانى يافتى به سوى ايشان بشتاب و با آنان جهاد كن و اگر يار و ياورى نيافتى دست بازدار و خونت را بيهوده مريز تا درحالى كه مظلوم هستى به من ملحق شوى » .\r\nچون پيامبر صلى الله عليه و آله چشم از جهان فروبست ، من به كار غسل و كفن او پرداختم و سوگند ياد كردم كه عبا بر دوش نگيرم مگر آنكه همهء قرآن را گرد آورم . پس چنين كردم . آنگاه دست فاطمه و فرزندانم ، حسن و حسين ، را گرفتم و نزد جنگجويان بدر و سابقان در اسلام شتافتم و ايشان را دربارهء حق خود سوگند دادم و به يارى خويش فرا خواندم .\r\nامّا جز چهار تن از اينان كه سلمان و عمّار و مقداد و ابوذر « 1 » بودند ، هيچ كس دعوت مرا پاسخ نگفت و من در اين راه تمام دلايل و شواهد خود را باز گفتم .\r\nاز خدا بترسيد و به خاطر كينه و حسدى كه در اين قوم سراغ داريد ودشمنى آنان با خدا وپيامبرش و اهل‌بيت او خاموش بمانيد . اينك همگى\r\n\r\n\r\n","description":"","footnote":"\r\n( 1 ) - ابن ابى الحديد در شرح نهج البلاغه ، ج 1 ، ص 131 آورده است : يكى از نامه‌هاى معروف‌معاويه به على عليه السلام چنين است : « تو را ياد مىآورم كه ديروز وقتى با ابوبكر بيعت شد تو همسر خود را بر درازگوشى سوار كردى و دست حسن و حسين را مىگرفتى و نزد هيچ يك از جنگجويان بدر و سابقان در اسلام نمىرفتى جز آنكه آنان را به خود مىخواندى . تو همراه با همسر و فرزندانت پيش آنان مىرفتى و از آنان مىخواستى كه تو را عليه يار رسول خدا ياورى كنند امّا از آن همه جز چهار يا پنج تن دعوت تو را پاسخ نگفتند . »\r\n","page_name":" 65 ","page_number":65},
  {"content":"\r\n\r\nبه سوى آن مرد رويد و آنچه را كه از رسول خدا شنيده‌ايد ، براى او باز گوييد كه‌اين‌كار حجّت‌را محكمتر سازد و جاى عذرىبراىآنها باقى نگذارد و سبب دورى بيشتر اينان از رسول خدا صلى الله عليه و آله در روز ورود بر او مىشود ) .\r\nجماعت رفتند و گرد منبر رسول خدا صلى الله عليه و آله حلقه زدند . آن روز ، جمعه بود . چون ابوبكر بر فراز منبر آمد مهاجران به انصار گفتند :\r\nپيش آييد و سخن گوييد و انصار به مهاجران گفتند : شما خود ابتدا سخن گوئيد كه خداوند عزّ وجل شما را در كتاب خويش مقدمتر داشته و فرموده است :\r\n« همانا خداوند به واسطه پيامبر از مهاجران و انصار گذشت فرمود » . « 1 »\r\nابان گفت : به امام صادق عليه السلام عرض كردم : اى فرزند رسول خدا ! عامه چنان كه تو اين آيه را مىخوانى ، نمىخوانند .\r\nفرمود : پس چگونه مىخوانند ؟ ! عرض كردم : آنان مىخوانند :\r\n« همانا خداوند از پيامبران و مهاجران و انصار درگذشت » . « 2 »\r\nامام صادق عليه السلام فرمود : واى بر ايشان ! مگر رسول خدا چه گناهى كرده بود كه خداوند از گناه او گذشت فرمود ؟ ! بلكه خداوند به واسطهء آن‌حضرت از گناه امّتش درگذشت .\r\nپس نخستين كسى كه از حق على عليه السلام دم‌زد ، خالدبن‌سعيد بن عاص بود و پس از وى باقى مهاجران و از پس ايشان انصار به سخن ايستادند . روايت\r\n\r\n\r\n","description":"","footnote":"\r\n( 1 ) - سورهء توبه ، آيهء 117 . ( به قرائت امام صادق عليه السلام ) .\r\n( 2 ) - همان سوره به قرائت مشهور كه مصحفهاى امروزين نيز چنين ضبط است .\r\n","page_name":" 66 ","page_number":66},
  {"content":"\r\n\r\nكرده‌اند كه اينان به هنگام وفات رسول‌خدا حضور نداشتند و چون بازآمدند ، ابوبكر به خلافت برگزيده شده بود . اين جماعت در آن روزگار از سرشناسان مسجد رسول خدا بودند . خالد بن سعيد بن عاص « 1 » برخاست و گفت : اى ابوبكر ! از خدا بترس . تو خود نيك مىدانى كه رسول خدا صلى الله عليه و آله در جنگ با يهود بنى قريظه كه خدا در آن جنگ مسلمانان را پيروز كرد و على در آن روز شمارى از پهلوانان نام‌آور و تك‌سوار و يكه‌تاز آنان را كشت ، درحالى كه ما گرد او بوديم ، فرمود :\r\n« اى جماعت مهاجران و انصار ! من شمار را وصيّتى مىكنم ، آن را\r\n\r\n\r\n","description":"","footnote":"\r\n( 1 ) - ابن اثير در اسد الغابه گويد : « خالد بن سعيد بن عاص بن امية بن عبدشمس به عبدمناف‌بن قصى قريشى اموى مكنّى به ابوسعيد ، سوّمين يا چهارمين كسى بود كه به اسلام گرويد . رسول خدا صلى الله عليه و آله او را به عنوان گردآوردنهء صدقات به يمن فرستاد . برخى نيز او را عامل اخذ صدقات مذحج و نيز صنعاء ذكر كرده‌اند . وى تا زمان وفات پيامبر صلى الله عليه و آله همين منصب را عهده‌دار بود . خالد و دو برادرش به نامهاى عمرو و ابان بر مسئوليّتهايى كه پيامبر ايشان را بدانها گماشته بود تا زمان وفات پيامبر صلى الله عليه و آله باقى بودند . چون پيامبر ديده از جهان فرو بست ، آنان از محلهاى مسئوليت خود بازگشتد . ابوبكر از ايشان پرسيد : چرا بازگشتيد ؟ هيچ كس شايسته‌تر از كسانى نيست كه پيامبر او را به كار گمارده است . به محلهاى خود بازگرديد . آنان پاسخ دادند : ما فرزندان ابواحيحه هستيم و هرگز پس از رسول خدا براى هيچ كس كارگزار نخواهيم بود . خالد بر يمن و ابان بر بحرين و عمرو بر تيماء و خيبر حكم فرماندارى داشتند . خالد و برادرش ابان در بيعت با ابوبكر تعلّل كردند و به بنى هاشم گفتند : شما آن درخت برومنديد كه ميوه‌هاى رسيده و شيرين داريد و ما پيروان شماييم . هنگامى كه بنى هاشم با ابوبكر بيعت كردند ، خالد و ابان نيز با وى دست بيعت دادند . ما در اين باره ، در آينده به طور كامل سخن خواهيم گفت . »\r\n","page_name":" 67 ","page_number":67},
  {"content":"\r\n\r\nحفظ كنيد و كارى را به شما مىسپارم ، آن را پاس داريد . به هوش كه على بن ابىطالب پس از من امير شما و جانشين من در ميان شماست و اين سفارشى است كه پروردگارم به من فرمود .\r\nبدانيد كه اگر وصيّت مرا دربارهء او پاس نداريد و او را ياورى نكنيد در احكام خود دچار اختلاف مىگرديد و كار دينتان برشما آشفته خواهد شد و ولايت شما را بدترين كسانتان به دست خواهند گرفت . بدانيد كه اهل بيت من وارثان كار من و پس از من دانايان به امور امّتم مىباشند .\r\nخداوندا هركس از امّت من كه از ايشان پيروى كرد و وصيّت مرا دربارهء ايشان پاس داشت با من محشور فرما و به آنان بهره‌اى از همنشينى من عطا فرما تا بوسيله آن نور آخرت را درك كنند ، و هر كس از آنان كه جانشينى مرا در خاندانم تباه كرد بر وى بهشتى را كه پهنايش به وسعت آسمان و زمين است ، حرام فرما » .\r\nعمر با شنيدن سخنان خالد گفت :\r\nخاموش خالد ! تو از كسانى كه اهل مشورت باشند و يا به گفتارشان اقتدا شود ، نيستى .\r\nخالد نيز پاسخ داد :\r\nتو خاموش باش اى فرزند خطاب ! چرا كه تو از زبان كس ديگرى سخن مىگويى . به خدا سوگند قريش نيك مىداند كه تو از نظر حَسَب پست‌ترين و از نظر منصب پست‌ترين و بىارزشترين هستى و كم برخوردارترين شخص از خدا وپيامبرش هستى . تو در جنگها ترسويى و در مال بسيار بخل مىورزى و بد ذاتى . تو در ميان قريشيان هيچ افتخارى\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nندارى و در جنگها كارى شايان ذكر نكرده‌اى . تو در اين امر چونان شيطانى هنگامى كه به انسان گفت : كفر بورز و وقتى كه انسان كفر ورزيد ، گفت :\r\nمن از تو بيزارم و من از خداوند كه پروردگار جهانيان است ، مىترسم . پس فرجام اين دو آن شد كه به دوزخ درافتند و در آن جاودان بمانند و اين مجازات ستمگران است » .\r\nعمر متحيّر و اندوهگين ماند و خالد بن سعيد بر جاى خود نشست .\r\nآنگاه سلمان فارسى « 1 » به پا خاست و گفت : كرديد و نكرديد و ندانيد -\r\n1 - ابن ابىالحديد در شرح نهج‌البلاغه ج 2 ، ص 17 از ابوبكر احمد بن عبدالعزيز جوهرى به اسناد خود از مغيره نقل كرده است كه گفت :\r\n« سلمان و زبير و عدّه‌اى از انصار دوست داشتند پس از وفات پيامبر با على بيعت كنند . امّا هنگامى كه مردم با ابوبكر بيعت كردند ، سلمان به صحابه گفت : به هدف زديد امّا در انتخاب معدن خطا كرديد . و در روايت ديگر آمده است :\r\nدر انتخاب پيرترينتان درست عمل كرديد امّا در حق اهل بيت پيامبرتان به خطا افتاديد . اگر اين خلافت را درميان آنان قرار داديد ، ميان دو تن از شما خلافى دربر نمىگرفت و زندگى فراخ و پرنعمتى مىداشتيد . »\r\nابن ابى الحديد گويد :\r\n« اين خبرى را كه متكلمان در بحث امامت از سلمان نقل كرده‌اند كه گفت : كرديد و نكرديد ، شيعه اين گونه تفسير مىكند كه خواستيد درست عمل كنيد امّا نتوانستيد امّا ياران ما ( معتزله ) سخن سلمان را چنين تفسير مىكنند كه خطا كرديد و به هدف زديد . »\r\nسيّد مرتضى در شافى ص 401 گويد :\r\n« اگر بگويند از سلمان فارسى نقل كرده‌اند كه گفت : « كرديد و نكرديد » و اين خبر قطعى نيست ، پاسخ خواهيم داد كه اگر خبر مربوط به سقيفه و اقوالى كه در ل\r\n\r\n\r\n","description":"","footnote":"\r\n( 1 )\r\n","page_name":" 69 ","page_number":69},
  {"content":"\r\n\r\nچه‌كرديد ! سلمان نيزپيش از اين از بيعت با ابوبكر سر باز زده بود تا آنكه او را به اجبار براى گرفتن بيعت حاضر كردند . سلمان گفت ؛ : ابوبكر ! -\r\nلا آن مكان گفته شده قطعى باشد ، سخن نقل شده از سلمان را هم مىتوان قطعى دانست .\r\nزيرا هركس كه از سقيفه سخن گفته ، قول سلمان را نيز ذكر كرده است و نقل سخن سلمان اختصاصى به شيعه ندارد تا بتوان او را متّهم كرد .\r\nنمىتوان اشكال كرد كه چگونه سلمان ، اعراب را به زبان پارسى مورد خطاب قرار داده است و اينان سخن فارسى سلمان را به عبارت عربى اصبتم و اخطاتم ترجمه و آن را چنين تفسير كرده‌اند كه سلمان گفت : سنّت اوّلين را رعايت كرديد امّا در مورد اهل بيت پيامبرتان به خطا افتاديد » .\r\nنگارنده : سخن سلمان بنا برآنچه از انساب‌الاشراف ج 1 ، ص 591 والعثمانيه ص 172 و 179 و 187 و 237 نقل شد اين است كه گفت : « كرداذ و ناكرداذ » و ظاهراً بدين معناست كه « كرديد و نكرديد » . يعنى آنچه كرديد بر وفق حق و مقتضاى آن نبود . زيرا مردم را گريزى از وجود اميرى كه او را اطاعت كنند نيست ، امّا آن اميرى كه بايد از وى فرمان برند ابوبكر نيست . چراكه ابوبكر نخواهد توانست پا در جاى پاى پيامبر گذارد و خط آن‌حضرت را تعقيب كند همچنين او فاقد عصمتى نظير عصمت پيامبر بود و . . .\r\nامّا دربارهء اين سؤال كه چگونه سلمان ، نخست با اعراب به زبان پارسى و سپس به زبان عربى سخن گفت ؟ كه جاحظ در العثمانيه ص 186 بر آن بسيار تأكيد كرده است بايد اظهار داشت كه اين امر در طبيعت انسان است چنان كه بايد ، ابراز دارد نهانى و به آهستگى آن را بر لب مىآورد و اگر كسى مانند سلمان فارسى به دو زبان مسلّط باشد اين اندوه و تأسف را نخست به زبانى غير از زبان مخاطبان برلب مىآورد و آنگاه دوباره به زبان شنوندگان ادامهء سخن مىدهد .\r\nبنابراين مىتوان گفت كه اين عبارت را كسى كه فارسى مىدانسته از سلمان شنيده و سپس آن را به عربى برگردانده است .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nاگر امرى واقع شود كه تو آن را ندانى به چه كس تكيه مىكنى و اگر از تو چيزى پرسيده شود كه پاسخ آن را ندانى به چه كس پناه مىبرى ؟ بهانهء تو در سبقت جستن بر كسى كه داناتر از توست و به رسول خدا نزديكتر است و به تأويل كتاب خدا عزّ وجل و سنّت پيامبرش آگاهتر است و پيامبر صلى الله عليه و آله او را در حياتش مقدّم داشته و به هنگام وفاتش شما را به نگاهداشتن حق او وصيّت فرموده چيست ؟ شما سخن پيامبر را به كنارى نهاده و وصيّتش را به فراموشى سپرده‌ايد و خلف وعده كرده پيمان خود را زيرپا گذارده‌ايد . و پيمانى را كه پيامبر با دست خويش براى شما بسته بود و آن عبارت از حركت تحت فرماندهى اسامة بن زيد بود ، شكستيد . چرا كه پيامبر از همين پيشامدى كه اكنون رخ داده نگران بود و مىخواست مسلمانان را نسبت به عظمت آنچه شما در مخالفت با فرمان او انجام مىدهيد ، آگاه كند .\r\nديرى نخواهد پاييد كه راه خلافت بر تو هموار مىشود درحالى كه گناهانت بر تو سنگينى مىكند و تو را در قبرت مىگذارند و اعمال تو نيز همراهت خواهند بود . پس اگر فوراً به حق بازگردى و از نفست انتقام گيرى و از بزرگى جنايتى كه مرتكب شده‌اى به سوى خداوند توبه كنى اين به رهايى تو در روزى كه در قبرت تنها هستى و ياران و ياورانت تو را در آن مىنهند ، نزديكتر است . تو هم شنيدى چنان كه ما شنيديم و ديدى همانگونه كه ما ديديم امّا ديده‌ها و شنيده‌هايت تو را از دست انداختن به امرىكه هيچگونه عذرى در گردن گرفتن آن براى تو و نيز هيچ بهره‌اى براى\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nدين و مسلمانان در آن نيست ، باز نداشت . پس دربارهء خود از خدا بترس .\r\nآن كس كه بيم داد ، بهانه و عذر دارد و تو نيز همچون كسى مباش كه پشت كرد و گردن فرازى نمود .\r\nآنگاه ابوذر برخاست و گفت :\r\nاى جماعت قريش به كارى زشت دست زديد و از خويشاوند رسول خدا صلى الله عليه و آله چشم پوشيديد . به خدا سوگند دسته‌اى از اعراب به ارتداد خواهند گراييد « 1 » و در اين دين به شك و ترديد دچار خواهند شد امّا اگر شما خلافت را در خاندان پيامبرتان قرار داده بوديد حتّى دو شمشير هم به مخالفت با شما بلند نمىشد .\r\nسوگند به خدا اين خلافت از آن كسى شد كه چيرگى جُست و چشم كسانى كه شايسته عهده‌دارى آن نبودند ، بدان خيره گشت . و در طلب آن ، البته خونهاى بسيارى ريخته خواهد شد . - البته حدس ابوذر چندان دور از واقع نبود و عاقبت همان شد كه‌او نيز بدان اشاره كرده بود - . سپس ابوذر گفت :\r\n\r\n\r\n","description":"","footnote":"\r\n( 1 ) - تاريخ نيز سخن ابوذر را تأييد كرد . زيرا وقتى اعراب شنيدند كه گروهى از ياران‌پيامبر صلى الله عليه و آله قدرت وى را به نفع خود تصاحب كرده‌اند در انديشه شدند كه چرا آنان از اين قدرت بهره‌اى نبرند ؟ ! بنابراين بر ابوبكر شوريدند . شورش اينان در تاريخ به نام « اهل الردّة » ثبت شده است . بلى اين شورش ، ارتداد بود امّا بر چه كسى ؟ آيا آنان به خدا و پيامبرش مرتد شده بودند ؟ يا بر جانشين آن‌حضرت ؟ ما در اين باره به هنگام نقل « خلاف بنى تميم » و قتل « مالك بن نويره » ، مشروحاً سخن خواهيم گفت .\r\n","page_name":" 72 ","page_number":72},
  {"content":"\r\n\r\nشما و برگزيدگانتان خوب مىدانيد كه رسول خدا صلى الله عليه و آله فرمود :\r\n« خلافت پس از من براى على و سپس براى فرزندانم حسن و حسين و پس از آن دو براى پاكان از نسل من مىباشد » .\r\nشما سخن پيامبرتان را به كنارى نهاديد و پيمانى را كه با شما بست ، به فراموشى سپرديد .\r\nاز دنياى فانى پيروى كرديد و سراى باقى آخرت را كه جوانانش پير و نعمتهايش نابود نمىشوند و شاديهاى آن به حزن و اندوه گرفتار نمىآيند و هيچ‌گاه نمىميرند ، در برابر دنيايى حقير و بىارزش و فناپذير فروختيد .\r\nمردمان پيش از شما نيز چنين بودند . آنان هم پس از پيامبرانشان كافر شدند و به قهقرا بازگشتند و تغيير دادند و دگرگون ساختند و به اختلاف افتادند .\r\nاينك شما نيز كاملًا مانند ايشان رفتار كرديد و بىدرنگ ثمرهء اين كار خود را خواهيد چشيد و بدانچه خود كرده‌ايد ، مجازات مىشويد . و خدا هرگز به بندگانش ستم روا نخواهد داشت .\r\nسپس مقداد بن اسود برخاست و گفت :\r\nابوبكر ! از ستم خويش بازگرد و به سوى پروردگارت توبه كن . برو در خانه‌ات بنشين و بر خطايى كه از تو سر زده اشك ندامت بريز ، و خلافت را به كسى واگذار كه او بدان از تو سزاوارتر است . تو خوب از پيمانى كه رسول خدا صلى الله عليه و آله براى او در گردنت نهاد ، آگاهى دارى و مىدانى كه پيامبر تو را فرمان داد كه تحت فرمان اسامة بن زيد باشى و او هم فرمانده تو\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nباشد و پيامبر بر بطلان خلافت براى تو و ياورت هشدار داد ياورى كه خود و تو را به پاى علم نفاق و مركز پستى و تفرقه كشاند يعنى عمرو ابن عاص كه در بارهء او آيه ( إِنَّ شَانِئَكَ هُوَ الْأَبْتَرُ ) نازل گرديده است .\r\nاهل علم در اينكه آيه در حقّ عمرو نازل شده هيچ اختلافى بايكديگر ندارند و اين عمرو فرماندهى شما و ديگر منافقان را در وقتى كه پيامبر او را به جنگ ذات السلاسل « 1 » فرستاده بود ، برعهده داشت . عمرو شما را به نگاهبانى سپاه خويش برگماشت و حال آيا شما را براى نگاهبانى از خلافت گمارده است ؟ ! از خدا بترس و پيش از آنكه فرصت از دست رود ، در كناره‌گيرى از اين كار شتاب ورز كه اين در دنيا و پس از مرگ به حال تو سودمندتر است . به دنيايت متمايل مشو و مبادا قريش و غير قريش تو را بفريبند . ديرى نپايد كه دنيايت پريشان و نابود شود آنگاه به پيشگاه پروردگارت روانه شوى و خداوند تو را به واسطه كردارت پاداش خواهد داد .\r\n\r\n\r\n","description":"","footnote":"\r\n( 1 ) - انساب الاشراف - بلاذرى ، ج 1 ، ص 380 ؛ در كتابهاى سيره آمده است كه رسول خدا صلى الله عليه و آله ابتدا عمرو بن عاص را به اين مأموريت فرستاد و آنگاه ابوعبيده را براى يارى او فرستاد . ابوبكر و عمر نيز در سپاه ابوعبيده شركت داشتند . چون اين سپاه به هم ملحق شدند همگى تحت فرمان عمرو بن عاص درآمدند . براى توضيح بيشتر مراجعه كنيد به : سيره ابن هشام ، ج 2 ، ص 632 ، اسد الغابة ، ج 4 ، ص 116 ذيل شرح زندگى ابن العاص ، منتخب كنز العمال ، ج 4 ، ص 178 ، تاريخ طبرى ، ج 3 ، ص 32 ، علاوه بر منابع فوق نكات پراكندهء ديگرى از زندگى عمرو بن عاص وجود دارد كه براى آگاهى از آنها مىتوانيد به كتاب الغدير ، ج 2 ، ص 120 - 176 مراجعه فرماييد .\r\n","page_name":" 74 ","page_number":74},
  {"content":"\r\n\r\nتو خوب آگاهى و يقين دارى كه خلافت پس از رسول خدا از آنِ على بن ابى طالب است . پس آنچه را كه خداوند خود براى او مقرّر داشته ، به وى تسليم كن كه اين كار تكميل كنندهء پرهيزگارى تو و سبك كنندهء گناه توست . به‌خدا سوگند تو را نصيحت كردم اگر پند مرا پذيرا باشى . و عاقبت تمام امور به خداوند بازگشت مىكند .\r\nسپس « بريده اسلمى » « 1 » برخاست و گفت : انّا للَّهِ وَانّا الَيْهِ راجِعُونَ .\r\n-\r\n1 - بريده بن حصيب الاسلمى ابوساسان و ابوعبداللَّه صاحب خاندانى بزرگ در ميان قومش بود . پيامبر صلى الله عليه و آله در حال هجرت با وى برخورد كرد . در اين هنگام بريده و همراهانش كه شمار آنها به هشتاد خانوار مىرسيد ، به اسلام گرويدند و نماز عشاء را در پشت سر رسول خدا صلى الله عليه و آله به جاى آوردند . سپس بريده پس از غزوه احُد به خدمت رسول اكرم صلى الله عليه و آله رسيد و از آن پس در تمام نبردها همراه و همگام پيامبر بود . آن‌حضرت نيز وى را به عنوان عامل جمع‌آورى صدقات قومش گماشت . روايت شده كه چون بريده از وفات پيامبر صلى الله عليه و آله خبردار شد ، پرچم خود را برگرفت و آن را بر سر درِ خانه امير مؤمنان عليه السلام نصب كرد . عمر از او پرسيد : مردم همگى بر بيعت با ابوبكر اتفاق كرده‌اند چرا تو با آنان مخالفت مىكنى ؟ ! بريده پاسخ داد : من جز با صاحب اين خانه بيعت نمىكنم .\r\nامّا حديث مربوط به تسليم شدن بريده در مقابل امارت على بن ابى طالب عليه السلام را علّامه مرعشى در ذيل الاحقاق از بسيارى از كتب روايى اهل سنّت نقل كرده است ( ج 4 ، ص 275 به بعد ) .\r\nامّا حديث خلافت را سيّد مرتضى علم الهدى در الشافى ص 398 از ثقفى به اسناد خود از ابوسفيان بن فروه از پدرش نقل كرده است كه گفت : بريده آمد تا پرچمش را در وسط اسلم فرو كرد . آنگاه گفت : تن به بيعت نمىدهم مگر آنكه على بن ابى طالب بيعت كند . على به‌او گفت : اى بريده تو هم در آنچه مردم داخل شده‌اند وارد شو ، ل\r\n\r\n\r\n","description":"","footnote":"\r\n( 1 )\r\n","page_name":" 75 ","page_number":75},
  {"content":"\r\n\r\nابوبكر ! حق چسان با باطل آميخته مىگردد ؟ ! آيا فراموش كرده‌اى يا خود را به فراموشى مىزنى يا خودت را فريب مىدهى ؟ ! سخنان و پندارهاى پوچ و باطل براى تو آراسته شده است . آيا مگر به خاطر نمىآورى كه پيامبر صلى الله عليه و آله به ما فرمود كه على را امير مؤمنان خطاب كنيم ؟ ! هنوز پيامبر ميان ماست و اين سخن اوست كه مىفرمود :\r\n« اين شخص - يعنى على عليه السلام - امير مؤمنان و كشندهء قاسطان است » .\r\n-\r\nلا كه امروز اجتماع و وحدت ايشان در نزد من بهتر از اختلاف آنان است . همچنين سيّد مرتضى به اسناد خود از موسى بن عبداللَّه بن حسن روايت كرده است كه گفت : پدر قبول بيعت كن . گفت : ما بيعت نمىكنيم مگر آنكه بريده بيعت كند زيرا پيامبر صلى الله عليه و آله به او فرمود : على پس از من راهبر شماست . وى گويد : پس على گفت : اينان ستم به حقّ مرا برگزيدند و من با ايشان بيعت مىكنم . مردم به ارتداد افتادند پس من ظلم به حقّ خويش را برگزيدم بگذار آنان هرچه مىخواهند بكنند .\r\nنگارنده : اين حديث كه مىفرمايد : « اى بريده با على دشمنى مكن و دربارهء او بد مگوى كه على از من و من از اويم و او پس از من راهبر تمام مؤمنان است » ، از جمله احاديث متواترى است كه صاحبان صحاح نيز آن را نقل كرده‌اند . رجوع كنيد به مسند ابن حنبل ، ج 5 ، ص 356 ، خصايص نسايى ، ص 33 ، شرح نهج البلاغه - ابن ابىالحديد ، ج 2 ، ص 430 ، مجمع الزوائد ، ج 9 ، ص 127 و نيز حديث عمران بن حصين كه گفته‌اند برادران بريده از يك مادر مىباشند در مسند ابوداود ، ص 111 ، شماره 829 ، صحيح ترمذى ، ج 5 ، ص 296 ، شماره 3796 و 3809 ، مشكاة المصابيح ، ص 564 ، و جامع الاصول ، ج 9 ، ص 470 و خصايص نسايى ، ص 33 و 26 و مستدرك الصحيحين ، ج 3 ، ص 110 ، و . . . ديگر كتب روايى اهل سنّت نقل شده است .\r\nبراى تفصيل بيشتر چنان كه قبلًا گفتيم به كتاب الاحقاق ، ج 5 ، ص 274 - 317 مراجعه فرماييد .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nاز خدا بترس و خودت را درياب پيش از آنكه فرصت از دست رود .\r\nو روحت را از چيزى كه موجب هلاكت آن مىشود ، برهان و كار را به كسى بازگردان كه از تو بدان سزاوارتر است و در غصب اين منصب بيش از اين ادامه مده و بازگرد كه تو اكنون نيز مىتوانى از اين راه بازگردى .\r\nمن در حق تو نصيحتهايى بىشائبه كردم و تو را به راه رهايى ، دلالت نمودم پس تو هم ياور مجرمان مباش .\r\nآنگاه عمارياسر به‌پا خاست وگفت : اىجماعت قريش و اى مسلمانان ! اگر مىدانيد ( كه هيچ ) و گرنه بدانيد كه خاندان پيامبرتان به خلافت سزاوارتر و به ميراثش شايسته‌ترند . آنان نسبت به انجام امور دينى استوارتر و بر مؤمنان ايمن‌تر و در حفاظت از دين پيامبر صلى الله عليه و آله از ديگران كوشاتر و به حال امّت او خيرخواه‌ترند . پس به يار خود ( ابوبكر ) فرمان دهيد تا حق را به صاحبانش بازگرداند پيش از آنكه سامان شما آشفته شود و كارتان به ضعف گرايد و دشمن بر شما چيره آيد و پراكندگيتان اشكار شود و فتنه‌هاى بزرگ شما را در خود فرو گيرد و در آنچه ميانتان است به اختلاف افتيد و دشمنانتان در نابوديى شما طمع ورزند .\r\nشما خود نيك مىدانيد كه بنى هاشم به كار خلافت از شما سزاوارترند و از ميان آنان على عليه السلام بنا بر پيمانى كه خدا و پيامبرش از شما گرفتند ، راهبر و ولىّ شماست .\r\nشما خود اين تفاوت آشكار را لحظه به لحظه مشاهده مىكرديد كه چگونه رسول خدا صلى الله عليه و آله تمام دربهاى خانه‌هاى شما را كه به مسجد باز\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nگشوده مىشد ، بست مگر در خانهء على را . « 1 » و نيز على را به همسرى -\r\n1 - حديث « سدّ الابواب » در بحار الانوار ج 39 ، ص 19 - 34 نقل شده است و نيز در الاحقاق ج 5 ، ص 540 - 586 به نقل از ترمذى ج 13 ، ص 173 ( طبع الصاوى در مصر ) و يا ج 5 ، ص 305 به شماره 3815 ( طبع الاعتماد ) از نسايى در خصايص ص 13 و 14 و از حافظ ابونعيم اصفهانى در حلية الاولياء ج 4 ، ص 153 و از ابن كثير دمشقى در البداية والنهاية ج 7 ، ص 338 و ابن حنبل در مسند ج 4 ، ص 369 و از حاكم در مستدرك ج 3 ، ص 125 آمده است . همچنين علّامه امينى در كتاب خود موسوم به تدبر بحثى روشن و نظرى صحيح دربارهء حديث سد الابواب ارائه داده كه خوانندگان مىتوانند به ج 3 ، ص 202 و مابعد آن رجوع فرمايند .\r\nاز جمله نكات شايان ذكر آن است كه ترمذى در ج 5 ، ص 278 به اسناد خود از عروة از عايشه نقل كرده است كه گفت : پيامبر صلى الله عليه و آله به بستن درِ خانه‌ها جز خانهء ابوبكر فرمان داد » . بخارى نيز در ج 5 ، ص 5 اين حديث را چنين نقل كرده است كه پيامبر صلى الله عليه و آله فرمود : « در مسجد درى نماند جز آنكه بسته شود مگر درِ خانه ابوبكر » . امّا در واقع اينان دقت نكرده‌اند كه پيامبر فقط به خاطر دوستى و خويشاوندى با على عليه السلام در خانهء آن‌حضرت را مسدود نكرد بلكه اين فرمان به خاطر وجود حكمى شرعى بوده است .\r\nبنابراين حكم هيچ كس اجازه نداشته به حالت جنب در مسجد پيامبر صلى الله عليه و آله گام گذارد مگر كسى كه به نص آيه تطهير پاك و طاهر باشد . از اين رو پيامبر صلى الله عليه و آله به على عليه السلام فرمود : « اى على براى هيچ كس جز من و تو روا نيست كه در اين مسجد جنب شود » . اين روايت را ترمذى در ج 5 ، ص 303 ، تحت رقم 3811 و بيهقى در سنن ج 7 ، ص 65 و خطيب تبريزى در مشكاة المصابيح ص 564 و عسقلانى در تهذيب ج 9 ، ص 387 و بسيارى كسان ديگر كه نامشان در حاشيه الاحقاق آمده است ، ضبط كرده‌اند . امّا حديث « أنا مدينة العلم وعلى بابها » در بحار الانوار ، ج 40 ، ص 200 - 207 و نيز در ذيل الاحقاق ج 5 ، ص 469 - 515 ، به نقل از كتب روايى اهل سنّت از جمله مستدرك ج 3 ، ص 126 و 127 ، تاريخ بغداد ج 2 ، 3771 ، انساب سمعانى 11892 و تاريخ الخلفاء ص 66 ذكر شده است .\r\n\r\n\r\n","description":"","footnote":"\r\n( 1 )\r\n","page_name":" 78 ","page_number":78},
  {"content":"\r\n\r\nدخترش فاطمه برگزيد و او را به ديگر خواستگارانش نداد . و نيز آن‌حضرت صلى الله عليه و آله دربارهء على فرمود :\r\n« من شهر علم هستم و على درِ آن است پس هركس خواهان حكمت است بايد از در آن شهر وارد شود . »\r\nشما همگى در مشكلات دينى خود از على دادخواهى مىكنيد درحالى كه على از رجوع به هريك از شما بىنياز است . او سوابقى دارد كه حتّى برترين كس شما فاقد آنهاست . پس چرا از او مىگريزيد و حقّ او را به يغما مىبريد و زندگى دنيوى را بر آخرت برمىگزينيد ؟ ! پس چه بد خلافتى است براى ستمگران ! حقى را كه خداوند براى على عليه السلام مقرّر فرموده ، به او بازپس دهيد :\r\n« پس درحالى كه پشت كرده‌ايد از او مگريزيد و برپيشينه‌هاى خود باز مگرديد كه از زيانكاران خواهيد شد » .\r\nسپس ابى بن‌كعب « 1 » برخاست و گفت : ابوبكر ! حقى را كه خداوند براى\r\n\r\n\r\n","description":"","footnote":"\r\n( 1 ) - ابوالفداء در كتاب خود موسوم به المختصر في اخبار البشر حديث سقيفه را نقل كرده و گفته است : « آنان به طرف سقيفه بنى ساعده شتاب جستند . آنگاه عمر با ابوبكر بيعت كرد و مردم همگى براى بيعت با ابوبكر هجوم آوردند مگر جماعتى از بنى هاشم و زبير و عتبة بن ابى لهب و خالد بن سعيد بن عاص و مقداد بن عمرو و سلمان فارسى و ابوذر و عمار بن ياسر و ابن عازب و ابى بن كعب و ابوسفيان از بنى اميّه كه همگى به خلافت على عليه السلام تمايل داشتند . »\r\nيعقوبى نيز در تاريخ خود ج 2 ، ص 114 گويد : « گروهى از مهاجران و انصار از بيعت با ابوبكر امتناع ورزيدند و به سمت على گرايش يافتند . آنگاه وى اسامى هواخواهان بيعت با على را ذكر كرده است . »\r\n","page_name":" 79 ","page_number":79},
  {"content":"\r\n\r\nكس ديگرى جز تو مقرّر داشته انكار مكن و نخستين كسى مباش كه از دستور رسول خدا صلى الله عليه و آله در مورد جانشين و برگزيده‌اش ، سرپيچى كرد و از فرمانش روى گردانيد . حق را به اهل آن بازگردان تا ايمن و آسوده شوى و به گمراهى خود بيش از اين ادامه مده كه پشيمان شوى و در بازگشت به سوى خداوند شتاب جو كه گناهانت را سبك كند و خود را بدين خلافتى كه خداوند آن را براى تو مقرّر نداشته ، لحظه‌اى كانديد مكن كه كيفر كردارت را خواهى چشيد . ديرى نخواهد پاييد كه تو آنچه را كه دارى از دست خواهى داد و به سوى پروردگارت مىروى و او تو را از آنچه كرده‌اى ، مىپرسد و « پروردگارت نسبت به‌بندگان ، ستمگر نيست » .\r\nآنگاه خزيمة بن ثابت از جا برخاست و گفت : اى مردم ! آيا نمىدانيد كه رسول خدا صلى الله عليه و آله گواهى مرا به تنهايى پذيرفت و ديگرى را براى دادن گواهى در كنار من قرار نداد ؟ گفتند : چرا مىدانيم . گفت : پس گواهى مىدهم از رسول خدا شنيدم كه مىفرمود :\r\n« اهل بيت من حق و باطل را از هم جدا مىسازند و اينانند پيشوايانى كه بديشان اقتدا مىشود » . من آنچه را كه مىدانستم ، گفتم و جز رساندن پيغام مسؤليتى ديگرى نداشتم .\r\nسپس ابوالهيثم فرزند تيهان از جا برخاست و گفت : من نيز گواهى مىدهم كه پيامبر صلى الله عليه و آله على را در روز غدير خم بلند كرد . انصار گفتند :\r\nپيامبر ، على را جز براى خلافت تعيين نكرد و برخى ديگر نيز گفتند :\r\nعلى را معرفى نكرد مگر براى آنكه مردم بدانند كه او مولاى كسى است كه\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nرسول خدا صلى الله عليه و آله مولاى اوست . بحث و گفتگو در اين باره بسيار شد . پس ما برخى از افراد خود را به سوى رسول خدا صلى الله عليه و آله روانه كرديم تا از وى در اين باره پرسش كنند . پيامبر به آنان پاسخ داد : بديشان بگوييد :\r\n« على پس از من ، راهبر مؤمنان و خيرخواه‌ترين مردم براى امّت من است . من بدانچه نزدم بود گواهى دادم پس هركس خواهد ، ايمان آورد وهركس خواهد ناسپاسى ورزد وهمانا ديدار ما روز قيامت خواهد بود . »\r\nسپس سهل بن حنيف برخاست . نخست حمد و ثناى خداوند را آغاز كرد و بر پيامبر صلى الله عليه و آله درود فرستاد و آنگاه گفت : اى جماعت قريش ! گواه باشيد من شهادت مىدهم كه رسول خدا را درهمين مكان يعنى روضه ديدم درحالى كه دست على بن ابى طالب را گرفته بود و مىفرمود :\r\n« اى مردم اين على پس از من امام شما و وصى من در زمان حيات و پس از مرگم است او داور دين من و تحقق بخش وعدهء من است . او نخستين كسى است كه بر حوض كوثر با من مصافحه مىكند . پس خوشا به حال كسى كه از او پيروى كند و يارىاش رساند و واى بر كسى كه از او عقب ماند و خوارش سازد » .\r\nآنگاه برادرش ، عثمان بن حنيف برخاست و گفت : از رسول خدا صلى الله عليه و آله شنيدم كه مىفرمود :\r\n« اهل‌بيت من ستارگان زمينند پس از ايشان جلو نيفتيد و آنان را مقدّم داريد كه ايشان پس از من واليانند » .\r\nپس مردى برخاست و از حضرت پرسيد : كدام اهل‌بيت اى رسول‌خدا ؟\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nحضرت فرمود : « على و فرزندان پاكش » .\r\nبدين ترتيب پيامبر صلى الله عليه و آله آنان را مشخص كرد پس اى ابوبكر نخستين كس مباش كه بدان كفر ورزى . و خدا و پيامبرش را خيانت مكنيد و در امانات خود نيز خيانت روا مداريد درحالى كه خود بر آنها آگاهيد .\r\nآنگاه ابو ايوب انصارى برخاست و گفت : « اى بندگان خدا ! از خداوند در مورد اهل بيت پيامبرتان بترسيد و حقى را كه خداوند براى آنها مقرّر كرده بديشان بازپس دهيد . شما نيز سخنانى شبيه آنچه كه برادرانمان ، جاى به جاى و مجلس به مجلس از پيامبر صلى الله عليه و آله شنيده‌اند ، شنيده‌ايد .\r\nآن‌حضرت مىفرمود : اهل بيتم ، پس از من ، پيشوايان شمايند .\r\nو به على اشاره مىكرد و مىفرمود : على امير نيكان و كشندهء كافران است .\r\nهركس او را بىيار و ياور گذارد بىيار خواهد ماند و هركس او را يارى رساند ، يارى خواهد شد . پس از ستم خويش به خداوند توبه كنيد كه او توبه پذير و مهربان است و درحالى كه پشت كرده‌ايد از او مگريزيد و روى برمگردانيد » .\r\nامام صادق عليه السلام فرمود : ابوبكر برفراز منبر خاموش نشسته بود و حرفى براى گفتن نمىيافت . عاقبت گفت : « من خلافت شما را برعهده گرفته‌ام حال آنكه بهترين شما نيستم مرا واگذاريد مرا واگذاريد » « 1 » پس عمر بن\r\n\r\n\r\n","description":"","footnote":"\r\n( 1 ) - حديث انصراف ابوبكر از خلافت با اين لفظ در الصواعق المحرقه ص 30 ، و در الامامةوالسياسة ص 20 آمده است . « همچنين پس از آنكه حضرت زهرا ( س ) در گفتگويى به‌وى اظهار داشت كه : به خدا سوگند در هر نمازى كه به‌جاى مىآورم ل لا بر تو نفرين مىكنم . ابوبكر درحالى كه مىگريست از خانه فاطمه بيرون آمد . مردم به سوى او آمدند و ابوبكر به ايشان گفت : هركس از شما شب را درحالى كه همسر خويش را در آغوش گرفته و از اهل خويش مسرور است به سر مىآورد . اينك مرا با مصيبت خودم رها كنيد من نيازى به بيعت شما ندارم و بيعت مرا فسخ كنيد . »\r\nمؤلف مجمع الزوائد در ج 5 ، ص 183 اين روايت را به نقل از طبرانى در كتاب الاوسط با اين لفظ نقل كرده است : « ابوبكر فرداى روزى كه با وى بيعت شد برخاست و براى مردم خطبه‌اى ايراد كرد و گفت : اى مردم ! من راى خود را از شما بازپس مىگيرم چراكه من بهترين شما نيستم . شما نيز با بهترينتان بيعت كنيد . »\r\nابن ابى الحديد اين روايت را در شرح نهج البلاغه ج 1 ، ص 56 نقل كرده و گفته است : « روايتها در اين باره مختلف است . »\r\n","page_name":" 82 ","page_number":82},
  {"content":"\r\n\r\nخطاب گفت : از منبر بيا پايين ، اى فرومايه !\r\n\r\nارزيابى امام از شيخين\r\nامام على عليه السلام در روزگار خلافت شيخين ( ابوبكر و عمر ) چگونه زيست ؟ و چگونه با آنان برخورد كرد ؟\r\nآن‌حضرت با شكيبايى تمام ، تا آنجا كه توانست درجهت اصلاح اوضاع كوشيد و به پرورش نسلى از انقلابيون مكتبى كمر بست و براى رويارويى با انحرافات اجتماعى و نيز برخورد با جناح بنى اميّه كه موذيانه و به آهستگى براى تصاحب مشاغل حكومتى تلاش مىكردند ، نيروى فشار تشكيل داد .\r\nعلى عليه السلام در خطبهء معروف « شقشقيه » اين اوضاع را دقيقاً توصيف كرده است . ما در اينجا تنها به فرازهايى از اين خطبه اشاره مىكنيم كه\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nدرعين ايجاز مىتواند به عنوان دايرة المعارفى تاريخى مورد بسط و گسترش قرار گيرد .\r\nامام عليه السلام در اين خطبه يادآور مىشود كه ابوبكر ، خلافت را چونان جامه‌اى دربر كرد درحالى كه خود مىدانست من بدان سزاوارترم .\r\nچرا كه من چون قطب وسط آسياب خلافت و همچون قلّه‌اى هستم كه سيلها از آن جارى مىشوند و چنان بلند است كه هيچ پرنده‌اى را ياراى رسيدن بر فراز آن نيست . امّا من بر آن پرده‌اى فكندم . چرا ؟ ! چون به دو نكته مىانديشيدم : يا جلو افتم درحالى كه يار و ياورى ندارم و يا آنكه كنار بكشم و بر تاريكى كورى كه بسيار هم به طول مىانجاميد و پيران را فرسوده و جوانان را پير مىساخت و مؤمن را زجركش و به چنان درد و رنجى گرفتار مىكرد ، شكيب ورزم ؟\r\nعلى عليه السلام در اين خطبه مىفرمايد : « 1 »\r\n« بدان كه به خدا فلانى ( پسر ابو قحافه ) خلافت را چون جامه‌اى دربر كرد حال آنكه مىدانست جايگاه من نسبت به خلافت همچون جايگاه قطب وسط آسياب است . سيلها از من جارى مىشود و هيچ پرنده‌اى به قلّه من بال نمىسايد . پس جامهء خلافت را رها كردم و از آن پهلو تهى نمودم و در كار خود انديشيدم كه آيا با دستى بريده ( بىيار و ياور ) حمله كنم يا آنكه بر تاريكى كورى ، شكيب ورزم ؟ ظلمتى كه در آن پيران فرسوده و جوانان پير مىشوند و مؤمن در آن رنج مىبرد تا آن\r\n\r\n\r\n","description":"","footnote":"\r\n( 1 ) - نهج البلاغة ، خطبهء 3 .\r\n","page_name":" 84 ","page_number":84},
  {"content":"\r\n\r\nوقت كه خدايش را ديدار كند » .\r\nآنگاه امام عليه السلام بيان مىكند كه در اين شرايط صبر را به هدايت و خردمندى نزديكتر ديدم . پس درحالى كه خار در چشم و استخوان در گلو بود ، صبر را پيشه كردم .\r\nچرا ؟ چون حضرت مىديد ميراث خلافتى را كه پيامبر براى او بر جاى نهاده ، به تاراج رفته است . اوضاع بدين منوال پيش مىرفت كه ناگهان خليفهء اوّل از دنيا رفت و عمر را به جانشينى خود برگزيد .\r\nامام با اشاره به اين ماجرا ، مىپرسد : چگونه ابوبكر در زمان حيات خود از خلافت بارها استعفا كرد امّا بعد حتّى پس از مرگش بدان چنگ آويخت ؟ آرى اين معاهده‌اى بود ميان او و عمر ، تا خلافت را ميان خود تقسيم كنند .\r\nامام در نهج البلاغه در اين باره مىفرمايد :\r\n« پس ديدم كه صبر كردن خردمندى است . آنگاه شكيب ورزيدم درحالى كه چشمانم را خار و گلويم را استخوان گرفته بود . ميراث خود را تاراج رفته مىديدم تا آنكه اوّلى ( ابوبكر ) راه خود را به آخر رسانيد و خلافت را پس از خود به فلانى ( عمر بن خطّاب ) آويخت » .\r\nآنگاه امام عليه السلام به شعر اعشى تمثل جسته ، مىفرمايد :\r\n « شتّان ما يومىِ على كورها * ويومُ حيّان اخى جابر » \r\nچه فرق است ميان من كه بر كوهان و پالان شتر سوار و به رنج سفر گرفتارم با روز حيان برادر جابر كه از مشقّت سفر آسوده است .\r\n\r\n","description":"","footnote":"","page_name":" 85 ","page_number":85},
  {"content":"\r\n\r\n« شگفتا ! او در زمان حياتش فسخ بيعت مردم را درخواست مىكرد امّا در واپسين روزهاى عمرش خلافت را به عمر اختصاص داد . درحقيقت اين دو خلافت را مانند دو پستان شتر ميان خويش تقسيم كردند » .\r\nآنگاه على عليه السلام به توصيف شخصيّت خليفه دوّم پرداخته ، مىگويد :\r\n« عمر ، خلافت را در جايگاهى خشن و ناهموار قرار داد چنان كه اگر زخمى به آن مىزد ، زخمش كارى و عميق مىشد و اگر به او نزديك مىشد لمس كردنش سخت و دشوار بود . لغزشهايش فراوان و پوزش خواهىاش بسيار بود . در زمان او حكومت چونان شترى سركش شده بود كه اگر مهارش را سخت مىكشيدند و رها نمىكردند بينى شتر مىشكافت و اگر به حال خود واگذارش مىكردند در پرتگاه مرگ فرو مىافتاد . حكومت به چنين اوضاع نابسامانى گرفتار آمده بود نه شدّت عمل در آن مفيد واقع مىشد كه براى مردم زيان آور بود و نه سهل‌انگارى و مسامحه سودى دربر داشت كه اوضاع را بيش از پيش آشفته‌تر مىساخت . »\r\nچنين به نظر مىرسد كه امام مىخواهد بدين نكته اشاره كند كه نرمش و سختگيرى عمر كافى نبود و همچنين در وقت مناسبى اعمال نمىشد .\r\nبلكه در جايى كه بايد نرمش به خرج مىداد سخت مىگرفت و در جايى كه مقام اقتضاى شدّت عمل داشت ، نرمى و مدارا به خرج مىداد .\r\nسپس حضرت به توصيف حال مردمى كه به اشتباه گرفتار آمدند و راه هدايت را از گمراهى باز نشناختند ، پرداخته مىگويد كه سرپيچى نخست مردم ، آنان را به حالت نفاق و سير در گمراهى سوق داد . امّا من در اين\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nمدّت دراز و با وجود سختى اين حادثه شكيبايى را ترجيح دادم . آن‌حضرت در نهج البلاغه مىفرمايد :\r\n« عمر خلافت را در جايى درشت و ناهموار قرار داد . زيرا او زبانى تند داشت و ملاقات با او رنج‌آور بود . لغزشهايش بسيار و پوزش خواهىاش نيز بىشمار بود . همراه آن مانند كسى بود كه بر اشترى سركش سوار شده بود كه اگر مهارش را سخت نگاه داشته رها نكند شتر پاره و مجروح شود و اگر مهار او را سست كند خود را به پرتگاه هلاكت بيفكند .\r\nبه خدا قسم مردم در زمان او گرفتار شدند و اشتباه كردند و در راه راست گام ننهادند و از حق دورى كردند . پس من با وجود درازى اين دوران و سختى اين حادثه شكيبايى اختيار كردم » .\r\nسپس على عليه السلام به شوراى شش نفرى كه از سوى خليفه دوّم تعيين شد ، اشاره مىكند و مىفرمايد :\r\nچه كسى دربارهء برترى من نسبت به ابوبكر ترديد روا داشت كه اين امر مرا همتاى كسانى قرار داده كه يا همپايهء ابوبكرند و يا از او پايين‌تر ؟ !\r\nالبته امام باتوجّه به حفظ مصلحت دين در آن اوضاع بدين كار تن داد و بنابر تعبير خود آن‌حضرت « همچون پرنده‌اى درميان فوج پرندگان شد كه هرجا آنان مىنشستند او هم فرود مىآمد و هرجا كه آنان پرواز مىكردند ، او هم با آنان مىپريد » .\r\nامام در اين باره مىفرمايد :\r\n« چون عمر هم درگذشت ، كار خلافت را درميان جماعتى قرار داد كه\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nمرا هم يكى از آنها گمان كرده بود . پس واى از آن شورا و مشورتى كه كردند ! چسان در مقايسهء من با ابوبكر ترديد كردند كه اينك هم رديف چنين كسانى شده‌ام ؟ ! امّا من در فراز و فرود از آنها تبعيّت كردم » .\r\nآنگاه امام در ادامهء سخنان خود به روزگار خلافت سوّمين خليفه اشاره مىكند كه ما در صفحات آينده به آن بخش از سخنان آن‌حضرت نيز خواهيم پرداخت .\r\n\r\nخليفه دوّم چگونه كُشته شد ؟\r\nبرخى از محقّقان بر اين عقيده‌اند كه : در پشت صحنهء قتل خليفه دوّم دست حزب اموى در كار بوده است . بويژه آنكه عمر در اواخر دوران خلافتش بسيار بر آنان سخت گرفته بود . اين عمرو بن عاص است كه با افسوس و حسرت مىگويد : خداوند زمانى را كه در آن استاندار عمر بن خطّاب گشتم ، نفرين كند . مغيره نيز بر عمر كينه مىورزيد . چراكه عمر پس از متّهم ساختن او به زنا ، وى را از استاندارى بصره عزل كرد و مغيره را بارها مورد خطاب قرار مىداد و به او مىگفت : به خدا قسم گمان نمىكردم كه ابوبكر بر تو دروغ بندد .\r\nعبدالرحمن بن ابوبكر بر اين باور بود كه جفينه غلام سعد بن ابىوقاص در جريان قتل عمر شركت دارد و از طرفى سعد نيز با جناح امويّون خويشاوندى نزديكى داشت چراكه مادرش خواهر ابوسفيان بود .\r\nدر واقع عوامل و اسبابى كه مورّخان آن را پيش زمينهء ترور عمر توسّط ابولؤلؤ دانسته‌اند ، سُست و بىپايه است و قابل نقد و بررسى است . زيرا\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nهمين كه مغيره ، غلامش را كه خراج بر او مقرّر شده بود ، رد كرد دليل آن نمىشود كه كمر به ترور عمر ببندد بلكه اين امر بايد وى را به ترور مولايش كه مستقيماً خراج را براى او مىبرد ، ترغيب مىكرده است .\r\nچون حال عمر رو به وخامت گراييد ، خلافت را درميان شورايى شش نفرى قرار داد . اعضاى اين شورا عبارت بودند از : على عليه السلام ، عثمان ، عبدالرحمن بن عوف ، طلحه ، زبير و سعد بن ابى وقاص .\r\nاز سرشت اين شورا و نيز از وصيّت عمر پرواضح بود كه راى سه نفرى كه عبدالرحمن بن عوف درميان آنها بود ، پذيرفته مىشد و بديهى بود كه عبدالرحمن ، داماد خويش يعنى عثمان را بر ديگران ترجيح مىداد . از سويى خليفه دوّم ، جانشين خود را با مهارت و زيركى بسيار انتخاب كرده بود و شايد علّت اين امر همان نگرانيهاى گذشتهء وى از انتقال قدرت به دست على عليه السلام بود . عمر به خوبى مىدانست كه اگر ستارهء على در آسمان خلافت درخشيدن گيرد ، ديگر هيچ ستاره‌اى در برابر او فروغى نخواهد داشت . آيا مگر عمر نبود كه وقتى صفات آن شش تن را بر مىشمرد ، هر يك را به صفات ناپسندى ياد مىكرد مگر على را . او دربارهء آن‌حضرت مىگفت : به خدا خلافت حقّ توست اگر اهل شوخى و مزاح نمىبودى . به خدا سوگند اگر تو ولايت آنان را عهده‌دار گردى ، ايشان را به راه آشكار حقّ و طريق‌راست رهنمون شوى . در واقع خلافت على عليه السلام تمام اصول و پايه‌هايى را كه دو خليفهء پيشين بنيان نهاده بودند ، از هم مىپاشيد .\r\nو چه بسا به همين خاطر بود كه امام شرط عبدالرحمن بن عوف را كه به آن‌حضرت پيشنهاد داده بود كه به سيرهء شيخين عمل كند تا وى را به\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nخلافت برگزينند ، رد كرد .\r\nچون كار خلافت به نفع عثمان انجام پذيرفت ، على عليه السلام از بيت الشورى بيرون آمد و فرمود : « ما اهل بيت نبوّت و معدن حكمت و امان مردم روى زمين و وسيلهء نجات براى كسانى هستيم كه ما را طلب كنند . ما را حقّى است . اگر آن را به ما دهند خواهيم گرفت و اگر ما را از آن منع كردند بر كفل شترها سوار مىشويم » . « 1 »\r\nآنگاه روى به عبدالرحمن بن عوف كرد و گفت :\r\n« اين نخستين روزى نيست كه شما بر ما چيره مىشويد . پس شكيبايى زيبا و پسنديده است و خداوند بر آنچه شما توصيف مىكنيد ، يارى گرفته شده است . به خدا سوگند او ( عثمان ) را به خلافت تعيين نكردى مگر بدين خاطر كه آن را به تو باز گرداند » . « 2 »\r\nو نيز فرمود : « اى مردم ! شما خود مىدانيد كه من از ديگرى به خلافت سزاوارترم . امّا اكنون مىبينيد كه كار به كجا كشيده است . پس به خدا سوگند خلافت را به ديگرى مىسپارم تا زمانى كه امور مسلمانان بسامان باشد و جز بر من ستم نرود و اين كار تنها براى درك پاداش و فضل آن و براى بىرغبتى به مال و زينت دنياست كه شما براى رسيدن بدان با يكديگر به رقابت پرداخته‌ايد » . « 3 »\r\n\r\n\r\n","description":"","footnote":"\r\n( 1 ) - معنى عبارت آخر على عليه السلام اين است كه در غير اين صورت تابع آنان خواهيم شد .\r\n( 2 ) - سيرة الأئمة الاثنى عشر ، ص 394 .\r\n( 3 ) - همان مأخذ ، ص 397 .\r\n","page_name":" 90 ","page_number":90},
  {"content":"\r\n\r\n\r\nتوطئه بنى اميّه\r\nاگرچه موازنهء قدرت در اواخر روزگار خلافت عمر ، به نفع جناح اوّل پيش مىرفت امّا اين امر در زمان خليفه سوّم با ركود مواجه شد . چراكه پس از موفقيّت خط امويّون و رسيدن آنان به قدرت ، اينك مصلحت حزب اموى مدّنظر بود . پس از آنكه يكى از افراد بنى اميّه به خلافت رسيد ، آنها تلاش كردند نقش خود را در ترور عمر پنهان كنند و تنها كسانى را به جرم قتل عمر بكشند كه به حزب و به خط آنان بستگى ندارند !\r\nبدين ترتيب دستيابى بنى اميّه به قدرت در روزگار عثمان ، امرى بيرون از منطق رويدادهاى آن زمان نبود . ستارهءاقبال خليفه‌سوّم براىآنان نيز بخت بلندى به همراه داشت . شايد سوّمين شرطى كه عبدالرحمن بن عوف به امام عليه السلام پيشنهاد كرد و آن‌حضرت آن را نپذيرفت و عثمان بدان شرط گردن نهاد ، همان ابقاى امتيازات بنى اميّه و از جمله ابقاى معاويه بر ولايت شام بود . خليفه دوّم به هنگام مرگ به عثمان گفت : بر فرض كه من خلافت را به تو سپردم ، قريش را مىبينم كه به خاطر هوادارى از تو\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nخلافت را به گردنت مىاندازند . آنگاه تو بنى اميّه و بنى معيط را برگردهء مردم سوار مىكنى و آنان را در غنايم بر ديگران مقدّم مىدارى پس گروهى از گرگان عرب بر تو هجوم آورده و تو را در بسترت به قتل مىرسانند . به خدا اگر من چنين كنم تو نيز چنان خواهى كرد و اگر تو اين كنى كه من گفتم آنان هم با تو چنان رفتار كنند . آنگاه موهاى جلوى پيشانى عثمان را به دست گرفت و به وى گفت : هرگاه چنين اتفاقى افتاد آنگاه سخن مرا به ياد آر . « 1 »\r\nيكى از مورّخان ، اوضاع حاكم بر جامعه اسلامى درعهد خلافت عثمان را چنين توصيف مىكند : عثمان بنى اميّه را برگردهء مردم سوار كرد و ولايت را به دست آنان ، سپرد و زمينهايى را كه از راه خراج به دست حكومت افتاده بود ، تحت تصرّف آنها قرار داد . در زمان خلافت عثمان ، سرزمين ارمنستان به تصرّف مسلمانان درآمد و عثمان خمس آن سرزمين را گرفت و تمام آن را به مروان بخشيد .\r\nروزى عبداللَّه بن خالد بن اسيد ، از عثمان حلّه‌اى - جامه‌اى - خواستار شد امّا عثمان به جاى آن چهارصد هزار درهم به وى بخشيد و خلافت خود را با بازگرداندن « حكم بن ابى العاص » و فرزندان و خانواده‌اش به مدينه ، پس از آنكه پيامبر صلى الله عليه و آله آنان را از آن شهر بيرون رانده بود ، آغاز كرد . حال آنكه رسول خدا هرگز شفاعت كسى را دربارهء آنان نپذيرفته بود چنان كه ابوبكر و عمر هم از برگرداندن آنان به مدينه و پذيرش\r\n\r\n\r\n","description":"","footnote":"\r\n( 1 ) - سيرة الأئمة الاثنى عشر ، ص 380 .\r\n","page_name":" 92 ","page_number":92},
  {"content":"\r\n\r\nميانجيگرى شفاعتگران دربارهء آن ، سرباز زده بودند .\r\nمسلمانان اين عمل عثمان را به شدّت محكوم كردند امّا عثمان به اعتراض آنان وقعى ننهاد و پس از چندى حَكَم را مأمور گرفتن وجوهاتى به نام قضاعه كه مبلغى حدود سيصدهزار درهم بود گردانيد ، و تمام آن صدقات را به خود حَكَم بخشيد !\r\nچنان كه ابن ابى الحديد گفته است : يكى ديگر از اقدامات عثمان اين بود كه زمينى را كه پيامبر صلى الله عليه و آله در محل بازار مدينه كه « هزون » خواند مىشد به مسلمانان صدقه داده بود ، از ايشان باز پس گرفت و آن را به حرث بن حكم برادر مروان بخشيد .\r\nوى مىافزايد : عثمان فدك را كه از آنِ فاطمه زهرا عليها السلام بود و نيز تمام چراگاههاى اطراف مدينه را به مروان بخشيد و چهارپايان بنى اميّه از آنها استفاده مىكردند و نيز تمام غنايمى را كه از فتح آفريقا آمده بود به برادر رضاعىاش ، عبداللَّه بن سرح ، بخشيد .\r\nهمچنين وى در روزى كه دخترش ام‌ّابان را به همسرى مروان درآورده بود ، دويست هزار به ابو سفيان بن حرب و صدهزار به مروان بخشيد .\r\nدرپى اين اقدام ، زيد بن ارقم رئيس بيت المال با كليدهايش به نزد عثمان آمد و كليدها را پيش روى او گذاشت و گريست . عثمان از او پرسيد : آيا اگر من بدين وسيله صلهء رحم مىكنم ، تو بايد گريه كنى ؟ ! زيد پاسخ داد :\r\nمن بدين خاطر نمىگريم زيرا گمان مىكنم كه تو اين اموال را در عوض مالهايى كه در زمان رسول خدا صلى الله عليه و آله انفاق كرده بودى ، از آنِ خود\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nساخته‌اى . به خدا قسم اگر تو حتّى صد درهم بر مروان بخشش كنى ، اين مبلغ براى او بسيار زياد است . عثمان به وى گفت : كليدها را بگذار و برو تا كسى را به جاى تو پيدا كنم .\r\n\r\nانقلاب قهرآميز\r\nبنى اميّه چنگالهاى خود را در حكومت فرو برده بودند . آنان اموال مسلمانان را تاراج مىكردند و با آنها پايه‌هاى حزب سياسى و نيروى نظامى خويش را استوار مىساختند . نفوذ سياسى آنان در پيش از ظهور اسلام و نيز گستردگى روابطشان با نيروهاى سياسى و نظامى موجود در جزيرة العرب و برخوردارى آنان از تجارب سياسى فراوان و نيز وجود ضعف در برخى از رهبريهاى اسلامى به آنان فرصت مىداد تا به راحتى رشد كنند . همين عوامل سبب شده بود تا آنان از افكار و سنّتها و ارتباطاتشان و بلكه اسكلت رهبرى خود در طى دورانى كه به ظاهر از قدرت بر كنار بودند ، اگرچه گهگاه در آن دخالت مىكردند ، به شدّت محافظت كنند .\r\nآرى ، ابوسفيان رهبر امويّون در دوران جاهليّت ومرشد آنان در روزگار حاكميّت اسلام روزى به ديدار خليفه سوّم رفت ودريافت كه دوروبر او همه از بنى اميّه هستند . وى كه بينايىاش را از دست داده بود از كسى كه در كنارش نشسته بود پرسيد : آيا غريبه‌اى در اين مجلس حضور دارد ؟ چون جواب منفى شنيد و اطمينان يافت ، نكته‌اى را كه در خاطرش خلجان مىكرد برزبان آورد وخطاب به قومش گفت : اى بنى عبدالدار !\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nحكومت‌را دو دستىبگيريد چونان‌كه كودكان توپ‌را مىگيرند . پس سوگند به كسى كه ابوسفيان به او قسم ياد مىكند نه بهشتى است و نه دوزخى !\r\nناگهان على عليه السلام كه در گوشه‌اى از مجلس نشسته بود ، برخاست و به او پرخاش كرد . ابوسفيان در پاسخ گفت : مرا نبايد مورد سرزنش قرار داد بلكه بايد كسى را سرزنش كرد كه مرا فريفت وگفت : در اين جمع بيگانه‌اى حضور ندارد !\r\nهنگامى كه امواج انقلاب بر ضدّ تصرّفات بنى اميّه در روزگار خلافت عثمان اوج مىگرفت ، روزى معاويه كه در حقيقت فرمانده نيروهاى بنى اميّه و در ظاهر والى شام بود به گروهى از مهاجران بزرگ كه على عليه السلام وطلحه وزبير نيز در ميان آنان بودند ، برخورد كرد وبديشان گفت :\r\n« شما خود مىدانيد كه مردم به خاطر دستيابى به خلافت بايكديگر به ستيز برمى خاستند تاآنكه خداوند پيامبرش را برانگيخت و مردم با شاخصه‌هايى همچون سابقه ، قدمت وجهاد از يكديگر متمايز شدند . هر كدام كه به خلافت رسيدند ، فرمان فرمانِ آنان بود و ديگر مردمان تابع آنان بودند و چون آنان با جنگ وستيز درپى دنيا بودند خلافت از آنان گرفته شد وخداوند آن رابه كسان ديگر واگذاشت كه خداوند بر آوردن جانشين تواناست . همانا من در ميان شما پيرى را به جانشينى گماردم پس اگر از او اندرزپذيريد و با وى مدارا كنيد در اين صورت خوش اقبالتر از او باشيد » . « 1 »\r\n\r\n\r\n","description":"","footnote":"\r\n( 1 ) - في رحاب أئمّة اهل البيت ، ج 1 ، ص 343 .\r\n","page_name":" 95 ","page_number":95},
  {"content":"\r\n\r\nحاضران مقصود معاويه را از اين سخنان به خوبى دريافتند . درواقع معاويه آنان را تهديد كرده بود كه اگر عثمان را يارى نكنند به زودى خود وحزبش براصحاب پيامبر خواهند شوريد . ابن ابى الحديد در اين باره چنين مىگويد :\r\nاز آن روز معاويه چنگالهاى خود را در خلافت فروبرد . چرا كه كشتن عثمان ذهن او را به خود مشغول داشته بود . به اين سخن او بنگريد كه مىگويد : چون آنان با جنگ وستيز درپى دنيا بودند ، خلافت راگرفتند وخداوند هم آن رابه كسان ديگر واگذاشت . واو برآوردن جانشين تواناست . مقصود معاويه از جانشين دقيقاً خود اوست . از اين روهنگامى كه عثمان از وى طلب كمك كرد ، دريارى كردن او تعلّل به خرج داد . « 1 »\r\nحزب اموى آمادگى خود را براى ايجاد انقلابى عليه نظام اسلامى وبرپايى حكومت نوين جاهلى كه از دين به عنوان ابزارى جديد براى تحكيم قدرت استفاده مىكرد ، كامل مىنمود .\r\nمردم از هر گوشه و كنار و بويژه از كوفه وبصره و مصر گرد آمدند . از هر كدام از اين شهرها هزار مرد مسلح رهسپار مدينه شدند تا خليفه سوّم را در فشار گذارند . كوفيان خواهان خلافت براى زبير بودند چنان كه بصريان به خلافت طلحه رغبت داشتند . دراين ميان مردم مصر هم هواخواه على عليه السلام بودند .\r\nامام اگر چه با اقدامات عثمان موافق نبود امّا تمام تلاش خود را براى\r\n\r\n\r\n","description":"","footnote":"\r\n( 1 ) - في رحاب أئمّة اهل البيت ، ج 1 ، ص 343 .\r\n","page_name":" 96 ","page_number":96},
  {"content":"\r\n\r\nخاموش كردن اين جريان به كار بست . آن‌حضرت بسيار كوشيد تا اقدامات تباهكارانهء بنى اميّه را اصلاح كند امّا اوضاع آنچنان از هم گسيخته بود كه تلاشهاى آن‌حضرت ثمرى در برنداشت .\r\nحديثى كه در زير نقل مىشود مىتواند به عنوان گواهى بر موضع اصلاح گرايانهء امام على عليه السلام مورد استناد قرار گيرد . به هر تقدير اين حديث نشانگر فشارهاى بنى اميّه بر خليفه سوّم است .\r\nشايد آنان در انتظار وقوع حادثهء ديگرى بودند يا آنكه رهبرى آنان كه در معاويه متجلّى مىشد ، نقشه‌هايى براى كشتن خليفه كشيده بود به اين اميد كه در آينده بتواند با دستاويز قرار دادن قتل عثمان راه خود را براى دستيابى به قدرت هموار سازد .\r\nدر اين حديث آمده است :\r\nشورشگران نامه‌اى به عثمان نگاشتند و وى را به توبه از كردار خود دعوت كردند . و براى او قسم ياد كردند كه هرگز باز نمىگردند و دست از وى بر نمىدارند تا وى حقوق خدايى آنان را بديشان بازپس دهد . عثمان احساس كرد كه اين جماعت در برآورده شدن خواسته‌هاى خود ، بسيار جدّى هستند . از اين رو كسى را درپى على عليه السلام فرستاد . چون امام نزد وى آمد ، عثمان گفت : ابوالحسن ! مىبينى كه مردم چه كرده‌اند ومىدانى كه من نيز چه كرده‌ام . من بر جان خود از اينان بيمناكم . به خدا سوگند آنان را از آنچه كه ناخوش مىدارند معاف مىكنم و آنچه را كه مىخواهند از خود و از ديگران بديشان مىدهم اگر چه در اين راه خونم ريخته شود .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nامير مؤمنان عليه السلام به او فرمود :\r\n« مردم به دادگرى توبيش ازبه قتل رساندنت نيازمندند و من اين جماعت را مىبينم كه جز به راضى شدن خودشان ، خشنود نمى گردند . من بار اوّل بديشان قول دادم كه تو از تمام آنچه كه موجبات نارضايتى ايشان را فراهم ساخته‌اى ، باز گردى . پس آنان را از تو دور و حقشان را مىدهم » .\r\nعثمان گفت : تو را به خدا سوگند هم اينك حق آنان را بده . به خدا قسم من به هر چه كه تو بگويى عمل مى كنم .\r\nعلى عليه السلام به سوى مردم رفت وفرمود :\r\n« اى مردم ! شما درپى حق خويش آمده‌ايد واينك از آن برخوردار گشته‌ايد . عثمان سخنان شما را در بارهء خود واطرفيانش قبول دارد و از تمام آنچه كه شما ناخوش مىداريد ، باز مى گردد » .\r\nمردم گفتار امام را پذيرفتند وتصديق كردند . امّا گفتند : ما اين سخنان را مىپذيريم امّا براى ما از او پيمانى بگير . به خدا قسم ما تنها به سخن بدون عمل راضى نمىشويم .\r\nعلى عليه السلام فرمود : اين پيمان را براى شما خواهم گرفت .\r\nاين روايت چنين ادامه مىيابد كه پس از انعقاد اين معاهده ، نامه‌اى كه از سوى خليفه سوّم ممهور به مُهر خود و خطاب به كار گزارانش بود نگاشته و از خانهء خليفه خارج شد . عثمان در اين نامه كارگزارانش را به كمك خود و كشتن سران مخالفان فرا خوانده بود و به آنان گفته بود كه خود را آمادهء جنگ مىكند ولشكرى بزرگ از بردگان كه از راه خمس به\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nدست آورده بود ، فراهم مى آورد .\r\nشكّ وترديد مخالفان با ديدن اين نامه برانگيخته شد و موجب گشت تا دوباره به سوى عثمان باز گردند و از او خواستار شوند فوراً واليان را از كاربركنار دارد يا آنكه خود از مقام خلافت استعفا دهد . عثمان در مقابل ، نوشتن نامه را انكار وادعا كرد كه اين نامه توطئه‌اى عليه او بوده است .\r\nاگرچه بعيد هم نيست كه عوامل بنى اميّه در خانه عثمان ، اين نامه را به اسم وى نگاشته باشند تا بدين ترتيب نسبت به او ايجاد شكّ وترديد كنند . بدينسان كه فتنه‌اى بزرگ پديد آمد . « 1 »\r\nطوفان هرج ومرج وآشوب وزيدن گرفت وشورشيان بر مدينه تسلّط يافتند . على عليه السلام پس از فرو نشستن شعله‌هاى اين فتنه و كشته شدن عثمان اين واقعه را در دو كلمه خلاصه كرد :\r\n« اگر به كشته شدن عثمان فرمان مىدادم ، جزو قاتلان و اگر از كشته شدن او ممانعت مىكردم ، يار و ياور او تلقّى مىشدم » .\r\nونيز افزود :\r\n« من سبب كشته شدن او را براى شما بيان مىكنم : عثمان خلافت را به انحصار خود در آورد و در آن استبداد به خرج داد و بد كرد كه چنين امرى را برگزيد و در آن استبداد به كار برد وشما نيز بى تابى مىكرديد . پس شما در اين بىتابى بد كرديد وخداى را حكم ثابت‌است دربارهء كسى كه استبداد\r\n\r\n\r\n","description":"","footnote":"\r\n( 1 ) - سيرة الأئمّة الاثنى عشر ، ج 1 ، ص 423 - 425 ، به نقل از تاريخ طبرى ، ج 5 ، ص 112 .\r\n","page_name":" 99 ","page_number":99},
  {"content":"\r\n\r\nبه خرج داد و خود سرى كرد و كسى كه در كشتن او بى تابى نمود » . « 1 »\r\nمىتوان فرمايش حضرت را چنين تفسير كرد كه حكم خداوند در بارهء كسى كه استبداد وخودسرى به خرج داد آن بود كه از اريكهء قدرت به زير كشيده شد و در بسترش به قتل رسيد و حكم وى در بارهء كسى كه بى تابى كرد مثل آن بود كه ميوه‌اى را پيش از رسيدنش چيده باشد كه طبعاً خوردن چنين ميوه‌اى نمى تواند براى او گوارا و لذّت بخش باشد .\r\nبدين گونه حزب اموى بيش از شورشگران از كشته شدن عثمان بهره بردارى كرد . به طورى كه حتّى كسانى كه همواره مردم رابه شورش عليه عثمان ترغيب مى كردند ، خود را از اين ماجرا كنار كشيدند . عايشه ، ام المؤمنين ، كه همواره فرياد مىزد : نعثل - عثمان - را بكشيد كه او كافر شده است ، اينك در صف خونخواهان عثمان جاى گرفته بود . طلحه وزبير نيز كه هر دو عليه عثمان تبليغات به راه مى انداختند و سپاهيانى براى جنگيدن با او گرد مىآوردند اكنون به عنوان هواخواه عثمان ، در صدد انتقام از قاتلان وى بر آمده بودند وعمروبن عاص هم كه حتّى چوپانان را عليه عثمان مى شورانيد ، پس از كشته شدن وى به جمع كسانى پيوست كه ادعاى خونخواهى عثمان را داشتند .\r\nدر صورتى كه اگر آنان همگى به نصايح امام على عليه السلام گوش مىسپردند ، خلافت بدون هيچ خونريزى وآشوب در جايگاه خود آرام و قرار مىيافت .\r\n\r\n\r\n","description":"","footnote":"\r\n( 1 ) - في رحاب أئمّة اهل البيت ، ص 348 .\r\n","page_name":" 100 ","page_number":100},
  {"content":"\r\n\r\n\r\nعلى عليه السلام و دوران امامت\r\n\r\nامام به خلافت برگزيده مىشود\r\nموجهاى اضطراب و پريشانى ، كشتى امّت را هر لحظه از سواحل امنيّت و آسايش به دور مىبرد . مهاجران وانصار كه طلحه و زبير هم در ميان آنان بودند گرد هم آمدند وهمگى بر بيعت با على عليه السلام اتفاق كردند و به سرعت نزد آن‌حضرت آمدند و گفتند : مردم بايد پيشوا وامامىداشته باشند . امام پاسخ داد : مرا در كار شما حاجتى نيست . هركس را كه شما برگزيديد ، من نيز بدان رضايت مىدهم . آن جماعت گفتند : ما جز تو را برنگزينيم واضافه كردند : ما امروز كسى را سزاوارتر از تو به خلافت نمى يابيم . على عليه السلام فرمود : چنين مكنيد . اگر من وزير باشم بسى بهتر از آن است كه امير باشم . آنان در پاسخ گفتند : هرگز ، به خدا چنين نكنيم مگر آنكه با تو دست بيعت دهيم . حضرت فرمود : اين كار بايد در مسجد انجام پذيرد .\r\nزيرا بيعت من نبايد پنهانى ونيز به دور از رضايت مسلمانان انجام گيرد .\r\nمردم امام را تهديد كرده ، گفتند : ما با تو بيعت مىكنيم كه خود مىبينى بر اسلام چه گذشت .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nامام فرمود : « مرا وانهيد و در پى كس ديگرى باشيد . زيرا ما به كارى دست مىزنيم كه رنگها و ابعاد گوناگون دارد دلها در برابر آن تاب نياورند وعقلها زيربار آن نخواهند رفت » . « 1 »\r\nامّا آن‌جماعت گفتند : تو را در اين باره به خدا سوگند مىدهيم . آيا مگر حال‌وروز اسلام‌را نمىبينى ؟ آيا مگر اين‌آشوب‌وفتنه‌را مشاهده نمىكنى ؟\r\nفرمود : من بيعت شما را مىپذيرم و در اين صورت طبق آنچه خود مىدانم با شما رفتار خواهم كرد . « 2 »\r\nآرى ، امام خلافت را نمى پذيرفت زيرا امواج فتنه به بالاترين حدّ خود رسيده بود . آن‌حضرت دوست مىداشت تا وزير و كمك كار آنان باشد تا بدين وسيله در فرو نشاندن آتش فتنه وآشوب از موقعيّت آزادى بر خوردار باشد . امّا نه كسى خود را نامزد خلافت مىكرد و نه كسى به خلافت فردى جز على عليه السلام رضايت مىداد .\r\nاز سويى امام بيعت اهل حل و عقد را بدون كسب رضايت مردم ، براى خلافت ناكافى مىدانست بلكه آن‌حضرت ، انتخاب خليفه تعيين شده از سوى خداوند را حق عموم مردم مىديد از اين رو پيشنهاد كرد كه بيعت با او در مسجد و در برابر چشم مردم انجام پذيرد .\r\nاز ديگر سو آن‌حضرت با آنان شرط كرد كه بر طبق علم ودانش خود\r\n\r\n\r\n","description":"","footnote":"\r\n( 1 ) - نهج البلاغة ، خطبهء 92 .\r\n( 2 ) - نهج البلاغة ، همان خطبه ، ونيز في رحاب أئمة اهل البيت ، ج 2 ، ص 4 ، به نقل از طبرى وابن اثير .\r\n","page_name":" 102 ","page_number":102},
  {"content":"\r\n\r\nرهبرىآنان رابر عهده گيرد و مطابق با سنّت پيامبر صلى الله عليه و آله با آنان رفتار كند ، نه براساس مصالح يارانش و جهل آنها ، و يا فشارهاى نيروهاى سياسى .\r\nعلى عليه السلام دوران خلافت خود را باپى ريزى انقلابى عليه اوضاع فاسد آن زمان آغاز كرد . او تمام نيروى خود را براى مقابله با دشواريهايى كه خلفاى پيش از وى در برابر آنها به زانو در آمده يا متوقف شده بودند ، به كار بست . يكى از بزرگترين دشواريها مقابله با نيروى سياسى فزايندهء بنى اميّه وهم پيمانان آنان كه از بقاياى دوران جاهلى به شمار مى آمدند ، بود .\r\nدر واقع حذف اين جناح از جامعه اسلامى يكى از بزرگترين مأموريتهايى بود كه پيامبر صلى الله عليه و آله خود سنگ اوّل آن را گذاشته بود و پس از وى اصحاب با ضعف و سستى خط آن‌حضرت را دنبال كردند تا آنكه نوبت به خلافت امام رسيد و با آنكه شرايط نامساعدى بر جامعه اسلامى حكمفرما بود آن‌حضرت با عزم راسخ خويش براى اصلاح وضع موجود دست به كار شد .\r\nدر اهميّت شناخت چهرهء پليد بنى اميّه كافى است به قرآن بنگريم كه از آنان به عنوان « شجره ملعونه » « 1 » ياد كرده است . همچنين رسول خدا مسلمانان را نسبت به آنان هشدار داده وفرموده است :\r\n« هر گاه معاويه را بر فراز منبر من ديديد او را بكشيد اگر چه هرگز شما چنين نمىكنيد » .\r\nآنان بزرگترين نيروى سياسى در جزيرة العرب به حساب مىآمدند .\r\n\r\n\r\n","description":"","footnote":"\r\n( 1 ) - سورهء اسراء ، آيهء 60 .\r\n","page_name":" 103 ","page_number":103},
  {"content":"\r\n\r\nپيامبر صلى الله عليه و آله نيز دور و بر ايشان را گرفته بود تا شايد به راه هدايت گام نهند و خود را با شرايط جديد هماهنگ سازند . يا آنكه پيامبر مىخواست شوكت وعظمت اسلام را حفظ كند وآنگاه در فرصتى مناسب ، آنان را از صحنه محو سازد . امّا اكنون موقع اين كار فرا رسيده بود . آنان نه تنها خود را در بوتهء جامعهء اسلامى ذوب نكردند بلكه همواره بر ضدّ نيروهاى مكتبى و اصيل دسيسه چينى مىكردند و در انتظار فرصتى بودند تا كار حكومت اسلامى را يكسره كنند .\r\nبه همين علّت است كه امير مؤمنان خلافت خود را با هجوم بر بنىاميّه و پس گرفتن امتيازات آنان كه به زور از عثمان گرفته بودند ، آغاز كرد .\r\nابن ابى الحديد به نقل از ابن عبّاس روايت كرده است كه على عليه السلام در روز دوّم از خلافتش در مدينه به ايراد خطبه پرداخت و در آنجا فرمود :\r\n« هر زمينى كه عثمان بخشيده و هر مالى كه عطا كرده از مال اللَّه است و بايد به بيت المال باز گردانده شود . زيرا هيچ چيز حق قديم را باطل نمىكند و اگر من آنها را بيابم ، اگر چه كابين زنها شده و يا در شهرها پراكنده گشته باشد ، به بيت المال بازشان مىگردانم . زيرا در عدل وسعتى است و كسى كه حق بر او تنگ مىآيد بداند كه ستم بر او تنگتر شود » . « 1 » على عليه السلام كار گزاران خليفه سابق را كه بر ولايات‌اسلامى حكومت داشتند ، از كار بر كنار كرد . همچنين بر عزل معاويه ، رهبر سياسى ونظامى حزب\r\n\r\n\r\n","description":"","footnote":"\r\n( 1 ) - في رحاب أئمّة اهل البيت ، ج 2 ، ص 11 .\r\n","page_name":" 104 ","page_number":104},
  {"content":"\r\n\r\nاموى ، بسيار پافشارى نمود . در واقع معاويه دوست داشت تا آن‌حضرت مانند خلفاى گذشته وى را به عنوان والى شام همچنان در مقام خود ابقا كند تا شايد از اين راه براى تحكيم نفوذ حزب خود در حكومت ، فرصت ديگرى بيابد .\r\nاز بين بردن معاويه وحزب اموى بزرگترين مسئوليّت امام به شمار مىآمد ورسول خدا خود در بيانى به آن‌حضرت تأكيد كرده بود كه وى بايد در ادامهء خط رسالت ، با حذف نيروهاى جاهلى وبقاياى آن ، به تكميل هدف پيامبر همّت گمارد . روزى پيامبر به آن‌حضرت فرمود :\r\n« تو بر سر تأويل و تفسير قرآن با بنىاميه خواهى جنگيد چنان كه ما بر سر تنزيل آن با ايشان پيكار كرديم » .\r\nياران روشن نگر رسول خدا نيز تماماً نسبت به اين وظيفهء الهى كه تحقّق آن برايشان واجب بود ، آگاهى داشتند وعلى نيز براى تحقّق اين اهداف مسئوليّت خطير خلافت بر مسلمانان را عهده دار شد . وى نهايت كوشش خويش را براى تحقّق يكى از دو امر زير به كار بست :\r\n1 - بيرون راندن بقاياى نظام جاهلى از صحنه جامعه و اقامهء عدل اسلامى در آن .\r\n2 - افشاى اين نيروى جاهلى ورسوا كردن آن وايجاد حركتى مكتبى به منظور نابودى اين نيرو و جلوگيرى از تحقّق كامل اهداف ومقاصد آن .\r\nاز آنجا كه شرايط براى تحقّق هدف نخست مساعد نبود ، بالطبع تمام تلاشها در جهت تحقّق هدف دوّم به كار گرفته شد . بدين ترتيب در ميان امّت پرچمدارانى مكتبى ظاهر شدند كه مبارزه با بنىاميّه را\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nسر لوحهء كار خود قرار داده بودند به طورى كه توانستند آنان را كاملًا از صحنهء جامعه بيرون برانند و بنى اميّه هم بدون آنكه بتوانند به هدف اصلى واساسى خود كه همان باز گرداندن مردم به جاهليّت بود ، دست يابند از عرصهء جامعه حذف شدند . روايت زير مىتواند نشانگر گوشه‌اى از اهداف پليد معاويه باشد .\r\nپس از آنكه معاويه به خلافت رسيد ، روزى به بانگ اذان گوش سپرده بود . عدّه‌اى از خواص وى نيز در مجلس او حاضر بودند . چون مؤذن به عبارت « اشهد أنَّ محمّداً رسول اللَّه » رسيد ، معاويه در خشم شد . يكى از كسانى كه در مجلس حضور داشت ، از علّت خشم معاويه پرسيد .\r\nمعاويه پاسخ داد : ابو بكر حكومت كرد و رفت و مردم در بارهء او مىگويند خدا ابو بكر را رحمت كند . همچنين ابو عدى حكومت كرد و رفت و مردم پس از حكومتش گفتند : خدا عمر را بيامرزد . امّا اين ابن ابى كبشه ( پيامبر صلى الله عليه و آله ) راضى نشد مگر آنكه نام خود را قرين نام خدا كرد .\r\nنه ، به خدا قسم كه او بايد نيست و نابود شود .\r\nهمچنين يزيد ، فرزند فاسد معاويه اين شعر را مىسرود : بنى هاشم با حكومت بازى كرد و در واقع نه خبرى آسمانى آمد و نه وحى نازل شد .\r\nبدين علّت امير مؤمنان عليه السلام استراتژى خود را تا آنجا كه در توان داشت ، بر اساس حذف حزب اموى از صحنه جامعه قرار داد .\r\n\r\nستيز با دشمنان دين\r\nانقلاب ياوران حق ، همچون هر انقلاب اصيل ديگرى با سه جبهه\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nرويارو گرديد :\r\n1 - بقاياى دوران گذشته .\r\n2 - فرصت طلبان .\r\n3 - تندروها .\r\nفرصت طلبان ، همان كسانى هستند كه انقلاب را در روزهاى اوج يارى مىكنند و انتظار دارند كه خود رهبرى آن را به دست گيرند يا دست كم مطامع سياسى خود را با نام مشاركت در انقلاب بر آورده سازند . امّا اينان همين كه با هوشيارى و بيدارى رهبرى انقلاب رو به رو شوند ، تغيير موضع داده با انقلاب به ستيز و مبارزه بر مىخيزند و البته در برابر آن تاب ايستادگى هم ندارند . در واقع نيروى اين گروه در مكر و نفاق آنان نهفته است . و چون مكر و نيرنگ و نفاق آنان بر ملا شود ، فوراً سُست مىشوند و از ميدان مى گريزند .\r\nطلحه و زبير و همفكران آنان در زمره اين گروه به حساب مى آيند .\r\nاينان با خليفه سوّم به مبارزه برخاستند و خود را شايسته خلافت مىديدند يا دست كم انتظار داشتند كه آنان هم بهره اى از خلافت ببرند . امّا چون گرايش مردم به امام را ديدند ، موقتاً در برابر اين طوفان سر فرود آوردند و با وى دست بيعت دادند . حتّى آنان براى آنكه بعداً بتوانند از خلافت سهمى ببرند ، اولين كسانى بودند كه در بيعت با على عليه السلام از ديگران سبقت گرفتند . امّا دريافتند كه امام با دست اندازى به ستم ، خواهان گرفتن حق نيست و به آروزى طلحه و زبير مبنى بر گرفتن امارت كوفه\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nوبصره وقعى نمى نهد . چرا كه مىدانست هريك‌از آنان در اين‌دو شهر پيروان و هوا خواهانى دارند . بدين ترتيب طلحه و زبير بر اميرمؤمنان شوريدند و بيعت او را زير پا نهادند و به خونخواهى كسانى برخاستند كه خود آنها را كشته بودند ! آنان همچنين ادعا كردند كه ولى دم خليفه سوّم هستند . بدين گونه گناه بزرگى مرتكب شدند و آتش فتنه و جنگ را در ميان مسلمانان شعله ور ساختند . در واقع جنگى كه اينان آن را شعله‌ور كردند ، نخستين جنگ خونبار ميان مسلمانان محسوب مىشود .\r\n\r\nجنگ جَمَل\r\nابو بردة بن عوف ازدى از كسانى بود كه از يارى امام در كوفه امتناع ورزيد . هنگامى كه على عليه السلام فاتحانه از بصره بازگشت ، متخلفان را به باد نكوهش گرفت و فرمود :\r\n« بدانيد كه مردانى از شما ، از يارى من باز نشستند پس من نكوهشگر و خوار كننده ايشانم و شما نيز بايد از آنان كناره گيريد و سخنانى بديشان گوييد كه ناپسندشان آيد تا سرزنش شوند و بدين وسيله حزب اللَّه هنگام آشفتگى و تفرقه باز شناخته شوند » .\r\nسپس ابو برده برخاست و پرسيد : امير مؤمنان ! آيا كسانى را كه پيرامون عايشه كشته شده بودند و نيز زبير و طلحه را ديدى ؟ آنان به چه گناهى كشته شدند ؟\r\nامام پاسخ داد : آنان پيروان و كارگزاران مرا كشتند و ربيعه عبدى ،\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nرحمة اللَّه عليه ، را به همراه گروهى از مسلمانان به قتل رساندند . گفتند :\r\nپيمان شكنى نمىكنيم چنان كه شما پيمانتان را شكستيد و گفتند : فريب پيش نمىگيريم چنان كه شما پيش گرفتيد . پس بر آنان يورش بردند و همه آنان را از پاى در آوردند . من از آنان خواستم قاتلان برادرانم را به من معرفى كنند تا آنان را در مقابل بكشم سپس قرآن در ميان ما حكم كند . امّا آنان از اين خواسته سر باز زدند و با من به جنگ آمدند در حالى كه بيعت من و خون نزديك به هزار نفر از طرفدارانم به گردن ايشان بود ، من نيز آنان را در مقابل اين كردار ناپسند كشتم .\r\nآنگاه امام پس از اين بيانات از ابو برده پرسيد :\r\nآيا تو در اين باره ترديد دارى ؟\r\nابو برده پاسخ داد :\r\n« من در اين باره ترديد داشتم امّا اكنون دانستم و خطاى آنان بر من آشكار گرديد . و تو هدايت شده اى و بدرست اقدام كرده اى » . « 1 »\r\nبدين ترتيب امام جنايات پيمان شكنان را بطور خلاصه بيان فرمود .\r\nبار ديگر ، هنگامى كه سپاهيان آن‌حضرت ، و اهل جمل و بصره با يكديگر روياروى شدند ، آن‌حضرت طلحه و زبير را خواست و بديشان فرمود :\r\n« به جان خودم شما سلاح و اسب و سپاه فراهم آورده ايد . اگر براى آنچه مهيا كرده‌ايد نزد خداوند عذر و دليلى داريد ، پس از خدا بترسيد\r\n\r\n\r\n","description":"","footnote":"\r\n( 1 ) - في رحاب أئمّة اهل البيت ، ص 54 .\r\n","page_name":" 109 ","page_number":109},
  {"content":"\r\n\r\nو همچون زنى نباشيد كه رشتهء خود را پس از تابيدن محكم از هم گسست .\r\nآيا مگر من برادر دينى شما نيستم كه شما خون مرا محترم شماريد و من نيز خونتان را محترم شمارم ؟ پس آيا حادثه اى رخ داده كه شما ريختن خون مرا روا مى داريد ؟ ! »\r\nهمچنين امام فرمود :\r\n« در آن روز خداوند جزاى حق آنان را بدهد و آنان مى دانند كه خداوند حق و آشكار كننده است . اى طلحه ! آيا تو خون عثمان را مطالبه مى كنى ؟ خداوند كشندگان عثمان را لعنت كند . طلحه تو همسر رسول خدا را براى جنگ بيرون آورده اى در حالى كه همسر خويش را در خانه بگذاشته‌اى ! آيا مگر تو با من بيعت نكردى ؟ ! » « 1 »\r\nآنگاه امام برخى از مواضع زبير را در ركاب رسول خدا به ياد او آورد .\r\nزبير از ميدان جنگ دورى گرفت . چون زبير راه مدينه را در پيش گرفت « ابن جربوز » به تعقيب وى پرداخت و او را كشت و شمشير او را براى امام آورد .\r\nعلى عليه السلام شمشير زبير را گرفت و آن را در دست چرخاند و فرمود :\r\n« چه‌دشواريها كه با اين شمشير از پيش روى رسول خدا برداشته شد » .\r\nابن جربوز گفت : اى امير مؤمنان جايزه من در قبال اين كار چيست ؟\r\nآن‌حضرت فرمود از رسول خدا شنيدم كه مى فرمود :\r\n« كشنده فرزند صفيه ( زبير ) را به آتش نويد بخش » .\r\n\r\n\r\n","description":"","footnote":"\r\n( 1 ) - فى رحاب أئمّة اهل البيت ، ص 38 .\r\n","page_name":" 110 ","page_number":110},
  {"content":"\r\n\r\nسالها بعد همين ابن جربوز همراه با خوارج نهروان به روياروئى امام آمد و در همان نبرد به قتل رسيد . « 1 »\r\nاز خواندن برگهاى تاريخ در مىيابيم كه زبير و طلحه و عايشه هر يك در حركت خود ترديد داشتند و هر كدام از آنها بارها تصميم گرفتند از اين جنگ منصرف شوند . امّا دستى پنهان ، هر بار عزم آنان را تجديد مى كرد و از نو آنان را به قلب فتنه سوق مى داد !\r\nطلحه به بصره آمد و براى مردم سخنرانى كرد و آنان را به خلع امام از خلافت تشويق نمود . مردم از وى پرسيدند : ابو محمّد ! نامه هايى كه از سوى تو به ما مى رسيد غير از اين بود كه اكنون مى گويى ! طلحه خاموش شد و جوابى نيافت و زبير را براى سخنرانى پيش فرستاد .\r\nعايشه نيز در مسير حركت خود به بصره با چاه آبى به نام « حوأب » رو به رو گشت . سگهاى اطراف اين چاه به وى پارس كردند . عايشه پرسيد : نام اين چاه چيست ؟ گفتند : حوأب . ناگهان عايشه بانگ برداشت و بر بازوى شترش زد و آن را خوابانيد و سپس گفت : به خدا سوگند : به خدا سوگند من مصداق حديث سگهاى حوأب هستم . مرا باز گردانيد . مرا باز گردانيد .\r\nبدين سبب عايشه و همراهانش يك شبانه روز در كنار چاه حوأب اردو زدند . امّا عبداللَّه بن زبير حيله‌اى به كار بست و چهل نفر و بنابر قولى ديگر پنجاه نفر از باديه نشينان را حاضر كرد و بديشان رشوه داد تا نزد\r\n\r\n\r\n","description":"","footnote":"\r\n( 1 ) - فى رحاب أئمّة اهل البيت ، ص 39 ، به نقل از ابن ابى الحديد .\r\n","page_name":" 111 ","page_number":111},
  {"content":"\r\n\r\nعايشه گواهى دهند كه نام اين چاه حوأب نيست . « 1 »\r\nهمچنين هنگامى كه زبير قصد كناره گيرى از اين جنگ را داشت ، بار ديگر عبد اللَّه بن زبير پا به صحنه مى گذارد و با فريب دادن پدرش وى را به ميدان نبرد باز مى گرداند . نقش عبداللَّه در اين ميان همچون نقش محمّد بن طلحه بود . مروان بن حكم نيز گاه به گاه وارد صحنه مى شد و بر ادامه جنگ تبليغ و تشويق مىكرد .\r\nبدين ترتيب مى توان از دستهاى پنهانى در پشت شخصيّتهاى ظاهرى جنگ جمل پرده برداشت . اين دستها نشان از هم پيمانى بنى اميّه با برخى از كسانى كه در حكومت طمع بسته بودند داشت . اينان در واقع با پنهان شدن در پشت چهره‌هاى ظاهرى جنگ جمل ، خود را از چشمها پنهان مى داشتند . و با خود مى گفتند : اگر اينان در اين جنگ به پيروزى دست يابند ، همان امتيازاتى كه در عهد خلافت عثمان از آنها برخوردار بوديم باز هم از آنها برخوردار خواهيم شد ، امّا اگر اينان در اين جنگ شكست بخورند ما به يك تير دو نشان زده ايم . زيرا از يك طرف از سوى مهاجران و انصارى كه براى خلافت دل بسته اند و هر يك ديگرى را براى خلافت تأييد مىكند ، آسوده خاطر مى شويم و از طرف ديگر هيبت آنان در ميان مسلمانان فرو مى ريزد و مردم آنها را كسانى مى پندارند كه در پى برآورده ساختن مصالح و منافع شخصى خويشند .\r\nبدين ترتيب مى توانيم علّت همگامى حزب اموى را در كنار طلحه\r\n\r\n\r\n","description":"","footnote":"\r\n( 1 ) - في رحاب أئمّة اهل البيت ، ص 25 .\r\n","page_name":" 112 ","page_number":112},
  {"content":"\r\n\r\nو زبير و عايشه كه از شديدترين تحريك كنندگان مردم بر ضدّ عثمان و مقدّم داشتن بنى اميّه در حكومت و ثروت توسّط او به شمار مى آمدند ، تفسير كنيم .\r\nمردم با شگفتى مىپرسيدند آيا جنگ طلبان آهنگ بصره را كرده‌اند ومىخواهند انتقام خون عثمان را از بصريان بگيرند و به خاطر عثمان با آنها بجنگند ؟ !\r\nطبرى به سند خود از مغيرة بن اخنس روايت كرده است كه گفت :\r\nسعيد بن عاص ، در ذات العرق با مروان بن حكم و يارانش رو برو شد و از آنان پرسيد : به كجا مى رويد در حالى كه خون بهاى شما بر شتران سوارند .\r\n( ابن اثير گويد : منظور وى عايشه و طلحه و زبير بود ) . اينان را بكشيد و آنگاه به خانه هايتان باز گرديد و يكديگر را به قتل نرسانيد . امّا مروان و يارانش پاسخ دادند : ما مىرويم تا شايد همه قاتلان عثمان را بكشيم . « 1 »\r\nشايد اينان در پايان سخنانشان اشاره كرده باشند كه هدف آنها از اين حركت درهم كوبيدن عدّه‌اى به دست عدّه‌اى ديگر بود تا مگر بدين ترتيب از آنان خلاص شوند . براى تأييد اين نظر مى توان از روايتى كه ابن اثير نقل كرده است ، استفاده نمود . وى مىگويد : مروان بن حكم تيرى به سوى طلحه انداخت و آن تير به پاى طلحه خورد و او را كشت ! « 2 »\r\nاميرمؤمنان على عليه السلام در چندين خطبه به سرشت اين جنگ اشاره كرده\r\n\r\n\r\n","description":"","footnote":"\r\n( 1 ) - في رحاب أئمّة اهل البيت ، ص 22 .\r\n( 2 ) - همان مأخذ ، ص 42 .\r\n","page_name":" 113 ","page_number":113},
  {"content":"\r\n\r\nو بيان داشته بود كه تا ديروز قريشيان كه در سنگر كفر بودند ، در مقابل اسلام ايستادند و جنگيدند و امروز نيز آنان به خاطر همان هدف در حالى كه فريب خورده و شيفتهء قدرت شده اند با او سر جنگ دارند .\r\nشيخ مفيد مى نويسد : چون امام در ربذه فرود آمد ، دنبالهء حاجيان با آن‌حضرت رو برو شدند و گرد وى را گرفتند تا سخنى از او بشنوند . امام در خيمه خود بود . ابن عبّاس گويد : من نزد آن‌حضرت رفتم و ديدم كه نعلين خود را وصله مى زند . عرض كردم : ما به اينكه ، تو كار ما را سروسامان دهى بيشتر نيازمنديم تا اين كارى كه اكنون بدان مشغولى . امّا او پاسخى نداد تا آنكه از كار خود فارغ شد سپس آن را كنار لنگه ديگر كفش قرار داد و از من پرسيد : قيمت اين يك جفت نعلين چقدر است ؟\r\nگفتم : ارزشى ندارند . پرسيد : با همين بى ارزشى ؟ گفتم : كمتر از يك درهم مى ارزند . آنگاه امام فرمود :\r\n« به خدا سوگند اين يك جفت نعلين در نزد من بيش از خلافت بر شما دوست داشتنى است مگر آنكه من در اين خلافت حقى را استوار و يا باطلى را دفع كنم » .\r\nابن عبّاس گويد : به آن‌حضرت عرض كردم حاجيان گرد آمده‌اند تا به سخنانت گوش فرا دهند آيا به من اجازه مىدهى كه با آنان سخن گويم اگر نيك گفتم از آنِ تو و اگر بد گفتم به حساب خودم باشد . گفت : نه . خودم با آنان سخن خواهم گفت . سپس دستش را بر سينه من نهاد - او دستى ستبر داشت - كه سينه‌ام را به درد آورد سپس برخاست . جامهء او را گرفتم\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nو گفتم : تو را به خدا سوگند مراعات خويشاوندى را در بارهء من بفرما .\r\n( گويا ابن عبّاس از اين بيم داشت كه على عليه السلام سخنانى بگويد كه حاجيان را خوش نيايد ) .\r\nآن‌حضرت فرمود : مرا سوگند مده . آنگاه از چادر بيرون رفت . حاجيان بر او گرد آمدند آن‌حضرت خداى را ستود و ثنا گفت و آنگاه فرمود :\r\n« خداى تعالى محمّد صلى الله عليه و آله را برانگيخت در حالى كه در ميان عرب نه كسى بود كه كتابى بخواند و يا نبوّتى ادعا كند . آن‌حضرت مردم را بدانچه وسيلهء رستگاريشان بود ، رهنمايى فرمود به خدا سوگند من نيز همواره در ميان كسانى بودم كه هدايتشان مىكرد نه دگرگون شدم و نه تغيير يافتم و نه خيانتى مرتكب گشتم تا آنكه همهء دشمنان دين پشت كرده بگريختند . مرا با قريش چكار ؟ به خدا سوگند ، من با آنان در زمانى كه كافر بودند جنگيده‌ام وامروز نيز كه راه فتنه و فساد را درپيش گرفته‌اند باز هم با آنان مىجنگم و اين راهى كه مىروم بر اساس عهد و پيمانى است كه در اين باره با من شده است . هشدار مىدهم كه من به خدا سوگند مىخورم تا باطل را چنان بشكافم كه حق از درون آن برون آيد قريش با ما كينه جويى نمى كند جز بدين خاطر كه خداوند ما را بر آنان برگزيده است و ما آنها را به زير فرمان خود كشيده‌ايم » .\r\nآنگاه اين دو بيت را خواند :\r\n1 - به جان خودم سوگند گناه است كه تو شير خالص را بنوشى و سر شير يا خرماى بى هسته بخورى .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\n2 - حال آنكه ما بوديم كه اين بلند مرتبگى را به تو داديم و گرنه تو خود مرتبه‌اى نداشتى و ما بوديم كه گرداگرد تو اسبان كوتاه مو و نيزه‌ها را فراهم آورديم . « 1 »\r\nبدينسان قريشى كه همواره رؤياى حكومت عرب را در سر مىپروراند هم به دين تظاهر كرد و هم جنگى عليه آن به راه انداخت و نيروى ويرانگر خويش را در اين راه كاملًا به كار گرفت و از ضعف خليفه سوّم استفاده كرد و برخى از ياران پيامبر و مناديان دعوت آن‌حضرت را فريفت و آتش طمع آنان نسبت به خلافت بر مسلمانان را شعله ور ساخت .\r\nكسانى كه جذب نيرنگ قريش شدند ، در واقع فاقد بينشى روشن در بارهء شناخت جريانات آن دوره بودند .\r\nطلحه كه توقع داشت پس از خليفه دوّم به خلافت برسد بصريان را بر ضدّ عثمان مى شورانيد و آنان را به كشتن عثمان تشويق مى كرد . او خود به بصره آمد و منادى اش بانگ زد : هر كس ، شخصى از جنگجويان را در اختيار دارد بايد او را به ما تحويل دهد . پس چون جنگجويان را به دست ايشان سپردند ، همهء آنها را از دم تيغ گذراند و جز شمار اندكى از آنان از اين حادثه جان سالم به در نبردند . « 2 »\r\nآرى اين همان طلحه است كه تا ديروز آنان را رهبرى مىكرد و امروز در جناح مقابل آنان قرار گرفته است و آنها را مىكشد ! آيا براستى اين\r\n\r\n\r\n","description":"","footnote":"\r\n( 1 ) - في رحاب أئمّة اهل البيت ، ص 24 .\r\n( 2 ) - همان مأخذ ، ص 31 .\r\n","page_name":" 116 ","page_number":116},
  {"content":"\r\n\r\nشگفت آور نيست ؟ ! آرى ، طلحه نيز تا ديروز رئيس و رهبر آنان بود امّا امروز در شمار عوامل بنى اميّه در آمده است و حزب اموى به دست خود او ، وى را از صحنه جامعه بيرون راند . اميرمؤمنان در وجوب جنگ با آنان هيچ گمان و ترديدى به خود راه نداد زيرا سرشت و اهداف پليد آنان را به خوبى دريافته و از طرفى پيامبر او را از وقوع اين ماجرا آگاه كرده و به او فرموده بود كه در آينده با پيمان شكنان در جنگ خواهد شد .\r\nآرى امام در راه بيدارى مردم دشواريهاى فراوانى متحمّل شد و اگر مهاجران و انصار با بصيرت ، براى دفع اين فتنه در كنار او نبودند و وى را با همان نيرو و قوّتى كه رسول خدا صلى الله عليه و آله را يارى كردند ، مدد نمى رساندند چه بسا كه قريش با توسّل به نيرنگها و نيروها و تعصبّات خود خطرى واقعى عليه بقاى اسلام به وجود مىآورد .\r\nآنگاه‌امام‌به سپاه كوفه كه كشور ايران را فتح كرده بودند ، دستور داد كه درهمانجا بمانند و از مرزهاى اسلام پاسدارى كنند و براى فتح سرزمينهاى جديد سپاهيانى به اين سوى و آن سوى گسيل دارند . امام از اين جهت سپاه كوفه را براىاجراى اين مهم برگزيد كه مىدانست در ميان آنان تعدادى از ياران بابصيرت پيامبر ونيز شمارى از فقها و قرّا يافت مىشوند . آن‌حضرت در ملاقات خود با اين سپاه در ناحيه ذى قار بديشان فرمود :\r\n« اى مردم كوفه ! شما از گرامىترين مسلمانان و ميانه‌روترين ايشان و پر سهم ترين آنان در اسلام و نيكوترين عرب در سواركارى و تيراندازى هستيد . شما از ديگر اعراب به پيامبر و خاندان او بيشتر دوستى مى ورزيد\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nو من با اعتماد به شما ، پس از تكيه بر خدا ، براى فداكاريهايى كه در قبال نقض پيمان طلحه و زبير و سرپيچى ايشان از من و گرايش آنان به عايشه براى ايجاد فتنه و آشوب از خود نشان داديد به سويتان روانه گشتم » . « 1 »\r\nاعراب كوفى در دوره‌هاى بعد همچنان محبّت و گرايش خود را به خاندان پيامبر از دست ندادند و خط مبارزاتى آنان عليه امويّون را ادامه دادند تا آنكه سرانجام خداوند طومار عمر حكومت بنى اميّه را در روزگار خلافت آل عبّاس در هم پيچيد .\r\nهنگامى كه امام سپاه خود را بسيج كرد همراه با آنان عازم بصره شد و بدان شهر گام نهاد . آن‌حضرت در بصره خطبه‌اى مهم ايراد كرد و در آن به تبيين مشروعيّت نبرد با ناكثان ( پيمان شكنان ) پرداخت . على عليه السلام در اين سخنرانى استراتژى خود را در اين جنگ مطرح كرد و فرمود :\r\n« بندگان خدا ! به پا خيزيد براى جنگ با اين مردمان با سينه‌هايى ستبر در جنگ . چون ايشان بيعت مرا شكستند و كارگزارم ابن حنيف را پس از كتك‌بسيار ورنج وآزار سخت از بصره بيرون كردند وسبابجه را كشتند و حكيم بن جبله عبدى را كشتند و نيز مردان شايستهء ديگر را از پاى در آوردند سپس در پى تعقيب دوستداران من بر آمدند و آنان را در پناه هر ديوار و زير هر سقفى كه ديدند ، گرفتند و پس از چند روز گردن زدند .\r\nايشان را چه شده است . خداوند بكشتشان به كجا مىروند ؟ به سوى آنان به پا خيزيد و بر آنان سخت گيريد و بر آنان حمله كنيد در حالى كه بردبار\r\n\r\n\r\n","description":"","footnote":"\r\n( 1 ) - في رحاب أئمّة اهل البيت ، ص 35 .\r\n","page_name":" 118 ","page_number":118},
  {"content":"\r\n\r\nو در پى پاداش هستيد . مىدانيد كه شما هماورد و كشندهء آنانيد و خود را براى نيزه انداختن و شمشير زدن و مبارزه با همتايان خويش آماده كرده‌ايد .\r\nهر يك از شما كه خود را در برابر دشمن دليرتر ديد و از يكى از برادرانش سُستى و ضعف مشاهده كرد ، بايد از آن برادرش كه شجاعت او ، از او كمتر است ، دفاع كند همان گونه كه از خويشتن دفاع مىكند زيرا اگر خدا خواسته بود او را نيز مانند همرزمش دلير و شجاع مىگردانيد » . « 1 »\r\nبرخورد امام عليه السلام با پيمان شكنان همچون برخورد وى با كافران نبود .\r\nبلكه آن‌حضرت اصحابش را از آغاز كردن جنگ بازداشت و پس از آنكه اصحاب جمل ، اردوگاه امام را زير تيرهاى پياپى و بسيار خود گرفتند ياران وى به آن‌حضرت شكايت كرده ، گفتند : اى اميرمؤمنان ! اردوگاه ما پر از تيرهاى آنان است . امّا على عليه السلام به آنان اجازهء مقابله نداد تا آنكه يكى از افراد خود را با قرآن به سوى سپاه بصريان فرستاد تا آنان را به حكميّت قرآن فرا خواند ، امّا دشمنان او را كشتند . پس از اين ماجرا امام فرمان نبرد را صادر كرد .\r\nجنگ سه روز ادامه يافت و ياران پيامبر ، از مهاجران و انصار ، قهرمانيهايى از خود نشان دادند كه در زمان پيامبر به سبب بروز چنان شجاعتهايى شهرت يافته بودند . آنان در لشكرى موسوم به « كتيبة الخضراء » جمع آمده بودند كه فرماندهى آن را مولا و امير آنان يعنى\r\n\r\n\r\n","description":"","footnote":"\r\n( 1 ) - في رحاب أئمّة اهل البيت ، ص 37 .\r\n","page_name":" 119 ","page_number":119},
  {"content":"\r\n\r\nعلى عليه السلام بر عهده داشت .\r\nو در روز آخر جنگ بر شترى كه پرچم ناكثان به روى آن بود ، حمله كرد . چون شتر بر زمين افتاد تمام دشمنان تار و مار شدند و جنگ با پيروزى امام پايان يافت . جارچى آن‌حضرت در پى اين پيروزى ، به دستور امام بانگ برداشت كه : فراريان را تعقيب نكنيد و مجروحان را نكشيد و به خانه‌ها گام ننهيد و سلاح و لباس و وسايل دشمنان را برنداريد هر كس سلاح به زمين گذارد و نيز هر كس كه در خانه‌اش را ببندد در امان است .\r\nپس از فرو نشستن آتش جنگ ، على عليه السلام به طرف عايشه تنها رهبر زندهء مخالفان رفت . صفيه دختر حارث كه فرزند خود را در اين جنگ از دست داده بود ، به استقبال امام آمد و به آن‌حضرت گفت :\r\nاى على ! اى قاتل دوستان ! اى از هم پاشندهء جمع ! خداوند فرزندانت را يتيم كند چنان كه تو فرزندان عبداللَّه ( پسرش ) را يتيم كردى .\r\nامام به سخنان او اعتنايى نكرد و از كنار او گذشت . سپس نزد عايشه رفت بر او سلام داد و در كنار او نشست . عايشه زبان به پوزش گشود و گفت : من كارى نكردم . چون امام از نزد عايشه بيرون آمد ، دوبارهء صفيه سخنان زشت خود را بر زبان راند امّا آن‌حضرت به او توجّه نكرد ولى در حالى كه به برخى از خانه‌ها اشاره مىكرد ، گفت : بدان كه اگر مىخواستم ، مىتوانستم درِ اين خانه‌ها را بگشايم و كسانى را كه در آن پناه گرفته اند ، بكُشم . سپس درِ اين يك خانه را باز كنم و كسانى را كه در\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nآنند بكشم و همينطور آن خانهء ديگر را .\r\nگروهى از جنايتكاران از جمله مروان بن حكم و عبداللَّه بن زبير به عايشه پناه برده بودند . امّا امام از كشتن آنان چشم پوشيد . يكى از مردان قبيله ازد در حالى كه به صفيه اشاره مىكرد ، به امام گفت : به خدا سوگند اين زن نبايد با ما چنين درشتى كند . امام در خشم شد و فرمود :\r\n« خاموش ! نه حرمتى را بدر و نه داخل خانه‌اى شو و زنى را به آزار مگير اگر چه ناموس شما را ناسزا گويند و فرمانروايان و شايستگانتان را سبكسر بخوانند كه ضعيف و ناتوانند ما پيش از اين به خويشتن دارى در برابر آنان دعوت شده بوديم با آنكه آن زنان مشرك بودند » . « 1 »\r\nبدين سان على عليه السلام به يارانش آموخت كه چگونه با نرمى با دشمنانشان رفتار كنند با آنكه رودهايى از خون در ميان آنان جارى شده بود ، آنگاه امام به بيت المال رفت و آنچه در آن بود به يكسان ميان سربازانش تقسيم كرد و به هر يك از آنان پانصد درهم داد و خود نيز همچون يكى از آنها پانصد درهم برداشت . آنگاه عايشه را با مركب و توشهء كافى مجهز كرد و به سوى مدينه رهسپارش نمود . امام چهل زن معروف بصرى را براى همراهى عايشه انتخاب كرد و آنان را همراه محمّد برادر عايشه كه يكى از نزديكترين ياران على عليه السلام بود ، به مدينه فرستاد . آنگاه ابن عبّاس را به جانشينى خود در بصره گماشت و عهدنامه‌اى براى او نوشت و در آن فرمود : راغبان ايشان را با عدالت و انصاف و احسان بر آنان راضى نگه دار\r\n\r\n\r\n","description":"","footnote":"\r\n( 1 ) - في رحاب أئمة اهل البيت ، ص 55 .\r\n","page_name":" 121 ","page_number":121},
  {"content":"\r\n\r\nو ترس را از دلهايشان بزداى .\r\nسپس امام عليه السلام به فرماندهان سپاهش نامه‌اى نوشت و در آن حد و مرزهاى حكومت خود را مشخص فرمود :\r\n« آگاه باشيد كه حق شما بر من آن است كه رازى را از شما پنهان ندارم مگر در جنگ و كارى را بدون صلا حديد و راى شما انجام ندهم مگر در حُكم و حقّى را كه مربوط به شماست از جايگاهش به تعويق نيندازم و بدون تمام كردنش از آن دست برندارم و اينكه شما در اجراى حق نزد من يكسان باشيد » . « 1 »\r\nآن‌حضرت در حالى كه در اين جنگ به پيروزى دست يافته بود ، به كوفه بازگشت . وى از رفتن به قصر الاماره خوددارى كرد و به جاى آن به خانه جعدة بن ابى هبيره مخزومى ، فرزند خواهرش ام هانى رفت و دربارهء قصر الاماره فرمود : اين قصر هلاكت و رنج است مرا در آن فرودمياريد .\r\n\r\nصفّين : فرازى حسّاس\r\nفرا روى امام عليه السلام هر لحظه گردنه‌اى صعب العبور نمايان مىشد ، و آن كس كه مىخواست عدالت را بر پاى دارد و احكام الهى را جارى سازد ناگزير مىبايست آنها را در نوردد .\r\nمعاوية بن ابى سفيان رهبر مرتدان جاهلى مَنش تمام كينه ورزان به\r\n\r\n\r\n","description":"","footnote":"\r\n( 1 ) - نهج البلاغة ، نامهء 50 .\r\n","page_name":" 122 ","page_number":122},
  {"content":"\r\n\r\nاسلام و انتقامجويان و تفاله‌هاى دوران گذشته را عليه امام بسيج كرد و تمام كسانى كه چشم طمع به حكومت اسلامى داشتند و نيز زر دوستان پولدار به آنان پيوستند . معاويه مقر خود را در شام قرار داده بود . وى پس از مرگ برادرش ، يزيد بن ابىسفيان ، فرمانده سپاهيان شام از سوى عمر به ولايت شام منصوب شده بود . هدف عمر از اين اقدام چيزى جز جلب رضايت بنى اميّه نبود و بنى اميّه قدرت سياسى و نظامى به شمار مىآمدند كه بيشتر دست در دست هم داشتند و مشغول توطئه عليه دين خدا بودند .\r\nسران حزب اموى بر اين گمان بودند كه شام مُلك خالص آنان و تا ابد در اختيار ايشان است بنابراين تمام نيروهاى نظامى خود را در آن ديار متمركز ساختند . آنان تصور نمىكردند كه هيچ حاكمى روزى به خود جرأت دهد و ولايت شام را از آنان باز پس گيرد . حتّى دوّمين خليفه نيرومند ، عمر ، از آنچه در شام مىگذشت چشم مىپوشيد . او در خصوص پاگيرى و تقويّت حزبى مخالف با اسلام سهل انگارى به خرج مىداد و همواره شام را از قوانين سخت و خشن خود معاف مىكرد . در زمانى كه عمر قوانينى از قبيل « از كجا آورده‌اى ؟ » براى مقابله با ثروت اندوزى كه حاكمان جديد به دامان آن گرفتار شده بودند وضع كرده بود و حتّى كسى همچون ابو هريره هم نتوانست از آن قانون قاطع رهايى يابد و ناچار شد بسيارى از اموال خود را كه در بحرين گرد آورده بود ، به خاطر اجراى اين قانون از دست دهد . در همين حال كه عمر اين قوانين را با شدّت دنبال مىكرد ، معاويه و حزب اموى او كه شالودهء سلطنت منفور خود را در شام\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nپى ريزى مىكرد و ثروتهاى هنگفت را روىهم مىانباشت و بر منفعت طلبان حاتم بخشىها مىنمود از اين قانون مستثنى بودند . هنگامى هم كه از عمر در اين باره سؤال مىشد ، چشم پوشى خود را با اين عبارت توجيه مىكرد كه معاويه سمبُل عزّت و سرفرازى اسلام است ! !\r\nالبته گمان مبريد كه عمر مى توانست بدون پرداخت بهايى سنگين در مقابل اقدامات معاويه قد برافرازد . او حتّى به خاطر برخى از فشارها و تنگناهايى كه بر حزب اموى آن هم در پايتخت و نه در شام قرار داده بود ، جان خود را از كف داد .\r\nبا اين وصف معاويه مىپنداشت كه مىتواند همچنان در زمان خلافت على عليه السلام هم بر شام حكم براند و چيزى هم جز فرمان امام مبنى بر عزل او و انتصاب ديگرى به جاى وى ، او را بيمناك نكرد ! ! امام بيش از هر كس ديگر به ماهيّت معاويه آگاه بود و حركت امام براى جنگ با معاويه به معناى پيروزى حتمى آن‌حضرت بر او نبود . زيرا سپاه معاويه كه زير پرچم جاهليّت گرد آمده بودند با سپاه آن‌حضرت كه بيشتر آنان هنوز در گيرودار هواهاى نفسانى خود به سر مىبردند و همگى خالصانه در خدمت آن امام نبودند ، با وجود اندك ياران مؤمن و مخلص ، بسيار تفاوت داشت .\r\nامام خود در چند جا به اين نكته تصريح كرده است . از جمله يك بار به افراد خود فرمود :\r\n« اى كاش معاويه سپاهش را با سپاه من عوض مى كرد مانند عوض\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nكردن دينار با درهم . يكى مىداد و ده نفر مىگرفت » .\r\nپيش از حركت امام به سوى شام ، يكى از فرماندهان سپاه امام به ديگرى گفت : روز نبرد ما وشاميان بس روز سخت ودشوارى است كه جز دريا دلان مخلص وقوى دلان با ايمان بر آن شكيبا نخواهند بود . گويندهء اين سخن يعنى زياد بن نصر حارثى خطاب به عبداللَّه بن بديل افزود : به خدا سوگند در آن روز گمان نمىكنم كسى از ما و از شاميان زنده بماند مگر فرومايگان .\r\nدوستش نيز در تأييد وى گفت : به خدا سوگند من نيز چنين مىپندارم .\r\nعلى عليه السلام كه به سخنان آن دو گوش مى داد بديشان چنان نگريست كه گويى گفتارشان را تأييد مىفرمايد امّا از آنان خواست با توجّه به شرايط خاصّ جنگى از ابراز اين گونه سخنان خوددارى ورزند و فرمود :\r\n« بايد اين سخنان در دلهايتان بماند . چنين سخنانى اظهار مكنيد و نبايد كسى از شما چنين سخنانى بشنود . خداوند كشته شدن را براى ملّتى و مرگ را براى ملّتى ديگر مقدّر فرموده است و مرگ هر يك از آنان همان گونه كه خدا مقدر كرده ، فرا رسد . پس خوشا به حال مجاهدان راه خدا و كشته شدگان راه طاعتش » ! « 1 »\r\nبدين گونه گفتگو ميان سران سپاه در مىگرفت و بدين سان امام هدف خود از جنگ ، با شاميان را كه همان جستجوى رضوان خدا و مبارزه با تباهكاران بود ، تبيين مىكرد . اگر چه تحقّق اين هدف پيامدهاى ناگوارى\r\n\r\n\r\n","description":"","footnote":"\r\n( 1 ) - في رحاب أئمّة اهل البيت ، ص 91 .\r\n","page_name":" 125 ","page_number":125},
  {"content":"\r\n\r\nهم در برمىداشت .\r\n\r\nفضايل امام . . و دشمنى معاويه\r\nمعاويه نيز به سهم خود به فضايل على عليه السلام اذعان مىكرد و مىدانست برترين كس بعد از رسول خدا صلى الله عليه و آله امام على بن ابىطالب است . امّا او به پيراهن عثمان چنگ انداخته بود و خود را سزاوارترين مردم نسبت به او مىدانست . با آنكه دليل معاويه سُست و بى پايه به نظر مىرسيد امّا زيركى و نيرنگ بازى و اسباب و عوامل زورى كه او در اختيار داشت وى را از آوردن دلايل صحيح و قوى بى نياز مىكرد . همين امر مىتواند از ماهيّت مبارزه ميان او و امام پرده بردارد .\r\nتاريخ پروندهء قطورى از اعترافات معاويه نسبت به فضايل على عليه السلام تشكيل داده است و ما بويژه مى توانيم اين اعترافات را در نامه‌هاى خاصّى كه ميان او و اصحاب بزرگ امام رد و بدل شده ، بيابيم . امّا رساترين اين نامه‌ها ، نامه‌اى است كه معاويه خطاب به محمّد بن ابىبكر ، يكى از سرسخت‌ترين مدافعان خط امام ، نوشته است . « 1 » اين نامه چنين است :\r\n« از معاوية بن ابى سفيان به محمّد بن ابىبكر ، درود بر اهل طاعت خدا .\r\nامّا بعد ، نامه‌ات به من رسيد . در آن نامه ضعف راى تو مشهود است و نسبت به پدرت سخنان ناروا گفته بودى . در آن از حق پسر ابوطالب ياد\r\n\r\n\r\n","description":"","footnote":"\r\n( 1 ) - في رحاب أئمّة اهل البيت ، ص 93 .\r\n","page_name":" 126 ","page_number":126},
  {"content":"\r\n\r\nكرده‌اى و از سوابق كهن و قرابت او سخن رانده‌اى و از برترى غير خودت ( على عليه السلام ) گفته‌اى و به برترى خويش اشاره‌اى نكرده‌اى ! پس سپاسگزار خدايى هستم كه فضل و برترى را از تو بازداشت و به ديگرى واگذاشت . ما و نيز پدرت در زمان حيات پيامبرمان ، حق پسر ابوطالب را بر خود لازم مىديديم و برترى او بر ما آشكار بود . پس چون خداوند آنچه را كه نزدش بود براى پيامبرش برگزيد ( پيامبر ( صلى الله عليه و آله وفات كرد ) پدرت و فاروقش ( عمر ) نخستين كسانى بودند كه حق او را خوردند و با وى خلاف كردند .\r\nپس از آن دو عثمان برخاست و گام به گام شيوهء آن دو را دنبال كرد . . . » « 1 »\r\nبدين گونه معاويه براى تحريك حس تعصّب محمّد بن ابىبكر به فضل امام اعتراف مىكند و او را به روى و بر تمام اصحاب پيامبر برترى مىدهد .\r\nهمچنين در بين گفتگويى كه ميان معاويه و عمرو بن عاص ، يكى از رهبران عرب در روزگار جاهليّت و هم پيمان تاريخى بنى اميّه ، صورت گرفت ، معاويه گفت : اى ابو عبداللَّه ! من تو را براى جنگ با اين مرد كه پروردگارش را معصيت كرده و دست به خون خليفه آلوده و آشوب بر پا كرده و اتحاد را از ميان برده و پيوند خويشاوندى را بريده است ، به سوى خود فرا مى خوانم .\r\nعمرو پرسيد : منظور تو جنگ با كدام مرد است ؟\r\nمعاويه گفت : جنگ با على .\r\nپس عمرو به او گفت : تو با على هم شأن و برابر نيستى . تو نه مانند او\r\n\r\n\r\n","description":"","footnote":"\r\n( 1 ) - في رحاب أئمّة اهل البيت ، ص 93 .\r\n","page_name":" 127 ","page_number":127},
  {"content":"\r\n\r\nهجرت كردى و نه از سابقهء او در گرايش به اسلام برخوردارى و نه همچون او صحابى پيامبر بودى و جهاد كردى و نه از علم وفقه او بهره‌مندى . به خدا سوگند ، با اين وجود ، او را حد و حدودى است و صاحب جاه و پيروزى و از طرف خداوند مورد امتحان و آزمايشهاى نيكو قرار گرفته . امّا اگر تو را در جنگ با على همراهى كردم براى من چه نصيبى قرار مىدهى كه تو خود مىدانى در اين كار چه دشواريها و خطرهايى نهفته است ؟\r\nمعاويه گفت : هر چه توبخواهى . عمرو گفت : حكومت مصر را . معاويه با شنيدن خواستهء عمرو لختى درنگ كرد و آنگاه گفت : من خوش ندارم كه اعراب دربارهء تو بگويند كه عمرو به خاطر دنيا خود را در اين جنگ داخل كرد . عمرو گفت : دست بردار !\r\nبدين سان ميان معاويه و فرماندهء دوران جاهليّت كه به اندازهء تمام عرب در جنگ خبره بود ، پيمان همكارى و همگامى منعقد شد .\r\nپس از اتمام اين معامله كه نمودار سرشت حزب اموى بود ، مروان يكى از رهبران امويّون در خشم شد و گفت : چرا همان گونه كه با عمرو معامله شد با من نمىشود ؟ معاويه به وى پاسخ داد : اين گونه مردان‌براى تو خريدارى مىشوند ! « 1 »\r\nدر واقع معاويه بااين سخن به اين نكته اشاره كرد كه مروان خود جزيى از حزب اموى است و او در صدد باز گرداندن جلال و شكوه دوران جاهلى\r\n\r\n\r\n","description":"","footnote":"\r\n( 1 ) - في رحاب أئمّة اهل البيت ، ص 74 .\r\n","page_name":" 128 ","page_number":128},
  {"content":"\r\n\r\nاين حزب است .\r\nبار ديگر معاويه در ميان قاريان قرآن شام ، كه در ميان شاميان گروه مؤمنى محسوب مىشدند ، به فضل امام اعتراف كرد . هنگامى كه قاريان از وى پرسيدند : چرا با على مىجنگى حال آنكه تو از سابقهء او در اسلام و در همراهى با پيامبر و خويشاوندى او با رسول خدا بى بهره‌اى ؟ معاويه در پاسخ آنان گفت : من با على نمى جنگم . من نيز ادعا مىكنم كه از نظر همراهى با پيامبر همچون على هستم امّا از هجرت و قرابت و سابقه وى بى بهره‌ام .\r\nسپس معاويه در نزد آنان پيراهن عثمان را گرفت و گفت : مگر نمىدانيد كه عثمان مظلومانه كشته شد ؟ گفتند : چرا مى دانيم . معاويه گفت : پس على بايد قاتلان عثمان را به ما تسليم كند تا ما آنان را به قصاص از خون عثمان بكشيم آنگاه ديگر جنگى ميان ما و او نيست . « 1 »\r\nامّا على عليه السلام در نامه‌اى كه به معاويه نوشت پاسخ اين خواستهء نيرنگ آميز او را داد . « مبرد » متن اين نامه را در كتاب « كامل » نقل كرده است . و ما در اينجا پاسخ آن‌حضرت را نقل مىكنيم :\r\n« از امير مؤمنان على بن ابىطالب به معاويه بن صخر بن حرب ، امّا بعد همانا نامهء تو به من رسيد . نامهء مردىكه بينشى ندارد تا راهنمايش باشد و رهبرى ندارد تا هدايتش كند هوايش او را فرا خوانده پس دعوتش را پاسخ گفته است و گمراهى او را راهبرى كرده پس او پيروىاش كرده\r\n\r\n\r\n","description":"","footnote":"\r\n( 1 ) - في رحاب أئمّة اهل البيت ، ص 84 .\r\n","page_name":" 129 ","page_number":129},
  {"content":"\r\n\r\nاست . تو پنداشته‌اى كه خطاى من در حق عثمان بيعت مرا از گردن تو برداشته است . حال آنكه به جان خودم من جز يكى از مهاجران نيستم هر جا كه آنان در آمدند من نيز با ايشان در آمدم و هر جا كه آنان رفتند من نيز با آنان رفتم . و خداوند هرگز اينان را بر گمراهى گرد نياورد و بر آنان مُهر كورى نكوبيد .\r\nو بعد ، تو را با عثمان چه كار ! تو از تبار بنى اميّه‌اى و فرزندان عثمان به خونخواهى پدرشان از تو سزاوارترند . پس اگر خيال مىكنى كه تو در گرفتن انتقام خون پدرشان از ايشان نيرومندترى پس در حلقهء طاعت من گام نِه آنگاه مردم را براى قضاوت سوى من بياور تا من تو و ايشان را به راه راست و آشكار رهنمايى كنم » . « 1 »\r\nبدين سان امام با معاويه اتمام حجّت كرد :\r\nاولًا : مشروعيّت عمل وى ناشى از اجماع مهاجرين بوده كه هيچ گاه خداوند آنان را بر گمراهى گرد نياورده است .\r\nثانياً : فرزندان عثمان اولياى دم پدرشان به شمار مىآيند نه معاويه .\r\nثالثاً : راه خونخواهى مطرح كردن دعوا در نزد قوهء قانونى است نه سرپيچى از آن به اسم خونخواهى .\r\nامّا معاويه به اين حجتها وقعى نمىنهاد چرا كه او مىكوشيد عظمت از دست رفته روزگار جاهليّت بنى اميّه را اعاده كند دشمنان كينه توز اسلام و بقاياى دوران گذشته نزد او گرد آمدند ومعاويه رژيمى انتفاعى براى آنان\r\n\r\n\r\n","description":"","footnote":"\r\n( 1 ) - في رحاب أئمّة اهل البيت ، ص 79 .\r\n","page_name":" 130 ","page_number":130},
  {"content":"\r\n\r\nبنيان گذارد و حكومت را به يك شركت سهامى كه سهامدارانش آزاد شدگان و پسر خواندگان و مترفان بودند ، تبديل كرد .\r\nبدين ترتيب مدّت زمانى ميان معاويه و امام عليه السلام نامه‌هايى رد و بدل شد و مصلحان تلاشهاى پراكنده‌اى كردند تا شايد معاويه را از ريختن خون مسلمانان باز دارند ، امّا موفق نشدند . در آخرين نامه‌اى كه امام پيش از آنكه تصميم نهايى خود را براى جنگ با معاويه اعلام كند ، براى او فرستاد ، نوشت :\r\n« و من شما را به قرآن و سنّت پيامبر و جلوگيرى از ريخته شدن خون اين امّت فرا مىخوانم . پس اگر پذيرفتيد به هدايت دست يافته‌ايد و اگر نپذيرفتيدبدانيد كه جز تفرقه امّت ثمرى در كار شما نخواهد بود وشكستن وحدت اين امّت دورى شما از خداوند را بيشتر خواهد كرد . و السلام » .\r\nمعاويه در پاسخ به نامه آن‌حضرت اين بيت را نوشت :\r\n« ميان من و قيس عتابى در كار نيست مگر زدن نيزه به پهلوها و قطع كردن سرها » . « 1 » اين جواب در واقع به منزله اعلان جنگ از سوى معاويه به امام بود . در پى اين پاسخ امام عليه السلام به كارگزارانش در چهار گوشهء مملكت اسلامى نامه‌هايى نوشت و آنان را به جنگ دعوت كرد . همچنين خود به آماده سازى توانائيهاى نظامى سپاه كوفه پرداخت و با سخنرانيهاى حماسى و آتشين روح جنگاورى را در كالبد آنان مىدميد . امام حسن و امام حسين عليهما السلام واصحاب رسول خدا و طبعاً جنگجويان بدر واصحاب بيعت\r\n\r\n\r\n","description":"","footnote":"\r\n( 1 ) - في رحاب أئمة اهل البيت ، ص 90 .\r\n","page_name":" 131 ","page_number":131},
  {"content":"\r\n\r\nرضوان ، بدليل مقام و منزلت شامخ خود در ميان مسلمانان ، در تشكيل اين نيروهاى ايمانى و مردمى نقش بسزايى داشتند .\r\nهشتاد و هفت نفر از اصحاب بدر ، در سپاه امام جاى داشتند كه هفده نفر از آنان از مهاجران و هفتاد نفر ديگر از انصار بودند . همچنين نهصد تن از كسانى كه در بيعت رضوان حضور داشتند ، جزو سپاهيان آن‌حضرت بودند . بالجمله شمار اصحاب رسول خدا كه در ركاب امام بودند به دو هزار و هشتصد نفر مىرسيد . « 1 »\r\nامام نيز به هر يك از آنان مسئوليّتهايى مناسب با شأن و مقام آنان داده بود و در مقابل اين عدّه نيز تا سر حد جان از حقّ امام در خلافت دفاع مىكردند چرا كه اينان به خوبى از فضل و برترى امام على عليه السلام و همچنين از ماهيّت بنى اميّه ، دشمنان على و دشمنان اسلام ، آگاه بودند .\r\nهمچنين درمىيابيم كه آن‌حضرت پيش از مشورت با ياران خود ، دست به كارى نمىزد و قبل از آغاز جنگ نيز در اين باره از آنان سؤال كرد و بديشان چنين سخن گفت :\r\n« امّا بعد ، شما مردمانى هستيد داراى راى و انديشه پسنديده و حلم و بردبارى بسيار و گفتارهاى حق و خجسته كردار و صاحبان تدبير . همانا ما در نظر داريم به سوى دشمن خود و دشمن شما حركت كنيم . پس رأى و نظر خود را در اين باره به ما بگوييد » . « 2 »\r\nاصحاب فوراً نظر آن‌حضرت را تأييد كردند و هر يك دلايل رسا\r\n\r\n\r\n","description":"","footnote":"\r\n( 1 ) - في رحاب أئمة اهل البيت ، ص 86 ، به نقل از مسعودى .\r\n( 2 ) - في رحاب أئمة اهل البيت ، ص 86 ، به نقل از مسعودى .\r\n","page_name":" 132 ","page_number":132},
  {"content":"\r\n\r\nو درخشانى در خصوص مشروعيت جنگ با بنى اميّه ارائه دادند .\r\nعمّار بن ياسر گفت : اى اميرمؤمنان ! اگر نمىتوانى حتى يك روز هم بمانى ما را آماده ساز پيش از شعله‌ور شدن آتش آن فاسقان و اجتماع رأى آنان بر شكاف و تفرقه ، و ايشان را به رستگارى و هدايت فرا بخوان . اگر پذيرفتند كه نيكبخت شدند و اگر جز جنگ با ما را نخواستند پس به خدا سوگند ريختن خون ايشان و تلاش در مبارزه با آنان نزديكى به خدا و كرامتى از سوى اوست . « 1 »\r\nعدى بن حاتم نيز از زمينه‌هاى قبلى بنى اميّه در جنگ عليه امام سخن راند و گفت : اگر اين جماعت خدا را مىخواستند و براى خدا كار مىكردند با ما مخالفت نمىكردند . امّا اين قوم براى فرار از رهبرى و عشق به برتر دانستن خود از مردم و بُخل و تنگ نظرى در حكومت خويش و ناخوش داشتن جدايى از دنيايى كه در دستشان است و به خاطر خشمى كه در دلهايشان دارند و كينه‌اى كه در سينه‌هايشان موج مىزند ، آن هم به خاطر حوادثى كه تو اى اميرمؤمنان در سالهاى گذشته براى آنان آفريدى و پدران و برادرانشان را از پاى در آوردى ، به مخالفت با ما برخاستند .\r\nآنگاه عدى روى به مردم كرد و گفت :\r\nمعاويه چگونه مىتواند با على بيعت كند . زيرا على ، برادرش حنظله ، و دايىاش وليد و جدش عتبه را در يك جنگ كشت . « 2 »\r\nاين يار بزرگوار امام سرشت اين جنگ را در چند كلمه خلاصه كرد .\r\n\r\n\r\n","description":"","footnote":"\r\n( 1 ) - في رحاب أئمّة اهل البيت ، ص 88 .\r\n( 2 ) - في رحاب أئمّة اهل البيت ، ص 88 .\r\n","page_name":" 133 ","page_number":133},
  {"content":"\r\n\r\nحزب اموى دنيا را مىخواست و مىكوشيد دستاوردها و منافع خود را در حكومت حفظ كند و از امام و هواداران وى انتقام بگيرد . چرا كه از نظر امويّون ، امام و هواداران او كسانى بودند كه در آغاز رسالت پيامبر لرزه‌هايى بزرگ بر پيكر آنان و در نتيجه بر كل جاهليّت وارد آوردند .\r\nاصحاب پيامبر صلى الله عليه و آله در دفاع از خلافت و حقّ على از هيچ كوششى فرو گذارى نكردند . امام نيز در چندين مناسبت به موضع اصحاب خود در برابر بنىاميّه ، استشهاد كرده است .\r\nدر اين جنگ ، امام سپاهى ويژه تحت فرماندهى خود به وجود آورد كه آن را « كتيبة الخضراء » ناميدند . اين سپاه در دفاع از اسلام و حريم آن فداكاريهاى بزرگى از خود نشان داد . در واقع وجود اين سپاه در جنگ صفين نشان سلامت امّت و بيدارى وجدان آن به شمار مى رفت . پس از درگذشت رسول اسلام تا آن هنگام رويدادهاى بزرگ سياسى در جهان اسلام پديد آمد و در اين مدّت بيست و پنج ساله همواره اين گروه بودند كه اسلام را يارى كردند و در مقابل فشارها و دشواريها از خود مقاومت نشان دادند و قربانيها تقديم كردند . اين گروه در تمام ميادين مبارزهء حق عليه باطل حضور داشتند و هيچ گاه با وزش تند بادهاى شهوات و طوفانهاى سياسى از موضع خود عقب ننشستند .\r\nمعروف است كه بسيارى از افراد اين سپاه از صحابه بزرگ پيامبر اسلام بودند كه سنّ و سال بسيارى بر آنان گذشته بود . امّا با اين وجود آنان هنوز طلايه دار مجاهدان بودند . يكى از اينان عمّار بن ياسر بود كه پدر\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nو مادرش در آغاز دعوت پيامبر به شهادت رسيده بودند و خود عمّار نيز از همان هنگام مورد ضرب و اهانت كافران قرار داشت . او در هنگامهء نبرد صفين نود سال داشت و قامتش چنان خميده بود كه شالى بر كمر خود بسته بود تا قامتش راست شود . آنگاه قدم به ميدان مىنهاد و فرياد مىزد :\r\nپيش به سوى بهشت ! آرى ايمان اينچنين در دلهاى خالص و روانهاى پاك آتش مىافروزد .\r\n\r\nنبرد آغاز مىشود\r\nدر مملكت اسلامى در آن زمان دو سپاه وجود داشت . يكى سپاه شام و ديگرى سپاه كوفه .\r\nآن دو اينك به ديدار يكديگر آمده بودند . امّا نه براى اينكه با دشمن مشترك خود بستيزند بلكه براى آنكه با يكديگر كارزار كنند . چه آسيبهايى كه از اين جنگ بر مسلمانان وارد نشد ! چه مردان پاكى كه در اين جنگ از ميان نرفتند ! امام چقدر كوشيد تا معاويه را از اين سركشى و فساد بزرگ باز دارد ، امّا موفق نشد .\r\nاز همان لحظه‌اى كه دو سپاه در برابر هم صف آرايى كردند امام عليه السلام فرماندهان بزرگ لشكر خود را به سوى معاويه فرستاد و به ايشان گفت :\r\nبه نزد اين مرد ( معاويه ) در آييد و او را به خداوند عز و جل و به طاعت و جماعت فرا خوانيد .\r\nامّا معاويه اين پيغام را نپذيرفت و بر خونخواهى عثمان پاى فشرد\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nو كوشيد از تمام اسباب و ابزارهاى جنگى كه در زمان جاهليّت به كار گرفته مىشد ، استفاده كند . او در تيرى كاغذى نهاد و در آن نوشت : معاويه مىخواهد سحرگاهان آب فرات را به سوى شما باز كند تا همگى غرق شويد . آماده باشيد . آنگاه تير را به طرف اردوگاه امام پرتاب كرد . يكى از سپاهيان كوفى اين تير را برداشت و پيغام آن را براى ديگران باز گفت .\r\nطبق معمول ، شايعه در اردوگاه فوراً منتشر مىشود . سپاه خود را از كنارهء رود عقب مىكشد و معاويه به فرات يورش مىآورد . اصحاب امام هم در برابر معاويه مقاومت نمىكنند .\r\nپس از آنكه معاويه بر آب مسلّط شد ، سپاهيان على عليه السلام را از استفاده از آب بازداشت . امام فرمان شكست محاصره را صادر كرد و همانجا بود كه عبارت مشهور خود را خطاب به اصحابش بر زبان آورد :\r\n« پس مرگ در زندگانى شماست چون شكست خوريد و زندگانى در مرگ شماست زمانى كه بر دشمن چيره شويد » . « 1 »\r\nياران آن‌حضرت به طرف آب يورش بردند و دشمنان را تار و مار كردند و خود بر آب مسلّط شدند . برخى مىپنداشتند كه امام فوراً با دشمنانش به مقابلهء به مثل مىپردازد . امّا آن‌حضرت توسّل به اين گونه اعمال را به شدت رد كرد و پيكى به سوى معاويه فرستاد تا به وى پيغام رساند كه راه آب باز است و سپاه او مىتوانند تا هر وقت كه خواستند از آب استفاده كنند .\r\n\r\n\r\n","description":"","footnote":"\r\n( 1 ) - نهج البلاغة ، خطبهء 51 .\r\n","page_name":" 136 ","page_number":136},
  {"content":"\r\n\r\n\r\nنماهايى از جنگ صفين\r\nپيكارها آغاز شد . ابتدا به شكل زد و خوردهايى جزيى در اطراف اردوگاههاى دو سپاه صورت مىپذيرفت . نيروها در اغلب موارد برابر بودند . امّا آنچه تفاوت مىداشت انگيزه‌هاى دو طرف بود . در همان حالى كه عصبيت‌هاى جاهلى آتش جنگ را در ميان شاميان شعله ور مىساخت ، روح ايمان ، اصحاب امام را به جهاد و شهادت ترغيب مىكرد . اين عبدالرحمن بن خالد فرماندهء سپاه شاميان است كه معاويه قول دخترش را نيز به او مىدهد ، آنگاه وى به مبارزه با فرمانده سپاه امام عليه السلام يعنى عدى بن حاتم مىآيد و اين رجز را مىخواند :\r\n- بگو به عدى كه دورهء وعد و وعيد گذشت و من فرزند سيف‌اللَّه ، خالد هستم\r\n- و وليد ، خالد را زينت مىدهد پس براى ما و شما از اين جنگ گريز گاهى نيست ، باز گرديد .\r\nملاحظه مىكنيد كه فرماندهء سپاه شاميان چگونه به نسب خود مباهات مىكند با ديدن چنين رجزهايى خاطرات دوران جاهليّت در ذهن ما جان مىگيرد كه چگونه افراد به پدران و خانوداه‌هاى خود افتخار مىكردند . در مقابل ، عدى بن حاتم هم رجز مىخواند . امّا انگيزه‌هاى ايمانى او در اين رجز جنگى كاملًا مشهود و چشمگير است :\r\n- خدايم را اميد دارم و از گناهم مىترسم و هيچ چيز چون عفو\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nپروردگارم با ارزش نيست .\r\nعبيداللَّه بن عمر يكى از همسنگران معاويه به صراحت از پيش زمينه‌هاى وقوع اين جنگ سخن مىگويد . هنگامى كه وى در ميدان جنگ با امام حسن مجتبى عليه السلام رو به رو مىشود ، مىگويد :\r\nپدر تو در آغاز و انجام با قريش مبارزه كرد و قريشيان اينك او را دشمن دارند پس آيا تو مىتوانى او را از خلافت خلع كنى تا ما خودت را خليفه قرار دهيم .\r\nاين عبارت به خوبى از حسدها و كينه‌هاى جاهلى كه در سينه قريشيان موج مىزد ، پرده برمىدارد . اين سخنان از دهان كسانى بيرون مىآيد كه خود رهبرى لشكر شام را بر عهده دارند .\r\nولى امام حسن با شدّت تمام پيشنهاد او را رد مىكند و مىفرمايد :\r\n« گويى امروز يا فردا تو را مىبينم كه از پاى در آمده‌اى . بدان كه شيطان كردارت را براى تو آراست و فريبت داد تا آنجا كه عدّه‌اى تو را با اميدهاى دروغين بدين ميدان كشاندند . كار تو به زنان شامى نمايان شود و به زودى خداوند تورا از پاى درآورد و تورا مىكشد و به‌زمين مىافكند » .\r\n\r\nمبارزهء عمّار بن ياسر\r\nعمّار بن ياسر برخاست و در ميان سپاهيان سخنرانى كرد و آنان را به يورش عليه معاويه تشويق كرد و از ماهيّت حقيقى اين جنگ و پيش زمينه‌هاى آن نقاب برگرفت و گفت :\r\n\r\n","description":"","footnote":"","page_name":" 138 ","page_number":138},
  {"content":"\r\n\r\n« بندگان خدا ! به سوى اين جماعت رويد كه به خيال خود به خونخواهى عثمان قيام كرده‌اند .\r\nبه خدا سوگند من گمان نمىكنم كه ايشان به خونخواهى عثمان آمده باشند . اينان طعم دنيا را چشيده و آن را برگزيده‌اند و خوب آن را دوشيده‌اند . اين قوم دريافتند كه اگر حق گريبانگير آنان گردد ميان ايشان و تمايلات دنيويشان فاصله مىاندازد . اين جماعت در اسلام ، سابقه‌اى ندارند تا بدان سزاوار طاعت و خلافت باشند . بنابراين پيروان خويش را فريفته و گفته‌اند : پيشواى ما به ستم كشته شد . قصد آنان از اين سخن آن بود كه خود حاكم و فرمانروا شوند و اين نيرنگى است كه به وسيلهء آن تا اينجا كه خود مىبينيد ، رسيده‌اند . و اگر آنها اين نيرنگ را به كار نمىبستند حتّى دو تن هم با ايشان بيعت نمىكردند » .\r\nآنگاه وى با عمرو بن عاص رو برو شد و به او گفت : عمرو ! آيا دين خود را در قبال مصر فروختى ؟ ! نفرين بر تو باد ! تو از ديرباز اسلام را كج مىخواستى .\r\nسپس بر شاميان يورش برد و اين ابيات را كه از ايمان و يقين سرشار بود وروحيه جهادى عمّار نود ساله را در آن‌روز نمودار مىساخت ، خواند :\r\n- خدا راست گفت كه او اهل راستى است و پروردگارم و الا و بزرگوار است .\r\n- پروردگارا ! در شهادت من تعجيل فرماى به كشته شدن در راه كسى كه خود قتل زيبا را - شهادت - دوست مىدارد .\r\n\r\n","description":"","footnote":"","page_name":" 139 ","page_number":139},
  {"content":"\r\n\r\n- در حالى كه يورش آرنده باشم نه گريزنده و همانا كشته شدن ( در راه خدا ) بر هر مرگ ديگرى برتر است .\r\n- كشتگان در بهشتها نزد پروردگارشان هستند و از شراب خوشبو و چشمهء سلسبيل نوشانده مىشوند .\r\n- از شراب ويژهء ابرار كه با مشك ممزوج است و جامى از شراب كه آميزهء آن گرم و خوشبوى چون زنجبيل است .\r\nسپس گفت : خدايا تو خود مىدانى كه اگر من بدانم كه رضاى تو در اين است كه خودم را در اين دريا بيفكنم چنين خواهم كرد . و مىدانى كه اگر من آگاه شوم كه خوشنودى تو در اين است كه من تيغه شمشيرم را در دلم فرو برم و آنگاه بر آن خم شوم تا نوك شمشير از پشتم بيرون آيد چنين خواهم كرد و مىدانى كه اگر من بدانم امروز كارى نزد تو خشنود كننده‌تر از جهاد با اين فاسقان است ، قطعاً آن كار را انجام مى دادم . « 1 »\r\nبا اين روحيه و الا و سرشار از ايمان ، برگزيدگان ياران پيامبر صلى الله عليه و آله با معاويه و منافقان هم سنگر او به نبرد برخاستند . منتهاى آرزوى اينان شهادت بود . آنان يقين داشتند كه بر راه حق و صوابند و دشمنشان خواهان حكومت و طالبان دنيا هستند .\r\nعمّار ميان دو سپاه ايستاد و بانگ زد : اى مردم ! پيش به سوى بهشت .\r\nپس چون پرچم عمرو بن عاص را ديد ، گفت : به خدا سوگند من سه بار با اين پرچم جنگيده‌ام و اين از آن سه بار نيرومندتر نيست . آنگاه اين بيت\r\n\r\n\r\n","description":"","footnote":"\r\n( 1 ) - في رحاب أئمّة اهل البيت ، ص 153 .\r\n","page_name":" 140 ","page_number":140},
  {"content":"\r\n\r\nرا بر زبان آورد :\r\n- ما بر سر تنزيل قرآن با شما جنگيديم و امروز به خاطر تأويل آن مىجنگيم .\r\nعمّار ، بسيار تشنه بود . آب خواست . زنى قدحى از شير مخلوط با آب برايش آورد . چون قدح را تا زير دندانهايش بالا برد ، گفت : امروز دوستانم ، محمّد صلى الله عليه و آله و حزبش ، را ديدار مىكنم . به خدا سوگند اگر با ما بجنگند به طورى كه ما را تا بلنديهاى كوهها برانند ما همچنان يقين داريم كه بر حقّيم و ايشان بر باطلند . « 1 »\r\nبدين سان اين جنگجوى سالخورده‌اى كه از اوان جوانى به راه مكتب گام نهاد و از هيچ وظيفه‌اى كه به دو محّول شد ، سرپيچى نكرد تا آنجا كه پيامبر او را تا سطح صديقان بالا برد ، او در راه خدا از نكوهش ملامتگران باك نداشت و با چشمانى باز و گامهايى استوار در حالى كه پروندهء درخشان نود سال زندگى خويش را در برداشت به استقبال شهادت رفت . چون عمّار به ميان ميدان كارزار رسيد دو تن از تبهكاران به نامهاى ابن العاديه عزارى و ابن جون بر وى يورش بردند و او را كشتند . با قتل عمّار ، در حقيقت خداوند حجّت را بر شاميان تمام كرد . زيرا پيامبر اكرم فرموده بود :\r\n« آخرين نوشيدنى تو كاسه‌اى از شير است و تو را گروه سركش ( فئه باغيه ) به قتل مىرسانند »\r\n\r\n\r\n","description":"","footnote":"\r\n( 1 ) - في رحاب أئمّة اهل البيت ، ص 157 .\r\n","page_name":" 141 ","page_number":141},
  {"content":"\r\n\r\nبا انتشار خبر شهادت عمّار در اردوگاه معاويه ، روحيه سپاهيان شام دستخوش سُستى و ضعف شد . معاويه در توجيه قتل عمّار ، به سپاهيان خود اظهار داشت : على ، قاتل عمّار است زيرا او بود كه عمّار را به جنگ ما فرستاد .\r\nدر واقع معاويه با اين نيرنگ عقل سپاهيان خود را دزديد و آنان هم بى چون و چرا گفته او را پذيرفتند كه او در اين كار بس زبردست و ماهر بود و پيش از اين بارها با توسّل به نيرنگ و دروغ ، متون دينى را دستخوش تحريف ساخته بود .\r\n\r\nدفاع با تمام امكانات\r\nنبردهاى صفين بسيار شگفت انگيز بود . معاويه سپاه بزرگ و كاملى تدارك ديده بود و در كنار چنين سپاهى از يارى رهبران اعراب و قبايلى كه با گرايش به اسلام ، پس از فتح مكّه آداب و سنن و اطاعت از رؤساى خويش را با خود يدك مىكشيدند ، بهرهء بسيار مىبرد . وى همچنين به سبب برخورد با تمدّن روميان در شام از بهترين سلاحها در تجهيز سپاه خود استفاده مىكرد و لشكريان خود را با اموال هنگفتى كه از روزگار جاهليّت در نزد حزب اموى فراوان بود و به هنگام خلافت عثمان بر حجم آن نيز افزوده شده بود ، وعده مىداد .\r\nدر طرف ديگر آمادگى روحى ياران امام على در نهايت اوج خود بود .\r\nآنان اصحاب رسول خدا بودند و شمار آنان به هزار و هفتصد تن مىرسيد .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nميان آنان مهاجران بزرگ و تعدادى از باقيماندگان جنگجويان بدر و حاضران در بيعت رضوان به چشم مى خوردند . همچنين گروهى از قاريان و غلامان و ساير مردم سپاه امام را همراهى مىكردند و اين سپاه قرآنى كه برخى از قبايل عرب نيز با انگيزه‌هاى گوناگون در پشت آن قرار داشتند ، از چه افزونى و فرخندگى برخوردار بود . !\r\nهنگامى كه اين دو سپاه در برابر هم صف آرايى كردند ، كفهء جنگ تقريباً متعادل بود . از اين رو از اندك نبردهايى بود كه نتيجهء آن به طور قطعى مشخص نبود . اينك به عنوان ارائه يك نمونه از اين تعادل قُوا بد نيست كه به يكى از نبردها اشاره كنيم . زياد بن نصر كه در خطّ مقدّم سپاه امام انجام وظيفه مىكرد ، مىگويد :\r\nبا على عليه السلام در جنگ صفين حضور داشتم . سه شب و سه روز نبرد كرديم تاآنجا كه نيزه‌ها بشكست وتيرها تمام شد . آنگاه هر دو سپاه دست به شمشير بردند . ما تا پاسى از شب شمشير زديم تا آنكه ما و شاميان وارد روز سوّم جنگ شديم . جنگ آنچنان نزديك و تن به تن بود كه برخى با برخى ديگر گلاويز شده بودند . من در آن روز با همهء سلاحها نبرد را آزمودم . هيچ وسيله‌اى نبود كه من با آن نجنگيده باشم حتّى بر روى هم خاك پراكنديم و يكديگر را گاز گرفتيم . حتّى برخى از ما ايستاده بوديم و ميدان نبرد را مىنگريستيم برخى از افراد دو سپاه حتّى نمى توانستند بر روى پاهاى خود بايستند و جنگ كنند . چون شب سوّم به نيمه رسيد معاويه و سپاهش از ميدان گريختند و على عليه السلام به سراغ كشتگان رفت .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nنخست بر بالين اصحاب پيامبر و سپس بر سر جنازهء ياران خود روانه شد و همه را به خاك سپرد . بسيارى از ياران امام شهيد شده بودند . امّا شمار كشتگان سپاه معاويه بيشتر بود . « 1 »\r\n\r\nامام نبردها را رهبرى مىكند\r\nدر صفين امام عليه السلام با دلاورى و قهرمانى و مواضع راستين خويش تجلّى وصف ناپذيرى داشت . او در اين هنگام شصت سال از عمرش مىگذشت و در طول اين مدّت مصايبى بر او فرود آمده بود كه اگر يكى از آنها بر كوهى سترگ فرود مىآمد ، از هم مىپاشيد . امّا او رهبر استوارى بود و هميشه بر بلنداى كمال سير مىكرد و اوج مىگرفت .\r\nتحركات امام در صفين گوشه‌اى از اين روح شگرف و ايمان راستين او را نمودار مىكند . آن‌حضرت به معاويه نامه‌اى نگاشت كه : خود به نبرد من در آى و اين دو سپاه را از خونريزى و كشتار بر كنار دار . پس هر كدام از ما اگر ديگرى را كشت ، خلافت از آنِ او باشد .\r\nبدين شجاعت بنگريد كه چگونه آن‌حضرت ، داوطلبانه حاضر است جان خود را فداى مسلمانان سازد امّا معاويه در پاسخ امام يك كلمه گفت : « من به نبرد با هماوردى متهور و شجاع علاقه ندارم » . آنگاه به عمرو كه او را بر مبارزه با على تشويق مىكرد و مىگفت : على دربارهء تو انصاف به خرج داده ، نگريست و گفت : اى عمرو ! شايد تو بدين مبارزه\r\n\r\n\r\n","description":"","footnote":"\r\n( 1 ) - في رحاب أئمّة اهل البيت ، ص 159 .\r\n","page_name":" 144 ","page_number":144},
  {"content":"\r\n\r\nتمايل داشته باشى !\r\nامّا عمرو بن عاص كه خود يكى از زيركان عرب و يكى از رهبران آنان در روزگار جاهليّت به شمار مىآمد ساده لوحانه تصميم گرفت به نبرد با امام بشتابد . پس امام عليه السلام بر او هجوم آورد همين كه خواست به او نزديك شود ، عمرو خود را از اسب به زير انداخت و جامه‌اش را كنار زد و پاهايش را از هم گشود و عورتش را آشكار ساخت ، امام نيز كه وضع او را چنين ديد ، چهره‌اش را برگرداند و عمرو از فرصت استفاده كرد و خاك آلوده برخاست و به سوى سپاهيان خويش دويد . ياران امام به آن‌حضرت گفتند : اى اميرمؤمنان ! آيا آن مرد را رها كردى ؟ ! فرمود : آيا او را مىشناختيد ؟ گفتند : خير . فرمود : او عمرو بن عاص بود . با عورتش با من رو به رو شد و من رخ از او برگرداندم . « 1 »\r\nدر صحنه‌اى ديگر عروة بن داوود دمشقى به نبرد با امام عليه السلام پيش قدم شد . پس آن‌حضرت با ضربتى على وار او را به دو نيم كرد . نيمى به راست افتاد و نيمى به چپ . سپاه معاويه از ديدن اين منظره به لرزه افتاد . پس از كشته شدن عروه ، امام پيكر او را مورد خطاب قرار داد و فرمود :\r\n« عروه ! به سوى قوم خويش روانه شو و ايشان را بگو كه سوگند به خدايى كه محمّد را به حق برانگيخت من خود به چشم خويش آتش را ديدم و اينك از پشيمانان هستم » . « 2 »\r\n\r\n\r\n","description":"","footnote":"\r\n( 1 ) - في رحاب أئمّة اهل البيت ، ص 168 .\r\n( 2 ) - همان مأخذ ، ص 17 .\r\n","page_name":" 145 ","page_number":145},
  {"content":"\r\n\r\nسپس پسر عموى عروه به نبرد با امام در آمد امّا آن‌حضرت ، او را هم به نفر قبلى ملحق كرد . در اين ميان معاويه كه برتلى ايستاده و نظاره‌گر اين نبردها بود . گفت : نفرين و ننگ بر اين مردان ! آيا در ميان آنان كسى نيست كه اين مرد - على - را در حين مبارزه بكشد يا او را ترور كند و يا در هنگام برخورد دو سپاه و بلند شدن گرد و غبار او را از پاى در آورد ؟ ! !\r\nوليد بن عقبه به او پاسخ داد : خود به رويارويى او بشتاب كه تو سزاوارترين كس در نبرد با اويى . امّا معاويه گفت : به خدا سوگند او مرا به نبرد خويش فرا خواند تا آنجا كه من از قريش خجل شدم . به خدا قسم من با او مبارزه نمىكنم . « 1 »\r\nروزى معاويه با كسانى كه دوروبر او نشسته بودند از عدم مبارزه خويش با امام و نيز از كشف عورت عمرو در نبرد با آن‌حضرت ، سخن مىگفت و در آنجا اظهار داشت :\r\n« ترس و فرار از مبارزه با على بر كسى ننگ نيست » « 2 »\r\nبدين گونه امام على عليه السلام كه در جنگهاى آغازين خود بر ضدّقريش وبخصوص بنى اميّه صحنه‌هايى قهرمانانه از خود به نمايش گذاشته بود ، در اين ميدان نيز كه به عنوان خليفه اسلامى و فرماندهء كل قواى سپاه اسلام انجام وظيفه مىكرد ، دليريها و شجاعتهاى شكوهمندى آفريد .\r\nاگر ما به عرصهء نبرد صفين نگاهى افكنيم و ياران پيامبر را ببينيم كه\r\n\r\n\r\n","description":"","footnote":"\r\n( 1 ) - في رحاب أئمّة اهل البيت ، ص 17 .\r\n( 2 ) - همان مأخذ ، ص 173 .\r\n","page_name":" 146 ","page_number":146},
  {"content":"\r\n\r\nگرداگرد رهبر خويش ، حلقه زده‌اند و با عمرهايى پنجاه تا نود سال به مبارزه و نبرد مىپردازند ، دچار حيرت و شگفتى مىشويم ! اينان در واقع نخستين پرچمداران و طلايه داران اسلام و صاحبان درفش پر افتخار دعوت به توحيد در جهان و رهبران بلا منازع امّت محسوب مىشوند .\r\nسبحان اللَّه ! ! چه صفحهء شكوهمندى است ! چه انگيزه‌اى موجب شده تا اين پيران سالخورده سپاهى ويژه به نام « كتيبة الخضراء » تشكيل دهند ؟ ! و چه انگيزه‌اى در كار است كه اينان چنين دست از جان شيرين خود شسته‌اند ؟ ! با كدامين انگيزه به ميدان آمده‌اند ؟ ! حال آنكه اگر ايشان در خانه‌هايشان هم قرار مىگرفتند و به اين جنگ رهسپار نمىشدند ، باز هم از تكريم و احترام آنان چيزى كاسته نمىشد ! !\r\nامّا مسأله حيثيت اسلام بود و اين پيران خود نسل قرآن بودند . آيا مگر اين قرآن نيست كه مىتواند شخصيّت انسان را چنان شكل دهد و او را چنان بارآورد كه در سالهاى پيرى هم مبارزه كند و از ماديات پا فراتر نهد ؟ اينان در برابر ارتداد جاهلى مآبانهء بنى اميّه از هيچ تلاش فروگزار نكردند و دل پيامبر را با فداكاريهاى كه بايد انجام مىدادند ، شاد نمودند .\r\n\r\nنيرنگ به جاى شجاعت\r\nآمادگى روحى بالاترين نيرويى بود كه سپاه اسلام بدان تكيه داشت و اگر چه همين نيرو دلاوريها و قهرمانىهاى بسيار شگرفى آفريد امّا آنچنان هم نبود كه پيروزى نهايى را در دسترس آنان قرار دهد . چون كار\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nجنگ به درازا انجاميد برخى از سُست عنصران در ميان سپاه امام عليه السلام سر برافراشتند . معاويه كه از دستيابى به هر وسيلهء ممكن براى رسيدن به پيرزوى ابايى نداشت ، به خوبى پى برد كه چگونه مىتواند از فشارها و دشواريهايى كه در صفوف سپاهيان على عليه السلام يافت مىشد ، بهره‌بردارى كند . بيشتر سپاهيان امام از نظر آگاهى و بينش در اندازه‌اى نبودند كه بتوانند مبارزه ميان مكتب و جاهليّت را دريابند . كسانى كه تاريخ جنگ صفين را مىخوانند ، از آنچه در آن جنگ پيش آمده ، احساس اندوه مىكنند و از خود مىپرسند : چگونه معاويه توانست نيرنگ خويش را عملى كند ؟ و چگونه امام نتوانست على رغم برخوردارى از ابّهت و بلاغت و نيروى معنوى و حضور دائم خويش در كنار هر حادثه و حتّى پيكارهايى كه خود مستقيماً در آنها شركت داشت توطئه‌هاى مكارانهء معاويه را خنثى كند ؟ !\r\nروزى يكى از ياران آن‌حضرت ، همين پرسش را مطرح كرد و گفت :\r\nچگونه است كه ما تا كنون بر معاويه چيره نشده‌ايم ؟ امام به او فرمود تا جلوتر بيايد آنگاه آهسته گفت :\r\n« سپاه معاويه از وى فرمان مىبرند ، امّا ياران من از گفتار من سر باز مىزدند » .\r\nخدا خود داند كه اين قلب بزرگ كه آكنده از عشق به مكتب بود ، تا چه حد از جهل مسلمانان نسبت به اسلام و پراكندگى آنان از محور حق ، رنج مىبرد .\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nمعاويه اين نكته را خوب مىدانست و از تلاشهاى مؤثر خويش بر روحيه سپاهيان امام و نيز ايجاد تفرقه در ميان آنان دريغ نمىورزيد . اگر تمام نيرنگهاى معاويه رنگ مىباخت ، تنها كارگر افتادن يك حيله مىتوانست او را از اين گرداب رهايى بخشد و فرصت ديگرى براى پيگيرى توطئه‌هاى پليدش ، در اختيار او قرار دهد .\r\nاينچنين بود كه معاويه اين بار درخواست صلح كرد و خواستار حكم قرار دادن قرآن شد .\r\nدر آغاز اين جنگ امام عليه السلام يكىاز جوانان انصار را برگزيد تا با قرآن به اردوگاه معاويه رود و ايشان را به حكميّت قرآن فرا خواند ، امام به جوان نويد شهادت در راه خدا را داد و بهشت را برايش تضمين كرد . جوان با شنيدن‌اين‌مژده باشتاب در حالى كه قرآنى به دست گرفته بود به سوى سپاه معاويه روانه شد و از آنان خواست كه به حكم قرآن رضايت دهند . امّا شاميان‌اورا تيرباران و شهيد كردند و قرآن در كنار پيكر بى جان اين جوان بر زمين افتاد .\r\nاكنون معاويه كه خود را محكوم به شكست مىديد ولشكرش در برابر حملات امام و بويژه يورشهاى بى امان فرمانده سلحشور آن يعنى « مالك اشتر » كه فشار فزاينده‌اى بر سپاه شام وارد مىكرد ، عقب نشسته بود با عمرو ، مشاور مكّار معروف خويش ، مشورت كرد و عمرو به او پيشنهاد كرد تا قرآنها را بر فراز نيزه‌ها بالا برند . در پى اين پيشنهاد ، سپاهيان معاويه چيزهايى شبيه قرآن را بر فراز نيزه‌هاى خود بالا بردند وخواستار\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nحكميّت قرآن شدند .\r\nالبته بعيد هم نيست كه جاسوسان معاويه در سپاه امام برخى از فرماندهان سست عنصر را كه از شيوهء اجراى عدالت توسّط آن‌حضرت ابراز ناخشنودى مىكردند به دادن اموال و مناصب گزاف وعده داده بودند .\r\nبدين ترتيب آنان با توسّل به نيرنگ ، بر سپاهيان امام غلبه كردند و بعضى از فرماندهان مزدور سپاه على عليه السلام نيز در مقابل آنها دست به اقدام نزدند و تلاشهاى امام و فرماندهان مكتبى و با بصيرت در بيدار ساختن مردم يا طرد مزدوران به هيچ جا نرسيد .\r\nاجازه دهيد گوش به تاريخ فرا دهيم و داستان اين توطئه بزرگ را از زبان او بشنويم شايد بتوانيم از آن توشه‌اى براى زندگى امروز خود فراهم آوريم .\r\nنصر بن مزاحم روايت كرده است كه امام در سپيده دم روز سه شنبه دهم ربيع الاول يا بنابر قولى دهم محرم سال 37 ه با مردم نماز صبح گزارد و سپس به سوى شاميان يورش برد . هر گروهى زير پرچم مخصوص خود بودند . شاميان نيز به طرف لشكر امام حمله آوردند . شمار بسيارى از افراد دو سپاه كشته شدند امّا تعداد كشتگان شاميان و مصيبتهايى كه بر آنان فروآمده بود ، بسيار بيشتر بود .\r\nدر ادامه اين روايت دربارهء چگونگى صف آرايى و نبرد دو سپاه در واقعهء بزرگى كه نزديك بود هر دو سپاه را به نابودى بكشاند سخن گفته است . نام اين حادثه بزرگ را « ليلة الهرير » نهاده‌اند ، چرا كه جنگ از\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nهنگام نماز صبح تا نيمه شب ادامه داشت . اوقات نمازهاى ظهر و عصر و مغرب و عشا گذشت بى آنكه سجده‌اى براى خدا شود ، و نماز هيچ كس جز تكبير نبود . آنگاه جنگ از نيمه شب تا بر آمدن روز ادامه يافت و در اين يك شب و يك روز هفتاد هزار تن از پاى در آمدند . « 1 »\r\nامام در قلب سپاه خويش و ابن عبّاس در جناح چپ و مالك اشتر در جناح راست آن‌جاى داشتند . آن‌حضرت سپاه‌خويش‌را به‌نبرد ترغيب مىكرد وپيوسته پروردگارش را مىخواند و با شمشير نبرد مىآزمود چنان كه وى مىگويد :\r\nبه خدايى كه محمّد را به حق به پيامبرى برانگيخت از هنگامى كه خدا آسمانها و زمين را آفريده ، نشنيده‌ايم رئيس قومى در يك روز به دست خود آن كند كه على كرد . وى با شمشير خميدهء خويش به نبرد مىشتافت و مىگفت : از خدا و از شما بخاطر چنين شمشيرى پوزش مىطلبم مىخواستم آن را خرد و پاره كنم اما آنچه كه بارها از پيامبر شنيده بودم ، مرا از اين كار باز مىداشت كه پيامبر مىفرمود :\r\n لا سيف الّا ذوالفقار * ولا فتى الّا على \r\nو اينك من با اين شمشير ، در حالى كه پيامبر نيز در اين جنگ حضور ندارد به نبرد مىشتابم .\r\nراوى گويد : ما آن شمشير را مىگرفتيم و راستش مىكرديم . پس\r\n\r\n\r\n","description":"","footnote":"\r\n( 1 ) - في رحاب أئمّة اهل البيت ، ص 192 - 193 .\r\n","page_name":" 151 ","page_number":151},
  {"content":"\r\n\r\nآن‌حضرت آن را مىگرفت و به صفوف دشمن حمله مىبرد . به خدا سوگند ! هيچ شيرى در رويارويى با دشمنش اينچنين شجاعانه عمل نمىكرد .\r\nعلى عليه السلام در ميان مردم به سخنرانى ايستاد و فرمود :\r\n« اى مردم ! كار شما بدين جا رسيده و حال دشمن نيز چنين است كه خود مىبينيد . دشمن نفسهاى آخر خود را مىكشد و چون كارها روى آورد آخر آنها را از آغازشان مىتوان خواند . اين قوم بر خلاف فرمان دين در برابر شما ايستادگى كردند و به ما گزندها رسانيدند . من‌سحرگاهان‌بر ايشان يورش مىبرم وآنان‌را به‌سمت حكم خداوندعزوجل سوق مىدهم » . « 1 »\r\nچون خبر سخنرانى امام به معاويه رسيد ، با عمرو بن عاص به مشورت پرداخت عمرو در ضمن سخنان خود به او گفت : كارى براى آنان پيش آر كه چون پذيرفتند به اختلاف درافتند و چون نپذيرفتند باز هم به تفرقه و اختلاف فرو افتند . آنان را به كتاب خدا ( قرآن ) فرا بخوان .\r\nفردا صبح شاميان به ميدان آمدند در حالى كه بر فراز نيزه‌هاى خود ، قرآنها را بالا برده بودند . فرماندهان مكتبى نسبت به نيرنگ معاويه هشدار دادند . مثلًا عدى بن حاتم به امام گفت :\r\nشاميان به جزع دچار آمده‌اند و پس از ناتوانى آنان راهى جز آنچه تو مىخواهى نيست . پس با آنان بجنگ . مالك اشتر و عمرو بن حمق و ديگران نيز چنين گفتند . امّا اكثريت سپاه على عليه السلام كه از ادامهء جنگ خسته شده بودند ، گفتند : آتش جنگ ما را نابود كرده و مردان ما را كشته\r\n\r\n\r\n","description":"","footnote":"\r\n( 1 ) - في رحاب أئمّة اهل البيت ، ص 194 .\r\n","page_name":" 152 ","page_number":152},
  {"content":"\r\n\r\nاست . پس امام فرمود :\r\n« اى مردم ! هميشه امر من با شما به گونه‌اى بود كه خود ميل داشتم تا اكنون كه جنگ شما را ضعيف و ناتوان گردانيد به خدا سوگند جنگ از جانب شما آغاز و رها شد حال آن كه دشمن شما را ناتوانتر و بيچاره‌تر كرد . هشدار . . كه من تا ديروز امير و فرمانده بودم و امروز مأمور و فرمانبرم ، ديروز باز دارنده بودم و امروز خود باز داشته شده‌ام . شما دوستدار زندگى هستيد و من نمىخواهم شما را بر چيزى كه ناپسند مىداريد ، وادار كنم » . « 1 »\r\nپس از آنكه هر دو سپاه تن به حكميّت دادند ، قرار شد هر گروه فردى را به نمايندگى برگزيند تا در بارهء مسأله خلافت به بحث و بررسى بپردازند . معاويه ، عمرو بن عاص را ، اين مكّار معروف و كسى كه در ولايت مصر طمع بسته بود ، انتخاب كرد . يك بار ديگر اختلاف ميان اصحاب امام پيدا شد . در همان حال كه امام عليه السلام عبداللَّه بن عبّاس را بدين منظور انتخاب كرده و گفته بود :\r\n« عمرو گرهى نمىزند مگر آنكه عبداللَّه آن را بگشايد و گرهى را نمىگشايد مگر آنكه عبداللَّه آن را ببندد » اشعث گفت : به خدا سوگند تا قيامت دو نفر مصرى نبايد در ميان ما حكم دهند . بناچار امام ، ابن عبّاس را كنار گذاشت و اشتر را به جاى او برگزيد . امّا يارانش اشتر را هم نپذيرفتند و گفتند : آيا مگر كسى جز اشتر اين آتش را بر پا كرده است ؟ !\r\n\r\n\r\n","description":"","footnote":"\r\n( 1 ) - في رحاب أئمّة اهل البيت ، ص 195 .\r\n","page_name":" 153 ","page_number":153},
  {"content":"\r\n\r\nآنگاه سپاهيان على عليه السلام بر انتخاب ابوموسى اشعرى از جانب امام پافشارى كردند . اين ابوموسى كسى بود كه امام را رها كرده بود و مردم را از يارى دادن او باز مىداشت .\r\nواقعيّت اين بود كه سپاهيان امام را گروههاى مختلفى تشكيل مىدادند .\r\nگروهى از اينان از فداكاران و مخلصان و گروهى ديگر از منافقان و گروهى ديگر از تندروها بودند . اين تندروها در قيام بر ضدّ عثمان شركت داشتند و خود را از على و يارانش به خلافت شايسته‌تر مىپنداشتند ! ! و هم اينان بودند كه بالاخره عليه امام پرچم طغيان برافراشتند و به خوارج معروف شدند .\r\n\r\nماجراى خوارج\r\nپس از آنكه دو سپاه پيمان صلح منعقد كردند و امام و معاويه آن را به امضا رسانيدند ، ابوموسىاشعرى آن پيمان نامه‌را در اردوگاه امام به‌گردش در آورد تا همه آن را ببينند . پس چون از مقابل پرچمهاى بنى راسب گذشت ، آنان گفتند : ما بدين پيمان راضى نيستيم . لا حكم الا اللَّه . چون ابوموسى گفته آنان را به اطلاع امام رسانيد ، آن‌حضرت فرمود : آيا آنان به جز يكى دو پرچم و گروه اندكى از مردم بودند ؟ ابوموسى گفت : خير .\r\nصحيح است كه كوفيان‌از جنگ آسيب ديده وخسته شده بودند و آتش اين جنگ در دل بسيارى از آنان شعله ور بود . براى همين وقتى تندروها سر پيچى خود را آشكار ساختند ، دعوت آنان مانند آتش در نيستان همه\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nجا را فرا گرفت . نداى مردمى كه از هر گوشه فرياد مىكردند : لا حكم الّا للَّه و يا على ما راضى نيستيم كه مردان در دين خدا حكم دهند و خداوند حكم خود را در بارهء معاويه و اصحابش بيان داشته و گفته است بايد يا كشته شوند و يا تحت حكومت ما در آيند ، اين فريادها امام را نگران كرد .\r\nهر قدر كه امام آنان را اندرز داد و بديشان ياد آورى كرد كه نمى توان پيمان را نقض كرد در حالى كه خدا را بر آن وكيل كرده‌اند ، اصحابش نپذيرفتند و تنها خواستار جنگ شدند و در برابر نصايح آن‌حضرت تنها يك حرف بر زبان آوردند و آن اينكه : مانند ما به درگاه خدا توبه كن و گرنه ما از تو بيزارى مىجوييم .\r\nموضع خوارج در برابر امام ، نتيجه گيرى حكمين را تقويت بخشيد .\r\nزيرا عمرو بن عاص ، طرف خود يعنى ابوموسى اشعرى را فريفت و هر دو قرار گذاشتند كه امام و معاويه را از خلافت خلع كنند . عمرو بن عاص ، ابتدا از ابوموسى خواست كه على را از خلافت خلع كند . چون ابوموسى چنين كرد ، عمرو برخاست و گفت : ابوموسى ، على را از خلافت خلع كرد و من نيز چنان كه او على را خلع كرد خلعش مىكنم و معاويه را به مقام خلافت مىنشانم ! !\r\nبدين سان عاقبت حكميّت ، در فرجام تندروها تسريع كرد . پس از اين ماجرا آنان در محلّى به نام « حروراء » گرد آمدند . امام عليه السلام ، ابن عبّاس را به سوى ايشان فرستاد و وى بااستدلال به قرآن با آنان وارد بحث و گفتگو شد امّا جواب مساعدى از ايشان نشنيد . سپس خود به سوى ايشان رفت\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nو از نام كسى كه پيشاپيش آن جماعت بود سؤال كرد . گفتند : وى يزيد بن قيس ارحبى نام دارد . سپس امام به چادر او رفت و دو ركعت نماز گزارد .\r\nآنگاه ايستاد و فرمود : اين جايگاهى است كه هر كه در آن به پيروزى دست يابد در روز قيامت نيز به فيروزى رسيده است . آنگاه به آن مردم روى كرد و فرمود : شما را به خدا سوگند مىدهم آيا كسى را متنفرتر از من نسبت به خلافت مىشناسيد ؟ گفتند : به خدا نه . فرمود : آيا مىدانيد كه شما خود مرا اجبار كرديد تا عهده‌دار خلافت شوم ؟ گفتند : به خدا آرى .\r\nفرمود : پس چرا اينك به مخالفت و ترك من همّت گماشته‌ايد ؟ ! گفتند :\r\nما گناه بزرگى مرتكب شديم و به سوى خدا توبه كرديم تو نيز از آن گناه به درگاه خدا توبه آر و از او آمرزش خواه تا باز به تو بپيونديم ! على عليه السلام فرمود : من از تمام گناهان به پيشگاه خداوند توبه مىكنم .\r\nآن جماعت به دعوت امام پاسخ دادند و با او به كوفه بازگشتند . شمار آنان پيش از شش هزار تن بود .\r\nامّا چنين به نظر مىرسيد كه آنان به هنگام بازگشت به كوفه ، با گروهى از هواداران جريان حكميّت كه بيشترين شمار سپاه‌را تشكيل مىدادند و طرفداران اشعث بودند ، برخورد كردند . اشعث كه مواضع خيانتكارانه‌اش در هر جا و بر همه كس مشهود بود و نخستين كسى بود كه امام عليه السلام را به پذيرش حكميّت واداشته بود ، به تحريك آنان پرداخت و ايشان را از همراهى با امام بازداشت . در پى اين برخورد ، آنان به منطقه‌اى به نام « نهروان » رفتند . در آنجا آنان به يك مسلمان و يك\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nمسيحى برخورد كردند و پس از آنكه از نظر آن مسلمان دربارهء امام آگاهى يافتند ، او را كشتند امّا مرد مسيحى را رها كردند و گفتند كه ما بايد از ذمهء پيامبر خود پاسدارى كنيم ! گويى اسلامى كه ريختن خون مسيحى را روا نشمرده دربارهء حفظ خون مسلمان هيچ فرمانى نداده بود ! !\r\nواقعيّت اين است كه رشد تندروها و عدم آگاهى و ضعف اصول فكرى در نزد اين جماعت ، عامل اصلى آنان در جناياتى بود كه مرتكب مىشدند چنان كه همين عوامل اسباب انقراض و نابودى آنان را فراهم كرد .\r\nروزى عبداللَّه بن خباب كه يكى از اصحاب رسول خدا بود و پدرش خباب بن ارث ، نيز از بزرگترين ياران آن‌حضرت به شمار مىرفت ، در حالى كه قرآنى به گردن داشت و همسر باردارش كه ماه آخر حاملگى خود را مىگذرانيد ، نيز با او بود با خوارج برخورد كرد . آنان عبداللَّه بن خباب را دستگير كردند و به وى گفتند : اين كتابى كه در گردن توست ما را به كشتن تو فرمان مىدهد . عبداللَّه پاسخ داد : چيزى را كه قرآن احيا كرده ، زنده كنيد و آنچه را كه ميرانده شما نيز بميرانيد .\r\nدر همان هنگامى كه آنان با عبد اللَّه بن خباب مشغول گفتگو بودند ، دانه‌اى خرما از شاخه‌اى فرو افتاد . يكى از آنان فوراً خرما را برداشت و در دهان برد . ديگر كسانى كه در آنجا حاضر بودند به روى اعتراض كردند و او خرما را از دهان بيرون انداخت . در اين اثنا خوكى نيز از آنجا مىگذشت كه يكى از آنان آن خوك را كشت . همراهانش به او پرخاش كردند و گفتند : كشتن اين خوك فساد در زمين است .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nآنگاه دوباره به نزد عبداللَّه بن خباب برگشته به وى گفتند : دربارهء ابوبكر و عمر و على پيش از جريان حكميّت و نيز دربارهء عثمان در آن شش سال اخير از خلافتش چه مىگويى ؟ خباب از همهء آنان به نيكى ياد كرد . پس پرسيدند : دربارهء على پس از جريان تحكيم و خلافت چه نظرى دارى ؟ خباب پاسخ داد : على داناتر به خدا وبيش از ديگران حافظ دين اوست و بصيرت و آگاهى وى بيشتر از همگان است .\r\nآنان با شنيدن اين پاسخ گفتند : تو پيرو هدايت نيستى بلكه از هواوهوس خويش پيروى مىكنى حال آنكه مردان را از روى نامهايشان باز مىتوان شناخت . سپس خباب را به كنارهء رود كشاندند و سرش را بريدند و همسرش را نيز بياوردند و شكمش را دريدند و او و فرزندش را نيز سر بريدند و در كنار خباب رهايش كردند ! ! « 1 »\r\nبدين سان خوارج بناى فساد و تباهى در زمين را نهادند و روح جنگ و آشوب در ميان آنان بر ارزشها غلبه كرد چرا كه اينان فرزندان جزيرة العرب بودند كه همواره خون و جنگ و تعصبهاى پنهان از خاك آن مىجوشيد .\r\nاگر امام به مقابلهء آنان نمىشتافت بيم آن مىرفت كه آتش اين فتنه در ديگر نقاط كشور ، گسترده شود . چون آن‌حضرت به مكانى نزديك آنان رسيد ، عدّه‌اى را به سوى ايشان فرستاد تا به آنان پيغام دهند كه قاتلان صحابى بزرگوار پيامبر صلى الله عليه و آله ، يعنى عبداللَّه بن خباب و همسرش و نيز\r\n\r\n\r\n","description":"","footnote":"\r\n( 1 ) - سيرة الأئمّة الاثنى عشر ، ص 490 .\r\n","page_name":" 158 ","page_number":158},
  {"content":"\r\n\r\nقاتلان مسلمانان ديگرى را كه به دست آنان كشته شده بودند ، به وى تحويل دهند .\r\nامّا آنان پاسخ دادند : ما همگى قاتلان عبداللَّه هستيم و نيز افزودند :\r\nچنانچه بر على بن ابىطالب و همراهان او دست يابيم آنان را نيز مىكشيم .\r\nپس امام خود به سوى آنان رفت و فرمود :\r\n« اى جماعت ! من شما را بيم مىدهم از اين كه صبح كنيد در حالى كه آماج لعنت اين امّت قرار گرفته باشيد ، و فردا بدون آنكه هيچ دليل و برهانى داشته باشيد در همين جا از پاى در آييد » .\r\nامام بار ديگر با آنان گفتگو و مناظره كرد و بديشان پيشنهاد داد كه براى جنگ با معاويه كه هدف آشكار آنان بود به وى بپيوندند . امّا آنان پاسخ دادند :\r\nهرگز . بلكه تو بايد ابتدا به كفر اعتراف كنى و آنگاه به سوى خداوند توبه آرى چنان كه ما توبه كرديم . در اين صورت ما از تو فرمان مىبريم و گرنه ما همچنان مخالف و دشمن تو خواهيم ماند .\r\nپس امام از ايشان پرسيد :\r\nواى بر شما ! با كدامين دليل جنگ با ما و خروج از جماعت ما را روا شمرديد ؟ ! امّا خوارج وى را پاسخ نگفتند و از هر گوشه و كنار بانگ بر داشتند كه : پيش به سوى بهشت ، پيش به سوى بهشت ! ! آنگاه شمشير كشيدند و ضرباتى بر اصحاب آن‌حضرت وارد آوردند و تير اندازان آغاز به تير انداختن كردند . سپس امام و يارانش بر آنان هجوم بردند و در ظرف\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nچند ساعت همهء آنها را كشتند . « 1 »\r\nامام عليه السلام در ميان گشته شدگان پيكر شخصى را به نام مخرج ، معروف به ذوالثديه ( داراى پستان ) جستجو مىكرد . چون پس از كاوش بسيار جنازهء او را يافت ، نداى تكبير سر داد و يارانش هم تكبير گفتند . آيا مىدانيد براى چه ؟ ! زيرا پيامبر صلى الله عليه و آله آن‌حضرت را از آشوب اين گروه تندرو آگاهى داده و در علامت آنان وجود چنين شخصى را در ميان آنان ذكر كرده بود .\r\nدر اين روايت آمده است : چون رسول خدا از جنگ حنين بازگشت ، به تقسيم غنايم پرداخت در اين هنگام مردى از بنى تميم به نام خويعه برخاست و به آن‌حضرت گفت : محمّد ! غنايم را به عدالت تقسيم كن .\r\nپيامبر فرمود : من به عدالت تقسيم كردم . آن‌مرد تميمى براى بار دوّم وسوّم نيز بر پا خاست و همچنان سخن خود را تكرار كرد . آنگاه پيامبر فرمود :\r\n« به زودى از نسل اين مرد ، قومى خواهند آمد كه پاى از دين فراتر نهند چنان كه تير از كمان فراتر رود . آنان به هنگام تفرقه و جدايى مردم از يكديگرخروج خواهند كرد . نماز شما در كنار نماز آنان كوچك مىنمايد .\r\nقرآن مىخوانند امّا از گردنهاى آنان بالاتر نمىآيد . ميان آنان مردى است سياه بادستان باز كه يكىاز آنها گويى پستان زنى است . و در روايت عايشه آمده است كه پيامبر فرمود : آن مرد را بهترين امّتم پس از من ، مىكشد » . « 2 »\r\n\r\n\r\n","description":"","footnote":"\r\n( 1 ) - سيرة الأئمّة الاثنى عشر ، ص 491 .\r\n( 2 ) - همان مأخذ ، ص 492 .\r\n","page_name":" 160 ","page_number":160},
  {"content":"\r\n\r\nپيامبر صلى الله عليه و آله با اين سخن خردمندانه خود ، در حقيقت بر وجود طوايف قشرى و نادان در ميان امّت اسلامى ، اشاره كرده است . اين گروه در اوّلين فرصتى كه براى آنان پيش آمد ، خود را نشان دادند . اين فرصت زمانى رخ داد كه آتش فتنه در كشور ، شعله ور شده بود . آن مردى كه پيام آور عدل و داد را به رعايت عدالت فرمان مىدهد و خود را بر حفظ ارزشها ، داغتر از كسى مىداند كه خداوند او را به رسالتش برگزيده جز با كسى چون على عليه السلام كه فرزند ايمان است و پايه‌هاى ايمان بر دوش او استوار و محكم شد ، به توبه كردن و ايمان آوردن دعوت مىكند ، شبيه نيست .\r\nاشتياق امام براى يافتن جنازهء ذوالثديه ، بسيار بود . زيرا اوّل تعدادى از يارانش را براى يافتن او گسيل كرد و چون آنان نتوانستند او را بيابند خود آن‌حضرت به جستجوى او پرداخت .\r\nبه نظر مىرسد كه امام مىخواسته با نشان دادن پيكر ذوالثديه حجّت را بر مردم تمام كند و آنان به يقين دريابند كه اين جماعت به شهادت رسول خدا صلى الله عليه و آله از دين پا فراتر نهاده‌اند تا مبادا با دين پوشالى و پوك خود بيش از اين موجب فريب و اغواى مردم شوند . بايد دانست كه فرقهء مارقان با كشته شدن همهء افرادش از ميان نرفت . زيرا اين حالت ، حالتى اجتماعى و مستمر است كه هر از چند گاهى اينجا و آنجا و زير اين پرچم و آن پرچم ظهور مىكند . هيچ دوره‌اى از وجود آنان و كسانى امثال ايشان خالى نبوده است ، كسانى كه پيشانيهايشان پينه بسته است و مظاهر دينى و تندرويهاى قشرى مآبانه و تكفير مردم بدون داشتن دليل خدايى يا\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nعقلانى از شاخصه‌هاى آنان به حساب مىآيد .\r\nخوارج از يك سو و ياران اشعث از سوى ديگر بزرگترين خطر را بر نظام اسلامى در روزگار خلافت امام عليه السلام پديد آوردند . اين گروه در واقع براى هر مكتب اصلاح گرايانه‌اى مىتواند تهديدى بزرگ به شمار آيد .\r\nسرانجام ، پس از اين واقعه غده‌هاى چركين از پيروان تفكر خوارج در اطراف دولت اسلامى بروز يافت و موجب شدند كه آن‌حضرت گوشه‌اى از توجّه و اهتمام خود را صرف آنان كند و در نتيجه معاويه فرصت تثبيت و تحكيم پايه‌هاى حكومت خود را بيابد .\r\n\r\n","description":"","footnote":"","page_name":" 162 ","page_number":162},
  {"content":"\r\n\r\n\r\nروزهاى پايانى خلافت امام\r\nوقتى نوار زندگانى امام را از نظر مىگذرانيم ، هر چه به پايان آن نزديكتر مىشويم آن را تيره‌تر مىبينيم به گونه‌اى كه قلب از شدّت اندوه و تأسف مىخواهد بتركد . اين معاويه است كه لشكريان جاهلى را بر ضدّ رسالت خدا رهبرى مىكند و اين اشعث و ديگر فرماندهان دنيا طلب كوفىاند كه به باطل معاويه گروييده‌اند و وعده‌هاى دروغين معاويه بيشتر از نصايح امام در آنان كارگر افتاده‌است . و اين ياران بزرگوار امامند كه شمارى از آنها مىميرند و گروهى ديگرشان در ميدان نبرد شهيد مىشوند و دسته‌اى ديگر با ترور از پاى در مىآيند . روزى سپرى نمىشود مگر آنكه اخبارى تأسف بار به آن‌حضرت مىرسيد .\r\nتندروها بر او مىشورند و سپاه وى را به آشوب مىكشند . سپاه نيز از جنگ خسته و درمانده شده است . در حالى كه معاويه هر روز بر نيروى خويش مىافزايد وگروههاى جنگى كوچكى را پنهانى براى حمله به گوشه و كنار كشور گسيل مى دارد . در واقع وى با اين كار سنّتهاى جاهلى را كه خود بدانها وابسته بود ، زنده مىكرد . او قبايل عربى و فرماندهان جاهلى\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nرا تشويق مىكرد تا دوباره به عادات پيشين و كارهاى گذشتهء خويش بازگردند .\r\nمعاويه با سپاهى به فرماندهى بُسر بن ارطأة ، يمن و حجاز را مورد حمله قرار داد . وى به بُسر فرمان داده بود كه در اين دو جا ، ايجاد آشوب و بلوا كند و هواخواهان امام را بترساند .\r\nهمچنين وى سپاهى براى جنگ با مصريان به آن‌ديار روانه نمود و فرماندهى اين سپاه را بر عهدهء عمرو بن عاص نهاد كه او در ولايت مصر طمع بسته بود . عمرو در مصر دست به جنايتها و تباهيها زد و والى امام بر آن شهر يعنى محمّد بن ابوبكر را كشت و پيكرش را مُثله كرد و سپس او را سوزانيد . . .\r\nو هنگامى كه على عليه السلام ، شمشير برندهء خويش ، مالك اشتر ، را براى ولايت مصر برگزيد ، معاويه او را در ميان راه مسموم كرد و به قتل رسانيد . خبر شهادت مالك بر امام بس گران بود ، با قتل مالك آن‌حضرت ، قهرمانى با ايمان و شجاع را از دست داد .\r\nاز اينها گذشته ، اهل كوفه كه پيوسته در تفرقه و جدايى به سر مىبردند ، سالهاى بسيار از ديدگاههاى امام دور بودند . آن‌حضرت با كوچكترين امكاناتى همچون سخنان بليغ و نظريّات حكيمانه و خوب مطرح كردن مسأله جهاد در راه خدا و حفظ كرامت مردم و دستاوردهاى انقلاب ، آنان را به هوشيارى و بيدارى فرا مىخواند . امّا جز پيشاهنگان آنان ، كس به سخنان آن‌حضرت پاسخ مثبت نمىداد .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nشايد هدف والاى امام از اين سخنان تحكيم پايه‌هاى ايمان در ميان اين پيشاهنگان ، كه در واقع شيعيان مخلص و فداكار او به شمار مىآمدند ، بود تا مگر بدين وسيله خط درخشان مكتب در ميان نسلهاى ديگر امتداد يابد .\r\nتفرقه كوفيان از حق خود و اتحاد شاميان بر باطلشان ، قلب آن‌حضرت را واقعاً به درد آورده بود آن گونه كه آرزو مىكرد معاويه ده نفر از ياران او را بگيرد و در برابر ، يكى از ياران خود را به وى بدهد . سرانجام آن‌حضرت آخرين تير خود را رها كرد و گفت :\r\n« هشدار مىدهم كه من از عتاب و خطاب با شما خسته شده‌ام . پس به من بگوييد شما چكار مىكنيد ؟ اگر مىخواهيد در ركاب من به‌سوى دشمن روانه شويد اين چيزى است كه من مىخواهم و دوست دارم و اگر در صدد چنين كارى نيستيد پس مرا از تصميم خود آگاه سازيد . به خدا سوگند اگر همه شما براى جنگ با دشمنان با من بيرون نياييد تا خداوند كه بهترين داوران است ، ميان ما و آنان داورى نكند ، بر شما نفرين مىكنم و خود به جنگ با دشمنانتان مىروم حتّى اگر تنها ده نفر مرا همراهى كنند » .\r\n« اوباشان شامى در يارى كردن ضلالت و گمراهى از شما پايدارترند و اتحاد آنان بر باطل خود از اتحاد شما بر هدايت و حقّتان بيشتر است پس درد و درمان شما چيست ؟ آنان مانند شمايند و اگر تا روز قيامت با ايشان جنگ شود ، از ميدان نمىگريزند » . « 1 »\r\n\r\n\r\n","description":"","footnote":"\r\n( 1 ) - سيرة الأئمّة الاثنى عشر ، ص 499 .\r\n","page_name":" 165 ","page_number":165},
  {"content":"\r\n\r\nچون كوفيان ديدند كه آن‌حضرت قصد دارد همراه با شمارى اندك از ياران مخلص خود به جنگ روانه شود ، به دعوت وى پاسخ گفتند و آمادهء رفتن به ميدان جنگ شدند . جنگجويان از شهر بيرون آمدند و به اردوگاه سپاه كوفه در نخيله وارد شدند . امام يكى از فرماندهان سپاه خود ، موسوم به زياد بن حفصه را به سوى شام گسيل داشت . « زياد » طلايه داران سپاه را رهبرى مىكرد . آن حضرت در انتظار پايان يافتن ماه رمضان بود تا با ديگر سپاهيان خود به سوى شام حركت كند امّا تقدير در شب نوزدهم ماه مبارك رمضان ، سرنوشت ديگرى براى او رقم زد .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\n\r\nامام . . در محراب شهادت\r\nشب نوزدهم ماه مبارك رمضان ، يكى از شبهايى كه احتمال مىرود شب قدر در همان شب واقع است . گفتگوهاى مردم در اين شب هر جا پيرامون جنگ و مسائل آن بود . چرا كه على عليه السلام روح جهاد و جنگاورى را در ميان آنان دميده و تحرك و فعاليّت در آنان اوج گرفته بود .\r\nدر گوشه‌اى از مسجد كوفه ، عدّه‌اى از مصريان طبق معمول هر شب به نماز ايستاده بودند و اندكى آن طرفتر عدّه‌اى نيز با جديّت نماز مىخواندند . و گوشه‌اى از شهر خانهء محقرى بود كه دختر امام ، حضرت را به ميهمانى دعوت كرده بود . او هنگام افطار قرصى نان و ظرفى شير و اندكى نمك براى امام آورد . امّا آن‌حضرت فرمود تا شير را از سفره بردارد . آنگاه چند لقمه‌اى نان و نمك خورد و سپس براى خواندن نماز برخاست . او هر چند گاهى به آسمان مىنگريست و مىفرمود :\r\nاين همان شب موعود است نه دروغ مىگويم و نه به من دروغ گفته شده است . آنگاه به سوى مسجد رفت و از همان درى كه اين مردان در پشت آن گرد آمده بودند ، به درون مسجد رفت .\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nراوى مىگويد : اميرمؤمنان هنگام طلوع فجر بر آنان وارد شد و بانگ برداشت : نماز ، نماز . پس از آن درخشش شمشيرى ديدم و شنيدم كسى مىگفت : حكم از آنِ خداست نه از آنِ تو اى على ! سپس برق شمشير ديگرى را ديدم و شنيدم امام عليه السلام مىفرمود : اين مرد از دست شما نگريزد .\r\nاشعث به ابن ملجم گفته بود : پيش از آنكه سپيده بدمد و شناخته شوى بايد حتماً خود را نجات دهى . « 1 »\r\nچه كسانى در توطئه كشتن رهبر مسلمانان شركت داشتند ؟\r\nسه نفر در موسم حج گرد هم آمدند و قرار گذاشتند هر يك از آنان يكى از اين سه تن را ، معاويه وعمرو بن عاص و على را ، از پاى در آورند .\r\nآن كس كه قرار بود عمرو را بكشد موفق نشد زيرا در همان روز عمرو كس ديگرى را به جاى خود براى نماز فرستاده بود و آن مرد به جاى عمرو كشته شد . معاويه نيز از مرگ جان سالم به در برد زيرا شمشير بر رانش فرود آمد و زخمى نه چندان عميق بر جاى نهاد .\r\nامّا ابن ملجم كه شمشيرش را به هزار درهم خريده و آن را با هزار درهم آغشته به زهر ساخته بود در تحقيق هدف خود به موفقيّت دست يافت . چنان كه به نظر مىرسد وى با جناح مخالف امام در كوفه ، كه رهبرى آن را اشعث بر عهده داشت ، برخورد مىكند . ابن اشعث كسى بود كه بر كشتگان خوارج اشك مىريخت ، وى چندى قبل بر اميرمؤمنان\r\n\r\n\r\n","description":"","footnote":"\r\n( 1 ) - سيرة الأئمّة الاثنى عشر ، ص 505 .\r\n","page_name":" 168 ","page_number":168},
  {"content":"\r\n\r\nوارد شده بود و امام با او به خاطر توطئه‌هاى مستمر وى بر ضد اسلام به تندى برخورد كرده بود . وى امام را به كشتن تهديد كرد . يك بار امام در پاسخ به تهديد او فرمود :\r\n« آيا مرا از مرگ مىترسانى و تهديدم مىكنى ؟ ! به خدا سوگند من هرگز از آن باك ندارم كه با مرگ رو به رو شوم يا مرگ با من رو به رو گردد » . « 1 »\r\nعلاوه بر ابن اشعث گروهى از ياران وى نيز همچون سبيب بن بجران ، وردان بن مجالد در تحقّق اين جنايت دست داشتند .\r\nاز طريق ابن اشعث ، مصالح خوارج كه از سرسخت‌ترين دشمنان معاويه بودند با مصالح معاويه گره خورد . معاويه‌اى كه از هجوم صاعقه وار سپاه اسلام بر خود بسيار مى ترسيد و همواره براى كشتن امام به كوفيان از دادن هيچ وعده‌اى دريغ نمىكرد . به همين علّت است كه ابوالاسود دؤلى پس از تحقّق اين جنايت به معاويه گفت :\r\n« هان ! به معاوية بن حرب بگوى كه چشمان سرزنشگران ما روشن مباد ، آيا در ماه روزه ما را با كشتن بهترين همه مردم عزادار كرديد ؟\r\nبهترين كس را كه بر اسبان راهوار مىنشست و آنها را رام مىكرد وكشتيها سوار مىشد ، كشتيد ، كسى را كه نعال مىپوشيد وآن‌را مىساخت و كسى كه سوره‌هاى قرآنى را مىخواند » . « 2 »\r\n\r\n\r\n","description":"","footnote":"\r\n( 1 ) - سيرة الأئمّة الاثنى عشر ، ص 501 .\r\n( 2 ) - في رحاب أئمّة اهل البيت ، ج 2 ، ص 255 .\r\n","page_name":" 169 ","page_number":169},
  {"content":"\r\n\r\nپس از وقوع اين جنايت ، امام را به خانه بردند و ابن ملجم را به محضرش حاضر كردند . پس آن‌حضرت فرمود :\r\n« جان در برابر جان . اگر من مُردم او را بكشيد چنان كه مرا كشت و اگر زنده ماندم خود دربارهء او تصميم مىگيرم » .\r\nآنگاه افزود :\r\n« اى فرزندان عبدالمطّلب ! مبادا شما را ببينم كه خون مسلمانان را مىريزيد و مىگوييد اميرمؤمنان كشته شد . هان كه نبايد جز قاتل من كس ديگرى كشته شود » .\r\nيكى از پزشكان كوفه موسوم به اثير بن عمر بن هانى بر بالين امام حاضر شد و پس از معاينه به آن‌حضرت گفت : اى اميرمؤمنان ! وصيّت كن كه دشمن خدا ضربتش را تا مغزت رسانيده است .\r\nاصبغ بن نباته نقل مىكند : خدمت اميرمؤمنان رسيدم . او تكيه داده و بر سرش دستار زردى پيچيده بود . لكّه‌هاى خون از دستار به بيرون نفوذ كرده بود چهرهء آن‌حضرت به زردى مىزد به گونه‌اى كه معلوم نبود سيماى آن‌حضرت‌زردتر است يا عمامه‌اش ؟ پس خم شدم واو را بوسيدم وگريستم . امام به من فرمود : اصبغ ! گريه مكن كه جزاى اين به خدا بهشت است .\r\nعرض كردم : فدايت شوم من نيك مىدانم كه تو به بهشت خواهى رفت امّا از اين كه تو را از دست مىدهم ، مىگريم . « 1 »\r\n\r\n\r\n","description":"","footnote":"\r\n( 1 ) - في رحاب أئمّة اهل البيت ، ج 2 ، ص 255 .\r\n","page_name":" 170 ","page_number":170},
  {"content":"\r\n\r\nام كلثوم نيز پس از آن كه خبر مرگ امام را از زبان خود آن‌حضرت شنيد ، گريست . پس امام به او فرمود :\r\n« ام‌كلثوم مرا ميازار ! اىكاش آنچه‌را كه من مىبينم تو هم‌مىديدى .\r\nفرشتگان هفت آسمان را مىبينم كه پشت يكديگر صف كشيده‌اند وپيامبران مىگويند : اى على بيا ! آنچه پيش روى توست بسى بهتر از حالى است كه تو در آنى » . « 1 »\r\nامام سه روز پس از اين ضربه زنده ماند امّا حالش روز به روز بدتر مىشد . تا آن كه شب بيست و يكم فرا رسيد . آن‌حضرت به امام حسن عليه السلام وصيّت كرد و به ديگر فرزندش امام حسين عليه السلام آخرين وصاياى خود را گفت آنگاه با خانواده خود وداع كرد و با اطمينان و آرامش فرشتگان پروردگارش را استقبال كرد و روح پاك آن‌حضرت از كالبدش بيرون رفت . با شهادت امام فرياد و شيون دختران و زنان آن‌حضرت بالا گرفت و كوفيان دانستند كه اميرمؤمنان در گذشته است . مردان و زنان عزادار فوج فوج به منزل آن‌حضرت مىرفتند . غوغاى عظيمى بر پا شده و كوفه به لرزه در آمده بود . اين روز همچون روز در رحلت رسول خدا صلى الله عليه و آله بود .\r\nامام حسن و امام حسين با هم پيكر امام را مىشستند و محمّد بن حنفيه بر روى بدن مبارك آن‌حضرت آب مىريخت . آنگاه با باقيماندهء حنوط رسول خدا آن‌حضرت را حنوط كردند و در تابوتش گذاردند . امام حسن بر جنازهء آن‌حضرت نماز خواند و او را شبانه تا پشت كوفه بردند\r\n\r\n\r\n","description":"","footnote":"\r\n( 1 ) - في رحاب أئمّة اهل البيت ، ج 2 ، ص 255 .\r\n","page_name":" 171 ","page_number":171},
  {"content":"\r\n\r\nو در نوبه در كنار ستون غريين ، جايى كه هم اكنون آرامگاه آن‌حضرت است ، به خاك سپردند .\r\nمحل آرامگاه آن‌حضرت ، تا دوران امام رضا عليه السلام از ديدهها نهان بود .\r\nزيرا بيم آن مىرفت كه خوارج و بنى اميّه مرقد آن‌حضرت را مورد تهاجم خويش قرار دهند .\r\nپس از شهادت امام ، ابن ملجم كشته و به آتش سوزانده شد . بدين سان ، با شهادت على عليه السلام صفحه‌اى درخشان از زندگى آن امام ورق خورد تا صفحات مجد و سرفرازى و فضايل وى تا پايان روزگار همچنان پرتو افشان بماند و پيروان خود را به هدايت و استقامت رهنمون شود . پس سلام خدا بر او باد آنگاه كه در كعبه پا به دنيا گذارد و آنگاه كه در محراب كوفه به خون غلتيد و هنگامى كه شهيد و شاهد بر ظلم ستمگران شد و وقتى عدالت و پرچم هدايت و منَار تقوا گشت . سلام خدا برا او باد هنگامى كه او را زنده بر مىانگيزد تا او را ميزانى قرار دهد كه ميان بندگانش جدايى اندازد و تقسيم گر بهشت و دوزخ باشد .\r\nو سلام بر راستكارانى كه در راه آن‌حضرت گام نهادند و درود بر پيروانش كه در راه عشق به او سختيهايى را تحمّل كردند كه كوههاى سر به فلك كشيده تاب تحمّل آنها را نداشتند .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\n\r\nويژگيها و فضايل اميرمؤمنان\r\nفضايل و مناقب امام همچون پرتو آفتاب ، در همه جا جلوه گر است و به ما روشنايى و گرمى معنوى مىدهد . دانشمندان بزرگ مسلمان ، على رغم مذاهب مختلفىكه دارند ، در بر شمردن فضايل آن‌حضرت با يكديگر به رقابت پرداخته‌اند . تا آنجا كه برخىاز خوانندگان ساده‌لوح مىگويند :\r\n« با اين وصف على عليه السلام برترين كس بوده است » . اينان از اين نكته غافلند كه امام نشانه صدق رسالت پيامبر اكرم ، و آينه صاف و بىزنگارى است كه در آن سيماى مربى و سرورش ، محمّد صلى الله عليه و آله ، متجلّى است . تا آنجا كه خود فرمود :\r\n« من بنده‌اى از بندگان محمّد هستم »\r\nدر واقع پا فشارى اصحاب پيامبر و تابعان و صديقان مسلمان بر نشر فضايل امام على خود نوعى مبارزه عليه خط گمراهى بود كه بر مسلمانان مسلط شده بود و براى از ميان بردن نشانه‌ها و شاخصهاى حق به سختى تلاش مىكرد . بدين گونه است كه فضايل اميرمؤمنان از آمار و شمارش بيرون است .\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nامّا بر ماست كه فضايل آن‌حضرت را جداى از يكديگر ننگريم كه اين خود مانند آن است كه گلى را بدون توجّه به گلبرگهاى آن مورد مشاهده قرار دهيم .\r\nوقتى ما از زهد سخن مىگوييم ، گوشه گيرى مرتاضان و پارسايى فراريان از زندگى را به ياد مىآوريم . و چون از علم سخن مىگوييم به ياد كسانى مىافتيم كه در كتابخانه‌ها يا آزمايشگاههاى خود به كار تحقيق و مطالعه مشغولند و مسئوليّت ديگرى ندارند و خود را درگير مبارزات و مجاهدتها نمىكنند .\r\nو چون از بخشندگى و كرم سخن به ميان آوريم ، ياد پادشاهى در ذهن ما زنده مىشود كه هداياى گزافى به دوروبريهاى خود مىبخشيد و بدين وسيله آنها را كم كم به فساد و تباهى مىكشاند و به واسطهء اين بذل و بخششها حكومت خود را از هر گونه تعرضى در امان مىداشت .\r\nو چون از صفت شجاعت سخن برانيم ، تصوير قهرمانان ميدانهاى جنگ را كه خوىشان كشت و كشتار و وظيفه‌شان ريختن خون ديگران بود ، به خاطر مىآوريم .\r\nامّا اميرمؤمنان على عليه السلام غير از تمام اينها بود . زيرا صفات او ، نمودهايى از روح معنوى وى به شمار مىآمد . همان گونه كه اگر يك نور بر شيشه‌هاى رنگى بتابد ، رنگهاى گوناگونى از خود نمودار مىسازد ، نور توحيد نيز در ژرفاى وجود امام از خود صفات و ويژگيهاى مختلفى بر جاى گذارده بود به گونه‌اى كه برترين صفات و عظيم‌ترين آيات حق در\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nآن‌حضرت متجلّى گشته بود .\r\nهنگامى كه خداوند بر قلبى سليم تجلّى مىكند ، آن را با قول ثابت استوار مىسازد و از نور عزت خويش سرشارش مىگرداند و صاحب آن قلب را بخشنده و دادگر و دلير و مهربان و دانا و مسئول و زاهد و فعّال و گريان در تاريكى شب و جنگنده در روز مىسازد .\r\nشاعرى دربارهء امام سروده است :\r\nدر ويژگيهاى صفات تو ، اضداد جمع شده است و از اين رو همتايان براى تو سر فرود آورده‌اند . ما مىگوييم اين ويژگيها ، صفات حُسنايى است كه برخى از آنها برخى ديگر را پيروى مىكنند . اين صفات عبارتند از :\r\nعشق و راستى و امانت كه معرفت خداوند آنها را جمع كرده و ساير فضايل خير از آن سر چشمه گرفته است .\r\nآن‌حضرت براى خداى سبحان زيست كه او خداى را شناخته و در راه او دليريها از خود نشان داده بود . او به عظمت كردگارش يقين داشت . آيا مگر آن‌حضرت دربارهء مؤمنان ، كه خود امير و سرور آنان بود ، نفرمود :\r\n« آفريدگار در جانهايشان بزرگى يافته و غير از خداوند در چشمانش كوچك شده است » . او مرگ را كوچك مىشمرد زيرا ديدار پروردگارش را دوست مىداشت . در حق رعيت به عدل و داد رفتار مىكرد زيرا از پرده‌هاى ماديّت فراتر آمده و قدم به كُنه حقايق نهاده بود . تمام امتيازات و برتريهاى ظاهرى را از ميان برد و با فشارى كه او را بدان فرا مىخواند ، به مبارزه و رويارويى برخاست .\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nدر دنيا زهد را پيشه خود ساخته بود زيرا حقيقت دنيا را به خوبى مىشناخت و پيش از آنكه اعضا و جوارحش در بهره‌بردارى از دنيا ، روزه اختيار كنند روحش از دنيا كناره گرفته و دنيا را سه طلاقه كرده بود و به او مىگفت :\r\n« اى دنيا ، اى دنيا ! ! از من در گذر كه تو را سه طلاقه كرده‌ام و در آن بازگشتى نيست » . « 1 »\r\nعبادت ، جسم او را تحليل برده بود كه او در عبارت به ديدار محبوب بزرگوارش مىشتافت . او همواره پروردگارش را ياد مىكرد و قلبش به مناجات با او آباد بود . فضايل ديگر آن‌حضرت نيز جويبارهايى بودند كه از چشمه سار ايمان و معرفت و يقين نشأت مىگرفتند .\r\nاجازه دهيد دربارهء عبادت امام ، به نقل تعدادى از روايات بپردازيم باشد كه پيشوايمان را بيشتر بشناسيم و با شناخت او به پروردگار خود نزديكتر شويم .\r\nروزى ابودرداء در ميان ياران پيامبر صلى الله عليه و آله ماجرايى در اين خصوص نقل كرد و از گوشه‌اى از عبادت شبانهء على كه خود شاهد آن بود ، سخن گفت .\r\n( از هشام بن عروة از پدرش عروة بن زبير نقل شده است كه گفت : ما همراه با عدّه‌اى در مسجد رسول‌اللَّه نشسته بوديم و از شجاعتهاى اهل بدر و نيز از بيعت رضوان ياد مىكرديم و سخن مىگفتيم ، ابو درداء گفت : اى جماعت ! آيا شما را به كم مالترين مردم و خدا ترس‌ترين و كوشاترين\r\n\r\n\r\n","description":"","footnote":"\r\n( 1 ) - نهج البلاغه - كلمات قصار ، شمارهء 77 .\r\n","page_name":" 176 ","page_number":176},
  {"content":"\r\n\r\nايشان در عبادت خبر دهم ؟ ! گفتند : او كيست ؟ ابودرداء گفت :\r\nاميرمؤمنان على بن ابىطالب عليه السلام .\r\nراوى مىگويد : به خدا در ميان حاضران مجلس كسى نبود جز آنكه چهره از ابودرداء بر گرفت . آنگاه مردى از انصار خطاب به او گفت : اى عويمر سخنى گفتى كه هيچ يك از حاضران در مجلس با آن موافقت نشان ندادند ! ابودرداء گفت : اى مردم ! من چيزى را كه خود ديده‌ام باز مىگويم شما نيز آنچه را كه ديده‌ايد باز گوييد . على بن ابىطالب را در بيابانهاى نجار ديدم كه از همراهان خويش كناره گرفته و از كسانى كه در پىاش مىآمدند ، خود را نهان داشته و در پشت انبوه درختان نخل خود را پنهان كرده بود . من على را گم كرده بودم و به نظر آمد كه از من بسيار دور شده است . با خود گفتم : او اكنون به منزل خويش رسيده است . امّا ناگهان صدايى حزين و آوازى تأثر آور به گوشم خورد كه مىگفت :\r\n« معبودا چه بسيار گناهان هلاك كننده‌اى كه در انتقام جستن از آنها بردبارى پيشه كردى و چه بسيار بى پردگيها كه تو با كرم خويشتن از آشكار شدن آنها جلوگيرى كردى . خدايا ! اگر زندگىام در نافرمانى تو طولانى شد و گناهانم در صحيفه‌ها فزونى يافت امّا من به جز به آمرزش تو اميدوار نيستم و به غير از رضوان تو به چيز ديگرى اميد ندارم » .\r\nاين صدا مرا به خود مشغول كرد و ردّ پاها را گرفتم و رفتم . ناگهان چشمم‌به على بن‌ابىطالب افتاد . خودرا مخفى كردم‌واز حركت بازايستادم .\r\nآن‌حضرت در دل شب دو ركعت نماز گزارد و آنگاه به دعا و گريه و زارى\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nو ناله پرداخت . از جمله مناجاتهايى كه مىكرد اين بود كه مىگفت :\r\n« معبودا ! در عفو تو مىانديشم پس گناهم بر من سبك مىشود آنگاه دربارهء سخت گرفتنت فكر مىكنم پس مصيبتم بر من گران مىآيد » .\r\nآنگاه گفت :\r\n« آه اگر در صحيفه‌ها گناهى را بخوانم كه خود آن را فراموش كرده‌ام امّا تو آن را گرد آورده باشى ! پس مىگويى : او را بگيريد . پس واى بر گرفتارى كه خانواده‌اش او را نتوانند نجات بخشند و قبيله‌اش او را سودى ندهند و كروبيان به دو رحمت نياورند » .\r\nآنگاه گفت :\r\n« واى از آتشى كه احشا و امعا را مىسوزاند ! واى از آتشى كه پوست را مىكند ! واى از سوزانندگى پاره‌هاى آتش ! »\r\nابودرداء گفت : سپس آن‌حضرت بسيار گريست . پس از مدّتى ديگر نه صدايى از او به گوش مىرسيد و نه جنبشى از او ديده مىشد . با خود گفتم :\r\nحتماً به خاطر شب زنده دارى ، خواب بر او چيره شده است . بايد او را براى نماز صبح بيدار كنم . بر بالين او رفتم آن‌حضرت مانند يك قطعه چوب خشك بر زمين افتاده بود . تكانش دادم امّا هيچ جنبشى نكرد ، صدايش زدم امّا پاسخى نداد . گفتم : انا للَّه‌و انا اليه راجعون . به خدا كه على بن ابىطالب مُرد . ابودرداء در ادامهء گفتار خود افزود : به سرعت به خانهء على روانه شدم و اين خبر را به اطلاع آنان رساندم .\r\nفاطمه گفت : اى ابودرداء ! داستان چيست ؟ پس من آنچه را كه ديده\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nبودم براى او باز گفتم . او فرمود :\r\n« اى ابودرداء به خدا سوگند اين بى هوشى است كه در اثر ترس از خدا بر او عارض شده است » . آنگاه با ظرف آبى بر بالين على عليه السلام آمدند و آب بر چهره‌اش پاشيدند . آن‌حضرت به هوش آمد و به من كه مىگريستم نگاهى كرد و گفت : اى ابودرداء چرا گريه مىكنى ؟ ! گفتم : به خاطر كارى كه در حقّ خودت روا مىدارى گريه مىكنم . پس آن‌حضرت فرمود :\r\n« اى ابودرداء ! چگونه است هنگامى كه مرا ببينى كه به پس دادن حساب فرا خوانده شده‌ام در روزى كه گناهكاران به عذاب الهى يقين آورده‌اند و فرشتگان سختگير ومأمورانى تندخو دوربرم را احاطه كرده‌اند . پس در پيشگاه خداوند جبّار حاضر مىشوم در حالى كه دوستانم مرا رها ساخته و اهل دنيا به من رحم آورده‌اند امّا بيشترين رحمت را وقتى مىخواهم كه در برابر خدايى كه هيچ چيز از نگاه او پنهان نيست ، قرار گرفته‌ام . ابودرداء گفت : به خدا سوگند چنين عبادتى را از هيچ يك از اصحاب پيامبر صلى الله عليه و آله نديدم . « 1 »\r\nاز آنجا كه آن‌حضرت ، به پروردگارش بسيار عشق مىورزيد و به او مأنوس بود و اشتياقى وافر به وى داشت بسيار هم به ديدار پروردگارش مشتاق بود و هيچ گاه از مرگ باك نداشت .\r\nدر حديثى آمده است كه آن‌حضرت در جنگ صفين با غلاله « 2 » در\r\n\r\n\r\n","description":"","footnote":"\r\n( 1 ) - بحار الانوار ، ج 41 ، ص 13 .\r\n( 2 ) - غلاله پوششى است نازك كه آن را زير لباس يا زره دربر مىكردند .\r\n","page_name":" 179 ","page_number":179},
  {"content":"\r\n\r\nميدان نبرد حضور مىيافت . امام حسن به آن‌حضرت گفت : اين لباس جنگ نيست ! اميرمؤمنان در پاسخ به او گفت : فرزندم ! پدرت نمىترسد كه مرگ به او روى آورد يا آنكه او خود به استقبال مرگ رود .\r\nهنگامى هم كه ابن ملجم ، آن‌حضرت را مضروب ساخت ، وى دستهايش را به آسمان بلند كرد و فرياد زد : به خداى كعبه رستگار شدم .\r\nآيا مگر آن‌حضرت نبود كه پيوسته از خداوند طلب شهادت مىكرد ؟\r\nچه بسيارانتظار مىكشيد تا تيره روزترين كس محاسن او را به خون سرش رنگين سازد . امام عليه السلام شهادت را والاترين راهها به سوى خدا و ديدار او مىدانست و چنانچه خداوند توفيق شهادت را به بنده‌اى ارزانى دارد ، نعمت قابل ستايشى را به او عطا كرده است . وقتى آيهء زير نازل شد كه :\r\n( أَحَسِبَ النَّاسُ أَن يُتْرَكُوا أَن يَقُولُوا آمَنَّا وَهُمْ لَايُفْتَنُونَ ) « 1 » .\r\n« الم . آيا مردم پنداشتند همين كه گفتند ايمان آورديم رها مىشوند و آنان را نمىآزماييم »\r\nامام فرمود :\r\nدانستم هنگامى كه رسول‌خدا در ميان ماست ، امواج فتنه ما را فرونمىگيرد . پس به رسول خدا عرض كردم :\r\nاين فتنه‌اى كه خداوند در اين آيه تو را از آن خبر داده چيست ؟ فرمود :\r\n« اى على ! اين امّت پس از من به فتنه دچار آيند » .\r\nپرسيدم : اى رسول خدا ! آيا مگر در جنگ احد كه تعدادى از مسلمانان\r\n\r\n\r\n","description":"","footnote":"\r\n( 1 ) - سورهء عنكبوت ، آيهء 1 .\r\n","page_name":" 180 ","page_number":180},
  {"content":"\r\n\r\nبه شهادت رسيدند و من به فيض شهادت نائل نيامدم و بسيار بر من گران آمد ، نفرمودى : شاد باش كه بعداً به شهادت خواهى رسيد ؟ آن‌حضرت به من پاسخ داد :\r\n« آرى ، شهادت تو همان هنگام است ، تو تا آن هنگام چگونه صبر خواهى كرد » ؟ گفتم : « اى رسول خدا ! اين ديگر از موارد صبر نيست بلكه از موارد مژده و سپاس گزارى است » « 1 »\r\n\r\nعشق به خدا برتر از هر پيوند\r\nعشق فراوان اميرمؤمنان او را برتر از هر پيوند مادى و تمام فشارهاى اجتماعى و مصلحتهاى فانى دنيوى قرار داده بود .\r\nآن‌حضرت ، هنگامى كه دربارهء اسباب يارى خداوند نسبت به مسلمانان سخن مىگفت ، بارزترين و بزرگترين آنها را ، برترى آنان از محدودهءپيوندهاى خويشاوندى و تمسّك‌ايشان به‌ارزشهاى حقيقى قلمداد مىكرد ومىفرمود :\r\n« ما در ركاب رسول‌خدا بوديم و قتل و كشتار ميان پدران و فرزندان و برادران و خويشان دور مىزد و در هر مصيبت و سختى جز رسوخ ايمان و پافشارى بر حق بهره نمىگرفتيم » « 2 »\r\nدر تاريخ است كه اميرمؤمنان در جنگ بدر ، برادرش عقيل را كه در\r\n\r\n\r\n","description":"","footnote":"\r\n( 1 ) - بحار الانوار ، ج 41 ، ص 7 .\r\n( 2 ) - نهج البلاغه ، خطبهء 122 .\r\n","page_name":" 181 ","page_number":181},
  {"content":"\r\n\r\nلشكرگاه دشمن در بند گرفتار شده بود ، ديد امّا اعتنايى به او نكرد . عقيل بانگ برداشت كه :\r\nاى على تو مرا ديدى امّا به عمد روى از من برگرداندى .\r\nپس على به سوى پيامبر رفت و گفت :\r\n« اى رسول خدا دربارهء ابويزيد ( عقيل ) كه دستانش را با بند به گردنش بسته‌اند چه اجازه‌اى مىدهيد ؟ »\r\nپيامبر فرمود :\r\n« او را به سوى ما آر » . « 1 »\r\nموضع آن‌حضرت در برابر خواهرش ام‌هانى در روز فتح مكّه نيز چنين بود . چنان كه تاريخ مىگويد ام‌هانى شمارى از مردان قريش را در خانهء خويش پناه داده بود . امّا امام تا زمانى كه پيامبر پناهندگى آن عدّه را تأييد و امضا نكرده بود ، نپذيرفت . « 2 »\r\nاز اينجاست كه آن‌حضرت همواره‌در مكانى بالاتراز عوامل و نيروهاى فشار سير مىكرد و مردم نيز به خوبى اين خصيصهء او را دريافته بودند . از اين رو مصلحت طلبان و نيروهاى فشار اجتماعى بر ضدّ آن‌حضرت همدست شدند . حضرت فاطمه زهرا عليها السلام نيز به اين نكته در خطبه‌اى اشاره كرده و فرموده است :\r\n« چه انگيزه‌اى است كه آنان از ابوالحسن به انتقامجويى پرداختند ؟ به خدا آنان به‌خاطر استوارى شمشيرش وثابت قدمى ودلاورى و\r\n\r\n\r\n","description":"","footnote":"\r\n( 1 ) - بحار الانوار ، ج 41 ، ص 10 .\r\n( 2 ) - بحار الانوار ، ج 41 ، ص 10 .\r\n","page_name":" 182 ","page_number":182},
  {"content":"\r\n\r\nسختگريش در راه خدا ، با وى به كينه توزى برخاسته‌اند » . « 1 »\r\nدشمنان امام ، دريافته بودند كه آن‌حضرت در امورى كه به پروردگارش مربوط است ، به هيچ وجه ترسو و سازشكار نيست . مدارك و شواهد تاريخى نيز گواه اين مدّعاست . يكى از اين موارد هنگامى است كه عبدالرحمن بن عوف دست خود را به سوى على عليه السلام دراز كرد تا با وى بيعت كند به اين شرط كه امام بر طبق كتاب خدا و سنّت پيامبر و سيرهء ابوبكر و عمر ، رفتار كند . امّا آن‌حضرت ، شرايط عبدالرحمن را نپذيرفت و تنها قول داد كه بر طبق كتاب خدا و سنّت پيامبر عمل كند و هيچ نترسيد كه با اين سخن خلافت را با تمام عظمت و جلالش از دست دهد .\r\nآرى ديدگاه او نسبت به حكومت همواره بر محور مصلحت دين دور مىزد . هم اوست كه روزى به ابن عبّاس ، كه از وى خواسته بود در استقبال از ميهمانان بشتابد ، در حالى كه داشت كفش خويش را تعمير مىكرد گفت : اى ابن عبّاس ! اين كفش در نظر شما چقدر مىارزد ؟ ابن عبّاس پاسخ داد : يك درهم يا كمتر . امام فرمود :\r\n« امارت بر شما در نظر من كم بهاتر از ارزش اين كفش است مگر آنكه به وسيلهء آن حقى را بر پاى دارم يا باطلى را دفع كنم » .\r\nآيا مگر آن‌حضرت نبود كه ابقاى معاويه بر شام را حتّى براى مدّتى كه طى آن بتواند ، حكومت خويش را قوام بخشد وآنگاه‌او را بر كنار كند ، رد كرد ؟ چرا ؟ چون او خيانت و ناجوانمردى را مطرود مىدانست .\r\n\r\n\r\n","description":"","footnote":"\r\n( 1 ) - سيرة الأئمّة الاثنى عشر ، ج 1 ، ص 124 .\r\n","page_name":" 183 ","page_number":183},
  {"content":"\r\n\r\nو روزى خود در اين باره فرمود :\r\n« معاويه از من زيركتر نيست . بلكه او خيانت روا مىدارد و مرتكب فجور مىشود و اگر خيانت و نيرنگ نكوهيده نبود ، من خود زيركترين مردم بودم » . « 1 »\r\nتاريخ روايت مىكند كه تمام كسانى كه نخست از طرفداران امام بودند و سپس به معاويه پيوستند همگى از عدالت آن‌حضرت گريختند و به دوستى و هواخواهى معاويه متمايل شدند . اينان كسانى بودند كه در روزگار خليفه سوّم به ثروتهاى هنگفتى دست يافته و از حسابرسى على عليه السلام دربارهء ثروتهايشان هراسان بودند . اينان ثروتهاى مسلمانان را از بيت المال صاحب شده بودند و مىخواستند همه چيز از آنِ خود ايشان باشد . آنها تصوّر مىكردند كه جامعهء اسلامى نيز همچون جامعهء جاهلى است كه در آن قوى و عزيز ، ضعيف و ذليل را ببلعد و اين شعار امام را آنان هيچ گاه نپسنديدند كه فرمود :\r\n« ذليل نزد من عزيز است تا گاهى كه حق او را باز ستانم و قوى نزد من ضعيف است تا آن هنگام كه حقى را از او بگيرم » . « 2 »\r\nاين عده ، كسانى بودند كه گناهان سزاوار مجازات ، مرتكب مىشدند .\r\nكسانى كه همواره در پى يافتن تسامح در دين خدا بودند تا به وسيله آن بتوانند مرتكب برخى از گناهان ، همچون برپا كردن محافل هرزگى\r\n\r\n\r\n","description":"","footnote":"\r\n( 1 ) - نهج البلاغة ، خطبهء 200 .\r\n( 2 ) - همان مأخذ ، خطبهء 37 .\r\n","page_name":" 184 ","page_number":184},
  {"content":"\r\n\r\nوشرابخوارى شوند .\r\nاينان كسانى بودند كه از امام مىگريختند و به معاويه مىپيوستند . امام غم آنان را مىخورد . زيرا مىديد كه آنان از نور به ظلمت و از عدالت فراگير وى به جامعهء فانى و ناپايدار ظلم مىگريزند .\r\nامّا آن‌حضرت براى به دست آوردن دل آنان ، هيچ گاه سياست و رويّهء خويش را تغيير نداد . تاريخ ، صدها حادثه در خود ضبط كرده كه همگى حاكى از اين روحيه استوار على عليه السلام است . روحيه‌اى كه طوفان فشارهاى اجتماعى در برابر آن متوقف مىشدند . سدّ خلل ناپذيرى كه امواج آشوب و وحشت در برابر آن از حركت باز مىايستادند .\r\nبگذار اينان به گرد معاويه حلقه بزنند و پس از وى اطراف يزيد و ديگر فرمانروايان بنى اميّه را بگيرند . بگذار اينان هزار ماه صداى خود را به سبّ على و فرزندانش بلند كنند كه حق برتر از همه و خداوند بزرگتر از هر كس و هر چيز است و امام نيز در حالى كه به پاداش پروردگارش مىانديشد ، صبر و شكيب در پيش مىگيرد .\r\nيك بار آن‌حضرت فرمود :\r\n« گمان كردم فرمانروايان در حقّ مردم ستم مىكنند امّا ديدم كه مردم به حق آنان ستم روا مىدارند » . آرى نبود آگاهى و كثرت نيروهاى عافيت طلب ، علت ظلم آنان به اميرمؤمنان عليه السلام بود . آن‌حضرت در صدد ايجاد جامعه‌اى بر اساس قانون بود در حالى كه مردم به هرج و مرج و آشفتگى تمايل نشان مىدادند . آنان دوست داشتند قانون دربارهء ديگران اعمال شود امّا در خصوص خود آنان ، ديگران به ميانجى گرى و شفاعت برخيزند !\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nروزى امام يكى از مردان بنى اسد را به دليل ارتكاب جرمى دستگير كرد . خويشان و اقوام آن مرد جمع شدند تا دربارهء او با امام سخن گويند .\r\nآنان همچنين از امام حسن خواستند كه با ايشان همراه شود .\r\nامام حسن فرمود : خود به نزد او رويد كه وى به شما آگاهتراست . آنان به نزد اميرمؤمنان رفتند و خواستهء خود را با او در ميان گذاردند .\r\nامام به ايشان فرمود :\r\nاز چيزى كه در اختيار دارم بى آنكه از من بخواهيد به شما مىدهم . آن جماعت از نزد آن‌حضرت بيرون آمدند و تصوّر كردند كه به خواستهء خود رسيده‌اند . پس امام حسن از چگونگى كار آنان پرسيد . گفتند : ما با بهترين موفقيّت باز گشتيم . آنگاه سخن امام را براى فرزندش حسن باز گفتند .\r\nامام حسن گفت : چه مىكنيد هنگامى كه على ، دوست شما را تازيانه زند ؟ اين خبر را به امام رساندند . آن‌حضرت هم ، آن مرد مجرم را بيرون آورد و حدّش زد و سپس فرمود :\r\n« به خدا سوگند من مالك و اختيار دار اين امر نيستم » .\r\nانگيزهء اين امر در ماجراى ديگرى كه تاريخ نقل كرده ، بيان شده است .\r\nداستان از اين قرار بود كه معاويه مطّلع شد شاعرى از ياران امام به نام نجاشى ، زبان به هجو او گشوده است . گويى معاويه مىدانست كه اين مرد اهل ميگسارى است . از اين رو جماعتى را برانگيخت تا در پيشگاه امام به باده گسارى آن مرد شهادت دهند . در پى شهادت اين عده ، امام نجاشى را دستگير كرد و او را حد زد .\r\nعدّه‌اى از اين اقدام امام خشمگين شدند . طارق بن عبداللَّه فهدى نيز از\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nجملهء ناراضيان بود . پس به امام عرض كرد :\r\nاى اميرمؤمنان چگونه است كه ما مىبينيم نافرمانان و فرمانبرداران و اهل تفرقه و اهل جماعت ، نزد صاحبان عقل و معادن فضل در مجازات يكسانند ؟ ! تا جايى كه عمل تو با برادرم حارث ( نجاشى ) موجب شد تا دلهاى ما از خشم لبريز و كار ما پريشان و ما را به راهى بكشاند كه عاقبت راهيان آن آتش دوزخ باشد . ( مقصود آن است كه ما را به پيروى از معاويه وامىدارد ) .\r\nعلى عليه السلام در پاسخ به او گفت : « اين امر جز بر فروتنان ، گران است . اى برادر بنى فهد ! آيا نجاشى غير از مسلمانى است كه حرمتى از حرمتهاى الهى را دريده است ؟ پس ما بر او حد جارى كرديم تا موجب پاكى و تطهير او شود .\r\nاى برادر بنى فهد ! هر كس مرتكب گناهى شود كه بر او اقامه حد واجب باشد و او را حد زنند اين حد كفّارهء گناه اوست .\r\nاى برادر بنىفهد ! خداوند عزوجل در كتاب بزرگش ، قرآن ؛ مىفرمايد :\r\n« و البته نبايد عداوت گروهى شما را بر آن دارد كه از طريق عدل بيرون رويد . عدالت كنيد كه آن به تقوا نزديكتر است » . « 1 »\r\nديدگاه آن‌حضرت به عدل و برابرى ملهم از مركز وحى و روح مكتب بود . اين ديدگاهها در مواضع آن‌حضرت و نيز در تربيت كارگزارانش باز تاب يافته است . آنچه ذيلًا مىآيد سفارشهاى آن‌حضرت به مالك اشتر ،\r\n\r\n\r\n","description":"","footnote":"\r\n( 1 ) - بحار الانوار ، ج 41 ، ص 10 .\r\n","page_name":" 187 ","page_number":187},
  {"content":"\r\n\r\nعامل وى بر مصر ، است كه در آن خطاب به وى مىفرمايد :\r\n« با خدا به انصاف رفتار كن و از جانب خود و خويشان نزديك و هر رعيّتى كه دوستش مىدارى دربارهء مردم ، انصاف را از دست مده كه اگر چنين نكنى ستم كرده‌اى و كسى كه با بندگان خدا ستم كند ، خداوند به جاى بندگانش با او دشمن باشد . و خدا با هر كه به دشمنى برخيزد برهان و دليلش را نادرست و سبك گرداند و آن كس در جنگ با خداست تا اينكه دست كشد و توبه و بازگشت كند و تغيير نعمت خداوند و زود به خشم آوردن او را هيچ چيز مؤثرتر از ستمگرى نيست . زيرا خدا دعاى ستمديدگان را شنوا و در كمين ستمكاران است » .\r\nآنگاه امام ، او را از دوستى با خاصّه يعنى اشراف و رؤسا بر حذر مىدارد و مىگويد :\r\n« بايد بهترين كار در نزد تو ميانه روى در حق و همگانى كردن آن در برابرى و كاملترين آن در جلب رضايت عامّه باشد . زيرا خشم تودهء مردم ، رضا و خشنودى خاصه را باطل مىسازد و خشم چند تن در برابر خشنودى همگان اهمّيت ندارد » . « 1 »\r\n\r\nكرامتهاى امام از زبان پيامبر\r\nدهها جلد كتاب گنجايش آن را ندارد تا زندگى امامى را كه وحى در جاى جاى حيات او نمودار است ، توصيف كند . امامى كه آيت بزرگ\r\n\r\n\r\n","description":"","footnote":"\r\n( 1 ) - نهج البلاغه ، نامهء 53 .\r\n","page_name":" 188 ","page_number":188},
  {"content":"\r\n\r\nرسالت الهى و شاهد حقيقى نبوّت آخرين پيامبر محسوب مىشد . حال كه اين كتاب نمىتواند بيانگر درياى بى كرانهء فضايل و كرامتهاى على عليه السلام باشد ، تنها ذكر قطره‌هايى از اين دريا كافى است كه خود مىتواند چشمه سارى بزرگ براى ما باشد .\r\nشايد برخى از شنيدن فضايل امام از زبان پيامبر صلى الله عليه و آله دچار حيرت و تعجّب شوند . چرا كه اينان حكمت آفرينش را به خوبى در نيافته و در چهار چوب نگرشهاى قرآنى بنيكى نيانديشيده‌اند . امّا اگر به آسمانها و زمين و ويژگيهاى آنها به عنوان آفريده‌هاى خداوند بنگرند و دريابند كه خداوند آنها را مسخّر انسان ساخته و انسان را بر بسيارى از مخلوقاتش برترى بخشيده و فرزندان آدم را به خاطر بندگى او بزرگ داشته و بهترين كس در نزد خود را با تقواترين آنان قرار داده است ، آنگاه مىتوانند كرامتهاى اولياى خدا را دريابند و بدانها اعتراف كنند .\r\nامّا اگر با ديدگاههاى مادّى به انسان بنگرند ، طبيعى است كه نمىتوانند حتّى يكى از اين كرامتها را تصديق كنند . حتّى اين امر به كمك وحى كه يكى از كرامتهاى الهى است كه خداوند به انسان ارزانى داشته و رمز برترى او بر ساير مخلوقاتش به شمار مىآيد و كليد تسخير اشيا به وسيلهء او محسوب مىشود ، امكان ناپذير مىنمايد .\r\nاينك با هم برخى از كرامتهاى اميرمؤمنان را از نظر مىگذرانيم ويادآور مىشويم كه دشواريها و سختيهايى كه آن امام در طول زندگى خود متحمّل آنها شد قلّهء بلند براى رسيدن به پروردگار پاكش و وسيله‌اى براى نزديك\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nساختن او به خشنودى خدايش بود .\r\n\r\nفضايل على از زبان پيامبر\r\nسلمة بن قيس از پيامبر صلى الله عليه و آله روايت كرده است كه فرمود :\r\n« على در آسمان هفتم است چونان خورشيد روز در زمين . و در آسمان دنياست چونان ماه شب در زمين . خداوند از فضل خود پاداشى به على داده كه اگر آن را ميان زمينيان تقسيم كنند براى همهء آنان كافى خواهد بود وچنان دركى به على عنايت كرده كه اگر آن را ميان ساكنان زمين پخش كنند به همهء آنها خواهد رسيد . نرمى او به نرمى لوط و خوى او به خوى يحيى وزهد او به‌زهد ايوب وبخشندگىاش به بخشندگى ابراهيم وشادىاش به شادى سليمان بن داوود و نيرويش به نيروى داوود شباهت دارد .\r\nاو را نامى است كه بر هر پرده‌اى در بهشت نگاشته شده است ، پروردگارم اين نويد را به من داده است و اين بشارت براى على در نزد من است . على در نزد حق محمود و در نزد فرشتگان پاك است . او از ياران خاص و خالص و نزديك و چراغ و بهشت و رفيق من است . پروردگارم مرا به او مأنوس كرده است . پس از پروردگارم در خواسته‌ام كه او را پيش از من نميراند و نيز از حضرتش در خواستم كه او را شهيد بميراند .\r\nبه بهشت قدم نهادم و ديدم كه شمار حوريان على بيشتر از برگ درخت و قصرهايى كه براى او بنا شده چون شمار افراد بشر است .\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nعلى از من و من از اويم . هر كه ولايت على را پذيرفت ، ولايت مرا پذيرفته است .\r\nعشق به على نعمت و پيروى از او فضليت است . فرشتگان به او نزديك و جنهاى نيكوكار گرد او را فرا گرفته‌اند . پس از من كسى گرامى تر از او در عزّت و افتخار و آيين بر زمين گام نمىنهد . او خشن و بى بند و بار و لجوج نبود . زمين او را حمل كرد و گرامىاش داشت . پس از من از شكم هيچ زنى ، كسى به بزرگى او زاده نشد . در منزلى فرود نيامد مگر آنكه خجسته و فرخنده بود .\r\nخداوند حكمت را به روى فرو فرستاد و جامهء فهم بر او پوشانيد .\r\nفرشتگان با وى همنشين بودند كه او نمىديدشان و اگر قرار بود پس از من به كسى وحى شود به‌على وحى مىشد . خداوند مجالس را به‌على مىآراست و لشكرها را به دو گرامى مىداشت . شهرها را به دو رونق مىبخشيد و سپاهيان را به واسطهء او عزّت ارزانى مىداشت . مَثَل او همچون خانهء خداست كه زيارت مىشود امّا زيارت نمىكند و مَثَل او مانند ماه است كه چون تابش گيرد ، سياهى را به نور خويش روشن مىكند و مَثَل او چونان خورشيد است كه چون بتابد دنيا را پر فروغ گرداند . خداوند او را در قرآنش توصيف كرده و به آياتش ستوده است . در قرآن آثار منزلتهايش بيان شده‌است . پس‌او به گاه‌زنده بودن بزرگوار و به گاه مرگ شهيد است » . « 1 »\r\nابوذر غفارى گويد : روزى از روزها در برابر رسول خدا صلى الله عليه و آله ، نشسته\r\n\r\n\r\n","description":"","footnote":"\r\n( 1 ) - امالى صدوق ، ص 706 .\r\n","page_name":" 191 ","page_number":191},
  {"content":"\r\n\r\nبوديم . آن‌حضرت براى سپاس از خدا به نماز برخاست و ركوع و سجود به جاى آورد . آنگاه گفت :\r\n« اى جندب ! هر كه خواهد به علم آدم و فهم نوح و دوستى ابراهيم و مناجات موسى و عبادت عيسى و صبر و ابتلاى ايوب بنگرد بايد به اين كس كه مىآيد نظر كند . او چون مهر و ماه روان و اختر درخشان است .\r\nدلاورترين مردم است و بخشنده‌ترين آنان . پس نفرين خدا و فرشتگان و تمام مردم بر دشمن او باد » .\r\nابوذر گويد : مردم پس از شنيدن سخنان رسول خدا به كسى كه مىآمد روى كردند تا بينند چه كسى است ؟ ناگهان ديدند كه او على بن ابىطالب است . « 1 »\r\nدر كتاب خطيب خوارزمى و نيز در كتاب ابو عبداللَّه نطنزى آمده است كه ابوعبيد دوست سليمان بن عبدالملك گفت : به عمر بن عبدالعزيز خبر دادند كه گروهى ، على بن ابىطالب را ناسزا گفته‌اند . عمر بن عبدالعزيز بر فراز منبر رفت و گفت : غزال بن مالك غفارى از ام سلمه برايم نقل كرد كه گفت : روزى پيامبر صلى الله عليه و آله نزد من بود كه جبرئيل به حضور او آمد و پيامبر را صدا كرد . آن‌حضرت لبخندى زد . چون جبرئيل از نزدش رفت پرسيدم : چرا خنديدى ؟ فرمود :\r\n« جبرئيل به من خبر داد به على كه مشغول چرانيدن شترانش بوده برخورد كرده است . امّا على خفته بود و قسمتى از بدنش پيدا بود . جبرئيل\r\n\r\n\r\n","description":"","footnote":"\r\n( 1 ) - روضه ، ص 3 - 4 .\r\n","page_name":" 192 ","page_number":192},
  {"content":"\r\n\r\nگفت : من نيز دو جامه‌اش را به روى افكندم . اينك من خنكى ايمان او را كه تا قلبم رسيده ، احساس مىكنم » .\r\nدر روايت اصبغ آمده است كه امام به تنهايى از مدينه بيرون رفت .\r\nهفت روز سپرى شد و على باز نيامد . پيامبر صلى الله عليه و آله را ديدند كه مىگريست و مىفرمود :\r\n« خدايا على نور چشمم ، قوّت زانويم و پسر عمويم و زدايندهء اندوه از سيماى مرا به سويم باز گردان » . آنگاه براى هر كسى كه خبر على را به او برساند ، بهشت را تضمين كرد . مردم بر مركبهاى خود سوار شدند و در پى امام روانه شدند . سرانجام فضل بن عبّاس ، او را يافت و مژدهء آمدنش را به پيامبر صلى الله عليه و آله رساند .\r\nپيامبر به استقبال على شتافت . چپ و راست و سر و بدن آن‌حضرت را وارسى كرد . من عرض كردم : على را چنان وارسى مىكنى كه گويى به جنگ رفته است ؟ پس پيامبر گفت جبرئيل به من خبر داد كه گروهى از مشركان شام آهنگ تو را كرده بودند پس على را به تنهايى به سوى ايشان روانه كن .\r\nپس جبرئيل به هزار فرشته و ميكائيل نيز با هزار فرشته با على خارج شدند و ملك الموت را ديدم كه در پشت على جنگ مىكرد .\r\nدر اربعين خطيب و شرح ابن فياض و اخبار ابورافع در ضمن روايتى طولانى از حذيفه يمانى نقل شده است كه :\r\nاميرمؤمنان بر رسول خدا كه بيمار بود ، وارد شد . سر پيامبر صلى الله عليه و آله در دامان مردى خوش اخلاق بود و پيامبر صلى الله عليه و آله هم به خواب فرو رفته بود .\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nآن مرد گفت : به پسر عمويت نزديك شو كه تو سزاوارتر از منى . پس على سر پيامبر را به دامان گرفت . چون پيامبر بيدار شد سراغ آن مرد را گرفت ، امام گفت : او چنين و چنان بود . آنگاه‌پيامبر صلى الله عليه و آله گفت : او جبرئيل بوده است . با من سخن مىگفت تا دردم سبك شود .\r\nدر خبرى ديگراست كه جبرئيل به‌پيامبر ديكته مىكرد پس آن‌حضرت برخاست و به على دستور داد تا وحى را بنويسد .\r\nمحمّد بن عمرو به اسناد خود از جابر بن عبداللَّه نقل كرده است كه گفت : رسول خدا فرمود :\r\nهيچ قومى از مشركان مرا نافرمانى نكردند مگر آنكه تيرى الهى به سوى آنان انداختم پرسيدند : اى رسول خدا تير الهى چيست ؟ فرمود :\r\n« على بن ابى طالب است او را در هيچ جنگى نفرستادم و براى هيچ مبارزه‌اى اعزام نكردم مگر آنكه جبرئيل را از جانب راستش و ميكائيل را از طرف چپش و ملك‌الموت را پيشارويش و ابرى سايه گستر رابر فراز سرش مىديدم تا زمانى كه خداوند بهترين يارى و پيروزىاش را نصيب او مىكرد » .\r\nروايات ديگرى دربارهء مشاهدهء جبرئيل توسّط امام ، به صورت دحيه كلبى هنگامى كه او را بدان نامها خوانده بود و نيز هنگامى كه سر رسول خدا صلى الله عليه و آله را به دامان گرفته بود و جبرئيل به وى گفت :\r\nتو نسبت به رسول خدا از من سزاوارترى و همچنين زمانى كه بر پيامبر املاى وحى مىكرد و خواب پيامبر را فرو گرفت و وقتى كه شترى\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nاز يك اعرابى به بهاى يك صد درهم خريد و آن را به يك صد و شصت درهم به ديگرى فروخت و نيز زمانى كه پيامبر صلى الله عليه و آله را غسل داد و . . . در كتابها نقل شده است . همچنين احمد در فضايل ، گوشه‌اى از اين روايتها را ذكر كرده است .\r\nجبرئيل در چند موقعيت على عليه السلام را خدمت كرده است . على بن جعه از شعبه از قتادة از ابن جبير از ابن عبّاس دربارهء سخن خداوند تعالى كه فرموده است : ( تَنَزَّلُ الْمَلَائِكَةُ وَالرُّوحُ فِيهَا بِإِذْنِ رَبِّهِم مِن كُلِّ أَمْرٍ ) « 1 » .\r\n« در شب قدر فرشتگان و روح به اجازهء پروردگارشان از هر امر سلامى فرود آيند » . روايت كرده‌اند كه گفت : رسول خدا صلى الله عليه و آله هفت رمضان روزه گرفته بود و على بن ابىطالب نيز در اين كار با او همراه بود ، در هر شب قدر ، جبرئيل فرود مىآمد و از جانب پروردگارش بر على سلام و درود مىفرستاد .\r\nاحمد قصرى از امام حسن عسكرى از پدرانش از حسين بن على عليهم السلام نقل كرده است كه گفت : از جدّ خود رسول خدا صلى الله عليه و آله شنيدم كه مىفرمود :\r\n« در شب اسراء در درون عرش فرشته‌اى را ديدم كه شمشيرى از نور به دست داشت و با آن چنان بازى مىكرد كه على بن ابىطالب با ذوالفقار بازى مىكرد و ملائكه چون به ديدار على بن ابىطالب مشتاق مىشدند به سيماى اين فرشته مى نگريستند . پس گفتم : پروردگارا ! آيا اين برادرم و پسر عمويم على بن ابىطالب است ؟ خداوند پاسخ داد : اى محمّد اين\r\n\r\n\r\n","description":"","footnote":"\r\n( 1 ) - سورهء قدر ، آيهء 4 .\r\n","page_name":" 195 ","page_number":195},
  {"content":"\r\n\r\nفرشته‌اى است كه آن را بر هيأت على آفريده‌ام . او مرا در درون عرش عبادت مىكند و حسنات و تسبيح و تقديس او تا روز قيامت به حساب على بن ابىطالب نگاشته خواهد شد » . « 1 »\r\nدر كفاية الطالب از انس نقل شده است كه گفت : رسول خدا فرمود :\r\n« در شب اسراء به فرشته‌اى برخوردم كه بر منبرى از نور نشسته بود و فرشتگان ديگر به گرد او حلقه زده بودند . پرسيدم : اى جبرئيل اين فرشته كيست ؟ گفت : نزديكش شو و به او سلام كن . پس به نزديك او درآمدم و بر وى سلام گفتم . ناگهان ديدم كه او برادرم و پسر عمويم ، على بن ابىطالب است . باز پرسيدم : اى جبرئيل آيا على در رسيدن به آسمان چهارم از من پيشى گرفته است ؟ پاسخ داد : نه لكن ملائكه از شدّت عشق خود به على شكوه كردند و خدا هم اين فرشته را از نور شبيه على بيافريد .\r\nپس ملائكه در هر شب و روز جمعه او را هفتصد بار زيارت مى كنند و زبان به تسبيح و تقديس خداوند مىگشايند و ثواب آن را به دوستداران على هديه مىكنند » . « 2 »\r\nدر مناقب خوارزمى به نقل از عبداللَّه بن مسعود آمده است كه گفت :\r\nرسول خدا فرمود :\r\n« اوّلين كس از آسمانيان كه على بن ابىطالب را به برادرى گرفت ، اسرافيل و پس از وى ميكائيل و سپس جبرئيل بود . و اوّلين دوستداران او\r\n\r\n\r\n","description":"","footnote":"\r\n( 1 ) - عيون اخبار الرضا ، ص 272 .\r\n( 2 ) - كشف الغمّة ، ص 40 .\r\n","page_name":" 196 ","page_number":196},
  {"content":"\r\n\r\nاز كرّوبيّان ، حاملان عرش و سپس رضوان دربان بهشت و آنگاه ملك الموت بود . همانا ملك‌الموت بر دوستداران‌امام على ترحم كند چنان‌كه بر پيامبران رحم مىكند » . « 1 »\r\nو در كفاية الطالب از وهب بن منيّه از عبداللَّه بن مسعود نقل شده است كه گفت : رسول خدا صلى الله عليه و آله فرمود : « على را هيچ جنگى نفرستادم مگر آنكه جبرئيل را در جانب راستش و ميكائيل را در طرف چپش و ابرهاى سايه گستر را بر فراز سرش مىديدم تا زمانى كه خداوند پيروزى را روزى او گرداند » . « 2 »\r\nطبرى و خركوشى در كتابهاى خود به اسناد خود از سلمان نقل كرده‌اند كه گفت : پيامبر صلى الله عليه و آله فرمود :\r\nچون روز قيامت فرا رسد قبه‌اى از ياقوت سرخ در كنارهء راست عرش براى من بر پاى دارند و براى ابراهيم قبه‌اى سبز بر كنارهء چپ عرش بزنند و ميان اين دو ، قبه‌اى از مرواريد سپيد براى على بن ابىطالب بر پا سازند .\r\nبا اين وصف ، گمان شما به حبيبى كه ميان دو خليل جاى گرفته است ، چيست ؟ !\r\nابوالحسن دارقطنى و ابونعيم اصفهانى در الصحيح و الحليه به اسناد خود از سفيان بن عيينه از زهرى از انس نقل كرده‌اند كه گفت : رسول خدا صلى الله عليه و آله فرمود :\r\n\r\n\r\n","description":"","footnote":"\r\n( 1 ) - كشف الغمّة ، ص 30 .\r\n( 2 ) - همان مأخذ ، ص 113 .\r\n","page_name":" 197 ","page_number":197},
  {"content":"\r\n\r\n« چون قيامت فرا رسد براى من منبرى به طول سى مايل قرار دهند .\r\nآنگاه منادى از دل عرش بانگ بر مىدارد كه : محمّد كجاست ؟ من پاسخش را مىدهم . آنگاه به من گفته مىشود : بالا رو . پس من بر فراز منبر مىروم . آنگاه منادى براى بار دوّم بانگ بر مىدارد كه : على بن ابىطالب كجاست ؟ سپس او نيز بر فراز منبر مىآيد و يك پله پايين‌تر از من جاى مىگيرد . آنگاه همهء مخلوقات در مىيابند كه محمّد سرور پيامبران و على سرور اوصيا است » .\r\nمردى برخاست و از آن‌حضرت پرسيد : اى رسول خدا ! پس از اين چه كسى با على دشمنى خواهد كرد ؟ پيامبر فرمود :\r\n« اى برادر انصار ! از قريش جز زنازاده و از انصار جز يهودى و از عرب جز كسى كه اصل و نسبش پاك نيست و از ديگر مردمان جز بدبخت و تيره روز با وى به دشمنى بر نخواهند خاست » .\r\nدر قرآن كريم آمده است :\r\n« البته آنان با كسانى كه خدا به آنها لطف فرموده يعنى با پيامبران و صديقان و شهيدان و صالحان محشور خواهند شد و اينان چه نيكو رفيقانى هستند » . « 1 »\r\nعبداللَّه بن حكيم بن جبير از اميرمؤمنان روايت كرده است كه به پيامبر گفت :\r\n« آيا ما مىتوانيم هرگاه كه خواستيم تو را در بهشت ببينيم » ! ؟\r\n\r\n\r\n","description":"","footnote":"\r\n( 1 ) - سورهء نساء ، آيهء 69 .\r\n","page_name":" 198 ","page_number":198},
  {"content":"\r\n\r\nپيامبر پاسخ داد :\r\n« هر پيامبر را رفيقى است و آن رفيق نخستين كسى است كه از ميان امّت او به وى ايمان آورده است » . آنگاه آيهء فوق نازل شد .\r\nعبادبن مهيب از جعفر بن محمّد از پدرش از جدّش از پيامبر در روايتى نقل كرده است كه از حضرت رسول خدا پرسيدند : اى رسول خدا در بهشت‌برين ميان تو و على چقدر فاصله است ؟ آيا يك وجب يا اندكى بيشتر از آن ؟\r\n« پيامبر فرمود :\r\n« من بر تختى از نور عرش پروردگارمان مىنشينم و على بر كرسى از نور كرسى مىنشيند » . عبدالصمد از جعفربن محمّد از پدرش از على بن حسن از پدرش روايت كرده است كه گفت : از پيامبر صلى الله عليه و آله دربارهء اين آيه پرسيدند :\r\n« خوشا به حال آنان و بازگشت نيكويشان » « 1 »\r\nفرمود : « اين آيه دربارهء على بن ابىطالب نازل شده است و خوشا به حال درخت خانهء اميرمؤمنان على بن ابىطالب در بهشت . در بهشت چيزى نيست مگر آنكه على در آن است » . « 2 »\r\nسعيد به جبير از ابن عبّاس روايت كرده است كه گفت : شنيدم رسول خدا صلى الله عليه و آله مىفرمود : « در شب اسراء به بهشت داخل شدم و نورى ديدم كه\r\n\r\n\r\n","description":"","footnote":"\r\n( 1 ) - سورهء رعد ، آيهء 29 .\r\n( 2 ) - اليقين في امرة أميرالمؤمنين ، ص 62 .\r\n","page_name":" 199 ","page_number":199},
  {"content":"\r\n\r\nبه چهره‌ام خورد . از جبرئيل پرسيدم : اين نورى كه ديدم چه بود ؟ گفت :\r\nاى محمّد ! اين نور مهر و ماه نبود بلكه يكى از كنيزكان بهشتى علىبن ابىطالب بود كه از قصرش پديدار شد و به تو نگريست وخنديد و اين‌نور از دهانش بيرون آمد . او در بهشت همواره مىگردد تا هنگامى كه‌اميرمؤمنان به‌بهشت وارد شود » . « 1 »\r\nحاكم در امالى و ابوسعيد واعظ در شرف المصطفى و ابو عبداللَّه نطنزى در خصائص به اسناد خود نقل كرده‌اند كه زيد بن على در حالى كه موى خود را به دست گرفته بود گفت : فرمود به من حسين بن على در حالى كه موى خود را به دست گرفته بود گفت : فرمود به من على بن ابىطالب در حالى كه موى خود را به دست گرفته بود گفت : فرمود به من رسول خدا صلى الله عليه و آله در حالى كه موى خود را به دست گرفته بود كه :\r\n« هر كه ابو الحسن على را بيازارد در حقيقت مرا آزرده و آنكه مرا بيازارد خداى را آزرده‌است و هر كه خدا را آزار دهد لعنت خدا بر او باد » .\r\nو در روايتى ديگر آمده است :\r\n« هر كه خدا را بيازارد خداوند به اندازهء تمام آسمانها و زمين بر او لعنت فرستد » .\r\nترمذى در كتاب جامع و ابونعيم در حلية الاوليا و بخارى در صحيح و موصلى در مسند و احمد در فضايل و خطيب در اربعين از عمران بن\r\n\r\n\r\n","description":"","footnote":"\r\n( 1 ) - اليقين في امرة أميرالمؤمنين ، ص 62 .\r\n","page_name":" 200 ","page_number":200},
  {"content":"\r\n\r\nحصين و ابن عبّاس و بريده نقل كرده‌اند كه على عليه السلام در ميان غنايم كنيزى را پسنديد . امّا حاطب بن ابى بلتعه و بريده اسلمى بر قيمت آن كنيز افزودند . همين كه بهاى كنيز به مبلغى عادلانه در آن روز رسيد ، امام كنيزك را با همان قيمت خريد .\r\nچون بازگشتند ، « بريده » در برابر رسول خدا ايستاد و از على زبان به شكوه و شكايت گشود . پيامبر صلى الله عليه و آله از او روى برگرداند . سپس « بريده » از راست و چپ و پشت پيامبر راه افتاد و بازهم به شكايت خود ادامه داد .\r\nباز پيامبر به او اعتنايى نكرد تا آنكه او در برابر حضرت ايستاد و سخنان خود را تكرار كرد . در اين هنگام پيامبر ناراحت و رنگش دگرگون شد و چهره درهم كشيد و رگهاى گردنش بر آمد و گفت : بريده تو را چه مىشود ؟ تو تا امروز رسول خدا را نيازرده بودى ؟ آيا مگر سخن خدا را نشنيده‌اى كه مىفرمايد :\r\n« كسانى كه خدا و پيامبرش را بيازارند خداوند در دنيا و آخرت لعنتشان كند و بر ايشان عذابى خورد كننده مهيّا سازد » . « 1 »\r\n« آيا نمىدانى كه على از من و من از اويم و هر كه على را بيازارد مرا آزرده و هر كه مرا بيازارد خداى را آزرده است و هر كه خداى را بيازارد بر خداوند است كه او را به دردناكترين عذابش در آتش جهنم آزار دهد ؟\r\nاى بريده ! آيا تو آگاهترى يا خدا ؟ يا قّراء لوح محفوظ ؟ آيا تو آگاهترى يا ملك الارحام ؟ آيا تو آگاهترى اى بريده يا نگاهبانان و حافظان\r\n\r\n\r\n","description":"","footnote":"\r\n( 1 ) - سورهء احزاب ، آيهء 57 .\r\n","page_name":" 201 ","page_number":201},
  {"content":"\r\n\r\nعلى بن ابىطالب ؟ »\r\nبريده پاسخ داد : حافظان على بن ابىطالب آگاهترند .\r\nپس پيامبر صلى الله عليه و آله فرمود :\r\n« اين جبرئيل است كه به من از حافظان على بن ابىطالب خبر داد كه گفته‌اند : آنان از زمان ولادت على تا كنون هرگز يك خطا هم براى او رقم نزده‌اند . آنگاه از ملك الارحام و قرأى لوح محفوظ حكايت كرد » . « 1 » در ادامهء اين حديث است كه پيامبر سه مرتبه فرمود : « از على چه مىخواهيد » ؟ !\r\n\r\n\r\n","description":"","footnote":"\r\n( 1 ) - مىتوان فاعل جمله دوّم را رسول خدا در نظر گرفت . با اين معنا كه رسول خدا از ملك‌الارحام و قرأى لوح محفوظ حكايت كرد كه على از زمان تولدش تا كنون مرتكب گناهى نشده است .\r\n","page_name":" 202 ","page_number":202},
  {"content":"\r\n\r\nفهرست مطالب\r\nپيشگفتار مؤلّف 5\r\nبنيان پاك و ميلاد فرخنده 9\r\nمولود بزرگ 9\r\nميلاد معجزه‌آسا 11\r\nجوان خجسته 14\r\nعلى عليه السلام در دوران پيامبر 24\r\nهجرت 24\r\nجنگ بدر 27\r\nجنگ احُد 28\r\nجنگ احزاب 29\r\nفتح دژهاى خيبر 34\r\nجنگ حُنين 36\r\nجانشين پيامبر . . 39\r\nسخنان جاويدان . . 41\r\nبيعت غدير خُم 43\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nامام على دربرابر دشواريها 49\r\nامام چگونه خواستار حقّ خود شد ؟ 55\r\nفاطمه نخستين ياور 61\r\nياران پيامبر حاميان امام 63\r\nارزيابى امام از شيخين 83\r\nخليفه دوّم چگونه كُشته شد ؟ 88\r\nتوطئه بنى اميّه 91\r\nانقلاب قهرآميز 94\r\nعلى عليه السلام و دوران امامت 101\r\nامام به خلافت برگزيده مىشود 101\r\nستيز با دشمنان دين 106\r\nجنگ جَمَل 108\r\nصفّين : فرازى حسّاس 122\r\nفضايل امام . . و دشمنى معاويه 126\r\nنبرد آغاز مىشود 135\r\nنماهايى از جنگ صفين 137\r\nمبارزهء عمّار بن ياسر 138\r\nدفاع با تمام امكانات 142\r\nامام نبردها را رهبرى مىكند 144\r\nنيرنگ به جاى شجاعت 147\r\nماجراى خوارج 154\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nروزهاى پايانى خلافت امام 163\r\nامام در محراب شهادت 167\r\nويژگيها و فضايل اميرمؤمنان 173\r\nعشق به خدا برتر از هر پيوند 181\r\nكرامتهاى امام از زبان پيامبر 188\r\nفضايل على از زبان پيامبر 190\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nسؤالات مسابقهء كتاب\r\nزندگانى اميرمؤمنان امام على بن ابىطالب عليه السلام\r\n1 - امام على عليه السلام در كجا و در چه تاريخى به دنيا آمدند ؟\r\nالف : مكّه - 13 رجب 10 سال قبل‌از بعثت\r\nب : مكّه - 13 رجب 5 سال قبل‌از بعثت\r\nج : مكّه - 13 رجب 10 سال بعداز بعثت\r\nد : مدينه - 13 رجب 10 سال قبل‌از بعثت\r\n2 - امام على عليه السلام به چه دليل براى زندگى نزد پيامبر صلى الله عليه و آله رفت ؟\r\nالف : علاقهء زياد به پيامبر ب : مرگ ابوطالب ، پدرش\r\nج : به سفر رفتن ابوطالب د : قحطى شديد و سخت در مكّه\r\n3 - اوّلين قبلهء مسلمين كجا بود ؟\r\nالف : مسجدالحرام ب : مسجدالاقصى ج : مدينه د : هيچكدام\r\n4 - اسلام ، اصول و پايه‌هاى خود را از چه كسانى گرفت ؟\r\nالف : پيامبر ، على و فاطمه ب : پيامبر و على\r\nج : پيامبر ، على و خديجه د : پيامبر ، على و ابوطالب\r\n5 - بعداز انعقاد بيمان نامه‌اى كه بنىهاشم را از رفت و آمد با ديگران باز مىداشت ، بنىهاشم در كجا ساكن شدند ؟\r\nالف : مدينه ب : حبشه ج : شِعب ابوطالب د : كوههاى اطراف مكّه\r\n6 - به چه دليل ، عام‌الحزن به اين نام خوانده شد ؟\r\nالف : وفات ابوطالب ب : وفات عبدالمطلب\r\nج : وفات خديجه د : وفات خديجه و ابوطالب\r\n7 - چرا مشركين از هر قبيله يكنفر را براى كشتن پيامبر برگزيدند ؟\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nالف : چون مىخواستند همهء قبيله‌ها در اين كار شريك باشند و جايزه بگيرند\r\nب : چون مىخواستند خون پيامبر به گردن تمام قبايل بيفتد و خون آن حضرت ضايع گردد\r\nج : چون مىخواستند افراد زيادى داشته باشند تا بتوانند پيامبر را به راحتى بكُشند\r\nد : هيچكدام\r\n8 - اوّلين جنگى كه بين مسلمين و مشركين روى داد ، چه نام داشت و چه زمانى صورت گرفت ؟\r\nالف : احد ، سال 2 هجرى ب : بدر سال دوّم هجرى\r\nج : بدر ، سال اوّل هجرى د : احد ، سال اوّل هجرى\r\n9 - در كدام جنگ غفلت مسلمانان ، پيروزى آنها را به شكست تبديل نمود ؟\r\nالف : جنگ احزاب ب : جنگ بدر ج : جنگ خيبر د : جنگ احد\r\n10 - كدام ضربه ، توسّط پيامبر برابر با عبادت ثقلين ناميده شد ؟\r\nالف : ضربه‌اى كه امام على در جنگ احزاب به وليد بن ربيعه وارد كرد\r\nب : ضربه‌اى كه امام على در جنگ احزاب به عمرو بن عبدودّ وارد كرد\r\nج : ضربه‌اى كه امام على در جنگ بدر به ابوجهل وارد كرد\r\nد : ضربه‌اى كه امام على در جنگ خيبر به مرحب وارد كرد\r\n11 - در كدام جنگ يهود ، بيعت خود را با پيامبر نقض كردند و همراه مشركين به جنگ با مسلمين پرداختند ؟\r\nالف : خيبر ب : احزاب ج : بدر د : احد\r\n12 - شعارى كه حضرت على به فرمان پيامبر اكرم در هنگام ورود به مكّه تكرار مىكرد چه بود ؟\r\nالف : امروز ، روز انتقام است ب : امروز ، روز پيروزى است\r\nج : امروز ، روز رحمت است د : امروز ، روز مجازات است\r\n13 - در جنگ حنين چه كسانى بر عليه مسلمانان اعلام جنگ كردند ؟\r\nالف : قبيلهء هوازن ب : قبيلهء قريش\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nج : قبيلهء ثقيف د : قبايل هوازن ، ثقيف و هم پيمانان مشرك آنها\r\n14 - نخستين نبرد مسلمانان در خارج از جزيرةالعرب كدام بود و در چه سالى واقع شد ؟\r\nالف : جنگ با ايران ، سال 8 هجرى ب : جنگ با روم ، سال 9 هجرى\r\nج : جنگ با روم ، سال 8 هجرى د : جنگ با ايران ، سال 9 هجرى\r\n15 - آيات اوّل سورهء عاديات به چه مناسبتى نازل شدند ؟\r\nالف : پيروزى امام على عليه السلام در جنگ با مشركين در وادى الرمل\r\nب : پيروزى پيامبر صلى الله عليه و آله در جنگ بدر\r\nج : پيروزى حضرت على در جنگ خيبر\r\nد : پيروزى حضرت على در جنگ احزاب مقابل عمرو بن عبدودّ\r\n16 - واقعهء بزرگ غدير خم در چه سالى روىداد ؟\r\nالف : سال 10 هجرى ب : سال 9 هجرى\r\nج : سال 11 هجرى د : هيچكدام\r\n17 - اين آيه در چه روزى نازل شد ؟\r\n( الْيَوْم‌َأَكْمَلْتُ لَكُم‌ْدِينَكُم‌ْوَأَتْمَمْتُ عَلَيْكُم‌ْنِعْمَتِي وَ . . )\r\nالف : روز فتح مكّه ب : روز غدير خم\r\nج : روز جنگ بدر د : روز هجرت به مدينه\r\n18 - چه كسى از وصيت پيامبر به بهانهء « چيره شدن بيمارى بر او » جلوگيرى كرد ؟\r\nالف : ابوبكر ب : ابوسفيان ج : عثمان د : عمر\r\n19 - پس‌از وفات پيامبر ، كدام گروه ، بيشترين نقش در رويدادها داشت و چرا ؟\r\nالف : شيعيان ، به دليل رهبرى امام على\r\nب : طرفداران خلفاى سه‌گانه ، به دليل داشتن خلافت\r\nج : انصار ، به دليل اينكه نزد پيامبر بسيار مهم بودند\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nد : امويان ، به دليل در اختيار داشتن ثروت و قدرت فراوان\r\n20 - چرا پيامبر پيش از وفاتش دستور داد سپاه اسامه به خارج از مدينه برود ؟\r\nالف : چون جنگ مهمى در گرفته بود\r\nب : چون مىخواست آنها به امام على كمك كنند\r\nج : چون مىخواست كسانىرا كه از خلافت ومنازعهء آنها انديشناك بود ، از مدينه دور كند\r\nد : چون مىخواست توان فرماندهى اسامه را بسنجد\r\n21 - چرا امام على براى احقاق حق خود ( خلافت ) به جنگ متوسّل نشد ؟\r\nالف : آن‌حضرت در يارانش توانايى چنان كارى را نمىديد\r\nب : مىترسيد كسانى كه هنوز ايمان در آنها نفوذ نكرده بود ، مرتدّ شوند\r\nج : مىترسيد در جنگ شكست بخورد و كشته شود\r\nد : « الف » و « ب » درست است\r\n22 - اين سخن از كيست ؟ « بيعت مردم با ابوبكر كارى بود كه از روى شتابزدگى و بىتدبيرى انجام گرفت »\r\nالف : عمر ب : امام على عليه السلام\r\nج : حضرت فاطمه ( س ) د : سلمان ( رض )\r\n23 - چه كسى از پرداخت زكات به خليفهء اوّل سرباززد و سرانجام او چه شد ؟\r\nالف : على عليه السلام - خالد بن وليد ، مأمور خليفهء اوّل را شكست داد .\r\nب : مالك بن نويره - بوسيلهء خالد بن وليد كشته شد\r\nج : مالك بن نويره - خالد بن وليد او را به اسارت گرفت\r\nد : على عليه السلام - خليفه هيچ عكس‌العملى از خود نشان نداد .\r\n24 - موضع‌گيرى امام على عليه السلام در مقابل مشكلات سياسى در زمان خلفا سه‌گانه چه بود ؟\r\nالف : خود را از سياست كنار كشيده بود\r\nب : سعى مىكرد براى اين خلفا مشكلات بيشترى بسازد\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nج : به‌آنها در حلّ مشكلات كمك مىكرد و آنها را يارى مىداد و نصيحت مىكرد\r\nد : هيچكدام\r\n25 - كدام يك از سخنان زير ، توسط ابوبكر گفته شده است ؟\r\nالف : مشكلى نيست كه ابوالحسن ( على ) براى حلّ آن در كنارش نباشد\r\nب : مرا وانهيد كه من بهترين شما نيستم در حالى كه على در ميان شماست\r\nج : هر دو\r\nد : هيچكدام\r\n26 - اين سخن از كيست ؟ « على با حقّ و حقّ با على است و او با حق مىگردد هرجا كه حق متمايل شود »\r\nالف : پيامبر اسلام صلى الله عليه و آله ب : حضرت فاطمهء زهرا ( س )\r\nج : سلمان ( رض ) د : ابوبكر\r\n27 - توصيهء پيامبر به حضرت على عليه السلام براى موضع‌گيرى در زمانيكه حق خلافت را غصب كردند ، چه بود ؟\r\nالف : با غاصبان به جنگ و آنها را بكش\r\nب : آنان را ببخش و سخنى نگو\r\nج : اگر نبرد و يارانى يافتى با آنها جهاد كن و گرنه خونت را بيهوده مريز\r\nد : از آنان در مشكلات حمايت كن\r\n28 - تنها كسانى كه در مقابل دعوت امام على براى يارى او ، جواب مثبت دادند چه كسانى بودند ؟\r\nالف : مقداد و سلمان و ابوذرّ ب : سلمان و ابوذرّ و كميل\r\nج : حجر بن عدى ، عمّار و سلمان د : ابوذرّ ، سلمان ، عمّار و مقداد\r\n29 - امام على عليه السلام اين سخن را دربارهء چه كسى گفته است ؟ « او لغزش‌هايش فراوان و پوزش‌خواهىاش بسيار بود »\r\nالف : عمر ب : ابوبكر ج : عثمان د : معاويه\r\n\r\n","description":"","footnote":"","page_name":" 210 ","page_number":210},
  {"content":"\r\n\r\n30 - اعضاى شوراى 6 نفره‌اى كه عمر تعيين كرد ، چه كسانى بودند ؟\r\nالف : على عليه السلام ، عثمان ، طلحه ، زبير ، عمرو عاص ، عبدالرّحمن بن عوف\r\nب : على عليه السلام ، عثمان ، طلحه ، زبير ، سعد بن ابى وقّاص ، عبدالرّحمن بن عوف\r\nج : عثمان ، عبدالرحمن بن عوف ، عمرو عاص ، سعد بن ابى وقّاص ، طلحه و زبير\r\nد : عثمان ، على عليه السلام ، طلحه ، عمرو عاص ، سعد بن ابى وقّاص ، عبدالرّحمن بن عوف\r\n31 - چرا معاويه در يارى رساندن به عثمان در مقابل مسلمانان معترض ، تعلّل ورزيد ؟\r\nالف : چون او هم به خلافت عثمان ، اعتراض داشت\r\nب : چون در آن زمان معاويه ، نيرو و ياورى نداشت\r\nج : چون مىخواست به نحوى زمينه را براى خلافت خودش فراهم كند و مىخواست خود جانشين عثمان شود\r\nد : هيچكدام\r\n32 - بعداز اينكه عثمان پيمانى در جهت احقاق حق مسلمانان نوشت و آن را مهر كرد ، چه چيز باعث برانگيخته شدن بدبينى مردم به او شد ؟\r\nالف : عمل نكردن او به پيمان\r\nب : عمل نكردن كارگزاران او به پيمان\r\nج : شايعاتى كه معاويه ساخت\r\nد : پيدا شدن نامه‌اى به مهر او كه بر عليه مسلمانان معترض نوشته شده بود .\r\n33 - موضع‌گيرى عايشه در مقابل عثمان چه بود ؟ پس از مرگ عثمان ، عايشه چه موضعى را انتخاب كرد ؟\r\nالف : عايشه در زمان عثمان از او حمايت مىكرد و بعداز مرگ او هم به خونخواهى او برخاست\r\nب : در زمان عثمان ، از او حمايت مىكرد و بعداز مرگ او ، خاموش شد\r\nج : در زمان شورش ، شعار مىداد كه عثمان را بكشند و بعداز مرگ او به\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nخونخواهى او پرداخت\r\nد : هم در زمان خلافت عثمان با او مخالف بود و هم بعداز مرگ او ، ابراز شادمانى مىكرد\r\n34 - چرا امام على بيشتر به وزير و مشاور بودن ( پس‌از عثمان ) متمايل بود تا خليفه بودن ؟\r\nالف : چون نمىخواست خود را درگير مشكلات خلافت كند\r\nب : چون مىخواست در فرونشاندن آتش فتنه ، از موقعيّت آزادى برخوردار باشد\r\nج : چون نمىخواست خود را به مردم تحميل كند\r\nد : چون مىدانست مردم او را يارى نمىكنند\r\n35 - چرا امام على عليه السلام پيشنهاد بيعت در مسجد را ارائه كرد ؟\r\nالف : چون مىخواست بيعت با او در مكان مقدّسى انجام گيرد\r\nب : چون مىخواست ماجرا كمى ديرتر اتّفاق افتد\r\nج : چون مىخواست بيعت با رضايت مردم و در ميان آنان و با اگاهى آنان باشد\r\nد : هيچكدام\r\n36 - شرط امام على عليه السلام براى بر عهده‌گيرى خلافت چه بود ؟\r\nالف : مطابق با سنّت با مردم برخورد كند ب : براساس علم خود با آنها رفتار كند\r\nج : از روش خلفاى سه‌گانه تبعيت كند د : « الف » و « ب » درست است\r\n37 - در قرآن از بنىاميّه با چه عبارتى ياد شده است ؟\r\nالف : شجرهء ملعونه ب : شجرهء طيّبه ج : شيطان د : « الف » و « ب »\r\n38 - در زمان به خلافت رسيدن امام بزرگترين نيروى سياسى در جزيرةالعرب چه كسانى بودند ؟\r\nالف : شيعيان ب : اهل سنّت ج : خوارج د : بنىاميّه\r\n39 - سركردگان لشكر دشمن در جنگ جمل چه كسانى بودند ؟\r\nالف : معاويه و عمرو بن عاص ب : معاويه و طلحه\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nج : طلحه و زبير و عايشه د : عايشه و معاويه\r\n40 - پس‌از جنگ جمل ، امام على عليه السلام به يارانش چه فرمانى داد ؟\r\nالف : به هيچ خانه‌اى گام ننهند و سلاح و لباس دشمنان را بر ندارند ، فراريان را تعقيب نكنند و مجروحان را نكشند\r\nب : فراريان را تعقيب نكنند و مجروحان را نكشند ، امّا مىتوانند سلاح و لباس دشمنان را غنيمت بگيرند\r\nج : هر كسى را در حال فرار ديدند بكشند\r\nد : تمام خانه‌ها را بگردند تا فراريان را دستگير كنند و هر كس را به اندازهء جرمش ، مجازات كنند\r\n41 - پس‌از اينكه امام على عليه السلام فرات را از تصرّف معاويه درآورد و خود آن را متصرّف شد ، چه كارى انجام داد ؟\r\nالف : آب را بر معاويه و لشكريانش بست\r\nب : رود را به سوى آنها منحرف كرد تا سيل آن‌ها را هلاك كند\r\nج : اجازه داد به هر مقدار كه لازم دارند ، از رود آب بردارند و مقابله به مثل نكرد\r\nد : آب را به صورت جيره بندى شده به آنها داد\r\n42 - معاويه چه چيزى را دست مايهء خود قرار داده بود تا بتواند با امام على بجنگد ؟\r\nالف : حكومت شام ب : خونخواهى عثمان\r\nج : دفاع از مسلمانان د : خونخواهى طلحه و زبير\r\n43 - امام على عليه السلام در كدام شب ضربت خوردند ؟\r\nالف : شب 17 رمضان ب : شب 21 رمضان\r\nج : شب 19 رمضان د : شب 23 رمضان\r\n44 - وصيّت امام على عليه السلام دربارهء ابن ملجم چه بود ؟\r\nالف : او را بكشند\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nب : اگر امام كشته شد ، او را بكشند و اگر زنده ماند خود امام دربارهء او تصميم بگيرد\r\nج : او را آزاد كنند\r\nد : او و خانواده‌اش را بكشند\r\n45 - چرا آرامگاه حضرت على عليه السلام ، مخفيانه انتخاب شد ؟\r\nالف : چون امام على وصيّت كرده بود\r\nب : چون مىخواستند مظلوميت امام بيشتر آشكار شود\r\nج : چون ازاين مىترسيدند كه خوارج وبنىاميّه به‌آرامگاه آن‌حضرت بىاحترامى كنند\r\nد : چون نمىخواستند دشمنان ايشان در مراسم تشييع شركت كنند .\r\n46 - فردى كه در قرآن صراحتاً به شدّت از او انتقاد شده است چه كسى است ؟\r\nالف : ابولهب ب : ابوجهل ج : ابوسفيان د : وليد\r\n47 - كدام يك از نامهاى زير ، نام امام على نيست ؟\r\nالف : قضم ب : قنبر ج : حيدر د : مبارك\r\n48 - فواطم چه كسانى بودند ؟\r\nالف : فاطمه دختر پيامبر و فاطمه بنت اسد\r\nب : فاطمه بنت اسد و فاطمه دختر زبير\r\nج : فاطمه دختر پيامبر ، فاطمه بنت اسد ، فاطمه دختر زبير\r\nد : فاطمه دختر پيامبر و فاطمه دختر زبير\r\n49 - آيه : إِنَّ شَانِئَكَ هُوَ الْأَبْتَرُ بر عليه چه كسى نازل شد ؟\r\nالف : عمر ب : وليد ج : ابوجهل د : عمرو عاص\r\n50 - امام على عليه السلام دليل چيره نشدن اصحابش را بر لشكريان معاويه چه مىدانست ؟\r\nالف : قوى بودن لشكر معاويه ب : دنيادوستى لشكر معاويه\r\nج : فرمانبرى ياران معاويه وسرباز زدن ياران خودش از فرمان\r\nد : توطئه و نيرنگ معاويه و عمرو عاص\r\n\r\n","description":"","footnote":"","page_name":" 214 ","page_number":214},
  {"content":"\r\n . \r\n","description":"","footnote":"","page_name":" 215 ","page_number":215},
  {"content":"\r\n . \r\n\r\n","description":"","footnote":"","page_name":" 216 ","page_number":216}
  ]