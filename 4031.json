[
  {"content":"\r\nالمجلد الثاني\r\nالروضة من الكافي\r\nتأليف\r\nثقة الإسلام أبي جعفر محمد بن يعقوب بن اسحق الكليني الرازي رحمة الله عليه المتوفى سنة 329\r\nبا شرح و ترجمه و تصحيح فارسى\r\nبه قلم دانشمند محترم جناب آقاى سيد هاشم رسولى محلاتى\r\nبه تصحيح جناب آقاى رسولى\r\nحقوق طبع محفوظ و مخصوص ناشر مىباشد\r\nبسرمايهء آقاى حاج سيد محمود كتابچى\r\nمدير\r\nانتشارات علميّه اسلاميه\r\nبازار شيرازى - جنب نوروزخان\r\nتلفن\r\nكتابخانه : 562559\r\nدفتر : 524529\r\n","description":"","footnote":"","page_name":" 1 ","page_number":1},
  {"content":"\r\nبسم الله الرحمن الرحيم\r\n\r\n[ تأويل يك آيه 
  ]\r\n247 - حماد بن عثمان گويد : در نزد امام صادق عليه السّلام ( اين آيه را همانطور كه معروف است ) خواندم « * ( ذَوا عَدْلٍ مِنْكُمْ ) * » ( سورهء مائده آيه 95 ) حضرت فرمود : * ( « ذو عدل منكم » ) * ( است ) و اين از جاهائى است كه نويسنده هاى قرآن بخطا پس از واو الف گذارده‌اند .\r\nشرح - اين آيه در مورد كفارهء صيد است كه تمام آيه اين است : « اى كسانى كه ايمان آورده‌ايد وقتى كه احرام داريد شكار مكشيد ، و هر كه از شما بعمد شكارى كشت سزايش ذبح كردن حيوانى است مانند آنچه كشته - كه دو نفر عادل از شما بدان حكم كند ، و قربانى باشد كه به حرم كعبه رسد . . . » و بنا بقرائت مشهور بايد در اين باره دو نفر عادل قضاوت كند ، و بنا بقرائت امام عليه السّلام بايد شخص عدالت دارى در آن قضاوت كند . . . و عدد در آن معتبر نيست ، و برخى خواسته‌اند هر دو قرائت را بيك معنى بازگردانند كه شرح آن از وضع ترجمهء ما خارج است و مجلسى ( ره ) در مرآة العقول در آخر شرحى كه بر اين حديث داده اشاره اى بدان كرده است . 248 - احمد بن أبى نصر از مردى از امام باقر عليه السّلام روايت كرده ( كه اين آيه را اين طور خواند ) « . . . نپرسيد از چيزهائى ( كه براى شما آشكار نشده ) كه اگر براى شما آشكار شود شما را بد آيد . . . » ( سورهء مائده آيهء 100 ) .\r\nشرح - آنچه در ما بين پرانتز است يعنى جملهء ( كه براى شما آشكار نشده ) در آيه نيست و ممكن است مقصود امام عليه السّلام تفسيرى باشد بر اين آيه و همچنين است بحث در حديث 249 ولى آن حديث اشعار بيشترى بتحريف دارد ، و ما در ترجمهء اصول كافى ( در ج 4 ص 440 - 441 ) بحثى در بارهء عدم تحريف و معناى اين گونه احاديث كرده‌ايم كه براى توضيح بيشتر بدان جا مراجعه كنيد .\r\n","description":"","footnote":"","page_name":" 2 ","page_number":2},
  {"content":"\r\n249 - محمد بن مروان گويد : امام صادق عليه السّلام اين آيه را اين طور خواند : « و كلمهء ( نيكوى ) پروردگار تو براستى و عدالت انجام شد . . . » من عرضكردم : قربانت ما اين آيه را اين طور ميخوانيم « و كلمهء پروردگارت براستى و عدالت انجام . . . » ( و لفظ « حسنى » در آن نيست ) ؟ فرمود : كلمهء حسنى در آن هست . 250 - عبد الله بن قاسم بطل روايت كند از امام صادق عليه السّلام كه در گفتار خداى تعالى : « و قضاوت و اعلام كرديم بر بنى اسرائيل در آن كتاب كه شما دو بار در زمين فساد ميكنيد » ( سورهء اسرى آيه 4 ) فرمود : ( روى اينكه سنت خدا تغيير پذير نيست و رسول خدا ( ص ) نيز فرموده هر آنچه در بنى اسرائيل واقع شود بىكم و كاست در اين امت نيز مانندش واقع شود تأويل اين آيه در اين امت ) يكى كشتن على بن ابى طالب عليه السّلام است و ديگر نيزه زدن بحسن بن على عليه السّلام و ( دنبالش كه ميفرمايد : ) « و همانا سركشى ميكنيد سركشى بزرگى » مقصود : كشتن حسين عليه السّلام است « پس چون موعد نخستين آن بيايد » يعنى هنگام پيروزى خونخواهان حسين عليه السّلام « گماشتيم بر سر شما بندگانى كه داشتيم و سخت دلاور بودند تا در داخل خانه ها كشتار كنند » فرمود : مردمى هستند كه خدا آنها را پيش از آمدن حضرت قائم عليه السّلام بفرستد پس خونى ( و مسئول خونى ) از آل محمد بجاى نگذارند جز آنكه او را بكشند « و اين وعده اى است انجام شده » يعنى آمدن حضرت قائم عليه السّلام « آنگاه بر ضد آنها پيروزى را بشما داديم » يعنى آمدن حسين عليه السّلام با هفتاد تن از اصحابش ( در زمان رجعت ) كه كله خودهائى طلاكارى شده كه دورو دارد بر سر دارند ، و بمردم برسانند : اين است كه آمده تا جايى كه مؤمنان هيچ شك و ترديد در او نكنند و بدانند كه او دجال و شيطان نيست ، و حضرت حجت قائم هنوز در ميان آنها است ، و چون\r\n","description":"","footnote":"","page_name":" 3 ","page_number":3},
  {"content":"\r\nبه خوبى معرفت در بارهء حسين عليه السّلام در دل مردم جايگير شد آنگاه حضرت حجت را مرگ فرا رسد ، و كسى كه او را غسل دهد و كفن و حنوط كند و به خاك سپارد همان حسين بن على عليه السّلام است ، و كسى متصدى كار دفن و كفن وصى جز وصى و امام نگردد . شرح - اين آيه چنانچه معلوم است در بارهء بنى اسرائيل و مخالفت آنها با احكام توراة و كشتن شعيب و زكريا و يحيى است و مقصود از * ( بَعَثْنا عَلَيْكُمْ عِباداً لَنا ) * . . . چنانچه گفته‌اند بخت النصر يا جالوت و لشكريان آنها است ، و مقصود از * ( ثُمَّ رَدَدْنا لَكُمُ الْكَرَّةَ عَلَيْهِمْ ) * . . . . آمدن دانيال و بيرون كردن پيروان بخت النصر از شام - و يا پيروزى داود بر جالوت و آسوده كردن بنى اسرائيل است از شر آنان - و امام روى آن دو مقدمه اى كه در متن ( در ميان پرانتز ) اشاره كرديم كه يكى آيه * ( وَلَنْ تَجِدَ لِسُنَّةِ الله تَبْدِيلًا ) * و حديث نبوى\r\n« اما و الله لتركبن طبقا عن طبق سنة بنى اسرائيل حذو النعل بالنعل و القذه بالقذه »\r\nو امثال آن از احاديث بسيارى كه بدين مضمون رسيده - اين آيه را بكشتن على عليه السّلام و نيزه خوردن حسن بن على و كشته شدن حسين بن على عليه السّلام و پيروزى خونخواهان حسين در زمان ظهور حضرت مهدى عليه السّلام و آمدن حسين عليه السّلام و ياران او تأويل فرموده . ( اين بود ملخص آنچه مرحوم مجلسى ( ره ) در شرح اين حديث ذكر كرده است ) .\r\n\r\n[ داستان تبعيد ابو ذر غفارى بربذه 
  ]\r\n251 - ابو جعفر خثعمى گويد : چون عثمان ابو ذر را بربذه تبعيد كرد امير مؤمنان و عقيل و حسن و حسين عليهم السّلام و عمار بن ياسر رضى الله عنه او را بدرقه كردند و در وقت خداحافظى امير مؤمنان عليه السّلام فرمود : اى ابا ذر براستى كه تو تنها براى خداى عز و جل ( در برابر عثمان ) خشم كردى ، پس به همان كس كه بخاطر او خشم كردى اميدوار باش ، و همانا اين مردم ( يعنى عثمان و دار و دسته اش ) از وجود تو بر دنياى خود ترسيدند ( و بودن تو را مزاحم دنياى خود ديدند ) ولى تو از كارهاى آنها بر دين خود بيمناك شدى ، و از اين رو اينها تو را از حومهء خود كوچ دادند و ببلا و گرفتارى آزمودند ، و به خدا سوگند اگر همهء آسمانها و زمين به روى بنده اى بسته باشد و آن بنده تقواى خدا را پيشه كند خداوند براى او گشايشى ( از آن بلا و گرفتارى ) مقرر سازد ، پس مبادا چيزى جز حق و راستى تو را به انس و همدمى گيرد ، و چيزى جز باطل\r\n","description":"","footnote":"","page_name":" 4 ","page_number":4},
  {"content":"\r\nو نادرستى بهراس اندازد . آنگاه عقيل بسخن آمده و چنين گفت :\r\nاى ابا ذر تو به خوبى ميدانى كه ما تو را دوست داريم ، و ما هم به خوبى دانسته‌ايم كه تو ما را دوست دارى ، و تو در حق ما مراعات كردى آنچه را مردم ديگر بجز اندكى از آنها آن را ضايع كردند ، پاداش تو با خداى عز و جل خواهد بود ، و به همين خاطر بود كه اينان بيرونت كردند . و از وطن آواره ات ساختند پاداشت بر خداى عز و جل ، از خدا پرهيز داشته باش ، و بدان كه تن ببلا ندادنت از بىتابى است ، و دير پنداشتن تندرستى و رفع بلا از نوميدى است ( يعنى اگر حاضر بتحمل در بلا نباشى شخص بىتابى هستى .\r\nو اگر خيال كنى رفع آن به طول ميانجامد و با خود بگوئى چرا از اين بلا آسوده نمىشوم دليل بر نوميد بودنت از درگاه خداوند است ) پس نوميدى و بىتابى را از خود دور كن ( و مردانه به ايست ) و بگو :\r\n« حسبى الله و نعم الوكيل »\r\n( خدا مرا بس است و چه نيكو وكيل و تكيه گاهى است ) .\r\nسپس حضرت حسن بن على عليه السّلام بسخن آمده فرمود :\r\nعموجان اين مردم با تو آن كردند كه ديدى ، و همانا خداى عز و جل در فرازمندترين ديدگاه اين وضع را مىنگرد ، پس ذكر دنيا را با ياد مرگ و جدائى از آن از سر بنه ، و سختى آنچه را بر تو ميرسد بخاطر آسودگى و سعادت سرانجامش بر خود هموار كن ، و شكيبا باش تا پيغمبرت ( ص ) را ديدار كنى با حال خوشنودى و رضايت از تو ان شاء الله .\r\nسپس حسين عليه السّلام بسخن آمده فرمود :\r\nاى عموجان براستى كه خداى تعالى توانا است كه اين وضع ( جانخراشى ) را كه مىبينى دگرگون كند و او است كه هر روز در كارى است ( و تغييرات و تحولات همه بدست او است ) ، همانا اين مردم دنياى خود را از تو دريغ داشتند و تو هم دين خود را از آنها بازداشتى و راستى كه تو چه بىنيازى از آنچه آنان از تو دريغ داشتند و چه نيازمندند آنان بدان چه تو از آنها بازداشتى ، بر تو باد بصبر كه براستى خير و خوبى\r\n","description":"","footnote":"","page_name":" 5 ","page_number":5},
  {"content":"\r\nدر صبر است ، و صبر پيشه كردن از بزرگوارى است ، و بىتابى مكن كه بىتابى سودت نبخشد .\r\nسپس عمار رضى الله عنه آغاز سخن كرده چنين گفت :\r\nاى ابا ذر خدا بهراس و وحشت اندازد آنكه تو را بهراس انداخت و بترساند آنكه تو را ترساند و براستى سوگند به خدا كه چيزى مردم را از حقگوئى باز نداشته جز دل بستن به دنيا و دوستى آن ، بدان كه طاعت و فرمانبردارى در پرتو اكثريت است ( مجلسى ( ره ) گويد يعنى مردم عموما تابع اكثريت هستند اگر چه آن اكثريت بر باطل باشد ، و ممكن است مقصود اين باشد كه طاعت با جماعت اهل حق است . . . ) و سلطنت و فرمانروائى از آن كسى است كه بدان دست يافته ، و براستى اين گروه مردم را براى رسيدن بدنياشان دعوت كردند و آنها دعوتشان را پذيرفتند و در مقابل دين خود را بدانها دادند و در نتيجه زيان دنيا و آخرت را بردند و زيان آشكارا براستى همين است .\r\nآنگاه ابو ذر رضى الله عنه بسخن آمده گفت :\r\nسلام و رحمت خدا بر همگى شما باد ، پدر و مادرم بقربان اين چهره ها كه براستى هر گاه من شما را مىبينم به ياد رسول خدا صلى الله عليه و آله و سلم مىافتم ، و دلخوشى من در سكونت مدينه تنها شما بوديد ، ولى بودنم در مدينه بر عثمان ناگوار بود ( و مرا مزاحم كارهاى خويش ميديد ) چنانچه در شام نيز توقف من بر معاويه ناگوار مينمود و از اين رو تصميم گرفت مرا به شهر ديگرى تبعيد كند . من از او خواستم كه آن شهر را كوفه قرار دهد ( و مرا بكوفه تبعيد كند ) ولى او به خيال خود ترسيد اگر من بكوفه روم آن شهر را بر عليه برادرش ( وليد بن عقبه كه برادر مادرى عثمان بود ) بشورانم ، و به خدا سوگند خورد كه مرا بشهرى تبعيد كند كه در آنجا هيچ گونه همدمى نداشته باشم و آوازى نشنوم ، و براستى كه من جز خداى عز و جل يار و ياورى نخواهم و در پناه او هراس و وحشتى ندارم ، خدا مرا بس است و معبودى جز او نيست بر او توكل كنم و او است پروردگار عرش بزرگ و درود خدا بر آقاى ما محمد و خاندان پاكش باد .\r\n","description":"","footnote":"","page_name":" 6 ","page_number":6},
  {"content":"\r\n252 - عبد الرحمن بن مسلمة جريرى گويد : به امام صادق عليه السّلام عرضكردم : دشمنان ( و مخالفين شيعه ) ما را سرزنش كرده دروغگو پندارند ، ما ميگوئيم : دو فرياد آسمانى خواهد بود ، گويند : وقتى دو فرياد هر دو از آسمان باشد چگونه فرياد حق از باطل شناخته شود ؟ حضرت فرمود : شما چه پاسخى به آنها دهيد ؟ عرضكردم : ما پاسخى نداريم كه به آنها بگوئيم ، فرمود : به آنها بگوئيد : هنگامى كه آن فرياد بلند شود هر كس پيش از آن فرياد ايمان بدان آورده آن را باور و تصديق كند خداى عز و جل فرمايد « آيا كسى كه بسوى حق هدايت مىكند شايسته تر است كه پيرويش كنند يا آن كس كه هدايت نميكند جز آنكه خود هدايت شود ، پس شما را چه شده ، آيا چگونه قضاوت ميكنيد ؟ » ( سورهء يونس آيه 35 ) . شرح - گويا مقصود حضرت اين باشد كه نداى حق چنان است كه همه آن را بشناسند زيرا منادى حق به حق هدايت كند و نداى باطل بباطل دعوت كند ، و حق و باطل براى كسانى كه پيش از آن به حق ايمان آورده‌اند روشن و آشكار است .\r\n\r\n( ذره ذره كاندر اين ارض و سماست\r\nجنس خود را همچو كاه و كهرباست )\r\n\r\nو در حديث آينده نيز توضيحى بر اين حديث بيايد .\r\n\r\n[ برخى از علائم ظهور 
  ]\r\n253 - داود بن فرقد گويد : مردى از عجليه اين حديث را شنيد كه گويند : ( در هنگام ظهور ) در اول روز منادى ندا كند : آگاه باشيد كه فلان فرزند فلان و پيروانش رستگارانند ، و در آخر روز منادى ديگر ندا كند : آگاه باشيد كه عثمان و پيروانش رستگارانند ؟ آن مرد عجلى گفت : در اين صورت ما ندانيم كه كدام راستگو است و كدام دروغگو ؟ حضرت در پاسخ فرمود : تصديق كند آن را ( و راستگويش را از دروغگو بشناسد ) آن كس كه پيش از اين ندا بدان ايمان دارد ، همانا خداى عز و جل فرمايد : « آيا كسى كه به حق هدايت كند سزاوارتر است كه پيرويش كنند يا آن كس كه هدايت نميكند جز آنكه خود هدايت\r\n","description":"","footnote":"","page_name":" 7 ","page_number":7},
  {"content":"\r\nشود . . . « تا آخر آيه ( كه حديث 252 گذشت ) . 254 - اسحاق بن عمار از امام صادق عليه السّلام روايت كند كه فرمود : آنچه را دوست داريد نخواهيد ديد مگر وقتى كه بنو فلان ( مجلسى ( ره ) گويد : مقصود بنى عباس است اگر چه مدت زيادى از انقراض آنان بگذرد ) در ميان خود اختلاف كنند ، و چون اختلاف كنند مردم بطمع افتند و دودستگى و تفرقه ايجاد شود و ( آن وقت است كه ) سفيانى خروج كند .\r\n\r\nحديث صيحه و آواز آسمانى\r\n255 - اسماعيل بن صباح گويد : از پيرى شنيدم كه ( اين حديث را ) از سيف بن عميرة نقل ميكرد كه گفت : من در نزد ابو الدوانيق ( منصور دوانيقى ) بودم و از او شنيدم كه بىمقدمه به من گفت : اى سيف بن عميرة بناچار يك منادى ( آسمانى ) بنام مردى از فرزندان ابو طالب ندا كند ! به دو گفتم : كسى هست كه اين حديث را روايت كند ؟ گفت : قسم بدان كه جانم بدست او است كه به گوش خودم از او ( يعنى از امام باقر ( ع ) چنانچه در آخر حديث بدان تصريح كرده است ) شنيدم كه ميفرمود : بناچار بايد منادى ( آسمانى ) بنام مردى ندا كند .\r\nگفتم : اى امير المؤمنين براستى كه من تاكنون اين حديث را نشنيده‌ام ؟ گفت : اى سيف وقتى اين ندا بلند شود ما نخستين كسى باشيم كه آن را اجابت كنيم ( و بپذيريم ) چون كه آن مردى كه بنامش ندا شود يكى از عموزادگان ما است ، گفتم : از كدام عموزاده هاى شما ؟ گفت : از فرزندان حضرت فاطمه عليها السّلام سپس گفت : اى سيف اگر نبود كه من اين حديث را از ابا جعفر محمد بن على ( يعنى حضرت باقر عليه السّلام ) شنيده بودم و بجاى او تمام مردم زمين اين حديث را براى من حديث ميكردند من نمىپذيرفتم ولى او محمد بن\r\n","description":"","footnote":"","page_name":" 8 ","page_number":8},
  {"content":"\r\nعلى است ! ( يعنى او كسى است كه هيچ گاه دروغ نميگويد و هر چه بگويد حتما خواهد شد ) .\r\n\r\n[ خبر از خلافت بنى عباس 
  ]\r\n256 - ابو بصير گويد : در خدمت امام باقر ( ع ) در مسجد ( مدينه ) نشسته بودم كه داود بن على ( عموى منصور دوانيقى كه بعدها نيز والى مدينه شد ) و سليمان بن خالد و عبد الله بن محمد ( منصور دوانيقى ) وارد مسجد شدند و در گوشه اى از مسجد نشستند ، كسى به آنها گفت : اين محمد بن على است كه اينجا نشسته ، در اين هنگام داود بن على و سليمان بن خالد برخاسته بسوى آن حضرت آمدند ولى منصور دوانيقى از جاى خود حركت نكرد ، آن دو آمدند و بر حضرت ابى جعفر ( باقر ) عليه السّلام سلام كردند ، حضرت بدانها فرمود :\r\nچه چيز مانع شد كه جبار ( و سركش ) شما ( يعنى منصور ) نيز ( مانند شما ) بنزد من آيد ؟ آن دو از جانب او عذرتراشى كردند ( و اظهار كردند كه از آمدن بنزد شما معذور بود ) حضرت باقر عليه السّلام فرمود :\r\nآگاه باشيد كه به خدا سوگند چندان شب و روزى نگذرد تا اينكه او ميان دو اقليم زمين را بگيرد ، و پس از آن مردان بدنبال او افتند و سپس گردنكشان در برابرش رام گردند ، و پس از آن سلطنتى سخت بدست آورد .\r\nداود بن على گفت : آيا سلطنت ما پيش از سلطنت شما است ؟ فرمود : آرى اى داود دولت شما پيش از دولت ما است ، و سلطنت شما قبل از سلطنت ما است ، داود گفت : خدا كارت را به بهبودى گرايد آيا ( سلطنت ما ) مدتى هم دارد ؟ فرمود : آرى اى داود به خدا سوگند كه شما بعدد هر روز سلطنت بنى اميه دو روز و در مقابل يك سال آنها دو سال سلطنت ميكنيد ( مجلسى ( ره ) گويد : شايد مقصود حضرت فهماندن اصل كثرت و زيادتى سلطنت بنى عباس بر بنى اميه است ، مانند اينكه متداول است براى فهماندن كثرت « كرتين » و « لبيك » ميگويند اگر چه از دو بار بيشتر باشد و گر نه چنانچه ميدانيم مدت سلطنت بنى عباس چندين برابر مدت سلطنت بنى اميه بوده ) و هر آينه بچه هاى شما مقام سلطنت را همچنان كه كودكان با گوى بازى ميكنند . دست بدست بگردانند .\r\n","description":"","footnote":"","page_name":" 9 ","page_number":9},
  {"content":"\r\nداود بن على ( كه اين سخنان را شنيد ) شادان از نزد آن حضرت برخاست بسوى منصور رفت تا او را از اين مژده باخبر سازد ، و چون داود و سليمان بن خالد رفتند حضرت سليمان را از پشت سر صدا زد و فرمود : اى سليمان بن خالد اينان ( يعنى بنى عباس ) پيوسته در خوشى و آسايش سلطنت كنند تا وقتى كه خون ناحقى از ما - و اشاره به خودش فرمود - نريزند ، و هر گاه دستشان بدان خون آلوده شد در آن هنگام زير زمين براى ايشان بهتر از روى زمين است و در آن زمان نه در زمين ياورى دارند و نه در آسمان عذر آورى .\r\nسليمان بن خالد بيامد تا جريان را بمنصور گفت ، منصور برخاسته خدمت امام باقر عليه السّلام آمد و بر آن حضرت سلام كرده سخن داود بن على و سليمان خالد را ( كه از آن حضرت نقل كرده بودند ) بعرض امام عليه السّلام رسانيد ، حضرت فرمود : آرى اى ابا جعفر دولت شما پيش از دولت ما و سلطنت شما پيش از سلطنت ما است ، سلطنت شما سلطنتى سخت و دشوار است كه هموارى در آن نيست ، و مدتى طولانى دوام دارد ، و به خدا سوگند شما در برابر هر روز سلطنت بنى اميه دو روز و برابر هر سال آن دو سال سلطنت خواهيد كرد ، و مقام سلطنت را بچه هاى شما - تا چه رسد بمردانتان - دست بدست بگردانند همچنان كه كودكان با گوى بازى كنند ! فهميدى ؟\r\nسپس فرمود : و پيوسته سلطنت شما رونق دارد و در آن بخوشى بسر ميبريد تا وقتى كه خون حرام ( و ناحقى ) از ما نريخته‌ايد و هر گاه آلوده بدان شديد ( و خون ناحقى از ما ريختيد ) خداى عز و جل بر شما خشم كند و دولت و سلطنت شما را از بين ببرد ، و شوكت را از شما بگيرد ، و خداى عز و جل بنده اى اعور ( شرحش بيايد ) از بندگانش را - كه از اولاد ابى سفيان نيست - بر شما مسلط كند كه نابودى شما بدست او و همراهانش باشد ، سپس امام عليه السّلام سخن خود را قطع كرد . شرح - « اعور » در لغت به چند معنى آمده كه از آن جمله است : يك چشم ، بدخلق ، كسى كه\r\n","description":"","footnote":"","page_name":" 10 ","page_number":10},
  {"content":"\r\nبرادر پدر و مادرى ندارد ، و مقصود حضرت در اينجا چنانچه مجلسى ( ره ) فرموده : هلاكوخان نوهء چنگيز است كه ببغداد آمد و آخرين خليفهء عباسى مستعصم را كشت و بغداد را گرفت و سلطنت بنى عباس منقرض گشت .\r\n\r\n[ دو علامت براى ظهور قائم - ع - 
  ]\r\n257 - مفضل بن مزيد گويد : در ايام ( شورش ) عبد الله بن على ( كه ترجمه اش بيايد ) به امام صادق عليه السّلام عرضكردم : در ميان اينها اختلاف افتاده ؟ فرمود : اين سخن را واگذار ( و انتظار نابودى آنها را مكش ) كه تباهى كار اينها از همان جا كه روبراه شده ( يا شروع شده ) پيش آيد . شرح - براى فهم اين حديث لازم است قبلا حديث - 254 - را مطالعه كنيد ، امام صادق عليه السّلام در آن حديث فرمود : آنچه را شما دوست داريد ( يعنى ظهور حكومت حقه و آمدن حضرت قائم عليه السّلام را ) نخواهيد ديد مگر وقتى كه بنو فلان ( كه مقصود بنى عباس است ) اختلاف كنند . . . تا به آخر .\r\nمفضل راوى اين حديث كه معلوم مىشود آن حديث را شنيده بود بمحض مشاهدهء اختلاف در ميان بنى عباس ( به شرحى كه در ذيل خواهيم گفت ) به امام عليه السّلام عرض مىكند : ميان آنها اختلاف پديد آمد ( و چنانچه خبر داده‌ايد انقراض آنها شروع شده و ما انتظار حكومت حقه را داشته باشيم ) ؟ حضرت در پاسخش ميخواهد بفرمايد اين اختلاف منظور نيست ، و نابودى آنها از همان جا شروع شود كه صلاحشان پديد آمد .\r\nدر اينجا دو مطلب بايد در اين حديث توضيح داده شود :\r\n1 - اينكه مقصود از عبد الله بن على كيست ؟\r\n2 - مقصود امام عليه السّلام از جملهء اخير حديث « انما يجيء فساد امرهم من حيث بدا صلاحهم » چيست ؟\r\nدر قسمت اول مجلسى ( ره ) گويد : شايد مقصود از عبد الله بن على : عبد الله بن محمد بن على بن عبد الله بن عباس - منصور دوانيقى - باشد كه حضرت او را بجدش على منسوب فرموده و عبد الله بن على گفته است .\r\nو در موضوع دوم گويد : يعنى چنانچه ظهور دولت ايشان بدست مردى بود كه از سمت مشرق زمين آمد كه مقصود همان ابو مسلم خراسانى است همچنين انقراض دولت ايشان نيز بدست مردى خواهد بود كه از همان ناحيه بيايد كه مقصود هلاكوخان نوهء چنگيز مىباشد ( پايان كلام مجلسى ره ) .\r\nولى به نظر مترجم : مقصود از عبد الله بن على عموى منصور است كه در استقرار خلافت عباسيان و انقراض خلافت بنى اميه بسيار مؤثر بود و جنگهاى سختى با بنى اميه كرد ( به شرحى كه ابن اثير در كامل و ديگر مورّخين در كتابهاى خود نقل كرده‌اند ) و ابو العباس سفاح او را بحكومت شامات منصوب كرد ، و پس از مرگ ابو العباس زير بار بيعت منصور نرفت و علم مخالفت با منصور برافراشت ، و خود را خليفهء ابو العباس دانست و مردم شام را به بيعت با خويش دعوت كرد و جمع زيادى هم با او بيعت كردند تا اينكه\r\n","description":"","footnote":"","page_name":" 11 ","page_number":11},
  {"content":"\r\nمنصور دوانيقى ناچار شد در سال ( 137 ) ابو مسلم خراسانى را بدفع او بفرستد ، و ابو مسلم با لشكرى بسيار بدفع او آمد ، و در نصيبين بهم برخوردند و شش ماه تمام جنگ كردند تا بالاخره لشكر عبد الله بن على شكست خورد و خود او فرار كرده ببصره آمد و در خانهء برادرش سليمان بن على ( والى بصره ) مخفى شد تا پس از يك سال كه بالاخره با منصور بيعت كرد و خيال منصور از او راحت شد ( به شرحى كه ابن اثير در حوادث سال 137 و 138 ذكر كرده است ) .\r\nو در موضوع دوم نيز بعيد نيست - گر چه احتمالى كه مجلسى ( ره ) داده با توجه ببرخى از روايات نظير آن ، قوىتر است - مقصود حضرت اين باشد كه همانطور كه بنى عباس براى تصرف خلافت و انقراض بنى اميه از ستم بنى اميه نسبت بآل محمد و شيعيان امير المؤمنين استفاده كردند و ظلم و تعدى آنها را وسيلهء تبليغات خويش قرار دادند و مردم را بر عليه آنها تحريك كرده براى نابودى آنها آماده كردند ، نابودى خود بنى عباس نيز از همين ناحيه شروع خواهد شد و كار ستم و تعدى آنها نسبت به اولاد فاطمه و شيعيان على عليه السّلام به جائى ميرسد كه مخالفين آنها از همين نقطهء ضعف بر عليه آنها استفاده كرده و مقدمات انقراض آنان فراهم مىشود .\r\nو ما هنگامى كه بتاريخ انقراض بنى عباس نگاه ميكنيم ميبينيم كه مهمترين وسيلهء نابودى آنها همان ظلم و ستم بيحدى بود كه نسبت بشيعيان روا داشتند ، و همان تعديها بود كه زمينه را براى تسلط هلاكوخان ببغداد و كشتن مستعصم فراهم ساخت .\r\nمورّخين مينويسند : كه مير ابو بكر پس مستعصم ( آخرين خليفهء عباسى كه بدست هلاكوخان كشته شد ) در اثر عداوتى كه با شيعيان داشت طائفه اى از لشكريان را بمحلهء كرخ بغداد كه مسكن شيعيان على عليه السّلام بود فرستاد تا آنجا را غارت كردند و جماعت بسيارى از سادات بنى هاشم را اسير كردند و متجاوز از هزار دختر از علويات و غير ايشان را باسارت بردند ، و آنها را برهنه بر پشت اسبان سوار كردند و از ميان بازار عبور دادند ، و امثال اين گونه جناياتى كه در تاريخ بنى عباس بىسابقه بود ، و همين امر سبب شد كه مؤيد الدين علقمى قمى وزير مستعصم ( كه نامش ابو طالب محمد بن على بن محمد بود ) و خود از شيعيان بود در صدد از بين بردن بنى عباس برآيد و روى همين جهت نامهء پنهانى بهلاكو خان كه در صدد فتح بغداد بود ولى از قدرت خليفهء عباسى واهمه داشت بنويسد و او را بفتح بغداد تطميع كند ، و همين نامه موجب دلگرمى هلاكوخان گشت و تصميم بفتح بغداد و نابود ساختن خلفاى بنى عباس گرفت و با كمك مؤيد الدين علقمى وزير به اين كار موفق گشت و در سال 656 وارد بغداد شد و مستعصم را نيز كشت و بدين ترتيب بدوران خلافت ننگين بنى عباس خاتمه داد .\r\n258 - بدر بن خليل ازدى گويد : در محضر امام باقر عليه السّلام نشسته بودم حضرت فرمود :\r\nپيش از قيام حضرت قائم عليه السّلام دو نشانه پديد آيد كه از روز هبوط آدم چنين چيزى پديد نيامده يكى آنكه خورشيد در نيمهء ماه رمضان بگيرد ، و ديگر آنكه ماه در آخر رمضان بگيرد ، مردى گفت :\r\n","description":"","footnote":"","page_name":" 12 ","page_number":12},
  {"content":"\r\nاى فرزند رسول خدا ( معمولا ) خورشيد در آخر ماه ميگيرد و ماه در نيمهء آن ؟ امام باقر عليه السّلام فرمود :\r\nآنچه را تو ميگوئى من ميدانم ، ولى اين دو نشانه اى است كه از روز هبوط آدم پيش نيامده است .\r\n\r\n[ احاديثى در فضيلت شيعه 
  ]\r\n259 - عمرو بن ابى المقدام ميگويد : شنيدم از امام صادق عليه السّلام كه ميفرمود : من و پدرم از خانه بيرون رفتيم تا ( در مسجد مدينه ) بميان قبر و منبر رسيديم در آنجا بگروهى از شيعه برخورديم پدرم به آنها سلام كرد سپس فرمود : به خدا سوگند من بوى شما و جانهاى شما را دوست دارم ، پس شما كمكم كنيد بر اين دوستى بپارسائى و كوشش ، و بدانيد كه بولايت ( و دوستى ) ما نتوان رسيد جز بپارسائى و كوشش ، و هر كس از شما كه ( بنده اى از بندگان خدا ) را امام و پيشواى خود قرار دهد بايد بر طبق رفتار و كردار او عمل كند ، شمائيد پيروان خدا ، و شمائيد ياران خدا ، و شمائيد پيشى گرفتگان اولين و پيشى گرفتگان آخرين و پيشى گرفتگان در دنيا و پيشى گرفتگان در آخرت بسوى بهشت ، و ما از روى ضمانتى كه خدا كرده و ضمانت رسول خدا ( ص ) براى شما ضمانت بهشت را كرده‌ايم ، به خدا كه در درجات بهشت كسى بيشتر از شماها نباشد ، پس براى درك فضائل درجات بهشت با يك ديگر رقابت كنيد ، شمائيد پاكان و زنانتان نيز زنانى پاك هستند ، هر زن باايمانى حوريه اى است خوش چشم ، و هر مرد باايمانى يك صديقى است ، امير مؤمنان بقنبر ( غلامش ) فرمود : اى قنبر مژده گير ، و مژده ده ، و خوشحال باش كه به خدا سوگند رسول خدا ( ص ) از اين جهان رفت و جز بر شيعه بر ساير امت خود خشمگين بود .\r\nبدان كه براى هر چيزى عزت و شوكتى است و عزت اسلام شيعيان هستند .\r\n","description":"","footnote":"","page_name":" 13 ","page_number":13},
  {"content":"\r\nآگاه باش كه هر چيز را ستونى است و ستون اسلام شيعيان هستند .\r\nآگاه باش كه براى هر چيز سرى است و سر اسلام شيعيانند .\r\nآگاه باش كه براى هر چيزى شرافتى است و شرافت اسلام شيعه است .\r\nآگاه باش كه هر چيزى را آقائى است و آقاى مجالس و انجمنها مجالس شيعه است .\r\nآگاه باش كه هر چيزى را امام و رهبرى است و امام زمين آن سرزمينى است كه شيعه در آن سكونت دارد ، به خدا اگر شما در زمين نباشيد گياهى در زمين نرويد .\r\nبه خدا سوگند اگر شما در روى زمين نباشيد خدا نعمتى بمخالفين شما ندهد ، و بخوشيها دست نيابند و نه در دنيا و نه در آخرت بهره اى ندارند ، هر شخص ناصبى ( و دشمن خاندان رسول خدا ) بهر اندازه هم كه عبادت و كوشش كند مشمول اين آيه است « كارگرى ناصبى است كه در آتشى سوزان درآيد » ( سورهء غاشيه آيه 3 و 4 ) پس هر شخص ناصبى كوشائى عملش بر باد است ، شيعيان مايند كه بنور خداى عز و جل گويا هستند ، و مخالفان آنهايند كه پراكنده و بىمأخذ سخن گويند ، به خدا سوگند هيچ بنده اى از شيعيان ما نيست كه بخوابد جز آنكه خداى عز و جل روحش را به آسمان بالا برد و بدان بركت دهد پس اگر عمرش بسر آمده باشد آن را در گنجينه هاى رحمت خويش و گلستانهاى بهشتش و در سايهء عرشش جاى دهد و اگر عمرش بسر نيامده باشد بهمراه فرشتگان امين خود باز فرستد تا آن را به پيكرى كه از آن بيرون آمده بازگردانند كه در آن جايگير شود .\r\nبه خدا سوگند كه حاجيان شما و عمره گزارانتان خاصان درگاه خداى عز و جل هستند ، و براستى كه\r\n","description":"","footnote":"","page_name":" 14 ","page_number":14},
  {"content":"\r\nبينوايان شما توانگرانند ، و توانگرانتان قناعت پيشه گانند ، و براستى كه همهء شماها اهل دعوت خدا و اهل اجابت ( و پذيرش ) او هستيد . 260 - و نيز عمرو بن ابى المقدام در حديث ديگرى مانند حديث فوق را از امام صادق ( ع ) روايت كرده و در آن افزوده :\r\nآگاه باشيد كه براستى هر چيزى را گوهرى است و گوهر فرزندان آدم محمد ( ص ) است و پس از آن حضرت ما و شيعيانمان هستيم ، خوشا بر شيعيان ما كه چه نزديكند بعرش خداى عز و جل ، و چه نيكو است رفتار خداى عز و جل نسبت بدانان در روز قيامت .\r\nبه خدا سوگند اگر بر مردم بزرگ و گران نمىآمد و خود شيعيان را خودبينى فرا نميگرفت فرشتگان رو در رو به آنها سلام ميكردند . به خدا سوگند هيچ بنده اى از شيعيان ما نيست كه قرآن را ايستاده در حال نماز بخواند جز آنكه در برابر هر حرفى از آن صد حسنه به او دهند ، و اگر نشسته در نماز قرآن بخواند بهر حرفى پنجاه حسنه به او دهند ، و شخص خموش از شيعيان ما ثواب قرآنخوان مخالفين را دارد ، شما به خدا سوگند در بسترهاى خود خفته‌ايد و مزد مجاهدان ( در راه خدا ) را داريد ، و شماها در نماز هستيد و ثواب صف بستگان در راه خدا را داريد ، شمائيد به خدا قسم آن كسانى كه خداى عز و جل در باره شان فرموده : « كينه اى كه در سينه شان بوده كنده‌ايم و برادرانه بر تختها روبروى هم هستند » ( سورهء حجر آيه 47 ) .\r\nبراستى كه شيعيان ما چهار چشم دارند ، دو چشم در سر ، و دو چشم در دل ، آگاه باشيد كه همه اين طورند ولى خداى عز و جل چشمهاى شما را بينا كرده و چشمهاى آنان را كور كرده است .\r\n","description":"","footnote":"","page_name":" 15 ","page_number":15},
  {"content":"\r\n261 - عنبسة بن مصعب گويد : شنيدم از امام صادق ( ع ) كه ميفرمود : من از تنهائى و پريشانى خود در ميان مردم مدينه بدرگاه خداى عز و جل شكايت خويش ميبرم تا وقتى شماها بمدينه بيائيد و من شما را به بينم و با شما مأنوس شوم ، اى كاش اين حكومت ياغى و سركش به من اجازه ميداد تا خانه اى در طائف ميگرفتم و در آنجا سكونت ميكردم و شماها را نيز با خودم در آن جاى ميدادم ، و در پيش او تعهد ميكردم كه از ناحيهء ما هيچ گاه بدى به او نرسد ( و زيانى نبيند ) . 262 - يونس بن يعقوب گويد : كميت ( شاعر ) اين شعر را براى امام صادق عليه السّلام سروده و گفت :\r\n\r\nاخلص الله لى هواى فما\r\nاغرق نزعا و لا تطيش سهامى\r\n\r\n( يعنى خداوند عشق مرا براى شما پاك گرداند كه زه كمان را نكشيده تيرم بخطا نرود ) .\r\nامام عليه السّلام به او فرمود : اين طور نگو كه « زه تير را نكشيده . . . » بلكه بگو : « زه را به خوبى كشيده تيرم بخطا نرود » . شرح - مجلسى ( ره ) در شرح اين حديث چند معنى ذكر كرده كه از آن جمله است اينكه : چون مداحان مدح كسى را گويند معمولا از حق بدور شده و راه مبالغه و دروغ را پيش گيرند ، و مقصود امام عليه السّلام اين است كه در بارهء ما مطلب اين طور نيست بلكه بهر اندازه هم كه مبالغه شود از حق و راستى بدور نرفته اى و مطابق واقع است ( پايان كلام مجلسى ره ) .\r\nو روى احتمال مجلسى ( ره ) شايد منظور امام اين باشد كه بخواهد او را از مبالغه گوئى و دروغ جلوگيرى كند و به او بفرمايد در اشعار خود از طريقهء صدق و راستى منحرف مشو و نگو : زه نكشيده تيرم بهدف خورد بلكه بگو زه را به خوبى كشيده و تيرم نيز بخطا نرود ، يعنى در راه محبت و عشق بشما راه درستى را پيموده و با سعادت و كاميابى هم قرين خواهم بود .\r\nو فيض ( ره ) نيز احتمالى در معناى اين حديث داده است كه نقل آن خالى از فائده نيست :\r\n","description":"","footnote":"","page_name":" 16 ","page_number":16},
  {"content":"\r\nاو گويد :\r\nشايد مراد كميت اين باشد كه بخواهد سپاسگزارى خداى تعالى را بجا آورد بر اينكه بدون سعى و كوشش خداوند حالش را بر وفق مرادش كرده و اين مطلب را بر سبيل استعارة و تمثيل ذكر كرده باشد ، و معناى شعر چنين است كه : خداى عز و جل خواستهء مرا برايم به خوبى و پاكى انجام داده بىآنكه من تلاش و كوششى كنم ، و چنان است كه من كوششى در كشيدن كمان بسوى هدف نمىكنم و با اينوصف تيرم بهدف مىخورد ، و كارها بر وفق مراد انجام ميگردد .\r\nحضرت صادق عليه السّلام او را از اين ادعا نهى فرموده و ميخواهد به او بفهماند كه هر كس دلش ميخواهد كه كارها بر وفق مراد او انجام گردد و در اين باره تلاش و كوشش هم مىكند و خداى تعالى نيز هميشه بدون اسباب و علل طبيعى كارى را انجام نميدهد ، پس بهتر آنست كه توفيق خداى سبحان را بر تلاش و كوشش و اجابت خداى تعالى را بر طبق خواسته و ميلت سبب كامروائى و نيل به مقصود و بهدف خوردن تير قرار دهى و اين منت را از خداى سبحان بپذيرى كه تلاش و كوششت را بىثمر نگذارده و گناهت را آمرزيده .\r\n\r\n[ داستانى از مجلس سوگوارى امام حسين - ع - 
  ]\r\n263 - سفيان بن مصعب عبدى گويد : بمحضر امام صادق عليه السّلام شرفياب شدم حضرت فرمود :\r\nبه ام فروة بگوئيد بيايد و بشنود كه با جدش چه كردند ! سفيان گويد : ام فروة آمد و در پس پرده نشست سپس امام صادق عليه السّلام به من فرمود : براى ما مرثيه بخوان ، گويد : گفتم :\r\n« اى ام فروة ! نثار كن اشك ريزانت را » .\r\nام فروة كه اين بيت را شنيد شيون كرد و زنان ديگر هم كه در خانه بودند صداى شيونشان بلند شد ، امام صادق عليه السّلام فرمود : در خانه را ! در خانه را ! ( شايد مقصود اين باشد كه در را ببنديد كه دشمنان نفهمند در اينجا مجلس سوگوارى حسين عليه السّلام برپا شده ) پس مردم مدينه بر در خانه جمع شدند ( كه ببينند چه خبر است ) امام صادق عليه السّلام شخصى را بنزد آنان فرستاد و او بمردم گفت : بچه اى از ما غش كرده بود و زنها بدان خاطر شيون كردند . شرح - سفيان بن مصعب عبدى يكى از شعراى كوفه و از شيعيان اهل بيت بود و سماعة در حديثى از امام صادق عليه السّلام روايت كرده كه حضرت فرمود : اى گروه شيعه بفرزندان خويش شعر عبدى را\r\n","description":"","footnote":"","page_name":" 17 ","page_number":17},
  {"content":"\r\nبياموزيد كه او بر دين خدا است .\r\nو ام فروة دختر امام صادق عليه السّلام است ، و مادرش فاطمه بنت الحسين عليه السّلام است چنانچه مفيد ( ره ) در ارشاد فرموده ، و مقصود حضرت از اينكه فرمود : « ما صنع بجدها » جد مادرى او حضرت حسين بن على عليهما السّلام بوده ، و از اين روايت ميتوان فهميد كه كار سختگيرى حكومت مدينه و مخالفين در امر سوگوارى بر حسين بن على عليهما السّلام تا چه حد بوده است .\r\n264 - از امام صادق عليه السّلام روايت كرده‌اند كه فرمود : هنگامى كه ( در جنگ خندق ) رسول خدا ( ص ) خندق را حفر ميكرد مسلمانان به سنگ سختى رسيدند ( كه كلنگ در آن اثر نميكرد ) رسول خدا ( ص ) كلنگ را از دست امير مؤمنان عليه السّلام - يا از دست سلمان رضى الله عنه - گرفت و ضربتى بدان سنگ زد كه سه تكه شد ، رسول خدا ( ص ) فرمود : در اين ضربتى كه زدم گنجهاى پادشاه ايران و روم براى من فتح شد ، يكى از آن دو ( اولى و دومى ) برفيقش گفت : بما وعدهء گنجهاى پادشاه ايران و روم را ميدهد با اينكه ( از شدت ترسى كه ما از دست اين يك مشت دشمن اندك داريم ) قادر نيستيم براى قضاى حاجت از اينجا دور شويم . 265 - و نيز از امام صادق عليه السّلام روايت كرده‌اند كه فرمود : خداى تبارك و تعالى را بادى است كه بدان « ازيب » گويند ، و اگر باندازهء سوراخ بينى گاوى از آن باد بفرستد هر آنچه را ميان زمين و آسمان است از جا بركند ، و همان باد جنوب است .\r\n\r\n[ معجزهء باران از خاتم پيغمبران - ص - 
  ]\r\n266 - ابو العباس زريق از امام صادق عليه السّلام روايت كند كه فرمود : جمعى بنزد رسول خدا ( ص ) آمده گفتند : اى رسول خدا همانا بلاد ما دچار قحطى شده و چند سال پى در پى خشكسالى است خداى تبارك و تعالى را بخوان تا باران بر ما بفرستد ، رسول خدا ( ص ) دستور داد منبرى گذاردند و از خانه\r\n","description":"","footnote":"","page_name":" 18 ","page_number":18},
  {"content":"\r\nبيرون آمد بمنبر رفت و مردم نيز اجتماع كردند ، پس آن حضرت بمنبر رفت و دعا كرد و بمردم نيز دستور داد آمين بگويند ، طولى نكشيد كه جبرئيل نازل شد و گفت : اى محمد بمردم بگو خداوند وعده كرده در روز فلان و در ساعت فلان باران بر شما بيايد ، مردم بانتظار آن روز و آن ساعت روز - شمارى كردند تا چون ساعت مقرر فرا رسيد خداى عز و جل بادى فرستاد ، و آن باد ابرى را با خود آورد و آسمان را پوشانيد و دهنهء خود را رها كرد ( كنايه از شدت باران است ) .\r\nهمان افراد خودشان بنزد پيغمبر ( ص ) آمده گفتند : اى رسول خدا از خدا بخواه تا جلوى باران را بگيرد كه ما نزديك است غرق شويم ! همهء مردم جمع شدند ، رسول خدا ( ص ) دوباره دست بدعا برداشت و بمردم نيز فرمان داد آمين بگويند ، مردى ( از ميان جمعيت ) صدا زد : اى رسول خدا دعا را بلند بخوان كه ما هم بشنويم زيرا همهء دعائى را كه تو ميخوانى ما نمىشنويم ، فرمود : بگوئيد : خدايا اطراف ما ببارد نه بر ما ، خدايا اين باران را بر شكم دشتها بريز و در پاى درختها و مرتعهائى كه گله داران رمه هاى خود را ميچرانند خدايا آن را رحمت قرارش ده و عذاب قرارش مده .\r\n267 - زريق از امام صادق عليه السّلام روايت كند كه فرمود : هيچ گاه برقى ( از ابر ) نجهد چه در تاريكى شب و چه در روشنائى روز جز آنكه باران همراه دارد . 268 - ابن عرزمى در حديث مرفوعى روايت كند كه از امير مؤمنان عليه السّلام پرسيدند : ابرها در كجا است ؟ فرمود : بر درختى و روى تلى است در كنار دريا كه در آنجا مأوى كند و چون خداى\r\n","description":"","footnote":"","page_name":" 19 ","page_number":19},
  {"content":"\r\nعز و جل اراده كند كه آن را به جائى روان كند بادى بفرستد تا آن را براند و فرشتگانى بر آن بگمارد تا آن را با شلاقها بزنند و آنها همان برق است ( كه شما مىبينيد ) و آن ابر بدين ترتيب بالا رود ، سپس اين آيه را قرائت فرمود : « آن خدائى كه بادها را فرستد تا ابر را برانگيزد و ما آن را به بلدى مرده برانيم . . . تا آخر آيه » ( سورهء فاطر آيهء 9 ) و نام آن فرشته ( كه ابر را براند ) رعد است . مترجم گويد : اين حديث را على بن ابراهيم در تفسير خود در ذيل آيهء شريفه فوق به اين نحو روايت كرده كه گويد :\r\n« حدثنى ابى عن العزرمى عن ابيه عن حارث الاعور عن امير المؤمنين عليه السّلام قال قال امير المؤمنين ) * و سئل عن السحاب اين يكون ؟ قال : على شجر كثيف على ساحل البحر على شاطئ البحر يأوى اليه ، فاذا اراد الله عز و جل ان يرسله ارسل ريحا فأثاره و وكل به ملائكة يضربونه بالمخاريق و هو البرق فيرتفع » و برخى از دانشمندان مسلمان پارسى زبان براى تطبيق دادن اين حديث با علوم روز آن را اين گونه ترجمه كرده‌اند :\r\nاز حضرتش عليه السّلام راجع بأبر سؤال كردند كه در كجا است ؟ گفت : در جنگل انبوه بر ساحل دريا كه به آن سمت مسكن گزيند ( جمع شدن هواى دم دار بر روى دريا و داخل جنگلهاى استوائى و ساحلى ) پس هر گاه كه خدا اراده نمايد آن را برساند بادى را ميفرستد ، باد ايجاد آشفتگى و برانگيختگى در آن مىكند ، و فرشتگانى را ميگمارد ( مبدء نيروها و عوامل طبيعت ) با ترناهائى بزنند و آن برق است آنگاه ابر اوج ميگيرد ( همانطور كه ميدانيم چگونه وزش شديد و مالش باد و غبار و مه ايجاد طوفان و توليد و تخليهء الكتريسته مينمايد كه توأم با بالا رفتن ابر و دانه بندى باران است ) .\r\nبا توجه بحديث على بن ابراهيم احتمال اينكه جملهء : « يكون على شجر على كثيب . . . » كه در روايت كلينى است ، همان « يكون على شجر كثيف . . . » بوده باشد كه در حديث على بن ابراهيم است و دچار تصحيف و تحريف شده باشد احتمال خيلى دورى نيست ، ولى باز كردن راه تأويل و ارتكاب خلاف ظاهر مانند اينكه فرشته را به ( مبدء نيروها و عوامل طبيعت ) تأويل كردن و امثال اين گونه تأويلاتى كه اخيرا براى تطبيق دادن آيات و روايات با علوم روز كه زائيدهء مغزهاى محدود بشرى است ميان متجددين ديندار مد شده و مترجم مزبور نيز بدان دست زده است كار خطرناكى است كه بايد متدينين بمذهب حقهء شيعه اثنى عشرى از آن بر كنار باشند ، و هر چه را بفهم و خرد خويش از آيات و روايات درك نكردند علم آن را به خود اهل بيت و ائمهء اطهار واگذارند چنانچه خود آنها دستور فرموده‌اند و چه بسا روزى برسد كه پيشرفت شگرف علم بشرى پرده از روى آنها بردارد .\r\n269 - مثنى حناط و محمد بن مسلم گويند : امام صادق عليه السّلام فرمود : هر كه زبانش راست گويد كردارش پاك خواهد بود و هر كه نيتش خوب باشد خداى عز و جل روزيش را بيفزايد ، و هر كه با\r\n","description":"","footnote":"","page_name":" 20 ","page_number":20},
  {"content":"\r\nخانواده اش خوشرفتارى كند خداوند در عمرش بيفزايد . 270 - امام صادق عليه السّلام از جدش على عليه السّلام از رسول خدا ( ص ) روايت كرده كه خداى تبارك و تعالى به فرزند آدم گويد : اگر چشمت در ديدن برخى از آنچه را بر تو حرام كرده‌ام با تو بستيزه برخيزد پس من تو را بوسيلهء دو پلك بالا و پائين بر او يارى داده‌ام ، پس آن دو را بر هم نه و نگاه مكن . و اگر زبانت با تو ستيزه كرد در گفتن برخى از آنچه من بر تو حرام كرده‌ام پس من آن را با دو طبقهء لبها بر او يارى داده‌ام پس آن دو را بر هم نه و سخن مگوى ، و اگر عورتت با تو ستيزه كرد ببرخى از آنچه من بر تو حرام كرده‌ام من تو را بوسيلهء دو طبق بر او يارى داده‌ام پس آن دو را بر هم نه و كار حرامى انجام مده ( مجلسى ( ره ) گويد : شايد مقصود از دو طبق در جملهء اخير رانها باشد ، و مرحوم فيض ( ره ) نيز احتمالى داده كه در جلد 3 وافى ( جزء 14 ) اول باب مواعظ الله سبحانه آن را ذكر كرده است ) . 271 - يكى از وابستگان بنى هاشم از امام صادق عليه السّلام روايت كند كه آن حضرت فرمود : سه چيز است كه اگر در كسى بود به خوبى او اميدى نرود : كسى كه از عيب شرم ندارد ، و در نهان از خدا نترسد ، و در پيرى ( از گناه ) دست نكشد .\r\n\r\n[ در معناى شريف و حسيب 
  ]\r\n272 - حجال گويد : بجميل بن دراج گفتم : رسول خدا ( ص ) فرموده : هر گاه شريف يك قومى نزد شما آمد او را گرامى داريد ، گفت : آرى ، گفتم : شريف چه كسى است ؟ گفت : من اين مطلب را از امام صادق عليه السّلام پرسيدم و آن حضرت فرمود : شريف كسى است كه دارائى داشته باشد ، پرسيدم : شخص حسيب ( حسب دار ) چه كسى است ؟ فرمود : آن كس كه بوسيلهء دارائى خود و يا\r\n","description":"","footnote":"","page_name":" 21 ","page_number":21},
  {"content":"\r\nغير دارائى خود كارهاى خوب انجام دهد ، پرسيدم : كرم و بزرگوارى چيست ؟ فرمود : تقوى و پرهيزكارى . 273 - سكونى از امام صادق عليه السّلام روايت كرده كه رسول خدا ( ص ) فرمود : چه بسيار سخت است غم و اندوه زنان ، و چه دور است جدائى مرگ ( يعنى آن جدائى كه با مرگ حاصل شود ) و سختتر از اينها همه آن فقر و تنگدستى است كه صاحبش ( در برابر كسى ) تملق و چاپلوسى كند ( كه شايد چيزى به او دهند ) ولى چيز به او ندهند .\r\n\r\nداستان يأجوج و مأجوج\r\n274 - ابن عباس گويد : از امير مؤمنان در بارهء خلق پرسش شد ؟ حضرت فرمود : خداوند هزار و دويست مخلوق در خشكى آفريد و هزار و دويست خلق در دريا ، و فرزندان آدم هفتاد جنس است ، و مردم همگى فرزندان آدمند جز يأجوج و مأجوج 275 - ابو بصير از امام صادق عليه السّلام روايت كند كه فرمود : مردم سه گروهند : گروهى هستند كه آنها از مايند و ما نيز از آنهائيم ، و گروهى هستند كه خود را با انتساب بما بيارايند ، و گروه سوم آن كسانى هستند كه همديگر را بوسيلهء ما بخورند ( و بنام ما از مردم استفادهء مادى برند ) .\r\n","description":"","footnote":"","page_name":" 22 ","page_number":22},
  {"content":"\r\n276 - فضيل بن يسار گويد : امام باقر عليه السّلام فرمود : هر گاه ديدى ندارى و نيازمندى زياد شد و مردم همديگر را نشناختند ( و بفكر يك ديگر نبودند ) در چنين وقتى چشم به راه امر خداى عز و جل باش ( يعنى منتظر ظهور حضرت قائم عليه السّلام باش ) گويد : عرضكردم : قربانت گردم معناى ندارى و نيازمندى را دانستم ، اما نشناختن مردم يك ديگر را يعنى چه ؟ فرمود : مردى از شما بنزد برادر ( دينى ) خود برود و از او درخواستى كند و او به نظر ديگرى به او بنگرد غير از آن نظرى كه قبلا به او مىنگريست ، و با او سخن كند به غير از آن طريقى كه پيش از آن به او سخن ميكرد . 277 - على بن الحسين عليه السّلام از پدرش امير مؤمنان روايت كند كه فرمود : روزى بحماقت بسته ، و محروميت بخرد و عقل ، و بلاء بصبر و بردبارى . شرح - مجلسى ( ره ) گويد : يعنى شخص احمق غالبا روزيش بسيار فراوان است ، و شخص عاقل محروم و در فشار زندگى بسر ميبرد . ( پايان كلام مجلسى ره ) .\r\nمترجم گويد : و اين بدان خاطر است كه بدست آوردن روزى در اين جهان غالبا بتملق و چاپلوسى كردن بدرگاه نااهلان بستگى دارد و شخص خردمند حاضر نيست تن به پستى دهد و بدرگاه اين و آن روى نياز برد و از دنياپرستان از خدا بىخبر تملق گويد از اين رو غالبا در سختى و فشار زندگى بسر ميبرد و اين نابخردان و احمقانند كه براى كسب مال بهر پستى تن دهند و بتملق هر كس و ناكس حاضر شوند و همين سبب تحصيل مال فراوان گردد ، و حافظ شيرازى در اين باره چه نيكو سروده كه گويد :\r\n\r\nجهان بمردم نادان دهد زمام مراد\r\nتو اهل دانش و فضلى همين گناهت بس\r\n\r\n\r\n[ يك معجزه از پيغمبر اكرم - ص - 
  ]\r\n278 - عمر برادر عذافر گويد : مردى به من ششصد درهم - يا هفتصد درهم - داد كه از مال امام صادق عليه السّلام بود ( و ميبايستى به آن حضرت عليه السّلام برسانم ) و اين پول در ميان جوال من بود ، و چون بحفيرة\r\n","description":"","footnote":"","page_name":" 23 ","page_number":23},
  {"content":"\r\n( كه نام جايى است ) رسيدم جوال پاره شد و هر چه در آن بود ريخت ، در آنجا به حاكم مدينه برخوردم و او به من گفت : توئى كه خورجين بارت پاره شده و هر چه داشته اى از بين رفته است ؟ گفتم : آرى ، گفت : وقتى بمدينه رسيدى پيش ما بيا تا عوض آن را به تو بدهيم ، هنگامى كه بمدينه رسيدم بنزد امام صادق عليه السّلام رفتم آن حضرت به من فرمود : اى عمر خورجينت پاره شد و هر چه داشتى از بين رفت ؟\r\nعرضكردم : آرى ، فرمود : آنچه را خدا به تو داد بهتر است از آنچه از تو برگرفت ، همانا رسول خدا ( ص ) شترش گم شد ، و مردم ( منافق ) گفتند : اين كسى است كه از آسمان ( و از غيب ) بما خبر ميدهد ولى نميگويد ( و نميداند ) شترش كجاست ! همان وقت جبرئيل بر آن حضرت نازل شد و گفت : اى محمد شترت در فلان دره است و افسارش بفلان درخت پيچيده شده .\r\nرسول خدا ( ص ) بمنبر رفت و حمد و ثناى خداى را بجا آورد و فرمود :\r\nاى مردم شما در بارهء شترم پشت سر من زياد حرف زديد ، بدانيد ، كه آنچه را خدا به من داده بهتر است از آنچه را كه از من گرفته ، بدانيد كه شتر من در فلان دره است و افسارش بفلان درخت گير كرده . مردم طبق نشانى كه آن حضرت داده بود برفتند و چنانچه رسول خدا ( ص ) فرموده بود شتر را يافتند .\r\nپس از اين حديث امام صادق عليه السّلام فرمود : اكنون بنزد حاكم مدينه برو كه وعده اى را كه به تو داده بدان وفا كند ، و براستى اين چيزى است كه خدا تو را بدان خوانده و تو از او درخواست نكردى\r\n279 - شعيب عقرقوفى گويد : به امام صادق عليه السّلام عرضكردم : حديثى از ابو ذر رضى الله عنه رسيده\r\n","description":"","footnote":"","page_name":" 24 ","page_number":24},
  {"content":"\r\nكه گفته است : سه چيز است كه مردم آنها را خوش ندارند و من آنها را دوست دارم ، من مرگ را دوست دارم ، و ندارى و فقر را دوست دارم ، و بلا و گرفتارى را دوست دارم ؟\r\nحضرت فرمود : اين كلام به اين گونه نيست كه مردم روايت كنند ( و از ظاهرش استفاده شود ) بلكه مقصود ابو ذر اين است كه من مرگ در راه اطاعت خدا را بيشتر از زندگى در راه نافرمانى خدا دوست دارم ، و بلاى در راه فرمانبردارى خدا را بيش از تندرستى در نافرمانى خدا دوست دارم ، و ندارى در راه فرمانبردارى خدا را بيش از توانگرى در نافرمانى خدا دوست دارم .\r\n\r\n[ خواب ديدن رسول خدا - ص - 
  ]\r\n280 - على بن عيسى قماط از عمويش روايت كند كه گفت : شنيدم از امام صادق عليه السّلام كه ميفرمود جبرئيل بنزد رسول خدا ( ص ) فرود آمد و آن حضرت غمناك و افسرده بود ، عرضكرد : اى رسول خدا چه شده كه من تو را افسرده و غمناك مىبينم ؟\r\nفرمود : ديشب خوابى ديده‌ام ! عرضكرد : چه خوابى ديده اى ؟\r\nفرمود : ديدم بنى اميه بر منبرم بالا روند و فرود آيند ! عرضكرد : بدان خدائى كه تو را به حق به نبوت برانگيخته من چيزى از اين خواب نمىدانم .\r\nپس به آسمان بالا رفت ، و خداى عز و جل او را بهمراه آياتى به زمين فرستاد كه بوسيلهء آن آيات پيغمبر را تسليت دهد ( و آن آيات اين است ) : « آيا ندانى كه اگر سالها نعمتشان دهيم ، آنگاه عذاب موعود بر آنها رسد ، نعمتى كه داشته‌اند كارى براى آنها نسازد » ( سورهء شعراء آيهء 205 - 207 ) .\r\nو نيز خداى جل ذكره ( اين آيات را ) نازل فرمود : « همانا ما فرود آورديم آن را در شب قدر و نميدانى كه شب قدر چيست ، شب قدر بهتر از هزار ماه است » كه براى اين مردم باشد ، و خداى عز\r\n","description":"","footnote":"","page_name":" 25 ","page_number":25},
  {"content":"\r\nو جل شب قدر را براى پيامبرش بهتر از هزار ماه خلافت بنى اميه قرار داد .\r\n[ تفسير يك آيه 
  ]\r\n281 - عبد الاعلى گويد : از امام صادق عليه السّلام معناى گفتار خداى عز و جل را پرسيدم كه فرمايد « بايد بترسند كسانى كه خلاف فرمان او كنند از اينكه بديشان بليه و فتنه اى برسد و يا بعذابى دردناك دچار گردند » ( سورهء نور آيه 63 ) فرمود : مقصود فتنه و بليهء در دين او است و يا زخمى كه خدا در برابرش پاداش و مزدى به دو ندهد .\r\n282 - عبد الاعلى گويد : به امام صادق عليه السّلام عرضكردم : شيعيان شما با هم دشمن شده و از هم بدشان مىآيد ، خوب است - قربانت گردم - نظرى به حال آنان فرمائى ؟ حضرت فرمود : من قصد دارم نامهء براى آنها بنويسم كه ديگر اختلافى در بارهء من نكنند . عرضكردم : تاكنون ما بچنين نامهء مثل امروز نيازمند نشده‌ايم ، سپس فرمود : كجا چنين چيزى ممكن است با بودن مروان و ابن ذر ؟ عبد الاعلى گويد : من از اين سخن گمان كردم كه آن حضرت چنين نامهء نخواهد نوشت ، پس از نزد آن حضرت بر خاستم و بنزد اسماعيل ( فرزند آن حضرت ) رفتم و به دو گفتم : اى ابا محمد من براى پدرت اختلاف شيعه و دشمنى آنها را با همديگر گفتم و او فرمود : من قصد دارم نامهء براى آنها بنويسم كه از اين پس در بارهء من اختلافى نكنند ، گويد : ( اسماعيل ) گفت : ( پدرم ) نام مروان و ابن ذر را نبرد ؟ گفتم : چرا گفت : اى عبد الاعلى براستى كه شما را بر ما حقى است همچنان كه ما را بر شما حقى مقرر است ، و به خدا سوگند شماها در أداى حق ما شتابانتر نيستيد از ما نسبت بحقوق شما .\r\nآنگاه گفت : من در اين باره فكرى خواهم كرد ، سپس فرمود : اى عبد الاعلى ! چرا نبايد مردمى كه پيرو يك مذهباند و بسوى يك رهبر دينى توجه دارند و از او دستور ميگيرند در بارهء او اختلافى نكنند و\r\n","description":"","footnote":"","page_name":" 26 ","page_number":26},
  {"content":"\r\nكارشان را به او مستند نسازند ؟ ! اى عبد الاعلى ، براستى كه براى مرد باايمان شايسته نيست كه چون ديد برادرش بيكى از درجات بهشت بر او پيشى جسته ، او را از آن درجه پائين كشد . و براى آن ديگر هم شايسته نيست كه دست رد بسينهء اين برادرش كه در درجه به او رسيده بزند ( و او را از خود دور كند ) بلكه سعى كند تا او را بدرجهء خود رساند و از خدا ( براى خود يا براى آن ديگرى ) آمرزش خواهد .\r\nشرح - مجلسى ( ره ) گويد : مقصود از مروان و ابن ذر دو تن از اصحاب آن حضرت هستند كه شايد بين آنها بخاطر اختلاف فهم و تفاوت درجه شان دوئيت و ستيزهء سختى وجود داشته و مقصود امام عليه السّلام اين است كه نوشتن چنين نامه اى در رفع اختلافى كه منشأش كجفهمى و اختلاف مراتب فضل است سود ندهد ، و محتمل است كه مقصود از ابن ذر عمر بن قاضى سنى بوده و در روايت است كه او بنزد امام صادق عليه السّلام آمد و با آن حضرت مناظره كرد ، و روى اين احتمال مقصود حضرت آن است كه اين نامه نزاع ميان مخالفين و شيعيان ما را بر طرف نميكند بلكه آن را مشكلتر مىكند و سبب زيان بيشترى براى شيعه ميگردد . . .\r\nو فيض ( ره ) گويد : اين دو مرد ( يعنى مروان و ابن ذر ) كسانى بوده‌اند كه حضرت را از نوشتن نامه جلوگيرى ميكرده‌اند و مقصود اين است كه با ممانعت آن دو چگونه ميتوانم چنين نامهء بنويسم\r\n[ تفسير يك آيه 
  ]\r\n283 - ابو خالد كابلى گويد امام باقر عليه السّلام ( در تفسير اين آيه ) : « خدا مثلى مىزند ، مردى كه شريكان بر سر او كشاكش كنند ، و مردى كه تسليم مرد ديگر است ، آيا حكايت اين دو يكسان است » ؟ ( سورهء زمر آيه 30 ) فرمود : اما آن كس كه شريكان بر سر او بكشاكش پرداختند همان فلانى - اولى - بود ( يعنى خليفهء اول ) ، كه گروههاى مختلف بحكومت او گرد آمدند و با اين حال يك ديگر را لعن و نفرين ميكردند ، و از همديگر بيزارى ميجستند ، و اما آن مردى كه تسليم ديگرى بود آن پيشواى بر حق نخستين و شيعيان او بودند ( يعنى على عليه السّلام كه تسليم رسول خدا ( ص ) بود ) .\r\nسپس فرمود : همانا يهود پس از حضرت موسى عليه السّلام هفتاد و يك فرقه شدند كه يك فرقهء آنها در\r\n","description":"","footnote":"","page_name":" 27 ","page_number":27},
  {"content":"\r\nبهشت هستند و هفتاد فرقهء ديگر در آتش دوزخ جا دارند و نصارى پس از حضرت عيسى عليه السّلام هفتاد و دو فرقه شدند كه يك فرقهء آنها در بهشت و هفتاد و يك فرقهء ديگر در دوزخ هستند ، و اين امت پس از پيغمبرشان هفتاد و سه فرقه شدند كه هفتاد و دو فرقه در آتش و يك فرقه در بهشتند ، و از اين هفتاد و سه فرقه سيزده فرقهء آنها دوستى و محبت ما را با خود دارند كه دوازده فرقهء آنها در دوزخند و يك فرقه در بهشت جاى دارند ، و شصت فرقه از ساير مردم نيز در دوزخند ( كه دوزخيان جمعا همان هفتاد و دو فرقه ميشوند ) .\r\n284 - عبد الله بن سنان گويد : امام صادق عليه السّلام فرمود : پيوسته دوران حكومت باطل ( در ظاهر ) طولانى است ، و مدت حكومت حق كوتاه است .\r\n\r\n[ نشانه هائى از ظهور امام قائم - ع - 
  ]\r\n285 - يعقوب سراج گويد : به امام صادق عليه السّلام عرضكردم : فرج شيعيان شما چه وقت است ؟ فرمود :\r\nهنگامى كه ميان فرزندان عباس اختلاف افتد و پايه هاى سلطنتشان سست شود ، و طمع بندد در سلطنت آنان كسى كه طمع در آنها نداشت و عرب زنجيرهاى اسارت خود را پاره كند ( و از زير بار سلطهء سلاطين بيرون رود ) و هر نيرومندى قدرت خود را آشكار سازد ، و آن شامى ( مجلسى ( ره ) گويد : مقصود سفيانى است ) ظهور كند ، و يمانى بيايد ، و حسنى جنبش كند ، و صاحب الامر آنچه را از رسول خدا ( ص ) به او ارث رسيده بردارد و از مدينه به مكه رود .\r\nعرضكردم : آنچه از رسول خدا ( ص ) به او ارث رسيده چيست ؟ فرمود : شمشير رسول خدا و زره و عمامه و برد و چوبدستى و پرچم و سلاح و زين مخصوص او است .\r\n","description":"","footnote":"","page_name":" 28 ","page_number":28},
  {"content":"\r\nآنها را بردارد تا به مكه درآيد پس شمشير را از غلاف بيرون كشد و زره را بپوشد ، و پرچم را برافرازد و برد و عمامه را در بر كند و چوب دستى مخصوص را بدست گيرد ، و از خداوند براى ظهور خويش اذن طلبد ، اين جريان را برخى از نزديكانش مطلع گردند و بنزد حسنى روند و او را مطلع سازند حسنى قيام كند ، اهل مكه بر او بشورند و او را بكشند و سرش را براى شامى بفرستند ، در اين وقت صاحب الامر ظاهر گردد و مردم با او بيعت كنند و از او پيروى كنند .\r\nدر اين وقت شامى لشكرى بمدينه فرستد و خداى عز و جل لشكر مزبور را پيش از رسيدن بمدينه نابود كند ، در آن هنگام هر كه از فرزندان على ( ع ) كه در مدينه سكونت دارد به مكه فرار كند و به صاحب الامر بپيوندد .\r\nحضرت صاحب الامر بسوى عراق حركت كند و لشكرى بمدينه فرستد تا مردم مدينه امنيت يابند و بدان جا باز گردند .\r\n286 - مالك بن عطية از برخى از اصحاب امام صادق ( ع ) روايت كند كه گفت : امام صادق ( ع ) خشمناك از خانه بيرون آمده فرمود : ( ساعتى ) پيش از اين براى كارى از خانه بيرون آمدم ببرخى از سياهان مدينه برخوردم و او به من داد زد : « لبيك يا جعفر بن محمد لبيك » ( شرح آن در آخر حديث بيايد ) من از همان جا به خانه بازگشتم و از اين سخنى كه او گفته بود ( و مرا بجاى خداوند گرفته بود ) ترسيده بر خود لرزيدم تا اينكه در سجده گاه خود براى پروردگارم سجده كردم و رويم را بر خاك ماليدم و خود را بدرگاهش بخوارى انداختم و از آنچه آن مرد به من گفته بود به پيشگاهش بيزارى جستم ، و اگر عيسى بن مريم از آنچه خدا در باره اش فرموده بود ( كه او را بندهء خود معرفى كرده بود ) تجاوز ميكرد ( و پا را فراتر مينهاد ) بلادرنگ چنان كر ميشد كه ديگر نشنود ، و چنان كور ميشد كه ديگر\r\n","description":"","footnote":"","page_name":" 29 ","page_number":29},
  {"content":"\r\nهرگز نبيند ، و چنان لال ميشد كه ديگر هرگز سخن نگويد .\r\nسپس فرمود : خدا لعنت كند ابا الخطاب را و او را بوسيلهء آهن بكشد . شرح - ظاهر اين است كه شخصى كه به امام صادق ( ع ) گفته است : « لبيك . . . » از اصحاب و پيروان ابو الخطاب بوده ، و ابو الخطاب كه نامش محمد بن مقلاص است در ابتداى كار از اصحاب امام صادق ( ع ) بود و تدريجا در بارهء آن حضرت غلو كرده قائل به الوهيت او شد و خود را پيغمبر آن حضرت ناميد و عقايد باطله اى را اظهار كرد و جمعى نيز پيرو او شدند ، و اينها همانطور كه حاجيان در موقع بستن احرام لبيك ميگويند براى امام صادق ( ع ) « لبيك . . . » ميگفتند ، و حتى در همان كوفه كه مركز اصلى آنها بود نيز گاهى بنام جعفر بن محمد تلبيه ميگفتند ، و بالاخره نيز همانطور كه حضرت در باره اش نفرين كرده بود بوسيلهء آهن كشته شد و چنانچه كشّى نقل كرده عيسى بن موسى بن على بن عبد الله بن عباس كه از طرف منصور در كوفه والى بود ، چون شنيد كه ابو الخطاب ادعاى نبوت كرده . . . مردى را فرستاد و او و پيروانش را كه در مسجد گرد آمده بودند همگى را كشت و تنها يكتن از آنها كه در ميان زخميان افتاده بود توانست شبانه از ميان كشتگان بگريزد .\r\n287 - مردى از دوستان امام موسى بن جعفر عليه السّلام گويد : مردى از قريش بنزد آن حضرت آمده بود و از قريش و عرب ( و مفاخر آنان ) سخن ميگفت ، حضرت به دو فرمود : اين سخنها را واگذار مردم سه دسته‌اند : عربى ، و وابسته بعرب ، و عجم غير مسلمان و عرب ما هستيم ، و وابسته شيعيان ما هستند ، و هر كس كه بر طريقهء ما نباشد او عجم دور از اسلام است .\r\nمرد قرشى گفت : تو چنين گوئى پس تيره ها و خاندانهاى قريش و عرب چه ميشوند ؟ امام عليه السّلام فرمود : مطلب همان بود كه گفتم . 288 - سلام بن مستنير گويد : شنيدم از امام باقر عليه السّلام كه ميفرمود : هنگامى كه حضرت قائم عليه السّلام ظهور كند ايمان را بر هر شخص ناصبى ( و دشمن اهل بيت عليهم السّلام ) عرضه كنند پس\r\n","description":"","footnote":"","page_name":" 30 ","page_number":30},
  {"content":"\r\nاگر از روى حقيقت ايمان آورد كه هيچ ، و گر نه گردنش را ميزنند يا بايد جزيه بپردازد چنانچه امروزه اهل ذمه ( كفارى كه طبق شرائطى در پناه اسلام زندگى ميكنند ) آن را ميپردازند ، و هميانى بكمرشان مىبندند و آنها را از شهرها بيرون كرده بدهات ميفرستند . شرح - مجلسى ( ره ) گويد : شايد حكم پرداخت جزيه مربوط به ابتداى كار آن حضرت باشد و در آخر كار جزيه نپذيرد و گر نه ظاهر اين است كه جز ايمان يا كشته شدن چيزى از آنها نپذيرد ، و مقصود از هميانى كه بكمرشان مىبندد ظاهرا اين باشد كه مقدارى خرجى به آنها ميدهند تا از شهرها بيرون روند و آن مقدار خرجى را توشهء راه كنند .\r\n\r\n[ اختلاف ميان گفتار و كردار 
  ]\r\n289 - امام باقر عليه السّلام فرمود : روزى پدرم در حالى كه اصحاب او نزدش بودند بدانها گفت :\r\nكداميك از شما حاضر است يك تكه آتش داغ را در دست بگيرد و آن را نگهدارد تا خاموش شود ؟ مردمى كه حاضر بودند همگى خموش ماندند و كسى پاسخ او را نداد ، من برخاستم و گفتم : پدر جان اگر ميفرمائى تا من اين كار را بكنم ؟ فرمود : مقصود من تو نبودى چون تو از من هستى و من از توأم ( و تو هم چون خون من هستى ) بلكه اينان منظور من بودند ، و تا سه بار آن سخن را تكرار كرد ( و هيچ كس از حاضرين حاضر نشد اين كار را بكند ) سپس فرمود : براستى كه چه اندازه توصيف و تعريف ( و اظهار ايمان و حرف ) بسيار است ولى عمل اندك است ، براستى كه اهل عمل كمند ! براستى كه اهل عمل اندكند .\r\nحال بدانيد كه ما اهل عمل و ( اهل ) حرف را به خوبى مىشناسيم ، و اينكه گفتم نه براى راه گم كردن بر شما نبود بلكه براى اين بود كه شما را بيازمائيم و آثارتان را يادداشت كنيم .\r\n( حضرت باقر عليه السّلام ) فرمود : وقتى اين سخن را از پدرم شنيدند به خدا مثل اين بود كه زمين آنها را به خود لرزاند از شدت شرم و خجلتى كه به آنها دست داد تا جايى كه من به مردى از آنها نگاه كردم ديدم عرق خجلت از سر و رويش ميريزد و چشم از زمين برنميدارد .\r\n","description":"","footnote":"","page_name":" 31 ","page_number":31},
  {"content":"\r\nپدرم كه اين حال را از آنها مشاهده كرد بدانها فرمود : خدايتان رحمت كند من نظرى جز خير نداشتم ، همانا بهشت را درجاتى است ، و درجهء مردمى كه اهل عمل هستند چنان است كه هيچ يك از اهل حرف و تعريف بدان درجه نرسد ، و درجهء اهل حرف هم درجه ايست كه ديگران بدان نرسند ، و به خدا اين سخن را كه پدرم بدانها فرمود چنان بود كه گويا از بند آزاد شدند ( و فشار ناراحتى و شرمسارى كه به آنها دست داده بود از بين رفت ) . 290 - موسى بن بكر واسطى گويد : حضرت ابو الحسن عليه السّلام به من فرمود : اگر من شيعيانم را بررسى كنم جز مردمانى زبانآور ( و اهل حرف ) بيش نيستند ، و اگر آزمايششان كنم جز مردمانى از دين برگشته نيستند ، و اگر در بوته شان گذارم از هزار نفر يكنفر سالم درنيايد ، و اگر غربالشان كنم چيزى جز آنچه مخصوص منند در غربال نمانند ، اينها دير زمانى است كه بر بالشها تكيه زده و گفته‌اند : ما شيعهء على هستيم ، در صورتى كه تنها شيعهء على آن كسى است كه كردارش گفتارش را تصديق كند ( و عملش با حرفش يكى باشد ) .\r\n291 - عبد الاعلى مولى آل سام گويد : شنيدم از امام صادق عليه السّلام كه ميفرمود : روز قيامت كه مىشود زن زيبائى را كه بخاطر زيبائيش بفتنه ( و گناه ) افتاده بياورند ، آن زن گويد : پروردگارا تو مرا زيبا آفريدى و به همين خاطر من گرفتار فتنه شدم ، مريم عليها السّلام را برابرش آرند و به دو گويند :\r\nآيا تو زيبائى يا اين ؟ ما او را زيبا آفريديم و دچار فتنه نگشت .\r\nو همچنين مرد زيبائى را كه بخاطر زيبائيش بفتنه ( و گناه ) افتاده بياورند و آن مرد گويد :\r\nبار پروردگارا تو مرا زيبا خلق كردى و از اين رهگذر دچار زنان گشتم و ديدم از آنها آنچه را ديدم يوسف عليه السّلام را نزدش آورند و به او گويند : تو زيباترى يا اين ؟ ما او را زيبا خلق كرديم و با اين حال\r\n","description":"","footnote":"","page_name":" 32 ","page_number":32},
  {"content":"\r\nبفتنه نيفتاد . و همچنين مرد بلا رسيده اى را كه بخاطر ابتلايش بفتنه ( و گناه ) افتاده بياورند ، آن شخص گويد بار پروردگارا بلا را بر من سخت كردى تا دچار فتنه شدم ! پس ايوب عليه السّلام را بياورند و بدان شخص گويند : آيا بلاى تو سختتر بود يا بلاى اين ؟ او هم گرفتار بلا شد ولى بفتنه نيفتاد . 292 - اسماعيل بصرى گويد : شنيدم از امام صادق عليه السّلام كه ميفرمود : شماها ( آزادانه ) در جايى مىنشينيد و تعريف ميكنيد و ( بىپروا ) هر چه خواهيد ميگوئيد ، و از هر كه خواهيد بيزارى جوئيد و نسبت بهر كه خواهيد اظهار دوستى كنيد ؟ عرضكردم : آرى ، فرمود : آيا زندگى جز اين معنائى دارد ! ؟ شرح - مقصود حضرت اين است كه اكنون كه كار آزادى شما ( شيعيان ) به جائى رسيده كه آزادانه ميتوانيد محافل مذهبى تشكيل دهيد و بىپروا عقايد خود را اظهار كنيد لذت زندگى را درك ميكنيد .\r\nو راستى هم وقتى بنا شد ملتى در اظهار عقيدهء خود آزاد باشد و بتواند آنچه را در دل دارد به زبان آرد و آزادى به معناى واقعى در آنها حكومت كند چنين ملتى معناى زندگى را مىفهمند و لذت آن را درك ميكنند و گر نه نامى از زندگى بيش نيست .\r\n293 - ابو بصير گويد : شنيدم از امام صادق عليه السّلام كه ميفرمود : خدا رحمت كند آن بنده اى را كه ما را محبوب مردم سازد نه اينكه مردم را با ما دشمن سازد و ما را منفور آنان كند ، هان به خدا سوگند اگر همان متن كلام زيباى ما را براى مردم روايت ميكردند عزيزتر بودند و كسى نمىتوانست بوجهى به آنان دست اندازى كند ، ولى يكى از آنها كلمه اى ميشنود و از پيش خود ده تا روى آن ميگذارد .\r\n[ تفسير يك آيه 
  ]\r\n294 - ابو بصير گويد : از امام صادق عليه السّلام تفسير گفتار خداى عز و جل را پرسيدم كه فرمايد :\r\n","description":"","footnote":"","page_name":" 33 ","page_number":33},
  {"content":"\r\n« و كسانى كه بدهند آنچه را بايد داد و با اين حال دلهاشان ترسان است » ( سورهء مؤمنون آيه 60 ) فرمود مقصود شفاعت آنان و اميدى است كه دارند ، و ترس آن را دارند كه اعمالشان بسوى آنها باز گردد بخاطر آنكه فرمانبردارى خداى عز ذكره را ننموده باشند ، و اميد آن دارند كه از آنها پذيرفته شود . شرح - مجلسى ( ره ) گويد : شايد مقصود از شفاعت دعا و زارى آنها باشد و چنان است كه گويا از خويشتن بدرگاه خدا شفاعت ميكنند ، يا از ديگرى شفاعت كنند كه در اين صورت بايد مضافى تقدير گرفت ، و ممكن است مراد از شفاعت دو چندان كردار باشد . . .\r\n( و در آخر گويد : ) ظاهر اين است كه « شفاعتهم » « شفقتهم » بوده ( كه به معناى ترس است ) و تصحيف شده باشد . ( پايان كلام مجلسى ره ) .\r\nو در نسخهء وافى بجاى « شفاعتهم » « اشفاقهم » است ، و روى اين نسخه نيازى به اين تكلفات نيست ولى چون نسخ كافى كه نزد ما بود همان « شفاعتهم » بود ما هم هيچ گونه تصرفى در آن نكرديم .\r\n295 - ابو بصير گويد : امام صادق عليه السّلام فرمود : هيچ بنده اى نيست كه مردم را بگمراهى دعوت كند جز آنكه پيروانى پيدا مىكند . 296 - مردى از اهل بلخ گويد : من در آن سفرى كه حضرت رضا عليه السّلام بخراسان كرد در ركاب آن حضرت بودم ، روزى سفرهء غذا خواست و همهء غلامان سياه پوست و غير آنها را بر سر سفره گرد آورد ( تا با او غذا بخورند ) من گفتم : قربانت خوبست براى اينها سفره اى جداگانه بيندازيد ؟ فرمود : دم مزن ، زيرا پروردگار تبارك و تعالى يكى است ( و همه بندهء يك خدائيم ) و مادر ( ما همه ) هم يكى است ، و پدرمان هم يكى است ، و پاداش هم در برابر كردار و اعمال است . 297 - ابن سنان گويد : شنيدم از حضرت ابو الحسن عليه السّلام كه ميفرمود : طبيعتهاى جسم روى چهار چيز استوار است :\r\n: هوا ، كه جان انسانى جز بدان و به نسيم آن زنده نباشد ، و هر درد و عفونت را از\r\n","description":"","footnote":"","page_name":" 34 ","page_number":34},
  {"content":"\r\nبدن بيرون كند . : زمين ، كه خشكى و گرما از آن متولد گردد ( و وجود آن دو براى سلامت بدن انسانى لازم است ) .\r\n: خوراك ، كه خون از آن بوجود آيد ، مگر ندانى كه غذا وارد معده گردد ، و معده آن را خوراك دهد تا نرم گردد ، سپس شيره اش گرفته شود ، و پس از آن طبيعت انسانى آن شيره را خون سازد و تفاله و ته نشينش پائين رود .\r\n: آب كه مولد بلغم است .\r\n\r\n[ « خير » نهرى است در بهشت 
  ]\r\n298 - حسين بن اعين برادر مالك بن اعين گويد : از امام صادق عليه السّلام پرسيدم : اينكه شخصى به شخص ديگر ميگويد : خدايت پاداش خير دهد ، معناى خير چيست ؟ فرمود : خير نام نهرى است در بهشت كه سرچشمه اش كوثر است ، و كوثر از ساق عرش سرچشمه گيرد ، و بر آن نهر منازل اوصياء و شيعيانشان بنا شده و بر دو طرف اين نهر دختركانى برآيند كه هر گاه يكى از آنها را از جاى برآرند ديگرى بجاى او بيرون آيد ، و نامشان بنام آن نهر ( خير ) ناميده شده و همين است معناى گفتار خداى تعالى : « در آنها ( يعنى در آن بهشتها ) خيراتى هستند زيبا روى » ( سورهء الرحمن آيهء 70 ) و مقصود گوينده ( از جزاك الله خيرا ) همان منازلى است كه خداوند براى برگزيدگان و خوبان خلق خود آماده كرده است .\r\n299 - ابو بصير از امام صادق عليه السّلام روايت كند كه فرمود : همانا در بهشت نهرى است كه در دو طرف آن حوريانى روئيده شده ، و چون مرد مؤمنى بيكى از آنها برخورد كند و از آن خوشش آيد آن را از جاى بركند ، و خداى عز و جل بجاى آن حوريهء ديگرى بروياند .\r\n","description":"","footnote":"","page_name":" 35 ","page_number":35},
  {"content":"\r\n\r\nحديث قبه ها ( گنبدها )\r\n300 - ابو حمزة گويد : شبى در خدمت امام باقر عليه السّلام بودم آن حضرت نگاهى به آسمان كرده فرمود : اى ابا حمزة اين گنبد پدر ما آدم عليه السّلام است ، و خداى عز و جل جز اين گنبد سى و نه گنبد ديگر دارد و در آنها آفريدگانى هستند كه يك چشم بر همزدن نافرمانى خدا نكنند . شرح - مقصود از گنبد در اين حديث : آسمانى است كه بر فراز سرما ديده مىشود كه اين آسمان مربوط به اين آدم و عالم است ، و غرض اين است كه افلاك منحصر به اينها نيست كه ما مىبينيم و افلاك ديگرى ( و باصطلاح امروز منظومه هاى شمسى ديگرى ) نيز در كار است كه ما آنها را نمىبينيم و در آنها مخلوقاتى نيز وجود دارد ، و اين مطلبى را كه امام در آن زمان فرموده بايد يكى از معجزات علمى مكتب ائمهء اطهار دانست اگر چه تحديد آن بچهل گنبد از خور فهم ما بيرون باشد . و مرحوم فيض ( ره ) گويد :\r\nاين سخن اشاره بعالم مثال است .\r\n301 - عجلان ابى صالح گويد : مردى خدمت امام صادق عليه السّلام شرفياب شد و بدان حضرت عرضكرد قربانت اين گنبد آدم عليه السّلام است ؟ فرمود : آرى ، و خداى عز و جل را گنبدهاى بسيارى است .\r\nو بدان كه براستى در پس اين مغرب شما سى و نه مغرب ديگر است سرزمينهاى سپيدى كه پر است از مخلوق خدا و همگى از نور آن استفاده كنند و چشم بر همزدنى نافرمانى خدا را نكنند ، و آنها ندانند كه آدم خلق شده يا نه ( يعنى خبرى از جهان ما ندارند ) و از فلان و فلان ( اولى و دومى ) بيزارى جويند .\r\n302 - اسحاق بن عمار از امام صادق عليه السّلام روايت كرده كه فرمود : هر كس كه نعلين ( و كفش ) خود را پينه زند ، و جامه اش را وصله كند ، و متاعش را ( كه مثلا از بازار ميخرد ) خودش به خانه برد\r\n","description":"","footnote":"","page_name":" 36 ","page_number":36},
  {"content":"\r\nاز تكبر بر كنار است . ( و اينها نشانهء آنست كه مرد متواضعى است و تكبر ندارد ) . 303 - مفضل بن عمر گويد : من و قاسم شريكى و نجم بن حطيم و صالح بن سهل در مدينه بوديم و در بارهء ربوبيت ( ائمه ) بمناظره و بحث پرداختيم ، پس برخى از آنها گفتند : اين چه بحثى است كه ميكنيد ؟ ما هم اكنون به امام نزديكيم ، و او هم از ما تقيه نمىكند برخيزيد تا بنزد آن حضرت برويم ( و از خود آن حضرت اين مطلب را بپرسيم ) .\r\nمفضل گويد : ما برخاستيم و به خدا سوگند هنوز بدر خانهء آن حضرت نرسيده بوديم كه ديديم آن حضرت ( كه ظاهرا مقصود امام صادق عليه السلام است ) بدون كفش و عبا از در بيرون آمد و ( از شدت ناراحتى ) تمام موهاى سرش بلند شده بود و بما فرمود : نه ، نه ! اى مفضل و اى قاسم ، و اى نجم . نه ، نه ! ( چنان نيست كه شما خيال كرده‌ايد ) بلكه ما ( از آن ) بندگان گرامى ( درگاه خدا ) هستيم كه در گفتار به دو پيشى نگيرند و بدستور او عمل كنند . 304 - ابان بن عثمان از امام صادق عليه السّلام روايت كند كه فرمود : شيطان را ياورى است بنام « تمريح » كه چون شب شود ما بين مشرق و مغرب را پر كند ( و قدرتش همه را فراگيرد ) .\r\n\r\n[ بنى اميه و وزغ 
  ]\r\n305 - عبد الله بن طلحة گويد : از امام صادق عليه السّلام از وزغ ( چلپاسه ، بزمجه ) پرسيدم ؟\r\nفرمود : پليد است ، و همهء انواعش از مسوخ ( حيوانات مسخ شده ) است و چون آن را كشتى بايد غسل كنى ، آنگاه فرمود : پدرم هنگامى در حجر ( اسماعيل ) نشسته بود و در كنار او مردى بود كه با او سخن ميگفت ناگاه وزغى را ديد كه با زبانش ولوله مىكند ( و صدائى مىكند ) پدرم به آن مرد فرمود :\r\nآيا ميدانى كه اين وزغ چه ميگويد ؟ آن مرد گفت : نه ، من سخن او را نميدانم ، فرمود : ميگويد :\r\n","description":"","footnote":"","page_name":" 37 ","page_number":37},
  {"content":"\r\nبه خدا سوگند اگر عثمان را بدشنام ياد كنيد من نيز تا اين مرد اينجاست على را دشنام مىدهم .\r\nو نيز پدرم فرمود : هيچ يك از بنى اميه نميرند جز آنكه به صورت وزغى مسخ شود . و فرمود :\r\nچون مرگ عبد الملك در رسيد به صورت وزغى مسخ شد و از نزد آنان كه پيش او بودند بدر رفت ، و آنها كه نزدش بودند فرزندانش بودند ، و چون او را نديدند بر آنها گران آمد و ندانستند چه بكنند و بالاخره تصميم گرفتند تنهء درخت خرمائى را بياورند و آن را به شكل مردى درآورند ، و اين كار را هم كردند و به آن مجسمهء چوبى زرهى آهنين پوشاندند و سپس آن را در كفن پيچيدند ، و هيچ كس اين مطلب را نفهميد جز من و فرزندانش .\r\n306 - معاوية بن عمار از امام صادق عليه السّلام روايت كند كه آن حضرت فرمود : هر گاه يكى از شما آرزوى ديدار حضرت قائم عليه السّلام را كند بايد آرزو كند كه اين ديدار در تندرستى و عافيت باشد ( و مشمول اصلاحات آن بزرگوار نگردد ) زيرا خداوند محمد ( ص ) را به مهر و عطوفت ( با مردم ) مبعوث فرمود ، و حضرت قائم را براى انتقام ( از دشمنان دين ) برانگيزد . 307 - عبد الملك بن بشير از امام هفتم عليه السّلام روايت كند كه فرمود : حضرت امام حسن عليه السّلام شبيه ترين مردم بود بموسى بن عمران از سر تا ناف ، و حضرت امام حسين عليه السّلام شبيه ترين مردم بود بموسى بن عمران از ناف تا قدم .\r\n\r\n[ حديث اندام آدم - ع - 
  ]\r\n308 - مقاتل بن سليمان گويد : پرسيدم از امام صادق عليه السّلام هنگامى كه آدم عليه السّلام و حواء به زمين فرود آمدند طول قامت آن دو چه اندازه بود ؟ فرمود : ما در كتاب على بن ابى طالب ( ع )\r\n","description":"","footnote":"","page_name":" 38 ","page_number":38},
  {"content":"\r\nيافته‌ايم كه چون خداى عز و جل حضرت آدم و همسرش حواء را به زمين فرستاد دو پاى آدم روى بلندى كوه صفا بود و سرش زير افق آسمان ، آدم از آزارى كه از گرماى آفتاب به دو ميرسيد به خداوند شكايت كرد ، خداى عز و جل بجبرئيل ( ع ) وحى فرمود : كه آدم از شدت حرارت آفتاب شكايت دارد جبرئيل او را در هم فشرد و قامتش هفتاد ذراع به ذراع خود آدم گرديد ، و حواء را نيز در هم فشرد و او نيز طول قامتش سى و پنج ذراع به ذراع خودش شد . شرح - اين حديث از چند نظر مورد پرسش و ايراد واقع شده ، و مرحوم مجلسى ( ره ) و فيض ره ديگران پاسخهائى داده و تحقيقاتى در آن دارند و بالاخره هم آن طور كه بايد از عهدهء پاسخ بر نيامده‌اند و مرحوم فيض ( ره ) بالاخره حديث را بنوعى تأويل مىكند و ميگويد : با اين تأويل اشكالات حديث مرتفع ميگردد كه هر كه توضيح كافى خواهد بمرآة العقول ج 4 ص 347 - 349 و وافى ج 3 ( كتاب الروضة ) مراجعه كند ، و بهتر آن است كه چنانچه پيش از اين نيز اشاره شد و خود ائمه دستور فرموده‌اند علم در بارهء اين گونه احاديثى را كه عقل ما گنجايش درك و فهم آن را ندارد بخودشان واگذاريم ، * ( لَعَلَّ الله يُحْدِثُ بَعْدَ ذلِكَ أَمْراً ) * . و از اين گذشته مقاتل بن سليمان راوى اين حديث را علماى رجال ضعيف دانسته و خبر از نظر سند مخدوش است .\r\n309 - حارث بن مغيرة گويد : از امام صادق ( ع ) پرسيدم : مردى است كه پدرش در زمان جاهليت اسير شده و به صورت برده درآمده و اين شخص نميدانسته كه وضع پدرش چنين بوده مگر پس از اينكه در دوران اسلام نيز پشت در پشت از پدران برده به دنيا آمده و سپس اين شخص آزاد شده ؟\r\nفرمود : اين شخص منسوب به همان پدرانى است كه در اسلام به صورت بردگى بوده‌اند و از همان قبيله اى محسوب است كه پدرش در آن قبيله به صورت بردگى درآمده اگر در ميان آنها معروف و شناخته شده باشد ، و از همان پدران ارث مىبرد و آنها نيز از او ارث مىبرند ( يعنى قانون ارث در حق آنان جارى است ) . 310 - عبد المؤمن انصارى از امام باقر ( ع ) روايت كرده كه فرمود : همانا خداى تبارك و تعالى\r\n","description":"","footnote":"","page_name":" 39 ","page_number":39},
  {"content":"\r\nبه شخص مؤمن سه خصلت داده است : عزت در دنيا و آخرت ، و رستگارى و كاميابى در دنيا و آخرت ، و هيبت در دل ستمكاران . 311 - عبد الله بن سنان گويد : شنيدم از امام صادق ( ع ) كه ميفرمود : سه چيز است كه اينها مايهء افتخار شخص مؤمن و زيور او است در دنيا و آخرت :\r\n1 - نماز در آخر شب .\r\n2 - نوميدى ( و بىطمعى ) نسبت بدان چه در دست مردم است .\r\n3 - ولايت و بستگى او بيكى از امامان آل محمد عليهم السّلام .\r\nفرمود : و سه كس بودند كه بدترين خلق خدا بودند و بهترين آفريدگان خدا بدانها گرفتار شدند :\r\n1 - يكى ابو سفيان بود كه با رسول خدا ( ص ) جنگيد .\r\n2 - معاويه كه با على ( ع ) جنگ و دشمنى كرد .\r\n3 - يزيد بن معاويه بود كه با حسين بن على ( ع ) جنگيد و با او دشمنى كرد تا آن حضرت را بقتل رسانيد . 312 - ابو حمزهء ثمالى از حضرت على بن الحسين عليهما السّلام روايت كند كه فرمود : حسب ( و افتخار حسبى ) براى قرشى و عربى نيست جز بفروتنى ، و كرامتى نيست جز به پرهيزگارى ، و عملى نيست جز به نيت ( يعنى اگر نيت خير باشد و از روى اخلاص انجام شود آن عمل پاداش دارد و مؤثر است ) و عبادت و پرستشى نيست جز از روى فهم و مسأله دانى . و بدانيد كه مبغوضترين مردم بدرگاه خدا آن كسى است كه در مذهب و روش پيرو امامى باشد ولى در عمل از آن امام پيروى نكند .\r\n","description":"","footnote":"","page_name":" 40 ","page_number":40},
  {"content":"\r\n\r\n[ مكالمهء امام چهارم با يزيد 
  ]\r\n313 - بريد گويد : شنيدم از امام باقر عليه السّلام كه ميفرمود : همانا يزيد بن معاويه براى رفتن به حج بمدينه آمد و در آنجا بنزد مردى از قريش فرستاد و چون بنزدش آمد به دو گفت : آيا تو اقرار ميكنى كه بندهء منى كه اگر بخواهم تو را بفروشم و گر نه به صورت بردگى خويش درآورم ؟\r\nآن مرد گفت : به خدا اى يزيد در ميان قريش نه تو در حسب از من گرامىترى و نه پدرت در زمان جاهليت و نه در اسلام از پدر من برتر بوده ، و نه تو خود در دين و مذهب از من برتر و بهترى ، پس من چگونه چنين اقرارى براى تو بكنم ؟ يزيد گفت : اگر چنين اعترافى نكنى به خدا قسم تو را ميكشم ! آن مرد گفت : كشتن من بدست تو بالاتر از كشتن حسين بن على عليهما السّلام فرزند رسول خدا ( ص ) نيست ! يزيد دستور داد آن مرد را كشتند .\r\nسپس بنزد حضرت على بن الحسين عليهما السّلام فرستاد و مانند همان سخنى كه بمرد قرشى گفته بود به آن حضرت نيز اظهار كرد ، حضرت على بن الحسين عليهما السّلام فرمود : آيا چنان است كه اگر من چنين اعترافى براى تو نكنم مانند مرد ديروزى مرا نخواهى كشت ؟\r\nيزيد لعنة الله عليه گفت : چرا .\r\nحضرت فرمود : در چنين وضعى من بدان چه تو خواهى اقرار ميكنم ، و من بنده اى هستم كه دچار زور و اكراه شده‌ام ( و از ترس جان چنين اقرارى ميكنم ) اكنون چنانچه خواهى نگهدار و چنانچه خواهى به فروش ! يزيد لعنة الله گفت : اين براى تو بهتر شد كه هم خونت را حفظ كردى و هم از شرف و مقام تو چيزى كاسته نشد .\r\n","description":"","footnote":"","page_name":" 41 ","page_number":41},
  {"content":"\r\nمترجم گويد : ميان مورّخين مسلم است كه يزيد پس از اينكه بخلافت رسيد هيچ گاه به مكه و مدينه نرفت ، و در نتيجه چنين اتفاقى ميان او و امام چهارم عليه السّلام رخ نداده است ، و به همين خاطر مجلسى ( ره ) براى توجيه اين حديث گويد : ممكن است راوى يزيد را با مسلم بن عقبة ( كه در سال 63 بمدينه آمد و ميان او و حضرت على بن الحسين عليه السّلام مكالماتى اتفاق افتاد ) اشتباه كرده باشد . . . ولى اين احتمال هم با عبارت حديث مخالف است چون مسلم بن عقبة قرشى نبوده تا چنين احتمالى داده شود . . . گذشته از اينكه جريان برخورد مسلم بن عقبة با آن حضرت بدين نحو نبوده است .\r\nمسعودى در مروج الذهب داستان آمدن مسلم بن عقبة را بمدينه كه نقل كرده گويد : مسلم بن عقبة نسبت بعلى بن الحسين به سختى خشمناك بود و او و پدرانش را دشنام ميداد ولى چون آن حضرت را بنزد او بردند همين كه چشمش بدان حضرت افتاد لرزه اندامش را گرفته از جا برخاست و احترام زيادى نسبت بدان جناب مبذول داشت و او را روى تخت در كنار خود نشانيد و گفت : هر حاجتى دارى بگو تا انجام دهم ، امام عليه السّلام از او خواست تا از كشتن جمعى ( كه مسلم قصد كشتنشان را داشت ) صرف نظر كند و او نيز پذيرفت ، و پس از آن با احترام حضرت را باز گرداند . . .\r\nو شيخ مفيد ( ره ) نيز در ارشاد ( ج 2 ص : 152 ، ارشاد مترجم ) نظير آن را روايت كرده است و بهر صورت اين حديث به اين نحو ، به هيچ وجه قابل توجيه نيست جز آنكه بگوئيم راوى هم در اصل داستان يزيد را با مسلم اشتباه كرده و هم در نقل مكالمهء مسلم با امام چهارم عليه السّلام ، و يا اينكه از اصل حديث را موضوع بدانيم و الله اعلم .\r\n314 - عبد الله بن مغيرة گويد : به حضرت أبو الحسن عليه السّلام گفتم : من دو تا همسايه دارم يكى ناصبى است و ديگرى زيدى ، و من ناچارم با اينها معاشرت كنم با كداميك معاشرت كنم ؟ فرمود : هر دو يكسانند هر كه يك آيه از قرآن را تكذيب كند اسلام را پشت سر انداخته و همهء قرآن و پيمبران و رسولان را تكذيب كرده ( و دروغگو پنداشته ) است .\r\nسپس فرمود : براستى كه اين يكى ( يعنى ناصبى ) دشمن تو است ، و آن زيدى دشمن ما است . شرح - ناصبى در روايات گاهى بر دشمنان اهل بيت عليهم السّلام اطلاق مىشود و شكى نيست كه آنها بدترين فرق اسلام و بلكه بدتر از يهود و نصارى هستند و حتى نكاح با آنها حرام است ، و گاهى ناصبى بمطلق مخالفين شيعه اطلاق مىشود ، چنانچه ظاهر اين حديث است ، و مقصود عموم اهل سنتند كه عداوتى نسبت باهل بيت عليهم السّلام ندارند بلكه با شيعه كه قائل بامامت آنها هستند مخالفند .\r\nو اما زيديه با اهل بيت عداوت دارند و بگفتهء مرحوم مجلسى ( ره ) حكم بفسق اهل بيت ميكنند بخاطر\r\n","description":"","footnote":"","page_name":" 42 ","page_number":42},
  {"content":"\r\nاينكه گويند : چرا نبايد آنها ( نيز مانند زيد بن على ) با شمشير خروج كنند و چرا نبايد كسى را هم كه خروج مىكند يارى كنند .\r\n315 - عبيد بن زرارة از پدرش از امام باقر عليه السّلام روايت كرده كه فرمود : هر كس در مجلسى بنشيند كه در آن مجلس بيكى از امامان حق دشنام داده شود و اين شخص بتواند دفاع كند و نكند خداى عز و جل در دنيا جامهء خوارى بر او بپوشاند و در آخرت او را عذاب كند و نعمت و معرفت ما را كه به او داده از او بگيرد .\r\n\r\n[ فضيلت شيعه 
  ]\r\n316 - ابى شمل گويد : امام صادق عليه السّلام آغاز سخن كرده به من فرمود : شما ما را دوست داشتيد و مردم ما را دشمن داشتند ، شما ما را تصديق كرديد و مردم دروغگومان پنداشتند ، شما بما پيوستيد و مردم با ما جفا كردند ، پس خداى تعالى زندگى شما را زندگى ما قرار داد و مرگتان را مرگ ما مقرر فرمود به خدا سوگند فاصله اى نيست ميان مردى از شما و ميان اينكه ديده اش ( بديدار بهشت و پيمبر و امامان ) روشن گردد مگر همان مقدار كه جانش باينجا برسد - و اشاره بحلقش كرد و پوست آن را بدست گرفت - سپس اين سخن را تكرار كرد ، و به اين مقدار هم قناعت نكرد تا بالاخره برايم قسم خورد و فرمود :\r\nسوگند بدان خدائى كه معبودى جز او نيست كه اين مطلب را پدرم محمد بن على برايم گفت ، اى ابا شمل آيا خوشحال نيستيد كه شما نماز بخوانيد و آنها هم نماز بخوانند و از شما پذيرفته شود ولى از آنها پذيرفته نگردد ؟ آيا خوشحال نيستيد كه شما زكات دهيد و آنها هم زكات دهند و از شما پذيرفته شود ولى از آنها پذيرفته نشود ، آيا خوشنود نيستيد كه شما حج بجا آريد و آنها نيز حج بجا آرند و خداى جل ذكره از شما را قبول كند ولى از آنها را نپذيرد ، به خدا سوگند پذيرفته نشود نماز مگر از شما و نه زكات مگر از شما و نه حج مگر از شما ، پس از خداى عز و جل بترسيد كه براستى اكنون شما در زمان صلح و\r\n","description":"","footnote":"","page_name":" 43 ","page_number":43},
  {"content":"\r\nسازش ( با مخالفين و اهل نفاق ) بسر ميبريد ، و امانت را بپردازيد ، و هنگامى كه مردم از يك ديگر متمايز و مشخص شوند هر دسته بدنبال خواسته و دلخواه خود روند و شما به راه حق و درست رويد تا وقتى كه فرمانبردارى ما كنيد .\r\nآيا قاضيان و زمامداران و مسأله گويان از آنها نيستند ؟ عرضكردم : چرا ، فرمود : پس از خداى عز و جل بترسيد كه شما تاب برخورد با همهء مردم را نداريد ، براستى كه مردم به اين سو و آن سو دست زدند و تنها شمائيد كه به راه خداى عز و جل رفتيد ، همانا خداى عز و جل از ميان بندگان خود محمد ( ص ) را برگزيد ، و شما هم همان برگزيدهء خدا را انتخاب كرديد ، پس از خدا بترسيد و امانت را بسياه و سفيد ( هر كه باشد ) بپردازيد اگر چه از خوارج باشد و اگر چه از مردم شام ( و پيروان بنى اميه ) باشد . 317 - و در روايت ديگر نيز از ابى شمل همين مضمون را از حضرت صادق عليه السّلام روايت كرده . 318 - معاذ بن كثير گويد : در موقف عرفات نگريستم ديدم مردم بسيارند پس خود را به امام صادق عليه السّلام نزديك كرده عرضكردم : براستى اهل موقف ( و حاجيان ) بسيارند ! حضرت چشم انداخت و ديده اش را به آنها چرخانيد سپس فرمود : نزديك بيا اى ابا عبد الله ( كنيهء معاذ بوده ) اينها كف و آشغالهائى است كه موج از هر سو آورده ( و در اينجا جمع كرده ) نه به خدا سوگند حج پذيرفته نيست جز از شماها ، نه به خدا سوگند خداوند نمىپذيرد جز از شماها . 319 - اين حديث همان حديث 71 است ( كه ترجمه اش گذشت و كلينى آن را تكرار كرده است ) .\r\n","description":"","footnote":"","page_name":" 44 ","page_number":44},
  {"content":"\r\n\r\n[ تظلم حضرت زهرا - ع - 
  ]\r\n320 - ابو هاشم گويد : هنگامى كه على عليه السّلام را ( از خانه ) بيرون بردند حضرت فاطمه عليها السّلام نيز بدنبال آن حضرت بيرون آمد در حالى كه پيراهن رسول خدا ( ص ) را روى سرش گذارده بود و دست حسن و حسين عليهما السّلام را بدست گرفته بود و ميفرمود : مرا با تو چه كار اى ابا بكر ؟ ميخواهى بچه هايم را يتيم كنى و مرا بىشوهر كنى ؟ به خدا سوگند اگر كار بدى نبود مويم را پريشان ميكردم و بدرگاه پروردگار خود فرياد ميزدم ، مردى از آن جمعيت گفت : ( اى فاطمه ) چه منظورى از اين كار دارى ؟ ( مجلسى ( ره ) گويد : يعنى ميخواهى عذاب بر اين امت نازل كنى ؟ ) سپس حضرت زهرا دست على را گرفت و از مسجد او را برد . 321 - عبد الحميد طائى از امام باقر عليه السّلام روايت كند كه فرمود : به خدا قسم اگر ( زهرا سلام الله عليها ) موى خود را پريشان كرده بود همهء مردم يك جا مرده بودند .\r\n322 - ابن ابى يعفور گويد : امام صادق عليه السّلام فرمود : همانا شخص زنازاده به كار گماشته شود ( و مورد تكليف قرار گيرد ) و اگر كار نيك انجام دهد پاداش نيك بيند و اگر كار بد كند كيفر آن را بيند . شرح - اين كلام امام عليه السّلام براى پاسخ بدان كسانى است كه خيال كرده‌اند شخص زنازاده\r\n","description":"","footnote":"","page_name":" 45 ","page_number":45},
  {"content":"\r\nبجرم همين كه در زنا متولد گشته اهل دوزخ است و كار نيك و عمل خوب او نيز پاداشى برايش ندارد و البته در مقابل اين حديث هم احاديثى رسيده كه شخص زنازاده دوزخى است و مجلسى ( ره ) جمع بين اين دو دسته حديث را به اين كرده است كه اين حديث بيان ظاهر حال اوست و آنها بيان سرانجام كار او است ، يعنى بالاخره بسوء اختيار خود راه دوزخ را انتخاب مىكند .\r\n323 - عبد الرحمن بن ابى عبد الله گويد : شنيدم از امام صادق ( ع ) كه ميفرمود : هنگامى رسول خدا صلى الله عليه و آله از اطاقش خارج شد و ( متوجه شد كه ) مروان و پدرش بسخنان او ( كه در اطاق با همسرانش ميفرمود ) گوش ميداده‌اند ، حضرت به او فرمود : اى وزغ فرزند وزغ ( وزغ به معناى بزمجه و نوعى از سوسمار و چلپاسه است ) امام صادق عليه السّلام فرمود : از آن روز ( كه پيغمبر ( ص ) اين كلام را فرمود ) اينان ( يعنى مردم ) عقيده دارند كه وزغ بسخن مردم گوش ميدهد ( و آن را مىفهمد ) . 324 - زرارة گويد : شنيدم از امام باقر ( ع ) كه ميفرمود : هنگامى كه مروان به دنيا آمد او را نزد رسول خدا ( ص ) آوردند كه برايش دعا كند و او را بوسيلهء عايشه خدمت آن حضرت فرستادند كه حضرت به او دعا كند همين كه عايشه او را نزديك رسول خدا ( ص ) برد حضرت فرمود : اين وزغ فرزند وزغ را از من دور كنيد ، زرارة گويد : من جز اين ندانم كه حضرت ابا جعفر عليه السّلام فرمود : رسول خدا ( ص ) او را لعنت كرد . 325 - ( اين حديث همان حديث 76 است كه با ترجمه و شرح گذشت ) .\r\n\r\n[ احاديثى در بارهء باران و دريا 
  ]\r\n326 - مسعدة بن صدقه از امام صادق عليه السّلام روايت كند كه فرمود : على عليه السّلام را\r\n","description":"","footnote":"","page_name":" 46 ","page_number":46},
  {"content":"\r\nرسم چنان بود كه هنگامى كه باران ميگرفت ( در اول آمدن باران ) زير آن ميايستاد تا سر و ريش و جامه اش تر ميشد ، پس بدان حضرت عرض كردند : اى امير المؤمنين زير سقفى برويد ( كه باران شما را تر نكند ) ! فرمود : اين همان آبى است كه تازه از عرش آمده است .\r\nسپس شروع كرده فرمود : همانا در زير عرش دريائى قرار دارد و آبى در آن دريا است كه روزى حيوانات را آن آب ميروياند ، و چون خداى عز ذكره اراده فرمايد كه از روى مهر خويش آنچه را خواهد براى آنها بروياند بدان آب وحى فرمايد و آن آب نيز - چنانچه گمانم هست كه فرمود - بر طبق خواستهء او از آسمانى به آسمان ديگر باران فرو ريزد همچنان تا برسد به آسمان دنيا .\r\nپس آسمان دنيا نيز آن آبها را بابر افكند ، و ابر همانند غربالى است ، سپس خداوند بباد وحى كند كه آن را بكوب و آبش ساز همانند آبهاى معمولى و سپس بفلان جا ببر و بر آنها ببار تا چنين و چنان سيلى يا غير آن گردد .\r\nابر نيز مطابق دستور حقتعالى بر آنجا كه مأمور است ببارد و هيچ قطره بارانى نيست جز آنكه بهمراهش فرشته اى است تا آن را بجايگاهش برساند ، و هيچ قطره بارانى از آسمان فرو نريزد جز روى شمارهء معين و اندازهء معلومى مگر آن بارانى كه در روز طوفان نوح ( ع ) باريد كه چون نهرى فرو ريخت بىاندازه و بدون شماره .\r\nراوى گويد : سپس امام صادق ( ع ) از پدرانش عليهم السّلام از رسول خدا ( ص ) حديث كرد كه آن حضرت فرمود : همانا خداى عز و جل ابر را غربال باران قرار داده كه در ابتدا آن را به صورت تگرگ و يخ قرار داده و ابر است كه آن را آب كند و به صورت باران درآورد تا بدان چه اجابت مىكند زيانش نرساند ، و آنچه تگرگ و صاعقه مىبينيد آنها عذابهائى است كه از جانب خداى عز و جل اصابت\r\n","description":"","footnote":"","page_name":" 47 ","page_number":47},
  {"content":"\r\nكند بهر يك از بندگانش كه خواهد .\r\nسپس فرمود : رسول خدا ( ص ) فرمود : بباران و همچنين به ماه نو اشاره نكنيد كه اين كار را خداوند خوش ندارد . توضيح - مجلسى ( ره ) در توضيح جملهء اخير كلامى گويد و ملخصش اينست كه : نبايد انسان پندارد كه ماه نو و باران در نظام اين جهان دخالتى دارد و شايسته نيست كه بدان توجه كند و توسل جويد بلكه بايد بداند كه تمام كارها بدست خدا است و در آن حال نيز به خداوند تعالى توجه كند .\r\n327 - على بن اسباط در حديث مرفوعى روايت كرده كه امير المؤمنين ( ع ) بابن عباس نوشت :\r\nاما بعد بسا باشد كه خوشحال كند انسان را ( رسيدن به ) آنچه از دست او نميرفت ( و اگر خوشحالى هم نميكرد به دستش ميرسيد ) و غمناك كند او را چيزى كه هرگز بدان شخص نخواهد رسيد اگر چه بكوشد ( و بيهوده از آمدنش غمناك است ) پس بايد خوشحالى تو در آن چيزهائى باشد كه از پيش فرستاده اى از كار شايسته يا حكم و يا گفتار نيك ، و تأسف و افسوست در آن چيزهائى باشد كه در آنها كوتاهى كرده اى ، و واگذار ( اندوه ) آنچه را از دنيا از دستت رفته و بيهوده بر آنها غم مخور ، و آنچه از دنيا بدستت رسيده بدان دلخوش و شاد كام مباش ، و تمام اندوهت در اوضاع پس از مرگ و مردن باشد . و السّلام . 328 - ابو صامت از امام صادق ( ع ) روايت كرده كه فرمود : من و ( پدرم ) ابا جعفر ( ع ) در ميان قبر و منبر ( در مسجد مدينه ) گذرمان بشيعيان افتاد ، من بپدرم گفتم قربانت اينان شيعيان و دوستان تواند ! فرمود : كجايند ؟ عرضكردم : آنان را در ميان قبر و منبر مىبينم ، فرمود : مرا بنزد آنان ببر و چون بدان جا رفت بر آنها سلام كرد و سپس بدانها فرمود : به خدا سوگند من بوى شماها و جانهاى شما را دوست دارم و شما نيز بر اين دوستى مرا بپارسائى و كوشش ( در امر دين ) كمك كنيد ، براستى\r\n","description":"","footnote":"","page_name":" 48 ","page_number":48},
  {"content":"\r\nكه كسى نرسد بدان چه نزد خدا است جز به پارسائى و كوشش ، و چون از بنده اى ( از بندگان خدا ) پيروى كرديد به دو اقتدا كنيد ، هان كه به خدا سوگند شما بر كيش من و كيش پدرانم ابراهيم و اسماعيل هستيد ، و اگر چه اينان نيز بر دين آنهايند ، پس شما در اين كار مرا به پارسائى و كوشش كمك كنيد . شرح - ملخص آنچه مجلسى ( ره ) در جملهء اخير گويد : اين است كه يعنى اگر چه اينان ( يعنى پدرانم ابراهيم و اسماعيل عليهم السّلام ) نيز بر دين اينان ( يعنى محمد صلى الله عليه و آله و خاندانش عليهم السّلام ) ميباشند ، و ممكن است مقصود اين باشد كه يعنى اگر چه اينان ( يعنى مخالفين ) نيز در ظاهر چنين ادعائى دارند كه بر دين پدران من ابراهيم و اسماعيل هستند ولى چنان نيست و اين سخن ادعائى بيش نيست . . .\r\n\r\n[ برخى از علائم ظهور 
  ]\r\n329 - ابو الربيع شامى گويد : شنيدم از امام صادق ( ع ) كه ميفرمود : براستى هنگامى كه قائم بيايد خداى عز و جل در گوشها و ديدگان شيعيان ما چنان نيروى كشش و رسائى دهد كه ميان آنها و حضرت قائم پيكى نباشد و آن حضرت با آنان ( از فاصلهء دور ) سخن گويد و آنان بشنوند و او را در همان جائى كه هست ببينند . شرح - اين سخن اشاره باختراع راديو و تلويزيون است كه پس از قرنها از صدور حديث امروزه در خارج تحقق پيدا كرده و تا بدان جا اين صنعت پيش رفته كه ساكنين كرهء زمين طرز پياده شدن و راه رفتن كسانى را كه بكرهء ماه سفر كردند در روى صفحهء تلويزيون به چشم خود ديدند و حرفهاى آنها را نيز شنيدند و هم اكنون در دنيا در بسيارى از كشورها تلفنهاى تلويزيونى به كار افتاده كه دو طرف هنگام مكالمه يك ديگر را مىبينند و شايد از اين پس روزگارى بيايد كه خيلى بيش از اينها صنعت مزبور ترقى كند ، و بهر صورت اين حديث را بايد جزء اخبار غيبيه و معجزات ائمه بشمار آورد .\r\n330 - هارون بن خارجة از امام صادق عليه السّلام روايت كند كه فرمود : هر كه از خداوند ( در كار خود ) خير خواهد ، و بدان چه خدا برايش انجام دهد راضى باشد بطور مسلم خداوند آنچه خير او است همان را برايش پيش آورد .\r\n","description":"","footnote":"","page_name":" 49 ","page_number":49},
  {"content":"\r\n331 - جويرية بن مسهر گويد : من پشت سر امير مؤمنان عليه السّلام دويدم حضرت به من فرمود : اى جويرية براستى كه اين احمقان هلاك نشدند جز بصداى كفشها در پشت سرشان ، اكنون ( بگو ) براى چه آمده اى ؟ عرضكردم : آمده‌ام تا سه چيز را از تو بپرسم :\r\nاز شرافت ، و از مروت ، و از عقل ؟ فرمود : اما شرافت پس هر كه را سلطان شرافت بخشد شرافتمند گردد ، و اما مروت ( و مردانگى همان ) سر و سامان دادن بمعيشت و زندگانى است ، و اما عقل پس هر كه از خدا ترسيد عاقل و خردمند است . شرح - مقصود از قسمت اول حديث اين است كه كسانى كه دچار هلاكت در دين و خسران گشتند آن كسانى بودند كه دوست داشتند مردم در پشت سرشان جمعيت كنند و از كثرت اجتماع و صداى كفشهاى بسيار در پشت سر خود لذت ميبردند و همين امر موجب فخر و تكبر و در نتيجه سبب هلاكت و بيخبرى آنان ميگشت ، و مجلسى ( ره ) گويد : مقصود از جملهء « هر كه را سلطان شرافت بخشد شرافتمند گردد » امام بر حق و يا مطلق پيشوايان است چه بر حق و چه بر باطل ، زيرا شرافت دنيا از آن كسى است كه پادشاهان دنيا او را شرافت بخشند و شرافت آخرت از آن كسى است كه سلطان بر حق او را شرافت دهد .\r\n332 - محمد بن مسلم گويد : به امام باقر عليه السّلام عرضكردم : قربانت گردم براى چه حرارت خورشيد بيش از ماه است ؟ فرمود : همانا خداى عز و جل خورشيد را از نور آتش و چكيدهء آب آفريد يك طبقه از اين و يك طبقه از آن تا چون هفت طبقه شد جامهء آتشين در برش كرد و از اين جهت گرمتر از ماه شد ، عرضكردم : قربانت ، ماه چطور ؟ فرمود : همانا خداى عز و جل ماه را از پرتو نور آتش و چكيدهء آب خلق فرمود ، يك طبقه از اين و يك طبقه از آن تا چون هفت طبقه شد جامهء از آب در برش كرد ، و از اين جهت ماه سردتر از خورشيد گشت . شرح - علامهء مرحوم سيد هبة الدين شهرستانى در كتاب الهيئة و الاسلام ص 201 - 203 و ص 245\r\n","description":"","footnote":"","page_name":" 50 ","page_number":50},
  {"content":"\r\nاين حديث را عنوان كرده و آن را با تحقيقات و اكتشافات جديد دانشمندان در بارهء كرهء ماه و خورشيد منطبق ساخته و آن را از معجزات ائمهء اطهار دانسته است ، كه چون نقل آن خارج از وضع ترجمه و شرح ما است از ذكر آن خوددارى شد و هر كه خواهد بكتاب مزبور مراجعه نمايد .\r\n333 - زيد ابو الحسن گويد : شنيدم از امام صادق عليه السّلام كه ميفرمود : هر كه حقيقت ثابت و پابرجائى ( از ايمان ) داشته باشد بشبهه پوسيده توقّف نكند ( و در برابر سخنان شبهه ناك بىپر و پايه لغزش نيابد ) تا سر حد هدف خود را بداند ( و بحقيقت دست يابد ) و حكم پيش آمد تازه را از زبان گويندهء ( به حق كه ) وارث دانش ( گذشتگان است ) بجويد ، و بچه چيز ندانستيد آنچه را منكر شديد ( مجلسى ( ره ) گفته يعنى شما براهنمائى ائمهء دين منكر روش گمراهى شديد ، و يا مقصود سرزنش مردم است كه چرا در اثر تنبلى و سهلانگارى در مراجعهء بائمه حق نبايد بدانيد آنچه را داناى بدان نيستيد ) و بچه چيز دانستيد آنچه را بدان بينا گشتيد اگر مؤمن هستيد ؟ 334 - يونس بن عبد الرحمن در حديث مرفوعى از امام صادق عليه السّلام روايت كرده كه فرمود : هيچ باطلى نيست كه در برابر حق قيام كند جز آنكه حق بر باطل پيروز گردد ، و دليل آن گفتار خداى عز و جل است كه فرمايد : « بلكه حق را بر باطل بيفكنيم تا آن را درهم بشكند و يكباره آن باطل نابود گردد و از بين برود » ( سورهء انبياء آيه 18 ) . 335 - و در حديث مرسلى از امام باقر عليه السّلام روايت شده كه فرمود : كسى را جز خدا تكيه گاه خود نگيريد ، تا سبب شود كه مؤمن نباشيد ، زيرا هر سبب و نسب و خويشاوندى و تكيه گاه و بدعت و شبهه اى بريده و نابود گردد چنانچه غبارى كه روى سنگ سخت قرار دارد به مجرد آمدن باران تند از بين برود ، جز آنچه قرآن ( كريم ) آن را ثابت كرده است . 336 - ابن مسكان از امام صادق عليه السّلام روايت كرده كه فرمود : مائيم ريشهء هر خير و خوبى ، و همهء\r\n","description":"","footnote":"","page_name":" 51 ","page_number":51},
  {"content":"\r\nنيكيها از شاخه هاى وجود ما است ، و از جملهء نيكيها است يگانه پرستى ، و نماز و روزه و فرو بردن خشم و گذشت از نافرمان بدكردار ، و مهرورزى نسبت بمستمند و تفقد از همسايه و اقرار بفضيلت اهل فضل ، و از دشمن ما است ريشه و اساس هر شر و بدى ، و از شاخه هاى وجود آنها است هر كار زشت و هرزه اى ، از آنها است دروغ و بخل و سخن چينى و بريدن از خويشاوندان و رباخوارى و خوردن مال يتيم بناحق و تجاوز بحدودى كه خداوند مقرر فرموده ، و ارتكاب كارهاى هرزه از آشكار و پنهانش ، و زنا و دزدى و هر كار زشتى كه همانند اينها باشد ، و از اين رو دروغ گويد هر كس كه پندارد با ما است ولى بشاخه هاى ديگران غير از ما چنگ زده . 337 - خالد بن نجيح گويد : امام صادق عليه السّلام به مردى فرمود : بدان چه خداوند روزيت كرده قانع باش و چشم مينداز بدان چه در نزد ديگران است ، و آرزو مكن آنچه را دسترسى بدان ندارى ، زيرا هر كس قناعت كند سير گردد ، و هر كه قناعت نكند سير نگردد ، و بهرهء خويش را از آخرت خود برگير . و امام صادق عليه السّلام فرمود : سودمندترين چيزها براى آدمى آن است كه جلوتر از ديگران عيب خويش را دريابد ، و سختترين كارها پنهان كردن مستمندى و ندارى ( يعنى آبرو دارى و بقول معروف بسيلى صورت خود را سرخ نگهداشتن ) است و بيفايده ترين چيزها ( دو چيز است يكى ) نصيحت كردن به آن كسى است كه آن را نه پذيرد ، و ( ديگر ) همسايگى و مجاورت با شخص حريص و آزمند ، و آسايش دهنده ترين چيزها نوميدى از مردم است .\r\n","description":"","footnote":"","page_name":" 52 ","page_number":52},
  {"content":"\r\nو نيز آن حضرت فرمود : ناشكيبا ( و كم حوصله ) و بدخلق مباش ، و نفس خويش را براى تحمل ( دستور يا سخن ) كسى كه با ( انديشه و ميل ) تو مخالفت كند ولى از تو برتر است و بر تو فضيلتى دارد رام گردان ، چون تو اعتراف بفضل و برترى او كرده اى كه با او سر مخالفت و ستيزه جوئى نداشته باشى ، و كسى كه براى ديگران فضيلت و برترى قائل نباشد او خودسر و خودپسند است . و به مردى فرمود : بدان كه براستى عزت ندارد آن كس كه در پيشگاه خداى تبارك و تعالى خوارى نكند ( و خود را پست نشمرد ) و بلندى ندارد آن كس كه براى خداى عز و جل تواضع نكند . و به مردى فرمود : كار دينت را محكم كن چنانچه اهل دنيا كار دنياشان را محكم ميكنند زيرا دنيا گواه زنده است كه بدان وسيله آنچه از آخرت نهان است شناخته شود ، پس آخرت را بشناس ، و به دنيا منگر جز از روى عبرت و پندگيرى .\r\n\r\n[ نصيحتى از امام صادق - ع - 
  ]\r\n338 - هشام بن سالم گويد : از امام صادق عليه السّلام شنيدم كه بحمران بن اعين ميفرمود : اى حمران به آنكه در نيرو و قدرت پائينتر از تو است بنگر ، و بدان كس كه قدرتش بيش از تو است نگاه مكن ، زيرا كه اين طريقه قانعكننده تر است براى تو بدان چه روزيت شده ، و شايسته است كه تو را مستحق نعمت بيشترى از طرف پروردگارت گرداند ، و بدان كه كردار پايدار اندك همراه با يقين بهتر است در پيشگاه خداى جل ذكره از كردار بسيار بدون يقين .\r\nو بدان كه هيچ نوع پارسائى سودمندتر از اجتناب كردن از محرمات خداوند و خوددارى كردن از آزار مردمان باايمان و غيبت كردن آنان نيست ، و هيچ زندگانى گواراتر از خوش خلقى نيست ، و هيچ\r\n","description":"","footnote":"","page_name":" 53 ","page_number":53},
  {"content":"\r\nمالى سودمندتر از قناعت كردن به همان مال اندكى كه كفايت از زندگى كند نيست ، و هيچ نادانى زيانبخشتر از خودبينى نيست .\r\n339 - سعيد بن مسيب گويد : شنيدم از حضرت على بن الحسين عليهما السّلام كه ميفرمود : مردى خدمت امير مؤمنان شرفياب شده عرضكرد : اگر براستى تو مرد عالم و دانشمندى هستى به من خبر ده از : « ناس » ( مردم ) و أشباه ناس و نسناس ! امير مؤمنان عليه السّلام بحسين ( فرزندش ) فرمود : پاسخ اين مرد را بده .\r\nحضرت امام حسين عليه السّلام فرمود : اما اينكه گفتى : ناس ( مردم ) كيست ؟ مائيم مردم ، و به همين جهت خداى جل ذكره در قرآن فرموده : « پس از همان جا كه مردم كوچ كنند شما هم كوچ كنيد » ( سورهء بقره آيه 199 ) و رسول خدا ( ص ) آن كسى بود كه مردم را كوچ داد ( يعنى مردم مأمور شدند كه از آنجا كه رسول خدا ( ص ) و خاندانش كوچ كردند كوچ كنند و اين دليل است بر اينكه مقصود از مردم رسول خدا ( ص ) و خاندان اويند ) .\r\nو اما اينكه از اشباه مردم پرسيدى پس آنها شيعيان مايند ، و هم آنها دوستان ما هستند و آنها از مايند ، و از همين رو ابراهيم عليه السّلام فرمود : « هر كه از من پيروى كند پس او از من است » ( سورهء ابراهيم آيهء 36 ) .\r\nو اما گفتارت كه از « نسناس » پرسيدى آنها اكثريت مردمند - و با دست خود اشاره بگروه مردم كرد - سپس فرمود : « نيستند آنها جز همانند حيوانات بلكه در روش خود گمراه ترند » ( سورهء فرقان آيه 44 ) .\r\n","description":"","footnote":"","page_name":" 54 ","page_number":54},
  {"content":"\r\n340 - حنان بن سدير از پدرش روايت كند كه گفت : از امام باقر عليه السّلام از آن دو نفر ( خليفهء اول و دوم ) پرسيدم ؟ حضرت فرمود : اى ابو الفضل ( كنيهء سدير است ) راجع به آن دو نفر از من چه ميپرسى ؟\r\nبه خدا سوگند هيچ گاه كسى از ما نمرده است جز آنكه بر آن دو نفر خشمگين بوده است ، و امروزه نيز كسى از ما نيست جز آنكه بر آن دو خشمگين است ، و اين چيزى است كه پيران ما بخوردسالانمان سفارش كنند ، براستى كه آن دو نفر به حق ما ستم كردند و سهم ما را از ما جلوگيرى كردند ، و نخستين كسى بودند كه بر گردن ما سوار شدند ( و ما را كوبيدند ) و رخنه اى را به روى ما در اسلام باز كردند كه هرگز مسدود نشود تا قائم ما قيام كند يا سخن گوى ما بسخن آيد .\r\nسپس فرمود : هان به خدا سوگند اگر قائم ما قيام كند يا سخنگوى ما بسخن آيد از كارهاى آن دو چيزهائى را كه تا آن وقت مكتوم و پنهان است آشكار سازد ، و مكتوم سازد از كارهاى آن دو آنچه را كه بدان تظاهر كردند ، به خدا سوگند هيچ گرفتارى و واقعه اى كه بر سر ما خاندان آيد پايه گذارى نشد جز آنكه اساس و پايهء آن را آن دو نفر پايه گذارى كردند ، پس بر آن دو باد لعنت خدا و فرشتگان و مردمان همگى .\r\n\r\n[ ارتداد مردم پس از رسول خدا - ص - 
  ]\r\n341 - و نيز حنان از پدرش از امام باقر عليه السّلام روايت كند كه آن حضرت فرمود : مردم همگى پس از پيغمبر ( ص ) اهل ردّه ( و بازگشت از راه راست ) بودند جز سه نفر ، عرضكردم : آيا سه نفر چه كسانى بودند ؟ فرمود : مقداد بن اسود ، و ابو ذر غفارى و سلمان فارسى كه رحمت خدا و بركاتش بر ايشان باد ، آنگاه پس از گذشت مدت اندكى مردمان ديگرى هم بجريان آشنا شدند ، و فرمود : اينان بودند كه چرخ دين بر آنها ميچرخيد « و از بيعت ( با خليفهء اول ) سرباز زدند تا آن هنگامى كه به زور امير مؤمنان عليه السّلام را آوردند و از آن حضرت بيعت گرفتند ، و اين است معناى گفتار خداى تعالى : « و نيست محمد ( ص )\r\n","description":"","footnote":"","page_name":" 55 ","page_number":55},
  {"content":"\r\nجز فرستاده اى كه پيش از او فرستادگانى درگذشته‌اند آيا اگر بميرد يا كشته شود به عقب بازگرديد . و هر كه به عقب بازگردد زيانى به خدا نرساند و خداوند بسپاسگزاران پاداش نيك دهد « ( سورهء آل عمران آيه 144 ) .\r\n342 - و نيز از امام باقر عليه السّلام روايت كرده كه فرمود : در روز فتح مكه رسول خدا ( ص ) بمنبر رفت و فرمود : اى گروه مردم همانا خداوند نخوت و تكبر دوران جاهليت و افتخار كردن بپدران را از ميان شما برد ، همانا شما همگى از آدم عليه السّلام هستيد ، و آدم نيز از ( خاك و ) گل آفريده شده ، هان براستى كه بهترين بندگان خدا آن بنده اى است كه از او بترسد ، همانا عربى بودن ( كه مايهء افتخار شما است ) به اين نيست كه تولد از پدر عرب باشد بلكه به زبان گوياى به حق ( و شهادتين ) است پس هر كس در عمل و كردار كوتاه باشد حسب ( و نسب عربيت ) او را به جائى نرساند ، بدانيد كه هر خونى كه در زمان جاهليت بوده يا هر كينه اى ( كه در بين باشد ) آنها در زير پاى من قرار دارد ( و از بين رفته است ) تا روز قيامت . 343 - و نيز از امام باقر عليه السّلام روايت كرده گويد : بدان حضرت عرضكردم : آيا فرزندان يعقوب پيغمبر نبودند ؟ فرمود : نه ، ولى آنها اسباط فرزندان پيغمبر بودند ، و چنان بود كه از دنيا نرفتند جز آنكه اهل سعادت و رستگارى شدند ( چون كه ) توبه كردند و متذكر كردار ( بد ) خود شدند ، ولى شيخين از دنيا رفتند در صورتى كه توبه نكردند و متذكر رفتار بدى كه نسبت بامير مؤمنان عليه السّلام انجام دادند نگشتند پس بر آن دو باد لعنت خدا و فرشتگان و مردمان همگى . 344 - ابو الخطاب از امام هفتم عليه السّلام روايت كند كه فرمود : در زمان حضرت سليمان بن داود\r\n","description":"","footnote":"","page_name":" 56 ","page_number":56},
  {"content":"\r\nمردم بقحطى سختى دچار شدند ، پس بنزد آن حضرت آمده و از قحطى شكايت كردند و از او خواستند كه از خداى تعالى براى ايشان باران طلب كند ، حضرت سليمان فرمود : همين كه نماز صبح را خواندم بطلب باران خواهم رفت ، و چون نماز صبح را خواند بطلب باران رفت و همه مردم با او برفتند ، مقدارى كه راه رفت مورچه اى را ديد كه دستها را به آسمان بلند كرده و پاهاى خود را بر زمين نهاده ميگويد : بار خدايا ما هم آفريده اى از آفريدگان تو هستيم و از روزى تو بىنياز نباشيم پس ما را بواسطهء گناهان فرزندان آدم هلاك منما ، حضرت سليمان بمردم فرمود : برگرديد كه بوسيلهء ديگرى باران نصيب شما خواهد شد ، فرمود : بارانى در آن سال براى آنها آمد كه تاكنون مانندش نيامده بود .\r\n\r\n[ بندگان نيك خدا 
  ]\r\n345 - ابو عبيد مدائنى از امام باقر عليه السّلام روايت كند كه فرمود : همانا خداى عز و جل را بندگانى است ميمون و با بركت و گشاده خوى اينان روزگار خود را بسر برند و مردم نيز در سايهء آنها ( بخوشى و نعمت ) زندگى خود را بسر برند ، اينها در ميان بندگان خدا همانند باران هستند ( كه بمردم خير و بركت دهند ) و در برابر خداى عز و جل را بندگانى است كه از رحمت حق دور و بىخير و بركت هستند ، نه خود آنها زندگانى خوشى دارند و نه مردم در پناهشان بخوشى زندگى كنند ، اينان در ميان بندگان خدا همانند ( آفت ) ملخ هستند كه به چيزى نرسند جز آنكه نابودش سازند .\r\n346 - حسن بن شاذان واسطى گويد : به امام هشتم حضرت رضا عليه السّلام نامهء نوشتم و از جفاى مردم واسط و حملاتى كه به من ميكردند بدان حضرت شكايت كردم و آنها ( كه به من جفا ميكردند ) جمعى از طرفداران عثمان بودند كه مرتبا مرا آزار ميدادند .\r\n","description":"","footnote":"","page_name":" 57 ","page_number":57},
  {"content":"\r\nپس آن حضرت بدستخط شريف خود به من نوشت :\r\nهمانا خداى تبارك و تعالى از دوستان ما عهد و پيمان گرفته كه در دوران حكومت باطل شكيبائى و صبر ورزند ، پس در برابر حكم پروردگارت شكيبا باش ، و در آن هنگامى كه آقاى خلق ( مجلسى ( ره ) گويد يعنى امام زمان عليه السّلام ) ظهور كند اينها خواهند گفت : « اى واى بر ما كيست كه ما را از خوابگاهمان برانگيخت ؟ اين است آنچه خداى رحمان وعده كرده بود و پيغمبران راست گفتند » ( سورهء يس آيه 51 ) . 347 - جميل بن دراج از امام صادق عليه السّلام روايت كند كه فرمود : اگر مردم ميدانستند چه فضيلتى در معرفت و شناسائى خدا است ( هيچ گاه ) چشم نميدوختند بدان چه خداوند بدشمنان خود داده است از شكوفائى زندگانى دنيا و نعمتهاى آن ، و دنياى آنها ( يعنى دشمنان خدا ) در نظر ايشان پستتر بود از آنچه را كه در زير پاى خود لگد كنند ، و بهره مند گردند به همان معرفت و شناسائى خداى عز و جل و شادكام باشند بدان همانند شادكامى كسى كه پيوسته در باغهاى بهشت با اولياء خدا بسر ميبرد .\r\nبراستى كه معرفت خداى عز و جل انس بخش از هر وحشتى و يار و همدم هر تنهائى ، و روشنائى هر تاريكى و نيروبخش هر ناتوانى و درمان هر دردى است .\r\nسپس فرمود : حقا پيش از شما مردمانى بودند كه كشته ميشدند و آنها را ميسوزاندند و با اره آنها را اره ميكردند و زمين با اين پهناورى كه دارد بر آنها تنگ ميشد و تمام اين احوال و اوضاع آنها را از عقيده اى كه داشتند بر نميگرداند ، و كسانى كه بر سر آنها اين بلاها را مىآورند نه بخاطر\r\n","description":"","footnote":"","page_name":" 58 ","page_number":58},
  {"content":"\r\nمطالبهء خونى يا آزارى بود كه از آنها ميكردند ، بلكه هيچ عيب و ايرادى بدانها نداشتند جز آنكه آنها بخداى نيرومند ستوده ايمان داشتند ، پس از پروردگار خويش درجات آنها را درخواست كنيد و بر ناگواريهاى روزگار خويش شكيبائى كنيد تا بسعى و كوشش آنها برسيد . 348 - از امام صادق عليه السّلام روايت كرده‌اند كه فرمود : خداى عز و جل آفريده اى كوچكتر از پشه نيافريده ، و جرجس كوچكتر از پشه است ، و آنچه را ما ولع ميناميم از جرجس هم كوچكتر است و چيزى نيست كه در بدن فيل باشد جز آنكه مانند آن در بدن همين حيوان وجود دارد ، و بلكه زياده از اعضاء فيل دو بال هم دارد ( كه فيل آن را ندارد ) . شرح - بگفتهء مرحوم مجلسى ( ره ) بعيد نيست اين حصر اضافى باشد چنانچه ظاهر آن است كه بايد آن را مخصوص بپرندگان دانست ، زيرا ما ميدانيم كه حيوانات كوچكتر از پشه هاى ريز هم بسيار است ، خصوصا امروزه كه جانوران ذره بينى بسيارى كشف شده كه وقتى ميليونها از آن حيوانات در يك جا جمع شوند حجم بدن يك پشهء ريز را تشكيل ميدهند .\r\n[ تفسير يك آيه 
  ]\r\n349 - ابو الربيع شامى گويد : از امام صادق عليه السّلام از گفتار خداى عز و جل پرسيدم ( كه فرمايد ) : « اى كسانى كه ايمان آورده‌ايد خدا را اجابت كنيد و پيغمبر را نيز اجابت كنيد زيرا شما را به چيزى كه زندگيتان ميدهد دعوت كند » ( سورهء انفال آيه 24 ) ، حضرت فرمود : اين آيه در بارهء ولايت على عليه السّلام نازل شده ، ( زيرا ولايت على عليه السّلام است كه مايهء زندگى جان و دل و خرد است ) .\r\nگويد : و از آن حضرت از گفتار خداى عز و جل پرسيدم : « و هيچ برگى نيفتد مگر آنكه آن را ( خدا ) بداند ، و نه دانه اى در تاريكيهاى زمين و نه تر و نه خشكى هست جز آنكه در نامهء بيانكننده\r\n","description":"","footnote":"","page_name":" 59 ","page_number":59},
  {"content":"\r\nهست . . . « ( سورهء انعام آيه 59 ) فرمود : مقصود از » برگ « ( جنين ) سقط ( شده ) است ، و مقصود از » دانه « فرزند است ، و » تاريكيهاى زمين « رحمها است ، و » تر « مردمان زنده است و » خشك « آنان كه جانشان گرفته شده ( و مرده‌اند ) . و همهء اينها در نزد امامى بيانكننده ( محفوظ ) است ( و آنها را ميداند ) .\r\nگويد : و از آن حضرت پرسيدم از اينكه خداى عز و جل فرمايد : « بگو در زمين گردش كنيد و بنگريد كه چگونه بوده است سرانجام كسانى كه پيش از شما بودند » ( سورهء روم آيه 42 ) فرمود :\r\nمقصود اين است كه در قرآن بنگريد و سرانجام كسانى را كه پيش از شما بودند و هم گزارشى را كه از وضع آنان بشماها داده است بدانيد .\r\nگويد : عرضكردم : پس گفتار خداى عز و جل ( چيست كه فرمايد ) : « و براستى شما بر آنها گذر ميكرديد هنگامى كه صبح ميكنيد و در شب آيا تعقل نميكنيد » ( سورهء صافات آيهء 137 ) فرمود :\r\nدر موقع خواندن قرآن به ( داستان ) آنها گذر ميكنيد ، و داستان آنها را كه خداى عز و جل براى شما بيان كرده ميخوانيد . توضيح - آيه 42 سورهء روم چنين است * ( قُلْ سِيرُوا فِي الأَرْضِ فَانْظُرُوا كَيْفَ كانَ عاقِبَةُ الَّذِينَ مِنْ قَبْلُ ) * و لفظ « قبلكم » در آن نيست ، و مجلسى ( ره ) گفته اين اختلاف يا براى آن است كه شايد در مصحف ائمه عليهم السّلام چنين بوده و يا نسخه نويسان اشتباه كرده‌اند ، و احتمال دومى ظاهرتر است .\r\n350 - مردى از اهل جبل از امام صادق عليه السّلام روايت كرده كه فرمود : بر تو باد به ( دوستان ) ديرينه ، و بپرهيز از ( دوستان ) تازه اى كه عهد و امانت و قول و پيمانى ندارند ، و از هر كس كه در نزد تو بيشتر مورد اعتماد است بر حذر باش زيرا كه مردم ( بطور عموم ) دشمن نعمتها هستند ( يعنى بدارندهء نعمت رشگ برند و بهر ترتيبى هست ميخواهند نعمت را از صاحب آن زائل كنند ، و از اين رو\r\n","description":"","footnote":"","page_name":" 60 ","page_number":60},
  {"content":"\r\nممكن است آن كس نيز كه اعتماد تو را بيش از ديگران جلب كرده است در همين فكر و نقشه باشد ) .\r\n\r\n[ قضيهء دفن زيد بن على ع 
  ]\r\n351 - سليمان بن خالد گويد : امام صادق عليه السّلام از من پرسيد و فرمود : چه چيز واداشت شما را كه زيد ( بن على ) را در آنجائى كه گذارديد بگذاريد ؟ عرضكردم : سه چيز سبب اين كار شد : يكى كمى افرادى كه با ما بجاى ماندند ، چون كه ما هشت نفر بوديم ، و ديگر آنكه ترسيديم صبح شود و كار ما آشكار شود ، و اما جهت سوم اين بود كه همان نقطه از زمين آرامگاه مقدر او بود ( و ما نمىتوانستيم بر خلاف تقدير كارى انجام دهيم ) فرمود : از آن نقطه كه او را دفن كرديد تا فرات چقدر فاصله بود گفتم : باندازهء پرتاب كردن يك سنگ ، فرمود : سبحان الله چرا آهن به بدن او نبستيد و در فرات بياندازيد ، با اينكه اين كار بهتر بود ؟ عرضكردم : قربانت گردم ، نه به خدا سوگند نتوانستيم چنين كارى بكنيم .\r\nفرمود : روزى كه شما بهمراه زيد خروج كرديد چگونه بوديد ؟ عرضكردم : مؤمن بوديم ، فرمود دشمن شما چگونه بود ؟ عرضكردم : كافر بودند ، فرمود : من در كتاب خداى عز و جل يافتم كه فرموده اى كسانى كه ايمان آورده‌ايد « چون به كسانى كه كفر ميورزند برخورد كرديد گردن بزنيد تا چون آنها را بسيار كشتيد بندهاى آنها را محكم ببنديد ( و آنها را باسارت گيريد ) و پس از آن يا بر آنها منت نهيد ( و آزادشان كنيد ) يا فديه گيريد تا اينكه جنگ بارهاى سنگين خود را فرو نهد » ( و حال صلح استوار گردد ) . ( سورهء محمد ( ص ) آيه 4 ) و شماها خود آغاز كرديد برها كردن كسانى كه اسير كرديد : سبحان الله ! شما يك ساعت هم نتوانستيد به عدالت رفتار كنيد .\r\n352 - ابو بصير از امام صادق عليه السّلام روايت كند كه فرمود : همانا خداى عز و جل پيغمبر شما\r\n","description":"","footnote":"","page_name":" 61 ","page_number":61},
  {"content":"\r\nرا معاف داشت از اينكه بكشد از دست امت خود آنچه را پيمبران ديگر از دست امتهاى خود كشيدند و آن را براى ما مقرر داشت . 353 - ضريس گويد : مردم در محضر امام باقر عليه السّلام ببحث پرداخته برخى گفتند : جنگكنندگان با على بدتر بودند از جنگكنندگان با رسول خدا ( ص ) و برخى گفتند : جنگكنندگان با رسول خدا ( ص ) بدتر بودند از جنگكنندگان با على ، امام باقر عليه السّلام سخن آنها را شنيده فرمود : چه ميگوئيد ؟\r\nعرضكردند : خدا كارت را اصلاح كند بحث ما در بارهء جنگكنندگان با رسول خدا ( ص ) و جنگكنندگان با على عليه السّلام است ، برخى از ما ميگوئيم : جنگكنندگان با على عليه السّلام بدتر بودند از جنگكنندگان با رسول خدا ( ص ) ، و برخى ميگوئيم : جنگكنندگان با رسول خدا ( ص ) بدتر بودند از جنگكنندگان با على عليه السّلام .\r\nامام باقر عليه السّلام فرمود : نه بلكه جنگكنندگان با على بدتر بودند از جنگكنندگان با رسول خدا ( ص ) ، من عرضكردم : قربانت ! آيا براستى جنگكنندگان با على عليه السّلام بدتر بودند از جنگكنندگان با رسول خدا ( ص ) ؟ فرمود : آرى ، و اكنون من جهت آن را براى تو ميگويم ، همانا جنگكنندگان با رسول خدا ( ص ) ( كسانى بودند كه ) اقرار باسلام نداشتند ، ولى جنگكنندگان با على عليه السّلام اقرار باسلام كردند و سپس آن را منكر شدند . 354 - ابو بصير از امام صادق عليه السّلام روايت كرده كه در گفتار خداى عز و جل ( كه در بارهء حضرت ايوب عليه السّلام فرمايد ) : « و كسانش را به دو داديم و نظيرشان را همراهشان . . . » من عرضكردم :\r\nچگونه مانند فرزندانش به دو داده شد ؟ فرمود : زنده كرد براى او از آن فرزندانش كه پيش از آن باجل\r\n","description":"","footnote":"","page_name":" 62 ","page_number":62},
  {"content":"\r\nخود مرده بودند باندازهء همان فرزندانى كه در آن روز به هلاكت رسيده بودند . 355 - ابو بصير از امام صادق عليه السّلام روايت كند كه در گفتار خداى عز و جل : « گويا چهره هاشان را پاره هائى از شب تار پوشانيده » ( سورهء يونس آيهء 27 ) فرمود : آيا نبينى كه چون شب شود درون خانهء تاريكتر از برون آن است ، و بدين ترتيب آنان نيز در سياهيشان افزوده گردد . شرح - مجلسى ( ره ) فرمايد : اين آيه در بيان حال گنهكاران و كافران در روز قيامت است ، و مقصود شدت سياهى روى آنان است كه خداوند بيان فرموده كه سياهى آنان چنان است كه گويا پاره هائى از شب تار چهره هاى ايشان را پوشانده ، و مقصود امام عليه السّلام آن است كه شب اگر چه مستلزم تاريكى و ظلمت است ولى با اين حال برخى از جاها است كه در شب تاريكتر از جاهاى ديگر است مانند درون خانه نسبت به برون آن و خداى تعالى سياهى صورت آنان را تشبيه فرموده بدان جائى كه پاره هائى از تاريكى شب تار آن را پوشانده باشد .\r\n356 - حارث بن مغيرة گويد : شنيدم كه عبد الملك بن اعين از امام صادق عليه السّلام مسأله مىپرسيد و سؤالات خود را ادامه داد تا جايى كه گفت : با اين وضع پس همهء مردم هلاك شدند ؟ فرمود : آرى به خدا همهء مردم هلاك شدند ، من عرضكردم : هر كه در مشرق بود و هر كه در مغرب بود ؟ فرمود : براستى كه شهرها از روى گمراهى فتح شد ، آرى به خدا هلاك شدند جز سه تن . شرح - مقصود از سه تن همانها هستند كه امام باقر عليه السّلام در حديث 341 فرمود كه عبارت از سلمان و ابو ذر و مقداد بوده .\r\n\r\n[ كمال حقيقت ايمان 
  ]\r\n357 - ابان بن تغلب و جمعى ديگر گويند : در محضر امام صادق عليه السّلام نشسته بوديم حضرت فرمود : هيچ بنده اى شايستهء حقيقت ايمان نگردد تا زمانى كه مرگ در نزد او محبوبتر از زندگى باشد و بيمارى در پيش او محبوبتر از تندرستى و ندارى در بر او محبوبتر از دارائى باشد آيا شماها اين چنين\r\n","description":"","footnote":"","page_name":" 63 ","page_number":63},
  {"content":"\r\nهستيد ؟ گفتند : نه به خدا قسم قربانت گرديم و همگى شرمنده و سر به زير شدند و يكسره نوميدى اعماق دلهاشان را فرا گرفت ، امام عليه السّلام كه شرمندگى و نوميدى آنها را مشاهده كرد بدانها فرمود : آيا دوست دارد يكى از شماها كه هر چه خواهد در اين جهان عمر كند و پس از آن بر غير از اين عقيده ( شيعه گرى ) بميرد يا اينكه ( پيش از آنكه آن عمر طولانى را بكند ) هم اكنون بر اين عقيده ( و ايمان ) بميرد ؟ گفتند : بلكه هر يك از ما ( دوست دارد ) هم اكنون بر اين عقيده كه دارد بميرد ( و آن عمر طولانى را بدون افتخار داشتن اين عقيده نكند ) فرمود : پس معلوم شد كه مرگ نزد شما محبوبتر از زندگى است .\r\nسپس فرمود : آيا دوست دارد يكى از شماها كه زنده بماند آنچه خواهد و هيچ يك از اين بيماريها و دردها به او نرسد يا اينكه بدون داشتن اين عقيده بميرد ؟ گفتند : نه اى فرزند رسول خدا ، فرمود : و بدين ترتيب هم معلوم شد بيمارى در نزد شما محبوبتر از تندرستى است .\r\nسپس فرمود : آيا دوست دارد يكى از شماها كه تمام ( دارائى اين جهان و ) آنچه خورشيد بر آن ميتابد از آن او باشد ولى بر غير اين مذهب و عقيده باشد ؟ همه گفتند : نه ، اى فرزند رسول خدا ( ص ) فرمود : و بدين ترتيب نيز معلوم شد كه ندارى در نزد شما محبوبتر از دارائى است .\r\n358 - حماد لحام از امام صادق ( ع ) روايت كند كه پدرش به آن حضرت فرمود : اى پسر جان براستى اگر تو در كردار با من مخالفت داشته باشى در فرداى قيامت با من هم منزل نخواهى بود ، سپس فرمود : خداى عز و جل نخواسته است كه مردمى سرپرستى مردم ديگرى را به عهده گيرند و آنان كه در زير سرپرستى آنها قرار دارند در كردار با سرپرستان خود مخالفت كنند و با اين حال در روز قيامت هم منزل آنان باشند ، نه بخداى كعبه سوگند هرگز !\r\n","description":"","footnote":"","page_name":" 64 ","page_number":64},
  {"content":"\r\n359 - ابو حمزة گويد : شنيدم از امام باقر ( ع ) كه ميفرمود : هيچ يك از افراد اين امت نيست كه ديندار بدين ابراهيم ( ع ) باشد جز ما و شيعيانمان ، و هدايت نشد هر كس كه از اين امت هدايت شد جز بوسيلهء ما خاندان ، و گمراه نشد هر آن كس كه گمراه شد جز بواسطهء مخالفت با ما . 360 - على بن عطية گويد : در محضر امام صادق ( ع ) بودم مردى از آن حضرت پرسيد : اگر از مردى بواسطهء خشم و غضب كارى سر زند آيا خداوند او را بدان كار مؤاخذه مىكند ؟ حضرت فرمود :\r\nخداوند كريمتر از آن است كه بندهء خود را در بن بست قرار دهد ( و او را بدان حال مؤاخذه كند ) .\r\nو در برخى از نسخه ها حديث را از امام كاظم ( ع ) روايت كرده‌اند كه ( بجاى اين جمله فرمود از اينكه ) بنده اش را به پريشانى و بيچارگى دچار كند .\r\n\r\n[ زندگى و مرگ رسول خدا ص براى امت خير بود 
  ]\r\n361 - محمد بن ابى حمزة و ديگران از امام صادق عليه السّلام روايت كنند كه رسول خدا ( ص ) فرمود :\r\nبراستى شما را در زندگى من خير و بركت است و در مردنم نيز خير است ، عرضكردند : اى رسول خدا اما خير و بركت در زندگيت را دانستيم ولى در مردنت چگونه براى ما خير است ؟ فرمود : در زندگيم كه خداى عز و جل فرموده : « و خداوند چنان نيست كه تا تو در ميان ايشان هستى آنها را عذاب كند » ( سورهء انفال آيهء 33 ) و اما در مردنم چنان است كه اعمال شما را بر من عرضه كنند و من براى شما درخواست آمرزش كنم .\r\n362 - هشام بن سالم گويد : امام صادق عليه السّلام فرمود : براستى بعضى از كسانى كه خود را به شيعه مىچسبانند تا بدان جا دروغ گويند كه شيطان بدروغ ايشان نيازمند باشد ( يعنى شيطان از وجود آن مدعيان\r\n","description":"","footnote":"","page_name":" 65 ","page_number":65},
  {"content":"\r\nدروغگو بنفع خود استفاده كند ) . 363 - ابو حمزة گويد : نخستين بارى كه من على بن الحسين عليهما السّلام را شناختم روزى بود كه ديدم مردى از باب الفيل ( مسجد كوفه ) وارد شد و چهار ركعت نماز خواند ، من بدنبال آن مرد رفتم تا به بئر الزكاة كه نزديك خانهء صالح بن على بود رسيد در آنجا دو شتر زانو بسته ديدم و غلام سياهى با آنها بود ، از آن غلام پرسيدم : اين مرد كيست ؟ گفت : على بن الحسين است ، پس من بدان حضرت نزديك شده بر او سلام كردم و به دو عرضكردم : چه سبب شد كه به اين بلاد بيائى ؟ بلادى كه پدر و جدت را در آن كشتند ؟ فرمود : به زيارت پدرم آمدم و در اين مسجد هم نماز خواندم و هم اكنون رو بسوى مدينه دارم - درود خدا بر او باد - . 364 - برخى از اصحاب امام صادق عليه السّلام گويد : از آن حضرت پرسيدم از گفتار خداى عز و جل : « و هر كه بستم كشته شود براى ولى او تسلطى داده‌ايم اما در كشتن زياده روى نكند » ( سورهء اسراء آيه 33 ) فرمود : در بارهء حسين ( ع ) نازل گشته و اگر مردم روى زمين بخاطر او كشته شوند اسراف نشده . 365 - عبد الصمد بن بشير از امام صادق ( ع ) روايت كرده كه فرمود : همانا آن ماهى كه زمين را بر خود حمل مىكند با خود گفت : كه من كسى هستم كه همهء زمين را به نيروى خود بردارم ، پس خداى تعالى يك ماهى بنزدش فرستاد كه كوچكتر از يك وجب و بزرگتر از سر انگشت بود ، پس آن ماهى كوچك بدرون بينى او رفت و او غش كرد ، و چهل روز بدان حال ماند ، سپس خداى عز و جل\r\n","description":"","footnote":"","page_name":" 66 ","page_number":66},
  {"content":"\r\nبه دو مهر ورزيده و رحمش كرد و آن ماهى از بينيش بيرون رفت ، و هر گاه خداى عز و جل بخواهد جايى زلزله رخ دهد آن ماهى كوچك را بسوى آن ماهى بزرگ فرستد و بمحض اينكه او را ببيند بر خود بلرزد و از اين جهت زمين بلرزد .\r\n\r\n[ زمين لرزه 
  ]\r\n366 - تميم بن حاتم گويد : ما در خدمت امير مؤمنان عليه السّلام بوديم پس زمين بر خود لرزيد حضرت با دست خويش بدان اشاره فرموده گفت : آرام باش تو را چه شده ؟ آنگاه رو بما كرده فرمود بدانيد كه اگر اين لرزش همان لرزشى بود كه خداى عز و جل فرموده پاسخم را ميداد ولى اين لرزش آن نيست . شرح - اين حديث اشاره است به آنچه در تفسير سورهء زلزال وارد شده كه « آن هنگامى كه زمين بلرزد . . . و انسان گويد : چيست او را ، در آن روز زمين اخبار خويش بگويد . . . » امام ( ع ) چنانچه در علل الشرائع و تفسير على بن ابراهيم است در تفسير آن فرمود آن انسانى كه با زمين سخن كند على بن ابى طالب است ، و زمين در پاسخ آن حضرت با او سخن گويد ، و در اينجا مقصود امير مؤمنان عليه السّلام اين است كه اين لرزش روز رستاخيز نيست و گر نه وقتى به او ميگفتم : تو را چه شده او پاسخم را ميداد .\r\n367 - ابو شبل گويد : امام صادق عليه السّلام فرمود : هر كه شما را بخاطر مذهب و عقيده اى كه شما داريد دوست بدارد ببهشت ميرود اگر چه آنچه را شما ميگوئيد نگويد . شرح - مجلسى ( ره ) دو وجه در معناى اين حديث فرموده : يكى آنكه مقصود مستضعفين از غير شيعه باشند ، و ديگر آنكه مقصود مستضعفين و عوام از شيعه باشند و معناى اينكه : « اگر چه آنچه را شما ميگوئيد نگويد » يعنى اگر چه نتوانند براى حقانيت مذهب خود مانند شما استدلال كند .\r\n368 - سلام بن مستنير از امام باقر ( ع ) روايت كند كه فرمود : هنگامى كه داستان ( جنگ ) امير\r\n","description":"","footnote":"","page_name":" 67 ","page_number":67},
  {"content":"\r\nمؤمنان ( ع ) و طلحة و زبير و عايشه در بصره بپايان رسيد آن حضرت بمنبر رفته حمد و ثناى الهى را بجاى آورد و برسول خدا ( ص ) درود فرستاده سپس فرمود :\r\nاى مردم همانا دنيا شيرين و سر سبز نمايد ، و مردم را بشهوات بفريبد ، و خوشيهاى زودگذر خود را براى ايشان آرايش دهد ، و سوگند به خدا كه دنيا آرزومند خويش را گول زند ، و با اميدوار بدان خلف وعده كند ، و به زودى پشيمانى و افسوس ببار آورد براى مردمانى كه بدان رو آوردند و در بدست آوردن آن با هم رقابت كردند و بر اهل دين و فضيلت از روى ستم و كينه جوئى و طغيان و گردن كشى و تكبر ، حسد ورزيده و ستم كردند .\r\nو به خدا قسم براستى كه هيچ گاه مردمى در خرمى نعمتهاى خدا در زندگى دنيا عمر خويش بسر نبردند و نه در پرهيزگارى پيوسته اى كه در انجام طاعت خدا و شكر نعمتهاى او باشد و خداوند آن نعمت را از ايشان گرفته باشد جز پس از اينكه خودشان آن را دگرگون كرده‌اند و از اطاعت حق بگشتند و گناهان تازه پديد آوردند ، و خودداريشان ( از گناه ) كم شده و نگران خداى عز و جل نبوده و در انجام سپاس نعمت خدا سهل انگارى كرده‌اند ، زيرا خداى عز و جل در آيهء محكم كتاب خود فرمايد : « براستى كه خداوند نعمتى را كه نزد گروهى است تغيير ندهد تا آنچه را در خودشان هست تغيير دهند ، و چون خدا براى گروهى بدى خواهد جلوگيرى ندارد ، و آنها را جز خدا دوستدارى نيست » ( سورهء رعد آيه 11 ) و اگر چنانچه نافرمانها و گنهكاران در آن وقتى كه از زوال نعمت خدا و رسيدن انتقامش و دگرگون شدن عافيتش بر حذر ميشدند به اين مطلب يقين پيدا ميكردند كه اينها از طرف خدا است و بواسطهء اعمال خود آنها است ، و در آن حال دست ميكشيدند و توبه ميكردند و از روى راستى و صدق و صفا و اعتراف بگناه خويش بدرگاه خداى جل ذكره پناه ميبردند ، خداوند از همهء گناهانشان چشم پوشى ميكرد ، و از\r\n","description":"","footnote":"","page_name":" 68 ","page_number":68},
  {"content":"\r\nهر لغزشى كه از آنها سر زده بود در ميگذشت و هر نعمتى كه به آنها اكرام كرده بود بدانها بازمىگرداند و هر نوع صلاح كارشان و همچنين هر نعمتى را كه از ايشان گرفته بود و بر ايشان تباه ساخته بود بر ايشان باز ميگرداند .\r\nپس اى مردم از خدا آنچنان كه بايد بترسيد ، و ترس خدا را شعار خود سازيد ( شعار بجامهء گويند كه در زير لباسها بر تن كنند ) و يقين خود را پاك كنيد ، و از كار زشتى كه شيطان شما را بدان واداشت توبه كنيد يعنى از جنگ با ولى امر و دانشمند پس از رسول خدا ( ص ) و از همكارى با يك ديگر در پراكنده كردن جمع مسلمانان و از هم پاشيدن كار و تباه ساختن صلاح ميان مردم ، ( از اين اعمال زشت توبه كنيد ) همانا خداى عز و جل توبه را بپذيرد و از بديها درگذرد و ميداند آنچه را انجام دهيد .\r\n\r\n[ كيفيت خلقت برخى از ستارگان 
  ]\r\n369 - ابو عبد الله مدائنى از امام صادق عليه السّلام روايت كند كه آن حضرت فرمود : همانا خداى عز و جل در هفتمين چرخ ستاره اى آفريده و آن را از آب سرد خلق فرموده ، و ساير ستارگان روان از آب گرم است ، و آن ستارهء پيمبران و اوصياء است ، و همان ستارهء امير مؤمنان عليه السّلام است كه دستور دهد به دل كندن از دنيا و زهد در آن ، و دستور دهد به بستر ساختن خاك و بالش قرار دادن خشت و جامهء زبر و خوردن خوراك درشت ، و خداى تعالى ستاره اى كه از آن بوى نزديكتر باشد نيافريده است . شرح - مرحوم فيض ( ره ) گويد : امام صادق ( ع ) در اين حديث اشاره بستارهء زحل كرده است و اين مطلب موافق با عقيدهء منجمان است كه زحل را ستارهء نحسى ميدانند زيرا منظور آنها از نحوست و غير نحوست چيزهائى است كه مربوط به اين جهان فانى است ، و دنيا و آخرت با هم جمع نشوند . سپس حديثى از كتاب فرج المهموم نقل مىكند كه امام صادق ( ع ) از مردى از اهل يمن پرسيد شما در بارهء ستارهء\r\n","description":"","footnote":"","page_name":" 69 ","page_number":69},
  {"content":"\r\nزحل چه عقيده داريد ؟ آن مرد گفت : ستارهء نحسى است ، حضرت فرمود : چنين سخنى مگو زيرا زحل ستارهء امير مؤمنان عليه السّلام و ستاره اوصياء است . . . تا به آخر .\r\n370 - ياسر خادم گويد : به امام هشتم حضرت رضا ( ع ) عرضكردم : من در خواب ديدم قفسى را كه گويا هفده شيشه در آن بود و بناگاه آن قفس افتاد و شيشه ها بشكست ، حضرت فرمود : اگر خواب تو درست باشد مردى از خاندان من خروج كند كه هفده روز بيش سلطنت نكند و سپس بميرد ، پس محمد بن ابراهيم بهمراهى ابى السرايا در كوفه خروج كرد و هفده روز بيش عمر نكرد و سپس بمرد . شرح - داستان خروج ابو السرايا در كوفه و بيعت مردم با محمد بن ابراهيم و پس از او با على بن عبد الله بن حسين را مرحوم محدث قمى در كتاب تتمة المنتهى بتفصيل نقل كرده است هر كه خواهد بصفحات 192 - 200 از كتاب مزبور مراجعه كند .\r\n371 - محمد بن سنان گويد : در زمان خلافت هارون به امام رضا ( ع ) عرضكردم : همانا شما خود را به اين امر ( امامت شيعيان ) مشهور كرده اى و بجاى پدرت نشسته اى در صورتى كه از شمشير هارون خون ميچكد ( و اگر بداند كه شما پس از پدرت امام شيعيان هستى تو را خواهد كشت ) ؟ فرمود : آنچه مرا بر اين كار دلير ساخته و جرأت داده است گفتار رسول خدا ( ص ) است كه فرمود : اگر ابو جهل موئى از سر من كم كرد پس گواه باشيد كه من پيغمبر نيستم ، و من نيز بشما ميگويم : اگر هارون موئى از سر من كم كرد گواه باشيد كه من امام نيستم .\r\n\r\n[ احتجاج امام صادق - ع - بر عمريها 
  ]\r\n372 - سماعة گويد : مردى از اولاد عمر بن خطاب متعرض كنيزى از يكى از فرزندان عقيل شد كنيزك بآقاى خود ( آن مرد عقيلى ) شكايت او را برد و گفت : اين مرد عمرى مرا مىآزارد ، مرد عقيلى به او گفت : به او وعدهء وصل بده و او را براهرو خانه درآور ، كنيزك چنان كرد و چون مرد عمرى بدهليز خانه درآمد مرد عقيلى به او حمله برد و او را كشت و جنازه اش را سر راه انداخت ، كسانى كه از نژاد ابو بكر و عمر و عثمان\r\n","description":"","footnote":"","page_name":" 70 ","page_number":70},
  {"content":"\r\nبودند همگى اجتماع كرده گفتند : رفيق ما را همتائى نبوده و ما جز جعفر بن محمد كسى را بجاى او نكشيم و جز او كسى رفيق ما را نكشته است ، و امام صادق ( ع ) در آن وقت به طرف محلهء قباء رفته بود ، من بديدار آن حضرت رفته و تصميم آن گروه را به اطلاع او رساندم ، حضرت فرمود : آنها را واگذار ، همين كه آن حضرت بازگشت و آن گروه او را ديدار كردند بسويش هجوم برده گفتند : اين رفيق ما را هيچ كس جز تو نكشته ، و ما أحدى را جز تو بجاى او نخواهيم كشت ؟\r\nفرمود : گروهى را از ميان خود انتخاب كنيد كه با من سخن گويند ، پس جمعى از آنها جدا شده حضرت دست آنها را گرفت و آنها را به مسجد ( پيغمبر ( ص ) درآورد ، پس ( طولى نكشيد كه ) آنها بيرون آمدند و ميگفتند : ابو عبد الله جعفر بن محمد بزرگ ما است ، و معاذ الله كه كسى مانند او چنين كارى بكند و نه بچنين كارى دستور ميدهد ، برگرديد .\r\nسماعة گويد : من بهمراه آن حضرت رفتم و به دو عرضكردم : قربانت چه زود خشم آنها مبدل بخشنودى شد ؟ فرمود : آرى من آنها را خواندم و گفتم : خاموش باشيد و گر نه آن صحيفه ( و نامه ) را بيرون مىآورم ، من عرضكردم : قربانت مگر آن صحيفه چيست ؟ فرمود : مادر خطاب كنيز زبير بن عبد المطلب بود ، پس نفيل ( مردى از اهل طائف ) بر او دست يافت و او را آبستن كرد ، زبير بدنبال او فرستاد و او بطائف گريخت ، زبير بدنبال او بطائف رفت ، قبيلهء ثقيف ( كه در طائف ساكن بودند ) زبير را بديدند و به دو گفتند : اى ابا عبد الله اينجا چه ميكنى ؟ گفت : نفيل شما كنيزك مرا فريفته و به دو دست يافته ، نفيل كه از جريان مطلع شد بشام گريخت ، زبير نيز در يك سفر تجارتى بشام رفت ، و در سر راه خود بپادشاه دومة ( قلعه اى بوده در ما بين مدينه و شام ) درآمد ، پادشاه به دو گفت : اى ابا عبد الله من از تو خواهشى دارم ، زبير گفت : خواهشت چيست ؟ گفت : تو فرزند يكى از فاميل خود را گرفته اى و من ميل دارم آن را به او برگردانى ( چنين برميآيد كه نفيل بپادشاه دومة شكايت كرده بوده كه زبير فرزند\r\n","description":"","footnote":"","page_name":" 71 ","page_number":71},
  {"content":"\r\nمرا - كه مقصود خطاب بوده - پيش خود نگهداشته و از او خواسته است كه او را از زبير باز پس گيرد ) . زبير گفت : بايد آن شخص ( كه به تو شكايت كرده ) نزد من حاضر شود تا من او را بشناسم ، چون فردا شد زبير بنزد پادشاه دومة آمد ، و چون چشم پادشاه به او افتاد خنديد ، زبير گفت : اى پادشاه چرا ميخندى ؟\r\nگفت : من گمان ندارم اين مرد را ( كه از تو شكايت كرده ) مادر عرب زائيده باشد چون بمحض اينكه چشمش به تو افتاد نتوانست خود را نگهدارد و شروع كرد بضرطه دادن .\r\nزبير گفت : پادشاها همين كه من به مكه رفتم خواهش تو را انجام مىدهم ، و چون زبير به مكه بازگشت نفيل تمام عشاير قريش را وادار كرد تا بنزد زبير رفتند و از او خواستند تا پسرش خطاب را به او بازگرداند ولى زبير نپذيرفت ، تا اينكه بعبد المطلب پناهنده شد و او را واسطه كرد ، عبد المطلب گفت : ميان من و زبير ارتباطى نيست ( و من با او متاركه كرده‌ام ) مگر نميدانيد كه او در بارهء پسر فلان ( يعنى عباس كه داستانش در آخر حديث بيايد ) چه كرد ؟ ولى شما خودتان بنزد او برويد .\r\nآنها مجددا بنزد زبير رفتند و با او در اين باره سخن گفتند ، زبير بديشان گفت : همانا شيطان را در ميان مردم دولت و حكومتى است ، و زادهء اين مرد زادهء شيطان است و من در امان نيستم كه روزى بر سر ما رياست كند ، حال كه چنين است او را از در مسجد ( الحرام ) نزد من بياوريد تا من آهنى را براى او داغ كنم و در چهره اش خطوطى بعنوان نشانه بكشم و نامه اى هم براى او و پسرش بنويسم كه ( اولا ) در هيچ مجلسى بالادست ما ننشيند ( و ديگر آنكه ) بر فرزندان ما امارت و فرماندهى نكند ، و ( سوم آنكه ) در هيچ مالى از ارث و غيره خود را سهيم و شريك ما نداند .\r\nحضرت فرمود : آنان قبول كردند و زبير اين كار را كرد ، و در چهره اش با آهن داغ خط كشيد و نامه را هم نوشت و آن نامه هم اكنون در نزد ما است و من بايشان گفتم : اگر دست كشيديد ( كه هيچ ) و گر نه آن نامه را بيرون آورم و در نتيجه رسوا گرديد ، اين بود كه دست كشيدند .\r\n","description":"","footnote":"","page_name":" 72 ","page_number":72},
  {"content":"\r\n\r\n[ در احتجاج امام صادق - ع - بر بنى عباس 
  ]\r\nو يكى از آزادشده هاى رسول خدا ( ص ) از دنيا رفت و وارثى نداشت ، پس فرزندان عباس به امام صادق عليه السّلام در بارهء ارث او ستيزه كردند ، و اين جريان در سالى بود كه هشام بن عبد الملك به حج رفته بود ، پس هشام بن عبد الملك براى رفع ستيزه جلسه اى برياست خودش تشكيل داد ، در آن جلسه داود بن على ( عموى منصور دوانيقى كه بعدها نيز والى مدينه شد ) گفت : ارث اين شخص از ما است ، و امام صادق عليه السّلام فرمود : بلكه ارث او بما ميرسد ، داود بن على ( براى آنكه هشام را بر عليه امام صادق تحريك كند ) گفت :\r\nهمانا پدرت ( على عليه السّلام ) كسى بود كه با معاويه جنگيد ! حضرت فرمود : اگر پدر من با معاويه جنگ كرد همانا بهرهء پدر تو ( عبد الله بن عباس ) در آن جنگ از همه بيشتر بود ، و سپس خيانتكارانه گريخت ( اشاره است بخيانتى كه عبد الله بن عباس در زمان امارت او بر بصره در بيت المال كرد و چنانچه كشى روايت كرده هزار هزار درهم پول را از بيت المال برداشته و به مكه فرار كرد ) .\r\nآنگاه امام صادق عليه السّلام به او فرمود : فردا كه شد طوقى ( از ننگ و عار ) همانند طوق كبوتر بگردنت خواهم نهاد . داود بن على گفت : سخن تو بر من بىارزشتر است از پشكل شترى كه در وادى ازرق افتاده باشد . حضرت به او فرمود : همانا وادى ازرق آن وادى است كه براى تو و پدرت در آن حقى نيست .\r\n( مجلسى ( ره ) گويد : يعنى اگر در آن وادى نيز حقى داشتيد پشكل شتر آنجا را ادعا ميكردى و وانميگذاشتى ، و ممكن است نام جايى بوده كه مورد نزاع امام عليه السّلام و آنها بوده و حضرت با اين بيان پاسخ سخن سفيهانه او را داده است ) .\r\nهشام گفت : چون فردا شد دوباره اين جلسه را تشكيل ميدهيم .\r\nروز ديگر كه شد امام صادق عليه السّلام از خانه بيرون آمد و بهمراه خود نامهء آورد كه در كرباسى قرار داشت ، و هشام كه در جاى خود قرار گرفت امام صادق عليه السّلام آن نامه را جلوى او گذارد .\r\nهشام كه نامه را خواند گفت : جندل خزاعى و عكاشه ضميرى را - كه هر دو از پيران سالخورده و زمان جاهليت را درك كرده بودند - پيش من حاضر كنيد ، چون آن دو آمدند آن نامه را پيش آنها انداخته گفت : اين خطها را مىشناسيد ؟ گفتند : آرى ، اين خط عباس بن اميه است ، و اين خط ديگر از فلان كس\r\n","description":"","footnote":"","page_name":" 73 ","page_number":73},
  {"content":"\r\nو اين يك از فلانى از قريش است ، و اين خط حرب بن امية ( جد معاويه ) است .\r\nهشام گفت : اى ابا عبد الله مينگرم كه خط اجداد من پيش شما است ؟\r\nفرمود : آرى ، هشام گفت : من حكم ميكنم كه ميراث اين مرد از آن تو است حضرت صادق عليه السّلام از مجلس خارج شد و ( اين شعر را ) ميخواند ( كه ترجمه اش اين است ) اگر عقرب بسوى ما بازگردد ما هم بازگرديم ، و نعلين براى كوبيدنش حاضر است ( راوى گويد : ) من بدان حضرت عرضكردم : قربانت گردم اين نامه چه بود ؟\r\nفرمود : نثيله كنيز مادر زبير و ابو طالب و عبد الله بود ، پس عبد المطلب او را از مادر زبير ( با رضايت او ) گرفت و با او همبستر شد و فلانى ( يعنى عباس ) از او به دنيا آمد ، زبير گفت : اين كنيزك را ما از مادر خود به ارث مىبريم و پسرش هم بندهء ما است ، پس عبد المطلب قبائل قريش را نزد او ( براى بازگرداندن عباس ) واسطه كرد و زبير پذيرفت با اين شرط كه گفت :\r\nنبايد اين پسرت در مجلس بالادست ما بنشيند ، و در هيچ مالى خود را سهيم و شريك ما نداند ، و بر اين جريان نامهء نوشت و گواهانى گرفت و اين همان نامه است . توضيح - احمد بن هلال كه در سند اين حديث قرار دارد از كسانى است كه متهم است به وضع احاديث ، و گذشته از اين در خود حديث هم قرائنى هست كه صدور آن از امام عليه السّلام خيلى بعيد به نظر ميرسد و موجب وهن حديث گشته و شبههء وضع آن را تقويت مىكند و گذشته با تواريخ معتبرى هم كه در دست است وفق نميدهد ، و چنين به نظر ميرسد كه منظور واضع آن قدح در نسب بنى عباس بوده و الله اعلم .\r\n373 - عنبسة بن بجاد از امام صادق عليه السّلام در گفتار خداى عز و جل : « و اما اگر از سمت راستيها باشد پس سلام بر تو از سمت راستيها » ( سورهء واقعه آيه 90 - 91 ) فرمود : رسول خدا ( ص ) بعلى عليه السّلام فرمود : آنها شيعيان تواند و فرزندان تو از ايشان بسلامت هستند ( يعنى ) از اينكه آنان را بكشند .\r\n","description":"","footnote":"","page_name":" 74 ","page_number":74},
  {"content":"\r\n374 - حسين بن مصعب از امام صادق عليه السّلام روايت كند كه فرمود : امير مؤمنان عليه السّلام فرمود :\r\nمن از مردم براى رسول خدا ( ص ) در سختى و آسانى و رغبت و اكراه بيعت ميگرفتم تا اينكه گروه اسلام زياد گشته و انبوه شد .\r\nفرمود : و نيز از آنها بيعت ميگرفتم كه محمد ( ص ) و فرزندان او را حفظ كنند هم چنان كه خود و فرزندانشان را حفظ ميكنند ، و اين عهد را برايشان گرفتم ، پس نجات يافتگان نجات يافتند و هالكان هلاك گشتند .\r\n\r\n[ وادى برهوت و بلهوت 
  ]\r\n375 - از امام صادق عليه السّلام روايت كرده‌اند كه فرمود : در پشت يمن يك درّه اى است كه آن را برهوت مينامند ، و از آن درّه نگذرد جز مارهاى سياه و جغد از پرنده ها ، در آن دره چاهى است كه بدان « بلهوت » گويند ، و ارواح مشركين را در هر صبح و شام بدان جا برند ، و از آب صديد ( چرك زخم ) بدانها بنوشانند ، پشت اين درّه مردمى هستند كه آنها را « ذريح » مينامند .\r\nو هنگامى كه خداوند محمد ( ص ) را به پيامبرى برانگيخت گوساله اى در ميان ايشان فرياد زد و دم خود را به زمين كوبيده و بآواز فصيح گفت : اى آل ذريح مردى در تهامة آمده و مردم را بشهادت دادن بيگانگى خدا دعوت مىكند . مردم گفتند : براى كارى مهم خداوند اين گوساله را بسخن آورده است ! پس براى بار دوم آن گوساله در ميان آنها اين ندا را كرد ، آنها تصميم گرفتند يك كشتى بسازند ، و اين تصميم را عملى كردند هفت نفر از آنها در آن كشتى سوار شدند و آنچه خداوند در دل آنها انداخت آذوقه\r\n","description":"","footnote":"","page_name":" 75 ","page_number":75},
  {"content":"\r\nدر آن بار كردند آنگاه بادبان كشتى را بلند كرده در دريا روان كردند ، كشتى هم چنان بيامد تا آنها را در جدّه فرود آورد ، آنها بنزد پيغمبر ( ص ) آمدند ، و رسول خدا ( ص ) بدانها فرمود : شما همان اهل ذريح هستيد كه گوساله در ميان شما فرياد زد ؟ گفتند : آرى ، سپس بدان حضرت گفتند : اى رسول خدا دين و كتاب را بما عرضه كن ، حضرت دين و كتاب و سنن و فرائض و احكام را همانطور كه از نزد خداى عز و جل آمده بود بر آنها عرضه كرد و مردى از بنى هاشم را بر آنها امير ساخت و بهمراه آنها فرستاد و تا بدين ساعت در ميان ايشان اختلافى رخ نداده .\r\n376 - حديد از امام صادق عليه السّلام روايت كرده كه فرمود : هنگامى كه رسول خدا ( ص ) بمعراج رفت روز بعد نشست و جريان معراج را براى مردم باز گفت ، آنها به دو گفتند : بيت المقدس را براى ما توصيف كن ، حضرت شروع كرد بتوصيف آن و چون شب بدان جا رفته بود وصف آن بر او مشتبه شد ، پس جبرئيل بنزد آن حضرت آمده عرضكرد : بدين سو بنگر ، حضرت بدان سو ( كه جبرئيل گفته بود ) نظر كرده و بيت المقدس در نظرش ظاهر گشت و هم چنان بدان نگاه ميكرد و براى مردم توصيف مينمود ، سپس مشخصات كاروان آنها را كه در راه شام ديده بود براى ايشان توصيف كرد آنگاه فرمود : اين كاروان فلان قبيله است كه هنگام برآمدن آفتاب در رسد و جلوى آنها شترى خاكسترى - يا قرمزى - است ، قريش ( كه اين سخن را شنيدند ) سوارى را فرستادند ، تا آن كاروان را برگرداند ولى همان هنگام برآمدن آفتاب كاروان در رسيد ، قرطة بن عبد عمرو گفت : افسوس كه من براى تو جوانى نيرومند نيستم ، توئى كه پندارى دو شب به بيت المقدس رفته و همان شب بازگشتى . شرح : مجلسى ( ره ) گويد : محتمل است آن ملعون اين سخن را از روى مسخره گفته باشد ، و مقصودش اين باشد كه اى كاش من جوانى نيرومند بودم تا يارى تو را كه خيال ميكنى در يك شب به بيت المقدس\r\n","description":"","footnote":"","page_name":" 76 ","page_number":76},
  {"content":"\r\nرفته و بازگشته اى ميكردم ، و محتمل است مقصودش اين باشد كه افسوس كه پير و ناتوان شدم و نميتوانم با شنيدن اين سخن به تو زيانى برسانم .\r\n\r\n[ خروج رسول خدا ( ص ) از غار ثور 
  ]\r\n377 - امام صادق عليه السّلام فرمود : شنيدم از پدرم امام باقر عليه السّلام كه فرمود : رسول خدا ( ص ) در غار ثور رو بابى بكر كرده فرمود : آرام باش كه براستى خدا با ماست ، ولى او كه لرزه اندامش را گرفته بود آرام نميشد ، رسول خدا ( ص ) كه حال او را ديد به دو فرمود : ميخواهى من اصحاب خود را از انصار مدينه همانطور كه در مجالس خود نشسته و با هم سخن ميگويند به تو نشان دهم ، و همچنين جعفر و همراهان او را كه در دريا شناورى ميكنند به تو نشان دهم ؟ ابو بكر گفت : آرى ، رسول خدا ( ص ) دستش را بچهره او كشيد ، ابو بكر نگاه كرد انصار را كه نشسته بودند و با هم سخن ميكردند مشاهده كرد و همچنين جعفر و همراهانش را كه در دريا شنا ميكردند بديد ، پس در همان ساعت بدل گرفت كه آن حضرت جادوگر است . 378 - معاوية بن عمار از امام صادق عليه السّلام روايت كند كه فرمود : هنگامى كه رسول خدا ( ص ) از غار بيرون رفت و متوجه مدينه شد ، قريش جايزه اى كه صد شتر بود معين كرده بودند براى كسى كه آن حضرت را دستگير كند ، سراقة بن مالك بن جعشم يكى از كسانى بود كه در جستجوى رسول خدا ( ص ) رفته بود تا آن حضرت را بيابد و دستگير سازد ، و او بدان حضرت رسيد ، رسول خدا ( ص ) كه او را ديد ( دست بدعا برداشته ) گفت : بار خدايا بهر نحو كه خواهى شر سراقة را از من دور كن ، ( در اثر اين دعا ) چهار دست و پاى اسب سراقة در زمين فرو رفت ، سراقة پاى خويش از ركاب بيرون كرده به طرف رسول خدا ( ص ) دويد و گفت : اى محمد من به خوبى ميدانم كه از دعاى تو دست و پاى اسب من به زمين فرو رفت پس از خدا بخواه تا اسب من آزاد گردد و بجان خودم سوگند اگر ( از اين پس ) خيرى از من بشما نرسد شرى\r\n","description":"","footnote":"","page_name":" 77 ","page_number":77},
  {"content":"\r\nاز من بشما نخواهد رسيد ، رسول خدا ( ص ) دعا كرد و خداى عز و جل اسب او را آزاد ساخت ، ولى سراقة ( بعهد خود وفا نكرده ) دوباره براى دستگيرى رسول خدا ( ص ) آن حضرت را تعقيب كرد ، ( و به همان نحو دست و پاى اسبش به زمين فرو رفت ) و تا سه بار اين كار را كرد و در هر بار رسول خدا ( ص ) دعا ميكرد و زمين دست و پاى اسبش را در خود فرو ميبرد و در بار سوم همين كه ( بدعاى رسول خدا ( ص ) دست و پاى اسبش از زمين بيرون آمد گفت : اى محمد شتران من در سر راه تو است و غلام من با آنها است اگر براى سوارى و يا خوراك بدانها و يا شير آنها نيازى پيدا كردى از آنها برگير ، و براى نشانى اين تير را از تركش من برگير ( كه با نشان دادن آن غلام من از شما ممانعتى نكند ) و من از همين جا بازمىگردم و آن كسانى را هم كه در تعقيب و جستجوى تو هستند از راه باز ميگردانم : حضرت فرمود : ما نياز بمال تو نداريم .\r\n379 - ابو الجارود از امام باقر عليه السّلام روايت كند كه فرمود : آنچه را چشم به راه آن هستيد ( از پيروزى حكومت حقه و ظهور حضرت مهدى عليه السّلام ) نخواهيد ديد تا آن زمانى كه چون يك دسته بز بىجان ( يا لاغرى ) باشيد كه باكى ندارد از اينكه شير ( درندهء خونخوار ) بهر جاى او كه خواهد دست خود را دراز كند ، جاى بلندى براى شما بجاى نماند كه بدان بالا رويد ، و تكيه گاهى بجاى نماند كه بدان تكيه زنيد . شرح - فيض ( ره ) پس از ذكر معناى لغات اين حديث گويد : گويا مقصود امام عليه السّلام اين باشد كه :\r\nاى گروه شيعه آنچه انتظار آن را ميكشيد از ظهور حضرت قائم عليه السّلام آن را نخواهيد ديد تا اينكه وضع و حال شما بدان صورت درآيد كه چون بزى ناتوان و لاغر گرديد آنچنان كه باكى از گيرندهء خويش ندارد بهر جاى او دست نهد ، چون نگريزد و دفاعى از خود نشان ندهد ، و اين بخاطر شدت ضعف و ناتوانى و نبودن مدافع و حامى است ، چون با از دست دادن بزرگان خود نه پناهگاهى بر ايشان بجا مانده و نه مكان مرتفعى كه بدان بالا روند و بدان وسيله خود را از دشمن حفظ كنند . . .\r\n380 - ابن سنان از ابو الجارود مانند اين حديث را روايت كرده ، و در ذيل آن است كه گويد :\r\n","description":"","footnote":"","page_name":" 78 ","page_number":78},
  {"content":"\r\nبعلى بن حكم گفتم : « موات » از بزها ( كه در اين حديث است ) چيست ؟ گفت : آنهائى كه كاملا با هم مساوى گشته‌اند و هيچ كدام بر ديگرى برترى ندارند .\r\n\r\n[ نصيحتى از امام صادق - ع - 
  ]\r\n381 - عيص بن قاسم گويد : شنيدم از امام صادق عليه السّلام كه ميفرمود : بر شما باد بتقوا و ترس از خداى يگانه اى كه شريك ندارد ، و خود را واپائيد كه به خدا سوگند مردى از شما كه رمه گوسفند دارد و براى آنها چوپانى داناتر به وضع گوسفندان از او بيايد آن چوپان نخستين را بيرون كند و اين مردى را كه داناتر به وضع گوسفندان او است بجاى او گذارد .\r\nبه خدا سوگند اگر براى يك نفر از شما دو جان بود كه با يكى از آنها ( در زندگى ) نبرد ميكرديد و تجربه مىآموختيد ، و ديگرى بجاى ميماند و با آن بدان چه براى او آشكار شده بود ( و تجربه آموخته بود ) كار ميكرد ( چه خوب بود ) ولى ( متأسفانه ) يك جان بيشتر نيست ، و چون آن يك جان بيرون رفت به خدا قسم كه ( وقت پشيمانى و ) توبه از دست خواهد رفت ، پس شما خود بهتر ميتوانيد ( رهبر ) براى خويش انتخاب كنيد ، اگر يكى از ما خاندان بنزد شما آمد ( و شما را بشورش و خروج دعوت كرد ) بنگريد تا روى چه منظور و هدفى ميخواهيد خروج و شورش كنيد ، و ( براى سر و صورت دادن بكارتان و عذرتراشى ) نگوئيد : زيد خروج كرد ( پس براى ما هم اين كار جايز است ) زيرا زيد مرد دانشمند و راستگوئى بود و شما را بخويشتن دعوت نميكرد ، بلكه او شما را به پسنديده از آل محمد ( و آنكه مورد پسند خدا است از ما خاندان ، يا آنچه مورد پسند و رضايت آل محمد است ، و اين معناى دوم مناسبتر است با آنچه در ذيل بيايد ) دعوت ميكرد ، و اگر پيروز شده بود بطور مسلم به همان كه شما را به دو دعوت كرده بود ( يعنى همان عنوان پسنديده يا پسند آل محمد ) وفادارى مينمود ( و حق را به اهلش مىسپرد ) جز اين نبود كه او بحكومتى شوريد كه از هر جهت فراهم و آمادهء دفاع از او بود و ميخواست آن ( قدرت فشرده ) را در هم بكوبد ( و از اين جهت موفق بشكست آن نشد ) ولى آن كس كه امروز خروج كند آيا بچه چيز شما دعوت كند ؟ آيا به همان پسند آل محمد ( ص ) دعوت كند ؟ كه ما شما را گواه ميگيريم كه بچنين كسى راضى نيستيم ( و مورد پسند ما نيست ) و او امروزه كه كسى با وى همراه نيست نافرمانى\r\n","description":"","footnote":"","page_name":" 79 ","page_number":79},
  {"content":"\r\nما كند و هنگامى كه پرچمها و بيرقها را پشت سر خود ببيند سزاوارتر است كه سخن ما را نشنود ( و بخواست ما عمل ننمايد ) مگر كسى كه همهء فرزندان فاطمه گرد او جمع شوند ( و با او همراهى كنند ) .\r\nبه خدا سوگند آن كس را كه شما ميخواهيد نيست مگر كسى كه همه ( بنى فاطمه ) بر گرد او جمع شوند ، همين كه ماه رجب شد بنام خداى عز و جل رو آوريد ، و اگر خواستيد تا ماه شعبان هم عقب اندازيد زيانى نيست ( و عيبى ندارد ) و اگر بخواهيد ماه رمضان هم ( اقدام بكارى نكنيد و ) فريضه روزه را در ميان خاندان خود بگيريد شايد اين كار موجب نيروى بيشترى براى شما باشد ، و همان خروج سفيانى ( براى علامت و نشانه ) شما را بس است ( و آن نشانهء حتمى است ) .\r\n382 - در حديث مرفوعى از حضرت على بن الحسين عليهما السّلام روايت كرده‌اند كه فرمود :\r\nبه خدا سوگند هيچ يك از ما پيش از ظهور حضرت قائم عليه السّلام خروج نكند جز آنكه حكايتش حكايت جوجه اى است كه پيش از درآمدن بالهايش از ميان آشيانهء خود پرواز كند ، پس كودكان او را بگيرند و با او بازى كنند . 383 - سدير از امام صادق عليه السّلام روايت كرده كه فرمود : اى سدير ملازم خانه ات باش و چون پلاسى از پلاسهاى خانه ( كه روى زمين انداخته‌اند ) باش ( يعنى از خانه بيرون مرو ) و تا شب و روز آرامش دارند تو هم آرام و ساكت باش ، و چون به تو خبر رسيد كه سفيانى خروج كرده ( بىدرنگ ) بسوى ما كوچ كن اگر چه پاى پياده باشى .\r\n\r\n[ درمانى براى برخى از امراض 
  ]\r\n384 - ابراهيم جعفى گويد : خدمت امام صادق عليه السّلام شرفياب شدم حضرت فرمود : چه شده كه\r\n","description":"","footnote":"","page_name":" 80 ","page_number":80},
  {"content":"\r\nتو را رنگ پريده مىبينم ؟ عرضكردم : تب و نوبه ميكنم فرمود : چرا از داروى مبارك طيب استفاده نمىكنى ؟ شكر را نرم كن و آن را خوب در آب حل كن ، و صبح ناشتا و شب هنگام بنوش ، گويد :\r\nمن اين كار را كردم و ديگر تب بسراغ من نيامد 385 - برخى از اصحاب ما گويد : به امام صادق عليه السّلام از دردى شكايت كردم حضرت فرمود :\r\nهنگامى كه در بستر خواب رفتى دو حبه شكر بخور ( چنين برميآيد شكر را سابقا ميجوشانده‌اند و به صورت قند و يا نبات مانند امروزه درمىآورده‌اند و شكر ريز به اين صورت كه امروز هست نبوده ، و مقصود شايد دو تيكه از قند و يا نبات باشد ) ، گويد : من اين كار را كردم و خوب شدم ، و اين جريان را براى يكى از پزشكانى كه حاذقترين پزشكان بلاد ما بود گفتم ، او گفت : امام صادق عليه السّلام از كجا اين درمان را دانسته ، اين درمان از اسرار علم طب است ، بدان كه او كتابهائى دارد كه لا بد اين درمان را در يكى از كتابهاى خود ديده است . 386 - مردى گويد : امام صادق عليه السّلام به مردى فرمود : كسانى كه از شما به تب دچار ميشوند چگونه درمان ميكنيد ؟ آن شخص گفت : خدا كارت را اصلاح كند ما بوسيلهء همين دواهاى تلخ درمان ميكنيم ، با سفايج و غافت و امثال اينها ( سفايج را گفته‌اند داروئى است معروف كه مسهل سوداء است ، ولى اين حقير در جايى نديده‌ام كه نام آن ذكر شده باشد ، و غافت - بتاء مثناة - چنانچه در تحفهء حكيم مؤمن مذكور است : شكوفهء گياهى است كبود مايل به بنفش و طولانى و تلخ و برگش دراز و عريض و زغب دار و از وسط برگها شاخ مجوف خشونت دار ميرويد . . . ) حضرت فرمود : سبحان الله ! آن خدائى كه قادر است بداروى تلخ شفا بخشد ميتواند بوسيلهء چيز شيرين هم بهبودى عنايت كند ، سپس فرمود : هر گاه يكى از شماها تب كرد ظرف تميزى تهيه كند ، و يك حبه و نصف شكر در آن بريزد ، آنگاه هر مقدار قرآن بلد است ( و در ذهن دارد ) بر آن بخواند ،\r\n","description":"","footnote":"","page_name":" 81 ","page_number":81},
  {"content":"\r\nسپس آن را زير آسمان بگذارد و يك چيز آهنى روى آن نهد و چون صبح شد آب روى آن بريزد و با دست آن را در آب حل كند و بياشامد ، و چون شب دوم شد يك حبهء ديگر بر آن بيفزايد كه دو حبه و نيم مىشود و چون شب سوم شد حبهء ديگرى از شكر بر آن بيفزايد كه سه حبه و نصفى مىشود .\r\n387 - ابو هارون گويد : امام صادق عليه السّلام فرمود : اينان ( يعنى اهل سنت و مخالفين ) * ( بِسْمِ الله الرَّحْمنِ الرَّحِيمِ ) * را ( در موقع قرائت حمد و سوره در نماز ) نهان كردند ( كه اصلا نميخوانند يا آهسته ميخوانند ) پس - به خدا - چه نامهاى خوبى را نهان كردند . رسول خدا ( ص ) را رسم چنان بود كه هر گاه داخل خانه ميشد و قريش گرد او جمع ميشدند * ( بِسْمِ الله الرَّحْمنِ الرَّحِيمِ ) * را با صداى بلند ميخواند و قريش كه آن را ميشنيدند پا بفرار ميگذاشتيد پس خداى عز و جل در اين باره نازل فرمود : « و چون در قرآن پروردگارت را به تنهائى ياد كنى گريزان پشت بگردانند » ( سورهء اسراء آيه 46 ) . 388 - ابو هارون مكفوف گويد هر گاه نام رسول خدا ( ص ) نزد امام صادق عليه السّلام برده ميشد آن حضرت ميگفت : پدر و مادر و قوم و عشيره‌ام بقربانش شگفت است از عرب كه چگونه ما را روى سر خود نميگذارند با اينكه خداى عز و جل در قرآن فرمايد : « و بر لب پرتگاه آتش بوديد و خداوند شما را برهانيد » ( آيه 103 سورهء آل عمران ) و بوسيله رسول خدا ( ص ) رهائى يافتند . 389 - عبد الاعلى مولى آل سام گويد : به امام صادق عليه السّلام عرضكردم : ( خدا فرموده ) « بگو اى خداى داراى ملك ، تو ميدهى ملك را بهر كه خواهى و ميستانى ملك را از هر كه خواهى » ( سورهء آل عمران\r\n","description":"","footnote":"","page_name":" 82 ","page_number":82},
  {"content":"\r\nآيه 26 ) آيا خداى عز و جل نبود كه ملك را به بنى اميه داد ؟\r\nفرمود : چنان نيست كه تو خيال كرده اى همانا خداى عز و جل ملك را بما عطا فرمود و بنى اميه آن را ( به زور ) از ما گرفتند ، مانند مردى كه جامه اى دارد و ديگرى مىآيد و آن را از او ( به غصب و زور ) ميگيرد ، پس آن جامه از آن كسى نيست كه به زور گرفته است . 390 - محمد حلبى از امام صادق عليه السّلام در باره ى اين آيه پرسيد : « بدانيد كه خداوند زنده مىكند زمين را پس از مردنش » ( سورهء حديد آيه 17 ) فرمود : ( زنده مىكند ) به عدالت و داد پس از ( مردنش به ) جور و ستم . 391 - صفوان بن يحيى گويد : از امام هشتم عليه السّلام در بارهء ذو الفقار شمشير رسول خدا ( ص ) پرسيدم فرمود : آن شمشيرى بود كه جبرئيل عليه السّلام از آسمان فرود آورد و حلقهء آن از نقره بود .\r\n\r\n( حديث نوح ع در روز قيامت )\r\n392 - يوسف بن ابى سعيد گويد : روزى در محضر امام صادق عليه السّلام بودم و آن حضرت به من فرمود : چون روز قيامت شود ، و خداى تبارك و تعالى خلائق را گرد آورد نخستين كسى را كه بخوانند نوح عليه السّلام است پس به او گويند : آيا تبليغ رسالت كردى ؟ در پاسخ گويد : آرى به او گويند : كيست كه براى تو گواهى دهد ؟ پاسخ دهد : محمد بن عبد الله ( ص ) فرمود : پس نوح عليه السّلام بيايد و پا بر دوش مردم گذارد تا\r\n","description":"","footnote":"","page_name":" 83 ","page_number":83},
  {"content":"\r\nبنزد محمد ( ص ) كه روى تلى از مشك قرار دارد و على عليه السّلام نيز با او است برسد ، و اين است گفتار خداى عز و جل : « و چون او را ( بر اين تفسير يعنى على عليه السّلام را ) نزديك ( و مقرب درگاه خدا و رسول ) بينند چهرهء كسانى كه كفر ورزيدند بدريخت ( و سيه گون ) گردد » ( سورهء ملك آيه 27 ) پس نوح ( نزديك آيد و ) بمحمد ( ص ) گويد : اى محمد همانا خداى تبارك و تعالى از من پرسيد كه آيا تبليغ رسالت كردى ؟ و من پاسخدادم آرى ، پس فرمود : كيست كه براى تو گواهى دهد ؟ من گفتم محمد ( ص ) ، پيغمبر ( ص ) ( بجعفر بن ابى طالب و حمزة بن عبد المطلب ) فرمايد : اى جعفر و اى حمزه برويد و براى نوح گواهى دهيد كه او تبليغ رسالت كرد ، امام صادق عليه السّلام فرمود : پس جعفر و حمزه گواهان تبليغ رسالت پيغمبرانند ، من عرضكردم : قربانت پس على عليه السّلام كجاست ؟ فرمود : مقام آن حضرت بالاتر از اين است .\r\n393 - جميل از امام صادق عليه السّلام روايت كند كه فرمود : رسول خدا ( ص ) چنان بود كه نگاههاى خود را ميان اصحاب خود تقسيم ميكرد ، و بهر يك بطور مساوى نگاه ميكرد . 394 - امام صادق فرمود : هيچ گاه رسول خدا ( ص ) با كنه خرد خود با بندگان خدا سخن نگفت ، رسول خدا ( ص ) فرمود : ما گروه پيمبران مأموريم كه با مردم باندازهء عقل و خرد آنها سخن گوئيم .\r\n\r\n[ نشانهء شيعه 
  ]\r\n395 - مالك بن عطية گويد : به امام صادق عليه السّلام عرضكردم : من مردى از قبيلهء بجيله‌ام ،\r\n","description":"","footnote":"","page_name":" 84 ","page_number":84},
  {"content":"\r\nو دينداريم براى خداى عز و جل روى اين پايه است كه شما سروران من هستيد و گاهى اتفاق مىافتد كه يكى از كسانى كه مرا نمىشناسد از من ميپرسد و ميگويد : تو از كدام مردم هستى ، و من به او ميگويم :\r\nمرد عربى از بجيله‌ام ، آيا گناهى بر من است كه ( دنبال آن ) نگويم : از دوستداران بنى هاشم هستم ؟\r\nفرمود : نه ، آيا دل و خواسته ات بر اين نيست كه از دوستان مائى ؟ عرضكردم : چرا به خدا سوگند ، فرمود : همين كه ميگوئى من از عرب هستم ديگر گناهى بر تو نيست ، همانا تو در نسب و بهره و شمار و حسب مردى عرب هستى ، و در دين و آنچه مربوط بدين است و بدان براى خداى عز و جل ديندارى كنى از اطاعت ما و دستور گرفتن بدان از ما تو از دوستان ما هستى و از ما و بسوى مائى . 396 - ابو يحيى كوكب الدم از امام صادق عليه السّلام روايت كرده كه فرمود : همانا حواريان عيسى عليه السّلام شيعيان او بودند ، و شيعيان ما نيز حواريان ما هستند ، و چنان نبود كه حواريان عيسى فرمانبرداريشان از او بيش از فرمانبردارى حواريان ما از ما باشد ، و عيسى بحواريين خود فرمود : « ياوران من در راه خدا كيانند آنها گفتند مائيم ياوران خدا » ( سورهء صف آيه 14 ) و به خدا سوگند نه در برابر يهود ياريش كردند و نه در راه او جنگ كردند ، ولى شيعيان ما - به خدا - پيوسته از روزى كه خداى عز و جل پيغمبرش را قبض روح فرمود ( و آن حضرت از دنيا رفت ) تاكنون ما را يارى كرده و در راه ما جنگ كرده و به آتش سوخته و دچار عذاب و شكنجه گشته و در شهرها آواره شدند ، خداوند از جانب ما بدانها جزاى خير دهد .\r\nو امير مؤمنان عليه السّلام فرمود : به خدا سوگند اگر ببينى دوستان ما را با شمشير بزنند هرگز ما را دشمن\r\n","description":"","footnote":"","page_name":" 85 ","page_number":85},
  {"content":"\r\nنخواهند داشت ، و به خدا سوگند اگر بدشمنانمان نزديك شوم و اموال بسيار بدانها دهم آنها ( نيز ) ما را دوست نخواهند داشت .\r\n397 - ابو عبيده گويد : از امام باقر عليه السّلام پرسيدم از گفتار خداى عز و جل : « الف لام ميم ، روميان در نزديك اين سرزمين مغلوب گشتند » فرمود : اى ابو عبيدة اين آيه تأويل دارد كه كسى نداند آن را جز خدا و راسخان در علم از آل محمد صلوات الله عليهم ، همانا آن وقتى كه رسول خدا ( ص ) بمدينه هجرت فرمود ، و اسلام پيروز گشت آن حضرت نامه اى بپادشاه روم نوشت ، و بهمراه آن نامه نماينده اى از خود فرستاد كه او را بدين اسلام دعوت كند ، و نامهء ديگرى بپادشاه فارس نوشت و او را نيز بدين اسلام دعوت كرد و بهمراه آن نامه نيز فرستاده اى از جانب خود روان كرد ، اما پادشاه روم بنامهء رسول خدا ( ص ) احترام كرد و فرستاده اش را گرامى داشت ، و اما پادشاه فارس بنامهء رسول خدا اهانت كرد و آن را از هم دريد ، و بفرستادهء او هم اهانت نمود ، و در آن زمان پادشاه فارس با پادشاه روم در جنگ بود ، و مسلمانان خوش داشتند كه پادشاه روم بر پادشاه فارس پيروز گردد ، و از ناحيهء او اميدوارتر بودند تا از ناحيهء پادشاه فارس ، و چون ( بر خلاف انتظار مسلمانان ) پادشاه فارس پيروز شد اين مطلب بر مسلمانان خوش نيامد و غمنده شدند ، پس خداى عز و جل در اين باره از قرآن نازل فرمود : « الف لام ميم ، روميان در نزديك اين سرزمين مغلوب گشتند ( يعنى فارس در نزديكيهاى اين سرزمين كه مقصود شامات و حوالى آن است بر آنها پيروز گشت ) و آنها ( يعنى فارسيان ) پس از پيروزيشان ( بر روم ) به زودى مغلوب گردند ، ( يعنى مسلمانان بر آنها پيروز شوند ) در ظرف چند سال ، همه كارها بارادهء خدا است جلوتر و بعدتر از آن و در آن روز مؤمنان شاد گردند از يارى خدا ، و او عز و جل هر كه را خواهد يارى كند » و چون مسلمانان با\r\n","description":"","footnote":"","page_name":" 86 ","page_number":86},
  {"content":"\r\nفارسيان جنگيدند و كشور آنها را فتح كردند مسلمانان بوسيلهء يارى خداى عز و جل شاد گشتند . عرضكردم : مگر چنان نيست كه خدا ميفرمايد : « در ظرف چند سال » با اينكه سالهاى زيادى در زمان رسول خدا ( ص ) و در زمان ابو بكر بر مسلمانان گذشت ، تا اينكه در زمان خلافت عمر مؤمنان بر فارس پيروز گشتند ؟ فرمود : مگر به تو نگفتم : اين آيه تأويل و تفسيرى دارد .\r\nاى ابا عبيدة قرآن ناسخ و منسوخى دارد ، آيا گفتار خداى عز و جل را نشنيدى كه فرمايد : « همهء كارها بارادهء خدا است جلوتر و بعدتر از آن » يعنى اختيار با او است در گفتار كه پس اندازد آنچه را پيش انداخته ، و پيش اندازد آنچه را پس انداخته از نظر گفتار ، تا آن روزى كه بطور حتم مقرر گردد كه نصرت و يارى بر مسلمانان فرود آيد ، و اين است گفتار خداى عز و جل : « و در آن روز شاد گردند مؤمنان به يارى خدا [ يارى كند خدا هر كه را خواهد 
  ] » يعنى در آن روزى كه بطور حتم يارى و نصرت مقرر گردد .\r\n\r\n[ پاسخ به سخن اهل سنت 
  ]\r\n398 - عمرو بن ابى المقدام از پدرش روايت كند كه گويد : به امام باقر عليه السّلام گفتم : اهل سنت پندارند كه چون همهء مردم زير بار بيعت ابو بكر رفتند پس اين كار مورد رضايت خداى عز و جل نيز بود ، و خداوند چنان نيست كه امت محمد ( ص ) را پس از او بفتنه اندازد و گمراه كند ! ؟\r\nحضرت باقر عليه السّلام فرمود : آيا كتاب خدا ( قرآن ) را نخوانده‌اند ، آيا خدا نميفرمايد : « و محمد جز فرستاده اى نيست كه پيش از او فرستادگانى درگذشته‌اند آيا اگر او بميرد يا كشته شود شما به عقب باز گرديد ، و هر كه به عقب باز گردد زيانى به خدا نرساند و خداوند پاداش دهد سپاسگزاران را » ( سورهء آل عمران آيه 144 ) .\r\nعرضكردم : آنها اين آيه را جور ديگرى تفسير كنند ( يعنى ميگويند اين سخن بطور استفهام ذكر\r\n","description":"","footnote":"","page_name":" 87 ","page_number":87},
  {"content":"\r\nشده و دلالت بر وقوع آن ندارد ؟ - از مجلسى ( ره ) - ) . فرمود : آيا چنان نيست كه خداى عز و جل از امتهاى پيش از ايشان خبر داده كه آنها پس از آمدن دليلهاى قاطع روشن اختلاف كردند در آنجا كه فرمايد : « و بعيسى بن مريم حجتها ( و دليلهاى روشن ) داديم و او را بروح القدس كمك كرديم ، و اگر خدا ميخواست آنها كه پس از پيغمبران آمدند با وجود دليلهائى كه بر ايشان آمده بود با يك ديگر كارزار نميكردند ، ولى باز هم اختلاف كردند ، از آنها كسانى بودند كه ايمان داشتند و كسانى بودند كه كفر ورزيدند ، و اگر خدا ميخواست با هم كارزار نميكردند ولى خدا هر چه خواهد مىكند » ( سورهء بقره آيه 253 ) و همين آيه دليل است بر اينكه اصحاب محمد ( ص ) نيز پس از او اختلاف كردند پس برخى ايمان داشتند و برخى كافر شدند . ( مقصود امام عليه السّلام اين است كه وقوع اختلاف و ارتداد امتها پس از پيمبرشان مطلبى است كه بصريح قرآن اتفاق افتاده و شده است و چنان نيست كه خداوند امتى را كه پيغمبرشان از دنيا رفت از ارتداد و گمراهيشان جلوگيرى كند ) .\r\n\r\n[ در بارهء ولايت ائمه - ع - 
  ]\r\n399 - عبد الحميد بن ابى العلاء گويد : وارد مسجد الحرام شدم و چشمم بيكى از خدمتكاران امام صادق عليه السّلام افتاد ، پس راه خود را بسوى او كج كردم تا از حال امام صادق عليه السّلام از او سؤال كنم ، بناگاه چشمم به امام صادق عليه السّلام افتاد كه در سجده است ، مدتى دراز انتظار كشيدم ( كه سر از سجده بردارد ) ديدم سجده اش طول كشيد ، برخاستم و چند ركعت نماز خواندم ديدم باز هم در سجده است ، از آن خدمتكار پرسيدم : چه وقت به سجده رفته است ؟ گفت : پيش از اينكه تو نزد ما آئى ، همين كه امام عليه السّلام صداى مرا شنيد سر از سجده برداشت سپس فرمود : اى ابا محمد نزديك من بيا ، من نزديك آن حضرت رفتم و بر او سلام كردم ، پس پشت سر آن حضرت صدائى شنيدم ، فرمود : اين سر و صدا چيست ؟ عرضكردم :\r\nجمعى از مرجئه ( قائلين بجبر ) و قدرية ( كه كارها را به قضا و قدر منسوب كنند ) و معتزله ( فرقه اى از مسلمانان كه معتقدند افعال خير از خدا است و افعال شر از انسان است و عقايد ديگرى كه در كتابها مذكور است )\r\n","description":"","footnote":"","page_name":" 88 ","page_number":88},
  {"content":"\r\nهستند ، فرمود اينها مرا ميخواهند برخيز تا برويم ، حضرت برخاست من هم با او برخاستم ، و چون آنها ديدند كه او برخاست آنها بسوى آن حضرت برخاستند ، امام عليه السّلام رو بدانها كرد فرمود : دست از من بداريد ، و مرا آزار ندهيد و مورد تعرض سلطان قرارم ندهيد ، چون كه من فتوائى بشما نخواهم داد ، آنگاه دست مرا گرفته آنها را به حال خود گذارد و به راه افتاد ، و چون از مسجد بيرون آمد به من فرمود :\r\nاى ابا محمد به خدا سوگند اگر شيطان پس از آن نافرمانى و تكبرى كه كرد باندازهء عمر دنيا براى خداى عز و جل سجده كند سودى برايش ندارد ، و خداى عز و جل سجده اش را نپذيرد تا وقتى كه چنانچه خدا دستور فرموده بود براى آدم سجده كند ، و همچنين اين امت گنهكارى كه پس از پيغمبر خود بفتنه افتادند و آن امام و رهبرى را كه پيغمبرشان براى آنها منصوب فرموده بود رها كردند .\r\nپس خداى تبارك و تعالى عملى از ايشان نپذيرد و حسنه اى از آنها بالا نبرد تا از همان راهى كه خداى عز و جل بر ايشان مقرر فرموده بدرگاه او بروند ، و پيروى كنند از آن امامى كه به پيروى او مأمور شدند و از همان درى كه خداى عز و جل و پيغمبر او به روى آنها گشود درآيند اى ابا محمد همانا خداى عز و جل پنج فريضه بر امت محمد ( ص ) واجب ساخته : نماز ، زكات ، روزه ، حج ، ولايت ما ، و در مواردى از آن چهار فريضه بديشان رخصت داده ( و آن تكاليف را از ايشان برداشته ) ولى به هيچ يك از مسلمانان در مورد ترك ولايت ما رخصتى نداده ، نه به خدا سوگند هيچ گونه رخصتى در آن نيست .\r\n400 - ابو اسحاق جرجانى از امام صادق عليه السّلام روايت كند كه فرمود : براستى خداى عز و جل براى كسى كه سلطنتى مقرر ساخته زمان و مدتى به حساب شبها و روزها و سالها و ماهها مقرر فرموده پس اگر\r\n","description":"","footnote":"","page_name":" 89 ","page_number":89},
  {"content":"\r\nدر ميان مردم به عدالت رفتار كردند خداى عز و جل بچرخانندهء فلك دستور دهد كه آن را بكندى بچرخاند ، و از اين جهت روزها و شبها و سالها و ماه‌هاى آنها بكندى گذرد ، و اگر در ميان مردم ستم كنند و به عدالت رفتار نكنند خداى تعالى بچرخانندهء فلك دستور دهد تا بسرعت بچرخاند و از اين رو شبها و روزها و سالها و ماههايشان كوتاه گردد ، و خداى عز و جل نيز در بارهء آنها به همان عدد شبها و ماهها وفا كرده ( و چيزى كم نكرده است ) . 401 - عزرمى گويد : من در محضر امام صادق عليه السّلام در حجر اسماعيل زير ناودان نشسته بودم و دو نفر با هم منازعه ميكردند يكى از آنها برفيقش ميگفت : به خدا تو نميدانى كه باد از كجا ميوزد ، و چون زياد اينسخن را دنبال كرد امام صادق عليه السّلام به دو فرمود : آيا تو ميدانى ؟ گفت : نه ، ولى من از مردم شنيده‌ام كه ( چيزهائى ) ميگويند من به امام صادق عليه السّلام عرضكردم : قربانت ! باد از كجا ميوزد ؟\r\nفرمود : باد زير همين ركن شامى است ، و هر گاه خدا بخواهد چيزى از آن را بيرون آورد برآرد ، اگر باد جنوب است جنوب ، و اگر شمال است شمال و اگر باد صبا است صبا ، و اگر دبور است دبور ، سپس فرمود : و نشانه اش آن است كه هميشه اين ركن را مىبينى كه در حركت است ، در زمستان و تابستان ، و در شب و روز . شرح - فيض عليه الرحمة گويد : شايد مقصود از حركت ركن بادى است كه در اطراف آن قرار دارد .\r\n402 - داود رقى از امام صادق عليه السّلام روايت كند كه فرمود : هيچ خلقى ( از مخلوقات خدا )\r\n","description":"","footnote":"","page_name":" 90 ","page_number":90},
  {"content":"\r\nبيش از فرشتگان نيستند ، همانا در هر شبى هفتاد هزار فرشته از آسمان فرود آيند و تمام شب را در اطراف خانهء كعبه طواف كنند ، و همچنين در هر روز . 403 - عبد الله بن طلحة در حديث مرفوعى از رسول خدا ( ص ) روايت كند كه فرمود : فرشتگان سه دسته‌اند ، دسته اى داراى دو بال هستند ، و دسته اى سه بال دارند ، و دسته اى داراى چهار بال هستند . 404 - حكم بن عتيبة از امام باقر عليه السّلام روايت كند كه فرمود : در بهشت نهرى است كه جبرئيل در هر روز يك بار در آن فرو رود ، و چون بيرون آيد حركتى به خود دهد و خداى عز و جل از هر قطرهء آبى كه از بدن او بچكد فرشته اى بيافريند . 405 - مردى از امام صادق عليه السّلام روايت كند كه فرمود : خداى عز و جل را فرشته اى است كه ميان پرهء گوشش تا شانه اش باندازهء مسير پانصد سال پريدن پرنده است .\r\n\r\n[ خروس آسمانى 
  ]\r\n406 - محمد بن فضيل از امام باقر عليه السّلام روايت كند كه فرمود : خداى عز و جل را خروسى است كه پاهايش در زمين هفتم و گردنش در زير عرش قرار دارد و بالهايش در هوا است و چون نيمهء شب يا ثلث دوم آخر شب شود دو بالش را بر هم زند و فرياد زند : « سبوح قدوس ربنا الله الملك الحق المبين فلا إله غيره رب الملائكة و الروح » ( منزه است خداى پاك از هر عيب ، پروردگار ما خداى فرمانرواى بر حق و\r\n","description":"","footnote":"","page_name":" 91 ","page_number":91},
  {"content":"\r\nآشكاركننده ( چيزها بقدرت خويش ) است ، معبودى جز او نيست ، پروردگار فرشتگان و روح - جبرئيل - ) ، پس ( با اين صدا ) خروسان زمين بال خود بهم زنند و آواز دهند .\r\n407 - عمار ساباطى گويد : امام صادق عليه السّلام فرمود : كسانى كه نزد شمايند در بارهء حجامت چه گويند ؟ عرضكردم : آنان چنين پندارند كه حجامت در ناشتائى بهتر است از روى غذا فرمود : نه ، در روى غذا رگها را بهتر بگشايد ( و بهتر خون بيايد ) و نيروى بيشترى به بدن دهد . 408 - عبد الرحمن بن حجاج از امام صادق عليه السّلام روايت كند كه فرمود : آية الكرسى را بخوان و هر روز كه خواهى حجامت كن ، و صدقه بده و هر روز كه خواهى مسافرت كن .\r\nشرح - يعنى آنچه وارد شده كه در فلان روز حجامت و يا مسافرت خوب است و در فلان روز مثلا بد است با خواندن آية الكرسى و صدقه بر طرف مىشود . 409 - عثمان احول گويد : شنيدم از حضرت ابو الحسن عليه السّلام كه ميفرمود : هيچ داروئى نيست جز آنكه دردى را تحريك كند ، و هيچ داروئى براى بدن بهتر از آن نيست كه انسان امساك كند جز از آنچه بدن بدان چيز نيازمند مىباشد . 410 - محمد بن خالد در حديث مرفوعى از امام صادق عليه السّلام روايت كند كه فرمود : تب بسه چيز از بدن بيرون رود : به رگزدن ( يا به عرق كردن ) و به خوردن مسهل از راه شكم ، و به قى كردن . 411 - ابو مرهف از امام باقر عليه السّلام روايت كند كه فرمود : غبار بر سر كسى نشيند كه آن را\r\n","description":"","footnote":"","page_name":" 92 ","page_number":92},
  {"content":"\r\nبرانگيزد ( ضرب المثلى است عربى يعنى هر كه فتنه اى برانگيزد زيانش به خود او برگردد ) و محاضير هلاك گشتند ، گفتم : قربانت گردم محاضير كيانند ؟ فرمود : شتابكنندگان ( در ظهور دولت حق ، آنان كه شتاب دارند هر چه زودتر دولت حقه برپا گردد ) .\r\nبدان كه آنان ( يعنى مخالفين شما ) براى شما توطئه چينى نكنند مگر براى كسى كه متعرض ( حكومت ) آنها شود ، سپس فرمود : اى ابا مرهف بدان كه آنها توطئه چينى براى شما نكنند جز آنكه خداى عز و جل براى آنها كارى ( كه مانع اجراى نقشهء آنها گردد ) پيش آورد ، سپس امام باقر عليه السّلام چيزى به زمين كوبيد آنگاه فرمود : اى ابا مرهف گفتم : بله ، فرمود : آيا مردمى كه خود را براى خداى عز و جل وقف كرده‌اند چنان بينى كه خدا براى آنها گشايشى مقرر نفرمايد ؟ چرا به خدا سوگند كه بطور حتم خدا براى ايشان گشايشى مقرر سازد .\r\n\r\n[ خروج سفيانى 
  ]\r\n412 - فضل كاتب گويد : خدمت امام صادق عليه السّلام بودم كه نامهء ابو مسلم خراسانى براى او آمد ، حضرت فرمود : نامهء تو جواب ندارد از نزد ما بيرون شو ، ما شروع كرديم با يك ديگر آهسته سخن گفتن ، فرمود : اى فضل چه سخنى آهسته با هم ميگوئيد ؟ همانا خداى عز و جل براى شتاب بندگان شتاب نميكند ، و براستى كه از جاكندن كوهى از جاى خويش آسانتر است از واژگون كردن حكومتى كه عمرش به آخر نرسيده ، سپس فرمود : همانا فلان پسر فلان تا بهفتمين فرزند فلان ( يعنى عباس ) رسيد ( يعنى اينها بخلافت رسند ) من عرضكردم : پس چه نشانه اى ميان ما و شما است ، قربانت گردم ؟ فرمود :\r\nاى فضل از جاى خود حركت نكن تا سفيانى خروج كند ، و چون سفيانى خروج كرد بسوى ما روآوريد و سه بار اين كلام را تكرار كرد - و اين جريان از نشانه هاى حتمى ( ظهور حضرت قائم ) است .\r\n","description":"","footnote":"","page_name":" 93 ","page_number":93},
  {"content":"\r\n413 - جميل بن دراج گويد : از امام صادق عليه السّلام پرسيدم : كه آيا شيطان از فرشتگان بود يا كارى از كارهاى آسمان به او سپرده شده بود ؟ فرمود : نه از فرشتگان بود و نه كارى به او سپرده شده بود .\r\nو نه مورد احترام و كرامتى بود . من بنزد طيار ( ظاهرا مقصود حمزة بن طيار است ) آمدم و آنچه را شنيده بودم به دو گفتم ، طيار سخن امام عليه السّلام را منكر شده گفت : چگونه از فرشتگان نبوده با اينكه خداى عز و جل فرمايد : « و هنگامى كه گفتيم بفرشتگان آدم را سجده كنيد همه سجده كردند مگر ابليس » ( سورهء كهف آيه 49 ) ( و از اينكه ابليس را از فرشتگان استثناء فرموده معلوم مىشود كه او جزء فرشتگان بوده ) پس خود طيار به خدمت امام صادق عليه السّلام آمد و در وقتى كه من هم خدمت آن حضرت بودم اين موضوع را پرسيده و عرضكرد : قربانت گردم اينكه خداى عز و جل در بسيارى از جاهاى قرآن مؤمنان را مخاطب ساخته و فرمايد : « اى كسانى كه ايمان آورده‌ايد » آيا منافقان هم در اين خطاب داخل شوند ؟ فرمود : آرى منافقان هم داخل اين خطاب هستند ، و همچنين گمراهان و هر كس كه بدعوت ظاهر اسلام اقرار و اعتراف دارد . شرح - با همين جمله حضرت پاسخ او را داد ، يعنى همچنان كه خطاب « * ( يا أَيُّهَا الَّذِينَ آمَنُوا ) * » شامل منافقان و گمراهان نيز مىشود با اينكه آنها در واقع ايمان نياورده‌اند همچنين ابليس نيز با اينكه جزء فرشتگان نبود ولى چون در ميان آنها بود و در شمار آنان محسوب ميشد « فرشتگان » شامل او هم مىشود ، گذشته از اينكه آيه اى را كه طيار به او استدلال كرده يعنى آيه 49 از سورهء كهف خود بصراحت گويد : كه ابليس از فرشتگان نبود زيرا دنبال آيه است كه : انه * ( كانَ مِنَ الْجِنِّ فَفَسَقَ عَنْ أَمْرِ رَبِّه ) * . . . ( يعنى ابليس از جن بود و از دستور پروردگار خويش سرپيچى كرد . . . ) .\r\n414 - مرازم از امام صادق عليه السّلام روايت كند كه فرمود : مردى بنزد رسول خدا ( ص ) آمده عرضكرد : من دعا ميكنم و قسمتى از دعاى خود را مخصوص تو قرار مىدهم ؟ فرمود : اين براى تو خير\r\n","description":"","footnote":"","page_name":" 94 ","page_number":94},
  {"content":"\r\nاست ، عرضكرد : اى رسول خدا من نيمى از دعاى خود را مخصوص تو قرار دهم ؟ فرمود : اين براى تو بهتر است ، عرضكرد : اى رسول خدا من دعا ميكنم و همهء دعايم را مخصوص تو گردانم ؟ رسول خدا ( ص ) فرمود : در اين صورت خداوند مهم تو را از كارهاى دنيا و آخرتت كفايت كند .\r\nسپس امام صادق عليه السّلام فرمود : همانا خداوند برسول خود ( ص ) تكليف فرمود آنچه را به هيچ يك از خلق خود تكليف نكرد ، او را مكلف ساخت تا اگر همراهانى براى مبارزهء ( با دشمنان خدا و كفار ) پيدا نكرد خود به تنهائى در برابر همهء مردم قيام كند ، و به هيچ يك از خلق خود نه پيش از آن حضرت و نه بعد از او چنين تكليفى نفرمود ، سپس اين آيه را خواند : « پيكار كن در راه خدا كه بر هيچ كس جز بر نفس خويش مكلف نيستى » ( سوره نساء آيه 84 ) ، و خداوند مقرر فرموده كه براى او همان عهدى را بگيرد كه براى خويشتن گرفته ( يعنى در چند برابر كردن اعمالى كه كسى براى آن حضرت انجام دهد ) پس خداى عز و جل فرمود : « هر كه حسنه اى بياورد ده برابر آن پاداش دارد » ( سورهء انعام آيه 161 ) و دعا ( يا درود ) بر رسول خدا ( ص ) نيز ده حسنه پاداش دارد .\r\n\r\n[ فضيلت شيعه 
  ]\r\n415 - فضيل صائغ گويد : شنيدم از امام صادق عليه السّلام كه ميفرمود : شمائيد به خدا سوگند روشنى در تاريكيهاى زمين ، و به خدا سوگند اهل آسمان در تاريكيهاى زمين بشما بنگرند چنانچه شما بستارهء درخشان آسمان مينگريد ، و براستى آنها به يكديگر گويند : اى فلان شگفت است از فلانى كه چگونه به اين مقام ( يعنى ولايت اهل بيت عليهم السّلام ) دست يافته است . و همين است مضمون گفتار پدرم عليه السّلام كه فرمود : به خدا سوگند من تعجب نكنم از آن كس كه هلاك گشت چگونه هلاك شد ولى تعجب\r\n","description":"","footnote":"","page_name":" 95 ","page_number":95},
  {"content":"\r\nميكنم از آن كسى كه نجات يافت كه او ( در ميان اين همه اسباب گمراهى و آماده بودن وسائل هلاكت چگونه نجات يافته .\r\n416 - محمد بن حمران از امام صادق عليه السّلام روايت كرده كه فرمود : هر كه سفر كند و يا ازدواج كند در وقتى كه قمر در عقرب است خوبى نه بيند . 417 - عبد الله بن عطاء گويد : امام باقر عليه السّلام ( به من ) فرمود : برخيز و دو عدد از اين چهار پايان را زين كن ، يك الاغ و يك استر ، من برخاستم و الاغ و استرى را زين نهادم و به خيال خودم كه آن حضرت استر را بيشتر دوست دارد ، استر را براى سوار شدن او جلو بردم ، فرمود : كى به تو گفته بود كه استر را جلوى من آرى ؟ عرضكردم : من خودم آن را براى شما انتخاب كردم ، فرمود : آيا من به تو گفته بودم كه آن را براى من انتخاب كنى ؟ آنگاه فرمود : بهترين مركبها در پيش من الاغ است .\r\nگويد : پس من آن الاغ را پيش بردم و ركاب گرفتم تا حضرت سوار شد و ( پس از سوار شدن ) اين دعا را خواند ( كه ترجمه اش چنين است ) :\r\n« منزه است خدائى كه ما را بدين اسلام راهبرى فرمود ، و قرآن را بما ياد داد ، و بوجود محمد ( ص ) بر ما منت نهاد ، ستايش خاص خدائى است كه اين ( مركب ) را براى ما رام كرد و ما طاقت آن را نداشتيم ، و براستى كه ما بسوى پروردگارمان باز گرديم و ستايش خاص خدا پروردگار جهانيان است » .\r\nو آن حضرت به راه افتاد و من نيز برفتم تا به جائى رسيديم ، من عرضكردم : قربانت ! نماز ! فرمود اينجا وادى مورچه است و نماز در آن خوانده نشود ، از آنجا گذشتيم تا بجاى ديگرى رسيديم من باز\r\n","description":"","footnote":"","page_name":" 96 ","page_number":96},
  {"content":"\r\nهمان سخن را تكرار كردم ( و از او خواستم كه براى نماز پياده شويم ) فرمود : اينجا نمكزار است و در آن نماز خوانده نشود ، گويد : هم چنان رفتيم تا در جايى خود آن حضرت ( بدون اينكه من سخنى بگويم ) پياده شد و به من فرمود : نماز خوانده اى يا نماز نافله ميخوانى ؟ عرضكردم : اين نمازى است كه مردم عراق آن را نماز زوال مينامند ، فرمود : اما آنها كه اين نماز را ميخوانند همان شيعيان على بن ابى طالب ( ع ) هستند و اين نماز اوّابين ( توبه كنندگان ) است ، پس آن حضرت نماز خواند و من هم نماز خواندم آنگاه ركاب گرفتم و ( حضرت سوار شد ) همان دعا را خواند ، آنگاه فرمود : خدايا « مرجئه » را از رحمت خويش دور گردان كه براستى آنها در دنيا و آخرت دشمنان ما هستند ، من عرضكردم : قربانت چه چيز شما را ( ناگهان ) به ياد « مرجئه » انداخت ، فرمود : ( بىمقدمه ) بخاطرم آمدند . شرح - مجلسى ( ره ) پس از اينكه چند معنى براى ارجاء ( و مرجئه ) مىكند در پايان گويد : اظهر آن است كه مقصود از مرجئه در اينجا كسانى هستند كه على عليه السّلام را در خلافت از درجهء اولى بدرجه چهارم تنزيل داده‌اند يعنى عموم اهل سنت و عامه .\r\n\r\n[ قطعه اى از تاريخ پيغمبر - ص - 
  ]\r\n418 - حسين بن ابى حمزه از امام صادق عليه السّلام روايت كند كه فرمود : هنگامى كه قريش تصميم بكشتن پيغمبر ( ص ) گرفتند با هم گفتند : با ابو لهب چه كنيم ؟ ( چون او روى حمايت كشى فاميلى و خانوادگى هم كه شده حاضر نيست تن به اين كار دهد و اگر بفهمد حتما از ما هم جلوگيرى خواهد كرد ) ام جميل ( همسر ابو لهب ) گفت : من او را از سر شما دور ميكنم و به او ميگويم : امروز ميل دارم در خانه بنشينى و با هم مىصبوح بنوشيم .\r\nچون فردا شد و مشركين آمادهء كشتن پيغمبر ( ص ) شدند ، ابو لهب ( طبق پيشنهاد ام جميل ) با همسرش در خانه نشست و بميخوارگى مشغول شدند ، ابو طالب ( فرزندش ) على عليه السّلام را طلبيد و به او گفت :\r\nپسر جانم بنزد عمويت ابو لهب برو و در خانه اش را بزن اگر در را باز كردند كه داخل شو و اگر باز نكردند در\r\n","description":"","footnote":"","page_name":" 97 ","page_number":97},
  {"content":"\r\nرا بشكن و داخل شو و به او بگو : پدرم ميگويد : كسى كه عموئى ( چون تو ) بزرگ و نگهبان در قوم خويش دارد خوار نباشد .\r\nامير مؤمنان عليه السّلام ( طبق دستور پدرش ) بدر خانهء ابو لهب آمد و مشاهده كرد كه در بسته است ، پس در را كوبيد ولى باز نكردند ، پس بدر حمله كرده آن را شكست و وارد خانه شد ، ابو لهب كه او را ديدار كرد گفت : برادرزاده ترا چه شده ؟ فرمود : پدرم ميگويد : كسى كه چون تو عموئى ( بزرگ و نگهبان ) در قوم خويش دارد خوار نباشد ، ابو لهب گفت : پدرت راست گفته اكنون بگو چه اتفاقى افتاده ؟ فرمود :\r\nبرادرزاده ات را ميكشند و تو نشسته اى و ميخورى و مىنوشى ؟\r\nابو لهب از جا جست و شمشير خود برگرفت ، ام جميل پيش آمده ( براى جلوگيرى او از رفتن ) به او درآويخت ، ابو لهب دست خود را بالا برد و چنان سيلى به صورت ام جميل زد كه چشمش از حدقه بيرون افتاد و تا وقتى كه مرد همچنان يك چشم نداشت ، و پس از اين جريان ابو لهب با شمشير از خانه خارج شد ، قريش كه او را ديدند آثار خشم در چهره اش مشاهده كردند و به دو گفتند : اى ابا لهب تو را چه شده ؟ گفت :\r\nمن بر ضد برادرزاده‌ام با شما بيعت كردم ( و در هر گونه آزارى با شما همدست شدم ) ولى شما ( از حد گذرانده ) قصد كشتن او را داريد ، سوگند بلات و عزى من تصميم گرفته‌ام مسلمان شوم و آن وقت است كه شما خواهيد ديد من چه خواهم كرد ! قريش ( كه اين سخن را شنيدند ) از او عذرخواهى كردند و او بازگشت .\r\n419 - زرارة - از امام باقر عليه السّلام روايت كرده كه فرمود : كار شيطان در جنگ بدر اين بود كه مسلمانان را در چشم كفار كم جلوه دهد و كفار را در چشم مسلمانان زياد جلوه گر سازد ، پس جبرئيل عليه السّلام با شمشير بر او حمله كرد و او پا بگريز نهاده ميگفت : اى جبرئيل من مهلت دارم ، من مهلت دارم ( و هنوز وقت مرگ من نرسيده و خدا به من مهلت داده كه تا روز وقت معلوم زنده باشم ) ؟ و هم چنان دويد تا\r\n","description":"","footnote":"","page_name":" 98 ","page_number":98},
  {"content":"\r\nبه دريا افتاد .\r\nزرارة گويد : من به امام باقر عليه السّلام عرضكردم : چرا با اينكه مهلت داشت ميترسيد ؟ فرمود :\r\nميترسيد كه بعضى از اعضاى او را قطع كند .\r\n\r\n[ داستانى از جنگ احزاب 
  ]\r\n420 - از امام صادق عليه السّلام روايت شده كه فرمود : رسول خدا ( ص ) در جنگ احزاب در شبى تاريك و سرد روى تلى كه اكنون مسجد فتح روى آن قرار دارد ايستاد و فرمود : كيست كه برود و گزارشى از مشركين براى ما بياورد و در عوض بهشت پاداشش باشد ! هيچ كس از جا برنخاست ، بار دوم اين سخن را تكرار كرد و كسى برنخاست در اينجا امام صادق عليه السّلام دست خود را حركت داده فرمود : آيا آن مردم چه ميخواستند ؟ آيا بهتر از بهشت ميخواستند ؟ .\r\nسپس رسول خدا ( ص ) ( به كسى كه در آن نزديكى بود ) فرمود : كيستى ؟ گفت : حذيفه‌ام ، فرمود :\r\nآيا سخن مرا از اول شب ميشنوى و دم نميزنى ؟ آيا در گورى ؟ ( و در برخى از نسخه ها بجاى « أقبرت » « اقترب » ذكر شده يعنى نزديك آى ) حذيفة از جا برخاست و ميگفت : خدا مرا بقربانت كند سرما و سختى مرا بازداشت كه پاسخ شما را بدهم ، رسول خدا ( ص ) فرمود : هم اكنون بميان آنها برو تا سخن آنها را بشنوى و گزارش آنها را به من برسانى ، و چون حذيفة به راه افتاد رسول خدا ( ص ) ( دست بدعا برداشته ) گفت :\r\nبارخدايا او را از پيش رو و از پشت سر و از سمت راست و چپش نگهدارى كن تا بسوى ما بازش گردانى ، و از آن سو رسول خدا ( ص ) بحذيفه فرمود : كارى انجام ندهى تا بنزد من بازآئى ، حذيفه شمشير و كمان و سپر خود را برداشته و به راه افتاد .\r\nحذيفه گويد : من به راه افتادم و ديگر هيچ گونه سختى و سرما در من نبود ، پس از راه خندق گذشتم\r\n","description":"","footnote":"","page_name":" 99 ","page_number":99},
  {"content":"\r\nو مؤمنان و كفار را ديدم كه در آنجا پاس ميدادند ، و از سوى ديگر حذيفة كه بدنبال مأموريت خويش رفت رسول خدا ( ص ) برخاست و با صداى بلند اين دعا را خواند .\r\n« اى فريادرس درماندگان و اى پاسخ دهنده گرفتاران ، اندوه و غم و گرفتارى مرا بر طرف گردان كه تو به خوبى نگران حال من و اصحاب من هستى » در اين وقت جبرئيل عليه السّلام نازل شد و عرضكرد : اى رسول خدا همانا خداى عز ذكره گفتارت را شنيد و دعايت را باجابت رساند و هراس دشمنت را از تو دور كرد ، رسول خدا ( ص ) به دو زانو ( روى زمين ) نشست و دستها را باز كرد ، و اشگ از ديدگانش سرازير شده گفت : سپاس تو را چنانچه به من و اصحابم رحم كردى ، آنگاه رسول خدا ( ص ) فرمود : همانا خداى عز و جل بادى مخلوط بريگ از آسمان دنيا بر آنها فرستاد و باد ديگرى نيز توأم با قطعه هاى سنگ از آسمان چهارم بر آنها فرو فرستاد .\r\nحذيفة گويد : من برفتم و آتشهاى آنها را افروخته ديدم ، و در اين هنگام بود كه لشكر نخست خدا كه باد مخلوط بريگ بود روآورد ، و ديگر آتشى از آنها بجاى نگذارد جز آنكه آن را پراكنده ساخت ، و چادرى بجاى نگذارد مگر آنكه از جا كند ، و نيزه اى سر پا نگذارد تا بدان جا كه براى جلوگيرى از سنگ ريزه ها سپر جلوى رو ميگرفتند و صداى برخورد سنگريزه ها با سپرها به گوش مىخورد .\r\nحذيفة هم چنان پيش رفت تا در وسط دو تن از مشركين نشست ، در اين وقت شيطان به صورت يكى از سران مشركين درآمد و گفت : اى مردم شما در آستان اين مرد جادوگر دروغگو درآمده‌ايد ، اين را بدانيد كه كار از دست شما بيرون نرود ( نوميد نشويد و در كار او شتاب روا مداريد كه ) فرصت باقى است ، و امسال سال توقف در اينجا نيست ( و بيش از اين ماندن در اينجا صلاح نباشد ) حيوانات سمدار و بىسم ( شتران و اسبان ) همگى به هلاكت رسيدند ، پس به مكه بازگرديد ، و هر كدام از شماها همنشين خود را وايابد\r\n","description":"","footnote":"","page_name":" 100 ","page_number":100},
  {"content":"\r\n( و دقت كند تا بيگانه اى براى جاسوسى بميان شما نيامده باشد ) . حذيفه گويد : من ( براى آنكه گرفتار نشوم ) به سمت راست خود نگاه كردم و ( بدان كه پهلويم نشسته بود ) دست زده گفتم : كيستى ؟ گفت : معاويه ، و بدان كه سمت چپم بود گفتم : تو كيستى ؟ گفت سهيل بن عمرو .\r\nحذيفه گويد : در اين هنگام بود كه لشكر اعظم خدا در رسيد ، ابو سفيان برخاست و بر مركب سوار شد و در ميان قريش فرياد زد : گريز ، گريز ، و طلحة ازدى گفت : محمد شرى براى شما فزود سپس سوار بر مركب خويش شد در ميان قبيلهء بنى اشجع فرياد زد : فرار ، فرار ، عيينة بن حصن نيز همين كار را كرد ، حارث بن عوف مزنى نيز همين كار را انجام داد ، و اقرع بن حابس نيز چنين كرد و بدين ترتيب احزاب ( كه براى نابودى پيغمبر اسلام و يارانش همدست شده بودند ) همگى برفتند ، و حذيفة بنزد رسول خدا ( ص ) بازگشته و جريان را به آن حضرت اطلاع داد .\r\nامام صادق عليه السّلام فرمود : براستى هنگامهء آن شب شبيه روز قيامت بود .\r\n\r\n[ فضيلت مسجد كوفه و داستان نوح - ع - 
  ]\r\n421 - مفضل بن عمر گويد : در آن وقتى كه امام صادق عليه السّلام براى ديدار ابو العباس ( سفّاح نخستين خليفه عباسى ) بكوفه آمد من نيز در ركاب آن حضرت بودم ، همين كه بمحلهء كناسه رسيديم فرمود :\r\nدر اينجا بود كه عمويم زيد رحمة الله را بدار زدند ، سپس برفت تا چون بطاق زيت فروشان كه آخر بازار سراجها بود رسيد از مركب پياده شد و به من نيز فرمود : فرود آى اين مكان مسجد كوفه نخست است كه آدم عليه السّلام طرح آن را ريخت و من خوش ندارم كه سواره بدان وارد شوم من عرضكردم : پس چه كسى آن طرح را بهم زد ؟ فرمود : نخست طوفان زمان نوح عليه السّلام بود ،\r\n","description":"","footnote":"","page_name":" 101 ","page_number":101},
  {"content":"\r\nسپس اصحاب كسرى ( پادشاه ايران ) و نعمان ( بن منذر پادشاه حيره - در پنج كيلومترى كوفه قرار داشته - ) و سپس زياد بن ابى سفيان .\r\nبه دو عرضكردم : مگر كوفه و مسجدش در زمان نوح بوده است ؟\r\nفرمود : آرى اى مفضل ، خانهء نوح و قوم او در قريه اى در كنار فرات بوده و آن قريه در سمت غرب كوفه قرار داشته ، فرمود : و نوح مردى بود نجّار ، و خداى عز و جل او را به پيغمبرى برگزيد ، و نوح عليه السّلام نخستين كسى بود كه كشتى ساخت كه روى آب راه رود . و نوح هزار سال پنجاه سال كم در ميان قوم خود بسر برد و در اين مدت آنها را بسوى خداى عز و جل دعوت كرد و آنها آن جناب را بريشخند و مسخره گرفتند ، نوح كه چنان ديد بر آنها نفرين كرده گفت : « پروردگارا از اين كافران ديارى روى زمين مگذار ، كه راستى اگر آنها را بگذارى بندگانت را گمراه كنند و جز بدكار كافر توليد نكنند » ( سورهء نوح آيه 26 - 27 ) پس خداى عز و جل بنوح وحى كرد يك كشتى بساز و آن را وسيع و پهناور كن و در ساختن آن شتاب كن ، نوح بدست خود در مسجد كوفه كشتى را ساخت و چوب آن را از راه دورى آورد تا از ساختن آن فارغ شد .\r\nمفضل گويد : در اين موقع كه ظهر شده بود سخن امام صادق عليه السّلام قطع شد و برخاسته نماز ظهر و عصر را خواند سپس از مسجد بيرون آمد و به سمت چپ خود متوجه شد و با دست خود اشاره بجاى خانهء داريّين ( عطر فروشان ) كرد و آنجا جاى خانهء ابن حكيم و امروزه مجراى آب فرات است ، پس به من فرمود اى مفضل در اينجا بتهاى قوم نوح نصب شده بود بنام يغوث و يعوق و نسر ، سپس پيش رفت تا بمركب\r\n","description":"","footnote":"","page_name":" 102 ","page_number":102},
  {"content":"\r\nخود سوار شد . عرضكردم : قربانت ! در چند سال نوح كشتى را ساخت و از آن فارغ شد ؟ فرمود : در دو دور گفتم : دو دور چه قدر بوده ؟ فرمود : هشتاد سال ، گفتم : عامه ( مردم ) گويند : در مدت پانصد سال آن را ساخت ؟ فرمود : هرگز ( اين طور نبوده ) چگونه ( چنين بوده ) ؟ با اينكه خداوند فرمايد : ( و بساز كشتى را بفرمان ما ) و وحى ما . . . « ، ( سورهء هود آيه 37 ) ( مجلسى ( ره ) گويد : ظاهر آنست كه حضرت در اينجا وحى را به معناى لغوى آن كه سرعت است تفسير فرموده ، و محتمل است كه مقصود اين باشد كه وحى خدا و فرمان او با اين مقدار تأخير مناسبت ندارد ) .\r\nگويد : عرضكردم : به من خبر ده از معناى گفتار خداى عز و جل ( كه فرمايد ) : « تا وقتى كه فرمان ما بيامد و تنور جوشيد » ( سوره هود آيه 40 ) جاى آن كجا بوده ؟ و ( گذشته ) چگونه بوده است ؟ فرمود :\r\nتنور در خانهء پيره زنى باايمان پشت قبله و در طرف راست مسجد قرار داشت ، بدان حضرت گفتم : آنجا اكنون در طرف زاويهء باب الفيل است .\r\nسپس عرضكردم ابتدا آب از اين تنور بيرون آمده ؟ فرمود : آرى ، همانا خداى عز و جل ميخواست كه بقوم نوح نشانه و معجزه اى بنماياند ، سپس خداى تبارك و تعالى بارانى شديد بر ايشان باريد و فرات طغيان كرد و همهء چشمه ها جوشيد بطور زيادى و خداى عز و جل آنها را غرق كرد و نوح و كسانى كه با او در كشتى بودند نجات يافتند .\r\nبه دو عرضكردم : نوح چه مدتى در كشتى ماند تا آب بر زمين نشست و آنها از كشتى خارج شدند ؟\r\nفرمود : هفت شبانه روز ، و كشتى هفت بار دور خانهء ( كعبه ) طواف كرد سپس بر جودى كه همان فرات\r\n","description":"","footnote":"","page_name":" 103 ","page_number":103},
  {"content":"\r\nكوفه است قرار گرفت . ( مجلسى ( ره ) گويد : شايد بجاى « فرات الكوفة » « قريب الكوفة » يعنى نزديك كوفه بوده و تصحيف شده باشد چون در اخبار وارد شده كه جودى همان تپه اى است كه اكنون بنجف موسوم است ) . به دو عرضكردم : مسجد كوفه قديم است ؟ فرمود : آرى و آنجا مكان نماز پيغمبران است ، و هنگامى هم كه رسول خدا ( ص ) به آسمان بالا رفت ( در شب معراج ) در آنجا نماز خواند ، و جبرئيل به دو گفت : اى محمد اين مسجد پدرت آدم عليه السّلام و جايگاه نماز پيغمبران است تو هم فرود آى و در آن نماز بگزار ، حضرت فرود آمد و در آن نماز خواند ، و سپس جبرئيل آن حضرت را به آسمان برد . 422 - ابو رزين اسدى از امير مؤمنان عليه السّلام روايت كرده كه فرمود : همانا نوح صلى الله عليه چون از كار ساختن كشتى فارغ شد ، و وعدهء ميان او و پروردگارش در مورد هلاكت قوم او اين بود كه تنور بجوشد كه ناگاه تنور جوشيد ، همسرش گفت : تنور بجوشش درآمد ، نوح برخاست و سر آن را مهر كرد و آب ايستاد ، آنگاه هر كه را ميخواست در كشتى درآورد وارد كرد و هر كه را ميخواست بيرون برد بيرون كرد آنگاه بر سر تنور آمد و مهر را از سر آن برداشت ، خداى عز و جل فرمايد : « و درهاى آسمان را بآبى ريزان گشوديم ، و در زمين چشمه ها بشكافتيم ، و ( هر دو ) آب براى كارى كه مقدر شده بود بهم پيوست و او را بدان كشتى كه تخته ها و ميخها داشت برداشتيم » ( سورهء قمر آيه 11 - 13 ) . فرمود : و آن كشتى را در وسط اين مسجد شما ( مسجد كوفه ) نجارى كرد ، و از ذرع اين مسجد هفتصد ذراع كاسته شده ( شايد امام عليه السّلام اين جمله را براى رفع استبعاد مردم از اينكه چگونه كشتى به آن بزرگى را در وسط اين مسجد كه در وضع فعلى گنجايش آن را ندارد ساخته است بيان فرموده ، و اين مطلب را تذكر داده است كه اين مسجد بزرگتر از اين بوده ) .\r\n","description":"","footnote":"","page_name":" 104 ","page_number":104},
  {"content":"\r\n423 - از امام صادق عليه السّلام روايت شده كه فرمود : همسر نوح عليه السّلام هنگامى كه آن حضرت مشغول ساختن كشتى بود بنزد او آمده گفت : از تنور آب بيرون آمده ؟ نوح با شتاب بر سر تنور آمد و سرپوشى روى آن نهاد و به مهر خويش آن را مهر كرد ، پس آب ايستاد ، و چون از كار ساختن كشتى فراغت يافت بيامد و آن مهر را شكست و سرپوش را از روى تنور برداشت و آب بجوشيد . 424 - اسماعيل جعفى از امام باقر عليه السّلام روايت كرده كه فرمود : شريعت ( و دين ) نوح عليه السّلام اين بود كه بايد خدا را بيگانگى و از روى اخلاص پرستيد و از پرستش اشباه و امثالى كه براى او ساخته‌اند دست كشيد ، و اين همان سرشتى است كه مردم بر آن سرشته شده‌اند ، و خداوند از نوح و از ديگر پيمبران عليهم السّلام پيمان گرفته كه خداى تبارك و تعالى را بپرستند و چيزى را شريك با او نسازند ، و دستور فرموده به نماز و امر بمعروف و نهى از منكر و حلال و حرام ، ولى بر او احكام حدود و مواريث را فرض و مقرر نكرد ، و شريعت نوح همين بود .\r\nو نوح در ميان آن مردم هزار سال پنجاه سال كم توقف كرد و در اين مدت در خفا و آشكارا آنها را به خدا دعوت كرد و چون سرباز زدند و سركشى كردند گفت : « پروردگارا من مغلوب شده‌ام پس انتقام مرا بگير » ( سورهء قمر آيه 10 ) پس خداى عز و جل به او وحى فرمود : « همانا از قوم تو جز آنها كه ايمان آوردند ديگر ايمان نياورند و تو از اعمالى كه ميكنند اندوهگين مباش » ( سورهء هود آيهء 36 ) و از اين مدت بود كه نوح گفت : « اينها جز بدكار كفران پيشه توليد نكنند » ( سورهء نوح آيه 27 ) پس خداى عز و جل به او وحى\r\n","description":"","footnote":"","page_name":" 105 ","page_number":105},
  {"content":"\r\nفرمود : « كشتى بساز » . 425 - اسماعيل جعفى از امام باقر عليه السّلام روايت كند كه فرمود : هنگامى كه نوح عليه السّلام هستهء درخت ( نخل ) را مىكاشت قومش بر او گذر كردند و بر او ميخنديدند و او را مسخره ميكردند و مىگفتند كارش كاشتن درخت شده ، و چون نخله ها بلند شد و كاملا بلند شده و سركشيد آنها را بريد و سپس شروع بتراشيدن آنها كرد ، مردم به او گفتند : حال ديگر نجار شده ! سپس آنها را بهم پيوست و كشتى ساخت ، آن مردم باز بر او گذشتند و شروع بخنده و مسخره كردند و گفتند : حالا ديگر كشتيبان شده آن هم روى زمين خشك ، تا اينكه از ساختن كشتى فراغت يافت . 426 - حسن بن صالح ثورى از امام صادق عليه السّلام روايت كند كه فرمود : درازى كشتى نوح هزار و دويست ذراع بود ، و پهناى آن هشتصد ذراع و بلندى آن به طرف بالا هشتاد ذراع ، و ميان صفا و مروه ( يعنى از همان روى آب كه بود ) سعى كرد و هفت بار بدور خانهء ( كعبه ) طواف كرد آنگاه بيامد و روى كوه جودى قرار گرفت . 427 - عبد الحميد بن أبى الديلم از امام صادق عليه السّلام روايت كند كه فرمود : نوح عليه السّلام هشت جفت از جانداران را در كشتى حمل كرد همانهائى را كه خداى عز و جل فرموده است : « هشت جفت ( از حيوانات ) دو ميش ، دو بز ، . . . و از شتر دو رأس ، و از گاو دو رأس » ( سورهء انعام آيه 144 - 145 ) و از ميش دو جفت بود يكى ميش اهلى كه مردم تربيت كنند ، و جفت ديگر ميش كوهى بود كه شكار آن براى مردم حلال\r\n","description":"","footnote":"","page_name":" 106 ","page_number":106},
  {"content":"\r\nاست ، و از بز هم دو جفت بود يك جفت اهلى كه مردم تربيت كنند و جفت ديگر آن بزهائى بودند كه در دشت و بيابان هستند ، و از شتر هم دو جفت بود يكى شتر بخاتى ( كه در سمت خراسان پرورش يابد ) و جفت ديگر شتر عربى بود ، و از گاو دو جفت بود يك جفت گاو اهلى و يك جفت گاو وحشى ، و هر پرنده اهلى و وحشى را هم با خود برداشت آنگاه زمين غرق شد . 428 - از امام صادق عليه السّلام روايت شده كه فرمود : ( در آن روز ) آب بر روى هر كوه و دشتى بارتفاع پانزده ذراع بالا رفت . 429 - برخى از اصحاب ما از امام صادق عليه السّلام روايت كرده‌اند كه فرمود : نوح عليه السّلام دو هزار و سيصد سال عمر كرد ، هشتصد و پنجاه سال پيش از اينكه به پيغمبرى مبعوث شود ، و نهصد و پنجاه سال در ميان مردم آنها را به خدا دعوت كرد و پانصد سال پس از ( طوفان كه از ) كشتى فرود آمد و آب فرو نشست ، و در اين مدت شهرها را از نو بنا كرد و فرزندانش را در شهرها جا داد ، سپس فرشتهء مرگ در وقتى كه در آفتاب نشسته بود بسراغش آمد و به او گفت : آمده‌ام تا قبض روحت كنم ، نوح فرمود : اجازه ميدهى تا من از آفتاب بسايه بروم ؟ گفت : آرى ، نوح از آفتاب بسايه آمد سپس فرمود : اى ملك الموت آنچه از اين عمر دنيا بر من گذشت بمانند همين جابجا شدن من از آفتاب بسايه بود ، اكنون ماموريت خود را انجام ده ، پس ملك الموت جانش را بگرفت .\r\n","description":"","footnote":"","page_name":" 107 ","page_number":107},
  {"content":"\r\nشرح - در عمر حضرت نوح عليه السّلام ميان مورّخين و همچنين در روايات اختلاف است برخى گفته‌اند ، هزار سال بوده ، و برخى هزار و چهار صد و هفتاد سال گفته‌اند و برخى - همانطور كه در اين حديث است - دو هزار و سيصد سال ذكر كرده‌اند ، و برخى تا دو هزار و پانصد سال هم نقل كرده‌اند . و بگفتهء مرحوم مجلسى قدس سره جمع ميان روايت در اين باره خالى از اشكال نيست .\r\n430 - اسماعيل بن جابر و ديگران از امام صادق عليه السّلام روايت كرده‌اند كه فرمود : حضرت نوح عليه السّلام پس از طوفان پانصد سال زندگى كرد سپس جبرئيل بنزد او آمده ( و از جانب خداى تعالى براى او پيغام آورده ) گفت : اى نوح همانا دوران پيغمبرى تو سپرى شده و روزگارت بسر آمده اكنون در اسم اكبر و ميراث علم و آثار علم نبوت كه همراه تو است نظر كن و آن را بفرزندت سام بسپار ، زيرا من زمين را وانگذارم جز آنكه در آن دانشمندى باشد كه طاعت من بوسيلهء او شناخته شود و راه هدايت من به دو دانسته گردد ، و او وسيلهء نجاتى باشد در فاصله مرگ يك پيغمبر و بعثت پيغمبر ديگر ، و شيوهء من چنان نيست كه مردم را بدون حجتى از جانب خود ، و بدون خوانندهء بسوى خود و راهنمائى بسوى راه من ، و كسى كه عارف بفرمان من باشد واگذارم ، و مقرر داشته‌ام كه براى هر قومى راهنمائى منصوب دارم كه سعادتمندان را به دو راهنمائى كنم و حجت من باشد بر مردم سعادت پيشه .\r\nفرمود : پس نوح عليه السّلام اسم اكبر و ميراث علم و آثار علم نبوت را بسام سپرد ، و اما حام و يافث ( دو فرزند ديگر نوح ) علمى نداشتند كه بدان سودمند شوند ، و حضرت نوح آنها را بآمدن هود مژده داد و به پيروى كردن از او فرمانشان داد ، و بدانها دستور داد كه وصيت نامه را در سر هر سال يك مرتبه باز كنند و در آن بنگرند و آن روز عيد آنها باشد .\r\n","description":"","footnote":"","page_name":" 108 ","page_number":108},
  {"content":"\r\n\r\n[ وظيفهء شيعه نسبت بمخالفان 
  ]\r\n431 - ابو حمزه گويد : به امام باقر عليه السّلام عرضكردم : برخى از هم مذهبان ما بمخالفين افتراء بندند و آنها را بحرامزادگى نسبت دهند ؟ فرمود : خوددارى كردن از اينها بهتر است ، سپس فرمود :\r\nبه خدا سوگند اى ابا حمزه مردم همگى اولاد « بغى » هستند جز شيعيان ما ، من عرضكردم : چه دليلى بر اين مطلب براى من هست ؟ فرمود كتاب خدا بر آن دلالت دارد ، زيرا خداى تبارك و تعالى براى ما سه سهم از همهء غنائم مقرر فرموده و خداى عز و جل چنين فرموده : « بداند كه هر چه را بغنيمت گيريد پنج يك آن از خدا و پيغمبر و خويشان او و يتيمان و تنگدستان و در راه ماندگان است » ( سورهء انفال آيه 41 ) پس مائيم صاحبان خمس و غنيمت ، و ما آن را بر تمام مردم جز شيعيانمان حرام كرده‌ايم ، به خدا اى ابا حمزه هيچ سرزمينى فتح نشود و هيچ خمسى از آن بيرون نرود و بر چيزى از آن دست نزنند جز آنكه بدست آن كس كه رسيده حرام باشد چه زن باشد و چه مال ، و اگر حق ظاهر گردد ( و دولت حقه پيروز شود ) مردى را كه نزد خود عزيز است در معرض فروش درآورند ( يا فروش آن را بمزايده گذارند ) در ميان كسانى كه چيزى در بهاى او نيفزايد ، تا آنجا كه مردى از ايشان ( يعنى مخالفين ) حاضر است هر چه دارد بدهد و راه نجاتى براى خود بيابد ولى بدان نرسد ، و اينها بودند كه ما و شيعيانمان را از حق ( مسلم ) خود بيرون كردند بدون عذر و بناحق و بدون دليل و برهان .\r\nعرضكردم : ( تفسير اين آيه چيست ) گفتار خداى عز و جل : « بگو مگر براى ما جز يكى از دو سرانجام نيك را انتظار مىبرند . . . » ( سورهء توبه آيه 52 ) فرمود : ( آن دو سرانجام نيك ) يا مرگ در راه\r\n","description":"","footnote":"","page_name":" 109 ","page_number":109},
  {"content":"\r\nاطاعت خدا است و يا درك ظهور امام ، « ولى ما در بارهء آنها انتظار ميبريم » با اين وضع سخت و ناهنجارى كه داريم « كه خداوند از نزد خود عذابى بدانها برساند » فرمود : كه آن عذاب مسخ است « يا بدست ما » ( آنها را عذاب كند ) كه آن كشتن آنها است . خداى عز و جل به پيغمبرش فرمود : « بگو منتظر باشيد كه ما نيز با شما از منتظران هستيم » و مقصود انتظار وقوع بلا بدشمنان آنها است\r\n\r\n[ تأويل و تفسير چند آيه 
  ]\r\n432 - و نيز از امام باقر عليه السّلام روايت كرده در تفسير گفتار خداى عز و جل : « بگو من براى نبوت از شما مزدى نميخواهم و از متصنعان نيستم ، و او جز تذكارى براى جهانيان نيست » ( سورهء ص آيه 86 - 78 ) فرمود : او امير مؤمنان عليه السّلام است « و پس از مدتى خبر او را خواهيد دانست » فرمود : ( يعنى ) هنگام خروج حضرت قائم عليه السّلام .\r\nو در گفتار خداى عز و جل : « و براستى بموسى كتاب داديم و در آن اختلاف روى داد » ( سورهء هود آيه 100 ) فرمود : اختلاف كردند چنانچه اين امت در قرآن اختلاف كردند ، و محققا در كتابى هم كه با قائم عليه السّلام است و براى آنها بياورد اختلاف خواهند كرد بدان حد كه جمع زيادى آن را انكار كنند و آن حضرت آنها را ( كه منكر شده‌اند ) پيش دارد و گردنشان را بزند . و اما گفتار خداى عز و جل : « و اگر سخن نهائى نبود ميانشان قضاوت ميشد و راستى كه ستمكاران را عذابى است دردناك » ( سورهء شورى آيه 21 ) فرمود :\r\n( يعنى ) اگر نباشد آنچه از جانب خداوند از پيش در بارهء آنها گذشته است حضرت قائم عليه السّلام يكتن از آنها را زنده نگذارد .\r\n","description":"","footnote":"","page_name":" 110 ","page_number":110},
  {"content":"\r\nو در گفتار خداى عز و جل : « و آنان كه روز جزا را تصديق دارند » ( سورهء معارج آيه 26 ) فرمود : مقصود ( روز ) ظهور حضرت قائم عليه السّلام است .\r\nو در گفتار خداى عز و جل : « - كه گويند - : سوگند به خدا پروردگارمان كه ما مشرك نبوديم » ( سورهء انعام آيه 22 ) فرمود : مقصودشان مشرك بودن بولايت على عليه السّلام است ( كه ديگران را شريك در خلافت او دانند ) .\r\nو در گفتار خداى عز و جل : « بگو حق بيامد و باطل نابود شد » ( سورهء اسرى آيه 81 ) فرمود :\r\nهنگامى كه قائم عليه السّلام قيام كند دولت باطل از ميان برود . 433 - ابو بصير گويد : به امام صادق عليه السّلام گفتم : ( تفسير اين آيه چيست ) : « و چون قرآن بخوانى از شيطان رانده شده به خدا پناه بر ، كه او را بر كسانى كه ايمان دارند و بپروردگار خويش توكل كنند تسلطى نيست » ( سورهء نحل آيه 98 - 99 ) فرمود : اى ابا محمد تسلط او بر مؤمن بر تن او است و بر دين او مسلط نشود ، او بر ايوب ( پيغمبر ) عليه السّلام تسلط يافت و خلقت ( بدن ) او را زشت كرد ولى بر دينش تسلط نيافت ، و بسا است كه بر تن مؤمنان تسلط يابد ولى بر دينشان مسلط نگردد .\r\nعرضكردم : ( دنبالش ) كه خداى تعالى فرمايد : « تسلط او بر كسانى است كه دوستدار اويند و كسانى كه آنها به خدا شرك آرند » ( آيه 100 ) فرمود : آن كسانى كه به خدا شرك آرند هم بر بدنهاشان و هم بر دينشان مسلط گردد . 434 - فضيل گويد : با امام باقر عليه السّلام به مسجد الحرام درآمديم و آن حضرت به من تكيه كرده\r\n","description":"","footnote":"","page_name":" 111 ","page_number":111},
  {"content":"\r\nبود ، پس همانطور كه ما در ميان باب بنى شيبة بوديم بمردم نگريست و فرمود : اى فضيل مردم در زمان جاهليت نيز به همين وضع دور خانهء كعبه طواف ميكردند نه حقى مىشناختند و نه بدينى پابند بودند ، اى فضيل خوب به آنها ( دقت كن ) بنگر كه چگونه به روى خود نگونسارند ، خدا لعنتشان كند كه اينها چه مردم مسخره و نگونسارى بر روى خويش هستند ، سپس اين آيه را خواند : « آيا كسى كه نگونسار بر چهرهء خويش راه رود راهبرتر است يا كسى كه راست و براهى راست گام زند » ( سورهء ملك آيه 22 ) و مقصود از اين آيه به خدا على عليه السّلام و اوصياء عليهم السّلام هستند ، سپس اين آيه را خواند : « و چون او را نزديك و مقرب درگاه ( حق ) بينند درهم و بدريخت گردد چهرهء كسانى كه كفر ورزيدند و بدانها گويند اين همان كسى است كه به دو ادعا داشتيد » ( سورهء ملك آيه 27 ) و مقصود امير مؤمنان عليه السّلام است ، اى فضيل كسى جز على عليه السّلام بدين نام ( يعنى امير المؤمنين ) ناميده نشد مگر آنكه افتراء بسته و دروغ زن بوده تا بامروز مردم .\r\nبه خدا سوگند اى فضيل كسى از روى حقيقت براى خدا عز ذكره حج نكند جز شما ، و جز از شما گناهى آمرزيده نگردد ، و عملى پذيرفته نگردد جز از شما ، و شمائيد براستى اهل اين آيه ( كه فرمايد : ) « اگر از گناهان بزرگى كه از آن منع شده‌ايد كناره كنيد گناهان [ كوچك 
  ] شما را محو كنيم و شما را بجايگاه ارجمندى داخل كنيم » ( سورهء نساء آيه 31 ) .\r\nاى فضيل آيا خوشنود نيستيد شماها كه نماز بخوانيد و زكات بدهيد و زبانهاتان را نگاه داريد و ببهشت برويد ، سپس اين آيه را خواند : « آيا نديدى آن كسانى را كه بدانها گفته شد دستهاى خود را نگاه داريد و نماز را برپا داريد و زكات بدهيد . . . » ( سورهء نساء آيه 77 ) . و فرمود : شمائيد به خدا قسم\r\n","description":"","footnote":"","page_name":" 112 ","page_number":112},
  {"content":"\r\nاهل اين آيه . 435 - ابو اسحاق از امير مؤمنان عليه السلام روايت كند كه ( در تفسير اين آيه چنين فرمود ) :\r\n« و چون متصدى كار شود در زمين بكوشد تا در آن فساد كند ، و كشت و نژاد را تباه كند ( يعنى با ستمگرى و بدخواهى ) و خدا فساد را دوست نميدارد » ( سورهء بقره آيه 205 ) . 436 - حمران بن اعين از امام باقر عليه السلام روايت كند كه ( اين آيه را چنين ) قرائت كرد : * ( وَالَّذِينَ كَفَرُوا أَوْلِياؤُهُمُ ) * الطواغيت ( سورهء بقره آيه 257 ) . 437 - و از حضرت ابو الحسن عليه السّلام روايت كرده‌اند ( كه آية الكرسى را چنين قرائت فرمود ) :\r\n* ( لَه ما فِي السَّماواتِ وَما فِي الأَرْضِ [ وَما بَيْنَهُما وَما تَحْتَ الثَّرى ) * عالم الغيب و الشهادة الرحمن الرحيم 
  ] * ( مَنْ ذَا الَّذِي يَشْفَعُ عِنْدَه إِلَّا بِإِذْنِه ) * . . . .\r\n438 - اسماعيل بن عباد از امام صادق عليه السّلام روايت كرده ( كه در آية الكرسى چنين فرمود : ) * ( وَلا يُحِيطُونَ بِشَيْءٍ مِنْ عِلْمِه إِلَّا بِما شاءَ ) * و آخرش * ( وَهُوَ الْعَلِيُّ الْعَظِيمُ ) * * ( . . . ، وَالْحَمْدُ لِلَّه رَبِّ الْعالَمِينَ ) * و دو آيه بعد از آن است . شرح - ظاهر اين است كه يعنى دو آيه بعد هم جزء آية الكرسى است .\r\n439 - ابى بكر بن محمد گويد : از امام صادق عليه السّلام شنيدم كه ( آيه 214 سورهء بقره را )\r\n","description":"","footnote":"","page_name":" 113 ","page_number":113},
  {"content":"\r\nچنين مىخواند :\r\n« * ( وَزُلْزِلُوا ) * [ ثم زلزلوا 
  ] * ( حَتَّى يَقُولَ الرَّسُولُ ) * » .\r\n440 - ابو بصير از امام صادق عليه السّلام روايت كرده كه ( اين آيه را ) چنين خواند :\r\n* ( وَاتَّبَعُوا ما تَتْلُوا الشَّياطِينُ ) * [ بولاية الشياطين 
  ] * ( عَلى مُلْكِ سُلَيْمانَ ) * ( سورهء بقرة آيه 102 ) .\r\nو نيز اين آيه را ديگر چنين قرائت فرمود :\r\n* ( سَلْ بَنِي إِسْرائِيلَ كَمْ آتَيْناهُمْ مِنْ آيَةٍ بَيِّنَةٍ ) * [ فمنهم من آمن و منهم من جحد و منهم من أقر و منهم من بدل 
  ] * ( وَمَنْ يُبَدِّلْ نِعْمَةَ الله مِنْ بَعْدِ ما جاءَتْه فَإِنَّ الله شَدِيدُ الْعِقابِ ) * ( سورهء بقرة آيه 211 ) . مترجم گويد : گذشته از اينكه اين چند حديث ( يعنى از حديث 435 تا حديث 440 ) بيشتر ضعيف يا مجهول است ، ظاهرا مقصود امام عليه السّلام - بر فرض صحّت آنها - از جمله هاى اضافى تفسير و توضيح و تأويل آيات است نه اينكه بخواهد اثبات تحريف فرمايد چنانچه برخى اخباريّين بدانها استدلال كرده‌اند ، و اين مطلبى است كه گروهى از خود اخباريّين نيز مانند شيخ حرّ عاملى و ديگران در امثال اين گونه احاديث بدان تصريح كرده‌اند و ما در جلد چهارم اصول كافى مترجم ( ص 440 ) سخنان آنها را ذكر كرده محملى كه براى اين گونه اخبار ذكر كرده‌اند بيان داشته‌ايم .\r\n441 - محمد بن فيض گويد : به امام صادق عليه السّلام عرضكردم : بسا است كه كسى از ما مريض مىشود و پزشكان معالج به او دستور پرهيز ميدهند ، فرمود : ولى ما خاندان جز از خرما ( در حال بيمارى ) پرهيز نميكنيم ، و بوسيلهء سيب و آن سرد مداوا ميكنيم ، عرضكردم : از خرما چرا پرهيز ميكنيد ؟ فرمود براى آنكه پيغمبر خدا ( ص ) على عليه السّلام را در وقتى كه بيمار شده بود از آن پرهيز داد . 442 - حلبى گويد : شنيدم از امام صادق عليه السّلام كه ميفرمود : پرهيز براى هيچ بيمارى پس از\r\n","description":"","footnote":"","page_name":" 114 ","page_number":114},
  {"content":"\r\nگذشتن هفت روز ديگر سودى ندارد . 443 - موسى بن بكر از امام موسى بن جعفر عليه السّلام روايت كند كه فرمود : پرهيز بدان نيست كه يك چيزى را به كلى ترك كنى و نخورى ، بلكه پرهيز آن است كه بخورى ولى كمبخورى . 444 - برخى از اصحاب ما از امام صادق عليه السّلام روايت كنند كه فرمود : راه رفتن براى بيمار موجب بازگشت بيمارى است ، همانا پدرم عليه السّلام چنان بود كه هر گاه بيمار ميشد او را در جامه اى مىپيچيدند و براى قضاى حاجت - يعنى تطهير و وضوء - او را مىبردند ، و اين بدان جهت بود كه ميفرمود : راه رفتن براى بيمار موجب برگشتن بيمارى است .\r\n\r\n[ در تعبير خواب 
  ]\r\n445 - ابن اذينة گويد : مردى خدمت امام صادق عليه السّلام شرفياب شده عرضكرد : در خواب ديدم گويا خورشيد بر سرم تنها تابيده بدون آنكه بر بدنم بتابد ، فرمود : تو بمقام بزرگ و نورى درخشان و دين و مذهبى كامل نائل خواهى گشت ، و اگر همهء بدنت را فرا گرفته بود در آن غرق ميشدى ولى تنها سرت را فرا گرفته ، آيا اين آيه را نخوانده اى : « و همين كه ديد خورشيد سر زد گفت اين است پروردگار من . . . » ( سورهء انعام آيه 78 ) و چون خورشيد غروب كرد ابراهيم عليه السّلام از آن بيزارى جست .\r\nعرضكرد : قربانت كردم آنها خورشيد را بخلافت و سلطنت تعبير مىكند ( و شما آن را بدين تعبير كردى ) ؟ فرمود : من در سيماى تو نمىبينم كه بخلافت رسى و در پدران و اجداد تو كسى پادشاه نبوده ، و چه خلافت و سلطنتى بالاتر از دين است و از آن نورى كه بوسيلهء آن اميد دخول بهشت را دارى ، آنها\r\n","description":"","footnote":"","page_name":" 115 ","page_number":115},
  {"content":"\r\nبغلط تعبير كرده‌اند ، گفت : راست فرمودى . 446 - و نيز روايت كند كه از مردى كه خواب ديد گويا خورشيد بر پاهايش تابيده نه بر تنش ؟\r\nفرمود : مالى از ناحيهء گياه زمينى به دو رسد مانند گندم يا خرما كه ( در اثر فراوانى ) آن را زير پاى خود ريزد ، و در آن توسعه دهد . و آن مال حلال باشد جز آنكه در آن رنج برد چنانچه آدم عليه السّلام رنج برد . 447 - محمد بن مسلم گويد : خدمت امام صادق عليه السّلام شرفياب شدم و ابو حنيفة هم در محضر آن حضرت نشسته بود ، پس بدان حضرت عرضكردم : خواب عجيبى ديده‌ام ! فرمود : اى پسر مسلم آن را بگو كه عالم بتعبير آن در اينجا نشسته - و با دست بابى حنيفة اشاره فرمود - گويد : عرضكردم : در خواب ديدم گويا بخانهء خويش درآمدم و ناگهان همسرم را ديدم كه بيرون آمد و گردوى بسيارى شكست و آنها را بر سر من ريخت ، من از اين خواب بتعجب فرو رفته‌ام ! ابو حنيفة گفت : تو مردى هستى كه بر سر ميراث خانواده ات با مردمانى پست بجدال و ستيزه دچار شوى ، و پس از رنج بسيار بدان چه از آن مال خواهى برسى ان شاء الله .\r\nامام صادق عليه السّلام به او فرمود : رسيدى به خدا سوگند اى ابا حنيفة ! محمد بن مسلم گويد : پس از اين جريان ابو حنيفة از نزد آن حضرت بيرون رفت ، من به آن جناب عرضكردم : قربانت گردم من از تعبير اين ناصبى ( و دشمن خاندان پيغمبر صلى الله عليه و آله ) خوشم نيامد ، فرمود :\r\nاى پسر مسلم خدايت بد نياورد ، تعبير آنها موافق تعبير ما نيست ، و تعبير ما هم موافق با تعبير آنها نيست ، و تعبير خواب تو آن طور نيست كه او تعبير كرد ، گفتم : قربانت گردم ، پس چگونه به او فرمودى : رسيدى ،\r\n","description":"","footnote":"","page_name":" 116 ","page_number":116},
  {"content":"\r\nو سوگند هم خوردى در صورتى كه او خطا كرد ؟ فرمود : آرى من براى او سوگند خوردم كه بخطا رسيد نه بحقيقت ، گويد : عرضكردم : پس تعبير خواب من چيست ؟ فرمود : اى پسر مسلم تو از زنى كام برميگيرى ، و همسرت از اين جريان باخبر مىشود ، و براى انتقام از تو جامهء نوى را كه در تن دارى پاره پاره مىكند ، زيرا كه پوست پوشش مغز است .\r\nمحمد بن مسلم گويد : به خدا سوگند فاصله نشد ميان تعبير آن حضرت و وقوع آن خواب در خارج مگر بامداد روز جمعه ( يعنى يك هفته بيشتر نشد ) كه بامداد روز جمعه در خانه نشسته بودم كنيزكى بر من گذشت و من از آن كنيز خوشم آمد ، پس بغلامم دستور دادم آن كنيزك را باز گرداند و به خانه آورد ، و من او را متعه ( عقد منقطع ) كردم ، زنم از جريان باخبر شد ، در همان حال وارد اطاق شد ، كنيزك بسوى در دويد و فرار كرد و من تنها در اطاق ماندم ، پس آن زن آمد و جامه هاى نوى را كه در تنم بود و معمولا آن را در اعياد ميپوشيدم بر تنم پاره كرد .\r\nو موسى زوار عطر فروش بنزد امام صادق عليه السّلام آمده عرضكرد : اى فرزند رسول خدا من خوابى ديده‌ام كه مرا بهراس افكنده ، دامادم را كه مرده است در خواب ديدم كه آمد و مرا در آغوش كشيد ، و ( من از اين خواب ) ميترسم كه مرگم نزديك شده باشد فرمود : اى موسى ( البته ) انتظار مرگ را در صبح و شام داشته باش كه او بالاخره بسراغ ما خواهد آمد ، ولى هم آغوش شدن مرده ها با زنده ها دليل بر طول عمر زنده ها است ، اسم دامادت چه بود ؟ عرضكرد : حسين ، فرمود : اين خواب تو دلالت دارد كه تو زنده ميمانى و ابا عبد الله الحسين را زيارت ميكنى زيرا كه هر كه با هم نام حسين عليه السّلام معانقه كند ان شاء الله آن حضرت را زيارت كند .\r\n","description":"","footnote":"","page_name":" 117 ","page_number":117},
  {"content":"\r\n448 - اسماعيل بن عبد الله قرشى گويد : مردى بنزد امام صادق عليه السّلام آمده بدان حضرت عرضكرد : اى فرزند رسول خدا من در خواب ديدم گويا در بيرون شهر كوفه هستم در جايى كه ميدانم كجاست ، و گويا شبحى از چوب يا مردى چوبى را ديدم كه بر اسبى چوبين سوار بود و شمشير را نشان ميداد و من در حالى كه ترسان و هراسان بودم او را بدان حال مىنگريستم .\r\nحضرت به دو فرمود : تو مردى هستى كه قصد دارى زندگى مردى را بربائى ( و تباه سازى ) پس بترس از آن خدائى كه تو را آفريده و سپس تو را بميراند ، آن مرد ( كه اينسخن را شنيد ) گفت : گواهى دهم كه علمى نصيب تو گشته و آن را از معدنش دريافت كرده اى . اكنون اى فرزند رسول خدا آنچه را برايم تفسير و تعبير كردى به تو خبر مىدهم ، همانا مردى از همسايگان من پيش من آمد و آب و ملك خود را براى فروش به من عرضه كرد و من تصميم گرفته‌ام آن را ببهاى بسيار كمى بخرم چون ميدانم كه جز من كسى طالب آنها نيست ، امام صادق عليه السّلام فرمود : و اين شخص ( كه ميگوئى ) كسى است كه ما را دوست دارد و از دشمنان ما بيزارى جويد ؟ عرضكردم : آرى اى فرزند رسول خدا مردى است با بصيرت و محكم در دين ، و من بدرگاه خداى عز و جل و به پيشگاه شما از اين تصميمى كه گرفته بودم و قصدى كه داشتم توبه ميكنم ، اكنون اى فرزند رسول خدا بفرمائيد اگر اين شخص ناصبى ( و دشمن شما خاندان ) بود براى من فريب او جايز بود ؟ فرمود : ( نه ) هرگز تو را امين دانست ( و به تو در كار خويش اعتماد كرد ) و از تو خيرجوئى كرد بايد نسبت به او امانت دارى كنى و گرچه كشنده حسين عليه السّلام باشد .\r\n449 - عبد الملك بن اعين گويد : در نزد امام باقر عليه السّلام از جا برخاستم و ( از پيرى ) تكيه بر دستم\r\n","description":"","footnote":"","page_name":" 118 ","page_number":118},
  {"content":"\r\nزده گريستم ، حضرت فرمود : تو را چه شده ؟ عرضكردم : من اميد آن داشتم كه تا نيروئى در تن دارم حكومت حقهء شما و پيروزيتان را درك كنم ؟\r\nفرمود : آيا خوشنود نيستيد كه دشمنان شما همديگر را بكشند ، و شما آسوده در خانه هاى خود باشيد ، براستى اگر اين جريان بشود ، ( و هنگام ظهور و پيروزى ما گردد ) بر مردى از شما نيروى چهل مرد داده شود و دلهاى شما چون پاره هاى آهن گردد كه اگر با آنها بكوهها زنند آنها را از جاى بركند ، و شما در آن زمان حاكمان روى زمين و خزينه داران آن باشيد . 450 - هارون بن عنترة از پدرش روايت كرده كه گفت : بارها امير مؤمنان را ديدم كه انگشتان خود را مشبك ميساخت و درهم ميكرد و ( دنيا را مخاطب ساخته يا حكايت نفس ميكرد و ) ميفرمود : گشاد شو و تنگ شو و تنگ شو و گشاد شو ، سپس فرمود : شتابكنندگان ( در امر فرج و ظهور ما ) هلاك شدند ، و مقربان ( يا آنان كه آن را نزديك دانند ) نجات يافتند ، و سنگريزه بر سر ميخ ( قدرت ) آنها بجاى مانده ، سوگند ميخورم به خدا از روى راستى كه همانا پس از اندوه و غم فتح و گشايش شگفت آورى است . شرح - مجلسى ( ره ) گويد : مشبك كردن اصابع آن حضرت به اين نحو بود كه انگشتان يك دست را ميان انگشتان دست ديگر ميكرد و آنها را تا بيخ انگشتان مىبرد و دوباره تا بسر انگشتان برميگرداند براى اينكه تنگى و فراخى دنيا را به آن دو حالت تشبيه كند .\r\nو در جملهء « تفرجى تضيقى و تضيقى تفرجى » گويد : ممكن است آنها را بصيغهء مصدر خواند يعنى تنگ گرفتن دنيا بر من مستلزم فرج و گشايش من است ، و سختى آن را حتى بدنبال دارد چنانچه خداى تعالى فرمود : * ( إِنَّ مَعَ الْعُسْرِ يُسْراً ) * و همچنين به عكس آن . يا مراد اين است كه شدت و سختى براى من راحتى است چون خوشنودى خدا را در آن دانم ، و راحتى در دنيا را دوست ندارم چون غالبا راحتى دنيا مستلزم بيخبرى و دورى از خداى تعالى است . و اظهر آن است كه بصيغهء امر خوانده شود و مخاطب در در آن دنيا باشد ، و هر دو جمله اخبار در صورت انشاء باشد و غرض بيان اختلاف احوال دنيا است كه در بلا و سختى آن اميد نعمت و گشايش است ، و در عيش و نعمتش بيم بلا و شدت نهفته است ، و مقصود تسليت\r\n","description":"","footnote":"","page_name":" 119 ","page_number":119},
  {"content":"\r\nو نويد دادن آنها است بفرج تا در نتيجه از رحمت پروردگار خويش نوميد نگردند ، و شيفتهء دولت باطل نشوند .\r\nو مرحوم فيض ( ره ) گويد : يعنى كسى كه در دنيا است احوال او مختلف گردد ، گاهى در گشايش و گاهى در تنگى خداى تعالى فرمايد * ( إِنَّ مَعَ الْعُسْرِ يُسْراً ) * . . . پس آن كسى كه در تنگى است نبايد در فرج و گشايش شتاب كند بلكه صبر كند تا خدا براى او گشايش دهد ، زيرا كه در تنگى انتظار فرج ميرود و در فرج بيم تنگى است .\r\nو « مقربون » بصيغهء فاعل از مادهء « تقريب » است يعنى آنان كه فرج را نزديك دانند چنانچه خداى سبحان فرمود : « * ( إِنَّهُمْ يَرَوْنَه بَعِيداً وَنَراه قَرِيباً ) * » ( يعنى اينان آن روز را دور مىبينند و ما آن را نزديك ميبينيم ) و اينكه اهل نجات هستند بخاطر همان يقين آنها است بآمدن آن روز و گشادگى سينهء آنها بنور يقين .\r\nو در جملهء « و ثبّت الحصى على اوتادهم » گويد : گويا كناية از پابرجا بودن كار ايشان و برقرارى آن است .\r\nو مجلسى ( ره ) در اين جمله گويد : شايد مقصود بيان محكم بودن كار آنها ( يعنى دولت باطل ) و استوارى سلطنت آنها و آمادگى اسباب فرمانروائى ايشان است ، و از اين رو تعرض بدانان نشايد ، زيرا برقرار ماندن سنگريزه و استقرار آن روى ميخ امرى است نادر ، يعنى كارهاى سخت براى آنها آسان گشته و از اين رو تلاش در برانداختن حكومت آنان سودى ندارد . . .\r\n451 - ميسر گويد : امام باقر عليه السّلام به من فرمود : اى ميسر ميان شما و قرقيسا ( شهرى بوده در كنار شط فرات ) چقدر راه است ؟ عرضكردم : آنجا بما نزديك است و بر كنار شط فرات قرار دارد ، فرمود : بدان كه به زودى در آنجا واقعه اى رخ دهد كه از روزى كه خداى تبارك و تعالى آسمانها و زمين را آفريده مانندش اتفاق نيفتاده ، و تا آسمانها و زمين برپا است نظيرش نخواهد شد ، آنجا خوان پذيرائى پرندگان گردد ، درندگان زمين و پرندگان هوا از ( كشته هاى ) آن سير شوند ، قيس ( كه تيره اى از بنى اسد هستند ) در آنجا به هلاكت رسند و دعوتكنندهء براى ( نصرت ايشان ) نباشد .\r\nگويد : و چند تن ديگر اين حديث را روايت كرده‌اند و گفته‌اند بدنبال آن اين جمله را هم فرمود :\r\nو منادى ندا كند بيائيد بر سر گوشتهاى گردنكشان « . 452 - ابو بصير از امام صادق عليه السّلام روايت كند كه فرمود : هر پرچمى كه پيش از قيام حضرت\r\n","description":"","footnote":"","page_name":" 120 ","page_number":120},
  {"content":"\r\nقائم برافراشته شود صاحب آن طاغوت و سركشى است كه در برابر خداى عز و جل ( چون بتهاى ساختگى ) پرستيده شود . 453 - شهاب بن عبد ربه گويد : امام صادق عليه السّلام به من فرمود : در ميان يك خانواده از قريش به اندازه اى كشت و كشتار بسيار شود كه هر مردى از ايشان را بخلافت بخوانند از قبول آن خوددارى كند ، سپس فرمود : اى شهاب نگوئى كه مقصود من اين عموزاده هايم هستند ! شهاب گويد : و من گواهى دهم كه مقصود آن حضرت همانها بودند . شرح - مجلسى ( ره ) گويد : مقصود از عموزادگان آن حضرت بنى الحسن يا بنى عباس هستند ، و اينكه شهاب كلام آن حضرت را حمل بر تقيّه كرده است مؤيّد آن است كه مقصود همان بنى عباس بوده‌اند ، ولى آنچه حضرت از كشتار بسيار ذكر فرموده در بنى الحسن روشنتر است ، اگر چه در بنى عباس نيز در اواخر دولت آنها چنين شد .\r\n454 - زرارة از امام باقر عليه السّلام روايت كند كه فرمود : همين كه مردم ( پس از رحلت رسول خدا صلى الله عليه و آله ) كردند آنچه را كردند و با ابو بكر بيعت نمودند چيزى جلوگير امير مؤمنان عليه السّلام نشد از اينكه مردم را بامامت خويش دعوت كند جز صلاح انديشى براى خود مردم و ترس از اينكه مبادا از اسلام برگردند و بتها را بپرستند و گواهى بيگانگى خداوند و رسالت محمد ( ص ) ندهند ، و اين مطلب كه آنها را بدان كارى كه كرده بودند واگذارد نزد او بهتر بود از اينكه مردم در اثر مقاومت او يكسره از اصل دين اسلام برگردند ، و آنان كه دانسته مرتكب آن اعمال شدند به هلاكت رسيدند ، و اما آن كسانى\r\n","description":"","footnote":"","page_name":" 121 ","page_number":121},
  {"content":"\r\nكه اين كار را نكردند ( و در جريان غصب خلافت دست نداشتند ) و ندانسته و بدون آنكه يكنوع دشمنى با امير مؤمنان عليه السّلام داشته باشند از ديگران پيروى كردند اين كارشان موجب كفر آنان نشد و آنها را از اسلام بيرون نبرد ، و از اين جهت بود كه على عليه السّلام كار خود را پوشيده داشت ( و از خلافتى كه حق او بود چشم پوشيد ) و چون ياورى نيافت از روى اكراه بيعت كرد . 455 - عبد الرّحيم قصير گويد : به امام باقر عليه السّلام عرضكردم : براستى مردم وحشت ميكنند از اينكه ما ميگوئيم : مردم ( پس از پيغمبر صلى الله عليه و آله ) مرتد شدند ( و حاضر نيستند به آسانى اين مطلب را بپذيرند ) ؟ فرمود : اى عبد الرحيم همانا مردم پس از رحلت رسول خدا ( ص ) بدوران جاهليت بازگشتند ، و انصار مدينه ( گرچه ) كناره گرفتند ( و در آغاز كار حاضر بخلافت با ابو بكر نشدند ) ولى ( با اين حال ) به راه درستى نرفتند ، آنها با سعد بن عباده بيعت كردند و همان ( شعارها و ) رجزهاى جاهليت را بر زبان مىآوردند و ميگفتند :\r\nاى سعد توئى مايهء اميد ، كه دو گيسويت روى شانه ريخته ، و دشمنت ( كه تو را بشعر هجو كند ) مطرود و رانده است . 456 - زكرياى نقاض گويد : شنيدم از امام باقر عليه السّلام كه ميفرمود : مردم پس از رحلت رسول خدا ( ص ) همانند كسانى شدند كه جمعى از هارون و گروهى از گوساله پيروى كردند و همانا ابو بكر مردم را ( بخويش ) دعوت كرد ، و على عليه السّلام جز به قرآن عمل نكرد ، و عمر همچنين مردم را دعوت كرد\r\n","description":"","footnote":"","page_name":" 122 ","page_number":122},
  {"content":"\r\nو على عليه السّلام جز به قرآن عمل نكرد ، و ( از پى آن دو ) عثمان مردم را ( به بيعت خويش ) خواند ، و على عليه السّلام ( همانطور ) جز به قرآن عمل نكرد و تا هنگام ظهور دجال هيچ كس نيست كه مردم را بخويش دعوت كند جز آنكه جمعى پيرو پيدا كند ، و هر كس پرچم گمراهى برافرازد سركش و باطل باشد .\r\n\r\n( حديث ابى ذر رضي الله عنه )\r\n457 - مردى از امام صادق عليه السّلام روايت كند كه فرمود : آيا جريان مسلمان شدن سلمان و ابو ذر را براى شما باز نگويم ؟ آن مرد گستاخى و بىادبى كرده گفت : اما جريان اسلام سلمان را دانسته‌ام ولى كيفيت اسلام ابى ذر را براى من باز گوئيد .\r\nفرمود : همانا ابا ذر در درهء « مر » ( دره اى است در يك منزلى مكه ) گوسفند مىچرانيد كه گرگى از سمت راست گوسفندانش بدانها حمله كرد ، ابو ذر با چوبدستى خود گرگ را دور كرد ، آن گرگ از سمت چپ آمد ابو ذر دوباره او را براند سپس بدان گرگ گفت : من گرگى پليدتر و بدتر از تو نديدم ، گرگ بسخن آمده گفت : بدتر از من - به خدا - مردم مكه هستند كه خداى عز و جل پيغمبرى بسوى ايشان فرستاده و آنها او را تكذيب كرده دشنامش ميدهند .\r\nاين سخن در گوش ابو ذر نشست و به زنش گفت : خورجين و مشك آب و عصاى مرا بياور ، و سپس با پاى پياده راه مكه را در پيش گرفت تا تحقيقى در بارهء خبرى كه گرگ داده بود بنمايد ، و همچنان بيامد تا در وقت گرما وارد شهر مكه شد ، و چون خسته و كوفته شده بود سر چاه زمزم آمد و دلو را در چاه انداخت ( بجاى آب ) شير بيرون آمد ، با خود گفت : اين جريان - به خدا سوگند - مرا بدان چه گرگ\r\n","description":"","footnote":"","page_name":" 123 ","page_number":123},
  {"content":"\r\nگفته است راهنمائى مىكند و ميفهماند كه آنچه را من بدنبالش آمده‌ام به حق و درست است . شير را نوشيد و بگوشهء مسجد آمد ، در آنجا جمعى از قريش را ديد كه دور هم حلقه زده و همانطور كه گرگ گفته بود به پيغمبر ( ص ) دشنام ميدهند ، و همچنان پيوسته از آن حضرت سخن كرده و دشنام دادند تا وقتى كه در آخر روز ابو طالب از مسجد درآمد ، همين كه او را ديدند به يكديگر گفتند : از سخن خوددارى كنيد كه عمويش آمد .\r\nآنها دست كشيدند و ابو طالب بنزد آنها آمد و با آنها بگفتگو پرداخت تا روز به آخر رسيد سپس از جا برخاست ، ابو ذر گويد : من هم با او برخاستم و بدنبالش رفتم ، ابو طالب رو به من كرده گفت :\r\nحاجتت را بگو ، گفتم : اين پيغمبرى را كه در ميان شما مبعوث شده ( ميخواهم ) ! گفت : با او چه كار دارى ؟ گفتم : ميخواهم به دو ايمان آورم و او را تصديق كنم و خود را در اختيار او گذارم كه هر دستورى به من دهد اطاعت كنم ، ابو طالب فرمود : راستى اين كار را ميكنى ؟ گفتم : آرى . فرمود : فردا همين وقت نزد من بيا تا تو را نزد او ببرم .\r\nابو ذر گويد : آن شب را در مسجد خوابيدم ، و چون روز ديگر شد دوباره نزد قريش رفتم و آنان همچنان سخن از پيغمبر ( ص ) كرده و به او دشنام دادند تا ابو طالب نمودار شد و چون او را بديدند به يكديگر گفتند : خوددارى كنيد كه عمويش آمد ، و آنها خوددارى كردند ، ابو طالب با آنها بگفتگو پرداخت تا وقتى كه از جا برخاست و من بدنبالش رفتم و بر او سلام كردم ، فرمود : حاجتت را بگو ، گفتم : اين پيغمبرى كه در ميان شما مبعوث شده ميخواهم ، فرمود : با او چه كار دارى ؟ گفتم : ميخواهم به دو ايمان آورم و تصديقش كنم و خود را در اختيار او گذارم كه هر دستورى به من بدهد اطاعت كنم ، فرمود : تو اين كار را ميكنى ؟ گفتم : آرى ، فرمود : همراه من بيا ، من بدنبال او رفتم و آن جناب مرا به خانه اى برد كه\r\n","description":"","footnote":"","page_name":" 124 ","page_number":124},
  {"content":"\r\nحمزة عليه السّلام در آن بود ، من بر او سلام كردم و نشستم حمزة گفت : حاجتت چيست ؟ گفتم : اين پيغمبرى را كه در ميان شما مبعوث گشته ميخواهم ، فرمود : با او چه كار دارى ؟ گفتم : ميخواهم به دو ايمان آورده تصديقش كنم و خود را در اختيار او گذارم كه هر دستورى به من بدهد اطاعت كنم ، فرمود : گواهى دهى كه معبودى جز خداى يگانه نيست ، و باينكه محمد رسول خدا است ؟ گويد : من شهادتين را گفتم . پس حمزة مرا به خانه اى كه جعفر عليه السّلام در آن بود برد ، من به دو سلام كردم و نشستم ، جعفر به من گفت : چه حاجتى دارى ؟ گفتم : اين پيغمبرى را كه در ميان شما مبعوث شده ميخواهم ، فرمود : با او چه كار دارى گفتم : ميخواهم به دو ايمان آورم و تصديقش كنم و خود را در اختيار او گذارم تا هر فرمانى دهد انجام دهم ، فرمود : گواهى ده كه نيست معبودى جز خداى يگانه اى كه شريك ندارد و اينكه محمد بنده و رسول او است .\r\nگويد : من گواهى دادم و جعفر مرا به خانه اى برد كه على عليه السّلام در آن بود من سلام كرده نشستم فرمود : چه حاجتى دارى ؟ گفتم : اين پيغمبرى كه در ميان شما مبعوث گشته ميخواهم ، فرمود : چه كارى با او دارى ؟ گفتم : ميخواهم به دو ايمان آورم و تصديقش كنم و خود را در اختيار او گذارم تا هر فرمانى دهد فرمان برم ، فرمود : گواهى دهى كه معبودى جز خداى يگانه نيست و اينكه محمد رسول خدا است ، من گواهى دادم و على عليه السّلام مرا به خانه اى برد كه رسول خدا ( ص ) در آن خانه بود ، پس سلام كرده نشستم رسول خدا ( ص ) به من فرمود : چه حاجتى دارى ؟ عرضكردم : اين پيغمبرى را كه در ميان شما مبعوث گشته ميخواهم ، فرمود : با او چه كارى دارى ؟ گفتم : ميخواهم به دو ايمان آورم و تصديقش كنم و هر دستورى به من دهد انجام دهم ، فرمود : گواهى دهى كه معبودى جز خداى يگانه نيست\r\n","description":"","footnote":"","page_name":" 125 ","page_number":125},
  {"content":"\r\nو اينكه محمد رسول خدا است ، گفتم : گواهى دهم كه معبودى جز خداى يگانه نيست ، و محمد رسول خدا است .\r\nرسول خدا ( ص ) به من فرمود : اى ابا ذر بسوى بلاد خويش باز گرد كه عموزاده ات از دنيا رفته و هيچ وارثى جز تو ندارد ، پس مال او را برگير و پيش خانواده ات بمان تا كار ما آشكار و ظاهر گردد ابو ذر بازگشت و آن مال را برگرفت و پيش خانواده اش ماند تا كار رسول خدا صلى الله عليه و آله و سلم آشكار گرديد .\r\nامام صادق عليه السّلام فرمود : اين بود سرگذشت ابو ذر و اسلام او ، و اما داستان سلمان را كه شنيده اى آن مرد عرضكرد : قربانت داستان سلمان را هم برايم بگو ، فرمود : آن را شنيده اى ، و بخاطر بىادبى كه كرده بود برايش بيان نفرمود . مترجم گويد : داستان اسلام سلمان را صدوق عليه الرحمة در كمال الدين نقل فرموده ، و ابن هشام نيز در سيرة ، اسلام سلمان را به ترتيبى ديگر ذكر كرده كه اخيرا اين حقير آن را ترجمه كرده و بسرمايه كتابفروشى اسلاميه چاپ شده است بدان جا مراجعه شود . ( زندگانى پيامبر اسلام ج 1 ص 139 - 147 ) .\r\n458 - زرارة از امام باقر عليه السّلام روايت كرده كه فرمود : ثمامه بن اسال را سواران ( لشكر ) پيغمبر ( ص ) اسير گرفتند ، و پيش از آن رسول خدا ( ص ) دعا كرده بود و گفته بود : خدايا مرا بر ثمامة مسلط گردان ، پس رسول خدا ( ص ) به او فرمود : من تو را بيكى از سه چيز مخير ميسازم : يكى اينكه تو را بكشم ، ثمامة گفت : در اين صورت مرد بزرگى را كشته اى ، ديگر آنكه از تو فديه بگيرم ( و آزادت كنم ) گفت : در چنين صورتى مرا مرد پرارزش و گرانبهائى خواهى يافت ، سوم آنكه بر تو\r\n","description":"","footnote":"","page_name":" 126 ","page_number":126},
  {"content":"\r\nمنت گذارده آزادت كنم . ثمامة گفت : در اين صورت مرا سپاسگزار و قدردان مىيابى .\r\nحضرت فرمود : بر تو منت گذارده آزادت كردم ، ثمامة گفت : من هم گواهى دهم كه معبودى جز خداى يگانه نيست ، و گواهى دهم كه محمد رسول خدا ( ص ) است ، و حقا كه دانستم تو پيغمبر خدائى آن وقت كه تو را ديدم ( يا وقتى كه اين كرم را از تو مشاهده كردم ) و آن وقت كه در بند بودم نميتوانستم چنين گواهى بدهم .\r\nشرح - ثمامة بن اسال از قبيلهء بنى حنيفة و از بزرگان يمامة بود ، و ابن هشام در سيرة نقل كرده كه چون مسلمان شد به مكه آمد و به قصد انجام عمره احرام بسته تلبيه گفت ، قريش كه صداى او را شنيدند و جريان اسلام او را دانستند او را دستگير كرده خواستند بكشند ولى مردى از قريش مانع شده گفت او را نكشيد كه هنگام رفت و آمد به يمامة براى خريد خوار و بار به او نيازمند خواهيد شد و از اين رو ثمامة را رها كردند ، و ثمامة هنگامى كه بيمامة برگشت سوگند خورد كه نگذارد دانهء گندم بمكة حمل شود تا بالاخره مردم مكه از اين جريان بستوه آمدند و برسول خدا ( ص ) متوسل شدند و آن حضرت نامهء به ثمامة نوشت و از او خواست كه مانع حمل گندم به مكه نشود . . . ( ترجمه سيرة ج 2 : 412 ) .\r\n\r\n[ داستانى از ولادت پيغمبر - ص - 
  ]\r\n459 - ابو بصير از امام باقر عليه السّلام روايت كند كه چون پيغمبر ( ص ) به دنيا آمد مردى از اهل كتاب نزد جمعى از قريش كه در ميان آنها : هشام بن مغيره و وليد بن مغيرة و عاص بن هشام و ابو وجزة بن أبى عمرو بن امية و عتبة بن ربيعة بود آمده گفت : ديشب در ميان شما نوزادى به دنيا آمد ؟\r\nگفتند : نه ، گفت : پس چنين نوزادى بايد در فلسطين به دنيا آمده باشد و نامش احمد است ، و خالى در بدن دارد كه رنگش چون خز خاكسترى است و نابودى اهل كتاب و يهود بدست او است ، و به خدا اى گروه قريش اين مولود نصيب شما نشده ! آنها ( كه اين سخن را شنيدند ) از نزد آن مرد پراكنده شده بجستجو پرداختند و اطلاع پيدا كردند كه در خانهء عبد الله بن عبد المطلب نوزادى به دنيا آمده پس\r\n","description":"","footnote":"","page_name":" 127 ","page_number":127},
  {"content":"\r\nبدنبال آن مرد گشتند و او را ديدار كرده به دو گفتند : چرا به خدا در ميان ما پسرى به دنيا آمده ، پرسيد :\r\nآيا پيش از آنكه من بشما بگويم يا بعد از آن به دنيا آمده ؟ گفتند : پيش از آنكه آن سخن را بما بگوئى ، گفت : مرا پيش او ببريد تا او را ببينم ، آنها بنزد مادر آن حضرت ( آمنه ) آمدند و به دو گفتند :\r\nپسرت را بياور تا ما او را ببينيم ، آمنه گفت : به خدا اين فرزند من وقتى به دنيا آمد مانند بچه هاى ديگر نبود ، او دو دست خود را به زمين نهاد و سر بسوى آسمان بلند كرد و بدان نگريست سپس نورى از او ساطع گشت كه من كاخهاى بصرى را ( شهرى بوده در سر حد شام ) مشاهده كردم و شنيدم هاتفى در هوا ميگفت :\r\nهمانا تو بهترين مردم را زادى ، و چون او را بر زمين نهادى بگو : او را از شر هر حسودى بخداى يگانه پناه دادم ، و نامش را محمد بگذار . آن مرد گفت : او را بياور ، و چون آمنه آن حضرت را آورد آن مرد او را نگريست و برگردانيد و چون آن خال ( مهر نبوت ) را در ميان دو شانه اش ديد بيهوش شده روى زمين افتاده ، قريش آن حضرت را گرفته بمادرش دادند و به دو گفتند : خدا اين فرزند را بر تو مبارك سازد .\r\nو همين كه از نزد آمنه بيرون رفته آن مرد به هوش آمد به دو گفتند : واى بر تو اين چه حالى بود كه به تو دست داد ؟ گفت : نبوت بنى اسرائيل تا روز قيامت از بين برفت ، به خدا اين كودك همان كسى است كه آنها را نابود سازد ، قريش از اين سخن خوشحال شدند ، آن مرد كه خوشحالى قريش را ديد بدانها گفت : شادمان شديد ! به خدا سوگند چنان حمله و يورشى بر شما برد كه اهل شرق و غرب از زمين آن را بازگو كنند ، ابو سفيان گفت : ( چيزى نيست ) بمردم شهر خود يورش ميبرد .\r\n","description":"","footnote":"","page_name":" 128 ","page_number":128},
  {"content":"\r\n460 - اسباط بن سالم از امام صادق عليه السّلام روايت كرده كه فرمود : هنگامى كه آثار وضع حمل در آمنه ظاهر شد و او را درد زائيدن گرفت فاطمه بنت اسد همسر ابى طالب بنزد او آمد و پيوسته با او بود تا وضع حمل كرد ، پس يكى از آنها به ديگرى گفت : تو هم ديدى آنچه را من ديدم ؟ گفت :\r\nچه ديدى ؟ پاسخداد اين نورى كه ميان مشرق و مغرب را فرا گرفت ، در اين سخنان بودند كه ابو طالب در رسيد و بدانها گفت : شما را چه شده و از چه چيز تعجب كرده‌ايد ؟ فاطمه بنت اسد جريان نورى را كه مشاهده كرده بود به او گزارش داد ، ابو طالب گفت : آيا مژده ات ندهم ؟ گفت : چرا ابو طالب فرمود : بدان كه تو نيز پسرى ميزائى كه وصى اين نوزاد خواهد بود . توضيح - از اين حديث به خوبى معلوم شود كه ابو طالب پيش از بعثت رسول خدا ( ص ) بدان حضرت ايمان آورده و از جريان نبوت آن حضرت مطلع بوده و از كسانى است كه به بعثت او بشارت داده است ، و در ميان دانشمندان شيعه و بسيارى از علماى اهل سنت نيز اين مطلب مسلم است كه ابو طالب پس از بعثت آن حضرت در ظاهر نيز ايمان آورد و مسلمان شد و گاهى براى مصلحت ايمان خود را پنهان ميداشت ، و بسيار جاى تعجب است كه با آن همه فداكاريها و پشتيبانيهاى بيدريغى كه آن جناب از رسول خدا ( ص ) كرد و مورّخين آنها را ضبط كرده‌اند كسى بگويد آن جناب تا آخر كار ايمان نياورد و يا در دم مرگ ايمان آورد چنانچه عقيدهء ابن اسحاق است ، و البته سند را بعباس بن عبد المطلب مىرساند كه با در نظر گرفتن اينكه ابن اسحاق در زمان منصور عباسى سيرة را تنظيم كرده و اختلافاتى كه ميان بنى عباس و بنى هاشم وجود داشته - اين مطلب خود موهن حديث است ، و بهر صورت پس از مراجعه بتواريخ و اشعار ابو طالب و رواياتى كه در اين زمينه رسيده جاى ترديد باقى نخواهد ماند كه ابو طالب پس از بعثت مسلمان گشت ، و اخيرا نيز يكى از دانشمندان اهل سنت بنام عبد الله خنيزى كتابى موسوم به « ابو طالب مؤمن قريش » نگاشته و اين مطلب را از طريق خودشان بثبوت رسانده است . و ما نيز قسمتى از اشعار ابو طالب را كه دلالت بر ايمان او مىكند و ابن هشام و ابن ابى الحديد و ديگران نقل كرده‌اند در پاورقى ترجمهء سيرهء ابن هشام ( ج 1 ص 267 - 269 ) ذكر كرده‌ايم بدان جا مراجعه شود .\r\n461 - مردى از حضرت موسى بن جعفر عليه السّلام روايت كرده كه در گفتار خداى تعالى :\r\n","description":"","footnote":"","page_name":" 129 ","page_number":129},
  {"content":"\r\n« كيست كه به خداوند وام نيكو دهد ، و خدا آن را براى او بيفزايد و پاداشى ارجمند داشته باشد » .\r\n( سورهء حديد آيه 11 ) فرمود : مقصود از آن كمك دادن به امام است در زمان حكومت مردمان فاسق . 462 - سنان بن طريف گويد : شنيدم از امام صادق عليه السّلام كه ميفرمود : شايسته است كه مؤمن از خداى تبارك و تعالى چنان بترسد كه گويا هم اكنون بسوى دوزخ سرازير شده ، و چنان اميد به دو داشته باشد كه گويا از بهشتيان است .\r\nسپس فرمود : همانا خداى عز و جل در نزد گمان بندهء خويش است اگر خوش گمان به دو باشد براى او خوش آورد ، و اگر بدگمان باشد بد ببيند .\r\n\r\n[ در آداب مسافرت و رفيقان سفر 
  ]\r\n463 - اسماعيل بن جابر گويد : من در مكه خدمت امام صادق عليه السّلام بودم كه پيكى از مدينه بسوى آن حضرت آمد ، حضرت به دو فرمود : با چه كسى همسفر بودى ؟ گفت : همسفرى نداشتم ، امام صادق عليه السّلام به دو فرمود : اگر پيش از اين به تو در اين باره چيزى گفته بودم اكنون تو را به خوبى ادب ميكردم ، آنگاه فرمود : يكنفر ( در سفر ) شيطان است ، و دو نفر دو شيطان و سه نفر همراهان و چهار نفر رفيقانند . شرح - جزرى گويد : يعنى تنها سفر كردن در زمين كار شيطان است . . . و مجلسى ( ره ) پس از نقل كلام جزرى گويد : و محتمل است مقصود اين باشد كه شيطان بر او چيره شود و او را ببازى گيرد و او را بوسوسه و هراس افكند چنانچه روايات آينده بدان اشاره دارد .\r\n464 - امام باقر عليه السّلام فرمود : رسول خدا صلى الله عليه و آله و سلم فرمود : محبوبترين همسفران نزد خدا ( آن است كه شمارهء آنها ) چهار نفر باشند ، و اگر بيش از هفت نفر باشند جنجال\r\n","description":"","footnote":"","page_name":" 130 ","page_number":130},
  {"content":"\r\nآنها زياد شود . 465 - امام هفتم عليه السّلام از پدرش از جدش عليهما السّلام روايت كرده كه فرمود : از جمله سفارشهاى رسول خدا ( ص ) بعلى عليه السّلام آن بود كه به او فرمود : تنها به سفر مرو كه شيطان با شخصى است كه تنها سفر كند ، و از دو نفر دور تر است ، اى على هنگامى كه شخص تنها سفر كند او شخص گمراهى است ، و اگر دو نفر باشند دو گمراه محسوب شوند و چون سه نفر باشند كاروانى باشند ( كه مسافرتشان عقلائى و صحيح است ) و در برخى روايات است كه فرمود : سفرشان ( راستى ) سفر است . 466 - حماد بن عيسى از امام صادق عليه السّلام روايت كند كه فرمود : در سفارشهاى لقمان به پسرش اين بود كه به دو گفت : پسر جان در سفر شمشير و كفش و عمامه و خيمه و مشك آب و سوزن و نخ و جوالدوز خود را ( يا درفشى كه كفش و امثال آن را بدان سوراخ كنند ) همراه بردار و از داروها آنچه را به درد تو و همراهانت مىخورد همراه بردار ، و با همسفران خويش در كارها موافق و همراه باش ( و مخالفت آنها را مكن ) جز در مورد نافرمانى خدا . 467 - سكونى از امام صادق عليه السّلام از پدرانش عليهم السّلام از رسول خدا ( ص ) روايت كرده كه فرمود : از شرافت مرد است كه چون بسفرى رود توشه اش را خوب و پاكيزه كند . 468 - عبد الله بن سنان از امام صادق عليه السّلام روايت كند كه فرمود : رسم حضرت على بن الحسين عليه السّلام اين بود كه چون به سفر و حج عمرة ميرفت از بهترين توشه ها بهمراه خود برميداشت ، مانند بادام و\r\n","description":"","footnote":"","page_name":" 131 ","page_number":131},
  {"content":"\r\nشكر و آردهاى نرم محمص و محلى .\r\n469 - وليد بن صبيح گويد : روزى خدمت امام صادق عليه السّلام شرفياب شدم آن حضرت چند تيكه جامه نزد من انداخت و فرمود : اينها را به همان تائى كه داشته تا كن من ( براى انجام فرمان او ) در پيش روى آن حضرت به پا خاستم ، پس امام صادق عليه السّلام فرمود : خداوند معلى بن خنيس را رحمت كند ( معلى بن خنيس از اصحاب و از خدمتگزاران آن حضرت بود كه بدست داود بن على فرماندار مدينه كشته شد و حضرت در مرگ او بسيار ناراحت شدند ) .\r\nمن گمان كردم كه امام عليه السّلام ايستادن مرا در برابرش بايستادن معلى بن خنيس تشبيه كرده و به ياد او افتاده ( كه دفعتا بر اف او طلب رحمت كردند ) سپس فرمود : اف بر اين دنيا اف بر اين دنيا ، همانا دنيا خانهء بلائى است كه خداوند در آن دشمنش را بر دوستش مسلط گرداند ، و براستى پس از اينجا خانه اى است كه چنين نيست . من عرضكردم : قربانت آن خانه كجاست ؟ فرمود : اينجا - و با دست اشاره به زمين كرد - ( مجلسى ( ره ) گويد : يعنى قبر يا بهشت و دوزخ دنيا كه در زمان برزخ روح مؤمنان و كفار در آن قرار دارند يا مقصود زمين در زمان حضرت قائم عليه السّلام يا زمين قيامت است ) . 470 - ابو بصير گويد : امام صادق عليه السّلام فرمود : اى ابا محمد همانا خداى عز و جل فرشتگانى دارد كه گناهان را از دوش شيعيان ما بريزند چنانچه باد در فصل خزان برگها را از درخت بريزد ، و همين است ( معناى ) گفتار خداى عز و جل « ( آنان كه حاملان عرشند و آنها كه اطراف آن هستند ) بستايش پروردگار خويش تسبيح گويند ( و به دو ايمان دارند ) و براى مؤمنان آمرزش طلب كنند » ( سورهء مؤمن آيه 7 ) و به خدا سوگند از اين آيه جز شما را اراده نفرموده است .\r\n","description":"","footnote":"","page_name":" 132 ","page_number":132},
  {"content":"\r\n[ تفسير يك آيه 
  ]\r\n471 - زرارة گويد : ابو الخطاب - در آن زمانى كه بهترين حالات را از نظر مذهب و عقيده داشت - گفت : از امام صادق عليه السّلام پرسيدم ( از تفسير اين آيه ) : « و چون خدا به تنهائى ياد شود دلهاى كسانى كه عقيده و ايمان بآخرت ندارند رميده گردد » ( سورهء زمر آيه 45 ) فرمود : يعنى چون خدا به تنهائى ياد شود در مورد فرمان بردارى كسانى از آل محمد كه خداوند دستور فرمانبردارى آنان را داده است رميده شود دلهاى آنان كه ايمان بآخرت ندارند ، و چون ياد شود كسانى كه خدا دستور فرمان بردارى آنان را نداده در آن وقت آنها شادمان گردند . شرح - ابو الخطاب - چنانچه در ذيل حديث 286 گذشت - در ابتداى كار از اصحاب حضرت صادق عليه السّلام بود و تدريجا در بارهء آن حضرت غلو كرده قائل به الوهيت آن حضرت گرديد ، و روايات زيادى در ذم و لعن او صادر شد ، و زرارة حديث فوق را در آن زمانى كه هنوز قائل بالوهيت امام صادق عليه السّلام نشده بود و عقيده اش مانند ساير اصحاب و شيعيان بود از او روايت كند و از اين جهت گويد : - در آن زمانى كه بهترين حالات را از نظر عقيده داشت - يعنى پيش از اينكه غلو كند و ملعون واقع شود .\r\n472 - كثير بن كلثمة از يكى از دو امام بزرگوار حضرت باقر يا حضرت صادق عليهما السّلام روايت كرده كه در گفتار خداى عز و جل : « و آدم از پروردگار خويش سخنانى فرا گرفت » ( سوره بقره آيه 37 ) فرمود : ( آن سخنان اين بود كه ) گفت :\r\nمعبودى نيست جز تو منزهى تو خدايا و من بستايشت اندرم و بخويشتن ستم كردم پس مرا بيامرز و تو بهترين آمرزندگانى . معبودى نيست جز تو منزهى تو خدايا و من بستايشت اندرم و بخويشتن بد كردم و به خود ستم كردم پس مرا بيامرز و توئى مهربانترين مهربانان ، معبودى نيست جز تو منزهى تو خدايا و بستايشت اندرم ، بخويشتن بد كردم و به خود ستم كردم پس توبه‌ام را بپذير كه توئى توبه پذير مهربان .\r\n","description":"","footnote":"","page_name":" 133 ","page_number":133},
  {"content":"\r\nو در روايت ديگرى است كه آن حضرت در تفسير آيهء فوق فرمود : آن سخنان اين بود كه از خدا ( عفو خويش را ) به حق محمد و على و حسن و حسين و فاطمه عليهم السّلام درخواست كرد .\r\n473 - ابو بصير از امام صادق عليه السّلام روايت كند كه فرمود : هنگامى كه ابراهيم عليه السّلام ملكوت آسمانها و زمين را ديد ( چنانچه از امام عليه السّلام تفسير شده يعنى پرده از جلو چشمش برداشته شد و آنچه در آسمانها و زمين است مشاهده كرد ) مردى را ديد كه زنا مىكند بر او نفرين كرد و او مرد ، پس مرد ديگرى را هم چنان ديد ( كه زنا مىكند ) بر او نفرين كرد و او هم مرد ، و هم چنان تا سه نفر را ديد و بر آنها نفرين كرد و مردند ، پس خداى عز و جل به او وحى فرمود : اى ابراهيم همانا دعاى تو مستجاب است پس بر بندگان من نفرين مكن كه اگر من ميخواستم ( از ابتداء ) آنها را نمىآفريدم ، همانا من بندگانم را بر سه گونه آفريدم : يكى آن بنده اى كه مرا مىپرستد و چيزى را شريك من نسازد ، پس او را پاداش نيك دهم ، و ديگر بنده اى كه غير مرا مىپرستد او نيز از دست من بيرون نرود ، و سوم بنده اى كه غير مرا مىپرستد ولى از صلب او كسى را خلق كنم كه مرا مىپرستد .\r\nپس از آن ابراهيم نگاه كرد و مردارى را در كنار دريا ديد كه نيمى از آن در آب و نيمى در خشكى است ، درندگان دريا را ديد كه مىآيند و از آن قسمت كه در دريا است ميخورند و ميروند و بهمديگر حمله ميكنند و يك ديگر را ميخورند ، در اين هنگام بود كه ابراهيم عليه السّلام از آنچه ديده بود در شگفت شد و گفت :\r\n« پروردگارا به من بنما كه چگونه مردگان را زنده ميكنى » ( سورهء بقرة آيه 260 ) گفت : يعنى چگونه بيرون آورى در روز معاد آنچه از اين حيوانات توالد و تناسل كرده حيواناتى كه همديگر را خورده‌اند ( و اينها كه\r\n","description":"","footnote":"","page_name":" 134 ","page_number":134},
  {"content":"\r\nگوشتشان با هم مخلوط و آميخته گشته چگونه هر كدام جداگانه در قيامت زنده شوند ) خدا « فرمود :\r\nمگر ايمان نياورده اى ؟ گفت چرا ولى ميخواهم دلم آرام و مطمئن گردد « يعنى همچنان كه همه چيز را به چشم مىبينم اين حقيقت را نيز به چشم خود بنگرم ، خدا » فرمود : چهار پرنده را برگير و نزد خويش پاره پاره كن سپس بر هر كوهى پاره اى از آنها بگذار « ( يعنى ) آنها را قطعه قطعه كن و با يك ديگر بياميز چنانچه گوشت اين مردار در تن اين درندگان كه يك ديگر را خوردند آميخته گرديد ، تو همچنين كن سپس بر سر كوهى پاره اى از آنها را بنه » آنگاه آنها را بخوان تا شتابان نزد تو آيند « و چون ابراهيم اين كار را كرد و آنها را خواند بنزدش آمدند ، و عدد آن كوهها ده تا بود .\r\n\r\n[ بيان علت سرما و گرما 
  ]\r\n474 - سليمان بن خالد گويد : از امام صادق عليه السّلام پرسيدم كه گرما و سرما از چه پيدا شود ؟\r\nفرمود : اى ابا ايوب همانا مريخ ستاره اى است گرم ، و زحل ستاره اى است سرد ، پس هر گاه مريخ ارتفاع گيرد زحل پائين آيد و اين در وقت بهار است ، و اين دو به همين وضع پيش روند يعنى هر گاه يك درجه مريخ بالا رود زحل يك درجه پائين آيد در طول سه ماه تا اينكه مريخ به حد اعلاى ارتفاع خود رسد و زحل آخرين درجهء انحطاط خود را طى كند و در اين وقت است كه مريخ به خوبى آشكار گردد و از اين رو گرما سخت شود ، و چون آخر تابستان و اول پائيز شود زحل ارتفاع گيرد و مريخ شروع بهبوط كند و همچنان پيش روند يعنى بهر درجه كه زحل ارتفاع گيرد مريخ به همان درجه پائين آيد تا اينكه مريخ به حد اعلاى هبوط رسد و زحل بنهايت ارتفاع و در اين وقت است كه زحل آشكار شود و اين جريان در اول زمستان و آخر پائيز است و از اين رو سرما سخت شود ، و بهر اندازه آن يك ارتفاع گيرد اين ديگرى پائين آيد\r\n","description":"","footnote":"","page_name":" 135 ","page_number":135},
  {"content":"\r\nو بهر اندازه اين پائين آيد آن يك بالا رود ، و هر گاه در تابستان روز سردى شود اين كار مربوط به ماه است و هر گاه در زمستان روزى گرم شود آن هم از كارهاى خورشيد است ، اين است اندازه گيرى خداى عزيز دانا و منم بندهء پروردگار جهانيان . شرح - فيض ( ره ) در شرح اين حديث گويد : اين حديث منافات با اين مطلب ندارد كه پيدايش حرارت در تابستان بواسطهء ارتفاع خورشيد است و سرماى در زمستان بخاطر دورى آن ، زيرا ممكن است اين هر دو در سرما و گرما دخالت داشته باشند و يكى سبب آشكار و جلى باشد و ديگرى سبب پنهان و خفى ، و امام عليه السّلام سبب خفى را بخاطر پنهان بودنش بيان فرموده و سبب جلى را بخاطر آشكار بودنش ذكر نفرموده .\r\nو مرحوم مجلسى ( ره ) گويد : ممكن است تأثير مريخ و زحل در سرما و گرما از نظر خاصيت آنها باشد نه از جهت سرايت گرما و سرما از آنها مانند تأثيرات ستارگان در زمين هنگام تقارن با يك ديگر ( و امثال آنها ) . . . .\r\nو برخى گفته‌اند اين حديث از آن احاديثى است كه بايد علم آن را به خود اهل بيت عليهم السّلام واگذاشت .\r\n475 - عبد الله بن ميمون قداح از امام صادق عليه السّلام روايت كند كه رسول خدا ( ص ) بعلى عليه السّلام فرمود . يا على هر كه تو را دوست بدارد و بميرد كار خويش را انجام داده ( و يا بآرزوى خود رسيده ) و هر كه دوستت بدارد و هنوز نمرده است او كسى است كه انتظار ( سعادت خويش را ) ببرد ، و خورشيد طلوع و غروب نكند جز آنكه به روزى و ايمان بر او طلوع كند ( و هر روز روزى و ايمان تازه اى بهرهء او گردد ) و در نسخه اى بجاى « ايمان » « نور » ذكر شده . شرح جملهء « فقد قضى نحبه . . . » اشاره است به آيه شريفه : « از جملهء مؤمنان مردانى هستند كه به پيمان خويش با خدا وفا كرده‌اند ، پس برخى از ايشان تعهد خويش بسر برده ( و شهادت يافته ) اند و برخى از ايشان منتظرند و هيچ گونه تغييرى نيافته‌اند » ( سورهء احزاب آيه 23 ) .\r\n476 - سكونى از امام صادق عليه السّلام روايت كرده كه رسول خدا ( ص ) فرمود : به زودى زمانى بر امت\r\n","description":"","footnote":"","page_name":" 136 ","page_number":136},
  {"content":"\r\nمن بيايد كه نهاد آنها بد ، و ظاهرشان خوب باشد بخاطر طمع در دنيا و از اين كار پاداش نيكى كه در نزد خدا پروردگارشان هست نخواهند ، دين آنها فقط خودنمائى است و خوف و ترسى در دل آنها نيست ، خداوند از اين رفتارشان آنها را بكيفرى دچار كند كه چون شخص غريق او را بخوانند ولى او اجابتشان نكند . شرح - مجلسى ( ره ) گويد : مانند استيلاء ستمكاران و بدعتگذاران و غيبت امام مهدى و غير آن از گرفتاريهائى كه مردم در اين زمانها بدان گرفتارند .\r\n\r\n( حديث فقهاء و دانشمندان )\r\n477 - سكونى از امام صادق عليه السّلام روايت كند كه امير مؤمنان عليه السّلام فرمود : رسم فقهاء و دانشمندان اين بود كه چون به يكديگر نامه مىنوشتند سه جمله در آن بود كه چهارمى نداشت :\r\n1 - ( اين بود كه مىنوشتند ) : هر كه همت و اندوهش آخرتش باشد خداوند اندوه دنياى او را كفايت كند .\r\n2 - هر كه خود نهادش را اصلاح كند خداوند آشكار او را اصلاح گرداند .\r\n3 - هر كه ميان خود و خداى عز و جل را اصلاح كند خداى تبارك و تعالى ميان او و مردم را اصلاح كند .\r\n\r\n[ مصاحبه با ابو ذر - ره - 
  ]\r\n478 - برخى از اصحاب ما از امام صادق عليه السّلام روايت كرده‌اند كه فرمود : مردى در مدينه به مسجد رسول خدا ( ص ) درآمد و گفت : خدايا بوحشت من آرامش بخش ، و تنهائى مرا با همدمى خوب پيوند ده و همنشينى صالح روزيم گردان ، در اين هنگام مردى را در آخر مسجد ديد و بر او سلام كرده به دو\r\n","description":"","footnote":"","page_name":" 137 ","page_number":137},
  {"content":"\r\nگفت : اى بندهء خدا تو كيستى ؟ پاسخداد : من أبو ذر هستم .\r\nآن مرد گفت : الله اكبر الله اكبر . ابو ذر بدان مرد گفت : اى بندهء خدا چرا الله اكبر گفتى ؟\r\nگفت : براى آنكه من به مسجد درآمدم و بدرگاه خداى عز و جل دعا كردم كه بوحشت من آرامش بخشد و بوسيلهء همدمى خوب از تنهائيم برهاند و همنشينى صالح روزيم گرداند .\r\nابو ذر گفت : من به گفتن الله اكبر سزاوارتر هستم كه چنين همنشينى براى تو باشم زيرا من از رسول خدا ( ص ) شنيدم كه ميفرمود : من و شما در روز قيامت بر كنار بستانى باشيم تا خداوند از حساب خلايق فارغ شود ، ( ولى ) اى بندهء خدا از نزد من برخيز كه سلطان ( يعنى عثمان خليفهء سوم ) از همنشينى با من غدقن كرده .\r\n479 - سكونى از امام صادق عليه السّلام از امير مؤمنان روايت كرده كه رسول خدا ( ص ) فرمود : روزگارى بر مردم بيايد كه از قرآن جز نشان ( يا نوشته اى ) بجاى نماند ، و از اسلام جز نامى نماند ، مردم خود را مسلمان نامند در صورتى كه دور تر از همه كس بدان باشند ، مسجدهاى آنان ( در ظاهر ) آباد است ولى ( در باطن ) از هدايت ( و حقيقت ) ويران ، فقهاى آنان بدترين فقهاى زير آسمان هستند ، فتنه از نزد آنها بيرون آيد و بهمانها نيز باز گردد . 480 - محمد بن حسين بن يزيد گويد : از امام رضا عليه السّلام هنگامى كه در خراسان بود شنيدم كه ميفرمود : ما خاندانى هستيم كه گذشت را از خاندان يعقوب و شكر و سپاسگزارى را از خاندان داود به ارث برده‌ايم .\r\nو ( راوى يعنى محمد بن حسين ) معتقد بود كه كلمهء ديگرى هم بوده و او فراموش كرده ، و من\r\n","description":"","footnote":"","page_name":" 138 ","page_number":138},
  {"content":"\r\n( يعنى على بن اسباط ) به او گفتم : شايد فرمود : و صبر و شكيبائى را از خاندان ايوب به ارث برده‌ايم ؟\r\n( محمد بن حسين ) در پاسخ گفت : بعيد نيست ( كه همين جمله باشد ) .\r\nعلى بن اسباط گويد : و جهت اينكه من اين جمله را گفتم آن بود كه از على بن يقطين شنيدم كه از برخى حديث ميكرد كه چون ابو جعفر منصور ( خليفهء عباسى ) در آن سالى كه محمد و ابراهيم فرزندان عبد الله بن حسن در آن سال كشته شدند بمدينه آمد بسوى عمويش على بن عيسى رو كرده گفت : اى ابا العباس امير المؤمنين ( كه مقصود خودش بود ) در نظر گرفته درختهاى مدينه را از بيخ بركند و چشمه هايش را كور كند و آن را زير و رو سازد ، على بن عيسى به دو گفت : اين عموزاده ات جعفر بن محمد است كه هم اكنون در مدينه حضور دارد ، كسى را بنزد او بفرست و نظريهء خود را از او بپرس ( كه آيا صلاح است چنين كارى بكنى يا نه ) .\r\nگويد : منصور كسى بنزد آن حضرت فرستاد و على بن عيسى جريان را به اطلاع آن جناب رسانيد و امام صادق عليه السّلام بنزد منصور آمده به او فرمود : اى امير المؤمنين همانا داود عليه السّلام را نعمت دادند و او سپاسگزارى كرد ، و ايوب عليه السّلام ببلا گرفتار شد و صبر كرد ، و يوسف عليه السّلام پس از آنكه بقدرت رسيد درگذشت ، تو هم درگذر كه از نژاد آنهائى .\r\n\r\n[ تجسس يهوديان قديم از هجرتگاه پيغمبر - ص - 
  ]\r\n481 - ابو بصير از امام صادق عليه السّلام روايت كرده كه در گفتار خداى عز و جل : « و از پيش بدان بر كافران فيروزى ميجستند . . . » ( سورهء بقره آيه 89 ) فرمود : يهوديان در كتابهاى خود يافته بودند كه هجرتگاه محمد ( ص ) ميان كوه « عير » و كوه « احد » است از اين جهت بيرون شده و بجستجوى آنجا رفتند\r\n","description":"","footnote":"","page_name":" 139 ","page_number":139},
  {"content":"\r\nتا اينكه بكوهى برخوردند بنام « حداد » و گفتند : « حداد » و « احد » يكى است و از اين رو در اطراف آن كوه ( توقف كرده و ) پراكنده شدند ، پس برخى از ايشان در تيماء منزل گرفتند و برخى در فدك و برخى در خيبر ، آنان كه در تيماء بودند اشتياق ديدار برخى از برادران خود را پيدا كردند پس مردى اعرابى از قبيلهء قيس به آنها برخورد و ( براى ديدن برادرانشان ) از او شتر كرايه كردند ، و آن مرد قيسى بدانها گفت : من شما را از ميان دو كوه عير و أحد عبور مىدهم ، آنها به دو گفتند : هر زمان به آن دو كوه برخورد كردى ما را خبر كن ، و چون بوسط سرزمين مدينه رسيد به آنها گفت : اين كوه « عير » است و آن ديگرى كوه « احد » مىباشد ، يهوديان از شترها به زير آمدند و گفتند : ما به مقصود خود رسيديم و ديگر نيازى بشتران تو نداريم و تو بهر كجا كه خواهى برو ، و نامهء هم ببرادران خود كه در فدك و خيبر بودند نوشتند كه ما بدان موضع كه ميخواستيم رسيديم شما هم بنزد ما بيائيد ، آنان در پاسخ ايشان نوشتند : ما در اينجا خانه ساخته‌ايم و اموالى بدست آورده‌ايم و فاصلهء ما با شما نزديك است ، هر گاه جريان هجرت محمد ( ص ) پيش آمد شتابان بنزد شما خواهيم آمد .\r\nاينان در شهر مدينه اموالى بدست آوردند و چون دارائى آنها زياد شد « تبع » ( پادشاه آن زمان يمن ) از وضع آنها مطلع گشت و بجنگ ايشان آمد ، آنها بقلعه هاى خود پناهنده گشتند و چنان بودند كه براى ناتوانان از همراهان تبع دلسوزى ميكردند و چون شب ميشد براى آنها از بالاى قلعه ها خرما و ( نان ) جو پائين ميريختند ، اين جريان به گوش تبع رسيد و دلش به حال آنها سوخت و ايشان را امان داد ، يهود از قلعه ها به زير آمده و بنزد او آمدند ، تبع بديشان گفت : من از شهر شما خوشم آمده و تصميم گرفته‌ام در ميان شما بمانم .\r\nيهوديان به دو گفتند : تو نميتوانى چنين كارى را بكنى بلكه اينجا هجرتگاه پيغمبرى است و هيچ كس پيش از او نتواند اين كار را بكند تا او بيايد ، تبع بديشان گفت : پس من از خاندان خود كسانى را در\r\n","description":"","footnote":"","page_name":" 140 ","page_number":140},
  {"content":"\r\nميان شما بجاى ميگذارم تا چون آن پيغمبر آمد او را يارى و كمك دهند ، پس دو تيرهء اوس و خزرج را در ميان آنها گذارد ، و چون افراد اين دو تيره در آنجا زياد شدند باموال يهود دست انداختند و يهوديان بدانها ميگفتند : بدانيد كه چون محمد مبعوث گردد شما را از شهرهاى ما بيرون كند و دستتان را از اموال ما كوتاه گرداند ، و چون خداى عز و جل محمد ( ص ) را مبعوث فرمود انصار به دو ايمان آوردند و يهود به دو كافر شدند و اين است معناى گفتار خداى عز و جل كه فرمايد : « و از پيش بدان بر كافران فيروزى ميجستند و چون بنزدشان آمد آنان كه او را مىشناختند به دو كافر شدند پس لعنت خدا بر كافران باد » . 482 - اسحاق بن عمار گويد : از امام صادق تفسير اين آيه را پرسيدم كه خداى تبارك و تعالى فرمايد : « و از پيش بدان بر كافران فيروزى مىجستند و چون بنزدشان آمد آنان كه او را مىشناختند به دو كافر شدند » ( سورهء بقره آيه 89 ) فرمود : مردمى ميان محمد و عيسى عليهما السّلام بودند كه بت پرستان را بآمدن پيغمبر ( ص ) تهديد ميكردند و بدانها ميگفتند : بطور حتم پيغمبرى بيايد و بتهاى شما را بشكند و با شما چنين و چنان كند ، و چون رسول خدا ( ص ) بيامد بدان حضرت كافر شدند .\r\n483 - عمر بن حنظلة گويد : شنيدم از امام صادق عليه السّلام كه ميفرمود : پنج نشانه پيش از قيام حضرت قائم صورت خواهد گرفت : صيحهء آسمانى ، خروج سفيانى ، فرو رفتن ( لشكر سفيانى در بيداء ) ، كشته شدن نفس زكيه ، خروج يمانى .\r\nمن عرضكردم : قربانت اگر يكى از خاندان شما پيش از وقوع اين نشانه ها خروج كند ، با او\r\n","description":"","footnote":"","page_name":" 141 ","page_number":141},
  {"content":"\r\nخروج كنيم ؟ فرمود : نه . و چون فردا شد اين آيه را براى آن حضرت خواندم : « اگر بخواهيم بر ايشان آيه و نشانه اى از آسمان نازل كنيم كه گردنهايشان در مقابل آن خاضع گردد » ( سورهء شعراء آيه 4 ) و به دو عرضكردم : آيا اين نشانه همان صيحهء آسمانى است ؟ فرمود : آگاه باش كه اگر آن باشد گردن دشمنان خدا در برابرش خاضع گردد . 484 - محمد بن على حلبى گويد : شنيدم از امام صادق عليه السّلام كه فرمود : اختلاف بنى عباس از علامات حتمى است ، و نداى آسمانى نيز از علامات حتمى است ، و خروج حضرت قائم نيز حتمى است ، عرضكردم : نداى آسمانى چگونه است ؟ فرمود : يك منادى در اول روز از آسمان ندا كند كه : بدانيد على و شيعيانش رستگارانند ، فرمود : و يك منادى در آخر روز ندا كند كه : عثمان و شيعيانش رستگارانند .\r\n\r\n[ در تفسير قرآن و عالمان بدان 
  ]\r\n485 - زيد بن شحام گويد : قتادة بن دعامة ( يكى از مفسران و بزرگان اهل سنت ) خدمت امام باقر عليه السّلام شرفياب شد حضرت به دو فرمود : اى قتاده تو فقيه اهل بصره هستى ؟ عرضكرد : چنين پندارند .\r\nامام باقر به دو فرمود : شنيده‌ام تو قرآن تفسير ميكنى ؟\r\nقتادة - آرى .\r\nامام باقر عليه السّلام - از روى دانش و علم تفسير ميكنى يا ندانسته ؟\r\nقتادة - نه ، بلكه از روى علم و دانش .\r\nامام باقر عليه السّلام - اگر چنان است كه از روى علم تفسير ميكنى بجا است و من از تو پرسش كنم .\r\nقتادة - بپرسيد ؟\r\n","description":"","footnote":"","page_name":" 142 ","page_number":142},
  {"content":"\r\nامام عليه السّلام - مرا خبر ده از گفتار خداى عز و جل كه در سورهء سبأ فرمايد : « و معين كرديم در آن ( منزلگاهها ) براى سير ، و در آنجا شبها و روزها بآسودگى و ايمنى راه سپاريد » ( سورهء سبأ آيه 18 ) ؟\r\nقتادة - اين آيه در بارهء آن كسى است كه از خانهء خويش به قصد زيارت خانهء كعبه بيرون آيد و توشهء حلال با خود بردارد و مركب حلال داشته باشد و كرايه اش را از مال حلال بپردازد چنين كسى در امان و آسايش است تا بخانهء خويش باز گردد .\r\nامام باقر عليه السّلام فرمود : اى قتادة تو را به خدا سوگند دهم آيا ميدانى كه بسا مردى با توشهء حلال و مركب و كرايهء حلال از خانهء خويش به قصد زيارت كعبه بيرون آيد و دچار راهزن گردد و خرجى راه او را ببرند و از اين گذشته كتكى هم به او بزنند كه به حد هلاكت رسد ؟\r\nقتادة پاسخداد : آرى به خدا ، امام عليه السّلام - واى بر تو اى قتادة اگر تو قرآن را پيش خود تفسير ميكنى كه خود هلاك گشته و ديگران را به هلاكت رسانده اى و اگر از دهان مردم گرفته اى باز هم هلاك شده و مردم را نيز به هلاكت رسانده اى ، واى بر تو اى قتاده اين آيه در بارهء كسى است كه از خانه خويش با توشه و مركب و كرايهء حلال بآهنگ زيارت خانهء كعبه بيرون آيد و به حق ما عارف و آشنا باشد و در دل هواى ما داشته باشد چنانچه خداى عز و جل فرموده : « و دلهاى مردم را چنان كن كه هواى آنها كند » ( سورهء ابراهيم آيه 37 ) و مقصود ابراهيم اشتياق به خانه نبود و گر نه ميگفت : « هواى آن كند » ( و اينكه « اليهم » گفت و ضمير را جمع آورد مقصودش ما بوده‌ايم ) پس مائيم به خدا سوگند مقصود از ادعاى ابراهيم ( ع ) كه هر كه در دل هواى ما كند حج او پذيرفته است و گر نه نه ، اى قتادة هر كس چنين باشد از عذاب جهنم در روز قيامت در امان و آسوده است ( و اين است مقصود از آسايش و امان در آيه ) .\r\n","description":"","footnote":"","page_name":" 143 ","page_number":143},
  {"content":"\r\nقتادة گفت : به همين دليل من هم ديگر اين آيه را جز بدين نحو ( كه شما تفسير فرمودى ) تفسير نخواهم كرد .\r\nامام عليه السّلام - واى بر تو اى قتادة قرآن را تنها آن كسى ميفهمد كه به دو خطاب شده .\r\n486 - امام باقر ( ع ) فرمود : رسول خدا ( ص ) فرموده كه روح الامين ( جبرئيل ) به من خبر داد كه آن خدائى كه جز او خدائى نيست هنگامى كه خلائق را در محشر نگهدارد و اولين و آخرين را گرد آورد در آن هنگام جهنم را با هزار مهار بياورند و هر مهارى را صد هزار فرشته خشن و سخت گرفته است ، و آن را بانك و ناله و فريادى است ، و ناله اى زند كه اگر خداى تعالى عذاب آن را تا پايان حساب عقب نينداخته بود همه را هلاك ميكرد .\r\nسپس از جهنم زبانه و شعله اى برآيد كه همهء خلايق را چه نيكوكار و چه بدكار همه را فراگيرد در آن هنگام هيچ بنده اى از بندگان خدا نيست حتى فرشته و پيغمبر كه فرياد زند : پروردگارا خودم را . خودم را ( نجات ده ) و تنها تو هستى كه ميگوئى : پروردگارا امتم ، امتم ( را نجات بخش ) سپس بر روى آن پلى بنهند كه از مو باريكتر و از شمشير تيزتر است و بر آن پل سه طاق ( بازداشتگاه ) قرار دارد ، روى طاق نخست امانت دارى و رحمت ( مهرورزى يا صلهء رحم ) قرار دارد ، و روى طاق دوم نماز است و بر طاق سوم حسابى است كه خود پروردگار جهانيان كه معبودى جز او نيست حساب كشد ، پس مردم را تكليف بر گذشتن از آن پل كنند ، نخستين بار رحمت و امانت دارى آنان را باز دارد ، و اگر از آنجا نجات يافتند نماز آنها باز دارد ، و اگر از آنجا هم نجات يافتند پايان كار با پروردگار جهانيان است . و اين است معناى گفتار خداى تبارك و تعالى : « همانا پروردگارت در كمينگاه است » ( سورهء فجر آيه 14 ) و مردم كه بر صراط بگذرند\r\n","description":"","footnote":"","page_name":" 144 ","page_number":144},
  {"content":"\r\nگاهى پايشان بلغزد و آويزان شوند و گاهى است كه پايشان در جاى خود قرار گيرد ، و فرشتگان در گرد آنها باشند و فرياد زنند : اى خداى كريم واى خداى بردبار درگذر و چشمپوشى كن و بفضل خويش بدانها توجه كن و سالم دار ، و مردم همچون پروانه در آتش بريزند ، و چون كسى برحمت خدا از آن نجات يابد بدان بنگرد و گويد : ستايش خدائى را كه پس از نوميدى بفضل و رحمت خود از اينجا نجات داد براستى كه پروردگار ما آمرزنده و سپاس پذير است . 487 - ابو خالد از امام باقر عليه السّلام روايت كند كه در گفتار خداى عز و جل : « به نيكيها پيشى گيريد ، هر كجا باشيد خداوند همهء شما را بياورد » ( سورهء بقره آيه 148 ) فرمود : مقصود از نيكيها ولايت ( اهل بيت عليهم السّلام ) است ، و مقصود از گفتار خداى تبارك كه « هر كجا باشيد خداوند همهء شماها را بياورد » اصحاب حضرت قائم عليه السّلام هستند كه متجاوز از سيصد و ده نفر مردند ، فرمود : و آنهايند - به خدا سوگند - « امت معدودة » ( جمع معين يا شمرده ) ( كه خداوند در سورهء هود آيه 8 ذكرشان فرموده ) و آنها در يك ساعت گرد آيند مانند پاره هاى ابر پائيز ( كه گرد هم جمع شوند ) .\r\n\r\n[ دستور مسافرت 
  ]\r\n488 - هشام بن سالم گويد : شنيدم از امام صادق عليه السّلام كه ميفرمود : ( در وقت سفر ) در دو هنگام خنكى ( كه هوا خنك است ) يعنى بامداد و پسين راه برويد ، من عرضكردم : در آن دو وقت ما از حشرات گزنده ميترسيم ، فرمود : اگر چيزى از آنها هم بشما برسد ( باز ) براى شما بهتر ( از راه پيمائى در غير آن دو وقت ) است با اينكه شما ضمانت شده‌ايد ( مجلسى ( ره ) گويد : يعنى حفظ شما شيعيان را غالبا خدا ضمانت كرده يا با توكل و واگذارى تمام كارها به خدا ) .\r\n","description":"","footnote":"","page_name":" 145 ","page_number":145},
  {"content":"\r\n489 - سكونى از امام صادق عليه السّلام روايت كرده كه رسول خدا ( ص ) فرمود : بر شما باد كه در شب سفر كنيد زيرا زمين در شب درنورديده شود ( چون در شب انسان از رنج گرما و آفتاب روز آسوده است و نشاط بيشترى براى سفر دارد در نتيجه راه نمود نميكند و راه بيشترى ميتواند برود ) . 490 - حمران بن اعين گويد : به امام باقر عليه السّلام عرضكردم : مردم گويند : رفتن براى ما در ( مسافرت ) شب پيچيده شود ، چگونه پيچيده شود ؟ فرمود : اين گونه - و جامهء خود را پيچيد - . 491 - حماد بن عثمان از امام صادق عليه السّلام روايت كند كه فرمود : زمين در آخر شب درنورديده شود . 492 - ابو ايوب خزاز گويد : ما خواستيم ( به مسافرت ) بيرون رويم پس براى خداحافظى بنزد امام صادق عليه السّلام رفتيم ، حضرت فرمود : گويا شما بركت روز دوشنبه را ( براى مسافرت ) جويا هستيد ؟\r\nعرضكرديم : آرى ، فرمود : چه روزى از روز دوشنبه شومتر است ، روزى كه پيغمبرمان از دست ما رفت ، و وحى از ميان ما برخاست ، روز دوشنبه بيرون نرويد و روز سه شنبه برويد . 493 - سليمان جعفرى از امام موسى بن جعفر ( ع ) روايت كرده كه فرمود : شومى در سر راه مسافر پنج چيز است : ( كه مردم آن را شوم دانند و چنانچه در آخر روايت و روايات ديگر است شومى آن با توكل و صدقه رفع شود ) .\r\n","description":"","footnote":"","page_name":" 146 ","page_number":146},
  {"content":"\r\n1 - كلاغى كه از سمت راست او بانك زند و دم خود را باز كند .\r\n2 - گرگى كه زوزه كشد در روى مرد ( مسافر ) و بر سر دم نشيند ، زوزه كشد و برخيزد و بنشيند تا سه بار .\r\n3 - آهوئى كه از سمت راست درآيد و به سمت چپ رود .\r\n4 - جغدى كه فرياد زند .\r\n5 - زنى كه موى سرش سفيد و سياه باشد و روبرو درآيد . و ماده الاغ گوش بريده . و هر كس ( هنگام سفر ) از ( تصادف با ) اينها بد دل شود بايد بگويد : « اعتصمت بك يا رب من شر ما اجد في نفسى » ( يعنى پروردگارا به تو پناهنده شدم از آنچه در دل خود مييابم ) فرمود : ( با گفتن اين جملات ) از شر آنها محفوظ خواهد ماند .\r\n\r\n[ فضيلت شيعه 
  ]\r\n494 - عمرو بن ابى المقدام گويد : امام صادق عليه السّلام فرمود : همانا خداى تبارك و تعالى شيعيان ما را بزيور حلم و بردبارى آراسته و بجامهء علم و دانش آنها را پوشانده چون پيش از خلقت آدم عليه السّلام بوجود آنها علم داشته . 495 - صباح بن سيابة از امام صادق عليه السّلام روايت كرده كه فرمود : همانا مردى است كه شما ( شيعيان ) را دوست دارد و ( بطور تفصيل و روى پايهء استدلال ) عقيدهء شما را نميداند و خداى عز و جل ( او را بخاطر همان دوستى ) ببهشت برد ، و مردى است كه شما را دشمن دارد و او هم ( بدرستى ) عقيدهء شما را نميداند و خداى عز و جل او را بدوزخ برد ، و مردى از شما است كه نامهء عملش بدون آنكه كارى انجام دهد\r\n","description":"","footnote":"","page_name":" 147 ","page_number":147},
  {"content":"\r\n( از كار خير ) پر است ، عرضكردم : چگونه اين طور مىشود ؟ فرمود : بدسته اى برخورد مىكند كه پشت سر ما بدگوئى كنند و چون او را ببينند به يكديگر گويند : بس كنيد كه اين مرد از شيعيان ايشان است ، و مردى از شيعيان ما به آنها بگذرد و از او عيبجوئى كنند و در باره اش بد گويند ، خداى عز و جل در مقابل اينها براى آن مرد حسنه بنويسد تا اينكه نامهء عملش پر شود بدون آنكه كارى كرده باشد . 496 - ابو خديجه گويد : امام صادق عليه السّلام به من فرمود : فاصلهء ميان تو و بصره چقدر است ؟ گفتم :\r\nاز راه آب مسافت پنج روز است اگر باد ( براى راندن كشتى ) موافق و خوب باشد ، و از راه خشكى حدود هشت روز ، فرمود : چه راه نزديكى است از يك ديگر ( يعنى شيعيان ) ديدن كنيد ، و از هم احوال پرسى كنيد ، زيرا بناچار بايد هر انسانى در روز قيامت شاهدى بياورد كه به ديندارى او شهادت دهد . و فرمود :\r\nمسلمان وقتى برادر دينى خود را ببيند دينش زنده شود در صورتى كه به ياد خداى عز و جل باشد . 497 - ربعى از امام صادق عليه السّلام روايت كند كه فرمود : به خدا سوگند دوست ندارد ما را از عرب و عجم مگر مردمان خانواده دار و با شرافت و اصيل و ريشه دار ، و دشمن ندارد ما را از اينان و آنان ( يعنى از عرب و عجم ) بجز مردمان پست بىفاميل و نژاد .\r\n\r\n[ داستان طالوت 
  ]\r\n498 - ابو بصير از امام باقر عليه السّلام روايت كند در گفتار خداى عز و جل : « . . . همانا خداوند طالوت را بپادشاهى شما برانگيخته گفتند از كجا او را حق پادشاهى بر ما است و ما به پادشاهى از او سزاوارتريم »\r\n","description":"","footnote":"","page_name":" 148 ","page_number":148},
  {"content":"\r\nفرمود : ( چون ) طالوت نه فرزند پيغمبر بوده و نه شاهزاده « گفت : خدا او را بر شماها برگزيده . . . » و نيز دنبالش « گفت : نشانهء پادشاهى او اين است كه تابوت ( صندوق معهود ) را براى شما بياورد كه در آن است آرامشى از پروردگارتان و باقيمانده اى از آنچه خاندان موسى و هارون بجاى گذارده‌اند » و فرشتگان آن را حمل كرده آوردند و خداى جل ذكره فرمود : « همانا خداوند شما را بجوى آبى امتحان كند پس هر كه از آن بنوشد از من نيست و هر كه از آن نخورد از من است ( مگر آن كس كه كفى برگيرد ) » پس از آن آشاميدند جز سيصد و سيزده نفر كه برخى از آنها كفى برگرفتند و برخى اصلا نياشاميدند ، و چون با دشمن روبرو شدند آنان كه كفى برگرفته بودند « گفتند : ما را امروز طاقت مقاومت در برابر جالوت نيست » و آنان كه هيچ نخورده بودند گفتند « چه بسا گروهى اندك كه بخواست خدا بر جمع بسيارى پيروز گشته‌اند و خدا پشتيبان صابران است » ( سورهء بقره آيات 246 - 249 ) . شرح - اين حديث و دو حديث آينده در بارهء تفسير آياتى از سورهء بقره كه مربوط بداستان طالوت و جالوت است وارد شده و از نظر مفسرين حائز اهميت و قابل استفاده است ولى براى پارسىزبانانى كه آشنائى كامل با تفسير و داستانهاى قرآن ندارند بهتر است براى فهم بيشترى بتمامى داستان كه در كتب تفسير ذكر شده مراجعه كنند تا در ضمن از اين احاديث نيز بهتر بهره مند شوند .\r\n499 - عبد الله بن سليمان از امام باقر عليه السّلام روايت كرده كه آن حضرت اين آيه را قرائت فرمود :\r\n« همانا نشانهء پادشاهى او اين است كه تابوت را براى شما بياورد كه در آن است آرامشى از پروردگارتان و باقيماندهء از آنچه خاندان موسى و هارون بجاى گذارده‌اند و فرشتگان آن را حمل كنند » فرمود : فرشتگان آن را در صورت گاوى حمل كردند . 500 - از امام باقر عليه السّلام روايت كرده‌اند كه در تفسير آيهء فوق فرمود : « تيكه هاى الواح بود كه\r\n","description":"","footnote":"","page_name":" 149 ","page_number":149},
  {"content":"\r\nدر آن علم و حكمت ثبت شده بود .\r\n\r\n[ مصاحبهء امام باقر - ع - 
  ]\r\n501 - ابو الجارود گويد : امام باقر عليه السّلام به من فرمود : اى ابا الجارود اينان ( يعنى اهل سنت ) در بارهء حسن و حسين عليهما السّلام بشما چه ميگويند ؟\r\nعرضكردم : آنها سخن ما را كه آن دو بزرگوار پسران پيغمبرند منكر هستند .\r\nفرمود : شما در برابر آنها چه دليلى مىآوريد ؟\r\nعرضكردم : ما بگفتار خداى عز و جل كه در بارهء عيسى بن مريم فرموده دليل مىآوريم آنجا كه فرمايد :\r\n« و از نژاد او است ( يعنى از نژاد نوح است ) داود و سليمان و ايوب و يوسف و موسى و هارون و چنين پاداش دهيم نيكوكاران را ، و زكريا و يحيى و عيسى » ( سورهء انعام آيه 84 ) كه در اينجا خداوند عيسى بن مريم را از نژاد نوح قرار داده ( با اينكه نسب عيسى از طرف مادرش مريم بنوح رسد و پدرى نداشته ، پس به اين آيه قرآنى دخترزاده را پسرانشان ميخوانند ) .\r\nحضرت فرمود : آنها در پاسخ اين استدلال شما چه ميگويند ؟\r\nعرضكردم : ميگويند : ممكن است فرزند دختر را فرزند به حساب آرند ولى فرزند صلبى نيست .\r\nفرمود : شما در برابر اين حرف آنها چه دليلى مىآوريد ؟\r\nعرضكردم : ما براى آنها دليل مىآوريم بگفتار خداى تعالى كه ( در جريان مباهله ) به پيغمبرش فرمود :\r\n","description":"","footnote":"","page_name":" 150 ","page_number":150},
  {"content":"\r\n« بگو - اى محمد - بيائيد تا پسران خود و پسران شما را و زنان خود و زنان شما را و نفوس خويش و نفوس شما را بخوانيم » ( سورهء آل عمران آيه 61 ) ( كه بگفتهء همهء مفسران مقصود از پسران خود كه رسول خدا ( ص ) به آنها فرمود حسن و حسين عليهما السّلام بودند ) .\r\nحضرت فرمود : آنها در برابر اين استدلال بشما چه ميگويند ؟\r\nعرضكردم : آنها ميگويند بسا باشد كه در كلام عرب فرزندان مردى را به خود آن مرد نسبت دهند ( و بگويند فرزندان فلانى ) و شخص ديگرى آنها را به خودش نسبت دهد و بگويد : فرزندان من ( بطور مجاز ) .\r\nابو الجارود گويد : امام باقر عليه السّلام فرمود : اى ابا الجارود اكنون من از كتاب خداى جل و تعالى آيه اى بدست تو دهم كه دليل است بر اينكه حسن و حسين عليهما السّلام از صلب رسول خدا ( ص ) هستند و آن دليل را جز شخص كافر رد نكند .\r\nعرضكردم : قربانت آن آيه در كجاست ؟\r\nفرمود : آنجا كه خداى تعالى فرمايد : « و حرام است بر شما مادرانتان و دخترانتان و خواهرانتان » .\r\nتا ميرسد بگفتار خداى تعالى : « و زنان پسرانتان كه از صلب شما هستند . » ( سورهء نساء آيه 23 ) پس اى ابا الجارود از آنها بپرس آيا براى رسول خدا ( ص ) حلال بود كه با زنهاى حسن و حسين ازدواج كند ؟\r\nاگر در پاسخت بگويند : آرى كه ( مسلما ) دروغ و هرزه گفته‌اند ، و اگر بگويند : نه ، پس آن دو پسران صلبى رسول خدا ( ص ) باشند .\r\n\r\n[ واقعهء جنگ احد 
  ]\r\n502 - حسين بن ابى العلاء خفاف از امام صادق ( ع ) روايت كند كه آن حضرت فرمود : چون در\r\n","description":"","footnote":"","page_name":" 151 ","page_number":151},
  {"content":"\r\nجنگ احد مردم از دور رسول خدا ( ص ) پراكنده شده و گريختند حضرت رو بدانها كرده فرمود : منم محمد ، منم رسول خدا ، من كشته نشده و نمرده‌ام ، در اين حال فلان و فلان به او رو كرده با هم گفتند : در اين حال هم كه ما فرار كرده ( و شكست خورده‌ايم ) ما را مسخره مىكند ، و كسى كه با آن حضرت ثابت قدم ماند على ( ع ) و ابو دجانه و سماك بن خرشة رحمه الله بود ، پيغمبر ( ص ) ابو دجانة را خواست و فرمود : اى ابا دجانة برگرد كه من بيعت خود را از تو برداشتم ، و اما على پس من از اويم و او از من است ابو دجانة ( كه اين سخن را از آن حضرت شنيد ) پيش روى پيغمبر ( ص ) نشست و گريست آنگاه گفت :\r\nنه به خدا : و دوباره سرش را بسوى آسمان بلند كرده گفت : نه به خدا ! من خود را از بيعتى كه با تو كرده‌ام آزاد نميدانم ، من با تو بيعت كرده‌ام پس بسوى چه كسى بروم اى رسول خدا : بسوى همسرى كه ميميرد ؟ يا فرزندى كه مرگ بسراغش آيد ؟ يا خانه اى كه ويران گردد ؟ يا مالى كه فانى گردد ، و عمرى كه بسر آيد ؟\r\nپيغمبر ( ص ) كه سخنانش را شنيد دلش به حال او سوخت ( و اجازه اش داد ) و ابو دجانة همچنان جنگيد تا وقتى كه زخمهاى وارده او را از پا انداخت ، و در برابر او در سمت ديگر ميدان ، على عليه السّلام جنگ ميكرد و چون ابو دجانة از پا افتاد على عليه السّلام او را برداشت و بنزد پيغمبر ( ص ) آورد و در كنار آن حضرت گذارد ، ابو دجانة برسول خدا ( ص ) عرضكرد : اى رسول خدا آيا به بيعت خويش وفا كردم ؟\r\nفرمود : آرى و با سخنان خود دلگرمش ساخت .\r\nدر اين وقت بود كه دشمنان از سمت راست به پيغمبر حمله ميكردند و على عليه السّلام آنها را به عقب ميراند دوباره از سمت چپ يورش ميبردند و على بازشان ميگرداند و پيوسته كارش اين بود تا اينكه شمشيرش سه تيكه شد پس آن شمشير را بنزد رسول خدا ( ص ) آورده جلوى آن حضرت انداخت و عرضكرد : اين شمشير\r\n","description":"","footnote":"","page_name":" 152 ","page_number":152},
  {"content":"\r\nمن تيكه تيكه شده ، در آن روز بود كه پيغمبر ( ص ) ذو الفقار را به او عطا فرمود .\r\nچون رسول خدا ( ص ) بساقهاى پاى على عليه السّلام نگريست و ديد كه از بس جنگ كرده ساقهايش ميلرزد سرش را بسوى آسمان بلند كرده و در حالى كه ميگريست عرضكرد :\r\nپروردگارا به من وعده فرمودى كه دين خود را پيروز گردانى و اگر خواسته باشى ( از اين كار ) درنمانى ! در اين وقت على عليه السّلام بنزد پيغمبر ( ص ) آمد و گفت : اى رسول خدا هياهوى زيادى بگوشم ميرسد و من مىشنوم كه كسى ميگويد : اى حيزوم پيش رو ، و من هر كه را خواستم ( با شمشير ) بزنم ( ميديدم ) پيش از آنكه شمشيرم به دو اصابت كند مرده اش به زمين مىافتاد ! حضرت فرمود : اين جبرئيل و ميكائيل و اسرافيل است كه با فرشتگان ( به يارى ) آمده‌اند .\r\nدر اين هنگام جبرئيل ( ع ) پيش آمده و در كنار رسول خدا ( ص ) ايستاد و گفت : اى محمد براستى كه اين فداكارى بىنظير على ( ع ) مواسات ( با تو ) است ؟ پيغمبر ( ص ) فرمود : همانا على از من است و من از اويم ، جبرئيل گفت : من هم از شما دو تن هستم ، و بدين ترتيب دشمنان پراكنده و گريزان شدند و رسول خدا ( ص ) بعلى ( ع ) فرمود : يا على با شمشير خود آنها را تعقيب كن تا بدانها برسى و اگر ديدى بر شتران سوار گشته و اسبان را يدك ميكشند آنها آهنگ مكه را دارند و اگر ديدى بر اسبان سوار شده و شتران را يدك ميكشند آنها آهنگ مدينه ( و ويران كردن شهر مدينه ) را دارند ، على ( ع ) بتعقيب آنها آمد و ديد بر شتران سوار شده‌اند ، و ابو سفيان بعلى ( ع ) رو كرده گفت : اى على ديگر چه ميخواهى اين مائيم كه بسوى مكه ميرويم ديگر بنزد صاحب خود برگرد ، جبرئيل ( ع ) لشكر مشركين را تعقيب كرد و هر گاه صداى سم اسبش را مىشنيدند تند ميكردند و جبرئيل نيز هم چنان آنها را دنبال ميكرد ،\r\n","description":"","footnote":"","page_name":" 153 ","page_number":153},
  {"content":"\r\nو چون از جايى كوچ ميكردند ميگفتند : اين لشكر محمد است كه مىآيد .\r\nو بدين ترتيب ابو سفيان ( قائد لشكر مشركين ) به مكه آمد و جريان را باهل مكه گفت ، و دنبال او چوپانان و هيزم كشان به مكه آمدند و گفتند : ما لشكر محمد را ديديم ( كه پشت سر لشكر ابو سفيان بود ) و هر گاه كه ابو سفيان كوچ ميكرد آنها در جاى او منزل ميكردند و پيشاپيش آنان سوارى كه بر اسب سرخ موئى سوار بود از اينان تعقيب ميكرد و مردم مكه هم ( با شنيدن اين كلمات ) ابو سفيان را بباد سرزنش و ملامت گرفته توبيخش كردند .\r\nپيغمبر ( ص ) در حالى كه پرچم جنگ بدست على عليه السّلام بود و پيشاپيش آن حضرت ميرفت از احد ( به سمت مدينه ) حركت كرد ، و چون با پرچم خويش از گردنه سرازير شد و مردم او را ديدند ، على عليه السّلام فرياد زد : اى مردم اين محمد است كه نه مرده و نه كشته شده است ، پس همان كسى كه پيش از اين گفته بود : « با اينكه ما شكست خورده و گريخته‌ايم باز هم ما را مسخره مىكند » گفت : اين على است كه پرچم در دست دارد ، تا اينكه پيغمبر ( ص ) بر آنها درآمد و زنان انصار در پشت ديوار خانه ها و درب خانه هاى خويش چشم به راه بودند و مردانشان از خانه ها بيرون ريخته گرد آن حضرت ميگشتند و از گريختن و فرار خويش عذر ميخواستند . و زنان يعنى زنان انصار چهره هاى خويش ميخراشيدند و موها را پريشان كرده و تارك بريده گريبان چاكزده و ( براى آنكه بدنشان ديده نشود ) دامنهاى آن را بكمر بسته ، و ( بدين ترتيب مراتب ) تأثر و علاقهء شديد خود را نسبت به پيغمبر ( ص ) اظهار ميداشتند .\r\nرسول خدا ( ص ) كه آنها را بدان وضع ديد دلداريشان داده و با خوبى با آنها سخن گفت و به آنها دستور داد خود را بپوشند و به خانه هاشان بروند ، و فرمود : همانا خداى عز و جل به من وعده فرمود كه دين خود را بر همهء اديان پيروز گرداند ، و اين آيه را نيز خداوند بر محمد ( ص ) نازل فرمود :\r\n","description":"","footnote":"","page_name":" 154 ","page_number":154},
  {"content":"\r\n« و محمد جز فرستاده اى نيست كه پيش از او فرستادگانى گذشته‌اند ( آمده و رفته‌اند ) آيا اگر بميرد يا كشته شود به عقب باز گرديد و هر كه به عقب باز گردد ( و از دين برگردد ) به خدا زيانى نزند . . . » تا به آخر آيه ( 144 سورهء آل عمران ) .\r\nمترجم گويد : داستان جنگ احد را ابن هشام بتفصيل در سيره نقل كرده و اين حقير اخيرا آن را به فارسى ترجمه كرده‌ام و بسرمايهء كتابفروشى اسلاميه بطبع رسيده است كه هر كه خواهد به جلد دوم صفحات 85 - 134 از كتاب مزبور مراجعه كند ، و در پاورقى صفحات 105 - 108 در آنجا از روى كتابهاى ديگر اهل سنت مانند سيرهء حلبيه و كامل ابن اثير و ساير كتابهاى آنان نقل كرده‌ايم كه هنگام حمله مشركين بجز على عليه السّلام و ابو دجانة انصارى و چند تن ديگر - كه البته نام ابو بكر در آنها نيست - ديگران فرار كردند و از جمله فراريان عثمان بن عفان و عمر بن خطاب بود ، كه عثمان تا جايى بنام اعوص يا كوهى بنام جعلب رفت و سه روز در آنجا ماند ، و عمر بن خطاب هم تا پشت جبههء جنگ گريخت ، و از ابو بكر هم درگير و دار جنگ و جراحاتى كه برسول خدا ( ص ) رسيد هيچ نامى برده نشده و معلوم نيست در كجا پنهان شده بود ، زيرا اگر در معركهء جنگ جزء دفاعكنندگان از رسول خدا ( ص ) بود ميبايستى مانند ساير مدافعين اقلا يكى دو زخم برداشته باشد ، و همين كه كوچكترين زخمى برنداشته خود دليل بزرگى است بر اينكه او هم بسوئى گريخته ، ولى اهل سنت بخاطر حفظ آبروى او از اين جريان نامى نبرده‌اند ، گو اينكه برخى از آنها نيز - چنانچه مجلسى ( ره ) از ابن ابى الحديد نقل كرده - گفته‌اند جز چهار يا شش نفر كسى پايدارى نكرد و آنها عبارت بودند از : على ، طلحه ، زبير ، ابو دجانة ، عبد الله بن مسعود ، مقداد ، و چنانچه ملاحظه ميكنيد نامى از ابو بكر در ميان نيست .\r\nاين بود ملخص آنچه دانشمندان اهل سنت نقل كرده‌اند كه البته تفصيل آن را در ترجمه سيرة بايد مطالعه فرمائيد و اما در ميان دانشمندان بزرگوار شيعه اختلافى نيست كه ابو بكر و عمر هر دو جزء فراريان بودند و بلكه همانطور كه از اين حديث شريف معلوم مىشود - و تصادفا از نظر سند هم معتبر است - آنها در آن گير و دار آن سخن ناهنجار را هم بر زبان جارى كردند .\r\n\r\n[ داستان صلح حديبيه 
  ]\r\n503 - معاوية بن عمار از امام صادق عليه السّلام روايت كند كه فرمود : هنگامى كه رسول خدا ( ص ) در غزوهء حديبية بسوى مكه حركت كرد در ماه ذى قعده بود و در ميقاتگاه كه حاجيان محرم ميشوند ( با لشكريان ) احرام بستند و سلاح جنگ بتن كردند ، و چون به آن حضرت خبر رسيد كه مشركين خالد بن وليد را سر راه او فرستاده‌اند تا او را برگرداند فرمود : مردى را پيدا كنيد كه ما را از بيراهه ببرد ، مسلمانان مردى را\r\n","description":"","footnote":"","page_name":" 155 ","page_number":155},
  {"content":"\r\nاز قبيلهء مزينه - يا جهينة - بنزد وى آوردند و حضرت از او پرسش كرد و او را موافق و مورد پسند خويش نديد از اين رو فرمود : مرد ديگرى پيدا كنيد ، آنها مرد ديگرى را كه او هم از قبيلهء مزينه يا جهينة بود بنزد آن حضرت آوردند و چون با او سخن گفت او را بهمراه خود برداشته تا بگردنه اى رسيد حضرت فرمود : كيست كه از اين گردنه بالا رود تا خدا گناهش را بريزد چنانچه گناه بنى اسرائيل را ريخت و به آنها فرمود : « از اين در سجده كنان درآئيد تا گناهانتان را بيامرزيم » ( سورهء بقره آيه 58 ) ؟ گروه انصار يعنى اوس و خزرج پيشى گرفتند و بالا رفتند و آنها هزار و هشتصد نفر بودند ، و چون بسوى درهء حديبية سرازير شدند بزنى برخوردند كه با پسر خود بر لب چاه بود ، پسر آن زن كه چشمش بلشگريان محمد ( ص ) افتاد پا بفرار گذارد و چون آن زن دانست كه آنها لشكريان رسول خدا ( ص ) هستند پشت سر پسرش فرياد زد : اينها صائبه هستند ( عربها به كسانى كه از دين آنها دست ميكشيد و بدين ديگر درمىآمد صائبه ميگفتند ) از آنها آزارى به تو نخواهد رسيد ، رسول خدا ( ص ) بنزد آن زن آمد و به او دستور داد دلوى آب بكشد و پس از اينكه آب را كشيد حضرت آن را گرفت و آشاميد و روى خود را به آن شست و زيادى آن را كه در دلو مانده بود دوباره در چاه ريخت ، و آن چاه از بركت آب دست رسول خدا ( ص ) تا بامروز هم چنان آباد و پرآب است .\r\nرسول خدا ( ص ) از آنجا بسوى مكه حركت كرد ، و قريش ابان بن سعيد را با سواران قريش بنزد آن حضرت فرستادند و او در برابر رسول خدا ( ص ) موضع گرفت ، و پس از او حليس را ( حليس بن علقمه يا حليس بن زبان كه رئيس احابيش مكه بوده است ) فرستادند ، حليس وقتى آمد و شتران قربانى را ( كه رسول خدا ( ص ) همراه آورده بود تا در مكه قربانى كند ) بديد كه ( در اثر طول زمان قربانى ) كرك همديگر را ميخورند بنزد رسول خدا ( ص ) نرفته و از همان جا بازگشت و به ابى سفيان گفت : اى ابا سفيان به خدا سوگند ما با شما هم پيمان نشده‌ايم كه شتران قربانى را از قربانگاهشان باز گردانيد ! ابو سفيان به دو گفت : خاموش\r\n","description":"","footnote":"","page_name":" 156 ","page_number":156},
  {"content":"\r\nباش كه تو عربى بيابانى هستى ( و از اوضاع و احوال اطلاع ندارى ) . حليس گفت : به خدا سوگند يا بايد محمد را براى آمدن مكه آزاد بگذارى و يا اينكه من احابيش را از همكارى با قريش بكنارى ميبرم .\r\nابو سفيان گفت : خموش باش تا ما از محمد پيمانى بگيريم .\r\nقريش پس از اين جريان عروة بن مسعود را ( كه رئيس قبيلهء ثقيف بود و در طائف سكونت داشتند ) بنزد آن حضرت فرستادند .\r\nعروة در آن وقت براى مذاكره در بارهء كسانى كه مغيرة كشته بود بنزد قريش آمده بود ، و جريان كشتن آنها بدين ترتيب بود كه مغيرة آنها را كه براى تجارت رفته بودند در راه كشت و اموالشان را برداشته بنزد رسول خدا ( ص ) ( در مدينه ) برد ، و آن حضرت آن اموال را نپذيرفته فرمود : اينها روى نيرنگ و خيانت بدست آمده و ما را بدان نيازى نيست ( چون مغيرة آنها را شراب خورانيده و در حال مستى كشته بود تا اموالشان را برگيرد ) .\r\nآنها ( يعنى كسانى كه در جلو لشكر اسلام بودند و ضمنا مستحفظ شتران قربانى بودند ) كسى را بنزد رسول خدا ( ص ) فرستادند و گفتند : اى رسول خدا اينك عروة بن مسعود بنمايندگى از طرف قريش بنزد شما مىآيد و او كسى است كه بشتران قربانى احترام ميگذارد ، حضرت فرمود : آنها را در برابرش واداريد ، و آنها چنان كردند .\r\nعروة بنزد رسول خدا ( ص ) آمده گفت : اى محمد براى چه و بچه منظورى به مكه آمده اى ؟\r\nفرمود : آمده‌ام تا طواف خانهء كعبه كنم و ميان صفا و مروه سعى نمايم و اين شتران را قربانى كرده گوشت آنها را براى شما واگذارم .\r\n","description":"","footnote":"","page_name":" 157 ","page_number":157},
  {"content":"\r\nعروة گفت : نه بلات و عزّى سوگند كه من نمىتوانم نظر بدهم كه مانند توئى را ( در شخصيت و شرافت ) از انجام منظورى كه براى آن بدينجا آمده اى بازگردانند ولى قوم تو قريش خداوند و خويشاوندى را ( كه با تو دارند ) به ياد تو آورده و از تو خواستارند كه بدون اجازهء آنها بسرزمينشان در نيائى و ( بدين وسيله ) پيوند خويشى خود را با آنها قطع نكنى و دشمن را بر آنها چيره و دلير نسازى ! ( و با اين سخنان خواست تا بلكه رسول خدا ( ص ) را از ورود به مكه منصرف كند ولى ) رسول خدا ( ص ) فرمود : من كارى جز آنكه به مكه وارد شوم نخواهم كرد .\r\nعروة بن مسعود در وقت گفتگو با رسول خدا ( ص ) دست بريش رسول خدا ميزد ، مغيرة بن شعبة ( كه باصطلاح مسلمان شده بود ) بالاى سر رسول خدا ( ص ) ايستاده بود - به روى دست او زد .\r\nعروة گفت : اى محمد اين كيست ؟\r\nفرمود : اين برادرزاده ات مغيرة است .\r\nعروة ( رو بمغيرة كرده ) گفت : اى خيانت پيشه به خدا من به مكه نيامده‌ام جز براى شستن كار خيانت آميز تو .\r\nبالجمله عروة بنزد قريش بازگشت و به أبى سفيان و يارانش گفت : نه به خدا سوگند من صلاح نميدانم مانند محمدى را از آمدن به مكه و انجام آن منظورى كه دارد بازگرداند .\r\nقريش اين بار سهيل بن عمرو و حويطب بن عبد العزّى را بنزد رسول خدا ( ص ) فرستادند حضرت دستور داد شتران قربانى را در جلوى روى آنها وادارند ، آن دو بنزد رسول خدا ( ص ) آمده گفتند : بچه منظور بدينجا آمده اى ؟\r\n","description":"","footnote":"","page_name":" 158 ","page_number":158},
  {"content":"\r\nفرمود آمده‌ام تا طواف كعبه كنم و ميان صفا و مروه را سعى كنم و شتران را قربانى كنم و گوشت آنها را براى شما واگذارم .\r\nآن دو گفتند : همانا قوم تو ، تو را به خداوند و پيوند خويشى سوگند ميدهند كه بدون اجازهء آنها وارد بلاد و سرزمين آنها نشوى تا در نتيجه خويشاوندى خود را با آنها قطع كنى و دشمن را بر ايشان دلير و چيره سازى ! رسول خدا ( ص ) سخن آنها را نيز نپذيرفت و تصميم خود را بورود به مكه به آنها نيز ابلاغ فرمود .\r\nپس از اين جريان رسول خدا خواست عمر را ( بعنوان نمايندگى از طرف خود ) بسوى قريش بفرستد عمر ( در مقام عذرخواهى برآمده ) گفت : اى رسول خدا فاميل من اندك است ، و وضع من هم در ميان آنها چنان است كه خود ميدانى ( يعنى شخصيتى در ميان قريش ندارم ) ولى من تو را بعثمان بن عفان راهنمائى ميكنم ( و او را براى انجام اين مأموريت صلاح ميدانم ) .\r\nرسول خدا ( ص ) بنزد عثمان فرستاد و به او فرمود : بسوى قوم خود از كسانى كه ايمان آورده‌اند برو و به آنها مژدهء فتح مكه را كه پروردگار به من وعده كرده بده .\r\nعثمان به راه افتاد و در راه به أبان بن سعيد برخورد ، و ابان او را احترام كرده از زين خود به عقب نشست و عثمان را جلوى خود سوار كرده به مكه آورد و او پيغام رسول خدا ( ص ) را رسانيد ، سهيل ( كه هنوز ميان مسلمانان بود ) در آنجا ماند ( يعنى مسلمانان او را بگرو عثمان نگهداشتند ) و عثمان نيز در ميان لشكر مشركين گرفتار شد ، در اين موقع رسول خدا ( ص ) ( براى فتح مكه ) با مسلمانان بيعت كرد ، و بجاى بيعت عثمان كه حاضر نبود يك دست خود را بدست ديگرش زد ، مسلمانان گفتند : خوشا به حال عثمان كه اكنون طواف خانه را انجام داده و سعى ميان صفا و مروه را هم كرده و از احرام بيرون آمده ، حضرت فرمود : او\r\n","description":"","footnote":"","page_name":" 159 ","page_number":159},
  {"content":"\r\n( پيش از ما ) چنين كارى نخواهد كرد . و چون عثمان بازگشت رسول خدا ( ص ) به او فرمود : طواف خانه كردى ؟ عثمان گفت : چگونه من طواف ميكردم با اينكه رسول خدا ( ص ) طواف نكرده بود ، سپس داستان خويش را بازگفت .\r\nرسول خدا ( ص ) ( كه در اين موقع روى مصالحى از رفتن به مكه منصرف شده بود و آن را بسال ديگرى موكول كرده بود ) بعلى عليه السّلام فرمود ( صلحنامه را بنويس و در آغاز آن ) بنويس : « * ( بِسْمِ الله الرَّحْمنِ الرَّحِيمِ ) * » ، سهيل ( كه نمايندگى قريش را در تنظيم صلحنامه داشت ) گفت من نميدانم رحمان و رحيم كيست جز همان كه در شهر يمامة است ، ولى همانطور كه ما مىنويسيم ( در آغاز نامه ) بنويس : « بسمك اللهم » .\r\nرسول خدا ( ص ) فرمود : بنويس : اين قراردادى است كه رسول خدا با سهيل بن عمرو منعقد ميسازد .\r\nسهيل گفت ( اگر ما تو را رسول خدا بدانيم ) پس براى چه با تو جنگ و نبرد ميكنيم ؟\r\nحضرت فرمود : منم رسول خدا ، و منم محمد بن عبد الله .\r\nمسلمانان همگى گفتند : تو رسول خدائى .\r\nفرمود : بنويس . على عليه السّلام ( بدستور آن حضرت ) نوشت : اين قراردادى است كه متعهد شود آن را محمد بن عبد الله . . .\r\nمسلمانان گفتند : تو رسول خدائى .\r\nو از مواد قرارداد اين بود كه ( مشركين گفتند ) هر كس از ما بسوى شما گريخت او را بسوى ما بازگردانيد و محمد او را به زور بدين خود درنياورد ، و هر كس از شما مسلمانان بسوى ما گريخت ما او را باز نگردانيم .\r\n","description":"","footnote":"","page_name":" 160 ","page_number":160},
  {"content":"\r\nرسول خدا ( ص ) فرمود : ما بچنين كسانى ( كه بسوى شما فرار كنند ) نيازى نداريم .\r\nو از جمله ( مواد صلحنامه كه از طرف مسلمانان تنظيم شد ) اين بود كه خداپرستى در ميان مردم مكه آشكار باشد و پنهانى نباشد .\r\nو ( امام صادق عليه السّلام در اينجا فرمود : در اثر اين ماده كار آزادى مسلمانان در مكه به جائى رسيد كه ) پرده ها از مدينه براى مسلمانان مكه برسم هديه ميفرستادند بدون هيچ ترس و وحشتى ، و هيچ ماده اى از مواد صلحنامه براى آنان پربركتتر از اين نبود و كار به جائى كشيد كه نزديك بود اسلام بر سراسر مردم مكه نفوذ كند و مستولى گردد .\r\n( پس از تنظيم صلحنامه و قبل از امضاء آن ) سهيل بن عمرو به پسر خود ابى جندل ( كه از مكه گريخته بود و خود را به مسلمانان رسانده و بدين اسلام درآمده بود ) دست انداخته و گفت : اين نخستين ماده اى است كه روى آن قرار بسته‌ايم ( يعنى طبق قرارداد من بايد او را اكنون با خود به مكه ببرم ) .\r\nرسول خدا ( ص ) فرمود : مگر قراردادى امضاء كرده اى ؟\r\nسهيل گفت : اى محمد تو پيمان شكن نبودى ( يعنى اگر چه هنوز قرارداد به امضاء طرفين نرسيده ولى تو كسى نبودى كه تعهد خود را اگر چه زبانى باشد بشكنى ) ؟\r\nبدين ترتيب سهيل ابى جندل را بهمراه خود برد . ابو جندل - رو برسول خدا ( ص ) كرده - گفت :\r\nاى رسول خدا آيا مرا به او تسليم ميكنى ؟\r\nفرمود : من در بارهء آزادى تو با او شرطى نكرده بودم .\r\nولى بدنبال اين جريان بدرگاه خداوند دعا كرده گفت : خدايا براى ابى جندل گشايشى فراهم كن . مترجم گويد : داستان صلح حديبية را ابن هشام بطور تفصيل نقل كرده و براى اطلاع بيشتر بترجمهء آن كه بخامهء اين حقير شده و بچاپ رسيده است مراجعه شود ( ترجمه سيره ابن هشام ج 2 صفحات\r\n","description":"","footnote":"","page_name":" 161 ","page_number":161},
  {"content":"\r\n207 - 223 ) .\r\n504 - فضل ابى العباس گويد : امام صادق عليه السّلام گفتار خداى عز و جل : « . . . و آنان كه پيش شما آمده‌اند و سينهء ايشان از پيكار با شما يا پيكار با قومشان تنگ شده . . . » ( سورهء نساء آيه 90 ) فرمود : اين آيه در بارهء بنى مدلج نازل گشت زيرا آنها بنزد رسول خدا ( ص ) آمده گفتند : اى رسول خدا ما دلتنگيم ( و بر ما ناگوار است ) از اينكه گواهى دهيم تو رسول خدائى ، و ما نه با تو همراه هستيم و بسود تو ميجنگيم ، و نه با قوم خود بر عليه تو وارد جنگ ميشويم .\r\nراوى گويد : من عرضكردم : رسول خدا ( ص ) با چنين پيشنهادى نسبت به آنها چه عملى انجام داد ؟\r\nحضرت فرمود : با آنها وعده گذارد تا پس از اينكه از كار عرب فراغت يابد به همان حال باشند و سپس آنها را باسلام دعوت كند اگر پذيرفتند كه هيچ و گر نه با آنها جنگ كند .\r\n\r\n[ داستان قوم لوط ع 
  ]\r\n505 - ابو يزيد حمار از امام صادق عليه السّلام روايت كرده كه آن حضرت فرمود : خداى تعالى چهار فرشته براى هلاكت قوم لوط فرستاد : جبرئيل ، ميكائيل ، اسرافيل ، كروبيل عليهم السّلام ، آنها كه همگى عمامه بر سر داشتند سر راه خود بابراهيم عليه السّلام برخوردند و بر او سلام كردند ، ابراهيم ايشان را نشناخت ولى شكل و هيئت خوبى در آنها مشاهده كرد ، از اين رو گفت : براى خدمتكارى و پذيرائى آنها جز خودم ديگرى را نشايد ، و او مردى مهمان دوست و مهماننواز بود ، پس براى ايشان گوسالهء چاقى را بريان كرد و چون پخت آن را نزديك آنها آورده پيش رويشان نهاد ولى وقتى ديد كه دست آنها بدان دراز نمىشود ناشناسشان شمرد و ترسى از آنها در دلش جايگير شد .\r\nجبرئيل كه چنين ديد عمامه از سر و چهرهء خود برداشت و ابراهيم او را شناخت و به دو فرمود : تو\r\n","description":"","footnote":"","page_name":" 162 ","page_number":162},
  {"content":"\r\nهمان او هستى ؟ جبرئيل گفت : آرى ، در اين هنگام همسر ابراهيم سارة از آنجا گذشت ، جبرئيل او را بآمدن اسحاق ( و تولد او از سارة ) مژده داد ، و از پى اسحاق هم بيعقوب نويدش داد ، در اينجا سارة همان سخنى را كه خداى عز و جل از او نقل كرده ( در سورهء هود آيه 72 ) گفت ، و آنها نيز همان پاسخى را كه در قرآن است ( آيه 73 ) به او دادند .\r\nابراهيم بدانها فرمود : براى چه آمده‌ايد ؟ گفتند : براى هلاكت قوم لوط .\r\nفرمود : اگر در ميان آنها صد نفر مؤمن باشد آنها را هلاك ميكنيد ؟\r\nجبرئيل - نه .\r\nابراهيم - اگر پنجاه نفر باشد ؟ گفت : نه .\r\n- اگر سى نفر باشد ؟\r\n- نه .\r\n- اگر بيست نفر باشد ؟\r\n- نه .\r\n- اگر ده نفر باشد ؟\r\n- نه .\r\n- اگر پنج نفر باشد ؟\r\n- نه .\r\n- اگر يكنفر باشد ؟\r\n- نه .\r\n( در اين هنگام ) ابراهيم گفت : لوط در ميان آنها است ؟\r\nدر پاسخ گفتند : ما داناتريم بدان كس كه در ميان آنها است ، ما او و خاندانش را نجات دهيم جز زنش را كه او از ماندگان است .\r\n","description":"","footnote":"","page_name":" 163 ","page_number":163},
  {"content":"\r\nسپس رفتند ، و ابو محمد حسن عسكرى ( براى اين جمله توضيحى در آخر حديث بيايد ) گفته است :\r\nبراى اين گفتار ابراهيم منظورى سراغ نداريم جز آنكه ميخواست آنها را از مرگ برهاند ، و زنده بودنشان را خواستار بود ، و همين است معناى گفتار خداى عز و جل ( در حكايت از ابراهيم ) : « با ما در بارهء قوم لوط مجادله ميكرد » ( سورهء هود آيه 74 ) فرشتگان از آنجا بنزد لوط آمدند و او در مزرعهء خود در نزديكى شهر بود همانطور كه عمامه بر سر داشتند بر آن جناب سلام كردند ، لوط كه آنها را در آن وضع و هيئت نيكو و عمامه ها و جامه هاى سفيد ديد آنها را به منزل خويش دعوت كرد و آنها پذيرفتند ، پس لوط جلو افتاد و آنها بدنبالش به راه افتادند ، در بين راه لوط از اينكه آنها را به منزل تعارف كرده پشيمان گشت و با خود گفت : چه كارى كردم ، اينان را بنزد قوم خود كه آنها را به خوبى مىشناسم مىبرم از اين رو بدانها رو كرده گفت : براستى كه شما بنزد بدترين خلق خدا ميرويد ! - و جبرئيل ( پيش از آن گفته بود ) ما در بارهء عذاب اين مردم شتاب نمىكنيم تا لوط سه بار ببدى آنها شهادت دهد - .\r\nدر اين موقع جبرئيل گفت : اين يك بار .\r\nسپس لوط به راه افتاد و لختى راه رفت و دوباره بدانها رو كرده گفت : براستى كه شما نزد بدترين خلق خدا آمده‌ايد .\r\nجبرئيل گفت : اين دو بار .\r\nلوط به راه افتاد و همين كه بدروازهء شهر رسيد ( براى بار سوم ) رو بدانها كرده گفت : براستى كه شما بنزد بدترين خلق خدا آمده‌ايد .\r\nجبرئيل گفت : اين هم سه بار .\r\nپس از آن لوط وارد شهر شد و آنها نيز پشت سرش وارد شدند ، زن لوط كه آنها را با آن وضع و هيبت زيبا مشاهده كرد بالاى بام خانه رفت و جيغ كشيد : مردم صداى او را نشنيدند ، از اين رو بالاى\r\n","description":"","footnote":"","page_name":" 164 ","page_number":164},
  {"content":"\r\nبام دود كرد ، و چون مردم دود را ديدند به سمت درب خانهء لوط روى آوردند ، زن لوط از بام به زير آمده بدانها گفت :\r\nهم اكنون در پيش لوط مردمى هستند كه من تاكنون زيباتر از آنها نديده‌ام .\r\nآن مردم بدر خانه ريختند و خواستند وارد خانه شوند ، لوط كه آنها را ديد بسوى آنها برخاست و گفت : اى مردم از خدا بترسيد و مرا در مورد مهمانانم رسوا و شرمسار نكنيد آيا در ميان شما مرد خردمندى نيست ؟ و ادامه داده گفت : اينها دختران منند كه براى شما پاكيزه ترند ، و به اين گفتار آنها را به راه حلال دعوت كرد ، ولى آنان در پاسخش گفتند :\r\nتو خود ميدانى كه ما را بدختران تو حقى نيست و خود ميدانى كه ما چه ميخواهيم .\r\nلوط گفت : كاش من در برابر شما نيروئى داشتم يا به تكيه گاهى قوى پناه مىبردم .\r\nجبرئيل گفت : كاش ميدانست هم اكنون چه نيروئى دارد .\r\nآنها فزونى گرفتند و بالاخره وارد منزل گشتند ، جبرئيل فرياد زد : اى لوط بگذار تا درآيند و چون وارد خانه شدند جبرئيل با انگشت خويش بدانها اشاره كرد بينائى از آنها رفت و كور شدند . و اين است معناى اين آيه : « ديده هاشان را كور كرديم » ( سورهء قمر آيه 37 ) در اين هنگام جبرئيل فرياد زد : « اى لوط ما فرستادگان پروردگار توايم و اينها هرگز به تو دست نيابند و تو پاسى از شب با خاندانت راهسپر شو » ( سورهء هود آيهء 81 ) و بدنبال آن جبرئيل به دو گفت : ما براى نابود كردن اينها آمده‌ايم ، لوط گفت : اى جبرئيل شتاب كن . جبرئيل گفت : « موعد آنها بامداد است آيا بامداد نزديك نيست » .\r\nو بدين ترتيب جبرئيل به او دستور داد تا خود و عائله اش جز همسرش را بيرون برد .\r\nفرمود : آنگاه جبرئيل آن شهر را با دو بال خود از هفتمين طبقهء زمين بركند و به اندازه اى بالا برد\r\n","description":"","footnote":"","page_name":" 165 ","page_number":165},
  {"content":"\r\nكه اهل آسمان دنيا بانگ سگان و آواز خروسان آنها را شنيدند و از همان جا آن شهر را واژگون ساخت و بر آنها و مردمى كه در نزديكى آن شهر بودند سنگ سجيل بباريد . توضيح : مجلسى ( ره ) در جملهء : « و قال الحسن العسكرى ابو محمد . . . » گويد : ظاهر آن است كه لفظ « عسكرى » از طغيان قلم نساخ سر زده ، و در تفسير عياشى - و نيز در آنچه در كتاب طلاق از همين كتاب نيز گذشت - حسن بن على است بدون لفظ ابى محمد ، و از اين رو ظاهر آن است كه مقصود حسن بن على بن فضال بوده بدين ترتيب كه او در اثناى اين حديث آن قسمت را بر وجه تفسير و بيان گفته باشد و كنيهء او نيز ابو محمد بوده است ، و محتمل است كه جملهء : « و قال الحسن العسكرى . . . » از محمد بن يحيى باشد ( كه در رأس سند قرار دارد ) و محمد بن يحيى آن قسمت را از امام عسكرى عليه السّلام در اثناى اين حديث نقل كرده براى توضيح مطلب . . .\r\n506 - محمد بن مسلم از امام باقر عليه السّلام روايت كرده كه فرمود : به خدا سوگند آن كارى را كه حسن بن على عليه السّلام كرد ( از صلح با معاويه سودش ) براى اين امت بهتر بود از آنچه خورشيد بر آن بتابد ، به خدا سوگند اين آيه كه نازل شده : « آيا نديدى آن كسانى را كه بدانها گفته شده بود دست ( از جنگ ) بداريد ، و نماز را به پا داريد و زكات بدهيد » ( سورة نساء آيه 77 ) مقصود از آنها تنها اطاعت و فرمانبردارى از امام است ، ولى ( در مورد امام حسن عليه السّلام كه مردم را به صلح و سازش دعوت كرد آنها گوش نداده و ) طالب جنگ شدند ، و چون در مورد امام حسين عليه السّلام ( و زمان آن حضرت ) جنگ بر آنها مقرر شد « گفتند : پروردگارا چرا پيكار و جنگ را بر ما مقرر داشتى ؟ چرا ما را تا مدتى نزديك مهلت ندادى تا دعوتت را بپذيريم و از رسولان پيروى كنيم . . . » و مقصودشان تأخير آن تا زمان ظهور حضرت قائم عليه السّلام بود .\r\n\r\n[ در علم نجوم 
  ]\r\n507 - معلى بن خنيس گويد : از امام صادق عليه السّلام در بارهء علم نجوم پرسيدم كه آيا راست است ؟\r\nفرمود : آرى ، همانا خداى عز و جل مشترى را به صورت مردى به زمين فرستاد و او مردى از عجم را گرفت\r\n","description":"","footnote":"","page_name":" 166 ","page_number":166},
  {"content":"\r\nو علم نجوم را تعليم او كرد تا آنجا كه پنداشت آن را ياد گرفته سپس به دو گفت : اكنون بنگر مشترى در كجاست ؟ آن مرد گفت : من آن را در فلك نمىبينم ، و نميدانم در كجاست .\r\nمشترى او را از خود دور كرد و دست مردى از هنديان را گرفت و به او تعليم كرد تا آنجا كه پنداشت او بپايان آن رسيده در آن وقت به دو گفت : اكنون بنگر مشترى در كجاست ؟ آن مرد گفت : حساب من دلالت دارد بر اينكه تو مشترى هستى .\r\nمشترى كه اين سخن را شنيد فريادى زده از دنيا رفت ، و علم او بخاندان آن مرد به ارث رسيد و از اين رو علم مزبور آنجاست . توضيح - اين حديث البته از نظر سند ضعيف است و بعيد نيست بر فرض صحت منظور كنايه باشد از اينكه علم نجوم را عجم نتوانست به خوبى درك كند ولى اهل هند توانستند و اين علم نزد اهل هند است منتهى روى جهات و نظرهائى كه اكنون بر ما پوشيده است امام عليه السّلام اين مطلب را بدين صورت بيان فرموده چنانچه نظائر آن در جاهاى ديگر ديده شده ، و الله اعلم .\r\n508 - از امام صادق عليه السّلام از نجوم پرسيدند : حضرت فرمود : آن را نداند جز خاندانى از عرب و خاندانى از مردم هند .\r\n509 - معلى بن خنيس گويد : در آن هنگامى كه سياه پوشان ( طرفداران ابو مسلم خراسانى ) ظهور كردند پيش از ظهور بنى عباس من نامه هائى از عبد السّلام بن نعيم و سدير و جمع ديگرى براى امام صادق عليه السّلام بردم كه در آن نامه ها به آن حضرت نوشته بودند كه ما پيشبينى كرده و مقرر دانيم كه اين امر خلافت بشما خواهد رسيد آيا شما خود چه نظر دارى ؟ حضرت آن نامه ها را به زمين زد و فرمود :\r\n","description":"","footnote":"","page_name":" 167 ","page_number":167},
  {"content":"\r\nاف ، اف ، من امام اينان نخواهم بود ، آيا اينها نميدانند كه بايد ( براى رسيدن خلافت بما خاندان ) سفيانى كشته شود ؟ ( و پيش از ظهور سفيانى اين امر محقق نشود ) ! 510 - ابو بصير گويد : از امام صادق عليه السّلام تفسير گفتار خداى عز و جل را پرسيدم كه فرمايد :\r\n« در خانه هائى كه خداوند اجازه داده تا برافراشته و بلند گردد » ( سورهء نور آيه 36 ) فرمود : آنها خانه هاى پيغمبر ( ص ) است . 511 - يحيى بن ابى العلاء گويد : شنيدم از امام صادق عليه السّلام كه ميفرمود : زره رسول خدا ( ص ) يعنى « ذات الفضول » دو حلقهء نقره در جلو داشت و دو حلقهء نقره در عقب ، و همان زره را على عليه السّلام در جنگ جمل پوشيد . 512 - يعقوب بن شعيب از امام صادق عليه السّلام روايت كند كه فرمود : على عليه السّلام در جنگ جمل كمربندى سياه و سفيد بر كمر بست كه جبرئيل آن را از آسمان براى رسول خدا ( ص ) آورده بود و آن حضرت هر روز كه زره ميپوشيد آن را بكمر خود مىبست . 513 - فضيل بن يسار گويد : امام باقر عليه السّلام فرمود : عثمان بمقداد ( كه بر عليه او تبليغات ميكرد ) گفت : به خدا سوگند يا دست بردار و يا تو را بنزد پروردگار نخستت برميگردانم ( يعنى تو را ميكشم ) ؟ و چون هنگام مرگ مقداد شد بعمار گفت : از من بعثمان بگو : من بسوى پروردگار نخست خود بازگشتم .\r\n","description":"","footnote":"","page_name":" 168 ","page_number":168},
  {"content":"\r\n514 - امام صادق عليه السّلام فرمود : چون هنگام مرگ محمد بن اسامة فرا رسيد بنى هاشم بنزدش رفتند و او بدانها گفت : شما خويشاوندى و مقام مرا در پيش خود ميدانيد و من يك بدهكارى دارم كه دوست دارم شما پرداخت آن را به عهده گيريد ؟ حضرت على بن الحسين عليه السّلام فرمود : سوگند به خدا كه يكسوم آن را من به عهده ميگيرم و خاموش گشت و كسان ديگرى هم كه حاضر بودند ساكت شدند ، على بن الحسين عليه السّلام فرمود : همه بدهكاريت را من به عهده ميگيرم ، سپس على بن الحسين عليه السّلام فرمود : بدانيد كه چيزى جلوگير من نشد كه در نخستين بار بگويم همه را ضمانت ميكنم جز آنكه خوش نداشتم آنها بگويند : او بر ما پيشى گرفت ( و اگر به عهده نگرفته بود ما پرداخت آن را به عهده ميگرفتيم ) . 515 - ابو بصير از امام صادق عليه السّلام روايت كند كه فرمود : ماده شتر رسول خدا كه به « قصواء » معروف بود چنان بود كه چون رسول خدا ( ص ) از آن پياده ميشد افسارش را بگردنش مىانداخت و رهايش ميكرد آن شتر بنزد مسلمانان ميرفت و هر كس چيزى به آن شتر ميداد و طولى نمىكشيد كه سير ميشد ، روزى آن ماده شتر سرش را ميان چادر سمرة بن جندب كرد و او ( بجاى آنكه خوراكى به او بدهد ) عصاى پيكان دارى بر سرش كوفت و سرش را شكست ، آن حيوان از آنجا يكسره بنزد رسول خدا ( ص ) رفت و از سمرة بدان حضرت شكايت كرد .\r\n\r\n[ مدت حمل مريم بعيسى - ع - 
  ]\r\n516 - مردى از امام صادق عليه السّلام روايت كند كه فرمود : همانا مريم عليها السّلام نه ساعت بعيسى حامله شد كه هر ساعتى بجاى يك ماه بود .\r\n517 - عمر بن يزيد گويد : به امام صادق عليه السّلام عرضكردم : مغيرية ( پيروان مغيرة بن سعيد بجلى\r\n","description":"","footnote":"","page_name":" 169 ","page_number":169},
  {"content":"\r\nكه از منحرفين و دروغگويان بر امام باقر عليه السّلام بوده ) چنين پندارند كه امروز از شب آينده محسوب است ؟ فرمود : دروغ گفته‌اند ، امروز از شب گذشته محسوب است ، همانا مردم بطن نخلة چون ماه را ديدند گفتند : ماه حرام داخل شد ( و پيش از آمدن شب حكم بدخول ماه حرام نكردند و از اين رو ابتداى حساب در روز و ماه و سال شب است و هر روزى مربوط بشب گذشته است نه شب آينده ) .\r\n\r\n[ در فضيلت شيعه 
  ]\r\n518 - عمار بن ياسر گويد هنگامى من در خدمت رسول خدا ( ص ) بودم آن حضرت فرمود : شيعيان خاص و خالص از ما خاندان هستند ، عمر گفت : اى رسول خدا آنها را براى ما معرفى كن تا ما نيز ايشان را بشناسيم . رسول خدا ( ص ) فرمود : من اين مطلب را بشما نگفتم جز آنكه خواستم شما را بدان خبر دهم سپس رسول خدا ( ص ) فرمود : منم دليل و راهنماى بر خداى عز و جل ، و على ياور دين و نور دهنده و وسيلهء راهنمائى اهل بيت است ، و اهل بيت نيز چراغهائى هستند كه ( ساير مردم ) از آنها كسب نور و روشنى كنند .\r\nعمر گفت : اى رسول خدا هر كس دلش با اين مطلب همراه و موافق نباشد ( چه مىشود ) ؟ رسول خدا ( ص ) فرمود : دل را در اينجا ننهاده‌اند جز براى آنكه ( با اين مطلب ) موافقت كند و يا مخالف آن باشد ، پس هر كه دلش موافق ما خاندان بود اهل نجات است ، و هر كه دلش مخالف ما خاندان بود اهل هلاكت و نابودى است . 519 - قتيبهء اعشى گويد : شنيدم از امام صادق عليه السّلام كه ميفرمود : شماها بخاطر ما با پدران و پسران و همسران ( خويش ) دشمنى كرديد و در عوض پاداش شما بر خداى عز و جل مىباشد ، و بدانيد كه\r\n","description":"","footnote":"","page_name":" 170 ","page_number":170},
  {"content":"\r\nنيازمندترين وقت شما ( بولايت و دوستى ما ) آن وقتى است كه جانها باينجا رسد - و با دست اشاره بگلوى خويش كرد - . 520 - سعيد بن يسار گويد : من و حارث بن مغيرة نصرى و منصور صيقل از امام صادق عليه السّلام اجازهء ملاقات خواستيم و حضرت وعدهء ملاقات و ديدار ما را در خانهء طاهر نوكر خود قرار داد ، ما نماز عصر را خوانديم و بدان جا رفتيم و ديديم كه آن حضرت بر تختى كه فاصله اش با زمين نزديك بود تكيه زده ما در گرد او نشستيم پس آن حضرت برخاسته نشست و پاهاى خود را از روى تخت دراز كرد و گامها را بر زمين گذارد سپس فرمود : ستايش خداى را است كه مردم براست و چپ رفتند ، جمعى مرجئة شدند و دستهء خوارج گشتند ، و گروهى قدريه و شما را هم ترابية ناميدند ، سپس دست راست خود را بلند كرده فرمود : بدانيد به خدا سوگند كه آن ( يعنى حقيقت دين و ايمان ) نيست جز خداى يگانه اى كه شريك ندارد و رسول او و خاندان رسولش عليهم السّلام و شيعيان ايشان كرم الله وجوههم ، و هر چه جز اين باشد چيزى نيست ، و به خدا سوگند على ( عليه السّلام ) پس از رسول خدا ( ص ) شايسته ترين مردم بود بسرپرستى و راهنمائى مردم - و اين كلام را سه بار فرمود - . 521 - از امام صادق عليه السّلام روايت كرده‌اند كه فرمود : همانا فرشتگانى كه در آسمان دنيا هستند به يكنفر ، دو نفر ، سه نفرى كه ( نشسته و ) فضيلت آل محمد عليهم السّلام را مذاكره ميكنند سركشيده و بهم گويند : آيا ننگريد كه اينان با اينكه افرادشان كم است و دشمنانشان بسيارند ( چسان ) فضيلت آل محمد عليهم السّلام را بيان ميكنند ، دسته اى از فرشتگان بدانها گويند : « اين فضل و كرم خدا است كه آن را بهر كه خواهد بدهد و خدا كرم بزرگى دارد » .\r\n","description":"","footnote":"","page_name":" 171 ","page_number":171},
  {"content":"\r\n522 - عمر بن حنظلة گويد : امام صادق عليه السّلام فرمود : اى عمر بشيعيان ما ( كارهاى سخت و اسرار و رموز ما را ) تحميل نكنيد و با آنها مدارا كنيد ، زيرا مردم نتوانند تحمل كنند آنچه را شما تحمل ميكنيد .\r\n523 - حسين جمال از امام صادق عليه السّلام روايت كرده كه در گفتار خداى تبارك و تعالى : ( كسانى كه كافرند گويند ) پروردگارا آن دو تن كه ما را بگمراهى انداختند از جن و انس بما نشان ده تا آنها را زير گامهاى خويش نهيم و پست شوند « فرمود : مقصود : آن دو هستند ، سپس فرمود : و فلانى شيطان بود . شرح - مقصود از آن دو : ابو بكر و عمر هستند ، و مقصود از فلانى هم ابو بكر است و محتمل است عمر باشد ، چنانچه مجلسى ( ره ) و ديگران گفته‌اند .\r\n524 - سورة بن كليب از امام صادق عليه السّلام روايت كند كه در آيهء فوق ( كه در حديث بالا گذشت ) فرمود : اى سورة به خدا مقصود آن دو هستند همان دو - تا سه بار - به خدا سوگند اى سورة مائيم خزينه داران علم خدا در آسمان و مائيم خزينه داران خدا در زمين . 525 - سليمان جعفرى گويد : شنيدم از حضرت ابو الحسن عليه السّلام ( امام كاظم يا حضرت رضا ( ع ) ) كه در گفتار خداى تبارك و تعالى : « وقتى كه شبانه بسخن خلاف رضاى خدا بپردازند . . . » ( سورهء نساء آيهء 108 ) ميفرمود : مقصود فلانى و فلانى و ابو عبيدهء جرّاح هستند .\r\n","description":"","footnote":"","page_name":" 172 ","page_number":172},
  {"content":"\r\n526 - عبد الله نجاشى گويد : شنيدم از امام صادق عليه السّلام كه در تفسير گفتار خداى عز و جل « اينان همان كسانى هستند كه خدا ميداند در دلهاشان چيست از آنها روى بگردان و پندشان ده و بگو در بارهء خودشان گفتارى رسا » ( سورهء نساء آيهء 63 ) فرمود : مقصود به خدا سوگند فلان و فلان است ، ( و در آيه بعد ) « و هيچ پيغمبرى نفرستاديم مگر اينكه باذن خدا فرمانش ببرند ، و اگر آنها وقتى بخودشان ستم كردند پيش تو آمده و از خدا آمرزش خواسته بودند و پيغمبر براى ايشان آمرزش خواسته بود قطعا خدا را توبه پذير و مهربان مييافتند » فرمود : به خدا مقصود پيغمبر ( ص ) و على عليه السّلام است كه در پيش آنها ( بيايند و ) از كردهء خود آمرزش خواهند ، يعنى اى على اگر بنزد تو مىآمدند و از كرده هاى خود از خدا آمرزش ميخواستند و پيغمبر نيز براى ايشان آمرزش خواسته بود قطعا خدا را توبه پذير و مهربان مييافتند ، ( و در آيهء بعد از آن ) « نه ، بپروردگارت سوگند ايمان ندارند تا تو را در اختلاف ميان خويش حاكم سازند » امام صادق عليه السّلام فرمود : مقصود از اختلاف ميان آنها همان على عليه السّلام است « سپس در دلهاى خويش ملالى نيابند از آنچه تو حكم كرده اى » يعنى به زبان تو اى رسول خدا يعنى در بارهء اعلام ولايت على عليه السّلام « و بىچون و چرا تسليم شوند » يعنى تسليم خلافت و ولايت على عليه السّلام شوند .\r\n\r\n[ در تعبير خواب 
  ]\r\n527 - معمر بن خلاد گويد : شنيدم از حضرت ابو الحسن عليه السّلام كه ميفرمود : چه بسا كه من خوابى ببينم و خودم آن را تعبير كنم ، و خواب بهر طور تعبير شود همانطور مىشود . 528 - حسن بن جهم گويد : شنيدم از حضرت ابو الحسن عليه السّلام كه ميفرمود : خواب مطابق تعبير واقع مىشود ، من عرضكردم : برخى از اصحاب ما روايت كرده‌اند كه خواب پادشاه ( مصر كه خدا داستانش\r\n","description":"","footnote":"","page_name":" 173 ","page_number":173},
  {"content":"\r\nرا در سورهء يوسف بيان فرموده ) از خوابهاى پريشان ( و بىتعبير ) بوده ( و بخاطر تعبيرى كه حضرت يوسف عليه السّلام كرد واقعيت پيدا كرد ) ؟ حضرت ابو الحسن عليه السّلام فرمود : زنى در زمان رسول خدا ( ص ) در خواب ديد كه ستون خانه اش شكسته ، پس بنزد رسول خدا ( ص ) آمد و خواب خود را نقل كرد ، رسول خدا ( ص ) فرمود : شوهرت با حال خوشى از سفر مىآيد ، و شوهر آن زن به سفر رفته بود ، و چنانچه پيغمبر ( ص ) فرموده بود از سفر بازگشت .\r\nبار ديگر شوهرش بسفرى رفت و آن زن دوباره در خواب ديد كه ستون خانه اش شكسته باز نزد پيغمبر ( ص ) آمد و خوابش را گفت و حضرت به دو فرمود : شوهرت با خوشى از سفر مىآيد و چنان شد كه فرموده بود .\r\nبراى بار سوم شوهرش به سفر رفت و آن زن ( همانطور ) در خواب ديد كه ستون خانه اش شكسته اين بار مرد چپ و شومى را ديدار كرد و خوابش را براى او گفت آن مرد بد سرشت به او گفت : شوهرت خواهد مرد ، اين خبر به گوش پيغمبر ( ص ) رسيد فرمود : چرا اين مرد خواب آن زن را خوب تعبير نكرد ! 529 - جابر بن يزيد از امام باقر ( ع ) روايت كند كه رسول خدا ( ص ) ميفرمود : همانا خواب مؤمن ( چون پرنده اى ) ميان زمين و آسمان بر سر صاحبش بال بگشايد تا وقتى كه خودش آن را تعبير كند يا ديگرى مانند خودش آن را برايش تعبير كند ، و چون تعبير شد به زمين آيد ، پس خواب خود را جز براى شخص خردمند باز نگوئيد . 530 - ابو بصير از امام صادق عليه السّلام روايت كند كه رسول خدا ( ص ) فرمود : خواب را نبايد گفت\r\n","description":"","footnote":"","page_name":" 174 ","page_number":174},
  {"content":"\r\nجز براى شخص مؤمنى كه از حسد و ستم دور باشد .\r\n531 - مردى از امام صادق عليه السّلام روايت كند كه فرمود : در زمان رسول خدا ( ص ) مردى بود كه به او « ذو النّمرة » ميگفتند و در صورت از زشتترين مردم بود ، و جهت اينكه به دو « ذو النمرة » ميگفتند نيز بخاطر همان زشتى او بود ( چون نمرة در لغت به معناى لكهء صورت است كه از رنگ آن نباشد ) پس آن مرد بنزد رسول خدا ( ص ) آمده عرضكرد : اى رسول خدا به من خبر ده كه خداى عز و جل چه چيزهائى بر من واجب كرده است ؟ رسول خدا ( ص ) فرمود : خدا بر تو واجب كرده است هفده ركعت نماز در هر شبانه روز ، و روزهء ماه رمضان را اگر درك كردى ( و زنده ماندى ) و حج را اگر استطاعت پيدا كردى و زكات را ، و آن را براى او شرح داد ، آن مرد گفت : سوگند بدان خدائى كه تو را به حق بنبوت مبعوث فرموده من براى پروردگار خود زياده بر آنچه بر من واجب كرده چيزى انجام نخواهم داد ، پيغمبر ( ص ) فرمود : چرا اى ذو النمرة ؟\r\nعرضكرد : براى آنكه مرا اين طور زشت آفريده ! در اين هنگام جبرئيل بر پيغمبر ( ص ) نازل شده عرضكرد : اى رسول خدا همانا پروردگارت به تو دستور دهد كه ذو النمرة را از طرف او سلام برسانى و به او بگوئى : پروردگارت تبارك و تعالى ميفرمايد :\r\nآيا خوشنود نيستى كه در روز قيامت تو را بزيبائى جبرئيل محشور گردانم .\r\nرسول خدا ( ص ) به او فرمود : اى ذو النمرة اين جبرئيل است كه به من دستور داده تو را سلام رسانم و پروردگارت به تو ميفرمايد : آيا خوشنود نيستى كه من تو را ( در روز قيامت ) بزيبائى جبرئيل محشور گردانم .\r\n","description":"","footnote":"","page_name":" 175 ","page_number":175},
  {"content":"\r\nذو النمرة گفت : پروردگارا من راضى شدم و بعزتت سوگند من هم در عوض براى تو ( در اعمال بدان اندازه ) بيفزايم تا خوشنود شوى .\r\n\r\n( داستان آن كسى كه عيسى ع زنده اش كرد )\r\n532 - از امام صادق پرسيدند كه آيا عيسى بن مريم كسى را پس از مردنش زنده كرد بطورى كه خوراك و روزى داشته باشد و عمر دوباره و فرزندى پيدا كند ؟\r\nفرمود : آرى عيسى ( ع ) دوست و رفيقى داشت كه در دين و عقيدهء بخداى تبارك و تعالى برادر ( دينى ) او محسوب ميشد ، و عيسى ( ع ) ( با او رفت و آمد داشت ) به او گذر ميكرد و به خانه اش ميرفت تا اينكه مدتى از او دور شد و پس از آن بسراغ او رفت تا به او سلامى بدهد ، هنگامى كه بدر منزلش رفت مادرش از خانه بيرون آمد ، عيسى ( ع ) از حال آن مرد پرسيد ، مادرش گفت : اى رسول خدا او از دنيا رفت ، عيسى فرمود : ميل دارى او را ببينى ؟ عرضكرد : آرى .\r\nعيسى فرمود : چون فردا شود من بنزد تو خواهم آمد و باذن خداى تبارك و تعالى او را برايت زنده ميكنم ، چون فردا شد بنزد آن زن آمد و به دو فرمود : مرا بر سر قبرش ببر ، آن زن بهمراه حضرت سر قبر آن مرد آمدند ، عيسى ( ع ) در آنجا ايستاد و بدرگاه خداى عز و جل دعا كرد ، قبر شكافته شد و پسر آن زنده از قبر بيرون آمد ، همين كه چشم مادر و فرزند به يكديگر افتاد گريستند ، عيسى ( ع ) دلش به حال آن دو سوخت و از اين رو بدان مرد فرمود : آيا دوست دارى با مادرت در دنيا زندگى كنى ؟ عرض كرد : اى پيغمبر خدا آيا بخوراك و روزى و مدتى معين يا بدون خوراك و روزى و مدت ( يعنى مدتى اندك ) ؟\r\n","description":"","footnote":"","page_name":" 176 ","page_number":176},
  {"content":"\r\nعيسى ( ع ) فرمود : با خوراك و روزى و مدتى معين ، و عمرى بيست ساله كه در آن مدت زن بگيرى و فرزنددار هم بشوى ؟ عرضكرد : با اين ترتيب آرى ( ميخواهم زنده بمانم ) پس حضرت عيسى آن مرد را بمادرش سپرد و بيست سال ديگر عمر كرد و زن گرفت و بچه دار هم شد .\r\n533 - از امام صادق ( ع ) روايت شده كه در گفتار خداى عز و جل : « و هر كه در آنجا ( يعنى مسجد الحرام ) ارادهء تجاوز و ستمى كند ( او را عذابى دردناك بچشانيم ) » ( سورهء حج آيه 25 ) فرمود :\r\nهر كه در آنجا غير خداى عز و جل را پرستش كند يا غير اولياء خدا را دوست بدارد چنين كسى تجاوز كار بستم مىباشد و بر خداى تبارك و تعالى است كه او را از عذاب دردناك خويش بچشاند . 534 - سلام بن مستنير از امام باقر ( ع ) روايت كند كه در گفتار خداى تبارك و تعالى : « آنان كه از خانمانشان بيرون شده‌اند بناحق و بدون سبب جز آنكه ميگفتند پروردگار ما خدا است » ( سورهء حج آيه 40 ) فرمود : اين آيه در بارهء رسول خدا ( ص ) و على و حمزة و جعفر عليهم السّلام نازل گشت و در بارهء حسين عليه السّلام نيز جارى است ( يعنى آن حضرت نيز مشمول اين آيه است ) . 535 - يزيد كناسى گويد : از امام باقر ( ع ) تفسير گفتار خداى عز و جل را پرسيدم كه فرمايد : « روزى كه خداوند پيمبران را گرد آورد و گويد : چگونه اجابتتان كردند ؟ ( پيمبران ) گويند : ما چيزى ندانيم . » ( سورهء مائده آيه 109 ) فرمود : اين آيه تأويلى دارد ، ميفرمايد : چگونه اجابتتان كردند در بارهء اوصيائى كه پس از خود بر امتهاى خويش جانشين كرديد ؟ فرمود : آنها گويند : ما ندانيم كه آنها پس از ما چه كردند .\r\n","description":"","footnote":"","page_name":" 177 ","page_number":177},
  {"content":"\r\n\r\n( حديث اسلام على ع )\r\n536 - سعيد بن مسيب گويد : از حضرت على بن الحسين عليهما السّلام پرسيدم : على بن ابى طالب عليه السّلام روزى كه مسلمان شد چند سال داشت ؟ حضرت فرمود : مگر هيچ گاه او كفر ورزيده بود ( كه تو از مسلمانشدنش مىپرسى ) همانا روزى كه خداى عز و جل پيامبرش را بنبوت مبعوث فرمود على ( ع ) ده سال داشت ، و در آن روز هم كافر نبود ، و بخداى تبارك و تعالى و پيغمبرش ( ص ) ايمان داشت ، و از همهء مردم سه سال زودتر به خدا و رسولش ايمان آورد و نماز خواند ، و نخستين نمازى را كه آن حضرت با رسول خدا ( ص ) خواند نماز ظهر بود در دو ركعت ، و خداى تعالى نماز را براى مسلمانانى كه در مكه بودند اين چنين دو ركعت دو ركعت واجب كرده بود ، و رسول خدا ( ص ) نيز در مكه دو ركعتى ميخواند ، و على ( ع ) نيز با آن حضرت ده سالى كه در مكه بود دو ركعت ميخواند ، تا وقتى كه رسول خدا ( ص ) بمدينه هجرت كرد و على ( ع ) را براى انجام كارهائى كه جز او كسى نمىتوانست انجام دهد در مكه بجاى نهاد .\r\nو خروج رسول خدا ( ص ) از مكه در روز اول ماه ربيع الاول بود كه مصادف شده بود با روز پنجشنبه سيزدهمين سال بعثت آن حضرت ، و ورود بمدينه روز دوازدهم ماه ربيع الاول هنگام ظهر بود كه در قبا فرود آمد و نماز ظهر و عصر را دو ركعت خواند ، سپس هم چنان در قبا بانتظار آمدن على ( ع ) ماند و نمازهاى پنجگانه را دو ركعت دو ركعت مىخواند ، و بر منزل عمرو بن عوف وارد شده بود ، و متجاوز از ده روز\r\n","description":"","footnote":"","page_name":" 178 ","page_number":178},
  {"content":"\r\nدر آنجا نزد ايشان توقف فرمود ، و آنها بدان حضرت ميگفتند : اگر در اينجا ميمانى ما براى شما منزل و مسجدى بسازيم ؟ و آن حضرت در پاسخ آنها ميفرمود : نه ، من چشم به راه آمدن على بن ابى طالب هستم و به او دستور داده‌ام خود را به من برساند ، و تا او نيايد من جايى منزل نگيرم و او ان شاء الله به زودى خواهد آمد .\r\nو هم چنان كه آن حضرت در خانهء عمرو بن عوف بود على عليه السّلام از مكه آمد و همان جا ورود كرد ، و رسول خدا ( ص ) پس از آنكه على عليه السّلام آمد از قبا بمحلهء بنى سالم بن عوف آمد و على ( ع ) هم همراه او بود ، در آنجا هنگام طلوع خورشيد روز جمعه بود كه رسول خدا ( ص ) براى اهل آن محل نقشهء مسجدى را كشيد و قبلهء آن را معين فرمود ، و نماز جمعه را دو ركعت در آنجا خواند و دو خطبه هم براى نماز ايراد فرمود .\r\nسپس همان روز بوسيلهء همان شترى كه از مكه با آن آمده بود بسوى مدينه حركت فرمود و على ( ع ) نيز با آن حضرت بود و از او جدا نميشد ، و پابپاى او ميرفت ، و رسول خدا ( ص ) به هيچ يك از قبائل انصار كه سر راه او بودند برخورد نميكرد جز آنكه باستقبال مىآمدند و از او درخواست ميكردند بمحلهء آنها فرود آيد ولى آن حضرت در پاسخ آنها ميفرمود : راه شتر را باز كنيد كه او مأمور است ، شتر هم چنان كه رسول خدا ( ص ) مهارش را بر سرش انداخته بود پيش رفت تا همين جايى كه اكنون مشاهده ميكنيد رسيد و در اين هنگام با دست خود اشاره بدرب مسجد رسول خدا ( ص ) كرد همان درى كه نزد آن بر جنازه ها نماز ميخوانند - ناقهء رسول خدا ( ص ) باينجا كه رسيد توقف كرده زانو زد و خوابيد و گردن و سينهء خود را به زمين گذارد ، رسول خدا ( ص ) پياده شد ، و ابو ايوب ( انصارى كه خانه اش مقابل آنجا بود ) پيش آمد و بار\r\n","description":"","footnote":"","page_name":" 179 ","page_number":179},
  {"content":"\r\nو بنهء آن حضرت را برگرفت و بخانهء خويش برد ، رسول خدا ( ص ) بدان منزل درآمد ، و على ( ع ) نيز با آن حضرت در آن خانه بود تا وقتى كه مسجد ساخته شد و اطاقهائى براى آن حضرت و على ( ع ) در اطراف آن ساختند آن وقت در آنجا منتقل شدند .\r\nسعيد بن مسيب در اينجا بعلى بن الحسين عليهما السّلام عرضكرد : قربانت گردم ابو بكر كه در هنگام ورود رسول خدا ( ص ) بمدينه همراه آن حضرت بود پس در كجا از او جدا شد ؟ فرمود : هنگامى كه رسول خدا ( ص ) بقبا وارد شد و بانتظار آمدن على ( ع ) در آنجا توقف كرد ابو بكر بدان حضرت عرضكرد برخيز تا بمدينه برويم زيرا مردم بوسيلهء ورود شما خوشحال ميشوند و براى ورود شما ساعت شمارى ميكنند ، پس بيا تا مدينه برويم و در اينجا بانتظار آمدن على توقف نكن كه گمان ندارم او تا يك ماه ديگر بيايد ! رسول خدا ( ص ) فرمود : ابدا ، او به همين زودى مىآيد ، و من از اينجا نروم تا عموزاده‌ام و برادرم در راه خداى عز و جل و محبوبترين افراد خاندانم نزد من بيايد ، چون او بود كه جان خود را سپر من از مشركان كرد .\r\nفرمود : در اينجا بود كه ابو بكر خشمناك شد و متنفر گشت و حسدى از على ( ع ) در دل گرفت و اين نخستين عداوت و دشمنى بود كه در بارهء على ( ع ) نسبت برسول خدا ( ص ) اظهار كرد ، و اولين مخالفتى بود كه با رسول خدا ( ص ) كرد ، و از اين رو ابو بكر بمدينه آمد ، و رسول خدا ( ص ) بانتظار آمدن على ( ع ) در قبا ماند .\r\nراوى گويد : من بعلى بن الحسين عليهما السّلام عرضكردم : در چه وقت رسول خدا ( ص ) فاطمة را بعلى ( ع ) تزويج كرد ؟\r\n","description":"","footnote":"","page_name":" 180 ","page_number":180},
  {"content":"\r\nفرمود : يك سال پس از هجرت در مدينه اين ازدواج صورت گرفت و در آن وقت فاطمه نه سال داشت ، على بن الحسين عليهما السّلام فرمود : و رسول خدا ( ص ) فرزندى از خديجه جز فاطمه پيدا نكرد كه بر سرشت و فطرت اسلام به دنيا آمده باشد ( يعنى پس از بعثت رسول خدا ( ص ) خداوند فاطمه را فقط برسول خدا ( ص ) داد و بقيهء فرزندان آن حضرت از خديجة پيش از بعثت به دنيا آمده بودند ) .\r\nخديجة يك سال پيش از هجرت رسول خدا ( ص ) از دنيا رفت ، و ابو طالب نيز يك سال پس از مرگ خديجة از اين جهان رحلت فرمود ، و چون هر دوى آنها از دست رسول خدا ( ص ) رفتند حضرت از توقف در مكه دلتنگ شد و اندوه سختى او را گرفت و از كفار قريش بر جان خويش بيمناك شد و از اين رو شكايت بجبرئيل كرد ، پس خداى عز و جل به او وحى فرمود كه : از اين سرزمينى كه مردمش ستمكارند بيرون شو و بمدينه هجرت كن كه در مكه ياورى برايت نمانده و در صدد جنگ با مشركين باش .\r\nدر چنين وضعى بود كه رسول خدا ( ص ) بسوى مدينه متوجه گشت .\r\nگويد : من عرضكردم : در چه زمان نماز به صورت فعلى كه اكنون مسلمانان انجام دهند درآمد و واجب شد ؟\r\nفرمود : در مدينه در آن هنگام كه دعوت باسلام آشكار شد و اسلام نيرو گرفت و خداى عز و جل جهاد را بر مسلمانان واجب كرد رسول خدا ( ص ) هفت ركعت بنمازها افزود ، دو ركعت در نماز ظهر و دو ركعت در نماز عصر و يك ركعت به نماز مغرب و دو ركعت در نماز عشاء ، و نماز صبح را به همان حال كه بود گذارد چون فرشتگان روز شتاب دارند كه از آسمان فرود آيند ، و فرشتگان شب نيز شتاب دارند كه زودتر به آسمان بالا روند و هر دو دسته فرشتگان شب و روز هم در نماز صبح رسول خدا ( ص ) ( شركت ميجستند\r\n","description":"","footnote":"","page_name":" 181 ","page_number":181},
  {"content":"\r\nو ) حضور بهم ميرساندند ، و از اين رو خداى عز و جل فرموده : « و نماز صبح كه براستى نماز صبح محل حضور و اجتماع است » ( سورهء اسراء آيه 78 ) كه هم مسلمانان در آن حاضر گردند و هم فرشتگان روز و شب . مترجم گويد : در اينكه على عليه السّلام نخستين كسى بود كه از جنس مردان برسول خدا ( ص ) ايمان آورد و مسلمان شد ميان مورّخين و دانشمندان شيعه ترديدى و اختلافى نيست ، و دانشمندان اهل سنت نيز اكثرا اين مطلب را قبول كرده‌اند كه نقل آنها از وضع ترجمهء ما بيرون است ، و براى شاهد ما تنها سيرهء ابن هشام كه قديمترين تاريخى است كه در اسلام بدست ما رسيده كافى است ، كه در آنجا بدون ترديد و اختلاف گويد :\r\n« نخستين كسى كه از جنس مردان برسول خدا ( ص ) ايمان آورد و با او نماز گذارد و نبوت او را تصديق كرد على بن ابى طالب بن عبد المطلب بن هاشم رضوان الله و سلامه عليه بود و آن جناب در آن روز ده ساله بود » .\r\nو سپس چگونگى ورود على عليه السّلام را در كودكى به منزل رسول خدا ( ص ) و تربيت آن بزرگوار را در دامان حضرت نقل كرده است كه براى اطلاع بيشتر بترجمهء آن كه بخامهء اين حقير انجام شده مراجعه شود ( ج 1 ص 160 ببعد ) .\r\n537 - هشام بن سالم از امام صادق عليه السّلام روايت كند كه فرمود : چه آسان است آنچه مردم را از شما راضى نگهدارد ، زبانهاى خود را از ( بدگوئى به ) آنها باز داريد ( همين موجب رضايت آنها از شما خواهد بود ) . 538 - زرارة گويد : امام باقر عليه السّلام در مسجد الحرام ( نشسته ) بود ، در اين ميان سخن از بنى اميه و دولت ايشان بميان آمد برخى از اصحاب بدان حضرت عرضكردند : ما اميد آن داريم كه براندازندهء حكومت آنها شما باشى و خداى عز و جل اين امر خلافت و حكومت را بدست شما بسپارد ؟ حضرت فرمود : من آن كس نيستم و خوش هم ندارم كه چنين كسى باشم ، همانا طرف آنها اولاد زنا هستند ، براستى كه خداى تبارك و تعالى از روزى كه آسمان و زمين را آفريده سال و روزى را كوتاهتر از سالها و روزهاى آنان خلق\r\n","description":"","footnote":"","page_name":" 182 ","page_number":182},
  {"content":"\r\nنكرده ، و خداى عز و جل بدان فرشته اى كه چرخ و فلك بدست او است دستور دهد تا آن را به زودى بچرخاند ( و دورانشان به زودى سپرى شود ) . 539 - حماد بن عثمان از امام صادق عليه السّلام روايت كرده كه فرمود : اولاد مرداس چنانند كه هر كه بدانها نزديك شود كافرش سازند و هر كه از ايشان دورى گزيند بيچاره اش كنند ، و هر كه با ايشان بدشمنى برخيزد او را بكشند ، و هر كه از دست آنها به جائى متحصن شود او را فرود آورند ( و بچنگ آرند ) و هر كه از ايشان بگريزد او را بدست آرند تا اينكه دولتشان منقضى گردد . شرح - مجلسى ( ره ) گويد : مقصود از اولاد مرداس بطور كناية بنى عباس هستند ، و شايد وجه آن اين است كه عباس بن مرداس سلمى نام شاعر و صحابى معروف است و مقصود فرزندان همنام عباس بن مرداس است .\r\n\r\n[ نبوت خالد بن سنان عبسى 
  ]\r\n540 - بشير نبال از امام صادق عليه السّلام روايت كند كه فرمود : هنگامى كه رسول خدا ( ص ) زنى بنزد آن حضرت آمد ، حضرت به آن زن خوش آمد گفت و دست او را گرفته نشانيد ، سپس فرمود : اين زن دختر پيغمبرى است كه قومش او را ضايع كردند ، يعنى خالد بن سنان كه آنها را ( به خدا ) دعوت كرد و آنها از ايمان آوردن به او سرباز زدند ، و آتشى بود كه آن را « آتش حدتان » ميناميدند ، و هر سال يك بار بسراغ آنها مىآمد و بعضى از آنها را در كام خود فرو ميبرد ، و هر ساله آن آتش در وقت معينى مىآمد ، آن پيغمبر بدانها فرمود : اگر من اين آتش را از شما بازگردانم ايمان مىآوريد ؟ گفتند : آرى پس آن پيغمبر جامهء خود را جلوى آن آتش گرفت و آن را برگرداند و بدنبال آن رفت تا بدرون غارى كه آن آتش از آنجا بيرون مىآمد وارد شد و آن مردم بر در آن غار نشستند و چنان پنداشتند كه ديگر هرگز آن پيغمبر بيرون نخواهد آمد ، پس ديدند كه او بيرون آمد و ميگفت : اين است اين است ( مجلسى ( ره ) گويد : يعنى اين است كار و معجزهء من ) و همهء اينها از اين است ( يعنى از طرف خداوند است ) بنو عبس\r\n","description":"","footnote":"","page_name":" 183 ","page_number":183},
  {"content":"\r\nپنداشتند كه من بدر نيايم ( ولى ) من بيرون آمدم و در حالى كه پيشانيم ( از عرق ) تر است .\r\nسپس به آنها فرمود : اكنون به من ايمان مىآوريد ؟ گفتند : نه .\r\nفرمود : پس من در فلان روز ميميرم و چون مردم مرا به خاك بسپاريد ، به زودى رمهء گورخرى كه پيشاپيش آنها خر دم بريده اى است بيايد تا بر سر قبر من بايستند و چون چنين شد قبر مرا بشكافيد و هر چه خواهيد از من بپرسيد ، و چون آن پيغمبر از دنيا رفت و آن روز موعود رسيد و گورخران بر سر قبر او گرد آمدند آن مردم خواستند قبرش را بشكافند ولى با خود گفتند : تا زنده بود به دو ايمان نياورديد ( و سخنش را باور نكرديد ) پس چگونه پس از مرگش به او ايمان خواهيد آورد ، و اگر قبرش را بشكافيد اين كار ( هميشه ) براى شما ننگى بجا خواهد گذارد او را واگذاريد ، و بدين ترتيب او را به حال خود واگذاردند ( و قبرش را نشكافتند ) .\r\n\r\n[ بيعت با أبى بكر 
  ]\r\n541 - سليم بن قيس هلالى گويد : شنيدم از سلمان فارسى رضى الله عنه كه ميگفت : چون رسول خدا ( ص ) از دنيا رفت و مردم كردند آنچه را كردند و ابو بكر و عمر و ابو عبيدة بن جراح با انصار بمحاكمه برخاستند و به آن دليلى كه مخصوص على عليه السّلام بود آنها را محكوم كردند و آن دليل اين بود كه گفتند : اى گروه انصار همانا قريش از شما بأمر خلافت سزاوارترند ، زيرا رسول خدا ( ص ) از قريش بود ، و مهاجرين نيز از قريش هستند ، و خداى تعالى در كتاب خود بدانها آغاز كرده و آنها را برترى داده ، و رسول خدا ( ص ) نيز فرموده : كه امامان از قريش هستند .\r\nسلمان گفت : من بنزد على عليه السّلام كه مشغول غسل دادن پيغمبر ( ص ) بود رفتم و او را از ماجرا مطلع ساختم و گفتم : هم اكنون ابو بكر بر فراز منبر رسول خدا ( ص ) جاى گرفته ، و به خدا راضى نيست كه مردم با يك دست با\r\n","description":"","footnote":"","page_name":" 184 ","page_number":184},
  {"content":"\r\nاو بيعت كنند ، بلكه آنها با هر دو دست راست و چپ با او بيعت ميكنند .\r\nعلى عليه السّلام فرمود : اى سلمان هيچ ميدانى نخستين كسى كه بر منبر رسول خدا ( ص ) با او بيعت كرد كه بود ؟ عرضكردم : نميدانم ، ولى همين قدر بود كه ديدم در سقيفهء بنى ساعدة هنگامى كه انصار بمخاصمه برخاستند نخستين كسى كه با او بيعت كرد بشير بن سعد و ابو عبيدهء جراح و پس از آنها عمر بود و سپس سالم .\r\nفرمود : اينها را من از تو نپرسيدم ، ولى آيا ميدانى هنگامى كه بالاى منبر رسول خدا ( ص ) رفت نخستين كسى كه با او بيعت كرد كه بود ؟\r\nعرضكردم : نه ، ولى پيرى سالخورده را ديدم كه بر عصاى خويش تكيه زده بود و ميان دو ديده اش اثر سجدهء زيادى بود ، و او نخستين كسى بود كه از پلهء منبر بالا رفت و ميگريست و ميگفت : ستايش خدائى را كه مرا از دنيا نبرد تا تو را در اين جايگاه ديدم ، دستت را باز كن ، ابو بكر دستش را باز كرد و پيرمرد مزبور با او بيعت كرد و از منبر به زير آمده از مسجد خارج شد .\r\nعلى عليه السّلام فرمود : دانستى او كه بود ؟ گفتم : نه ، ولى از گفتارش بدم آمد ، زيرا مثل آن بود كه در مرگ پيغمبر ( ص ) خوشحالى ميكرد ؟\r\nفرمود : او شيطان لعنه الله بود ، و رسول خدا ( ص ) به من خبر داد كه شيطان و سران اصحاب او در روزى كه رسول خدا ( ص ) در غدير خم مرا بدستور خداى عز و جل براى مردم منصوب فرمود حضور داشتند ، آن وقتى كه پيغمبر بمردم فرمود : من سزاوارترم از آنها به خود آنها ، و بدانها دستور فرمود كه حاضران بغائبان برسانند ، در آن موقع ايادى و پيروان شيطان پيش او آمده گفتند : اين امت مرحومه و معصومه است\r\n","description":"","footnote":"","page_name":" 185 ","page_number":185},
  {"content":"\r\nو نه تو و نه ما را بر ايشان راهى است ، و اينها امام و پناهگاه خود را پس از پيغمبرشان دانستند .\r\nدر اين وقت بود كه شيطان لعنه الله افسرده و غمناك از آن محضر دور شد ، و رسول خدا ( ص ) به من خبر داد كه چون از اين جهان برود مردم پس از مخاصمه با يك ديگر در سقيفهء بنى ساعدة با ابو بكر بيعت كنند ، و از آنجا به مسجد روند ، و نخستين كسى كه بالاى منبر من با ابو بكر بيعت كند شيطان است كه به صورت پيرمردى كوشاى در عبادت بدان جا برود و چنين و چنان بگويد ، سپس از آنجا بيرون رود و شياطين و پيروان خود را گرد آورد ، و با بينى خود سوت كشد و جست و خيز كند و بدانها گويد : هرگز ، شما خيال كرديد كه مرا بر ايشان راهى نيست ، اكنون ديديد من با آنها چه كردم تا بالاخره دستور خداى عز و جل و فرمانبردارى او را ، و هم آنچه را رسول خدا ( ص ) بدانها دستور داده بود همه را واگذاشتند .\r\n\r\n[ در بارهء منافقان 
  ]\r\n542 - جابر از امام باقر عليه السّلام روايت كند كه چون رسول خدا ( ص ) در روز غدير خم دست على عليه السّلام را بدست گرفت ( و آن حضرت را براى جانشينى خويش منصوب فرمود ) شيطان در ميان لشكريانش فرياد زد ، و هيچ يك از آنها چه در خشكى و چه دريا بجاى نماند جز آنكه بدنبال فرياد او بنزدش دويدند ، و گفتند :\r\nاى آقا و سرور ما چه بر سرت آمده كه ما تاكنون از تو فريادى وحشتناكتر از اين نشنيده بوديم ؟ بدانها گفت :\r\nاين پيغمبر كارى كرد كه اگر براستى اين كار سرانجامى بگيرد هرگز كسى خداى را معصيت و نافرمانى نكند ! در پاسخ گفتند : اى آقاى ما تو همانى كه با آدم ابو البشر چنان كردى ! و چون منافقان ( كه در آن انجمن در غديرخم حاضر بودند ) گفتند : اين مرد ( يعنى رسول خدا ) از روى هواى نفس و دلخواه خود سخن ميگويد ، و يكى از آن دو نفر برفيقش گفت : مگر نمىبينى كه چشمانش\r\n","description":"","footnote":"","page_name":" 186 ","page_number":186},
  {"content":"\r\nچگونه در كاسهء سرش ميچرخد ؟ گويا ديوانه شده - و مقصودشان رسول خدا ( ص ) بود - در اين موقع شيطان فريادى از روى خوشحالى زد ، و دوستانش دوباره گردش را گرفتند ، بدانها گفت : آيا دانسته‌ايد كه من پيش از اين با آدم ابو البشر چه كردم ؟ گفتند : آرى ، گفت : آدم پيمان خود را شكست ولى به خدا كافر نشد ، و اينان هم پيمان شكستند و هم برسول خدا كافر شدند .\r\nو هنگامى كه رسول خدا ( ص ) از اين جهان رحلت فرمود و مردم بجاى على عليه السّلام ديگرى را بخلافت نصب كردند شيطان تاج شاهى بر سر نهاد و منبرى گذارد و روى بالش نشست ، و پيادگان و سوارگان خود را جمع كرد و بدانها گفت : شادى كنيد تا روز ظهور امام ( آن طور كه بايد ) خداى فرمانبردارى نشود .\r\nامام باقر عليه السّلام اين آيه را خواند : « و براستى شيطان گمان خويش را در بارهء آنها صادق و پابرجا ديد ، و بجز گروهى از مؤمنان ( همگى ) پيروى او را كردند » ( سورهء سبأ آيهء 20 ) امام باقر عليه السّلام فرمود : تأويل اين آيه هنگامى بود كه رسول خدا ( ص ) از اين جهان رفت ، و گمان ابليس همان وقتى بود كه در بارهء رسول خدا ( ص ) گفتند : او از روى هواى نفس و دلخواه خود سخن ميگويد ، و شيطان در اين موقع گمانى در بارهء ايشان برد و آنها گمان شيطان را ثابت و درست كردند .\r\n543 - زرارة از يكى از دو امام ( حضرت باقر و صادق ) عليهما السّلام روايت كرده كه فرمود : روزى رسول خدا ( ص ) افسرده و غمگين بود ، على عليه السّلام بدان حضرت عرضكرد : چيست كه تو را افسرده و غمناك مشاهده ميكنم ؟ فرمود : چگونه چنين نباشم با اينكه دوش در خواب ديدم كه بنى تيم ( تيرهء كه ابو بكر از آنها بود ) و بنى عدى ( قبيلهء عمر ) و بنى امية بر اين منبرم بالا روند و مردم را از اسلام به عقب برگردانند\r\n","description":"","footnote":"","page_name":" 187 ","page_number":187},
  {"content":"\r\nو من در خواب گفتم : پروردگارا اين جريان در زندگانى من مىشود يا پس از مرگ من ؟ فرمود : پس از مرگ تو . 544 - و نيز زرارة از يكى از آن دو بزرگوار روايت كرده كه رسول خدا ( ص ) فرمود : اگر چنان نبود كه من خوش ندارم مردم بگويند : همانا محمد بوسيلهء مردمى كمك گرفت تا چون بر دشمن خويش ظفر يافت آنها را كشت ، من گردن بسيارى از مردم را ميزدم . 545 - ابان بن تغلب از امام صادق عليه السّلام روايت كرده كه حضرت مسيح عليه السّلام ميفرمود : كسى كه زخم شخص زخمى را معالجه نكند چنين كسى بناچار شريك آن كسى است كه اين شخص را زخمى كرده ، زيرا شخص زخم زننده تباهى حال آن مجروح را خواسته ، و آن كسى كه دست از معالجهء او بردارد او نيز بهبودى حال او را نخواهد ، و در نتيجه بطور ناچارى تباهى حال او را خواسته است ، و همچنين شماها نيز حكمت را براى غير اهل آن بازنگوئيد تا نادانى كرده باشيد ، و از اهل آن دريغ نكنيد كه گناه مرتكب شويد ، بلكه بايد هر يك از شماها بمانند طبيبى درمانكننده باشيد كه اگر جاى مناسبى براى دوا و درمان خويش بيند ( دريغ نكند ) و گر نه خوددارى كند .\r\n\r\n[ در شكر و رضاى پروردگار 
  ]\r\n546 - احمد بن عمر گويد : من و حسين بن ثوير بن ابى فاخته نزد حضرت رضا عليه السّلام شرفياب شديم من بدان حضرت عرضكردم : ما در ( وضع خوب و ) فراخى روزى و خرمى زندگى بوديم و اكنون قدرى وضع ما به هم خورده بدرگاه خداى عز و جل دعا كن كه وضع ما را به همان منوال باز گرداند ! فرمود : چه\r\n","description":"","footnote":"","page_name":" 188 ","page_number":188},
  {"content":"\r\nميخواهيد ؟ ميخواهيد سلطان باشيد ؟ آيا خوشت مىآيد كه مانند طاهر و هرثمه باشى ولى مذهب و عقيده ات بر خلاف آنچه اكنون دارى باشد ؟ عرضكردم : به خدا نه ، من خوش ندارم كه همهء دنيا را پر از طلا و نقره داشته باشم ولى مذهبم بر خلاف آنچه اكنون دارم باشد . فرمود : پس هر كه از شما توانگر است بايد شكر خدا كند ، كه خداى عز و جل فرمايد : « اگر سپاسگزارى كنيد بر شما ( نعمت را ) بيفزايم » ( سورهء ابراهيم آيه 7 ) و نيز خداى سبحانه و تعالى فرمايد : « اى خاندان داود شكرگزارى ( نعمت ) كنيد كه اندكى از بندگان من شكرگزارند » ( سورهء سباء آيهء 13 ) و گمانتان را به خدا نيك كنيد كه امام صادق عليه السّلام ميفرمود :\r\nهر كه گمانش به خدا نيك باشد خداى به همان گمان او رفتار كند . و هر كه به روزى اندك خدا قانع و راضى باشد خداوند عمل اندك او را بپذيرد ، و هر كس به روزى اندك ( خدا ) قانع باشد سبكبار است و خاندانش در نعمت باشند ، و خداوند او را به درد دنيا و داروى آن بينا گرداند ، و او را از اين جهان سالم بسوى آن جهان بيرون برد .\r\nسپس آن حضرت فرمود : ابن قياما چه كرد ؟ ( ابن قياما از واقفه است كه در امامت حضرت رضا عليه السّلام توقّف كرد و مردى خبيث بوده ) گويد : عرضكردم : به خدا او با ما برخورد مىكند و برخوردش خوب است ، فرمود : چرا چنين نكند ( يعنى او براى جلب نفع خود اين كار را مىكند ) سپس اين آيه را خواند :\r\n« پيوسته بنيانى را كه ساخته‌اند مايهء اضطراب دلهاى ايشان است تا وقتى كه دلهاشان پاره پاره شود » ( سورهء توبه آيهء 110 ) سپس فرمود : ميدانى براى چه ابن قياما سرگردان شد ؟ عرضكردم : نه ، فرمود :\r\nاو بدنبال حضرت كاظم عليه السّلام رفت و از سمت راست و چپش آمد و آن حضرت قصد رفتن به مسجد پيغمبر ( ص ) را داشت پس حضرت كاظم به او رو كرد فرمود : چه ميخواهى خدايت حيران كناد .\r\n","description":"","footnote":"","page_name":" 189 ","page_number":189},
  {"content":"\r\nسپس فرمود : به نظر تو حضرت موسى ( بن عمران ) هنگامى كه بنزد آنها ( يعنى گوساله پرستان ) برگشت به او گفته بودند : خوب بود او را ( يعنى هارون برادرت را ) براى ما منصوب ميكردى تا ما از او پيروى كرده و دنبالش ميرفتيم ، اين سخن آنها بهتر بود يا آن كس كه گفت : « ما همچنان اين گوساله را پرستش كنيم تا موسى بنزد ما باز گردد » ؟\r\nگويد : من عرضكردم : نه آن كس كه گفت : خوب بود او را براى ما منصوب ميكردى . فرمود :\r\nابن قياما و هر كه با او هم عقيده بود از همين جا هلاك شد .\r\nگويد : سپس آن حضرت نام ابن سراج را ( كه او هم از واقفه بود ) ذكر كرده فرمود : او به مردن حضرت كاظم عليه السّلام اقرار كرد ، زيرا هنگام مرگش وصيت كرد كه هر چه من بجاى گذاردم حتى اين پيراهنى را كه پوشيده‌ام همه از ورثهء حضرت كاظم عليه السّلام است ، و نگفت : از خود حضرت كاظم است ، و اين اقرارى بود از او ، ولى چه سودى از اين حرف برد يا از آنچه پيش از آن گفته بود ، سپس آن حضرت از سخن دهان بست . شرح - طاهر و هرثمة كه نامشان در اين روايت ذكر شده دو تن از سرداران معروف مأمون هستند و طاهر همان طاهر ذو اليمينين است كه در استقرار حكومت مأمون و انتقال خلافت به او سهم بسزائى داشت و هم او بود كه بغداد را گرفت و امين را كشت و سرش را براى مأمون فرستاد . . . به شرحى كه مورّخين نوشته‌اند و گويند : او از شيعيان و دوستان حضرت رضا عليه السّلام بوده و هرثمه نيز معروف بتشيع و دوستى اهل بيت بوده و رواياتى نيز از او نقل شده است .\r\n\r\n[ داستان واقفيه و ابن قياما 
  ]\r\nو ملخص داستان حضرت موسى و گوساله پرستان كه امام رضا عليه السّلام حال خود و واقفه را بدان تشبيه كرده است اين بود كه : چون موسى عليه السّلام خواست براى گرفتن الواح بكوه طور برود هارون را در ميان بنى اسرائيل بجانشينى منصوب فرمود و سرپرستى بنى اسرائيل را در مدت غيبت خود به او گذارد و قرار بود مدت غيبتش سى روز بيشتر طول نكشد ، و چون بكوه طور رفت چنانچه خدا در قرآن فرموده دوران غيبتش از سى روز گذشت وسوسه در دل سامرى افتاد و تصميم بساختن گوساله و بازگرداندن آنها را بپرستش گوساله گرفت و گوساله را با طلا آلاتى كه آنها داشتند بساخت و آنها را بگوساله پرستى\r\n","description":"","footnote":"","page_name":" 190 ","page_number":190},
  {"content":"\r\nوادار كرد و بيشتر آنها پيروى كرده گفتند : « ما همچنان گوساله را پرستش ميكنيم تا موسى بسوى ما باز گردد . . . » حضرت رضا عليه السّلام نيز واقفه و آنان كه در امامت آن حضرت توقف كردند مانند ابن قياما و ابن سراج و ديگران را به حال آن مردم تشبيه فرموده كه با اينكه حضرت موسى بن عمران عليه السّلام هنگام رفتن بكوه طور هارون را بجانشينى خود منصوب فرمود ، ولى آنها گفتند : ما همان گوساله را مىپرستيم تا موسى بازگردد واقفه نيز چنين كردند كه با اينكه حضرت موسى بن جعفر عليه السّلام هنگام مسافرت بعراق فرزندش حضرت رضا عليه السّلام را بجانشينى خويش منصوب فرمود با اين حال توقف كرده گفتند : ما به همين حال ميمانيم تا حضرت موسى بن جعفر بسوى ما بازگردد چون عقيده داشتند كه آن حضرت نمرده است . . .\r\nو در پايان حديث در بارهء ابن سراج فرمايد : ولى او هنگام مرگش از اين عقيده برگشت ولى چه سود داشت . . . تا به آخر\r\n\r\n[ آداب سفر 
  ]\r\n547 - حماد از امام صادق عليه السّلام روايت كند كه فرمود لقمان به پسرش گفت هر گاه بهمراه مردمى سفر كردى چه در كار خود و چه در كار آنها با ايشان زياد مشورت كن ، و در رويشان بسيار لبخند بزن ، و در توشه و خرجى خود كريم و بخشنده باش ، و هر گاه تو را خواندند دعوتشان را بپذير و چون از تو كمك خواستند كمكشان كن ، و در سه چيز بر آنها غالب شو : بخاموش بودن بسيار ( كم حرفى ) و نماز خواندن زياد ، و در سخاوت طبع بدان چه همراه دارى از مركب و مال و توشه ، و هر گاه از تو در موضوع حق مسلَّمى گواه خواستند براى آنها گواهى ده ، و چون با تو مشورت كردند تا آنجا كه ميتوانى نظريهء خوبى به آنها بده و تصميم در كارى مگير تا خوب دقت و انديشه كنى ، و در هيچ مشورتى ( به زودى ) پاسخ مگوى تا در فكر آن برخيزى و بنشينى و بخوابى و غذا بخورى و نماز بخوانى و در اين ميان انديشه و فرزانگيت را به كار بيندازى ، زيرا هر كس خيرخواهى بيغرضانه نسبت به كسى كه با او مشورت كرده نكند خداى تبارك و تعالى انديشه و رأى او را بگيرد ، و امانت ( خود ) را از او بستاند ، و چون ديدى همراهانت حركت كرده و راه ميروند تو هم با آنها برو ، و هر گاه ديدى بكارى دست زدند تو هم با ايشان كار كن ،\r\n","description":"","footnote":"","page_name":" 191 ","page_number":191},
  {"content":"\r\nو چون صدقه و وامى به كسى دادند تو هم بده و سخن آن كس را كه از تو سالمندتر است بشنو ، و هر گاه فرمانى به تو دادند و چيزى از تو درخواست كردند ، در پاسخشان بگو : آرى ( و انجام آن را به عهده گير ) و مگو :\r\nنه ، زيرا كلمهء « نه » ( دليل ) درماندگى و پستى انسان است .\r\nو هر گاه در راه خود سرگردان شديد و راه را گم كرديد فرود آئيد ( و بى جهت خود را به اين سو و آن سو نزنيد ) و هر گاه در مقصد خود دچار شك و ترديد شديد بايستيد و با هم مشورت كنيد ، و ( در چنين موقعيتى ) چون بيك نفر تنها برخورديد از او به تنهائى راه خود را نپرسيد و از او راهنمائى مجوئيد زيرا ( راهنمائى ) يكنفر به تنهائى در بيابان مشكوك مىباشد و شايد او ديده بان و جاسوس دزدان و راهزنان باشد ، يا او همان شيطانى باشد كه شما را سرگردان ساخته و از دو نفر هم بترسيد مگر اينكه وضعى ( از نظر راستى و درستى ) در آنها مشاهده كنيد كه من اكنون آن را نمىبينم ( و نمىتوانم پيشبينى كنم ) زيرا شخص خردمند وقتى چيزى را به چشم خود ببيند آثار حقيقت و درستى آن را درك مىكند ، و حاضر ( در كارى ) مىبيند آنچه را غايب نمىبيند .\r\nاى پسرم همين كه وقت نمازى رسيد آن را به كار ديگر تأخير مينداز و بجا آور و خود را از آن آسوده كن زيرا كه بدهى است ، و نماز را به جماعت بخوان و گرچه در نوك پيكان ( و جاى ناهموارى ) باشد ، و روى مركب خود خواب مكن كه اين كار پشت آن حيوان را به زودى زخم كند ، و چنين كارى كار حكيمان نيست مگر آنكه در كجاوه باشى و بتوانى پاى خود را بكشى و مفاصل خود را رها كنى . و چون بنزديك منزلگاه رسيدى از مركب پياده شو و پيش از آنكه بفكر ( خوراك و كارهاى ) خود باشى نخست علف و خوراك آن حيوان را بده ، و چون خواستى در جايى منزل كنى مواظب باش آنجائى از زمين را كه خوشرنگتر و خاكش نرمتر و گياه و علفش بيشتر است انتخاب كن ، و چون فرود آمدى\r\n","description":"","footnote":"","page_name":" 192 ","page_number":192},
  {"content":"\r\nپيش از آنكه بنشينى دو ركعت نماز بخوان ، و چون خواستى قضاى حاجت كنى بجاى دور دستى برو ، و چون خواستى كوچ كنى دو ركعت نماز بخوان و با آن زمينى كه در آن منزل كرده بودى وداع كن و بر آن زمين و هم بر اهلش درود فرست زيرا كه هر نقطهء زمين اهلى از فرشتگان دارد ، و اگر بتوانى از غذائى نخورى تا نخست مقدارى از آن صدقه بدهى چنين كن .\r\nو بر تو باد كه تا سوار مركب هستى قرآن بخوانى ، و چون بكارى مشغول شدى تسبيح گوئى و در هنگام بيكارى دعا كنى ، و بر تو باد كه در اول شب راه نروى ، و آن وقت را استراحت كنى و از نيمه شب به بعد راه روى ، و مبادا در مسير خود ( هنگام راه رفتن ) آواز خود را بلند كنى .\r\n\r\n[ مصاحبهء يكى از خوارج با امام باقر ( ع ) 
  ]\r\n548 - اسيدى و محمد بن مبشر گفته‌اند كه عبد الله بن نافع ازرق ( يكى از سران خوارج ) پيوسته ميگفت : اگر من براستى ميدانستم ميان دو قطر زمين كسى هست كه مركبها مرا به دو برساند و او از راه دليل و برهان به من ثابت كند كه على بن ابى طالب به حق اهل نهروان را كشته و در اين باره بدانها ستم نكرده است من بنزد او ميرفتم ، به دو گفتند : فرزند على هم نباشد ؟ ( يعنى اگر فرزند او باشد حاضرى بنزدش به روى ؟ ) پرسيد : مگر در ميان فرزندان او دانشمندى هست ؟\r\nگفتند : همين نخستين مرحلهء نادانى تو است ، مگر مىشود كه در آنها دانشمندى نباشد ! پرسيد : امروزه آن دانشمند كيست ؟ گفتند : محمد بن على بن الحسين عليهم السّلام ( يعنى حضرت باقر عليه السّلام ) پس عبد الله بن نافع با سران از طرفداران خويش حركت كرده بمدينه آمد و از امام باقر عليه السّلام اجازه شرفيابى گرفت ، بدان حضرت عرضكردند : عبد الله بن نافع است كه اجازهء شرفيابى ميخواهد ! حضرت فرمود : او به من چكار دارد با اينكه در هر صبح و شام از من و پدرم بيزارى ميجويد ، ابو بصير\r\n","description":"","footnote":"","page_name":" 193 ","page_number":193},
  {"content":"\r\nعرضكرد : قربانت گردم اين مرد چنين پندارد كه اگر بداند در ميان دو قطر زمين كسى هست كه مركبها او را بنزد آنها ببرند و به او ثابت كند على عليه السّلام در كشتن اهل نهروان به آنها ستمى نكرده پيش چنين كسى خواهد رفت ( و اكنون بدين منظور آمده ) .\r\nامام باقر عليه السّلام به ابو بصير فرمود : به نظر تو اين مرد آمده با من در اين باره بحث كند ؟\r\nعرضكرد : آرى ، حضرت بغلام خود فرمود : اى غلام بيرون شو و بار او را بگشا و بگو : فردا نزد ما بيا . روز ديگر كه شد عبد الله بن نافع با سران از شاگردان و اصحابش آمد ، و امام باقر عليه السّلام نيز بدنبال فرزندان مهاجر و انصار فرستاد و آنها را جمع كرد آنگاه دو جامه سرخ رنگ پوشيد و بنزد مردم آمد و گوئى يك پارهء ماه بود آنگاه فرمود :\r\nستايش خدائى را سزاست كه پديد آرندهء مكان و چگونگى دهندهء هر چيز و وجود دهندهء هر آن و زمان است ، ستايش خدائى را كه چرت و خواب او را نگيرد ، آنچه در آسمانها و زمينها است از آن او است - تا آخر آية الكرسى - و گواهى دهم كه معبودى جز خداى يگانه كه شريك ندارد نيست ، و هم گواهى دهم كه براستى محمد صلى الله عليه و آله و سلم بنده و رسول او است كه او را برگزيد و به راه راست راهنمائيش فرمود .\r\nستايش خدائى را سزاست كه ما خاندان را بمقام نبوت گرامى داشت و بولايت خويش مخصوصمان كرد اى گروه فرزندان مهاجر و انصار هر يك از شما كه منقبت و فضيلتى از على بن ابى طالب عليه السّلام دارد برخيزد و بيان كند .\r\nمردم هر كدام برخاستند و مناقب آن حضرت را رديف كرده يك يك بيان داشتند .\r\n","description":"","footnote":"","page_name":" 194 ","page_number":194},
  {"content":"\r\nعبد الله بن نافع گفت : من اين فضائل را بهتر از ايشان ميدانم ، ولى ( مطلب اينجاست كه ) على با قبول حكميّت حكمين كافر شد ! تا اينكه در ضمن بيان فضائل على عليه السّلام بحديث خيبر رسيدند كه رسول خدا ( ص ) فرمود :\r\n« فردا پرچم را بدست مردى مىدهم كه خدا و رسول را دوست ميدارد ، و خدا و رسول نيز او را دوست ميدارند حمله افكنى است كه گريز ندارد ، ( از برابر دشمن ) باز نگردد تا خداوند بدست او قلعه را بگشايد » .\r\nامام باقر عليه السّلام بعبد الله بن نافع فرمود : در بارهء اين حديث چه ميگوئى ؟\r\nعبد الله گفت : اين حديث درست است و شكى در آن نيست ولى على پس از اين جريان كافر شد .\r\nامام عليه السّلام فرمود : مادرت بر تو سوگوارى كند به من بگو : آيا خداى عز و جل در آن روزى كه على بن ابى طالب را دوست ميداشت ميدانست كه او اهل نهروان را ميكشد يا نميدانست ؟\r\nابن نافع گفت : اين سؤال را يك بار ديگر تكرار كنيد ؟\r\nحضرت فرمود : به من بگو : آيا خداى عز و جل در آن روزى كه على بن ابى طالب را دوست ميداشت ميدانست كه او اهل نهروان را ميكشد يا نميدانست ؟\r\nابن نافع با خود گفت : اگر بگويم نمىدانست كه كافر شده‌ام ، از اين رو در پاسخ گفت :\r\nآرى ميدانست .\r\nامام باقر عليه السّلام فرمود : آيا خداوند او را دوست داشت كه فرمانبردارى او را بكند يا نافرمانى او را ؟\r\nعبد الله بن نافع گفت : براى اينكه فرمانبردارى بكند .\r\nامام باقر عليه السّلام فرمود : پس برخيز كه محكوم شدى ( زيرا كشتن اهل نهروان هم روى اين دليل فرمانبردارى خداى عز و جل بوده است ) .\r\nابن نافع برخاست ( و اين آيه را ميخواند ) و ميگفت : « تا از طلوع صبح رشتهء سپيد از رشتهء سياه\r\n","description":"","footnote":"","page_name":" 195 ","page_number":195},
  {"content":"\r\nبر شما نمايان شود « ( سورهء بقرة آيهء 187 ) ( يعنى اكنون مطلب برايم روشن شد ) خدا ميداند رسالت خود را كجا قرار دهد .\r\n549 - هشام خفاف گويد : امام صادق عليه السّلام به من فرمود : بينش تو نسبت بستارگان چگونه است ؟\r\nگويد : عرضكردم : در عراق كسى نيست كه از من بستارگان بيناتر باشد . فرمود : چرخش فلك در نزد شما چگونه است ؟\r\nهشام گويد : من كلاه خود را از سرم برداشتم و چرخى دادم ( يعنى اين گونه است ) .\r\nحضرت فرمود : اگر اين طور است كه تو ميگوئى پس چرا بنات النعش و جدى و فرقدان در همهء دهر يك روز بسوى قبله ميچرخند ؟\r\nگويد : عرضكردم : اين مسأله ايست كه به خدا سوگند من آن را نميدانم و از هيچ يك از حسابدانان نيز چنين چيزى نشنيده‌ام .\r\nامام عليه السّلام فرمود : ستارهء سكينه چند جزء از تابش زهره را دارد ؟\r\nهشام گفت : به خدا سوگند اين ستاره اى است كه تاكنون نشنيده‌ام و از احدى هم نشنيده‌ام نامش را برده باشد .\r\nحضرت فرمود : سبحان الله شما يك ستاره را به كلى از نظر انداخته‌ايد پس چگونه حساب ميكنيد ؟\r\nسپس فرمود : زهره چند جزء از تابش ماه را دارد ؟\r\nهشام عرضكرد : اين چيزى است كه جز خداى عز و جل كسى آن را نداند .\r\nفرمود : ماه چند جزء از تابش خورشيد را دارد ؟\r\n","description":"","footnote":"","page_name":" 196 ","page_number":196},
  {"content":"\r\nعرضكردم : اين را هم نميدانم .\r\nفرمود : راست گفتى ، سپس فرمود : چگونه است كه ( گاهى ) دو لشكر بجنگ هم ميروند ، اين دسته يك منجم و حسابگرى دارند و آن دسته نيز حسابگرى در نجوم دارند ، اين يك براى قشون خود حساب مىكند كه پيروزى با اينها است ، و آن ديگر براى قشون خود حساب مىكند كه پيروزى با آنها است سپس با هم جنگ ميكنند و يكى از آنها ديگرى را شكست ميدهد پس اين نحوست كجا است ( كه باعث شكست يك دسته از آنها مىشود ) ؟\r\nگويد : عرضكردم : نه به خدا اين را هم نميدانم .\r\nفرمود : راست گفتى ، اصل حساب درست است ، ولى اين مطلب را نميداند مگر آن كس كه وضع ولادت همهء خلق را ميداند .\r\n\r\n( خطبه اى از امير المؤمنين ع )\r\n550 - جابر از امام باقر عليه السّلام روايت كرده كه فرمود : امير مؤمنان عليه السّلام در صفين براى مردم خطبه خواند و در آن خطبه حمد و ثناى خداى را بجا آورد و بر محمد ( ص ) پيامبر او درود فرستاد سپس فرمود :\r\nاما بعد : همانا كه خداى تعالى براى من به گردن شما حقى قرار داده بخاطر سرپرستى كردن من كار شما را و بخاطر آن مقام و منزلتى كه در ميان شما به من داده ، و شما نيز به گردن من مانند همان حقى را داريد كه من بر شما دارم .\r\n","description":"","footnote":"","page_name":" 197 ","page_number":197},
  {"content":"\r\nو حق در مقام توصيف از همه چيز بالاتر است و در مقام انصافگوئى از هر چيز فراختر است ( يعنى مردم در عمل كردن به حق به تنگنا دچار نشوند ) . بسود كسى جريان نيابد جز آنكه ( به همان ترتيب ) بزيانش هم باشد ، و بزيان كسى نگردد جز آنكه بسودش هم باشد ( يعنى همانطور كه كسى بر ديگرى حقى دارد به همان نسبت ديگران هم بر او حقوقى دارند و اين جمله تقرير همان كلام بالا است ) و اگر براى كسى ممكن بود كه حق تنها بسود او باشد و بزيانش نباشد اين مخصوص خداى عز و جل بود نه خلق او ، زيرا اوست كه بر بندگان خودش همه گونه قدرت و توانائى دارد ، و بهر گونه قضا و مقدرات او بچرخد همان عدالت و دادگرى او است ( يعنى بندگان را حق چون و چرا در كارهاى او نيست و همه عين عدالت است ) ولى خداوند نيز حق خود را بر بندگانش اين قرار داده كه او را فرمانبرند و در برابر كفاره و پاداش آنها را نيز بر خويشتن خوب پاداش دادنش مقرر فرموده و آن هم ( البته ) از روى زياده بخشى و كرم و بخشش فراخناى او است كه او شايستهء زياده بخشى است ( نه بخاطر اينكه آنها را حقى بر او باشد ) .\r\nسپس از حقوق خود قرار داده ( و دانسته است ) آن حقوقى را كه براى مردم بر يك ديگر فرض كرده و آنها را در برابر همديگر رو در رو قرار داده ( يعنى هر حقى را براى كسى قرار داده در برابرش نيز حقى از طرف بر اين شخص مقرر فرموده ) و برخى از آن حقوق برخ ديگر را لازم گرداند ، و برخى لازم نگردد جز با آمدن برخى ديگر ( مانند حق والى بر رعيت كه در برابرش حق رعيت است بر والى و والى حقى بر رعيت ندارد مگر در برابر حقى كه رعيت بر والى دارد . . . ) .\r\nو از بزرگترين حقوقى كه خداى تبارك و تعالى از اين نمونه حقوق واجب كرده حقّ والى و زمامدار است بر رعيت و حق رعيت است بر والى ، و اين چيزى است كه خداى عز و جل براى نفع هر دو طرف آن را مقرر ساخته ، و آن را مايهء نظام الفت آنان و وسيلهء عزّت دينشان و قوام جريان سنتهاى حق در ميان ايشان قرار داده .\r\nپس رعيت خوب و صالح نشود جز بصالح شدن واليان و زمامداران ، و واليان نيز صالح نگردند جز با درستى و استقامت رعيت ، پس هر گاه رعيت حق والى را پرداخت ، و همچنين والى حق رعيت را داد\r\n","description":"","footnote":"","page_name":" 198 ","page_number":198},
  {"content":"\r\nحق در ميان ايشان عزيز و ارجمند گردد ، و قواعد دين برپا شود ، و نشانه هاى عدل و داد برقرار گردد و سنتها و روشهاى دين در مجراى اصلى خود جارى شود ، و در نتيجه با اين ترتيب زمان خوب شود و زندگى گوارا شود ، و اميد ببقاء و پايدارى آن دولت باشد ، و طمع دشمنان مبدّل بنوميدى گردد ، ولى اگر رعيت بر والى و زمامدار خود غلبه يابد ( و دستوراتش را به كار نبندد ) و والى بر رعيت بزرگى و ستم كرد ، در اين وقت است كه اختلاف كلمه پديد آيد ، و طمعهاى ناحق آشكار گردد ، و فسادكارى در دين زياد شود و عمل بقواعد و مقررات متروك شود ، و مقررات دين تعطيل گردد ، و امراض روحى ( چون كينه و حسد و دشمنى و تكبر ) زياد شود ، و از تعطيل شدن حدود مهم هراسناك نگردند و نه از باطل بزرگى كه در اجتماع ريشه دوانده و پايه گذارى شود ، و در چنين موقعيتى است كه نيكان خوار شوند و بدان عزيز و ارجمند گردند و شهرها ويران شود ، و كيفرهاى خداى عز و جل بر بنده ها بزرگ گردد .\r\nپس اى مردم بيائيد و با يك ديگر كمك و همكارى كنيد در مورد فرمانبردارى خداى عز و جل ، و قيام كردن به عدالت و وفاى بعهد و أداى جميع حقوق او از روى انصاف ، زيرا بندگان خدا به چيزى نيازمندتر نيستند از اينكه در اين باره براى هم خيرخواهى كنند و به خوبى با يك ديگر همكارى داشته باشند ، و كسى نيست كه بهر اندازه هم حريص در تحصيل رضاى خدا باشد و سعى و كوشش در عمل زياد باشد كه بتواند بحقيقت ( مجلسى ( ره ) گفته يعنى بپاداش ) آنچه خداوند از حق به اهلش داده برسد ، ولى از حقوق واجبهء خداى عز و جل بر بندگانش اين است كه به مقدار وسع خود براى او خيرخواهى كنند و براى برپاداشتن حق در ميان خود همكارى كنند ، و هيچ مردى نيست كه اگر چه منزلت و مقامش در مورد حق ( و انجام آن ) بزرگ و فضيلتش در نزد حق ارجمند باشد كه بىنياز باشد از اينكه به دو در مورد انجام تكاليف خداى\r\n","description":"","footnote":"","page_name":" 199 ","page_number":199},
  {"content":"\r\nعز و جل كمك داده شود ، و نه كسى پيدا شود كه گرچه كارهايش پيش نميرود و مردم بديدهء حقارت به دو بنگرند با اين حال ( او را ناديده بگيرند ) و بر أداى حق كمك از او نگيرند و ياريش ندهند ( يعنى همهء مردم به يكديگر نيازمندند توانگر به مستمند نيازمند است ، زيرا اگر مستمند زكات و صدقات و امثال آن را از توانگر نپذيرد او نتواند اداى حق خود كند ، و مستمند نيز در مقابل براى سدّ جوع خود نيازمند بر توانگر است و همچنين عالم و جاهل و ساير طبقات ، و ببزرگى و كوچكى افراد از نظر دارائى و علم و دين و تقوى و غيره نمىتوان نگاه كرد ) .\r\nو آنان كه در وضع خود برتر از ديگران هستند ( مانند رهبران و زمامداران ) و هم آنان كه داراى نعمتهاى بزرگ هستند نيازمنديشان در اين باره بيش از ديگران است ، و اما در پيشگاه خداى عز و جل نيازمندى همهء آنها بدرگاه او يكسان است .\r\nدر اين هنگام يكى از سپاهيان آن حضرت كه معلوم نشد چه شخصى بود و گفته شده است كه تا به آن روز و نه پس از آن اصلا در لشكر آن حضرت ديده نشد براى پاسخ بسخنان آن حضرت برخاسته و پس از اينكه خداى عز و جل را به خوبى در مورد آزمايشى كه آنها را بدان گرفتار ساخته و آن حق واجبى را كه از آن حضرت بر آنها مقرر ساخته و اقرار به تمام آنچه از تصرف اوضاع در مورد آن حضرت و ايشان پيش آمده بود چنين گفت :\r\nتو فرمانده و امير ما هستى و ما رعيت توايم ، ببركت تو بود كه خداى عز و جل ما را از خوارى و ذلت نجات داد ، و بعزت بخشى تو بود كه خداوند بندگانش را از كند و بند رها كرد ، اكنون تو هر راهى را كه ميدانى براى ما اختيار فرما و ما را بدان ببر ، و بهر گونه ميتوانى رأى بزن و بر طبق رأى خود رفتار كن ، چون توئى گوياى مورد تصديق ، و حاكم با توفيق و سلطان مقتدر ، و ما به هيچ وجه نافرمانيت را روا نشماريم و هيچ دانشى را قابل سنجش با دانش تو ندانيم ، و در اين باره مقامت نزد ما بزرگ ، و فضيلت برتريت\r\n","description":"","footnote":"","page_name":" 200 ","page_number":200},
  {"content":"\r\nدر پيش ما بسى ارجمند است . امير مؤمنان عليه السّلام در پاسخ آن مرد چنين گفت :\r\nبراستى سزاوار است براى كسى كه جلالت خدا در نزد او بزرگ و مرتبه اش در دل او بلند است كه بخاطر همين بزرگى جلالت هر چه غير خدا است در پيش او كوچك باشد ، و سزاوارتر كسى كه بايد چنين باشد آن كسى است كه نعمت خدا در بارهء او بزرگ و احسانش بوى نيكو باشد ، زيرا نعمت خدا بر كسى بزرگ نگردد جز آنكه عظمت حق خدا بر او افزون گردد .\r\nو براستى از پستترين حالات زمامداران در پيش مردمان نيكوكار آن است كه گمان فخرطلبى و خودستائى به آنها برده شود و كردارشان حمل بر تكبر و گردنفرازى گردد ، و من خوش ندارم كه در پندار شما بگذرد كه من شنيدن ستايش و مدح خود را از شما دوست دارم ، و سپاس خدا را كه چنين نيستم ، اگر فرضا اين كار را هم دوست داشتم آن را بخاطر فروتنى در پيشگاه خداى سبحان كه او بدريافت عظمت و بزرگوارى سزاوارتر است رها كرده و وامىنهم .\r\nو گاهى است كه مردم ستايش را پس از دچار شدن بآزمايش و بلا شيرين شمارند ( و به خود حق دهند كه در اين مورد آنها را ستايش كنند ، ولى من چنين نيستم زيرا آنچه اكنون مشاهده ميكنيد از دچار شدن بجهاد در راه حق باقيماندهء حقوقى است كه خدا بر من دارد ) پس مرا بستايش نيكو نستائيد زيرا من خود را كه در پيشگاه خدا و شما آماده كرده‌ام براى خاطر اداء باقيماندهء حقوقى است كه از اداى آن فراغت نيافته‌ام ، و بخاطر انجام فرائض و واجباتى است كه ناچار به اجراى آن هستم ، و از اين رو بدانسان كه با گردنكشان و زورگويان سخن ميگوئيد ( و براى خوش آمد آنها مدح و ستايششان ميكنيد ) آن گونه با من سخن مگوئيد ، و بدان گونه كه از مردم تندخو و خشمگين محافظه كارى ميكنيد ( و براى آنكه آنان بخشم نيايند مطالب را به او اظهار نميداريد و يا احترامات و تعارفات متملقانه انجام ميدهيد ) با من آن گونه رفتار نكنيد . و با\r\n","description":"","footnote":"","page_name":" 201 ","page_number":201},
  {"content":"\r\nظاهرسازى ( چاپلوسى و دوروئى ) با من آميزش نكنيد ، و اين گمان را به من مبريد كه اگر مطلب حقى به من گفته شود بر من دشوار آيد ( كه در نتيجه آن را از من پنهان داريد ) و نپنداريد كه من در صدد بزرگطلبى خود هستم در چيزهائى كه بصلاح من نيست .\r\nزيرا كسى كه تذكر حق براى او دشوار و سنگين آيد و يا از پيشنهادى عادلانه نگران و ناراحت شود عمل كردن به حق و عدالت بر او دشوارتر و سنگينتر باشد ، پس شماها از حقگوئى و مشورتهائى كه نظرهاى عادلانه در آن داريد خوددارى نكنيد ، زيرا من برتر از آن نيستم كه خطا كنم ، و در كار خويش از آن ايمن نباشم ، مگر آنكه خداوند مرا از آنچه كه از من بدان تواناتر و مسلطتر است نگاه دارى كند ( منظور آن حضرت اين است كه اگر هم معصوم باشم - چنانچه عقيدهء ما بر آن است كه امام عليه السّلام معصوم از خطا است - آن هم از جانب پروردگار و از نعمتهاى اوست ) زيرا كه ما و شما بندگانى هستيم مملوك از آن پروردگارى كه جز او پروردگارى نيست ، و او مالك و صاحب است از ما آنچه را كه ما خود مالك آن نيستيم ، و اوست كه ما را از آن جهالت و نادانى كه در آن گرفتار بوديم بسوى آنچه صلاح ما بود از هدايت بيرون آورد و گمراهى ما را بهدايت مبدل كرد ، و پس از كورى بما بينائى بخشيد .\r\nدر اينجا دوباره همان مردى كه پيش از آن پاسخ آن حضرت را داده بود بسخن آمده گفت :\r\nتو براستى شايستهء آنى كه گفتى و بلكه به خدا سوگند ، بالاتر از آنى كه گفتى و نعمتهاى خداوند در نزد ما بحدّى است كه نتوان بر آن سرپوش نهاد ، و همانا خداى تعالى سرپرستى ما را بدوش تو گذارده و تدبير كارهاى ما را به تو واگذارده و تو امروز رهبر مائى كه بايد بوسيلهء تو راهبر شويم ، و پيشواى مائى كه بايد به تو اقتداء نمائيم ، فرمانت جملگى هدايت است ، و گفتارت همگى ادب است ، ديدگان ما در زندگى همه به تو روشن است ، و دلهاى ما يكسره بوجود تو از شادى و خوشى لبريز است ، و عقلهاى ما از\r\n","description":"","footnote":"","page_name":" 202 ","page_number":202},
  {"content":"\r\nشرح فضل سرشارت حيران و سرگردان است ، و اينكه ما به تو خطاب كرده و گوئيم « اى امام صالح » اداى اين جمله نه بخاطر بىآلايش ساختن تو است و نه در ستايش تو از ميانه روى پا فراتر نهادن است ( بلكه تو براستى امامى صالح هستى و سخنى بجاست ) و ما نسبت بيقين تو در دل دغدغه اى نداريم و نه در دين تو ترديدى داريم تا بترسيم كه با رسيدن نعمت خداى تبارك و تعالى در تو گردنكشى پديد آيد و يا خودپسندى و تكبرى در تو درآيد ، بلكه آنچه را ما به تو اظهار ميكنيم و بحضرتت عرضه ميداريم همه بخاطر آن است كه بوسيلهء بزرگ شمردنت تقرّبى به پيشگاه خداى عز و جل پيدا كرده باشيم ، و با برترى دادن و بيان فضيلتت پاداش بيشترى بدست آورده ، و بزرگداشت كار زمامدارى و فرمانروائيت را بهتر سپاسگزارى كرده باشيم ، اكنون در كار خويشتن و ما بنگر و فرمان خدا را ( هر چه هست ) براى خود و ما اختيار فرما كه ما بهر چه فرمان دهى سر بفرمانيم ، گذشته از آنكه فرمانبردارى تو حتما بسود ما هم هست ( و راهى كه تو انتخاب كنى راه صواب است ) .\r\nامير المؤمنين عليه السّلام پاسخ آن مرد را چنين فرمود :\r\nو من شما را در پيشگاه خداوند بر خويشتن گواه ميگيرم چون ميدانيد كه من متصدى كارهاى شما شده‌ام و به زودى زود موقف قيامت من و شما را در برابر خداوند گرد آورد و از وضعى كه اكنون در آن هستيم بازپرسى شويم ، و آنجا است كه برخى از ما بر يك ديگر گواهى دهيم پس امروز بطورى گواهى ندهيد كه فرداى قيامت بر خلاف آن گواهى دهيد ، زيرا خداى عز و جل چيزى بر او پوشيده نماند ، و چيزى در پيشگاه او روا نيست جز خيرخواهى از دل در هر كارى .\r\nدر اينجا باز همان مرد پيشين برخاسته - و گويند : از آن پس كه اين سخن را گفت ديگر ديده نشد - و شروع بپاسخ آن حضرت كرد و عقدهء دلش از هم شكافته شد و در حالى كه گريه مجال سخن به او\r\n","description":"","footnote":"","page_name":" 203 ","page_number":203},
  {"content":"\r\nنميداد و سخنش را ميبريد ، و از خطرى كه احساس ميكرد و هراسى كه از وقوع مصيبت داشت اندوه گلوگير آوازش را درهم مىشكست سخن خود را ادامه داد و حمد و ثناى الهى را بجاى آورده و پس از آن بدرگاه بىنياز بارى تعالى شكوهء ( روزگار را ) كرد شكوه از هراسى كه عنقريب دامنگير ميشد از آن خطر بزرگ ( تهديد آميز ) و خوارى دنباله دار ناشى از فساد روزگار و دگرگونى اوضاع و ناپايدار ماندن حكومت حقه .\r\nسپس با اندوه فراوان روى نياز بدرگاه خداى عز و جل كرد و از او خواست كه بر او منت نهاده و بلا را از او بگرداند و به خوبى خداى را ستايش كرد آنگاه ( خطاب بامير مؤمنان كرده ) گفت :\r\nاى پرورندهء بندگان و اى مايهء آرامش بلاد كجا گفتار ما توصيف فضل تو تواند ؟ و كجا بيان ما بكنه كار تو رسد ؟ و كجا ما توانيم بحقيقت ثناى نيكوى تو رسيم ؟ يا كجا توانيم آزمايش نيكوى تو را برشماريم ؟\r\nچگونه ! با اينكه نعمتهاى خدا بوسيلهء تو بر ما رسد ، و بدست تو اسباب خير بما به پيوندد ؟ مگر تو نيستى كه خوارى خوارشده گان را پناهى ؟ و عاصيان ناسپاس را برادرى مهربانى ؟ پس بوسيلهء چه كسى جز بوسيلهء خاندان تو و به شخص تو خداى عز و جل ما را از ناهنجارى اين خطرات رهانيد ؟ و يا بوسيلهء چه كسى امواج سخت گرفتاريها را از ما بر طرف ساخت ؟\r\nو بچه كسى جز بشما خداوند دستورات دين ما را بر ايمان آشكار نمود ، و آنچه از دنياى ما تباه شده بود باصلاح و خوبى درآورد ، و نام ما را پس از انحراف ظاهر ساخت ، و چشم ما را بزندگى خوش روشن ساخت ، چون تو حكومت خود را با كوشش در احسان و نيكى بما توأم كردى ، و به تمام وعده هاى خود نسبت بما وفا كردى ، و بر همهء عهدهاى خود پايدارى كردى ، و ( در كردار و رفتار نيك خود ) تو گواه ( نيكان )\r\n","description":"","footnote":"","page_name":" 204 ","page_number":204},
  {"content":"\r\nغايب از نظر ما بودى ، و يادگار خاندان ( پيغمبر ) براى ما بودى ، تو عزت بخش ناتوانان ما ، و پناه بينوايان ما و تكيه گاه بزرگان ما بودى ، عدل و داد تو ما را در تمام كارها گرد هم جمع كرد ، نرمش و پرحوصله گى تو در حق را ( به روى ما بگشايد و ) آن را بر ما فراخ گرداند .\r\nهر گاه به تو نظر كنيم مايهء آرامش ما هستى ، و هر گاه به ياد تو افتيم وسيلهء آسايش دل گردى ، كدام كار نيك هست كه تو انجام نداده باشى ؟ و كدام عمل صالحى است كه نكرده باشى ؟\r\nو اگر نبود كه آنچه ما از آن بر تو ترس داريم ( يعنى مرگ ) و كوشش ما در وضع آن بىاثر است و جلوگيرى آن از تحت قدرت ما بيرون است ، و يا ممكن بود كه جان خود و كسانى را چون فرزندانمان كه حاضريم جان خود را فداى آنها كنيم در راه تو نثار كنيم بىشك همه را در پيش رويت نثار ميكرديم و آنها را در گرو وجود عزيزت مينهاديم گرچه اينها در برابر تو اندك است ، و بىچون و چرا هر چه توانائى و قدرت داشتيم در راه نبرد با دشمنان تو و دفاع از سوءقصدكنندگانت به كار ميبرديم .\r\nولى چه ميتوان كرد در برابر خدائى كه تقديرش را دفع نتوان كرد ، و عزيزى كه مغلوب نگردد ، و پروردگارى كه چيره بر او نتوان شد ، پس اگر خداوند بسلامتى وجود مقدست بر ما منت گذارد ، و ببقاى ذات اقدست بر ما ترحم فرمود ، و اين نگرانى حال تو را بسلامت و تندرستى تبديل كرد و در ميان ما باقى ماندى ، ما در برابر اين نعمت شكر تازه اى از روى بزرگى براى خداى عز و جل بجا آورده و ذكر او را به دل و زبان ادامه دهيم ، و بشكرانهء سلامتى تو نيمى از اموال خود را صدقه داده و نيمى از بندگان خود را آزاد كنيم ، و از نو براى خدا روى فروتنى و كوچكى بر خاك نهيم و در همهء كارهامان خشوع و كرنش را فرو ننهيم .\r\nو اگر خدا نخواهد و تو را ببهشت برين برند ، و راهى را كه بطور حتم بايد رفت به پيمائى در اين\r\n","description":"","footnote":"","page_name":" 205 ","page_number":205},
  {"content":"\r\nصورت نيز قضاى خداوند در بارهء تو مورد بدبينى نيست ، و بلا و آزمايشش از تو دفع ناشدنى است ، و دلهاى ما براى اين فاجعهء ناگوار پراكنده نخواهد شد و همه ميدانيم خداوند جوار حضرت خود را بر اين جهان ناپايدار و وضع ناهنجارى كه در آن هستى براى تو اختيار فرموده است ، ولى ما بحقيقت گريه ميكنيم براى اينكه ( با رفتن تو ) عزت اين سلطنت و حكومت حقه بخوارى برگردد و دين و دنياى مردم طعمهء ( نابكاران ) شود ، و در آن موقع كسى بجاى تو نيست كه به دو شكايت بريم و مانندى برايت نباشد كه مايهء اميد ما باشد و او را برپا داريم .\r\nشرح - مجلسى و فيض رحمهما الله احتمال داده‌اند كه اين گوينده حضرت خضر عليه السّلام بوده چنانچه در موارد ديگرى نيز خدمت آن حضرت شرفياب شد و نظير اين سخنان پرشور را در محضر آن جناب ايراد فرمود .\r\n\r\n( خطبهء ديگرى از امير مؤمنان ع )\r\n551 - اصبغ بن نباته گويد : عبد الله بن عمر و فرزندان ابى بكر و سعد بن أبى وقاص بنزد امير مؤمنان عليه السّلام آمده ( و باعتبار سوابق پدرشان و خودشان ) امتيازات ( بيشترى از ساير مسلمانان ) براى خود خواستند ، على عليه السّلام بمنبر رفت و مردم هم گرد او جمع شده سپس چنين فرمود :\r\nستايش خاص خدا است كه خود اختيار دار ستايش و غايت كرم و بزرگوارى است ، شرح و بيان بكنهش نرسد ، و به هيچ زبانى وصف او در نيايد ، و به حد و غايت موجودات شناخته نگردد ، و گواهى دهم كه معبودى جز خداى يگانه كه شريك ندارد نيست ، و براستى كه محمد رسول خدا ( ص ) پيامبر هدايت و مركز\r\n","description":"","footnote":"","page_name":" 206 ","page_number":206},
  {"content":"\r\nتقوى و پرهيزكارى و فرستادهء پروردگار اعلى است ، و به حق از نزد پروردگار بر حق آمده تا بوسيلهء قرآن پرتو بخش و دليل تابان ( مردمان را ) بيم دهد ، و او نيز با صداى رسا بوسيلهء قرآن مبين مأموريت خود را ابلاغ فرمود ، و به همان راهى كه پيامبران نخست رفتند رفت .\r\nاما بعد : اى مردم مردانى كه دنيا آنان را در خود فرو برده و زمينها بدست آورده و آبها در آنها درآورده ، و به بهترين مركبها سوار شده ، و نرمترين جامه ها را پوشيده و با اين كار ننگ و عارى براى خويش ببار آورده‌اند - اگر خداى آمرزنده از ايشان نگذرد - اگر من آنها را از گردابى كه در آن غوطه ورند بيرون آرم ، و بدان چه مستحق آنند ( نه بيشتر ) سوق دهم و در نتيجه اين دارائى و خوشى را از دست بدهند ، اينان نبايد در مقام پرسش برآمده و بگويند : پسر ابو طالب ( با جلوگيرى ثروت و كسب مال و منال ) بما ستم كرده و ما را از حقوق خويش محروم و ممنوع ساخته است ، و كمك كار من بر ايشان ( در اين باره ) خدا است .\r\nهر كه رو بقبلهء ما آرد ( و مسلمان شود ) ، و از ذبيحهء ما ( كه بدستور اسلام ميكشيم ) بخورد ، و به پيغمبر ما ايمان آورد ، و شهادتين را بر زبان جارى سازد ، و بدين ما درآيد ، ما حكم قرآن و حدود اسلام را بر او جارى سازيم ( و ميان او و ديگران فرق نگذاريم ) كسى را بر كسى برترى و امتيازى جز بتقوا و پرهيزكارى نيست ، هان كه پرهيزكاران در نزد خدا بهترين ثواب و نيكوترين پاداش و سرانجام را دارند و خداى تبارك و تعالى دنيا را پاداش پرهيزكاران قرار نداده ، و آنچه در نزد خدا است براى نيكوكاران بهتر ( از اين دنيا است ) .\r\nبنگريد اى اهل دين خدا در آنچه در كتاب خدا بدست آوريد ( يعنى امتيازات و برتريهائى كه ملاك آن قرآن است ) و آنچه را در نزد رسول خدا بجاى نهاديد ( و بدان امتيازات در نزد او تقرب مييافتيد ) و بدان در راه خدا جهاد كرديد آيا ( آن امتيازات ) به نژاد و خانواده بود يا به عمل و طاعت و زهد ؟ و آنها را\r\n","description":"","footnote":"","page_name":" 207 ","page_number":207},
  {"content":"\r\nبا آنچه امروزه بدان مشتاق گشته‌ايد بسنجيد ! بشتابيد بسوى منزلگاههاى خويش - خدايتان رحمت كند - آن منزلگاههائى كه مأمور به آباد كردنش هستيد ، آن آبادانى ( كه اگر براستى آباد شد ) ويرانى ندارد ، آن منزل ماندنى كه پايان ندارد ، آن منزلى كه خدا شما را بدان دعوت كرده ، و بدان تشويق نموده ، و راغبتان ساخته است ، و پاداش آن را نزد خويش مقرر داشته است . شما نعمتهاى خداى عز ذكره را با تسليم شدن در برابر قضاى او و شكر بر نعمتهاى او كامل كنيد ، زيرا هر كه بدان راضى و قانع نباشد از ما نيست و بما توجه ندارد ، و همانا حاكم تنها به حكم خدا حكم كند و از اين كار ترسى بر او نيست ، و آنهايند رستگاران و در نسخه ايست كه فرمود : - و ترسى و وحشتى ندارد و اينانند كسانى كه بيمى بر ايشان نيست و اندوهگين هم نشوند - .\r\nو فرمود : من شما را با همين تازيانه‌ام كه خانواده‌ام را بدان تنبيه كنم تنبيه كرده‌ام و شما باكى نداريد ، و با همان شلاقى كه بوسيلهء آن حدود احكام پروردگارم را برپا دارم شما را تأديب كنم ولى شما دست نكشيديد ، آيا دلتان ميخواهد اين بار با شمشير شما را بزنم ؟\r\nآرى من ميدانم شما چه ميخواهيد و هم ميدانم كه اين كجى شما را چه چيز درست مىكند ولى من روبراه شدن وضع شما را بفساد و تباه شدن وضع خودم نميخرم ، و خداوند بر شما مسلط گرداند مردمى را كه انتقام مرا از شما بگيرند كه نه دنيائى داشته باشيد كه از آن بهره مند گرديد ، و نه آخرتى كه سرانجام بدان جا رويد ، پس دورى و نابودى باد بر جهنّميان .\r\n\r\n[ مصاحبهء حمران با امام باقر - ع - 
  ]\r\n552 - زرارة گويد : حمران از امام باقر عليه السّلام پرسيد : خدا مرا بقربانت كند چه خوب بود\r\n","description":"","footnote":"","page_name":" 208 ","page_number":208},
  {"content":"\r\nبراى ما بيان مىفرمودى كه اين امر ( حكومت حقه ) چه وقت خواهد بود تا بدان شاد و خورسند شويم ؟\r\nحضرت در پاسخش فرمود : اى حمران تو دوستان و برادران و آشنايانى دارى ( شرح اين كلام حضرت در آخر حديث بيايد ) .\r\n( اى حمران ) در زمانهاى قديم مرد دانشمندى بود و اين مرد پسرى داشت كه بدانش پدر شوق و رغبتى نداشت و از معلومات او چيزى نمىپرسيد ( تا آن را فراگيرد ) ولى در عوض همسايه اى داشت كه بنزد آن مرد عالم مىآمد و از او مىپرسيد و علوم او را فرا ميگرفت .\r\nو هنگامى كه وقت مرگ اين مرد عالم فرا رسيد پسر خود را طلبيد و به او گفت : پسر جانم تو از فرا گرفتن دانش من كناره گيرى مىكردى و چندان رغبتى بدان نداشتى و اين رو چيزى از من نمىپرسيدى ولى من همسايه اى دارم كه او بنزد من مىآمد و از من مىپرسيد و دانش مرا فرا ميگرفت و آنها را ضبط ميكرد ، پس هر گاه تو به چيزى نيازمند شدى بنزد او برو ، و همسايهء مزبور را بپسرش معرفى كرد .\r\nآن مرد عالم از دنيا رفت و پسرش بجا ماند ، تا اينكه پادشاه آن زمان خوابى ديد ( و براى كشف آن خواب ) سراغ آن مرد عالم را گرفت ، به دو گفتند : از دنيا رفته است ، پرسيد آيا پسرى بجاى گذارده ؟\r\nگفتند : آرى يك پسر دارد ، پادشاه گفت : او را پيش من آريد .\r\nكسى را بنزد او فرستادند كه بنزد پادشاه بيايد ، آن پسر با خود گفت : به خدا من نميدانم پادشاه براى چه مرا خواسته و چيزى هم بلد نيستم ، و اگر از من چيزى بپرسد حتما رسوا خواهم شد ! در اين وقت به ياد سفارش پدرش افتاد ( كه به دو گفته بود هر گاه نيازمند به چيزى از علم من شدى بنزد همسايه برو ) از اين رو بنزد آن همسايه اى كه علوم پدرش را فرا گرفته بود رفته به او گفت :\r\nپادشاه مرا خواسته و من نميدانم براى چه مرا خواسته است ، و همانا پدرم به من دستور داده كه هر گاه محتاج به چيزى شدم بنزد تو بيايم ، آن مرد گفت : ولى من ميدانم براى چه تو را خواسته و اگر\r\n","description":"","footnote":"","page_name":" 209 ","page_number":209},
  {"content":"\r\nبه تو بگويم و آن وقت چيزى خدا روزى تو كرد ( و پادشاه به تو جايزه و انعامى داد ) مال هر دوى ما باشد ( و آن را با من قسمت كنى و سهمى هم به من ميدهى ) ؟\r\nآن جوان گفت : آرى . مرد مزبور او را قسم داد و پيمان محكمى از او گرفت كه به اين قرارداد عمل كند و آن جوانك نيز پيمان محكمى در اين باره بست و قول قطعى داد كه بقرار داد عمل نمايد .\r\nمرد مزبور به دو گفت : پادشاه خوابى ديده و ميخواهد از تو بپرسد : اكنون چه زمانى است ، و تو در پاسخ او بگو : اكنون زمان گرگ است .\r\nآن جوان بنزد پادشاه آمد و شاه از او پرسيد : ميدانى من براى چه بسراغ فرستاده‌ام ؟ گفت : تو بنزد من فرستاده اى تا در بارهء خوابى كه ديده اى از من بپرسى كه اكنون چه زمانى است ؟\r\nپادشاه گفت : آرى راست گفتى اكنون بگو : چه زمانى است ؟ پاسخداد : زمان گرگ است .\r\nپادشاه دستور داد جايزه اى به او بدهند ، جوان جايزه را گرفت و بخانهء خود برگشت و بوعدهء كه به آن مرد داده بود وفا نكرد و سهم او را نپرداخت و با خود گفت : شايد اين مال براى من تا آخر عمر كافى باشد و از اين به بعد هم محتاج بسؤال از آن مرد نشوم و چنين مسأله اى كه اين بار از من پرسيدند ديگر نپرسند ( تا ناچار باشم نزد او بروم ) .\r\nاين گذشت تا اينكه دوباره پادشاه خوابى ديد و بسراغ همان جوان فرستاد ، جوان از كردهء خود پشيمان شد و با خود گفت : من كه چيزى بلد نيستم كه بنزد پادشاه بروم و از آن سو نميدانم با اين پيمانشكنى و بىوفائى كه با آن مرد دانشمند كرده‌ام بچه روئى بنزد او بروم ، ولى دوباره گفت : بهر صورت هست بنزد او ميروم و از او عذر خواهى ميكنم و برايش قسم ميخورم شايد ( از تقصير من درگذرد و ) دوباره به من خبر دهد .\r\nپس بنزد آن مرد آمد و به او گفت : ( گذشته ها گذشته است و ) من آنچه نبايد بكنم كردم و به پيمانى\r\n","description":"","footnote":"","page_name":" 210 ","page_number":210},
  {"content":"\r\nكه ميان من و تو بود وفا نكردم و اكنون نيز چيزى از آن پولى كه بدستم رسيد باقى نمانده و دوباره محتاج تو شده‌ام ، تو را به خدا سوگند كه مرا شرمنده و خوار نكنى و من اين بار با تو قرار و عهد محكمى ميبندم كه چيزى نصيب من نشود جز آنكه بطور مساوى مال من و تو هر دو باشد ، و پادشاه مرا خواسته و نميدانم اين بار چه سؤالى دارد .\r\nآن مرد گفت : پادشاه دوباره خوابى ديده ميخواهد از تو بپرسد اين زمان چه زمانى است ؟\r\nو چون اين سؤال را كرد تو در جوابش بگو : زمان قوچ ( گوسفند نر ) است ، جوانك بنزد پادشاه آمد و بر او وارد شد . پادشاه از او پرسيد : ( ميدانى ) براى چه بسراغ تو فرستادم ؟ گفت : ( آرى ) خوابى ديده اى و ميخواهى بپرسى چه زمانى است ؟ پادشاه گفت : راست گفتى اكنون بگو : چه زمانى است ؟\r\nگفت : زمان قوچ است .\r\nپادشاه دستور داد جايزه اى به او دادند ، جوانك جايزه را گرفت و به خانه اش بازگشت و در كار خود بانديشه فرو رفت كه آيا اين بار بوعده عمل كنم ( و سهم او را بپردازم ) يا وفا نكنم ( و مانند بار پيش همه را براى خود بردارم ) گاهى تصميم ميگرفت بوعده وفا كند و گاهى منصرف ميشد تا بالاخره با خود گفت : شايد بعد از اين ديگر من هيچ وقت نيازمند بدين مرد نشوم و تصميم به پيمانشكنى گرفت و بقولى كه داده بود وفا نكرد .\r\nاين جريان هم گذشت و باز ( براى سومين بار ) پادشاه خوابى ديد و بنزد آن جوان فرستاد جوانك از پيمانشكنى با آن مرد ( به سختى ) پشيمان شد و گفت : با اينكه دو بار پيمانشكنى كردم اكنون چه كنم و چيزى هم بلد نيستم ، و بالاخره ( پس از فكر زياد ) تصميم گرفت بنزد همان مرد دانشمند برود ، پس بنزد آن مرد آمد و او را بخداى تبارك و تعالى سوگند داد و از او خواست كه مطلب را به او ياد دهد ، و قول داد كه اين بار بوعده وفا كند و پيمان را محكم كرده به دو گفت : مرا به اين حال وامگذار و من از\r\n","description":"","footnote":"","page_name":" 211 ","page_number":211},
  {"content":"\r\nاين پس پيمانشكنى نخواهم كرد و بوعده اى كه داده‌ام وفا ميكنم . آن مرد از او پيمان گرفت و به دو گفت : او تو را خواسته تا از خوابى كه ديده از تو بپرسد كه اين زمان چه زمانى است ؟ و چون چنين سؤالى از تو كرد به او بگو : اين زمان زمان ترازو و ميزان است .\r\nجوان بنزد پادشاه آمد و بر او وارد شد ، پادشاه گفت : ميدانى براى چه پيش تو فرستادم ؟ جوان گفت : خوابى ديده اى و ميخواهى بپرسى اين چه زمانى است .\r\nپادشاه گفت : راست گفتى بگو : چه زمانى است ؟ پاسخداد : زمان ترازو و ميزان است ، پادشاه دستور داد جايزه اى به دو دادند ، و اين بار جوانك آن مال را برداشته و همه را آورد پيش روى آن مرد دانشمند گذارد و گفت : آنچه اين بار گرفتم ( بىكم و كاست ) همه را بنزد تو آوردم تا تو سهم مرا بدهى .\r\nمرد دانشمند گفت : زمان اول زمان گرگ بود و تو هم از گرگان بودى ، و زمان دوم زمان قوچ بود كه تصميم ميگيرد ولى انجام ندهد ، و تو هم تصميم ميگرفتى ولى وفا نكردى ، و اين زمان زمان ميزان و عدل است و تو بوعدهء خويش وفا كردى ، اكنون همهء اين مال را بردار كه مرا بدان نيازى نيست ، و همهء مال را به او پس داد . شرح - مجلسى ( ره ) در توضيح جملهء : « ان لك اصدقاء و اخوانا » ( كه در صدر حديث است ) چند احتمال ذكر كرده :\r\n1 - مقصود از نقل اين حكايت اين باشد كه اين زمان وفاى بعهد و پيمان نيست ، و اگر تو زمان ظهور دولت حقه را بدانى بآشنايان و برادرانى كه دارى بازگو ميكنى و اين خبر ميان مردم پراكنده مىشود و در نتيجه فساد بزرگى ببار مىآورد ، و اگر قول هم بدهى كه آن را مكتوم و پنهان نگهدارى فايده ندارد زيرا به اين قول عمل نخواهى كرد چون زمان ميزان و عدل نشده .\r\n2 - مقصود اين باشد كه تو آشنايان و دوستانى دارى بنگر ببين آيا آنها در يك كارى با تو\r\n","description":"","footnote":"","page_name":" 212 ","page_number":212},
  {"content":"\r\nتوافق ميكنند يا در هيچ موردى بوعدهء با تو عمل ميكنند ، و با اين وضع چگونه امام در يك چنين زمانى ظهور كند .\r\n3 - مراد اين باشد كه تو ميتوانى اين مطلب ( يعنى بدست آوردن زمان ظهور امام ) را خود بدست آورى ، زيرا تو آشنايان و دوستانى دارى پس در حال ايشان بنگر و دقت كن ، هر گاه ديدى كه تصميم قطعى بفرمانبردارى از امام دارند و بطور كامل تسليم امام خود هستند بدان كه آن وقت زمان ظهور قائم عليه السّلام است ، زيرا قيام او مشروط بچنين حالى است ، و تو ميتوانى از طرز رفتار آشنايان و دوستانت وضع عموم مردم را نيز بدست آورى چون بقول معروف مشت نمونهء خروار است .\r\n\r\n[ مناظرهء عبد الله بن الحسن با امام صادق - ع - 
  ]\r\n553 - معتب يا ديگرى گويد : عبد الله بن حسن ( معروف بعبد الله محض كه فرزند حسن مثنى است و داعيهء خلافت براى پسرانش محمد و ابراهيم داشت و بالاخره هم هر سه بدست منصور عباسى كشته شدند ) براى امام صادق عليه السّلام پيغام داد كه ابو محمد ( يعنى خودش ) ميگويد : من از تو شجاعتر و باسخاوتتر و دانشمندترم ؟\r\nامام صادق عليه السّلام بفرستادهء او فرمود ( كه بعبد الله بگويد ) : اما شجاعت كه به خدا سوگند هنوز صحنهء نبردى براى تو پيش نيامده كه بزدلى تو از شجاعتت تشخيص داده شود ( و معلوم گردد كه شجاعى يا ترسو ) و اما سخاوت عبارت است از اينكه انسان چيزى را از راه مشروع آن بدست آورد و آن را در جاى خود مصرف كند ( مجلسى ( ره ) گويد : يعنى تو اين گونه نيستى بلكه اموال را از مردم ميگيرى و در راه تحصيل خلافت نامشروع پسرت محمد خرج ميكنى ) و اما علم و دانش پس پدر تو على بن ابى طالب هزار بنده آزاد كرد تو كه دانشمندى نام پنج تن از آنها را براى ما برگو ! فرستاده نزد عبد الله بن حسن آمد و سخن امام عليه السّلام را به او گفت ، سپس بنزد آن حضرت باز گشته گفت : عبد الله بن حسن ميگويد : تو مردى صحفى هستى ( يعنى معلوماتت از روى كتابها است ) امام صادق عليه السّلام فرمود : به او بگو : آرى به خدا صحف ( و كتابهاى ) ابراهيم و موسى و عيسى كه آنها را از پدرانم به ارث برده‌ام .\r\n","description":"","footnote":"","page_name":" 213 ","page_number":213},
  {"content":"\r\n554 - از امام صادق عليه السّلام روايت شده كه در تفسير گفتار خداى تبارك و تعالى : « و مژده ده به كسانى كه ايمان آورده‌اند كه آنها سابقهء نيك ( يا مزد خوبى ) نزد پروردگارشان دارند » ( سورهء يونس آيهء 2 ) فرمود : مقصود ( از سابقهء نيك ) رسول خدا صلى الله عليه و آله و سلم است ( كه آن حضرت براى ايشان شفاعت كند ) . 555 - عبد الله بن يحيى كاهلى از امام صادق عليه السّلام روايت كرده كه در تفسير گفتار خداى عز و جل « اين آيه ها و بيم دادنها براى گروهى كه ايمان نياورند سود بخش نيست » ( سورهء يونس آيه 101 ) فرمود : چون رسول خدا ( ص ) بمعراج رفت ، جبرئيل براى او براق را آورد و حضرت سوار آن شد و به بيت المقدس رفت ، و در آنجا برادران پيغمبر خود را ديدار كرد ، سپس بازگشته باصحاب خود باز گفت : كه من دوش به بيت المقدس رفتم و بازگشتم و جبرئيل براى من براق را آورد و من بر آن سوار شدم ، و نشانهء آنچه ميگويم آنست كه من بكاروان ابى سفيان برخوردم كه بر سر آبگاه فلان قبيله بودند ، و شتر سرخ موئى از آنها گم شده بود و در صدد پيدا كردنش بودند .\r\nآنها كه سخنان آن حضرت را شنيدند با هم گفتند : او سوار تندروى بوده كه بشام رفته ( و باز گشته ) و شما بشام رفته و آنجا را ديده‌ايد اينك از بازارها و دروازه ها و بازرگانان آنجا از او بپرسيد ، گفتند : اى رسول خدا شام و بازارهاى آن چگونه است ؟\r\nامام صادق عليه السّلام فرمود : رسول خدا چنان بود كه اگر چيزى را كه نميدانست از او ميپرسيدند بر او سخت و ناگوار بود بطورى كه اثر آن در چهره اش ظاهر ميشد - در اين ميان ( كه بفكر فرو رفته بود ) جبرئيل بنزد آن حضرت آمده عرضكرد : اى رسول خدا اين شام است كه در برابر چشم تو قرار گرفته\r\n","description":"","footnote":"","page_name":" 214 ","page_number":214},
  {"content":"\r\nرسول خدا ( ص ) نگاه كرد و شام را با همه دروازه ها و بازرگانانش در پيش روى خود مشاهده كرد ، فرمود :\r\nكجاست آن كس كه از وضع شام از من پرسيد ؟ گفتند : فلانى و فلانى بودند ، رسول خدا ( ص ) رو بدانها كرده و از هر چه آنها پرسيدند پاسخشان را داد ، با اين حال جز اندكى از آنها بدان حضرت ايمان نياوردند و همين است تفسير گفتار خداى تبارك و تعالى : « اين آيه ها و بيم دادنها براى گروهى كه ايمان نياوردند سود بخش نيست » سپس امام صادق عليه السّلام فرمود : به خدا پناه ميبريم از اينكه ما به خدا و رسولش ايمان نداشته باشيم ، ما ايمان داريم به خدا و رسول او صلى الله عليه و آله .\r\n\r\n[ فضائل شيعه 
  ]\r\n556 - ابو حمزة گويد : شنيدم از امام صادق عليه السّلام كه ميفرمود : همين كه مؤمنى ببرادر مؤمن خود « اف » بگويد ( و به او پرخاش كند ) از ولايت او ( و پيوند دوستى كه خدا ميان آنها قرار داده ) بيرون رود ، و چون به دو بگويد : تو دشمن من هستى ، يكى از آن دو نفر كافر شده زيرا خداى عز و جل از كسى عملى را نپذيرد كه بخواهد مؤمنى را با عتاب و سرزنش نصيحت كند ، و از مؤمنى كه در دلش قصد سوئى نسبت بمؤمن ديگرى داشته باشد عملى را قبول نكند ، اگر پرده از پيش چشم مردم برداشته ميشد و مىنگريستند بدان پيوندى كه ميان خداى عز و جل و ( بندهء ) مؤمن ( او ) است گردنهاشان در برابر مؤمنين خم ميشد و كارهاى آنها بر ايشان هموار ميگرديد . و فرمانبردارى آنها بر ايشان آسان ميگشت ، و اگر نگاه ميكردند به آن اعمالى كه مردود شده هر آينه ميگفتند : خداى عز و جل هيچ عملى را از كسى نمىپذيرد .\r\n","description":"","footnote":"","page_name":" 215 ","page_number":215},
  {"content":"\r\nو شنيدم از آن حضرت كه به مردى از شيعيان ميفرمود : شمائيد پاكان ، زنانتان نيز پاكان هستند ، هر زن باايمانى ( در بهشت ) حوريه اى خوش چشم است ، و هر مرد مؤمنى صديق است ( و مقام صديقان را دارد ) .\r\nگويد : و نيز شنيدم از آن حضرت كه ميفرمود : شيعيان ما در روز قيامت پس از ما نزديكترين مردمان بعرش خداى عز و جل هستند ، و هيچ كس از شيعيان ما نيست كه برخيزد براى خواندن نماز جز آنكه بشمارهء مخالفين او فرشتگان ( بطور دستجمع دور او را بگيرند ، يا به جماعت پشت سرش بايستند و ) بر او درود فرستند ( يا پشت سرش نماز بخوانند ) تا هنگامى كه از نماز فارغ شود ، و همانا روزه دار از شما ( شيعيان ) در باغستانهاى بهشت بهره مند باشد و فرشتگان براى او دعا كنند تا هنگامى كه افطار كند .\r\nو شنيدم از آن حضرت كه ميفرمود : شمائيد اهل تحيت خدا بوسيلهء درود او . و شمائيد خاصان خدا بشمول رحمت و مهر او ، و شمائيد اهل توفيق خدا بوسيلهء عصمت و نگهدارى او ، و شمائيد اهل دعوت خدا بسبب اطاعت و فرمانبردارى او ، نه حسابى براى شما هست و نه ترس و اندوهى ، شما از آن بهشتيد و بهشت از آن شما ، نامهاى شما در نزد ما بعنوان مردمان صالح و مصلح ثبت است و شمائيد اهل خوشنودى و رضاى از خدا بخاطر خوشنودى او از شما ، و فرشتگان برادران شمايند در كار خير و نيك ( كه شما را يارى و كمك دهند ) .\r\nهر گاه به سختى و مشقت دچار گشتيد بدرگاه خداوند ( براى رفع آن سختى ) دعا كنيد ، و چون بغفلت گرفتار شديد بكوشيد ( شايد مقصود اين باشد كه بكوشيد تا عقب ماندگى خود را كه در اثر غفلت پديد آمده جبران كنيد ) ، و شما بهترين مردمان هستيد ، خانه هاتان براى شما بهشت است ( يعنى در آنها تحصيل بهشت ميكنيد ) و قبرهاى شما براى شما بهشت است ، براى بهشت آفريده شده‌ايد ، و نعمتهاى شما در بهشت\r\n","description":"","footnote":"","page_name":" 216 ","page_number":216},
  {"content":"\r\nاست ، و سرانجام شما بسوى بهشت است .\r\n557 - فضيل از امام باقر عليه السّلام روايت كرده كه چون جعفر بن ابى طالب از حبشه بازگشت رسول خدا ( ص ) به او فرمود : شگفتتر چيزى كه در حبشه ديدى چه بود ؟ عرضكرد : زنى از اهل حبشه را ديدم كه زنبيلى بر سر داشت و به راه خود ميرفت ، مردى از كنار او گذشت و با او تصادم كرد و آن زن را به زمين انداخت و زنبيل نيز از سرش به زمين افتاد ، زن برخاست و نشست سپس گفت : واى بر حال تو از كيفر دهندهء روز جزا آنگاه كه بر كرسى نشيند و حق مظلوم را از ظالم بستاند . رسول خدا ( ص ) نيز از شنيدن اين داستان در شگفت شد . شرح - مجلسى ( ره ) گويد : شايد تعجب رسول خدا ( ص ) از صدور چنين كلامى از يك زن حبشيه در ميان بلاد شرك بوده باشد .\r\n\r\n[ داستان ولادت و تربيت ابراهيم - ع - 
  ]\r\n558 - ابو بصير از امام صادق عليه السّلام روايت كند كه فرمود : آزر پدر ابراهيم عليه السّلام ( توضيحى براى اين جمله در آخر حديث بيايد ) منجم نمرود بود و جز بدستور او كارى نميكرد ، شبى در ستارگان نگريست و چون صبح شد بنمرود گفت : چيز عجيبى ديده‌ام ، گفت : چه ديدى ؟ آزر گفت : نوزادى در سرزمين ما به دنيا آيد كه هلاكت و نابودى ما بدست او است ، و چيزى نمانده كه مادرش به دو آبستن شود .\r\nنمرود از اين خبر در شگفت شد و گفت : آيا زنان به دو آبستن شده‌اند ؟\r\nآزر پاسخداد : نه .\r\nنمرود دستور داد زنان را از مردان باز دارند ، و هيچ زنى نبود جز آنكه او را در شهرى جداگانه\r\n","description":"","footnote":"","page_name":" 217 ","page_number":217},
  {"content":"\r\nجاى دادند كه مردان را دسترسى بدانها نبود ، و خود آزر با همسرش درآويخت و او بابراهيم آبستن شد آزر كه گمانش رفته بود كه آن مولود از خود او باشد بنزد قابله هاى آن زمان فرستاد و آنها در كار خود چنان ماهر بودند كه هر چه در رحم زن بود ميفهميدند ، آنها مادر ابراهيم را بررسى كردند و خداى عز و جل آن بچه را كه در رحم بود به پشت چسبانيد و گفتند : ما چيزى در شكم او مشاهده نميكنيم .\r\nو در علمى كه آزر ( در بارهء اين نوزاد ) تحصيل كرده بود اين مطلب هم بود كه اين نوزاد به آتش خواهد افتاد ولى دنبالش را كه خداى تعالى او را از آتش نجات خواهد داد ندانسته بود .\r\nو چون مادر ابراهيم آن كودك را بزاد آزر خواست او را بنزد نمرود ببرد تا ويرا بقتل رساند ، زنش به او گفت : اين كودك را پيش نمرود نبر تا او را بكشد بگذار تا من او را بغارى ببرم و در آنجا بنهم تا مرگش در رسد و تو بدست خود فرزندت را نكشته باشى ! آزر اين سخن را پذيرفت و به دو گفت : پس زود او را بدان جا ببر .\r\nمادر ابراهيم آن كودك را بغارى برد و در آنجا شيرش داد ، و بر در آن غار سنگى نهاد و به خانه اش باز گشت ، و خداى عز و جل روزى ابراهيم را در سر انگشت ابهامش جارى فرمود و ابراهيم آن را ميمكيد و شير از آن ميجوشيد ، و رشد او در يك روز مطابق رشد يك هفتهء بچه هاى ديگر بود ، و در يك هفته باندازهء يك ماه ديگران بزرگ ميشد ، و در يك ماه اندازهء يك سال ديگران رشد ميكرد .\r\nمدتى بر اين منوال گذشت تا اينكه مادرش بآزر گفت : خوبست به من اجازه دهى بسراغ اين بچه بروم ؟ گفت : برو .\r\nمادر ابراهيم بسراغ فرزندش آمد و مشاهده كرد كه ابراهيم عليه السّلام دو چشمش مانند دو چراغ ميدرخشد\r\n","description":"","footnote":"","page_name":" 218 ","page_number":218},
  {"content":"\r\nاو را در بر گرفت و به سينه چسباند و شيرش داد و برگشت ، آزر از او حال فرزند را پرسيد زن گفت : او را در زير خاك پنهان كردم و برگشتم .\r\nاز آن پس آن زن ببهانهء كارى از خانه بيرون ميرفت و خود را بابراهيم مىرساند و او را به سينه مىچسبانيد و شيرش ميداد و به خانه باز ميگشت ، و چون ابراهيم به راه افتاد مادرش مانند هميشه بنزد او آمد و به همان ترتيب با او رفتار كرد و اين بار هنگامى كه خواست باز گردد ابراهيم برخاسته دامنش را گرفت .\r\nمادرش گفت : چه ميخواهى و چرا چنين ميكنى ؟\r\nابراهيم گفت : مرا با خود ببر .\r\nمادرش گفت : بايد در اين باره از پدرت اجازه بگيرم .\r\nامام عليه السّلام فرمود : مادر ابراهيم بنزد آزر آمد و او را از داستان ابراهيم مطلع ساخت آزر گفت :\r\nاو را بياور و سر راه بنشان تا چون برادرانش آمدند با آنها بنزد من بيايد كه كسى او را نشناسد برادران ابراهيم كارشان اين بود كه بت ميساختند و ببازار برده ميفروختند ، مادر ابراهيم ( مطابق دستور آزر ) او را بياورد و سر راه نشانيد و برادران كه بر او گذر كردند بهمراه آنان بخانهء آزر آمد و چون چشم پدر به دو افتاد محبتى از او در دلش جايگير شد و مدتى بر اين منوال گذشت تا همچنان كه روزى برادران بت ميساختند ابراهيم تيشه را بدست گرفت و بتى ( زيبا ) ساخت كه مانندش را تا به آن روز نديده بودند ، آزر بمادر ابراهيم گفت : من اميد آن دارم كه ببركت اين پسر خيرى بما برسد ، ولى ناگهان ديدند ابراهيم تيشه را بدست گرفت و بتى را كه ساخته بود بشكست ، پدرش از اين كار به سختى ناراحت شد و به دو گفت : چه كردى ؟\r\nابراهيم عليه السّلام گفت : مگر اين بت را براى چه ميخواستيد ؟\r\n","description":"","footnote":"","page_name":" 219 ","page_number":219},
  {"content":"\r\nآزر گفت : ميخواستيم آن را پرستش كنيم .\r\nابراهيم عليه السّلام فرمود : « آيا پرستش ميكنيد آنچه را كه خود مىتراشيد ( و ميسازيد ) » ؟\r\nآزر ( كه اين سخن را از او شنيد ) بمادرش گفت : همين است آن كسى كه فرمانروائى ما بدست او از بين خواهد رفت . شرح - در اينكه آيا آزر پدر تنى ابراهيم عليه السّلام بوده است يا اينكه پدر خوانده و عموى او بوده در ميان دانشمندان اسلامى اختلاف است ، و بسيارى از دانشمندان اهل سنت قول اول را اختيار كرده چنانچه ظاهر قرآن نيز چنان است ، ولى دانشمندان شيعه روى اينكه اتفاق دارند كه پدران پيغمبر اسلام همگى خداپرست بوده‌اند و هيچ يك از آنها كافر نبوده‌اند گويند آزر پدر تنى ابراهيم نبوده و نام پدرش تارخ است و آزر پدر خوانده و عموى او بوده است ، و روايات زيادى هم بر اين مضمون رسيده ، و از اين رو مجلسى ( ره ) گويد : شايد اين خبر از روى تقيه صادر شده باشد .\r\n\r\n[ داستان محاجّهء ابراهيم - ع - با نمرود 
  ]\r\n559 - حجر از امام صادق عليه السّلام روايت كرده كه فرمود : ابراهيم با قوم خود بناى مخالفت را گذارد و خدايان آنها را نكوهش كرد تا او را بنزد نمرود بردند ، ابراهيم با نمرود بمحاكمه و بحث پرداخت و فرمود : « پروردگار من آن كسى است كه زنده مىكند و ميميراند ، ( نمرود ) گفت : من هم زنده ميكنم و ميميرانم ، ابراهيم گفت : همانا خداوند خورشيد را از مشرق برميآورد تو آن را از مغرب برآورد ، پس آنكه ( به خدا ) كفر ميورزيد مبهوت ماند و خدا گروه ستمكاران را هدايت نميكند » .\r\nامام باقر عليه السّلام فرمود : ابراهيم خدايان آنها را نكوهش كرد ، و نگاهى بستارگان افكنده فرمود :\r\nمن بيمارم ، و به خدا سوگند بيمار نبود و دروغ هم نگفت ( شايد مقصود امام عليه السّلام اين باشد كه در ظاهر بيمار نبود ولى از نظر روحى از رفتار ناهنجار آن مردم كوته فكر كه بتهاى چوبى و سنگى را بجاى خداى بزرگ پرستش ميكردند در عذاب بود و خلاصه بيمار روحى بود و از اين رو دروغ نگفت ) و چون مردم او را رها كرده و براى انجام مراسم عيدى كه داشتند از آنجا رفتند ابراهيم تبرى را بدست گرفت و آن خدايان\r\n","description":"","footnote":"","page_name":" 220 ","page_number":220},
  {"content":"\r\nدروغى را شكست جز بت بزرگ را ، و تبر را نيز به گردن او انداخت ، و چون آن مردم بنزد خدايان خود بازگشتند و آن وضع را مشاهده كردند با هم گفتند :\r\nبه خدا سوگند كسى جرات اين كار را نداشته جز همان جوانى كه آنها را نكوهش ميكرد و از آنها بيزارى ميجست ، و براى كشتن او وسيله اى بدتر از كشتن با آتش نيافتند ، و از اين رو هيزم فراوانى جمع كردند تا روزى كه قرار شد او را با آتش بسوزانند نمرود با لشكريانش براى تماشا آمدند و جايگاهى براى او ترتيب دادند كه از آنجا بنگرد تا چگونه آتش ابراهيم را در كام خود فرو خواهد برد .\r\nاز آن سو ابراهيم را در منجنيق گذاردند ( تا بسوى خرمن آتش پرتاب كنند ) زمين ( بناله درآمد ) و گفت :\r\nپروردگارا بر روى زمين كسى جز او نيست كه تو را بپرستد آيا بايد او به آتش بسوزد ؟ پروردگار متعال ( در پاسخ ) فرمود : اگر مرا بخواند او را نجات خواهم داد .\r\nدر اينجا أبان بسند خود از امام باقر عليه السّلام روايت كرده كه فرمود : دعاى ابراهيم عليه السّلام در آن روز اين بود كه گفت :\r\n« يا احد [ يا أحد يا صمد 
  ] يا صمد ، يا من * ( لَمْ يَلِدْ وَلَمْ يُولَدْ وَلَمْ يَكُنْ لَه كُفُواً أَحَدٌ ) * » سپس گفت : . . . « * ( تَوَكَّلْتُ عَلَى الله ) * » . پس خداى تبارك و تعالى فرمود : تو را كفايت كردم ( و نجات بخشم ) و به آتش خطاب فرمود : « سرد باش » در اين وقت سرما چنان شد كه دندانهاى ابراهيم از سرما بهم مىخورد تا اينكه بدنبال آن خداى عز و جل فرمود « . . . و سالم بر ابراهيم » .\r\nجبرئيل نيز فرود آمد و با ابراهيم عليه السّلام در ميان آتش نشست و بگفتگو پرداخت .\r\nنمرود ( كه اين منظره را ديد ) گفت هر كه معبودى براى خود گيرد بايد مانند معبود ابراهيم باشد\r\n","description":"","footnote":"","page_name":" 221 ","page_number":221},
  {"content":"\r\nمردى از بزرگان آن مردم گفت : من افسون و وردى بر آتش خواندم كه او را نسوزاند ! چون اين حرف را زد زبانه اى از آتش به طرف او آمد و همچنان پيش آمد تا او را در كام خود برده بسوزاند . ( با ديدن اين اعجاز ) لوط به دو ايمان آورد ، و ابراهيم با سارة و لوط از آنجا مهاجرت كرد .\r\n\r\n[ داستان هجرت ابراهيم - ع - 
  ]\r\n560 - ابراهيم بن ابى زياد كرخى گويد : شنيدم از امام صادق عليه السّلام كه ميفرمود : ابراهيم عليه السّلام ولادتش در شهر كوثىربا ( كه جايى بوده در عراق ) اتفاق افتاد ، و پدرش نيز از اهل آنجا بود ، و مادر ابراهيم كه نامش سارة بود با مادر لوط كه نامش ورقة - و در نسخه اى رقيه است - بود هر دو خواهر بودند و هر دوى آنها دختران لاحج بودند كه پيغمبرى بود منذر ( بيم دهنده ) و مقام رسالت نداشت ، و ابراهيم در دوران جوانى خود بر فطرت توحيد زندگى ميكرد تا اينكه خداى تبارك و تعالى او را بدين خود هدايت فرمود و او را برگزيد .\r\nابراهيم سارة دختر لاحج را كه دختر خاله اش بود ( براى اين جمله توضيحى در آخر حديث بيايد ) بزنى بگرفت ، و سارة داراى رمهء بسيار و مالك زمينهاى پهناور و وضع خوبى بود و پس از اين زناشوئى سارة تمام دارائى خود را بابراهيم واگذار كرد ، و ابراهيم عليه السّلام رسيدگى آنها را به عهده گرفت و در نتيجه رمه و زراعت او توسعه يافت تا آنجا كه در سرزمين كوثى ربا كسى نماند كه وضع زندگيش بهتر از ابراهيم عليه السّلام باشد .\r\nو چون ابراهيم عليه السّلام بتهاى نمرود ( و نمروديان ) را شكست نمرود دستور داد او را در بند كرده و گودالى براى او كندند و آتش در آن افكندند سپس ابراهيم را در آتش انداختند تا بسوزد ، و به همان حال\r\n","description":"","footnote":"","page_name":" 222 ","page_number":222},
  {"content":"\r\nاو را رها كرده تا آتش خاموش گشت ، و چون بالاى آن گودال رفتند ابراهيم عليه السّلام را ديدند كه سالم و آزاد از بند در آنجا نشسته است ، جريان را بنمرود گفتند و او دستور داد تا ابراهيم عليه السّلام را از آن سرزمين تبعيد كنند ، ولى نگذارند مال و رمهء خود را بهمراه خويش ببرد ، ابراهيم عليه السّلام با آنها در اين باره بنزاع برخاست و فرمود : اگر مال و رمهء مرا بگيريد بايد آن مقدار عمر مرا كه در سرزمين شما از بين رفته به من بازگردانيد ، محاكمه را بنزد قاضى نمرود بردند و او حكم داد كه بايد ابراهيم عليه السّلام هر چه مال و رمه دارد به آنها بدهد و آنها نيز در مقابل هر مقدار از عمر ابراهيم را كه در آنجا سپرى شده به او باز دهند ، اين جريان را كه بنمرود گزارش دادند دستور داد او را آزاد بگذارند كه مال و رمهء خود را همراه خود بردارد و او را بيرون كنند ، و بدانها گفت : اگر اين مرد در كشور شما بماند دين شما را تباه سازد و بخدايانتان زيان رساند .\r\nآنها ابراهيم و لوط عليهما السّلام را از كشور خويش بسوى شام روانه كردند ، ابراهيم بهمراه لوط كه از او جدا نمىشد و سارة از آنجا خارج شدند ، و بدانها فرمود : « من بسوى پروردگارم ميروم و او مرا رهبرى خواهد فرمود » و مقصودش بيت المقدس بود .\r\nابراهيم عليه السّلام رمه و مال خود را برداشت و بخاطر غيرتى كه در بارهء ناموس خود داشت صندوقى بساخت و سارة را در ميان آن نهاد و قفلهاى محكمى بر آن زد و به راه افتاد تا از تحت قلمرو حكومت نمرود گذشت و بقلمرو كشور پادشاه ديگرى از قبطيان كه نامش « عرارة » بود وارد شد .\r\nدر اينجا بگمركچى آن پادشاه برخورد و آن گمركچى خواست ده يك آنچه را ابراهيم عليه السّلام بهمراه خود داشت بعنوان گمرك بگيرد ، و چون بدان صندوق برخورد بابراهيم عليه السّلام گفت : اين صندوق را\r\n","description":"","footnote":"","page_name":" 223 ","page_number":223},
  {"content":"\r\nباز كن تا ده يك آنچه در آنست بردارم . ابراهيم عليه السّلام فرمود : چنان فرض كن كه اين صندوق پر از طلا و نقره است و ده يك آن را بگير ولى ما آن را باز نخواهيم كرد ، گمركچى امتناع ورزيد و گفت : بناچار بايد باز شود ، و ابراهيم عليه السّلام را وادار كرد تا آن را باز كند ، و چون سارة كه بحسن و جمال موصوف بود از ميان صندوق پديدار گشت ، گمركچى به دو گفت :\r\n- اين زن چه نسبتى با تو دارد ؟\r\n- اين زن همسر و دختر خالهء من است .\r\n- پس چرا در اين صندوق او را پنهان كرده اى ؟\r\n- بخاطر آن غيرتى كه نسبت به دو داشتم كه كسى او را نبيند .\r\n- من دست از تو باز ندارم تا جريان حال تو و اين زن را بپادشاه گزارش دهم ، و بدنبال اين سخن كسى را بنزد پادشاه فرستاد و جريان را به اطلاع او رسانيد ، شاه كسى را فرستاد تا آن صندوق را بنزدش ببردند ابراهيم عليه السّلام فرمود : من تا جان در بدن دارم از اين صندوق جدا نخواهم شد ، اين سخن را بپادشاه رساندند و او دستور داد كه خودش را نيز با صندوق بياورند ، پس ابراهيم عليه السّلام را با صندوق و اموال ديگرى كه داشت حركت دادند و بنزد شاه بردند .\r\nپادشاه گفت : در اين صندوق را بگشا ! ابراهيم عليه السّلام فرمود :\r\n- اى پادشاه همسر و دختر خالهء من در اين صندوق است و من حاضرم هر چه را دارم بجاى آن به تو بدهم .\r\nشاه به زور ابراهيم عليه السّلام را وادار كرد تا آن را باز كند و چون چشمش بسارة افتاد نتوانست خوددارى\r\n","description":"","footnote":"","page_name":" 224 ","page_number":224},
  {"content":"\r\nكند و سفاهتش بر عقل و خردش چيره شد و دست خود را بسوى سارة دراز كرد ، ابراهيم عليه السّلام از آن غيرتى كه داشت روى خود را از آن دو برگرداند ( و سر به آسمان بلند كرده ) گفت : خدايا دست او را از همسر و دختر خالهء من باز دار .\r\nدعاى ابراهيم باجابت رسيد و دست شاه خشك شد كه نه بسارة رسيد و نتوانست آن را بسوى خود باز گرداند ، از اين رو بابراهيم عليه السّلام گفت :\r\n- راستى خداى تو با من اين چنين كرد ؟\r\n- فرمود : آرى خداى من غيرتمند است و كار حرام ( و ناشايست ) را خوش ندارد ، و هم او بود كه ميان تو و كار حرامى را كه قصد داشتى انجام دهى حائل گشت ! .\r\nشاه - از خداى خويش بخواه تا دست مرا به حال نخست بازگرداند و اگر دعايت را پذيرفت من ديگر متعرض همسرت نخواهم شد .\r\nابراهيم ( بدرگاه خداى تعالى دعا كرده ) گفت : خدايا دستش را برگردان تا از حرم من خوددارى كند . خداى عز و جل دست شاه را به حال اول بازگرداند ، ولى دوباره نگاهى بسارة كرد و ( نتوانست خوددارى كند و ) دستش را براى بار دوم به طرف سارة دراز كرد ، ابراهيم عليه السّلام بخاطر غيرتى كه داشت روى خود را برگردانده گفت : بار الها دستش را از او بازدار . اين بار نيز دست شاه خشك شد و بسارة نرسيد و دوباره بابراهيم عليه السّلام گفت :\r\n- براستى كه خداى تو غيرتمند است ، و خودت هم غيرتمند هستى از خداى خود بخواه كه دست مرا به من باز گرداند ، و راستى اگر اين كار را كرد من ديگر چنين كارى انجام نخواهم داد .\r\nابراهيم عليه السّلام فرمود : من اين خواهش را از او ميكنم ولى مشروط باينكه اگر دوباره اين كار را كردى از من نخواهى كه اين دعا را بكنم ! - شاه گفت : آرى به همين شرط .\r\nابراهيم گفت : خدايا اگر او راست ميگويد دستش را به او بازگردان ، دستش بازگشت .\r\n","description":"","footnote":"","page_name":" 225 ","page_number":225},
  {"content":"\r\nشاه كه چنان مرد غيرتمند و آن معجزه را در مورد دست خود مشاهده كرد ابراهيم عليه السّلام در نظرش مرد بزرگى آمد و هيبت او در دلش افتاد و او را گرامى داشته از او واهمه كرد و به دو گفت :\r\n- تو در امانى از اينكه من متعرض اين زن شوم و يا دست به چيزى از آنچه همراه تو است دراز كنم اكنون بهر كجا كه خواهى برو ولى مرا به تو حاجتى است ! ابراهيم عليه السّلام فرمود :\r\n- چه حاجتى دارى ؟\r\n- دوست دارم به من اجازه دهى كنيز زيباى خردمندى از قبطيان كه در نزد من است به خدمت اين زن بگمارم .\r\nابراهيم اجازه داد و شاه آن كنيزك را كه همان هاجر مادر اسماعيل ( ع ) بود بسارة بخشيد . ابراهيم هر چه داشت برداشته و به راه افتاد ، پادشاه نيز براى احترام ابراهيم ( ع ) و هيبتى كه از او پيدا كرده بود پشت سر ابراهيم پياده به راه افتاد ( تا چند قدمى او را بدرقه كند ) .\r\nخداى تبارك و تعالى بابراهيم ( ع ) وحى كرد كه به ايست و پيش روى پادشاه جبارى كه تسلط دارد راه مرو و او را جلو انداز و خود پشت سرش راه برو و او را بزرگ شمار و محترم بدار زيرا او تسلط و قدرت دارد ، و بناچار بايد در روى زمين يك فرمانروائى باشد چه نيكوكار و چه بدكردار . ابراهيم ( ع ) بدستور خداى تعالى ايستاد و بپادشاه گفت : تو پيش برو زيرا خداى من هم اكنون به من وحى فرمود : كه تو را بزرگ و محترم شمارم و تو را پيش انداخته و بخاطر بزرگداشت تو خودم پشت سرت راه بروم . شاه ( با تعجب ) گفت :\r\n- راستى به تو چنين وحى كرده ؟\r\nابراهيم ( ع ) فرمود : آرى .\r\nشاه گفت : من گواهى دهم كه خداى تو براستى مهربانى است بزرگوار و بردبار و تو مرا مايل\r\n","description":"","footnote":"","page_name":" 226 ","page_number":226},
  {"content":"\r\nبدين خود كردى . در اين هنگام پادشاه با آن حضرت خداحافظى كرد و ابراهيم به راه افتاد تا ببالاهاى شام آمد و لوط را در پائينهاى شام بجاى گذارد .\r\nچون مدتى گذشت و ابراهيم ( ع ) اولادى پيدا نكرد بسارة فرمود : خوبست هاجر را به من بفروشى شايد خداوند از او فرزندى روزى من گرداند كه يادگار ما باشد ! سارة قبول كرد و هاجر را بابراهيم ( ع ) فروخت ، و ابراهيم با هاجر درآميخت و اسماعيل ( ع ) به دنيا آمد . توضيح - مجلسى ( ره ) و ديگران در جملهء « و انه تزوج سارة ابنة لاحج » گفته‌اند ظاهر آنست كه مقصود « ابنة ابنة لاحج » يعنى دختر دختر لاحج است و اطلاق دختر بر دختر در كلام عرب شايع است و از اين رو اشتباهى در روايت رخ نداده و مقصود از سارة همسر ابراهيم ( ع ) غير از سارة مادر آن حضرت بوده است ، و سارة همسر آن حضرت خواهر لوط ( ع ) و دختر خالهء ابراهيم بوده است .\r\n561 - يونس بن ظبيان گويد : به امام صادق ( ع ) گفتم : آيا اين دو مرد را از ( آزار ) اين مرد ديگر جلوگيرى نمىفرمائى ؟\r\nامام ( ع ) فرمود : مقصودت از آن مرد و اين دو مرد كيست ؟\r\nگفتم : آيا حجر بن زائدة و عامر بن جذاعة را از ( آزار ) مفضل بن عمر ( هر سه از اصحاب آن حضرت بوده‌اند ) جلوگيرى نمىفرمائى ؟\r\nفرمود : اى يونس من از آنها خواستم كه دست از او بدارند ولى آنها اين كار را نكردند ، پس از آن آنها را دعوت كردم و از آنها خواستم و بدانها نوشتم و اين كار را بعنوان حاجتى از آنها تقاضا كردم ولى باز هم دست برنداشتند ، خدا آن دو را نيامرزد ، براستى كه به خدا سوگند « كثير عزة » ( شاعر ) در دوستى خود از اين دو نفر كه ادعاى دوستى مرا ميكنند راستگوتر بوده در آنجا كه گويد :\r\n","description":"","footnote":"","page_name":" 227 ","page_number":227},
  {"content":"\r\nآيا محبوبهء من به صرف اينكه ناديده پنداشت دوست عزيز او را دوست ندارم او را هم دوست نميدارم ؟\r\n( در صورتى كه اين پندارش بى جا است و من هم او را دوست دارم و هم دوست او را ) .\r\nو به خدا سوگند اگر اين دو نفر مرا دوست ميداشتند قطعا آن را هم كه من دوست ميداشتم آنها دوست ميداشتند . شرح - حجر بن زائدة و عامر بن جذاعة از اصحاب امام باقر و امام صادق عليهما السّلام بوده‌اند و بنقل كشى آن دو از حواريين آن بزرگواران بوده‌اند ، و از اين رو اين حديث را كه دلالت بر ذم آن دو مىكند از نظر سند ضعيف دانسته و بتعبير علمى گفته‌اند « سند جرح مجروح » است .\r\nو كثير عزة نام شاعرى است كه در سال 150 هجرى از دنيا رفت و از شيعيان شديد التعصب بوده و « عزة » دختر جميل محبوبهء او است كه بيشتر شعرهاى خود را در بارهء او گفته .\r\n562 - قاسم شريك مفضل كه مردى راستگو بوده گويد : شنيدم از امام صادق عليه السّلام كه ميفرمود :\r\nحلقه هائى ( و گروههائى دور هم ) در مسجد ( مدينه ) تشكيل مىشود كه هم ما را بر سر زبانها مشهور ميكنند و هم خود را ، اينان از ما نيستند و ما هم از آنها نيستيم ، من ميروم و پنهان ميشوم و پرده بر خويش مىافكنم ( كه كسى مرا نشناسد ) و اينان پردهء مرا ميدرند ( و مرا ميان مردم مشهور ميكنند ) خدا پرده شان را به درد ، اينها ( به من ) ميگويند : امام .\r\nبه خدا سوگند من امام نيستم مگر براى آن كس كه پيروى مرا بكند ولى كسى كه نافرمانى مرا كند من امام او نيستم ، چرا اينها بنام من مىچسبند ؟ چرا نام مرا از سر زبانهاى خود نمياندازند ؟ به خدا سوگند كه خداوند مرا با آنها در يك خانه جمع نخواهد كرد ( و آنها را بنزد خود راه نخواهم داد ، يا مقصود اين است كه خدا در روز قيامت آنها را با ما محشور نخواهد كرد ، چون بر خلاف دستور من پرده درى كردند و ما را نزد دشمنان شهره كردند ) .\r\n\r\n[ داستانى از جنگ بدر 
  ]\r\n563 - ذريح از امام صادق عليه السّلام روايت كرده كه فرمود : چون قريش بجنگ بدر آمدند و فرزندان\r\n","description":"","footnote":"","page_name":" 228 ","page_number":228},
  {"content":"\r\nعبد المطلب را با خود بدان جا آوردند طالب بن ابى طالب نيز با آنها بيرون شد و رجزخوانان قريش هر يك رجزى ميخواندند و طالب بن ابى طالب نيز رجز ميخواند و ميگفت :\r\nپروردگارا اگر طالب بجنگد ، در ميان سپاهى از اين سپاهان در برابر آن سپاه چيرهء جنگجوى ، چنان كن كه جامه اش را ببرند ولى او جامهء كس نبرد و مغلوب گردد ولى او بر كسى غالب نشود قريش كه اين رجز را شنيدند ( و همان ابتداى كار سستى يا نارضايتى او را اين جنگ درك كردند و دل او را در هواى پيروزى لشكر رسول خدا ( ص ) ديدند ) گفتند : اين مرد براستى ما را شكست ميدهد پس او را بمكة باز گرداندند .\r\nو در روايت ديگرى از امام صادق عليه السّلام روايت شده كه فرمود : طالب در آن روز ( پنهانى ) مسلمان شده بود .\r\n564 - محمد بن مفضل گويد : شنيدم از امام صادق عليه السّلام كه ميفرمود : فاطمه عليها السّلام ( پس از رحلت رسول خدا صلى الله عليه و آله و سلم ) بكنار يكى از ستونهاى مسجد ( مدينه ) آمد و پيغمبر ( ص ) را مخاطب ساخته گفت :\r\nپس از تو قصه ها و اختلافات و مشكلها پيش آمد كه اگر تو بودى اين دشواريها پيش نمىآيد ما تو را از دست بداديم همچنان كه زمينى باران خود را كه مايهء حيات او است از دست بدهد و كار قوم تو مختل شد پس بيا و بنگر و از نظرها ناپديد مشو ( تا اين اختلافات و ناراحتيها بر طرف گردد ) .\r\n","description":"","footnote":"","page_name":" 229 ","page_number":229},
  {"content":"\r\n565 - ابو بصير از امام صادق عليه السّلام روايت كند كه فرمود : همچنان كه رسول خدا ( ص ) در مسجد ( مدينه ) بود بلنديهاى زمين در نظرش پست و پستىها صاف گشت تا جعفر بن ابى طالب را كه در ميدان نبرد ( در جنگ موته ) با كفار نبرد ميكرد مشاهده فرمود تا اينكه مشاهده كرد جعفر كشته شد ، رسول خدا ( ص ) ( بمردمى كه در مسجد بودند ) فرمود : جعفر كشته شد ، و ( از اندوهى كه در مرگ جعفر به او دست داد ) درد دلى عارض آن حضرت شد . 566 - عجلان ابى صالح گويد : شنيدم از امام صادق عليه السّلام كه ميفرمود : على بن ابى طالب عليه السّلام در جنگ حنين چهل نفر را بدست خود كشت . 567 - عبد الله بن عطا از امام باقر عليه السّلام روايت كند كه فرمود : براقى را كه جبرئيل عليه السّلام ( در شب معراج ) براى رسول خدا ( ص ) آورد كوچكتر از قاطر و بزرگتر از الاغ بود ، گوشهايش آويخته و چشمهايش در سمش قرار داشت ، و هر گامش بفاصلهء چشم انداز خود او بود ، و چون بكوهى ميرسيد دستهايش كوتاه و پاهايش بلند ميشد و چون سرازير ميشد ( به عكس ) دستها بلند و پاها كوتاه ميگشت ، يال بلندى داشت كه به طرف راستش ريخته بود ، و از پشت سر خود دو بال داشت .\r\n\r\n[ تأويل بعض از آيات 
  ]\r\n568 - فيض بن مختار گويد : امام صادق عليه السّلام فرمود : اين آيه را چگونه ميخوانى : * ( وَعَلَى الثَّلاثَةِ الَّذِينَ خُلِّفُوا ) * - و بر آن سه كس كه بجا ماندند . . . « ( سورهء توبه آيه 118 ) امام عليه السّلام فرمود :\r\nاگر آن سه نفر بجا مانده بودند كه ( مورد سرزنش و بىمهرى قرار نميگرفتند و ) در حال اطاعت و\r\n","description":"","footnote":"","page_name":" 230 ","page_number":230},
  {"content":"\r\nفرمانبردارى بودند ، ولى بايد در بارهء آنها خواند « - خالفوا - يعنى تخلف و مخالفت كردند » و مقصود عثمان و دو رفيقش هستند كه به خدا سوگند صداى سم اسب و برخورد سنگى را نشنيدند جز آنكه گفتند : گرفتار شديم . و خداوند ( در هر شبى ) ترس را بر ايشان مسلط كرد تا صبح كردند . 569 - ابو بصير از امام باقر عليه السّلام روايت كرده كه فرمود : من اين آيه را اين طور كه معروف است قرائت كردم : * ( التَّائِبُونَ الْعابِدُونَ ) * ( سورهء توبه آيهء 112 ) فرمود : نه ، بخوان التائبين العابدين ( به ياء ) و چون از سبب آن پرسش شد فرمود : خدا از مؤمنين كه تائب و عابد بودند جان و مالشان را خريد ( يعنى اين جمله صفت مؤمنان است كه در آيه پيش است و از نظر اعراب بايد مطابق با موصوف باشد و چون مؤمنين به ياء است صفت آن هم بايد به ياء خوانده شود با توضيحى كه در آخر حديث 571 بيايد ) . 570 - اسحاق بن عمار از امام صادق عليه السّلام روايت كرده كه فرمود : خداى تبارك و تعالى اين آيه را اين گونه نازل فرمود : لقد جاءنا رسول من انفسنا عزيز علينا ما عنتنا حريص علينا بالمؤمنين رؤوف رحيم ( سورهء توبه آيهء 128 ) . ( توضيحى براى اين حديث در پايان حديث بعد بيايد ) . 571 - ابن فضال از امام هشتم على بن موسى الرضا عليه السّلام روايت كرده كه آن حضرت اين آيه را اين گونه خواند * ( فَأَنْزَلَ الله سَكِينَتَه ) * على رسوله * ( وَأَيَّدَه بِجُنُودٍ لَمْ تَرَوْها ) * . . . ( سورهء توبه آيهء 40 ) من عرضكردم : اين آيه چنين است ؟ فرمود : ما آن را اين طور ميخوانيم و نزول آن نيز اين گونه بوده است . توضيح - چون ممكن است اين سه حديث براى برخى از خوانندگان محترم پارسى زبان كه از اختلاف قراءات قرآن كريم و بحثهائى كه در اين باره شده است اطلاعى ندارند ايجاد شبهه كند و\r\n","description":"","footnote":"","page_name":" 231 ","page_number":231},
  {"content":"\r\nبطور كلى مجمل و نامفهوم بماند ناچاريم توضيح كوتاهى بطورى كه از وضع ترجمه خارج نشويم در اين باره بدهيم :\r\nو قبلا بايد دانست كه ما اجماع داريم كه قرآن مجيد از تحريف و تصحيف مصون است چنانچه خود خداى متعال ضمانت آن را كرده و فرموده است : * ( إِنَّا نَحْنُ نَزَّلْنَا الذِّكْرَ وَإِنَّا لَه لَحافِظُونَ ) * ( يعنى براستى ما خود قرآن را فرو فرستاديم و بطور مسلم ما خود آن را حفظ خواهيم كرد ) و روايات زيادى هم بدين مضمون وارد شده ، و برخى از احاديث هم كه به ظاهر دلالت بر تحريف دارد حمل بر تأويل و تفسير شده چنانچه دانشمندان شيعه فرموده‌اند و ما قسمتى از كلمات آنان را در شرح اصول كافى جلد چهارم ص 440 نقل كرده‌ايم بدان جا رجوع شود .\r\nاز اين مطلب كه بگذريم موضوع ديگرى كه اكنون مورد بحث ما است اختلاف قراءات قرآن كريم است كه خوانندگان محترمى كه كم و بيش از اين بحث اطلاع دارند ميدانند كه قرآن را بقرائتهاى گوناگونى قرائت كرده‌اند كه بر هفت و يا ده قرائت آن ادعاى تواتر شده ، و همه مدعى هستند كه اين قرائت از رسول خدا ( ص ) نقل شده است مانند قرائت : عبد الله بن عامر ، و عبد الله بن كثير ، و عاصم و ابو عمرو بن علاء ، و حمزة بن زيارت ، و نافع ، و كسائى ، و خلف بن هاشم ، و يعقوب بن اسحاق و يزيد بن قعقاع . كه برخى گفته‌اند : قرائت اين ده نفر همگى متواتر است و از رسول خدا ( ص ) روايت شده ، و برخى آن را به همان هفت نفر اول اختصاص داده‌اند ، و در اثبات اين مطلب نيز دليلهائى ذكر كرده‌اند كه خالى از ايراد نيست و اثبات تواتر حتى در هفت قرائت مشهور نيز خالى از اشكال نيست كه در جاى خود مذكور است .\r\nو در اينكه آيا براستى رسول خدا ( ص ) هفت جور قرائت فرمود يا تعليم اصحاب خود كرده و خلاصه قرائت مربوط به خود آن حضرت است و اساسا قرآن بطور مختلف و مكرر بر آن حضرت نازل شده و هر بار جبرئيل آن را به نحوى نازل كرده است ، و يا اينكه قرآن بيك جور بيشتر نازل نشده و اختلاف مربوط براويان از آن حضرت است مورد اختلاف ميان دانشمندان است و بهر ترتيب اختلاف قرائت در آيات از قديم بوده و هر يك از روى اجتهاد خود و يا سماع از رسول خدا ( ص ) آن را به نحوى قرائت ميكرده و آنچه اكنون مورد بحث ما است قرائت ائمهء اهل بيت عليهم السّلام است كه بدون شك در پاره اى از آيات قرائت اهل بيت با قرائت مشهور تفاوت دارد منتهى در جاى خود ثابت شده كه خواندن نماز بقرائت مشهور مجزى و خالى از اشكال است اگر چه خواندن آن بقرائتى كه از ائمهء معصومين عليهم السّلام نيز ثابت شده باشد بىاشكال خواهد بود ولى دست كشيدن از قرائت مشهور بأخبار آحادى كه از نظر سند مخدوش و ضعيف است جايز نيست چنانچه در جاى خود ثابت شده .\r\nو از اين رو هر بىسواد عامى كه اطلاعى از فن حديث و صحت و سقم آن ندارد نمىتواند به صرف اينكه بحديثى برخورد آن را مدرك قرار داده و مدعى تحريف و امثال آن گردد و از اين رو در فهم اين گونه احاديث بايد به اهلش رجوع شود .\r\n572 - عمار بن سويد گويد : شنيدم از امام صادق عليه السّلام كه در تفسير اين آيه : « شايد بعضى از\r\n","description":"","footnote":"","page_name":" 232 ","page_number":232},
  {"content":"\r\nچيزهائى را كه به تو وحى مىشود رها كنى و سينه ات از آن تنگ شود كه بگويند چرا گنجى به او نازل نمىشود يا فرشته اى همراه او نمىآيد « ( سورهء هود آيهء 12 ) فرمود : چون رسول خدا ( ص ) بوادى قديد ( كه جايى است ميان مكه و مدينه ) فرود آمد بعلى عليه السّلام فرمود : يا على من از پروردگارم خواستم كه ميان من و تو را دوستى افكند و او اين كار را كرد ، و از پروردگارم خواستم كه ميان من و تو عقد اخوت و برادرى برقرار سازد و اين كار را هم كرد ، و از پروردگارم خواستم كه تو را وصى من گرداند و اين كار را نيز انجام داد ، پس دو نفر از قريش گفتند : به خدا يك صاع ( سه كيلو ) خرما در يك انبان پوسيده پيش ما محبوبتر است از آنچه محمد از پروردگارش خواسته ، چرا از پروردگارش فرشته اى نخواست كه او را بر دشمنش كمك كند ، يا گنجى نخواست كه او را از تنگدستى بىنياز كند ، و به خدا براى هيچ حق و باطلى بدرگاه خدا دعا نكرد جز آنكه اجابت كرد ( و با اين ترتيب چرا اين دو چيز را از خدا نخواست ) ؟ پس خداى تعالى آيهء فوق را نازل فرمود . 573 - عبد الله بن سنان گويد : از امام صادق عليه السّلام تفسير اين آيه را پرسيدند : « اگر پروردگارت ميخواست همهء مردم را يك امت ميكرد ولى پيوسته مختلف خواهند بود مگر كسانى كه پروردگارت بايشان رحمت كرد . . . « ( سورهء هود آيه 118 - 119 ) فرمود : مردم همه يك امت بودند خداوند پيغمبران را برانگيخت تا حجت خود را بر ايشان تمام كند . 574 - جابر از امام باقر عليه السّلام روايت كرده كه در تفسير گفتار خداى عز و جل : « هر كه كار\r\n","description":"","footnote":"","page_name":" 233 ","page_number":233},
  {"content":"\r\nنيكى كند ما هم نيكىاى بر آن بيفزائيم « ( سورهء شورى آيهء 23 ) فرمود : يعنى هر كه اوصياء آل محمد را دوست بدارد و از آثارشان پيروى كند پس اين دوستى بيفزايد براى او دوستى گذشتگان از پيمبران و مؤمنان پيشين را تا برسد دوستى آنها به حضرت آدم عليه السّلام و اين است معناى گفتار خداى عز و جل : « هر كه كار نيك بياورد پاداشى بهتر از آن دارد « ( سورهء نمل آيهء 89 ) كه خدا او را ببهشت ميبرد ، و همين است معناى گفتار خداى عز و جل : « بگو هر آنچه مزد از شما خواستم از آن خودتان باشد « ( سورهء سبأ آيهء 47 ) ميفرمايد : يعنى مزد همان دوستى كه جز آن را از شما نخواستم از آن خودتان باشد كه بوسيلهء آن رهبرى شويد و از عذاب روز رستاخيز نجات يابيد ، و از آن طرف بدشمنان خدا كه دوستان شيطان و اهل تكذيب و انكارند فرمود : « بگو من از شما مزدى نخواهم و از متصنعان ( و ظاهرسازان ) نيستم « ( سورهء ص آيهء 86 ) مىفرمايد : يعنى ادعا كنم و از شما چيزى بخواهم كه شما اهل آن نيستيد .\r\nدر اينجا بود كه منافقان به يكديگر گفتند : آيا محمد را بس نيست كه بيست سال تمام ما را تحت قدرت خويش كشانده تا اينكه ميخواهد خاندان خود را بر گردن ما سوار كند ( و آنها را نيز حاكم بر ما گرداند ) و از اين رو گفتند : اين مطلب را خداوند نازل نفرموده و اين موضوعى است كه از پيش خود درآورده و ميخواهد خاندانش را به گردن ما سوار كند ، و اگر محمد كشته شود و يا بميرد ما اين منصب را از خاندانش خواهيم گرفت و پس از آن هرگز نخواهيم گذارد دوباره قدرت بدست آنها درآيد . و خداى عز و جل خواست تا آنچه را آنها در سينه هاى خود پنهان كرده و تصميم بدان گرفته‌اند به پيغمبرش اعلام كند و اين مطلب را در كتاب خويش قرآن بگنجاند و فرمود :\r\n« مگر آنكه گويند دروغى بر خدا بسته و اگر خدا خواهد بر دل تو مهر نهد » ميفرمايد : اگر بخواهم وحى را باز دارم تا بفضيلت و دوستى خاندانت لب نگشائى ، و بدنبال آن خداى عز و جل فرمايد :\r\n","description":"","footnote":"","page_name":" 234 ","page_number":234},
  {"content":"\r\n« و خدا باطل را محو كند و حق را با كلمات خود پابرجا سازد ( ميفرمايد حق براى خاندان تو همان ولايت است ) كه براستى او بدان چه در سينه ها است دانا است » ( سورهء شورى آيه 24 ) ميفرمايد :\r\nيعنى ( دانا است ) بدان دشمنى و ستمى كه پس از تو نسبت بخاندانت در سينه هاى خويش نهان كرده‌اند .\r\nو همين است مقصود از گفتار خداى عز و جل : « و كسانى كه ستمگرند در نهانى راز گويند كه مگر اين جز بشرى مثل شما است آيا شما جادو ميشويد با اينكه مىبينيد » ( سورهء انبياء آيهء 3 ) .\r\nو در تفسير گفتار خداى عز و جل : « سوگند بستاره هنگامى كه فرود آيد » فرمود ( مقصود ) سوگند بقبض روح محمد هنگامى كه جانش گرفته شود « كه گمراه نشد رفيق شما ( رسول خدا ( ص ) - به برترى دادن خاندانش - و نه بباطل گرويده است ، و نه از روى هوا و دلخواه خود سخن ميگويد » فرمود :\r\nخدا ميگويد : او در بارهء برترى دادن خاندانش از روى هوا و هوس سخن نميگويد ، و به همين جهت دنبالش فرمايد : « اين نيست مگر وحيى كه به او شده است » ( سورهء نجم آيات 1 - 4 ) .\r\nو خداى عز و جل بمحمد ( ص ) فرمايد : « بگو اگر چيزى كه بدان شتاب داريد در نزد من بود كارى كه ميان من و شما است خاتمه يافته بود » ( سورهء انعام آيه 58 ) يعنى اگر من مأمور بودم كه بشما اعلام كنم آنچه را در سينه هاى خود پنهان كرده‌ايد از شتاب كردن شما در مردن من تا اينكه پس از من بخاندانم ستم كنيد . . .\r\nپس حكايت شما مانند آن كسى است كه خداى عز و جل فرمايد : « مانند آن كسى كه آتشى بيفروخت و چون اطراف او را روشن كرد . . . » ( سورهء بقرة آيهء 17 ) ميفرمايد : زمين بنور محمد ( ص ) روشن شد چنانچه خورشيد بدان پرتو افكنى مىكند .\r\nپس خدا محمد ( ص ) را بخورشيد مثل زده و وحى او را به ماه مثل زده در آنجا كه فرمايد :\r\n","description":"","footnote":"","page_name":" 235 ","page_number":235},
  {"content":"\r\n« او است كه خورشيد را پرتوى قرار داد و ماه را نورى » ( سوره يونس آيهء 5 ) و گفتار خداى عز و جل « و شب براى ايشان عبرتى است كه بر كنيم از آن روز را و آن وقت در تاريكى فرو روند » ( سورهء يس آيه 37 ) و گفتار خداى عز و جل : « خدا نورشان را برگرفت و در تاريكيهاى عميق رهاشان كرد كه ديگر ديدن نتوانند » ( سورهء بقرة آيهء 18 ) يعنى جان محمد ( ص ) را بگرفت و تاريكى پديد آمد و ديگر برترى خاندانش را نمىبينند ، و همين است معناى گفتار خداى عز و جل : « و اگر آنها را بهدايت دعوت كنى نشنوند و آنها را ببينى كه بسوى تو بنگرند ولى نمىبينند » ( سورهء اعراف آيه 197 ) .\r\nسپس رسول خدا ( ص ) آن علمى را كه در نزد او بود بوصى خود سپرد و اين است گفتار خداى عز و جل : « خدا نور آسمانها و زمينها است » ( سورهء نور آيهء 35 ) ميفرمايد : منم رهبر آسمانها و زمين و مثال نور من كه بدان راهنمائى شوند همانند محفظه اى است كه در آن چراغى باشد ، و آن محفظه قلب حضرت محمد ( ص ) است ، و آن چراغ همان نورى است كه دانش در آن قرار دارد ، و گفتارش كه ( دنبال آن ) فرمايد : « آن چراغ در شيشه اى است » ميفرمايد : من ميخواهم تو را قبض روح كنم پس آنچه در پيش تو است بوصى خود بسپار و در نزد او بگذار چنانچه چراغ را در شيشه گذارند « كه آن شيشه گوئى ستارهء درخشانى است » پس فضيلت وصى را بدين وسيله به آنها اعلام كرد « كه از درخت پر بركتى افروخته شود » و اصل اين درخت با بركت ابراهيم عليه السّلام است و اين است گفتار خداى عز و جل :\r\n« رحمت خدا و بركتهايش بر شما خاندان باد كه براستى او ستوده و بزرگوار است » ( سورهء هود آيهء 73 ) و همين است معناى گفتار خداى عز و جل : « همانا خدا آدم و نوح و خاندان ابراهيم و خاندان عمران را\r\n","description":"","footnote":"","page_name":" 236 ","page_number":236},
  {"content":"\r\nاز جهانيان برگزيد ، نژادى كه برخى از برخ ديگرند و خدا شنوا و دانا است « .\r\nو ( دنبال آيات سورهء نور فرمود : ) « درختى كه نه خاورى است و نه باخترى » ميفرمايد : نه يهودى هستيد كه بسوى مغرب نماز بخوانيد و نه نصرانى هستيد كه بسوى مشرق نماز بخوانيد ، شما بر كيش ابراهيم عليه السّلام باشيد كه خداى عز و جل در باره اش فرمود : « ابراهيم نه يهودى بود و نه نصرانى بلكه خداپرست و مسلمان بود و از مشركان نبود » ( سورهء آل عمران آيه 67 ) .\r\nو گفتارش عز و جل ( در سورهء نور ) : « نزديك است روغن آن روشن شود و گرچه آتش بدان نرسد كه نورى بالاى نورى است و خداوند هر كه را خواهد بنور خويش هدايت فرمايد » ميفرمايد : مثل فرزندان شما كه از شما متولد ميشوند همانند روغنى است كه از زيتون بيرون آيد كه نزديك است روغنش روشن شود و گرچه آتشى بدان نرسد . . . « ميفرمايد : نزديك است كه بنبوت گويا شوند و گرچه فرشتهء وحى آنها نازل نشده . 575 - ابو بصير گويد : از امام صادق عليه السّلام تفسير گفتار خداى عز و جل را پرسيدم : « به زودى آيه هاى خويش را در آفاق و در خودشان به آنها بنمائيم تا روشن شود بر آنها كه او حق است « ( سورهء فصلت آيه 53 ) فرمود : آن ( آيه كه ) در خودشان ( است ) مسخ است ، و در آفاق فرود آمدن آفاق ( و تنگ شدن روزگار ) است بر سر ايشان ، عرضكردم : ( معناى دنبال آيه چيست ) : « تا آشكار شود براى آنها كه او حق است « ؟\r\nفرمود : يعنى خروج قائم عليه السّلام كه آن حق است از جانب خداى عز و جل كه مردم آن را ببينند و بناچار واقع خواهد شد .\r\n","description":"","footnote":"","page_name":" 237 ","page_number":237},
  {"content":"\r\n576 - ابو عبد الله جعفى گويد : امام باقر عليه السّلام فرمود : رباط ( آمادگى و مسلح بودن در برابر دشمنان اسلام در مرزها و حدود كشور ) در نزد شما چند روز است ؟ ( و چند روز بر مسلمانان واجب است آماده و مسلَّح باشند ؟ ) عرضكردم چهل روز . فرمود : ولى رباط ما تا آخر روزگار است ، و هر كس مركبى را براى يارى ما آماده نگاه دارد تا آن مركب نزد او است باندازهء وزن آن و دو وزن آن نزد خدا پاداش دارد و هر كه اسلحه اى براى يارى ما نگاه دارد تا آن اسلحه پيش او است هموزن آن پاداش دارد ، شما از يك بار ( شكست ) و دو بار و سه بار و چهار بار بىتابى نكنيد ، زيرا حكايت ما و شما حكايت آن پيغمبرى است كه در ميان بنى اسرائيل بود و خداى عز و جل به دو وحى فرمود : كه قوم خويش را براى نبرد دعوت كن كه حتما من شما را يارى خواهم كرد ، آن پيغمبر مردم خود را از سر كوهها و از جاهاى ديگر جمعآورى كرد و آنها را بجانب دشمن سوق داد ، و هنوز شمشيرى نزده و نيزه اى به كار نبرده بودند كه همگى از برابر دشمن گريختند و شكست خوردند .\r\nدوباره خداوند به آن پيغمبر وحى فرمود : كه قوم خود را براى نبرد و جنگ با دشمن دعوت كن براستى من شما را يارى خواهم كرد . آن پيغمبر براى بار دوم آنها را جمع كرد و بسوى دشمن برد ، اين بار نيز ( مانند بار اول ) هنوز شمشيرى به كار نبرده و نيزه اى نزده بودند كه گريختند .\r\nسپس ( براى سومين بار ) خداوند بدان پيغمبر وحى فرمود كه قوم خود را براى جنگ با دشمن دعوت كن كه من حتما شما را يارى خواهم كرد ، آن پيغمبر ايشان را دعوت كرد ، و آنها به دو گفتند : تو بما وعدهء فتح دادى ولى پيروز نشديم ؟ ! خداى عز و جل بدان پيغمبر وحى كرد كه اينها يا بايد تن بجنگ با دشمن دهند و يا آتش دوزخ را براى خويش انتخاب كنند ! عرضكرد : پروردگارا جنگ با دشمن در نزد من محبوبتر است از رفتن\r\n","description":"","footnote":"","page_name":" 238 ","page_number":238},
  {"content":"\r\nبدوزخ ، پس آنها را براى جنگ دعوت كرد و سيصد و سيزده نفر به شماره اهل بدر دعوت او را پذيرفتند ، و آن پيغمبر ايشان را برداشته و برابر دشمن آورد و اين بار ( به عكس بارهاى ديگر ) هنوز شمشيرى به كار نبرده و نيزه اى نزده بودند كه خداى عز و جل فتح را نصيب آنان كرد . شرح - مرحوم علامه ملا صالح مازندرانى ( ره ) گويد : گويا يك بار و دو بار و سه بار و چهار بار ناظر است به زمان على عليه السّلام و امام حسن و امام حسين عليهم السّلام و زيد بن على . . . و يا اينكه در ذكر اين چهار بار منظورى نبوده و آن را چنانچه شايع در كلام است استطرادى ذكر فرموده .\r\n\r\n[ در بارهء برخى از بيماريها 
  ]\r\n577 - از امام صادق عليه السّلام روايت كنند كه فرمود : رسول خدا ( ص ) چنان بود كه خود را از بيمارى زكام جلوگيرى نمىفرمود ( و براى رفع آن دارو به كار نمىبرد ) و ميفرمود : هيچ كس نيست جز آنكه رگى از بيمارى خوره دارد ، و چون زكام شود ريشهء آن بيمارى ( يا رگ ) را خشگ كند . 578 - هشام بن سالم از امام صادق عليه السّلام روايت كرده كه رسول خدا ( ص ) فرمود : زكام لشكرى است از لشكرهاى خداى عز و جل كه آن را بسوى بيمارى و درد ميفرستد تا آن را از بين برد و زائل سازد . 579 - و نيز از آن حضرت عليه السّلام از رسول خدا ( ص ) روايت شده كه فرمود : هيچ يك از فرزندان آدم عليه السّلام نيست جز آنكه در او دو رگ قرار دارد ؛ رگى در سر است كه بيمارى خوره را تحريك مىكند ، و رگى در تن است كه بيمارى پيسى و برص را تحريك كند ، و چون آن رگى كه در سر است تحريك شود خداى عز و جل زكام را بر آن مسلط سازد تا آن دردى كه در آن است جارى سازد ( و از راه بينى خارج كند ) و چون آن رگى كه در تن است تحريك شود خداوند دملها را بر آن مسلط كند تا آن دردى كه در آن است بيرون آرد ،\r\n","description":"","footnote":"","page_name":" 239 ","page_number":239},
  {"content":"\r\nو از اين رو هر گاه يكى از شماها بزكام مبتلا شد و دملهائى در تن خود ديد بايد خداى عز و جل را بخاطر تندرستى سپاس گويد و نيز فرمود : زكام آن رطوبتهاى زيادى است كه در سر است . 580 - مردى روايت كند كه شخصى خدمت امام صادق عليه السّلام شرفياب شد و از چشم درد ميناليد حضرت به او فرمود : چرا از اين سه جزء دارو استفاده نمىكنى : صبر و كافور و مرّ . آن مرد اين دارو را استعمال كرد و چشم دردش بر طرف شد . شرح - در تحفهء حكيم گويد : مرّ - بضم ميم - صمغ درختى است شبيه بدرخت مغيلان و خاردار و از زخم كردن درخت و آب سائل آن حاصل مىشود و در اول ترشح سفيد است و بعد از خشكى رنگين مىشود و بسيار تلخ است . . .\r\n581 - جميل بن صالح گويد : به امام صادق عليه السّلام عرضكردم : ما دختركى داريم كه ستاره را باندازهء يك سبو مىبيند ؟ فرمود : آرى و اكنون باندازهء يك خمره مىبيند عرضكردم : همانا چشمش ضعيف شده ؟\r\nفرمود : با صبر و كافور و مرّ كه هر كدام بيك اندازه باشد سرمه بچشمش بكش و ما اين كار را كرديم و سودمند واقع شد . 582 - محمد بن فيض از امام صادق عليه السّلام روايت كند كه فرمود : نزد ابو جعفر يعنى منصور دوانيقى ( خليفه عباسى ) بودم بسته اى براى او آوردند ، و او آن را گشود و نگاهى در آن كرد سپس چيزى از آن بيرون آورد و گفت : اى ابا عبد الله ميدانى اين چيست ! گفتم : چيست ؟ منصور گفت : اين چيزى است كه از آن سوى افريقا از طنجة يا طنبة است - ترديد\r\n","description":"","footnote":"","page_name":" 240 ","page_number":240},
  {"content":"\r\nاز راوى محمد بن فيض است - گفتم : آن چى است ؟ پاسخداد : در آنجا كوهى است كه هر سال چند قطره از آن ميچكد و منجمد ميگردد ، و براى سفيدى كه در چشم پيدا مىشود اگر آن را به چشم بكشند خوبست و باذن خدا سفيدى از بين ميرود .\r\nگفتم : آرى من آن را مىشناسم و اگر بخواهى نام آن كوه و سرگذشتش را به تو خبر دهم او از من نام آن كوه را نپرسيد ولى پرسيد سرگذشتش چيست ؟\r\nگفتم : اين كوهى است كه يكى از پيغمبران بنى اسرائيل از ترس قوم خود گريخت و بدان كوه پناه برد و در آنجا خداى را عبادت ميكرد ، قوم از مكانش اطلاع پيدا كرده بدان جا رفتند و او را كشتند ، و اين كوه بر آن پيغمبر ميگريد و اين قطره ها از گريهء او است ، و در آن سوى كوه چشمه اى است كه شب و روز آب از آن ميجوشد و بدان دسترسى نيست . 583 - سليم دوست ( يا آزادشدهء ) على بن يقطين از درد چشم خود آزار ميكشيد حضرت ابو الحسن ( موسى بن جعفر ) بىآنكه نامهء به آن حضرت بنويسند ( و دستورى از او بخواهند ) براى او نوشت چرا از سرمهء ابا جعفر ( حضرت باقر عليه السّلام ) استفاده نمىكنى ؟ : كافور رباحى يكجزء ، و صبر اسقوطرى يكجزء ، اين هر دو را نرم كوبيده و از يك پارچه حرير بيرون كرده و مانند سرمهء سنگ هر ماه يك بار به چشم كشد تا هر دردى در سر است پائين آورد و آن را از بدن بيرون برد .\r\nراوى گويد : او از اين سرمه به چشم كشيد و تا مرد به درد چشم دچار نشد .\r\n","description":"","footnote":"","page_name":" 241 ","page_number":241},
  {"content":"\r\n\r\nحديث عابد\r\n584 - از امام صادق عليه السّلام روايت كرده‌اند كه فرمود : در بنى اسرائيل مرد عابدى بود كه به هيچ وجه به دنيا آلوده نشده و گرد آن نگشته بود ، شيطان ( كه از وضع او رنج ميبرد ) از بينى خود فرياد كشيد لشكريانش بدور او جمع شدند ، بدانها گفت : كداميك از شما است كه بتواند اين شخص را از راه بدر كند ؟ يكى گفت : من .\r\nگفت : از چه راه بسراغش ميروى ؟ پاسخداد : از راه زنها .\r\nشيطان گفت : تو حريف او نيستى ، چون او زنان را نيازموده ( و لذتى از آنها نبرده كه گول بخورد ) ديگرى گفت : من . پرسيد : تو از چه راه گولش ميزنى ؟ گفت : از راه باده گسارى و خوشيها . به دو گفت :\r\nتو هم مرد اين كار نيستى چون او اهل اينها نيست ، سومى گفت : من او را گمراه ميكنم ، پرسيد : از چه راه ؟ گفت : از راه كار خير .\r\nشيطان گفت : برو كه تو حريف او هستى .\r\nشيطانك بيامد و در برابر او جايى را انتخاب كرد و شروع كرد به نماز خواندن .\r\nو آن عابد چنان بود كه ( شبانه روز قدرى ) ميخوابيد و استراحت ميكرد ، ولى شيطانك هيچ نميخوابيد و استراحت نداشت ( يكسره نماز ميخواند ) .\r\nآن مرد عابد كه خود را در برابر او كم ارزش ديد و عبادتش را كوچك دانست بنزد آن شيطانك رفت و به دو گفت : اى بندهء خدا چه چيز تو را به اين همه نماز خواندن نيرو داده ( و وادار كرده ) ؟\r\nپاسخش را نداد .\r\nبار دوم پرسيد باز هم پاسخش را نداد . تا بار سوم كه پرسيد گفت : اى بندهء خدا من گناهى كرده ام\r\n","description":"","footnote":"","page_name":" 242 ","page_number":242},
  {"content":"\r\nو از آن توبه نموده‌ام و هر گاه آن گناه را بخاطر مىآورم به نماز خواندن نيرو ميگيرم .\r\nمرد عابد گفت آن گناه را به من هم بگو تا انجام دهم و دنبالش توبه كنم و در نتيجه ( مانند تو ) بر خواندن نماز نيرو بگيرم شيطانك به دو گفت :\r\nبه شهر برو و سراغ فلان زن فاحشه را بگير و دو درهم به او بده و با او درآويز و كام خود برگير ( و سپس توبه كن تا مانند من بر عبادت نيرو بگيرى ) .\r\nعابد گفت : دو درهم را از كجا بياورم ؟ من كه نميدانم درهم چيست ؟ شيطان از زير پاى خود دو درهم بيرون آورده به او داد ، عابد برخاست و با همان جامه و لباس خود كه در آن عبادت ميكرد به شهر درآمد و سراغ منزل آن زن را گرفت ، مردم او را بخانهء آن زن راهنمائى كردند و گمان كردند براى موعظهء او آمده عابد بنزد آن زن رفت و دو درهم را پيش او انداخت و به دو گفت : برخيز . زن برخاست و بدرون اطاق خود رفت و بمرد عابد گفت : داخل شو .\r\nعابد بدرون اطاق رفت . آن زن به دو گفت : اى مرد تو در وضع و لباسى بخانهء من آمده اى كه معمولا كسى با اين وضع و لباس بنزد من نميآيد ، شرح حال خود را براى من بگو ، عابد سرگذشت خود ( و شيطان ) را براى آن زن تعريف كرد .\r\nزن گفت : اى بندهء خدا ترك گناه آسانتر از توبه كردن است ، و چنان نيست كه هر كس توبه كند بدان برسد ( و توبه اش پذيرفته گردد ) ، به نظر ميرسد كه آن كس ( كه اين راه را پيش پاى تو گذارده ) شيطانى بوده در نظرت مجسم شده ( تا تو را از راه بدر كند ) اكنون بازگرد كسى را ( در آنجا ) نخواهى ديد ، عابد برگشت و آن زن همان شب از اين جهان رفت ، و چون صبح شد ديدند بر در خانه اش نوشته شده :\r\nبر سر جنازهء فلان زن ( براى دفن و كفن او ) حاضر شويد كه او از اهل بهشت است ، مردم همه در شك و ترديد فرو رفتند ، و بخاطر همان ترديدى كه در كار او پيدا كرده بودند تا سه روز جنازه اش را به خاك\r\n","description":"","footnote":"","page_name":" 243 ","page_number":243},
  {"content":"\r\nنسپردند ، خداى عز و جل به پيغمبر آن زمان - كه جز موسى بن عمران كسى ديگر را سراغ ندارم - وحى فرمود : بالاى جنازهء فلان زن برو و بر آن نماز بخوان و بمردم بگو : بر او نماز بخوانند كه من او را آمرزيدم و بهشت را بر او واجب كردم چون فلان بندهء مرا از گناه و نافرمانى من باز داشت . 585 - ابو حمزة از امام باقر عليه السّلام روايت كند كه فرمود : در بنى اسرائيل مردى بود عابد كه از رزق و روزى محروم و به چيزى رو نميكرد كه بهره اى از آن نصيبش گردد ، زنى داشت كه خرجى او را ميداد تا اينكه نزد آن زن نيز چيزى نماند و روزى شد كه هر دو گرسنه ماندند ، آن زن رفت و يك دوك از پنبهء رشته به او داد و به دو گفت : جز اين چيزى نزد من نيست اين را ببر و به فروش و چيزى بخر تا بخوريم .\r\nآن مرد دوك نخ را برداشت و ببازار برد بفروشد ديد بازار تعطيل شده و خريدارها بساط خود را برچيده و رفته‌اند ، با خود گفت : خوب است كنار آب ( دريا ) بروم وضوئى بسازم و مقدارى از آن بسر و صورت خود بزنم و برگردم . به همين فكر كنار دريا آمد در آنجا بماهيگيرى برخورد كه ( پيش از آنكه عابد بدان جا بيايد ) تور خود را به دريا انداخته و ماهى گرفته بود و جز يك ماهى گنديده در آن نمانده بود كه چند روز بود پيش او مانده و سست و گنديده شده بود ، عابد به دو گفت : اين ماهى را به من به فروش و من در عوض اين دوك نخ را به تو مىدهم تا براى تور خود از آن استفاده كنى ، ماهيگير قبول كرد و عابد ماهى را گرفت و دوك را به او داد و ماهى را به خانه آورد و جريان را بزنش گفت ، زن آن ماهى را گرفت كه درست كند چون شكمش را باز كرد درّ گرانبهائى در شكمش يافت ، شوهرش را خبر كرد و آن درّ را به او نشان داد ،\r\n","description":"","footnote":"","page_name":" 244 ","page_number":244},
  {"content":"\r\nعابد آن درّ را برداشت و ببازار برد و به بيست هزار درهم فروخت و به خانه برگشت و پولها را در منزل نهاد .\r\nدر اين هنگام سائلى بدر خانه آمد در را كوبيد و گفت : اى اهل خانه خدا شما را رحمت كند به اين مسكين بىنوا هم صدقه بدهيد مرد عابد بسائل گفت : به خانه درآى ، سائل وارد خانه شد و عابد به دو گفت : يكى از اين دو كيسه را ( كه هر كدام ده هزار درهم در آن بود ) بردار ، سائل يكى را برداشت و رفت .\r\nزنش گفت : سبحان الله ! حال كه ما پولدار شديم نيمى از ثروتمان رفت ، طولى نكشيد كه سائل بازگشت و در را زد ، مرد عابد گفت : بفرمائيد ، سائل وارد شد و كيسه را بجاى خود گذارد و گفت : بخور ( و از آن استفاده كن ) نوش جان و گوارايت باد ، كه براستى من فرشته اى از فرشتگان پروردگار تو بودم و پروردگارت خواست تا تو را بيازمايد و تو را مرد سپاسگزارى يافت . ( اين را گفت ) و از نزد عابد رفت .\r\n\r\nخطبه اى از امير مؤمنان ع\r\n586 - محمد بن حسين از اجداد خود از امير مؤمنان عليه السّلام روايت كند كه اين خطبه را ايراد فرمود - و ديگران بسند ديگرى روايت كرده‌اند كه آن را در ذى قار ( كه جايى ما بين كوفه و واسط بوده ) ايراد كرد : - كه پس از حمد و ثناى پروردگار - فرمود :\r\nاما بعد همانا خداى تبارك و تعالى محمد ( ص ) را به حق مبعوث فرمود تا بندگان خود را از پرستش\r\n","description":"","footnote":"","page_name":" 245 ","page_number":245},
  {"content":"\r\nبندگانش بپرستش خود درآورد و از تعهدهاى بندگانش بتعهدهاى خود برآرد و از فرمانبردارى بندگانش بفرمانبردارى خود كشاند و از تحت سرپرستى بندگانش در تحت سرپرستى خود آورد ، و آن پيغمبر را مژده ده و بيم دهنده و خوانندهء بسوى خدا باذنش و چراغى تابان قرار داد ، از آغاز تا انجام ( و بعثت آن حضرت ) بخاطر برقرارى عذر ( براى فرمانبرداران ) و بيم ( براى نافرمانان ) بود ، ( او را ) بهمراه احكامى ( برانگيخت ) كه به خوبى بيان كرد ، و شرحى كه به خوبى پابرجا ساخت ، و فرقانى ( جداكنندهء حق و باطلى ) كه آن را ( از نظر نزول ) پراكنده نازل فرمود ( تا بهتر بتوانند فرا گيرند ) و قرآنى كه ( تمام خصوصيات آن را از محكم و متشابه و غيره همه را ) به خوبى بيان نمود .\r\nتا بندگان خدا پروردگار خود را كه معرفت در حقش نداشتند بشناسند و به آن خدائى كه منكرش بودند اعتراف كنند ، و پس از انكار او را اثبات كنند ، و خداى سبحان در كتاب خويش بر آنها تجلى كرد بىآنكه به چشم سر او را ببينند ، بردبارى خويش را بدانها نمود كه چگونه بردبار است و گذشت خود را نشانشان داد كه چگونه گذشت دارد ، و قدرتش را به آنها نشان داد كه چگونه قدرت دارد و از سطوت خويش بيمشان داد و به آنها فهماند كه چگونه آيات و نشانه هاى توحيد را آفريده و چگونه نابودشدگان نافرمان را بشكنجه هاى سخت نابود كرد ، و دورشدگان بداس كيفرهاى سخت را درو كرده ، و چسان بندگان را روزى داده و راهنمائى كرده و عطا بخشيده . و حكم خود را بدانها نشان داد كه چگونه ( در هر چيز نافذ ) است ، و چگونه ( پس از آن ) صبر ورزد تا سخنان ناهنجار بندگان نادان و مفسده جوهاى خود را بشنود و ( رفتار و كردارشان را ) بنگرد .\r\nپس خداى عز و جل محمد ( ص ) را بدين منظور برانگيخت ، ولى بدانيد كه به زودى پس از من زمانى بر شما بيايد كه در آن زمان چيزى پوشيده تر از حق و آشكارتر از باطل و زيادتر از دروغ بر خداى تعالى و\r\n","description":"","footnote":"","page_name":" 246 ","page_number":246},
  {"content":"\r\nرسولش ( ص ) نيست . و در نزد مردم آن زمان بىارزشترين متاع كتاب خدا است در صورتى كه آن طور كه بايد و شايد خوانده شود ( و به همان گونه كه منظور خدا است تفسير گردد ) و هيچ متاعى هم باز پرمشترىتر و گرانقيمتتر از همان كتاب خدا نيست در صورتى كه آياتش از جاهاى خود تحريف و تغيير يابد ( و بسود دنيا داران و بر طبق ميل زمامداران بناحق تفسير گردد ) و در ميان بندگان و هم در ميان شهرها در آن زمان چيزى از معروف ( و كار خير ) بيشتر مورد تنفر و انكار نيست ، و چيزى هم از منكر ( و كار زشت ) بيشتر مرغوب نيست ، در آن زمان هيچ كار هرزه اى بدتر و هيچ كيفرى جان فرساتر از راه يا بى در وقت گمراهى ( يا در نظر گمراهان آن زمان ) نيست ، چون كه خود قرآندانان قرآن را پشت سر اندازند ، و حافظانش آن را بدست فراموشى سپارند تا آنكه خواهشهاى نفسانى آنها را بدنبال خود كشاند ، و اين شيوه را ( پشت در پشت ) از پدران خود به ارث برند ، و بدروغ و تكذيب دست بتحريف و تفسير قرآن زنند و آن را ببهاى ناچيزى بفروشند و بدان بىرغبت باشند .\r\nدر اين زمان است كه قرآن و اهل آن مطرود و راندهء از اجتماع گردند و هر دوى آنها رفيقان يك راهند كه كسى پناهشان ندهد ، وه كه چه رفيقان وفادار و پسنديده اى هستند ، و خوشا به حال آن دو و آنچه بخاطرش كار ميكنند .\r\nدر آن زمان قرآن و اهل قرآن ( به ظاهر ) در ميان مردمند و ( در باطن ) در آنان نيستند و با آنها هم ( موافق ) نيستند ، و همراه آنان نيستند ، اين مردم بر جدائى ( و دورى از حق و حقپرستان ) گرد هم آيند ( و جمع شوند ) و از جماعت ( مسلمانان ) پراكنده گردند ( و هر يك براهى رود و براى خود مرامى تأسيس كنند ) .\r\nسرپرستى كار اين مردم و كار دينشان را كسانى بدست گرفته‌اند كه به نيرنگ و زشت كارى و رشوه و آدمكشى در ميان آنها رفتار كنند ، گويا خود را پيشوايان و راهنمايان قرآن مىپندارند در صورتى كه قرآن\r\n","description":"","footnote":"","page_name":" 247 ","page_number":247},
  {"content":"\r\nپيشوا و رهبر آنان نيست . از حق ( و حقيقت ) در ميانشان جز نامى نمانده و از آن جز خط و نوشته در ميان ايشان بجاى نماند ، كسى است كه آوازهء حكمتهاى قرآن بگوشش خورده و به پيروى آن ( و بدين اسلام ) درآيد ولى هنوز از آن مجلس برنخاسته كه از دين ( و پيروى قرآن ) بيرون رود ، و از دين و روش پادشاهى بآئين پادشاهى ديگر درآيد ( و خلاصه دين او تابع آراء حكمرانان و پادشاهان گردد ) و از تحت سرپرستى پادشاهى بسرپرستى پادشاهى ديگر برآيد ، و از پيروى زمامدارى به پيروى زمامدار ديگرى درآيد ، و از تعهدات سلطانى به زير بار تعهدات سلطان ديگرى برود ، و بتدريج از آنجائى كه خود خبر ندارند خداى تعالى آنان را بوسيلهء آرزو و اميد ( بمتاع پست دنيا و دلبستگى به آنچه نزد دنياداران است ) بنابودى كشاند ، و براستى كه دام خدا بسيار محكم و سخت است ، تا بدان جا كه در گناه و نافرمانى متولد شوند ، و بجور و ستم ديندارى كنند ( يا معتاد گردند ) در صورتى كه قرآن كريم از جور و ستم به هيچ نحو نگذرد ( و ناديده نگيرد ) گمراهانى هستند سرگردان كه به غير دين خداى عز و جل ديندارى كنند ، و براى غير خدا سر تعظيم فرود آرند .\r\nمساجد ايشان در آن زمان از گمراهى آباد و از هدايت ويران است ، [ حق و هدايت در آنها دگرگون گشته 
  ] قاريان قرآن و آبادكنندگان مساجد در آن زمان نوميدترين خلق خدا و آفريدگان آنند ( زيرا نه دنياى آبادى دارند و نه ايمان محكمى بآخرت ) گمراهى از آنان سرچشمه گيرد و بدانها باز گردد ، و از اين رو حضور در مساجد ايشان و رفتن بسوى آنها كفر بخداى بزرگ است مگر آن كس كه بمساجد آنان برود و گمراهى آنان را بداند .\r\nو در نتيجه رفتار و كردارى كه بدان منوال دارند مساجد آنها از هدايت ويران و از گمراهى آباد است ، سنت خدا دگرگون شده و حدود و مقرراتش مورد تجاوز قرار گرفته ، و بهدايت دعوت نكنند ، و\r\n","description":"","footnote":"","page_name":" 248 ","page_number":248},
  {"content":"\r\nغنائم را به اهلش تقسيم نكنند و بعهد و پيمان وفادار نيستند ، كشته هاى خود را كه بدينسان ( و بدستور چنين زمامداران ناحقى ) در جنگها كشته شوند ( نابجا ) شهيد خوانند و با افتراء و انكار بنزد خدا روند ، بوسيلهء جهل و نادانى از علم بىنيازى جويند ، و اينها ( كه پس از اين چنين رفتار ناشايستى كنند بپدران گذشتهء خويش اقتداء كنند كه ) پيش از اين مردان نيك و شايسته را ( مانند عمار و ابو ذر و مقداد ) بانواع شكنجه ها زجر دادند ، و سخن راست آنها را افتراء بر خدا ناميدند ، و كار نيك آنها را ببدى پاداش دادند .\r\nو براستى خداى عز و جل پيامبرى از جنس خودتان براى شما فرستاد كه رنج بردن شما بر او گران است و بخوشى شما علاقه مند و حريص است ، و نسبت بمؤمنان مهربان و رحيم است ؛ و كتابى بر آن حضرت نازل فرمود كه باطل بدان راه ندارد نه از پيش روى آن و نه از دنبال ، فرود آمده است از نزد خداى حكيم و ستوده ، قرآنى عربى كه كجى در آن نيست تا بيم دهد هر كه را زنده ( و زنده دل ) باشد و فرمان عذاب را بر كافران مسلم كند ، پس آرزو شما را سرگرم نسازد ، و عمر خود را دراز نشماريد ( كه در توبه و كارهاى خير دست بدست كنيد ) زيرا آرزوى دراز و سرپوش نهادن بر روى عمرها ( و رسيدن مرگ ) بود كه مردمان پيش از شما را نابود و هلاك ساخت تا مرگ موعود ايشان در رسيد ، همان مرگى كه عذرخواهى و پوزش در آن هنگام پذيرفته نگردد ، و توبه در آنجا برداشته شود ، و با رسيدن آن بلاهاى كوبنده و شكنجه در رسد ، و خداى عز و جل وعدهء خود را بشما ابلاغ كرد و گفتار حق را برايتان شرح داد و سنت و روش دين و آئين را بشما ياد داد ، و راهها را براى شما آشكار ساخت تا عذر شما را بر طرف سازد و بر ذكر ( و ياد خدا بودن در همه جا ) تشويقتان كرد ، و به راه نجات و رستگارى راهنمائى كرد .\r\nو براستى هر كه اندرز خدا را پذيرفت و گفتار خداى را دليل راه خويش قرار داد خدا هم او را براستترين راهها راهنمائى كند و به راه صواب و هدايت موفق و ثابتش دارد ، و براى كارهاى نيك آماده و\r\n","description":"","footnote":"","page_name":" 249 ","page_number":249},
  {"content":"\r\nمهيايش سازد ، چون كه پناهندهء به خدا ( از گمراهى ) در امان و ( از اغواء شدن ) محفوظ است ، و دشمن خدا ترسان و مغرور ( به دنيا و زر و زيور آن ) است .\r\nپس از خداى عز و جل ( و عذاب او ) خود را نگاه داريد ( و حفظ كنيد ) بوسيلهء ذكر بسيار او ، و از او بترسيد بوسيلهء تقوى و پرهيزكارى ، و بدرگاهش تقرب جوئيد بوسيلهء فرمانبردارى و اطاعت زيرا او ( ببندگان ) نزديك و اجابتكننده است . و خداى عز و جل فرموده : « و اگر بندگانم مرا از تو پرسند همانا من نزديكم و چون دعاكنندهء مرا بخواند دعايش را اجابت كنم ، بايد مرا اجابت كنند و به من ايمان آرند شايد بكمال هدايت رسند » ( سورهء بقرة آيه 186 ) . پس خداى را اجابت كنيد و به دو مؤمن باشيد و خداى را بزرگ شماريد ، براى كسى كه بزرگى خدا را شناخت سزاوار نيست كه خود را بزرگ شمارد و بلندى كسانى كه ميدانند عظمت خدا چيست همان است كه براى او فروتنى كنند ، و عزت آن كسانى كه جلال خدا را ميدانند كه چيست همانست كه خود را در برابرش خوار و زبون دانند ، و سلامت و تندرستى كسانى كه ميدانند قدرت خدا چيست همانست كه در پيشگاهش تسليم گردند ، و پس از آنكه اين معنى را دانستند خود را گم نكنند ( و معايب خود را ناديده نگيرند ) و پس از هدايت گمراه نشوند ، پس از حق نگريزند هم چنان كه شخص سالم از بيمار مبتلا بجرب ميگريزد و آدم تندرست از شخص دردمند فرار مىكند .\r\nو بدانيد كه شما رشد ( يعنى راه درست و حق ) را نمىشناسيد مگر پس از آنكه تارك و رهاكنندهء آن را بشناسيد ( چنانچه در مثل است كه گويند ادب را از بىادبان آموختم ) و نتوانيد بعهد و پيمان كتاب چنگ زنيد جز آنكه پيمان شكن قرآن را بشناسيد ، و نتوانيد بدان تمسك جوئيد مگر آنكه پشت پا زن به قرآن را بشناسيد ، و نتوانيد قرآن را آن طور كه بايد بخوانيد مگر آنكه تحريفكننده ( و تغيير دهنده ) آن را بشناسيد و گمراهى را نشناسيد تا وقتى كه هدايت را بشناسيد ، و تقوى و پرهيزكارى را نشناسيد تا وقتى كه متجاوز ( از\r\n","description":"","footnote":"","page_name":" 250 ","page_number":250},
  {"content":"\r\nحق و حدود خدا ) را نشناسيد . و چون اينها را شناختيد بدعتها و زورگوئيها را خواهيد شناخت ، و افتراى بر خدا و رسولش و تحريف ( و تغيير آيات ) قرآن او را خواهيد ديد ، و مىبينيد كه خداوند هدايت يافتگان را چگونه هدايت كرده ، مبادا كسانى كه ( معارف كتاب و سنت ) را نميدانند شما را بنادانى و ( گمراهى ) اندازند ، چون كه براستى علم قرآن را نداند كه چيست جز آن كس كه طعم آن را چشيده باشد ، و بوسيلهء علم آن نادانى خود را بدانائى و كوريش را به بينائى و كريش را بشنوائى مبدل سازد و كارهاى نيك خود را در نزد خداى عزه ذكره ثبت كرده و كارهاى بد را محو و نابود كرده است ، و بمقام رضوان ( و خوشنودى ) خداى تبارك و تعالى نائل گشته .\r\nپس علم قرآن را تنها از اهل آن بجوئيد كه تنها همانهايند آن نورى كه از آن بايد پرتو گرفت و آن پيشوايانى كه بدانها بايد اقتداء كرد ، و آنهايند مايهء زندگى علم و دانش و وسيلهء مرگ جهل و نادانى .\r\nو هم آنهايند كه حكمهاى آنان ( و داوريهايشان ) شما را از ( كمال ) علم و دانششان آگاه سازد ، و همان خموشى آنها از منطق ( صواب ) آنان باخبر سازد ، و ظاهرشان دليل باطن آنها است ، با دين و آئين مخالفت نكنند و اختلافى هم در آن ندارند ، و همان دين ( يا قرآن ) در ميان آنان گواهى است صادق ، و خموشى است گويا ( به ظاهر خموش است ولى براى اهلش گويا است ) پس آنانند كه بخاطر مقام و عظمتى كه دارند گواهان ( خداى تعالى ) هستند بدان حقى كه نازل فرموده ، و خبر دهندگانى هستند راستگو ، نه با حق مخالفت دارند و نه در آن اختلاف كنند ، سابقهء آنها در علم ازلى خدا نيك است ، و قضاوت درست خداى عز و جل در بارهء آنها صادر گشته ، و در همين عبرتى است براى پند گيران ، پس هر گاه حق بگوشتان خورد\r\n","description":"","footnote":"","page_name":" 251 ","page_number":251},
  {"content":"\r\nآن را به خوبى درك كنيد يعنى آن را مورد عمل و اعتقاد خويش قرار دهيد نه اينكه تنها براى نقل كردن و روايت بذهن خود بسپاريد زيرا روايتكنندگان و ناقلان كتابها بسيارند ولى مراعاتكنندگان و عملكنندگان بدان اندكند . و الله المستعان .\r\n587 - معروف بن خربوذ گويد : حضرت على بن الحسين عليهما السّلام ميفرمود : واى بر مادرش از نظر فسق و نابكارى آن كس كه پيوسته جدال و مجادله كند ( يعنى در غير مورد حق ) ، واى بر مادرش از نظر فجور و هرزه درآئى آن كس كه پيوسته ستيزه جوئى و دشمنى كند ( يعنى با اهل حق ) ، واى بر مادرش از نظر گناه آن كس كه سخنش در بارهء غير خداى عز و جل بسيار باشد ( و خالص براى او نباشد ) . شرح - كلمهء « ويلمه » مخف « ويل امه » است كه به « واى بر مادرش » ترجمه شد ، و اينكه لفظ ويل به « مادر » اضافه شده اشعار بدان دارد كه مادر هر كس سبب خطا و يا سعادت شخص است .\r\n588 - نعيم قضاعى از امام باقر عليه السّلام روايت كند كه فرمود : روزى ابراهيم عليه السّلام در ريش خود تار موئى سفيد ديد پس گفت : ستايش خاص خدا پروردگار جهانيان را كه مرا به اين روز رسانيد و چشم برهم زدنى نافرمانى او را نكردم .\r\n\r\n[ خلَّت ابراهيم - ع - 
  ]\r\n589 - از امام باقر عليه السّلام روايت كرده‌اند كه فرمود : هنگامى كه خداوند عز و جل ابراهيم را خليل خود ساخت براى ابلاغ مژدهء اين مقام ملك الموت در صورت جوانى سفيدرو كه دو جامهء سفيد در تن داشت و ( چنان زيبا و باطراوت بود . كه گويا ) از سر و ريش آب و روغن ميچكيد ، و در وقتى كه ابراهيم\r\n","description":"","footnote":"","page_name":" 252 ","page_number":252},
  {"content":"\r\nداخل خانه ميشد در بيرون خانه باستقبال او آمد - و ابراهيم مرد غيرتمندى بود و چنان بود كه هر گاه براى كارى از خانهء خود بيرون ميرفت در خانه را مىبست و كليدش را همراه خود ميبرد و چون بازمىگشت آن را بازمىكرد - ( بالجمله ) چون به خانه آمد و در را باز كرد ( همان ملك الموت را به صورت ) مردى زيبا روى در خانه خود ديد ( با ناراحتى ) دست او را گرفت و گفت : اى بندهء خدا چه كسى تو را بخانهء من درآورده ؟\r\nگفت : پروردگار خانه مرا باينجا درآورده ، ابراهيم گفت : پروردگار آن سزاوارتر از من به اين خانه است ( اكنون ) تو كيستى ؟\r\n- پاسخداد : من ملك الموت هستم .\r\nابراهيم هراسان شده گفت : آمده اى كه جان مرا بگيرى ؟\r\nگفت : نه ، ولى خداوند يكى از بندگان خود را خليل خود ساخته آمده‌ام تا او را مژده دهم .\r\nابراهيم ( بيتابانه ) پرسيد : آن بنده كيست تا من ( از حال ) تا وقت مرگ او را خدمت كنم ؟ ملك الموت گفت : تو هستى .\r\nابراهيم بنزد سارة رفت و به دو گفت : همانا خداى تبارك و تعالى مرا خليل خود ساخته است . شرح - فيض ( ره ) گويد : شايد سرّ اينكه ملك الموت مأمور ابلاغ اين بشارت گشت بدان جهت بوده كه او فرشته اى است كه وسيلهء لقاء پروردگار و وصول به دو است ، و با مژدهء مقام خلَّت و دوستى قلب دوست ، مشتاق ديدار دوست و خليل خود گردد ( از اين رو همان فرشته اى كه مأمور لقاء پروردگار است مأمور ابلاغ اين مژده گرديد ) .\r\n590 - همين حديث 589 را از امام صادق عليه السّلام روايت كرده‌اند با اين تفاوت كه حضرت فرمود :\r\nهنگامى كه آن فرشته گفت : پروردگار خانه مرا بدان درآورده ابراهيم عليه السّلام دانست كه آن فرشته ملك الموت است از اين رو پرسيد : بچه منظور آمده اى ؟ گفت : آمده‌ام تا به مردى كه خدا او را خليل خود\r\n","description":"","footnote":"","page_name":" 253 ","page_number":253},
  {"content":"\r\nساخته مژده دهم ، ابراهيم عليه السّلام پرسيد : آن مرد كيست ؟ فرشته گفت : از او چه ميخواهى ؟\r\nابراهيم عليه السّلام فرمود : ميخواهم تا زنده‌ام خدمتش كنم ، فرشته گفت : او تو هستى .\r\n\r\n[ دعاى ابراهيم خليل - ع - 
  ]\r\n591 - ابو حمزهء ثمالى از امام باقر عليه السّلام روايت كند كه فرمود : ابراهيم عليه السّلام روزى ( از شهر ) بيرون آمد و با شترى گردش ميكرد ، بدشت وسيعى گذارش افتاد در آنجا مردى را ديد كه نماز ميخواند و درازى قدّ او تا آسمان كشيده شده و جامهء موئينى بر تن دارد .\r\nابراهيم عليه السّلام ايستاد و از وضع آن مرد در شگفت شد و در انتظار فراغت او از نماز نشست ، و چون نماز او طول كشيد ابراهيم ( ع ) او را با دست خود حركت داده فرمود : مرا با تو كارى است نمازت را سبك كن ، آن مرد نمازش را مختصر كرد و ابراهيم عليه السّلام نزد او نشست و فرمود : براى كى نماز ميخوانى ؟\r\nپاسخداد : براى خداى ابراهيم .\r\nابراهيم ( ع ) پرسيد : خداى ابراهيم كيست ؟\r\nپاسخداد : آنكه تو و مرا آفريده .\r\nابراهيم ( ع ) فرمود : روش تو ( در عبادت ) مرا خوش آمد و من دوست دارم كه در راه خدا با تو برادر باشم ( اكنون بگو ) خانه ات كجاست كه هر زمان خواهم به زيارت و ديدار تو آيم ؟\r\nمرد گفت : خانهء من پشت اين آب است - و با دست اشاره به دريا كرد - و اما جاى نماز من همين جا است كه هر گاه خواستى مرا در همين جا ديدار خواهى كرد ان شاء الله .\r\n","description":"","footnote":"","page_name":" 254 ","page_number":254},
  {"content":"\r\nسپس سخن خود را ادامه داد و بابراهيم ( ع ) گفت :\r\n- آيا حاجتى دارى ؟\r\nابراهيم ( ص ) فرمود : آرى . پرسيد :\r\n- حاجتت چيست ؟ ابراهيم ( ع ) فرمود :\r\n- تو دعا كنى و من بدعاى تو آمين گويم ، و من دعا كنم تو آمين بگوئى ! مرد گفت : چه دعائى بدرگاه خدا كنيم ؟ ابراهيم ( ع ) فرمود :\r\n- براى گنهكاران از مؤمنين دعا كنيم مرد گفت : نه . ابراهيم ( ع ) فرمود :\r\n- چرا ؟\r\nآن مرد پاسخداد : چون من سه سال است كه يك دعائى بدرگاه خداى عز و جل كرده‌ام و تا اين ساعت هنوز اجابت نشده . و من از خداى تعالى شرم دارم كه بدرگاهش دعا كنم ( و چيزى از او بخواهم ) تا وقتى بدانم دعاى مرا اجابت فرموده .\r\nابراهيم ( ع ) پرسيد : چه دعائى كرده اى ؟\r\nآن مرد گفت : روزى من در همين جا نماز ميخواندم پسر زيباروى و خوشمنظرى را ديدم كه نور از پيشانيش ميدرخشيد و گيسوانى داشت كه بر پشت سرش ريخته بود و يك رمه گاو در جلوى خود داشت كه گوئى ( از چاقى ) روغن بدانها ماليده بودند ، و يك رمه گوسفند در جلوى خود ميراند كه گوئى پوستشان انباشته از گوشت و پيه بود ، من از وضع آن جوان در شگفت شدم و از او پرسيدم :\r\n- اى پسرك اين گاو و گوسفندها از كيست ؟ در پاسخ گفت :\r\n- از ابراهيم است . به دو گفتم :\r\n- تو كيستى ؟ در پاسخ گفت :\r\n- من اسماعيل فرزند ابراهيم خليل الرحمن هستم .\r\n","description":"","footnote":"","page_name":" 255 ","page_number":255},
  {"content":"\r\nمن آن روز بدرگاه خداى عز و جل دعا كردم و از او درخواست كردم كه خليل خود را به من نشان دهد .\r\nابراهيم عليه السّلام فرمود : من همان ابراهيم خليل الرحمن هستم ، و آن پسر فرزند من بوده است .\r\nآن مرد در اين هنگام ( كه ابراهيم عليه السّلام را شناخت ) گفت :\r\nستايش از آن خدائى است كه دعاى مرا اجابت كرد ، سپس ( برخاسته ) دو گونه حضرت ابراهيم را بوسيد و او را در آغوش كشيد آنگاه گفت :\r\n- اكنون برخيز و دعا كن تا من بر دعاى تو آمين گويم .\r\nابراهيم ( ع ) براى مردان و زنان باايمان و گنهكاران از آن روز دعا كرد كه خدا آنها را بيامرزد و از ايشان خوشنود گردد ، و آن مرد نيز بدعاى ابراهيم ( ع ) آمين گفت .\r\nامام باقر ( ع ) ( دنبال اين حديث ) فرمود : و دعاى ابراهيم ( ع ) بمؤمنان گنهكار از شيعيان ما تا روز قيامت خواهد رسيد .\r\n592 - على بن محمد در حديث مرفوعى از حضرت على بن الحسين عليهما السّلام روايت كند كه شيوهء آن حضرت ( ع ) چنان بود كه چون اين آيه را ميخواند : « اگر خواهيد نعمتهاى خدا را بشماريد شماره كردن آنها نتوانيد » ( سورهء نمل آيه 18 ) ميفرمود : منزه است خدائى كه معرفت نعمتهاى خود را به كسى نداد جز آنكه اين معرفت را هم به او داد كه در معرفت نعمتهاى او درمانده و مقصر است ، چنانچه به كسى معرفت ادراك خود را بيش از اندازه نداده كه بداند كه او را درك نخواهد كرد ، و خداى عز و جل همان معرفت عارفان را بدرماندگى و تقصير از معرفت سپاسگزاريش قدردانى كرده و همان معرفت بدرماندگانى را براى\r\n","description":"","footnote":"","page_name":" 256 ","page_number":256},
  {"content":"\r\nاو شكرگزارى نعمتش به حساب آورده ( و پاداش سپاسگزاران را به آنها داده ) ، چنانچه دانسته كه جهانيان درك او نتوانند و همان را ايمان آنان محسوب داشته است ( و پاداش مؤمنان را به آنها مرحمت فرموده ) و اين بخاطر اين است كه به خوبى ميداند طاقت و وسع بندگان محدود است و از اين اندازه نگذرد ، زيرا هيچ يك از آفريدگانش به حق عبادت و پرستش او نرسد ، و چگونه توان به حق عبادت و پرستش كسى رسيد كه حد و نهايت و چگونگى ندارد . برتر است خداوند از حد و چگونگى برترى بزرگى .\r\n\r\n[ يك پيش گوئى از امام باقر - ع - 
  ]\r\n593 - جابر گويد : خدمت امام باقر ( ع ) بوديم ، صحبت از حكومت و سلطنت بنى اميه بميان آمد ، امام باقر عليه السّلام فرمود : « هيچ كس بر ضدّ هشام ( بن عبد الملك ) قيام نكند جز آنكه هشام او را بكشد و مدت حكومت هشام را آن حضرت بيست سال ذكر فرمود ، ما بيتابى كرديم . حضرت فرمود چيست شما را ؟\r\nهر گاه خداى عز و جل بخواهد سلطنت و قدرت قوم و ملتى را از بين ببرد بفرشته ( موكل بر فلك ) دستور دهد تا در گردش فلك شتاب كند و به همان اندازه كه ميخواهد اندازه گيرد .\r\nجابر گويد : ما اين سخن را به زيد ( بن على كه در كوفه بر عليه هشام قيام كرد و بالاخره بدست او بشهادت رسيد ) گفتيم ، او گفت : من خودم در حضور هشام بودم كه در پيش او برسول خدا ( ص ) دشنام دادند و او جلوگيرى نكرد و حالش نيز تغيير نكرد ، و به خدا سوگند اگر كسى ( براى قيام بر ضد او ) نباشد جز من و پسرم بر عليه او قيام خواهم كرد .\r\n594 - معلى بن خنيس گويد : خدمت امام صادق ( ع ) بودم كه محمد بن عبد الله ( بن الحسن كه شرح\r\n","description":"","footnote":"","page_name":" 257 ","page_number":257},
  {"content":"\r\nحالش در پايان حديث خواهد آمد ) پيش آن حضرت آمده سلام كرد و برفت ، امام صادق ( ع ) دلش به حال او سوخت و اشگ از چشمانش جارى شد من به آن حضرت عرضكردم : شما را ديدم كه با او رفتارى كردى كه پيش از اين چنين نميكردى ؟ فرمود : به حال او رقت كردم چون او را به چيزى نسبت دهند كه حق او نيست ( يعنى او را مهدى موعود و شايستهء امر خلافت دانند در صورتى كه او نيست و شايستهء آن هم نيست ) او را من در كتاب على عليه السّلام نه از خلفاى اين امت و نه از پادشاهان آنها يافته‌ام ( و نامش در زمرهء خلفاى اين امت ثبت نشده ) . شرح - محمد بن عبد الله كه نامش در اين حديث ذكر شده فرزند عبد الله بن حسن بن حسن بن على بن ابى طالب ( ع ) است كه در زمان منصور دوانيقى ( دومين خليفهء عباسى ) قيام كرد و خود را مهدى موعود دانست و كشته شد ، و كلينى ( ره ) جريان آمدن عبد الله بن حسن را براى جلب موافقت امام صادق ( ع ) براى بيعت با فرزندش محمد در اصول كافى نقل كرده است بدان جا مراجعه شود . كه در آنجا هم امام صادق صريحا بعبد الله بن حسن فرمود كه كار بيعت مردم با محمد سر نخواهد گرفت و او بدست منصور كشته خواهد شد . و او را اندرز داد كه بر عليه منصور قيام نكند . ولى با كمال تأسف عبد الله بن حسن اندرزهاى آن حضرت را نپذيرفت بلكه سخنان آن حضرت را حمل بر حسادت كرده نسبت بدان حضرت گستاخى نمود . و بالاخره هم چنان شد كه امام ( ع ) فرموده بود .\r\n595 - على بن ابراهيم در حديث مرفوعى روايت كرده كه امام صادق ( ع ) به مردى فرمود : « فتى » ( يعنى جوان ) در نزد شما چه كسى است ؟ آن مرد پاسخداد : تازه جوان . امام عليه السّلام فرمود : نه ، « فتى » يعنى مؤمن ، زيرا اصحاب كهف پيرمرد بودند ولى خداى عز و جل بواسطهء ايمانى كه داشتند آنها را جوان ناميده است . شرح - مقصود امام ( ع ) اين است كه جوان از نظر خدا و دين آن كسى است كه جوانمرد باشد و در راه ايمان به خدا گذشت و جوانمردى داشته باشد ، چنانچه اصحاب كهف اين چنين بودند .\r\n596 - سدير گويد : مردى از امام باقر ( ع ) از تفسير گفتار خداى عز و جل پرسيد كه فرمايد :\r\nگفتند پروردگارا ميان منزلگاههاى ( سفر ) ما فاصله و دورى انداز و بخودشان ستم كردند « ( سورهء\r\n","description":"","footnote":"","page_name":" 258 ","page_number":258},
  {"content":"\r\nسبأ آيهء 19 ) فرمود : آنها مردمى بودند كه آباديهاى پيوست و متصل بهم داشتند بطورى كه همديگر را ميديدند ، و جويهائى روان و مالهاى فراوانى داشتند ، پس نعمتهاى خدا را ناسپاسى كردند و خود را دگرگون ساختند : و خداى عز و جل سيل عرم ( سيل سخت و شديدى ) را بر آنها روان كرد كه آباديهاى آنها را غرق كرد و خانه هاشان را ويران ساخت و اموالشان را از بين برد و باغستانهاى آنها را به دو باغ بدل كرد كه داراى ميوهء تلخ و درخت گز و اندكى از سدر بود . و در بارهء آن خداى عز و جل فرمايد :\r\n« چنين سرايشان داديم براى كفران و ناسپاسى كه كردند ، و آيا ما جز كفران پيشه را مجازات ميكنيم » ( سورهء سبأ آيهء 17 ) .\r\n\r\n[ در ظهور امام عصر - عج - 
  ]\r\n597 - احمد بن عمر گويد : امام باقر ( ع ) در پاسخ مردى كه به آن حضرت گفت : شما خاندان رحمت هستيد كه خداى تبارك و تعالى شما را بدان مخصوص داشته فرمود :\r\nما اين چنين هستيم . و سپاس خداى را ( بر اين نعمت ) ما أحدى را در گمراهى نينداختيم و از راه راست بدر نبرديم ، براستى كه دنيا به آخر نرسد تا اينكه خداى عز و جل مردى از خاندان مرا برانگيزد كه بكتاب خدا عمل كند و در ميان شما كار زشتى نه بيند جز آنكه از آن جلوگيرى به عمل آورد . پايان كتاب روضهء كافى ، و هم پايان اصل كتاب كافى ، و ستايش خاص خدا پروردگار جهانيان است ، و درود خدا بر پيشواى ما محمد و آل پاكش باد .\r\n، ، ، سپاس خداى بزرگ را كه توفيق ترجمهء اين كتاب را به اين بندهء بىبضاعت عنايت فرمود و بار ديگر يكى از آثار نفيس شيعه بخامهء اين بندهء كمترين به زبان پارسى ترجمه شد تا پيروان خاندان عصمت و هموطنان پارسى زبان از آن استفاده كنند ، و اميد است در وقت مطالعه اين حقير را از دعاى خير فراموش نفرمايند ، و ادامهء توفيقات و آمرزش خود و پدر و مادرم را از خداى تعالى مسألت نمايند .\r\nشرح و ترجمهء فارسى در شب سه شنبه 24 ذى حجة 1389 قمرى مطابق با دوازدهم اسفند ماه 1347 شمسى در قريهء امام زاده قاسم شميران بپايان رسيد ، و الحمد لله اولا و آخرا .\r\n\r\n","description":"","footnote":"","page_name":" 259 ","page_number":259}
  ]