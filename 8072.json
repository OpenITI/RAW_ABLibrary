[
  {"content":"\r\n\r\nتاريخ نگارستان\r\nمؤلف : قاضى احمد بن محمد غفارى كاشانى مولود بسال 900 و متوفى بسال 975 ه‍ در موادر حالات خلفاء و ملوك اسلامى و غيرهم از سدهء اول هجرى تا سدهء دهم و تذييل آن مفصلا از دورهء صفويان ، افشاريان ، زنديان ، قاجاريان\r\nبتصحيح و مقدمه و تذييل\r\nآقا مرتضى - مدرس گيلانى\r\nحق چاپ كتاب\r\nبا اين تصحيح و تذييل مخصوص كتابفروشى\r\nكتابفروشى حافظ ، تهران بازار كاشفى تلفن 531374\r\n\r\n","description":"","footnote":"","page_name":" مقدمه 1 ","page_number":1},
  {"content":"\r\n\r\n* اسم كتاب : تاريخ نگارستان\r\nمؤلف : قاضى احمد غفارى كاشانى\r\nمصحح : مرتضى مدرس گيلانى\r\nچاپ اول : 1404 هجرى ارديبهشت ماه\r\nچاپ : چاپ فرهنگ\r\nتيراژ : سه هزار نسخه\r\nناشر : كتابفروشى حافظ ، تهران بازار كاشفى\r\nتلفن : 531374\r\n\r\n","description":"","footnote":"","page_name":" مقدمه 2 ","page_number":2},
  {"content":"\r\n\r\n\r\nچند مقدمه در تاريخ نگارستان\r\n\r\n[ مقدمه 1 
  ] ( تاريخ )\r\n1 - پيشينيان از تاريخ‌خوانى بهره‌هاى اخلاقى را در نظر داشتند ليك در اين روزگار گذشته از سودهاى اخلاقى كه بيشتر از سوانح مردان كلان و بزرگان جهان بهره‌مند مىشود سودهاى ديگرى نيز بدست مىآيد از آنها :\r\nيكم - تاريخ سرچشمه‌ايست براى خرده‌كاريهاى جامعه‌شناسى زيرا بنگاههاى اجتماعى در نهاد كنونى بميانجى آميزش و آميختگى كه دارد نمىتواند آميغ‌ها را آشكارا براى ما بازنمايد ليك چون دگرگونى هر بنگاهى را در نظر گيريم و از ريخت و روش نخستين آن آغاز كنيم آميغهاى اجتماعى بر ما روشن مىشود اينستكه در كاوش همهء پديده‌هاى اجتماعى اعم از كيش و زبان و اقتصاد ، حقوق ، اخلاق نيازمند بتاريخ هستيم و تاريخ بسان سرچشمهء ديدنىهاست براى دانشهاى اجتماعى .\r\nدوم - تاريخ براى پاك نمودن توده بسيار سودمند است مثلا راجع ببازرگانى دو نظر گرفته مىشود يكى آزادى سوداگرى و ديگر نگاهدارى ساخته‌هاى درونى كشور و برترى يكى از اين دو نظر را بايد از تاريخ بهرمند شد و بايد بتاريخ توده‌هايى كه هريك از اين دو دستور ميان آنان به كار رفته بوده بازگشت نمود و بهره‌هاى نيك و بد هر دستور را در توده‌هاى گذشته كاوش كرد اينستكه تاريخ مانند آزمايشگاه دستورهاى اجتماعىست و دستورهاى اجتماعى را تا سودمند بودن آن نزديك به باور نباشد نبايد در توده‌هاى كنونى بپايهء آزمايش نهاد و تا بشود مىبايد از گذشته در اين‌باره بهره‌مند گرديد .\r\nسوم - روش خرده‌گيرى كه روش تاريخ نظريست براى ورزش انديشه‌ها بسيار سودمند است چه انديشه‌اى كه بتواند باريك و يكسو باشد براى دريافت آميغى آماده خواهد بود .\r\nتاريخ از رخدادهاى جزئى گفتگو مىكند ليك پيشآمدهاى تاريخى مانند رخداده‌هاى ديگر جهانى با يكديگر پيوستگى دارد و مىتوان همهء آنها را از انگيزه‌اى پديد دانست .\r\nهرگاه براى جستجو تا آشكار كردن نخستين انگيزهء پيشامدهاى تاريخى كوشش كنيم و بخواهيم رخداده‌هاى همه سده‌ها و پيشامدهاى كشورها كه از انگيزه‌اى پديد و بر دسته‌اى اصول\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n\r\nنهاده شده باشد و دستورى بر همهء دستورهاى تاريخى داورى كند از بهره‌هاى كوشش ما دانشى نو پديد مىآيد كه آن را ميتوان فلسفهء تاريخ ناميد . برخى از دانايان يكتاپرستى كه قضاوقدر را باور دارند همهء پيشامدهاى تاريخى را مانند ديگر رخداده‌هاى جهان برآمده از خواست خدا ميدانند . دانايانى كه بآزادى بر مردم گروش دارند مانند ( اگوست‌كنت ) همهء پيشامدهاى تاريخى را بهره‌يى از پرى روان انسانى مىپندارند . دستهء ديگر چون ( منتسكيو ) كرانه و تودهء اجتماعى و روزگار را در پديد آمدن پيشامدهاى تاريخى مؤثر مىپندارند بلكه ميگويند اين سه عامل پديدآرندهء همهء پيشامدهاى تاريخىست .\r\nدسته‌اى از مؤرخين يكتاپرستى بانگيزه‌نمائى ديده بازدوخته‌اند و همهء پيشامدهاى تاريخى را روىآرنده بهدفى بلند ميدانند چنان كه ( بسوئه ) باورداشتى كه آنچه در روزگار ميگذرد با روان شدن نگارش خدائىست كه با پيشرفت كيش مسيح بازگشته ميگردد .\r\nشايد افراد مردم در پديد آمدن پيشامدهاى تاريخى بىاثر نباشد ليك از سويى خواست كسان ، پيروى خواست خدايست و از سويى ديگر عوامل طبيعى و محيط اجتماعى و ويژه‌هاى روزگار كه همه از سرچشمهء نهاده‌هاى خدائى بهره‌مند است در پديد پيشامدهاى تاريخى دخيل مىباشد پس ناگزير پيشامدهاى تاريخى با يكديگر پيوستگى دارد و در پيشرفت جهان هستى رسدى درخور دارد و جستجوى غايت و نشان در پيشامدهاى تاريخى بيهوده نيست و فلسفهء تاريخ براى كوشش در راه آشكار كردن آن غايت ناگزير است .\r\nشعر :\r\n اينكه در شهنامه‌ها آورده‌اند * رستم و روئينه تن اسفنديار\r\nتا بدانند اين خداوندان ملك * كز بسى خلق است دنيا يادگار\r\nاين همه رفتند و ما اى شوخ‌چشم * هيچ نگرفتيم از ايشان اعتبار\r\nبا بدان بد باش با نيكان نكو * جاى گل گل باش و جاى خار خار\r\nسعديا چندانكه ميدانى بگو * حق نبايد گفتن الا آشكار \r\n\r\n","description":"","footnote":"","page_name":" مقدمه 4 ","page_number":4},
  {"content":"\r\n\r\n\r\n[ مقدمه 2 
  ] ( تاريخ نگارستان )\r\n2 - از دوران كودكى انسى بكتب تاريخ داشتم و از خواندن آنها بهرمند بودم ، نخستين كتابى كه در تاريخ ايران به فارسى ديدم كتاب تاريخ نگارستان تأليف قاضى احمد غفارى كاشانى بود . اين تاريخ با اختصارى كه دارد كتابىست مانند گلستان با نظم و نثر ادبى كه مؤلف آن با زبانى شيوا و بيانى رسا تاريخ ده قرن هجرى را از آغاز سدهء يكم در حالات پيامبر اكرم ص و خلفاء و امامان شيعه و پادشاهان اسلام و فرمانروايان انام پرداخته و در آن از حوادث عجيبه و وقايع غريبه از سوانح دانشمندان و پيشامدهاى بزرگان جهان انباشته .\r\nتاريخ نگارستان دو بار در هندوستان چاپ شده بود يكى بقطع وزيرى بسال 1275 هجرى بهمت ميرزا محمد باقر صاحب شيرازى كه اصل كتابى بود كه طبع و تصحيح را بر آن قرار گذاشتم و ديگر بقطع رحلى چاپ هند معروف به چاپ سركارى اين هردو در تهران در كتابخانهء ملك موجود است در سال هزار و سيصد و چهل خورشيدى برابر هزار و سيصد و هشتاد و يك قمرى مدير محترم كتابفروشى حافظ در تهران شروع به تجديد چاپ آن كرد و از نگارنده درخواست نمود كه آن را تحرير كرده سپس تا عصر حاضر تذييل كنم و چنان كردم و نيز مدارك مؤلف كتاب و مراجع خود را در مقدمه روشن سازم . آنچه از مقدمهء تاريخ نگارستان استفاده مىشود قاضى احمد بكتابهاى زير در تأليف نگارستان مراجعه ميكرده است .\r\nيكم - كتاب تاريخ طبرى تأليف ابى جعفر محمد بن جرير گذشته بسال 310 هجرى ترجمهء آن بپارسى از ابى على محمد بن محمد بلعمى وزير آل سامان گذشته حدود 363 ه دوم - كتاب تاريخ احمد بن اعثم كوفى گذشته حدود 200 ه و ترجمهء آن بپارسى از محمد بن احمد مستوفى گذشته بحدود 670 ه سوم - كتاب تاريخ مروج الذهب تأليف ابى الحسن على بن الحسين مسعودى گذشته بسال 345 ه چهارم - كتاب تاريخ منتظم تأليف ابى الفرج عبد الرحمان بن على جوزى گذشته بسال 597 ه پنجم - كتاب تاريخ آل عباس گذشته حدود . . ششم - كتاب ترجمهء تاريخ يمينى از ابى الشرف ناصح بن ظفر بن سعد المنشى گلپايگانى گذشته حدود 610 ه هفتم - كتاب كشف الغمه تأليف ابى الحسن بهاء الدين على بن عيسى اربلى موصلى گذشته حدود 700 ه هشتم - كتاب جامع الحكايات تأليف نور الدين محمد عوفى گذشته حدود 630 ه نهم - كتاب تاريخ مرآت\r\n\r\n","description":"","footnote":"","page_name":" مقدمه 5 ","page_number":5},
  {"content":"\r\n\r\nالجنان تأليف ابى السعادات عبد اللّه بن اسعد شافعى يافعى يمنى گذشته به مكه بسال 768 ه دهم - كتاب جامع التواريخ تأليف خواجه رشيد الدين فضل اللّه همدانى وزير مغول گذشته بسال 718 ه يازدهم - كتاب تاريخ گزيده تأليف خواجه حمد اللّه مستوفى قزوينى گذشته بسال 750 ه دوازدهم - كتاب نزهة القلوب تأليف خواجهء مذكور سيزدهم - كتاب وصايا تأليف ابى على - حسن بن اسحاق خواجه نظام الملك طوسى وزير ملكشاه سلجوقى گذشته بسال 485 ه چهاردهم كتاب تاريخ قاضى قوام الملك ابرقويى گذشته حدود . . پانزدهم - كتاب فردوس التواريخ تأليف خسرو ابرقويى گذشته حدود . . شانزدهم - كتاب طبقات ناصرى تأليف ابى عمر عثمان منهاج الدين بن سراج الدين جوزجانى گذشته بسال 698 ه هفدهم - كتاب تاريخ وصاف تأليف اديب شرف الدين عبد اللّه بن فضل اللّه شيرازى گذشته بشيراز بسال 698 ه هيجدهم - كتاب تاريخ فخر الدين داود بناكتى گذشته بسال . . نوزدهم - كتاب چهار مقاله يا مجمع النوادر تأليف احمد بن عمر نظامى عروضى سمرقندى گذشته حدود 560 ه بيستم - كتاب تاريخ ظفرنامه تأليف شرف الدين على يزدى گذشته بسال 858 ه بيست و يكم - كتاب تاريخ جهانگشاى خواجه عطاء الملك علاء الدين جوينى گذشته بسال 691 ه بيست و دوم - كتاب مجموعهء اخبار تأليف رومى اين كتاب و مؤلفش را نشناختم و شايد تصحيف‌شدهء مجموعهء ورام باشد بيست و سوم - كتاب تاريخ فتوحات ميرانشاهى تأليف سعد الدين كرمانى گذشته بسال . . بيست و چهارم - كتاب مسالك الممالك تأليف ابى اسحاق ابراهيم بن محمد اصطخرى گذشته بسال 300 ه اما در متن تاريخ نگارستان مؤلف آن را عبد الرحيم مشهدى نوشته شايد سهو كرده و ممكن است اتفاقا كسى بدين نام كتابى بنام مسالك الممالك نوشته باشد بيست و پنجم - كتاب تاريخ سيد ظهير الدين مرعشى مازندرانى گذشته قريب 900 ه بيست و ششم - كتاب تاريخ واسط تأليف سيد جعفر بن محمد بن حسن مشهور بجعفرى گذشته حدود . . بيست و هفتم - كتاب تاريخ مطلع السعدين كمال الدين عبد الرزاق بن اسحاق سمرقندى گذشته بسال 887 ه بيست و هشتم - كتاب تاريخ روضة الصفا تأليف محمد بن خواندشاه بلخى مشهور بامير خواند گذشته بسال 903 ه بيست و نهم - كتاب تاريخ حبيب السير تأليف غياث الدين بن همام الدين مشهور به خواند مير گذشته بسال 941 ه سىام - كتاب تذكرة الشعراء تأليف دولتشاه بن يحيى سمرقندى گذشته بسال . . سى و يكم - كتاب مجالس النفائس تأليف امير على شيرنوائى گذشته در هرات بسال 906 ه .\r\nتاريخ نگارستان تا حوادث سال 908 ه را كه تا زمان امراء آق‌قويونلو است و آخرين آنان الوند ميرزا پسر يوسف بيك است كه از امير اسماعيل اول صفوى شكست خورد و سلسله و دودمان آق‌قويونلو بود نوشته .\r\n\r\n","description":"","footnote":"","page_name":" مقدمه 6 ","page_number":6},
  {"content":"\r\n\r\nكردم و مدارك و مراجع آن از قرار زير است .\r\nيكم - كتاب تاريخ عالم آراى عباسى در وقايع دورهء صفويان تأليف اسكندر بيك منشى گذشته حدود 1035 ه دوم - كتاب تاريخ دولت زنديان از آغاز پادشاهى كريم خان تا انقراض آخرين ايشان لطفعلى خان زند تأليف ميرزا صادق منشى ملقب بنامى گذشته حدود 1212 ه سوم - كتاب تاريخ زنديان تأليف على رضا بن عبد الكريم شيرازى مطبوع گذشته حدود . . چهارم كتاب تاريخ جهانگشاى نادرى در وقايع دولت افشاريان تأليف ميرزا مهدى خان استرابادى گذشته حدود 1180 ه پنجم - كتاب رستم التواريخ در وقايع زمان آقا محمد خان قاجار تأليف رستم الحكماء خطى موجود در تهران كتابخانهء ملك گذشته حدود 1220 ه ششم - تتميمم روضة الصفا تا دورهء ناصر الدين شاه قاجارى تأليف رضا قلى خان هدايت گذشته بسال 1288 ه هفتم - كتاب تاريخ جان ملكم انگليسى گذشته بسال . . هشتم - كتاب تاريخ‌نامهء خسروان تأليف جلال الدين ميرزا فرزند فتحعلى شاه قاجار گذشته بسال . . نهم - كتاب تاريخ ايران تا زمان مظفر الدين شاه قاجارى تأليف مخبر السلطنهء هدايت گذشته بسال . . دهم - كتاب تاريخ ايران تأليف سعيد نفيسى معاصر يازدهم - كتاب تاريخ وقايع زمان مشروطهء ايران تأليف سيد احمد كسروى تبريزى گذشته بسال .\r\n. دوازدهم - كتاب تاريخ ايران تأليف عباس پرويز معاصر پانزدهم - كتاب تاريخ اوضاع دورهء احمد شاه قاجار تأليف شوستر امريكايى شانزدهم - كتاب تاريخ وقايع مشروطه تأليف حلاج معاصر هفدهم - كتاب بازيگران عصر طلائى تأليف ابراهيم خواجه نورى معاصر هيجدهم - كتاب تنبيهات المنجمين در وقايع نجومى و احكام آن تأليف قاسم بن مظفر گنابادى منجم‌باشى شاه عباس اول گذشته حدود 1050 ه نوزدهم - كتاب فرهنك گيلانى تأليف نگارنده بيستم - كتاب ديوان مشتاق اصفهانى گذشته بسال 1171 ه بيست و يكم - كتاب ديوان آذر بيگدلى گذشته بسال 1195 ه بيست و دوم - كتاب ديوان فتحعلى شاه قاجار گذشته بسال 1250 ه بيست و سوم - كتاب ديوان اديب فراهانى گذشته بسال 1336 ه بيست و چهارم - كتاب ديوان ملك الشعراء بهار محمد تقى خراسانى گذشته بسال 1371 ه بيست و پنجم - كتاب تاريخ جهان آراء تاليف قاضى احمد كاشانى خطى موجود در تهران كتابخانهء ملك بيست و ششم - كتاب سبك‌شناسى ملك الشعراء بهار بيست و هفتم - كتاب حواشى چهار مقالهء قزوينى محمد خان گذشته بسال 1329 ش بيست و هشتم - متدلوژى خزائلى .\r\n\r\n","description":"","footnote":"","page_name":" مقدمه 7 ","page_number":7},
  {"content":"\r\n\r\n\r\n[ مقدمه 3 
  ] ( محتويات تاريخ نگارستان )\r\n3 - تاريخ نگارستان ، اول در حالات پيامبر اكرم ص از بيان غزوات و مهاجرت و نامهء وى بملوك زمان خود و حالات حضرت على ( ع ) و فرزندانش و كراماتى از ايشان و سوانح خلفاء بنى اميه و صفاريان و طاهريان و پادشاهان آل سامان و مدت سلطنت آنان و شاهان غزنوى و امراء ديلميان و وقايع ايام ايشان و خلفاء بنى العباس از سفاح تا مستعصم باللّه و غرائب وقايع ايشان و حكام سلجوقيان و تفصيل روزگار آنان و خانان مغول از چنگيز خان و اعقاب وى و پادشاهان خوارزمشاهى و آل مظفر و فرمانروايان ملوك و اتابكان فارس و شمه‌اى از وقايع شيراز و شعراى آن و حكام سربدارى و امراء تيمورى و چگونگى خروج امير تيمور گورگان و سرانجام وى و امراء كرت و گله‌داران سياه و سفيد و پايان كتاب ستايشى از دورهء صفويان بعدا بقلم نگارنده حالات مفصلى از امراء صفويه تا آخرين آنان سلطان حسين صفوى و وقايع مهم روزگار ايشان و حوادث نجومى كه راست افتاده و ثبت در دفتر ها و كتابها شده و چگونگى تاخت‌وتاز اشرف افغان و محمود آنان و سرانجام مآل كار ايشان و پديد آمدن نادر شاه و اخلاف وى و كيفيت جهانگيرى و جنگهايش و رفتن وى بهندوستان و تسخير آن كشور و اسير شدن محمد شاه هندى بدست وى و سپرى شدن دورهء افشاريان بكريم خان زند و پادشاهى كريم خان و حوادث زمان وى و بيان داستانى چند از سيرت و اخلاق او و آوازهء دادگريش در جهان و شرح حالات بازماندگانش و انقراض ايشان بدست آقا محمد خان قاجار و سفاكى خان قاجار و فرمان كور كردن وى مردم كرمان را و شكنجه دادنش لطفعلى خان زند را و لشكركشى او بگرجستان و شرايط قتل و غارت وى در آن ديار و كشته شدنش در قلعهء شوشى بدست برخى از چاكرانش و نشستن فتحعلى شاه قاجار بجاى وى و بعد از او محمد شاه و ناصر الدين شاه و وقايع ايام وى و بعد از او مظفر الدين شاه و فرمان مشروطهء ايران و مخالفت فرزندش محمد على شاه با آن و نشستن احمد شاه بجاى پدر خود و خاتمهء سلطنت قاجاريان .\r\n\r\n","description":"","footnote":"","page_name":" مقدمه 8 ","page_number":8},
  {"content":"\r\n\r\n\r\n[ مقدمه 4 
  ] ( لغات مغولى تاريخ نگارستان )\r\n4 - چون در تاريخ نگارستان كلماتى از لغات مغولى كه در آن روزگار به كار ميرفته موجود است ناگزير بشرح آنها مىپردازم : مغولان زبان و خط ايغورى را كه از سكان مردم شرقى تركستان و خط مذكور را از اصل خط آرامى و پهلوى بيرون آمده بود و از زبر به زير و گاهى از راست به چپ نوشته مىشده است بدستور چنگيز خان آموخته بودند اغروق : بنه و بنه پا در ايام جنك . آقا : پسران بزرك پادشاه زيرا در زبان مغولى پادشاه راخان يا قاآن مىگفته‌اند و ملكه را خانم و پسران خان يا برادران او را آقا و آقازادگان يا برادرزادگان را اينى مىناميده‌اند . آلتون : دژ آل تمغا : تمغاى سرخ . رك : تمغا .\r\nارتاق : تاجر و ارتاقى يعنى تجارت ، تجارى كه زرازخان گيرند و براى او از كشورهاى دور خواسته آرند . اردو : لشكر و محل اقامت لشكر و در اواخر پايتخت را نيز اردو مىگفته‌اند . اروغ : خانواده ، دودمان . يا مردمى كه از اصلى و نسبى باشند و بقبيله‌اى منتهى شوند الوس : بر وزن خروس ، قبيله و تيره‌هاى قبيله آلوك : پروانه و پيام . اولاغ ، الاغ .\r\nالاق : پيكى كه مأمور دولت از رعيت به پيكار گيرد و برنشيند . ايراخته : ظاهرا دوست و يارى كننده است . ايقاق : سخن‌چين و نمام و ايقاقى نمامى . ايغاغ ، بغين نيز ديده شده است ايل :\r\nرعيت و فرمانبردار ، ايلخان : پادشاه و بزرك مستعمرات ايلچى : پيك ، سفير ايناق : خواص و بستگان ، اينى : بفتح اول پسرپسر خان يا برادرزادگان خان . باشقاق : شحنه و مأمور مخصوص و باشقاقى بمعنى نگاهدارى آمده است . بالش : كيسه و بدرهء زر يا سيم پايزه :\r\nلوحى از چوب يا فلز زر و سيم كه روى آن نقش خاصى مانند سرشير و جز آن بوده است و برسم افتخار به كسى داده مىشده است و از همه پايزه‌ها پايزهء سرشير سنگين‌تر بوده و تقريبا حكم مدال امروز را داشته . بغناغ : بر وزن چخماق ، گلوبندى بوده مخصوص مغولان ترغو :\r\nبفتح اول و سكون دوم : نزل و پيشكش . تغار : بفتح اول علوفه و خواربار . تكشميشى :\r\nبفتح اول كرنش و تعظيم و سرفرود . تمغا : بفتح اول مهرى بوده گرد كه گاهى با آب زر مىزده‌اند و نام آن اولتون تمغا بوده و گاهى با رنك سرخ و آن آل تمغاست و در حكم تمبر امروز بوده است . تنگسوق و تنسوق : بفتح اول راه آورد و هديه و پيشكش . تومان ؛ ده هزار\r\n\r\n","description":"","footnote":"","page_name":" مقدمه 9 ","page_number":9},
  {"content":"\r\n\r\nو بعدا هرقسمت از كشور كه ده هزار دينار ماليات داشته به تومان ناميده شده است و كشور را بتومانها بخش كرده بودند چوك : پره و حلقه‌اى از مردان يا زنان و چوك زدن گرد آمدن و رقص چوكى مرسوم در ايلها از اين بابست . ساورى : آماده و فراهم كردن و تدارك و تهيه نمودنست . سولوق : ظرفى بوده است كه در سفر همراه مىبرده‌اند مانند : خورجين سيورسات : خواربار و زاد و علفى كه از روستاهاى سر راه براى گذر لشكر يا موكب خان گردآورند سيورغاميش : التفات و عنايت و مهربانى كردن . سيورميش : شادى و فرياد روز جنك . غاغميشى : ضد سيورغاميشىست يعنى بىالتفاتى و نامهربانى قراغچى :\r\nبضم اول مأمور خلوت و قرق ساختن راه يا محلى را براى آمدن كسى . قميز : شير ترش و ظاهرا نوعى شير بوده است كه بجاى مسكر مىخورده‌اند . قويچور : ماليات سر گله و اين لغت مترادف قلان در تاريخ سيستان نيز آمده است . قورچى : جاندار ، قورچىباشى ، رئيس جانداران و اسلحه‌داران است قوريلتاى : كنگرهء بزرك و دستهء شاهنشاهى مغول كه هنگام بر تخت نشستن هر خان گرد مىآمده است نركه : بمعنى شكارچى كه ( تاريخ سيستان يرگه ) بياء و فارسى آن شكار رژه است كه در بيهقى چاپى شكار ژه بغلط چاپ شده است . يارغو و يرغو : بازرسى و تحقيق يرغوچى : مستنطق و بازرس . ياسه و ياسا : قانون چنگيزى و گفته‌اند كتابى بوده است كه بر وفق آن مغولان رفتار مىكرده‌اند كه هم آداب دينى و هم آئين و قانون كشورى و لشكرى آنها را شامل مىشده ياغى : مخالف ، ضد ايل كه بمعنى فرمان‌بردار است يام : محل توقف پست و جائى كه اسب‌هاى چاپار نگاهدارى مىشده و مسافر فرود مىآمده . ياى : علم سنك يده يا حجر المطر كه مختص قامان يعنى علماى مغول و قوم ايغور است . يرليغ : دستور ، فرمان ، امر ، حكم ، قانون . يورت : خانه و خرگاههاى مغول ايضا لغاتى از مغولان كه به كار رفته :\r\nيراق : اسلحهء مرد و مركب قجرچى : رابط . كنكاج و كنگاشى : مشورت . الكارا :\r\nبضم اول نام قسمتى از استان . بلوك : نام قسمتى از دهات . يورت : سر منزل . قاپچى حاجب . قوشچى : بازدار . باشماقچى : كفشدار . آغروق : بنه و ساز و برك . قورخانه :\r\nزرادخانه . جيباچى : زره‌گر . جيبا : اسلحه ، جبه ، زره چرمى و آهن‌دار . جيباخانه : زرادخانه انچكى : مرادف صاحب منصب . كيجم : بر گستوان و پوشش اسب قورچى : جاندار قشون :\r\nارتشتاران يورش : هجوم تواچى : محاسب و شمارگر تغوز يا تقور : اندازه‌ايكه معين باشد از اسب يا قماش ، چنان كه گويد يك تقوز اسب و يك تغوز قماش پيشكش كرده اكلكا :\r\nانعام موچلكا : محضر و صورت مجلس شيلان : هنگام صرف نهار و صلاى طعام منغلاى :\r\n\r\n","description":"","footnote":"","page_name":" مقدمه 10 ","page_number":10},
  {"content":"\r\n\r\nمقدمة الجيش يلجار : ايلجار و حركت چريك و حشم بر انغار : ميمنه جوانغار : ميسره قول : قلب يلغار : يرغه ، راندن تند ييلاق : سردسير قشلاق : گرم‌سير كومك : مدد قمچى : تازيانه قيچى : مقراض ساورى : هديه ، پيشكش تالان : تاراج دومان : طوفان قدغن : نهى ليك در محاورات بمعنى تأكيد نيز به كار رفته است قروق : مخصوص آقا : عنوان برادر و بنى اعمام خان آغا : گويا لقب زنان حرم بوده خانم و بيگم : لقب زنان خان و بيك يساول و شقاول : مناصب لشكرى و ارتشى داروغه : كلانتر . بيگلربيگى : بيك بگان كه منصبى بوده است كوتل : ظاهرا مغولىست ، تپه و گردونه و اسب يدك را خواسته‌اند اولجا ، اولجه ، چپاول : غارت ، تاراج ، يغما آذوغه : ( مشهور با ق نوشته مىشود ) خواربار .\r\n\r\n","description":"","footnote":"","page_name":" مقدمه 11 ","page_number":11},
  {"content":"\r\n\r\n\r\n[ مقدمه 5 
  ] ( اشتباهات تاريخ نگارستان )\r\n6 - مؤلف تاريخ نگارستان در حالى كه مردى متتبع در فن تاريخ بوده اطلاعات تاريخى وى چندان عميق نبوده بلكه گاهگاهى اشتباهاتى را كه ديگران مرتكب شده‌اند خود نيز بىكم‌وكاست در تاريخ خود آورده از آن جمله چنان كه در مراجع كتابهاى وى نوشتم يكى از آنها كتاب چهار مقالهء نظامى عروضىست اين كتاب اشتباهات تاريخى بسيار دارد شايد نظامى خود نيز مدعى جنبهء صحت تاريخى آنها نبوده بلكه تنها مىخواسته جنبهء ادبى و مجلس‌آرائى خود را در فنون چهارگانهء آن كتاب به بهانه‌هايى درآورد اعم از آنكه مطالب تاريخى آن درست باشد يا نى . براى نمونه برخى از آنها را اينجا مىآورم تا سستى مطالب تاريخى چهارمقاله كه مؤلف نگارستان از آن كتاب نقل كرده بىآنكه در صحت آنها بررسى نموده باشد آورده :\r\nدر داستان اسكافى كاتب گفته : در ديوان رسالت نوح بن منصور محررى كردى انتهى ظاهرا سهو كرده زيرا مرك اسكافى در اوائل پادشاهى عبد الملك بن نوح بن نصر ( 350 - 343 ه ) بوده و جلوس نوح بن منصور بن نوح بن نصر در سال 366 ه پس محال است اسكافى زمان او را دريافته باشد .\r\nاصل در چهارمقاله گفته : آخر كار البتكين به عصيان كشيد انتهى نيز سهو است چه جلوس نوح بن منصور بسال 366 ه بوده و مرك البتكين دوازده سال پيش از جلوس منصور بن نوح . شايد مؤلف نوح بن منصور را بپدرش منصور بن نوح اشتباه كرده است چه با اين شخص اخير بود كه البتكين عصيان ورزيده بغزنه رفته بر آنجا مستولى شد نه بهرات چنان كه مؤلف سهوا گفته احتمال دارد مؤلف البتكين را با ابو على سيمجور اشتباه نموده باشد زيرا ابو على سيمجور بود كه با نوح بن منصور مخالفت ورزيد و سبب ضعف دولت سامانى شد .\r\nاصل امير نوح از بخارا بزاولستان بنوشت تا سبكتكين با آن لشكر بيايد و سيمجوريان از نشابور بيايند و با البتكين بزابلستان نوشت تا سبكتكين آن لشكر براى محاربهء با ابو على سيمجور كه از مدتى دراز با امير نوح مخالفت داشت و اطراف كشور را پر از آشوب كرده بود بيارد . و امير نوح على بن محتاج الكشانى را كه حاجب الباب بود با البتكين فرستاد با نامه‌اى چون آب و آتش انتهى ظاهرا مقصود امير ابو على احمد بن محتاج الصغانى مىباشد كه از امراء معروف دولت سامانى و والى و سپهسالار خراسان بود و قطع نظر از تخليطى كه مصنف در اسم و كنيه و نسبت بلاد و منصب\r\n\r\n","description":"","footnote":"","page_name":" مقدمه 12 ","page_number":12},
  {"content":"\r\n\r\nاين شخص كرده ( زيرا اسم او احمد و كنيه‌اش ابو على و چغانيست ) زيرا امير ابو على بسال 344 ه درگذشت يعنى 22 سال پيش از جلوس امير نوح و 39 سال قبل از لشكركشى سبكتكين بخراسان . پس رسالت ابى على بن محتاج از جانب امير نوح بسوى البتكين از محالاتست و در اين داستان ميگويد : اسكافى بر بديهه جواب كرد و اول بنوشت بسم اللّه - الرحمان الرحيم يا نوح قد جادلتنا فاكثرت جدالنا انتهى مؤلف دو سهو كرده يكى واقعهء عصيان ماكان بن كاكى را در عهد نوح بن منصور فرض مىكند و حال آنكه ماكان در عصر نصر بن احمد پادشاه سوم سامانى سركشى كرد و بر جرجان چيره شد و بسال 329 ه يعنى 39 سال پيش از نشست نوح بن منصور كشته شد .\r\nدوم سردار لشكريرا كه با ماكان جنگيد و او را بكشت سپهسالار تاش مىنويسد و حال آنكه باتفاق مؤرخين ابو على احمد بن محتاج چغانى بوده است .\r\nاصل در داستانى گفته : حسن بن سهل ذى الرياستين و فضل برادرش كه از آسمان درگذشتند تا بدرجه‌اى كه مأمون دختر فضل را خطبه كرد انتهى مؤلف ميان دو برادر خلط نموده ذو الرياستين لقب فضل بن سهل است و دخترى كه مأمون بستد پوران‌دخت حسن بن سهل است . و در داستانى گويد . المسترشد باللّه امير المؤمنين از شهر بغداد خروج كرد با لشكرى آراسته و تجملى پيراسته و خزينه‌اى بىشمار و سلاحى بسيار متوجها الى خراسان بسبب استزادتى كه از سلطان عالم سنجر داشت انتهى مؤلف سلطان مسعود سلجوقى را بسلطان سنجر اشتباه كرده است . چه باتفاق مؤرخين لشكر كشيدن مسترشد از بغداد به قصد جنك با سلطان مسعود بن ملكشاه بود .\r\nاصل در داستانى گويد : آورده‌اند كه سلطان يمين الدوله محمود رحمه اللّه روزى رسولى فرستاد به ماوراء النهر به نزديك بغراخان انتهى مؤلف اشتباه كرده است ايلك خان را به بغراخان كه بسال 373 ه درگذشته و معاصر بودن او با زمان شاهى محمود غزنوى كه بسال 388 ه جلوس كرده غيرممكن است .\r\nاصل مسعود سعد سلمان را بوجيرستان بقلعهء ناى فرستادند انتهى زندان مسعود سعد را از ابتدا تا انتها قلعهء ناى دانسته سهو است و چنانچه از اشعار مسعود سعد سلمان خود برآورده مىشود آنست كه وى دوبار بزندان افتاد .\r\nيكم ده سال در عهد سلطان ابراهيم غزنوى هفت سال از آن در دو قلعهء سود و دهك و سه سال ديگر در قلعهء ناى\r\nدوم در عصر سلطان مسعود بن ابراهيم هفت يا هشت سال در قلعهء مرنج پس اينكه مىنويسد : و مدت حبس او بسبب قربت سيف الدوله دوازده سال بود سهو است و درست ده سال است .\r\nو در پايان همين داستان گويد : از سلطان عالم غياث الدنيا و الدين محمد بن ملكشاه\r\n\r\n","description":"","footnote":"","page_name":" مقدمه 13 ","page_number":13},
  {"content":"\r\n\r\nبدر همدان در واقعهء امير شهاب الدين قتلمش الب‌غازى كه داماد او بود به خواهر شنيدم انتهى مؤلف در اين دو سطر پنج شش غلط كرده .\r\nيكم غياث الدين ملكشاه سلجوقى هفده سال بعد از قتل قتلمش جهان آمده زيرا تولد او بسال 473 ه و قتل قتلمش بسال 456 ه بوده پس چگونه ممكن است با او جنك كرده باشد\r\nدوم قتلمش بن اسرائيل بن سلجوق پسر عم جد پدر سلطان محمد بن ملكشاه بن الب - ارسلان بن چغرى بيك بن ميكائيل بن سلجوقى بوده نه داماد او به خواهر .\r\nسوم لقب قتلمش شهاب الدوله است نه شهاب الدين .\r\nچهارم نام او قتلمش بوده نه قتلمش الب‌غازى .\r\nپنجم خروج قتلمش بر پسر خود سلطان الب‌ارسلان سلجوقى بوده نه با محمد بن ملكشاه ششم واقعهء قتلمش در رى بوده نه در همدان\r\nهفتم نظامى عروضى كه حدود سال 550 ه چهار مقاله را نوشته ممكن نيست كه بسال 456 يعنى صد سال قبل از تأليف آن در واقعهء قتلمش بنفسه حضور بهمرسانيده باشد .\r\nاصل يعقوب اسحاق كندى يهودى بود اما فيلسوف زمانهء خويش بود و حكيم روزگار خود و به خدمت مأمون او را قربتى بود انتهى مؤلف سهو كرده يعقوب اسحاق يهودى نبوده چه ابو يوسف يعقوب بن اسحاق كندى ملقب بفيلسوف العرب او و نياكانش همه از مشاهير مسلمانان بوده‌اند و چيزى كه مىتواند راست باشد ابو معشر قبل از آموختن علم نجوم دشمنى با يعقوب اسحاق كندى داشته .\r\nاصل در سنهء ثمان و خمسمأة كه سلطان سنجر بدشت خوزان فرود آمد و روى به ماوراء النهر داشت بحرب محمد خان امير داد انتهى مقصود محمد خان معروف بارسلان خان از ملوك خانيهء ماوراء النهر است و واقعهء مذكور بسال 507 بوده و سرانجام كار بجنك نكشيده سلطان سنجر و محمد خان باهم كنار آمدند .\r\nاصل حكيم موصلى از طبقهء منجمان بوده و خدمت خواجه بزرك نظام الملك طوسى كردى انتهى قتل خواجه در بغداد سهو است زيرا نظام الملك باتفاق مؤرخين در نهاوند كشته شد .\r\nاصل ملك عرب صدقه عصيان آورد و گردن از ربقهء طاقت بكشيد و با پنجاه هزار مرد عرب از حله روى ببغداد نهاد انتهى سهو است صدقة بن مزيد هرگز عزيمت گرفتن بغداد نكرد و ميان او و خليفه المستظهر باللّه وحشتى نبوده بلكه خلاف ميان او و سلطان ملكشاه بود .\r\nاصل هم از ملوك آل سامان امير منصور بن نوح بن نصر را عارضه‌اى افتاد كه مزمن گشت انتهى اين داستان از اول تا به آخر دروغ است زيرا بناى آن بر معاصر بودن امير منصور بن\r\n\r\n","description":"","footnote":"","page_name":" مقدمه 14 ","page_number":14},
  {"content":"\r\n\r\nنوح بن نصر سامانىست با محمد بن ذكرياى رازى و حال آنكه پادشاهى منصور سامانى از سال 350 تا 366 بوده و مرك محمد بن زكرياى رازى در سال 311 يا 320 ه\r\nاصل در رفتن ابن سينا از خوارزم بگرگان گويد : « خواجه ابو على را پيش قابوس بردند » ابن سينا در رساله‌اى كه در ترجمهء حال خود نوشته بعد از ذكر انتقالش از خوارزم بخراسان گويد : « ثم دعت الى الانتقال الى جرجان و كان قصد الامير قابوس فاتفق فى اثناء هذا القبض على قابوس و حبسه فى بعض القلاع و موته هناك » از اين گفتار روشن مىشود كه ابو على به خدمت قابوس بن وشمگير نرسيده و مقارن وصول او بجرجان قابوس را از ميان برداشتند و بعد از اندك زمانى بسال 405 ه بكشتند .\r\nاصل گويد ابو على از آنجا به رى شد و بوزارت شهنشاه علاء الدوله افتاد انتهى در اين گفتار دو سهو روشن است يكى آنكه وزارت ابى على را در رى فرض كرده و حال آنكه در همدان بوده است و ديگر آنكه ابو على را وزير علاء الدوله پنداشته و حسام الدين ابو جعفر محمد بن دشمن زيار معروف بابن كاكويه امير اصفهان و مضافات را با شمس الدوله پسر فخر الدولهء ديلمى اشتباه كرده است زيرا ابن سينا دو مرتبه بوزارت شمس الدوله رسيد ميان سال 412 و 405 ه پس از مرك شمس الدوله و نشست پسرش سماء الدوله ابن سينا باصفهان رفت و به خدمت علاء الدوله پيوست و از خواص ندماء وى گرديد و بسيارى از كتب خود را بنام او نوشت و تا پايان زندگى در درگاه علاء الدوله بسر برد ليك هيچگاه وزارت او را نداشت .\r\nو اشتباهاتى چند از كتاب سياست‌نامه خواجه نظام الملك طوسى :\r\nاصل يعقوب ليث صفار در شريعت اسماعيليان شد انتهى تحرير ظاهرا خواجه سهو كرده هيچكس از مؤرخين نگفته كه او اسماعيلى بوده است\r\nاصل خليفه معتمد بسپاه گفت اى مردم يعقوب ليث عاصى شده ميخواهد خلافت از بنى العباس بازگيرد و مخالف او را از مهديهء مصر بياورد انتهى تحرير ظاهرا اشتباه است خلافت معتمد ( 256 - 279 ه ) بود مهديه بعد از 300 ه بنا شده و بانى آن مهدى فاطمى بود كه زمان خلافتش ( 296 - 323 ه ) بود وفات يعقوب ليث در 14 شوال 365 ه قريب چهل سال پيش از بناى مهديه .\r\nاصل البتكين در ايام نوح سامانى سپهسالار شد و چون نوح درگذشت منصور بن نوح را بپادشاهى بنشاندند انتهى تحرير اين مطلب درست نيست پس از نوح بن نصر پسرش عبد الملك بن نوح ( 343 - 350 ه ) بجاى او نشست و بعد از عبد الملك برادر عبد الملك منصور بن نوح ( 350 - 366 ه ) بجاى او نشست .\r\n\r\n","description":"","footnote":"","page_name":" مقدمه 15 ","page_number":15},
  {"content":"\r\n\r\nاصل زبيده همسر هارون بدخشان را بنا نهاد انتهى تحرير كسى از مؤرخين مشهور صحت اين را تأييد نكرده .\r\nاصل به صاحب بن عباد گفتند شنيده‌ايم در خراسان شاهىست بنام محمود غزنوى كه فضلا را تقدير مىكند انتهى تحرير درست نيست زيرا جلوس محمود 388 ه بود و صاحب در 385 درگذشته .\r\nاصل سليمان بن عبد الملك جعفر بن برمك را خواست انتهى تحرير جعفر معاصر سليمان نبوده بلكه معاصر هارون الرشيد است .\r\nاصل رشيد عباسى جعفر صادق را از مدينه ببغداد خواست انتهى تحرير غلط است امام صادق بسال 148 ه درگذشته و جلوس رشيد بسال 170 هجريست .\r\nاصل نصر بن احمد سامانى اسماعيلى شد انتهى تحرير كسى جز خواجه مدعى اين نسبت نشده است و چون در نقل آن منفرد است نيازمند بدليل مىباشد .\r\nبا آنكه تاريخ نگارستان اسنادش در نقل اين‌گونه كتابهاست با وصف آن اشتباهاتش بالنسبه به تمام كتاب بسيار ناچيز است و بهتر از آن تاكنون تاريخ تأليف نشده .\r\nملاحظه : مؤلف تاريخ نگارستان عادت به آوردن كلمات و الفاظ غير مانوس داشته كه موجب تطويل كلام بود .\r\nو چون غرض از تصحيح و چاپ كردن اين تاريخ براى آن بود كه مردم بتوانند بيشتر استفاده كنند ، لذا از كلمات زائد و لغات بارد آنچه به نظر مىرسيد بدون اينكه هيچ‌گونه خدشه‌اى به اصالت نوشتارها وارد شود ، صرف‌نظر شد .\r\nمصحح\r\n\r\n","description":"","footnote":"","page_name":" مقدمه 16 ","page_number":16},
  {"content":"\r\n\r\n\r\n[ مقدمه 6 
  ] ( سال فرجام تاريخ نگارستان )\r\n7 - قاضى احمد كاشانى مؤلف كتاب در پايان تاريخ چنين نوشته : سلطنت و جهاندارى و نوبت خلافت و كامكارى بدودمان رفيع الشأن منتهى شده ( مقصودش پادشاهان صفويه است ) كه قوايم اركانش منصوص كأنهم بنيان مرصوص است و ساحت گردون مساحتش بصفت من دخله كان آمنا مخصوص و صحف دولت اين خاندان اقبال آشيان برموز كلام معجز طراز و اشارهء كريمهء كثيرة الاعجاز و لقد كتب فى الزبر من بعد الذكر ان الارض يرثها عبادى الصالحون مزبور و در ضماير انجم نظاير ارباب بساير اتصال اين خلافت عظمى و اختران اين سلطنت كبرى بعطيهء ظهور حضرت صاحب عليه و آبائه التحية و الثناء مذكور بىشائبهء تكلف و مداهنه نسبت اين روزگار فرخنده آثار بساير ازمنه لا شك نسبت حريم حرمت بديگر ديار و امكنه . چه از فرط عدالت وصيت صلابت اطراف مملكت از آلايش مكاره پاك است و اعداى دولت پژمرده و غمناك . و از وفور بدايع وقايع . ظهور لطايف و ظرايف كه از پرتو اين اقبال بىانتقال و دولت ابدى الاتصال شاهد عالم و عالميان گشته ناسخ تواريخ اكاسره و ماحى مآثر قياصره است و چون اين موجز گنجايش اين مقامات كه الحق خارق عاداتست نداشت متصدى ايراد آنولادات نگشته نظر بر اختصار و اختتام گماشت و اين سفينه كه فى الحقيقه حبابىست بر سر آب و نموداريست از سراب همچون مخترعات بىخردان بىته و چون تصورات كودكان كوته . آلتىست لعب طفلان را لايق و ريشخند خاطر غافلان را موافق در تاريخى سمت اختتام و صورت انجام پذيرفت كه از اين سه بيت اطلاع بحصول مىپيوندد . تاريخ :\r\nشعر :\r\n در اين روضه كه از فرط نوادر * شود هر دم نگارى تازه لامع\r\nپى تاريخ و نامش فكر كردم * خرد گفتا كه هست اين نكته جامع\r\nچو در واقع نگارستان چين است * ( از آن آمد نگارستان واقع ) \r\n1013\r\nاز ان مساويست با 59 ، آمد : 45 ، نگار : 271 ، ستا : 461 ن واقع 177 و مجموع برابر است با سال هزار و سيزده هجرى . صحت اين مادهء تاريخ در نهايت اشكال است زيرا باتفاق كسانى كه متعرض حالات قاضى احمد شده‌اند همه نوشته‌اند كه بسال 975 هجرى\r\n\r\n","description":"","footnote":"","page_name":" مقدمه 17 ","page_number":17},
  {"content":"\r\n\r\nدرگذشته و اگر اين تاريخ درست باشد لازم آيد تاريخ نگارستان صد و سى و هشت سال بعد از مرك قاضى احمد تأليف شده باشد . و ايضا دليل بر غلط بودن تاريخ آنكه : مولف تاريخ نگارستان در صفحه 420 چاپ هندوستان در فرع نسب امير تيمور گورگان گويد :\r\nتا بتاريخ تأليف اين مختصر شهر رمضان المبارك سنهء 959 تسع و خمسين و تسعمأة صد و هشتاد و هشت سال و از ايشان تا غايت بيست و يكتن بشاهى رسيده‌اند انتهى قاضى احمد بعد از شانزده سال از تأليف اين كتاب درگذشته . آنچه به نظر نگارنده در تصحيح اين مادهء تاريخ ميآيد آنست كه يا بايد مدعى شويم كه مؤلف اين تاريخ را غلط نظم كرده و خود نيز از غلط بودن آن غفلت نموده و نظير اين‌گونه مادهء تاريخ كه سهو شده بسيار است براى صحت قول نگارنده مراجعه شود به تاريخ منظوم نجف تأليف شيخ محمد قاضى سماوى با آنكه سماوى استاد و اديب و مؤرخ بود ماده‌هاى تاريخى غلط بسيار نظم كرده اين نه از عجز است بلكه غفلتىست از نظم‌كنندگان يا آنكه بگوئيم اين تاريخ را بعدا كسى در آخر اين كتاب افزوده و براى خوش‌آمد صفويه اين فضولى را كرده يا آنكه مؤلف خود تعمدا چنين نظم كرده تا آيندگان اين را براى او كرامتى فرض كنند كه او ميدانسته دولت صفويه پس از صد و سى هشت سال از مرك او وجود داشته و براى آنكه اين نكته مخفى باشد نام دورهء صفويه را در پايان اين كتاب به تصريح نبرده كه اگر بر خلاف اين شده آيندگان بگويند او دورهء صفويه را نخواسته بود و اگر دولت صفويه تا اين مدت دوام پيدا كند بگويند قاضى واقعا از غيب خبر داده و احتمال ديگر آنكه ممكن است يكى از نوادگان وى بنام قاضى احمد بوده و اين تاريخ را در آخر اين كتاب افزوده و در آن زمان وانمود كرده كه از مؤلفات اوست اما از اين نكته غفلت ورزيده كه مؤلف اصلى در لابلاى كتاب خود اشارتى به زمان تأليف آن كرده و اين انتحال اسباب بدنامى منتحل خواهد بود و نگارنده فعلا دست‌رسى بكتابهاى خطى تاريخ نگارستان ندارم تا از آنها راجع بما نحن فيه تا از نكته‌اى يا دقيقه‌اى آگاه شوم .\r\n\r\n","description":"","footnote":"","page_name":" مقدمه 18 ","page_number":18},
  {"content":"\r\n\r\n\r\n[ مقدمه 7 
  ] ( قاضى غفارى مؤلف نگارستان )\r\n8 - غفارى بكسر اول و تخفيف در اصطلاح اهل رجال لقب ابراهيم بن ضمره و ابراهيم غفارى و اسماعيل بن عبد اللّه واهبان بن صيفى و بشر بن سحيم و جندب بن جناده و عبيد بن ابراهيم بن ابى عمير و برخى ديگر بوده و شرح‌حال ايشان موكول به كتب رجال است و جندب معروف بابى ذر منسوب به قبيلهء بنى غفار بن مليل بن ضمرة بن بكر بن عبد منات از بطون و شعب قبيلهء كنانه مىباشد و شايد در برخى از موارد منسوب به كوهى غفاره نام در مصر يا در ديهى غفاريه نامى در كرانهء شرقى مصر بوده يا منسوب به غفارى بمعنى عرقچين معروف باشد و آن كلاهىست بسيار نازك باندازهء بالاى سر كه غالبا زير كلاه معمولى نيز بر سر گذارند و همهء اين معانى با كسر اول و تخفيف به كار رفته و غفاره بفتح اول و تشديد دوم رداء فراخىست كه احبار در هياكل آن را مىپوشند و غفار بفتح اول و تشديد دوم بىتاء آخر صيغهء مبالغه است بمعنى بسيار بخشايشگر و درگذرنده از جرم و گناه و بزه .\r\nقاضى احمد غفارى بفتح اول و تشديد دوم منسوب به پدر كلان خود امام نجم الدين عبد الغفار شافعىست كه در نسبت عبد را حذف كردند و يائى در آخر آن درآوردند و گفتند غفارى و كسانى كه به تخفيف ميخوانند غلط تلفظ ميكنند .\r\nو نيز در كتاب ريحانة الادب مجلد چهارم صفحهء 171 گويد : نجم الدين عبد الغفار بن عبد الكريم قزوينى شافعى ملقب به نجم الدين از مشاهير فقهاى شافعيه است كه در فقه و شمار و حسن اختصار استاد بوده و از تأليفات اوست كتاب الحاوى الصغير فى الفروغ كه از كتب معتبرهء حضرت شافعى و كتاب وجيز اللفظ و بسيط المعنىست و كتاب محرر المقاصد و مهذب المبانى و محل توجه فحول علماء بوده و شروح بسيارى بر آن نوشته‌اند و اما حاوى كبير نيز در فقه تأليف على بن محمد ماوردى سابق الذكر است و كتاب شرح اللباب . وفات امام نجم الدين بسال ششصد و شصت و سيم هجرى واقع شده .\r\nدر كتاب طبقات الشافعيه جزء خامس صفحهء 241 گويد : محمد بن عبد الغفار بن عبد الكريم قزوينى مشهور به شيخ جلال الدين فرزند مؤلف كتاب حاوى صغير است كه شيخ نجم الدين باشد جلال الدين بر پدر خود در علوم دين تفقه نموده و بسال هفتصد و نه هجرى درگذشته .\r\n\r\n","description":"","footnote":"","page_name":" مقدمه 19 ","page_number":19},
  {"content":"\r\n\r\nقاضى محمد غفارى پدر قاضى احمد غفارى از افاضل سدهء دهم هجريست و در نظم و نثر و فنون شعرى فريد عصر خود بوده و مدتى در رى داورى اعنى قضاء مىنموده و در اشعار خود وصالى تخلص مىكرده اين بيت از اوست :\r\nشعر :\r\n چو من ديوانه‌اى هرگز قدم در دشت غم ننهاد * در آن واديكه من سر مينهم مجنون قدم ننهاد \r\nگويند عاشق جوانى صادق نام شده بود روزى آن معشوق ستمكار عاشق خود را به حوض پرآبى پرتاب كرد و دست عاشق شكسته شد و اين قطعه را انشاء نمود .\r\nشعر :\r\n بعشق صادق اگر دست من شكست چه باك ؟ * كسى كه عاشق صادق بود چنين باشد\r\nپى ثبوت مرا احتياج بينه نيست * گواه عاشق صادق در آستين باشد \r\nبسال نهصد و سى و دويم هجرى درگذشت اما ننوشته‌اند در كجا مدفون شد شايد در همان رى يا منتقل بكاشان شده در آنجا گذشته باشد در كتاب هفت اقليم راجع بمؤلف تاريخ نگارستان گويد : قاضى احمد غفارى از فرزندان امام نجم الدين عبد الغفار شافعى مؤلف كتاب حاوى در فقه و كتاب لباب و شرح لبابست ( متوفى 663 ه ) و از اين سلسله هميشه مردم فاضل نيكو قريحت و صاحب اعتبار برخاسته‌اند و قاضى احمد بن محمد نيز فاضل و مؤرخ و خوش طبع بوده كتاب تاريخ نگارستان كه در اين عصر و زمان چنان مجموعه‌يى از خزانهء خيال به پيشگاه بيان نيامده جمع كردهء اوست و ايضا كتاب جهان‌آرا كه تحقيقات نيك كرده و ذكر سلاطين غير مشهور در آن نسخه بسيار نموده و او در پايان عمر سفر حجاز كرده بعد از معاودت در بندر وابل بسال نهصد و هفتاد و پنج دستش از دامان امل كوتاه گشته روى بعالم باقى آورد به غير از اين بيت شعرى ديگر از وى سماع نيفتاده هرآينه بنابر التزام نوشته آمد :\r\nشعر :\r\n پس از عمرى نشيند گردمى در پيشم آن بدخو * نبينم در رخش ترسم كه ناگه زود برخيزد \r\nدر كتاب چهار مقالهء نظامى عروضى چاپ محمد خان قزوينى ( طبع ليدن ) در آنجا بمناسباتى از قاضى احمد نام برده شده و در مقدمهء كتاب تاريخ كرمان و سالاريه به تصحيح باستانى پاريزى ( انتشارات خاندان فرمانفرمائيان از كتاب جهان‌آراى قاضى بسيار گفتگو شده ) كتاب جهان‌آرا تاريخ عمومى آسيا از موبدان ، پيامبران يهوديان و تازيان و ايرانيان و پادشاهان تاتارى و هندوستان و غيرهم از زمان قديم تا سال 972 هجرى تحرير شده و شيخ آغا بزرگ تهرانى در مجلد ( غ ) و كتاب ذريعه نامى از غفارى برده و در كتاب فهرست ريو فرانسوى اطلاعاتى راجع به قاضى احمد غفارى موجود است مؤلف تاريخ بداونى قاضى احمد را اهل قزوين نوشته اوزلى خود نسخه‌اى از كتاب تاريخ نگارستان به خط قاضى احمد غفارى داشت و بر آن نيز قاضى حاشيه رفته بود و اضافاتى بر آن كرده . اين اوزلى قسمت\r\n\r\n","description":"","footnote":"","page_name":" مقدمه 20 ","page_number":20},
  {"content":"\r\n\r\nمربوط به ملوك عجم قبل از اسلام جهان‌آرا را چاپ نموده و بانگليسى ترجمه كرده با مقدمه‌اى در آغاز آن و چند يادداشت و در پايان بطبع رسانيد و شايد نسخهء اصل تاريخ نگارستان كه متعلق به قاضى احمد بوده سپس منتقل باروپا شده و در ميان كتابهاى اوزلى در كتابخانه اكسفرد پيدا شود . ظاهرا ميلاد قاضى احمد در 900 ه بوده و پيشه‌اش قضاء .\r\nمشهور است كه گور قاضى احمد بن محمد غفارى در ( كلهء ) كاشان كه ديهىست بر سنك مزارش نوشته مرقد قاضى احمد كاشانى بن عبد المطلب غفارى وفات سال 1174 هجرى اگر اين مطلب راست باشد ممكن‌ست اين قاضى احمد كه در سال مذكور درگذشته و در كلهء كاشان دفن شده از اولاد و احفاد قاضى احمد بوده است نه قاضى احمد مؤلف تاريخ مذكور زيرا چنان كه دانسته شد وفات او بسال نهصد و هفتاد و سه بود نه 1174 و احتمال دارد اين قاضى احمد دوم آخر كتاب تاريخ نگارستان را نوشته و مادهء تاريخى بر آن نظم كرده و ديگر آنكه قاضى احمد در كتاب تاريخ نگارستان و كتاب تاريخ جهان‌آرا هردو خود را به احمد بن محمد معرفى كرد نه احمد بن عبد المطلب و آثارى از وى جز اين دو كتاب چيز ديگرى نقل نكرده‌اند و نگارنده نيز فرصتى بيش از اين براى مراجعت و كاوش كتابها راجع به او ندارم آنچه از گفتار ترجمه‌نويسان استفاده كردم نياكان وى از شوافع بودند اما قاضى احمد مؤلف چون معاصر با صفويه بود تظاهر تشيع ميكرده . از خوانندگان اميدوارم هرگاه اطلاعاتى در موضوع مؤلف و نياكانش داشته باشند مفصلا نوشته بنشانى زير براى نگارنده بفرستند شايد در چاپ كتاب ديگر وى از آنها استفاده شود .\r\nدر اين مقدمه و تذييل چيزى از خود نياورده‌ام هرچه نوشته شده از مراجع مذكوره در اين مقدمه است . و جاهائى در تذييل سهو شده كه از مطاوى آن به خودى خود تصحيح مىشود مانند اختلاف ميان ابو تراب صفوى و سيد سليمان صفوى و خواهر آقا محمد خان كه سهوا عمهء وى نوشته شده و اشتباها امام جمعهء زنجان بجاى غير آن نام برده شده و امثال آنها كه خواننده باندك تأمل مطلب براى او روشن خواهد شد . سوم اسفندماه 1340 ش برابر پنجشنبه 16 رمضان 1381 ه . نشانى ايران : تهران مدرسهء مروى . مصحح : مرتضى گيلانى . يا تهران سرچشمه كتابفروشى حافظ .\r\n\r\n","description":"","footnote":"","page_name":" مقدمه 21 ","page_number":21},
  {"content":"\r\n\r\nتاريخ نگارستان تأليف : احمد بن محمد قاضى كاشانى در نوادر حالات خلفا و ملوك اسلامى از زمان رسول اكرم ( ص ) تا سدهء دهم هجرى و بقيهء سده‌ها تا عصر حاضر\r\nبتصحيح و مقدمهء آقا مرتضى - مدرس گيلانى\r\nحق چاپ كتاب با اين تصحيح و تذييل مخصوص كتابفروشى حافظ تهران : بازار كاشفى\r\n\r\n","description":"","footnote":"","page_name":" 1 ","page_number":22},
  {"content":"\r\n\r\n\r\n[ متن تاريخ نگارستان 
  ]\r\n\r\n[ خطبه كتاب 
  ]\r\nبسم الله الرحمن الرحيم\r\n اى طرازندهء بهارستان * وى نگارندهء نگارستان\r\nاز كرم تازه كن بهار مرا * رقم صدق ده نگار مرا\r\nدور دار از عناد حسادش * به نبى و ولى و اولادش \r\nحضرت سلطان ، خسرو مالك رقاب ممالك تقدير بيت :\r\n نگارندهء پيكر انس و جان * نويسندهء قصهء كن فكان \r\nعظم سلطانه كه سالكان مسالكان قرب ، از اداى محمدت و ستايش راجلند و بازيافتگان كبرياء از عهدهء شكر نعمش بعجز قائل . مخبر صادق و حبيب فائق خود را كه هزاردستان سرابستان و ما ينطق عن الهوى و نيرنگ اورنگ نگارستان ان هو الا وحى يوحىست بخطاب نحن نقص عليك احسن القصص اختصاص ارزانى داشت و رايات معجز آيات نبوتش را بعنايت بىغايت و كلا نقص عليك من انباء الرسل ما تثبت به فؤادك بذروه تقرب و استطاء قاب و قوسين او ادنى برافراشت ان الله و ملائكته يصلون على النبى يا ايها الذين آمنوا صلوا عليه و سلموا تسليما و كلام معجز آئين موصوف بصفت و لا رطب و لا يابس الا فى كتاب مبين را محتوى بر آثار سلف و قدماء و منطوى بر اخبار اخيار انبياء و اساطين و نحارير حكماء فرمود تا ارباب طبع موزون و اصحاب درايت بجودت ذهن مشحون بموجب منطوق هل يستوى الذين يعلمون و الذين لا يعلمون در نوادر وقايع و سوانح بدايع جهان به نظر امعان غور نموده از اطوار ذميمه متخلى گشته باخلاق كريمه متحلى گردند و از فحاوى مطاوى آن آيات عجيبه كانوا من آياتنا عجبا و حالات غريبهء حيرت فزاعبرت گرفته به مقتضاى مؤداى لقد كان فى قصصهم عبرة لاولى الالباب نه از ارتقاى مدارج معارج كامرانى مغرور و مشعوف شوند و نه در تنگناى ادبار و پريشانى مغموم و ملهوف گردند و يقين دانند كه\r\n\r\n","description":"","footnote":"","page_name":" 2 ","page_number":23},
  {"content":"\r\n\r\nعالم فانى اعتبار را نشايد و عمر و دولت چندان نپايد\r\nنظم :\r\n تاريخ جهان كه قصهء خرد و كلان * درجست در آن‌چه شيرمردان چه يلان\r\nدر هر ورقش بخوان كه فى عام كذا * قدمات فلان و فلان و فلان \r\nاكنون معروض آنكه چون استنباط غرائب حالات و استخراج نوادر اتفاقات كه فى الحقيقة غرض اصلى از تدوين فن تاريخ و سير و علت نايابى اصحاب خبرت و ارباب جز آنهاست همه كسرا به سهولت ميسر نيست چه بعد از صحف و كتب مبسوطه احيانا اين نوع واقعهء حيرت‌افزا ملحوظ ميگردد و پس از مطالعهء صحف مطوله گاهگاه خاطر از امثال اين احوال و اقوال غرائب مال محظوظ مىشود و لاجرم چنان بخاطر فاطر ذرهء بيمقدار ساقط از درجهء اعتبار اين رسم مجدد الفقير احمد بن محمد و صله الله الى السعادة السرمد تافت كه در اين درر غرر از لجهء سفائن معتبره و اين جواهر آبدار را از معادن مؤلفات ارباب اخبار برچيده نثار بارگاه عرش‌سان اشرف سازد\r\nخسرو :\r\n جيب جهان پر ز غرائب كند * نقل تواريخ عجائب كند \r\nو الحق چون در هر طرف اين حديقهء خلد آئين\r\nانورى :\r\n اى سوادت بر رخ ايام خال عنبرين * غيرت فردوسى و رشك نگارستان چين \r\nعرايس ابكار و حور مقصورات فى الخيام مستورند و از هر گوشهء اين روضه چون نگارخانهء چين . دوشيزگان و حور عين كامثال اللؤلؤ المكنون منظور هر آينه اگر به نگارستان موسوم گردد رواست كمال اسماعيل :\r\n در اين سفينه نظر كن به چشم معنى بين * كه رشك لعبت مانى و صورت چين است \r\nو چون شاهد مقال بوفور خط و خال و نوادر اقوال و فرط نقش و نگار غرائب آثار آراسته و بىتكلف اگر بر پرتو قبول خردمندان بر وجنات صفحاتش تابد بدانسزا خسرو :\r\n رسم بزرگان بود انصاف كار * كار خسيسان نه بجز خوار خوار\r\nديدهء انصاف كه بينا بود * در شمرد گرچه كه مينا بود \r\nپاكا ، پروردگارا ، بعزت نصرت‌يافتگان معارك و جعلها لكم عليهم سلطانا مبينا كه اين پردگى تطق قبول را از چشم زخم هر بلفضول نگاهدار . و اين محمل‌نشين باديهء فيهن خيرات حسان را از ژاژخائى هر تيره‌رائى ميازار . جبهه‌اش را به پرتو تحسين بياراى و جبينش را بزيور آفرين مزين فرماى آرى لطف و احسان تو بايد تا آنچه بر زبان قلم آيد مقبول و مستحسن نمايد و گرنه معلوم ، از دل شكسته چه برآيد و از كار فروبسته چه گشايد ؟\r\n\r\nعنوان\r\nبر رأى مهر انجلاى مستخبران بدايع احوال و مستحضران نوادر اقوال مخفى نخواهد بود كه چون در اين صحيفه ايراد سوانح\r\n\r\n","description":"","footnote":"","page_name":" 3 ","page_number":24},
  {"content":"\r\n\r\nو قضايا كه فى الجمله غرابتى داشته باشد ملتزم است و اكثر آن وقايع منسوب بسلاطين ايام و معرفت ايشانرا دخلى تمام و ايضاح مرام بوسيلهء تذكار طبقات سلاطين زمان و تسلط هريك مختصرا از مساعدت وقت مترقب است اما اظهار كيفيت ظهور سلطنت هر خاندان و موجبات زوال و برافتادن دولت آن دودمان ، با آنكه دخلى تمام بر انتظام كلام و توضيح مقام داشت سررشتهء مقصود را از دست ميبرد و صرفهء مأمول از صفحهء مسئول مىسترد بالضروره صرف عنان توسن بيان از آن وادى نموده مناسب چنان ديد كه اندكى از آن حالت را بيافزايد فوائدى كه به قدر مناسبتى بروش سخن داشته باشد در حواشى اين نامه مرقوم گرداند از آن جمله هر حاشيه‌اى كه بواسطهء ارتباط كلام در سلك تحرير منتظم ميگردد و آن را رابطه دانند و آنچه بنابر ازدياد و آگهى و رفع اشتباه سمت تقرير مىيابد بالجمله چون تتميم اين حالات و توجيه اين مقالات بالحاق رابطه و التصاق ضابطه منوط و مربوط است از اين‌روى اشارتى به نوشتن آن سطور و اظهار اهتمامى بتحرير آن مزبور واقع شد .\r\n\r\nسرآغاز\r\nپوشيده نماند كه هر نهال غرائب ثمر و هر درخت بدايع اثر كه بر جويبار تازهء اين بستان سركشيده آبش از سرچشمه‌سار اخبار فن تاريخ و اخبار است نه آنكه اين بيمقدار چون افسانه‌گويان بيمزهء قصه‌خوانان قصهء حمزه حكايتى چند غريب كه اصلا از مايهء صدق و آيهء صفا نصيبى ندارد در رشتهء تنظيم و تحرير كشيده بلكه آنچه مستور است از كتب معتبرهء اين فن چون تاريخ طبرى تأليف محمد بن جرير ترجمهء ابو على محمد بلعمى وزير آل سامان و تاريخ فتوح تصنيف احمد بن اعثم كوفى ترجمهء محمد بن احمد مستوفى و تاريخ مروج الذهب مسعودى و تاريخ منتظم تصنيف عبد الرحمان مشهور به ابن جوزى و تاريخ آل عباس و ترجمهء تاريخ يمينى ابى شرف گلپايگانى و كشف الغمه تأليف على بن عيسى اربلى و جامع الحكايات تصنيف نور الدين محمد عوفى و تاريخ مرآت الجنان عبد الله اليافعى اليمنى و جامع التواريخ خواجه رشيد الدين وزير و تاريخ گزيده و نزهت القلوب خواجه حمد الله مستوفى قزوينى و وصاياى خواجه نظام الملك و تاريخ قاضى قوام الملك ابرقوئى و فردوس التواريخ مولانا خسرو ابرقوئى و طبقات ناصرى تصنيف منهاج بن سراج جرجانى و تاريخ وصاف عبد الله بن فضل الله شيرازى و تاريخ فخر الدين داود بناكتى و مجمع النوادر احمد عروضى سمرقندى و تاريخ ظفر نامه و مقدمهء شرف الدين على يزدى و تاريخ جهانگشاى خواجه عطاء الملك جوينى و مجموعه اخبار تأليف رومى و فتوحات ميرانشاهى تأليف سعد الدين كرمانى و مسالك المما - لك\r\n\r\n","description":"","footnote":"","page_name":" 4 ","page_number":25},
  {"content":"\r\n\r\nعبد الرحيم مشهدى و تاريخ سيد ظهير الدين مرعشى مازندرانى و تاريخ واسط تأليف سيد جعفر بن محمد بن حسن مشهور بجعفرى و تاريخ مطلع السعد بن عبد الرزاق سمرقندى و تاريخ روضة الصفا محمد بن خواندشاه بلخى المشهور بامير خواند و حبيب السير غياث الدين بن همام الدين الشهير بمولانا خواند و تذكرة الشعرا دولتشاه بن يحيى شاه سمرقندى و مجالس النفائس امير عليشير نوائى و غيرها مستخرج و مستنبط است اگر بعضى از آنها كه بر طبع سليم و سليقهء مستقيم خارج از حيطهء امكان نمايد چون بكتب مذكوره رجوع فرمايند و نقل را مطابق آن يابند اميد كه فقير را در وقوع و لا وقوع آنها معذور خواهند داشت\r\nمصراع : نيست بناقل بجز از نقل كار . و نظر بر تكذيب و اغراق كمترين نخواهند گماشت و العذر عند كرام الناس مقبول\r\n\r\n[ 1 - نظار بن معد كربى . 
  ]\r\n1 من سوانح الافكار در بعضى از تواريخ مذكور است كه نظار بن معدكربى بن عدنان را كه در سلك اجداد پيامبر ما عليه التحية و الثناء منسلك است سه پسر و الا گهر بلكه سه اختر خورشيد اثر بود مضر و ربيعه و اياد نام و آن سه يگانه هريك بجودت طبع وحدت ذكاء و شمول تفرس و وفور تحدث بى قرينه و همتا بودند پدر بزرگوار خواست كه آن كواكب مطلع بختيارى بموجب موداى قل سيروا فى الارض فانظروا كيف كان عاقبة المكذبين مراحل تجارت و اكتساب پيموده بر مدارج عزت و كمال و برج دانش و اوج افضال ارتقاء نمايند لاجرم از روى عطوفت بديشان گفت\r\n\r\nانورى :\r\n بجرم خاك و بگردون نگاه بايد كرد * كه آن كجاست ز آرام و اين كجا ز سفر\r\nسفر مربى مرد است و آستانهء جاه * سفر خزانهء مال است و اوستاد هنر\r\nدرخت اگر متحرك شدى ز جاى بجاى * نه جور اره كشيدى و نى جفاى تبر \r\nايشان نيز برحسب امر پدر نامور روى بوادى سفر آورده بمطالعهء بلدان و معاشرت ياران و كتب مجد و معالى و صحبت افاضل و اعالى اوقات ميگذرانيدند\r\n\r\nنظم :\r\n ايدل بجستجوى هنر در جهان بگرد * شايد كه آوريش بهر حيلتى بدست\r\nمرد آن بود كه درگه و بيگه نشان علم * جويد بهر ديار ز هر هوشيار و مست\r\nگر يافت علم سرور اقران خويش گشت * ور مرد عذر او بر احباب روشنست \r\nتا آنكه در اثناى سفر ساربانى بديشان دچار گشته از اشتر گمشدهء خود تجسس نمود نخست برادر مهتر گفت كه آن اشتر را يكچشم كور است ؟ ساربان گفت آرى ربيعه برادر اوسط گفت كه يكدندانش شكسته است و اياد برادر سوم گفت ظاهرا يك پايش نيز لنك است\r\n\r\nخسرو :\r\n زان نشانها كه بود بىكم و كاست * شبهه از پيش ساربان برخاست \r\n\r\n","description":"","footnote":"","page_name":" 5 ","page_number":26},
  {"content":"\r\n\r\nبه دو گفتند كه اين راهى كه ما آمده‌ايم بگير و برو تا به مقصود برسى\r\n\r\nمصراع :\r\n ( بدين راه و روش ميرو كه با دلدار پيوندى ) \r\nو او از ايشان درگذشته برادران بتدريج طى مسافت ميكردند ساربان يكچند جبال و سهول و تلال پيموده چون از اشتر خود نشان نيافت برگشته از پى اخوان الصفا شتافت و باز از گمشدهء خود بتجديد از ايشان استفسار نمود\r\n\r\nخسرو :\r\n گفت ازينسوى تا بيك فرسنك * پايم از تاختن نداشت درنك\r\nدر نوشتم بسى كريوهء كوه * وز تك‌وپو درآمدم بستوه\r\nديده ، گردى از آن رميده نديد * گرد چه بود كافريده نديد ؟ \r\nبار ديگر از آن سه برادر پرسيد يكى گفت كه بار آن اشتر طرفى روغن و طرفى ديگر شهد است ساربان تصديق نمود ديگرى گفت سربارش طنازيست عذار عذار و آن يك بر زبان آورد كه آنجميله باردار است\r\n\r\nخسرو :\r\n ساربان ز آنهمه نشان درست * گرد شك را ز پيش خاطر شست\r\nآگهى چون نداشت از فنشان * چنك در زد سبك بدامنشان \r\nبرادران سوگند سخت ياد نمودند كه ما اشتر نديده‌ايم بلكه خبر هم نشنيده‌ايم نزاع كردند داورى پيش حاكم بحر بن افعى جهرمى بردند آخر كار بدانجا رسيده كه جوانان را بقيد سپردند اتفاقا بعد از چند روز شخصى سراغ اشتر به صاحب داده برائت ساخت ذمهء آنان نزد حاكم بوضوح پيوست\r\n\r\nنظم :\r\n گفت با شه كه من بدولت شاه * يافتم هرچه فوت گشت ز راه\r\nشتر و هرچه بود بار برو * وان عروسى كه بدسوار برو \r\nملك از آن برادران ملك سيرت خجل گشته عذرخواهى نمود و چون آثار نجابت در جبين ايشان هويدا بود در رعايت ايشان كوشيده در حريم حرم خود جهة ايشان منزلى تعيين نموده همواره با ايشان صحبت ميداشت روزى بتقريبى سخن اشتر در ميان آمده ملك سرحال از ايشان استفسار نمود مضر گفت از راهى كه آمديم چنان مشاهده افتاد كه يكجانب علف‌زار از صدمهء چرا پاك شده و جانبى ديگر به حال خود بود لاجرم بخاطر رسيد كه اين اشتر را يكچشم كور خواهد بود\r\n\r\nنظم :\r\n همه يكسوى ديدم اندر راه * خوردنش از درخت شاخ گياه\r\nنقش بستم كه يكطرف كور است * كش بيكسوى در چرا زور است \r\nربيعه گفت : كه من گفتم دندانش شكسته بنابر آن بود كه اثر نقصان دندان در علفخوردن ظاهر بود و اياد سبب لنگيش را بواسطهء كشش پاى در اثناى راه بيان كرد و بار ديگر برادر مهتر گفت\r\n\r\nخسرو :\r\n گفت اول دمى كه از من رفت * ماجرا ز انگبين و روغن رفت \r\n\r\n","description":"","footnote":"","page_name":" 6 ","page_number":27},
  {"content":"\r\n\r\n آنچنان بد كه در خس‌وخاشاك * ديدم آلايشى فتاده به خاك\r\nمگس افكنده بود يكسر شور * سوى ديگر قطار لشكر مور \r\nاز هجوم مور تفرس روغن نمودم و از ازدحام مگس استدلال عسل كردم ديگرى گفت\r\n\r\nنظم :\r\n آنكه بر وى سوار گفتم زن * از نشان دو پاش بردم ظن \r\nچون از حوالى پى پا گياهى چند را بوئيدم كه از بويش قوت شهوى در هيجان آمده با خود گفتم كه دور نيست كه اين زن باشد\r\n\r\nنظم :\r\n نفس از آن بوى در گداز آمد * ديگ شهوت در اهتزاز آمد \r\nو آن يك كه حكم بحمل سرنشين كرده بود گفت\r\n\r\nنظم :\r\n ديدم آنجا كه نقش پايش بست * گشته پيدا به خاك نقش دو دست\r\nگفتم آن حامل و گرانبار است * كز زمين خاستنش دشوار است \r\nمؤلف شرح مقامات حريرى آورده كه قاضى اياس مزنى كه در شهؤر سنه 122 اثنتين و عشرين مأة وفات يافته بوفور حدس و فرط ذكاء اشتهار داشت روزى بر سه زن ميگذشت ديد كه ايشان نزد گروهى جزع و فزع ميكنند پس روى بحاضران آورده گفت آن زن شيرده است و آن يك بكر است و آن يك حامل است بعد از آنكه تحقيق كردند چنان بود و او را گفتند از چه دانستى وى فرمود كه در فزع كردن هريك دست بر جاى خاص مينهادند يكى دست بر پستان نهاده ديگرى بر شكم و ديگرى زيرتر فى - الواقع چون سه دلايل ايشان معقول و سنجيده بود ملك را مقبول افتاد و در تعظيم و تكريمشان باقصى الغايت كوشيدى و همواره بصحبت ايشان رسيدى و هرروز جهت ايشان تحف و هدايا ارسال داشتى از جمله روزى ظرفى شراب و بره جهت كباب فرستاد چون شكوه مجلس سلطان ايشانرا از اظهار لطايف و ظرايف و بدايع مانع آمدى يك بار پادشاه از پس ديوار گوش بر گفتار ايشان داشت و ايشان از اين معنى غافل\r\n\r\nنظامى :\r\n لب نگشائى اگرت هوشهاست * كز پس ديوار بسى گوشهاست \r\nيكى گفت كه انگور اين شراب از گورستان حاصل شده يكى گفت : كه اين بره كه كبابست همانا كه پروردهء شير كلابست و آن يك بر زبان آورد كه\r\n\r\nخسرو :\r\n كين ملك نى ز شاه ما زاده است * بلكه از پشت مطبخى زاده است \r\nملك چون از اين ماجرا آگاه گشت بغايت متألم و متأثر گرديد چرا كه نقد ادرك ايشان را بر محك امتحان تمام عيار يافته بود در دم باغبان را طلب داشته كيفيت باده استفسار نمود آنچنان بود كه ايشان گفته بودند و از چوپان حقيقت بره را پرسيد او گفت كه مادر اين بره را گرگ خورد و هم در آن اوقات سگى زائيده بود بنابراين برهء مذكور را\r\n\r\n","description":"","footnote":"","page_name":" 7 ","page_number":28},
  {"content":"\r\n\r\nبشير آن سگ پروردم چون اين . دو حكم بوقوع انجاميد ملك را اضطراب پيدا شده بجانب مادر شتافت و سر آن قضيه را استكشاف نمود بعد از اصرار بر انكار چون ملك زنهار داد شرح ماجرائى كه ميان او و مطبخى گذشته بود بر وجهى تقرير نمود\r\n\r\nمصراع :\r\n ( كه از آن سركار گشت عيان ) \r\nبعد از آن ملك بوثاق آن سه يگانه آمده بتقريبى ماجراى مذكور را در ميان آورد و جوانان چون علاجى به غير اقرار نديدند از آن سه يكى گفت كه كيفيت بادهء مدام راحت است نه اندوه و ملالت چون از اين شراب جرعه‌اى آشاميدم كيفيتى به غير از غم و الم نديدم پس معلوم شد كه شراب را خلاف خاصيت عمل كردن جز اين نتواند بود كه تاكش از خاك ارباب هلاك حاصل شده باشد ديگرى گفت كه چون لقمه‌اى از گوشت اين بره تناول نمودم لعابى از آن در دهن من درآمد و نيز استخوان پهلويش به استخوان سگ شبيه بود در دلم گذشت كه گويا اين بره بشير سگ پروريده شده است و آن يك از كمال خجلت و انفعال بيان كرد كه همواره در اين مدت چيزى به غير از حكايت آش و نان در خدمت سلطان استماع نيفتاد\r\n\r\nخسرو :\r\n ماندت هيچ ره سخن به زبان * كه نبود اندر آن حكايت نان\r\nكرد روشن فراستم بضمير * كز خمير است نسبتت نه سرير \r\nپس پادشاه آن جوانان را رعايت بسيار كرده و نصفى از ملك خود بايشان واگذاشت و بهر كدام از حرم دخترى داد و عذرخواهى بسيار كرد .\r\n\r\n[ 2 - در حالات ابن سينا . 
  ]\r\n2 تمثيل\r\n\r\n[ 2 - در حالات ابن سينا . 
  ]\r\nدر حينى كه شيخ ابو على سينا در اصفهان بود علاء الدوله ابو جعفر بن كاكويهء ديلمى والى آنجا نسبت به دو در مقام تعظيم بوده اصناف رأفت و مكرمت بتقديم رسانيدى تا آنكه روزى كمر نقرهء زرنشان با كارد و آويز هاى مرصع به دو عنايت نمود پس از چند روز همانرا در ميان يكى از غلامان خاص خود ديد علاء الدوله حقيقت را سئوال كرده وى گفت حكيم به من بخشيده علاء الدوله از اين معنى بغايت برآشفته غلام را آزار بليغ نموده حكم جزم بقتل شيخ فرمود يكى از اصحاب شيخ وى را خبر نموده وى در همان ساعت در زى صوفيه درآمده به رى فرار نمود و چون بدان حوالى رسيد بنابر تحصيل قوت ببازار آنجا درآمده بهر طرف مينگريست ناگاه نظرش بر جوانى موزون افتاده ملاحظه نمود كه جمعى نزد او مجتمع گشته باستعلاج اشتغال داشتند تا آنكه زنى قاروره در دست پيش آمد جوان پرسيد كه اين قارورهء يهوديست ؟ زن تصديق كرد بعد از آن گفت او امروز ماست خورده است ؟ زن گفت چنين است بعد از آن فرمود كه خانهاى شما درين شهر در مقام پست است ؟ زن گفت آرى شيخ از آن متعجب شده ناگاه جوان را نظر بر وى افتاد پس روى به دو آورده گفت تو بو على سينا نيستى كه از\r\n\r\n","description":"","footnote":"","page_name":" 8 ","page_number":29},
  {"content":"\r\n\r\nعلاء الدوله گريخته‌اى شيخ را حيرت زياده شد جوان چون از كاروبار خود فراغت يافت دست شيخ را گرفته به منزل شتافت بعد از شرايط ميزبانى و طى تكلفات شيخ از وى پرسيد كه از چه دانستى كه آن قارورهء يهوديست ؟ جوان گفت در دست آن زن پيراهنى ديدم و در آن پيرهن وصلهء يهود لاجرم بخاطر تافت كه اين از آن يهود بوده باشد پس گفت از كجا دانستى كه ماست خورده است ؟ جوان بدليلى واضح ظاهر كرد پس از پستى خانه سئوال كرد گفت چون در اين شهر محلهء يهودان در مقام پست است از اينرو گفتم منازل شما اينحال دارد شيخ ديگرباره پرسيد كه چه دانستى كه من ابو علىام و از علاء الدوله گريخته ام جوان گفت چون صيت شمايل و آوازهء اصناف و كمال حدس و فراست تو شنيده بودم در ناصيهء تو شمه‌اى از اين اوصاف مشاهده نمودم بنابراين بخاطرم گذشت كه تو شيخ باشى علاء الدوله به اختيار از تو تجويز جدائى نميكند و دور نباشد كه از وى فرار كرده باشى . مؤلف حيوان الحكمة گويد كه شيخ بوى گفت كه مسئول تو از من چيست تا مبذول افتد وى گفت كه علاء الدوله دست از تو برنخواهد داشت التماس من آنست كه چون نزد وى روى ماجرائى كه منظور تو باشد بعرض رسانى و مرا در سلك ندمايش منتظم گردانى بعد از چند روز علاء الدوله كسان بعذرخواهى نزد شيخ فرستاد وى جوان را همراه برده در صحبت علاء الدوله چندان تعريف او كرد كه در دستهء ندماى ملك وارد گرديد .\r\n\r\n[ 3 - در ذكاوت اياس بن معاذ . 
  ]\r\n3 ايضا در مقامات حريرى مذكور است كه اياس بن معاذ مزنى قاضى بصره كه بكمال ذكاء و فراست در ميانهء عرب انگشت‌نما بود يك بار بمدينهء طيبه رفته در مسجد رسول صلى اللّه عليه و آله و سلم بنياد نماز كرد جمعى در آنجا حاضر بودند و بر حقيقت حال واقف نه ، بعضى از روى فراست گفتند كه وى قاضى است و بعضى فرمودند كه معلم است پس شخصى جهت استكشاف حال نزد وى فرستادند آنشخص وى را از گفت و شنيد آنجماعت آگاه ساخت او گفت آن فرقه كه مرا قاضى گفتند درست گفته‌اند اما بيا تا حقيقت هريك را از ايشان بيان كنم پس دور ايستاده يكان‌يكان را بصنعتى كه موصوف بودند بيان كرد تا آنكه يكى از آنجماعت را گفت نجار است آنشخص گفت در اينجا غلط كردى چه او مردى بزرك است از قريش گفت هركه هست البته نجار است آنكس نزد قوم آمده خبر داد كه اين مرد از اعاجيب دهر است زيرا كه كيفيت حال شما را چنانچه بايد بيان كرد اما نسبت بفلانى غلط كرده ويرا گفت نجار او گفت غلط نكرده من سابقا نجارى ميكردم و عود مىتراشيده‌ام پس آنجمع را حيرت زياد شده بكمال حدس او تصديق نمودند .\r\n\r\n[ 4 - سلطان محمود و احمد حسن ميمندى . 
  ]\r\n4 ايضا گويند سلطان محمود غزنوى در اوان كودكى در باغستان غزنين ميگرديد بر كنار چشمه‌اى نزول نمود و احمد بن حسن ميمندى كه\r\n\r\n","description":"","footnote":"","page_name":" 9 ","page_number":30},
  {"content":"\r\n\r\nاز اقران و ملازمان بود همراه او ميبود ناگاه نظر سلطان بر شخصى كه در آنحوالى ميگشت افتاد سلطان از خواجه احمد سئوال كرد كه آيا اين شخص چه كس است ؟ گفت نجار است باز پرسيد كه چه نام دارد ؟ گفت احمد سلطان پرسيد كه او را مگر ميشناسى ؟ گفت هرگز او را نديده‌ام سلطان گفت از چه ميگوئى كه نام او احمد است و نجارى ميداند وى گفت كه چون سلطان مرا آواز داد او ميخواست كه جواب دهد پس معلوم شد كه احمد نام دارد و چون همواره بگرد اين درخت خشك ميگرديد و نظارهء آن ميكرد و با خود تخيلى مينمود با خود گفتم كه دور نيست كه نجار باشد سلطان گفت اگر بگوئى كه چه خورده است كمال حدس باشد احمد گفت عسل يا دوشاب خورده پس سلطان آنشخص را طلب داشته اولا استفسار نمود كه تو اين كودك را ميشناسى گفت هرگز او را نديده‌ام پرسيد كه چه نام دارى و چه كاره‌اى و چه خورده‌اى گفت احمد نام دارم و نجارم و امروز عسل خورده‌ام سلطان را حيرت افزوده از خواجه احمد پرسيد كه چه دانستى كه عسل خورده است ؟ وى عرض كرد كه همواره دهن را پاك ميكرد و مگس از حوالى خود ميراند بنابراين دانستم كه عسل خورده است .\r\nدر ذكر احوال 14 معصوم و آن در ضمن دو لمعه مبين مىشود :\r\n\r\n[ لمعهء اول - در احوال پيامبر اكرم ( ص ) . 
  ]\r\nلمعهء اول در احوال حضرت خاتم الانبيا ، عليه التحية و الثناء نسبت شريفش بدينموجب است محمد بن عبد اللّه بن عبد المطلب بن هاشم بن عبد مناف بن قصى بن كلاب بن مرة بن كعب بن لوى بن غالب بن فهر بن مالك بن نصر بن كنانة بن خزيمة بن مدركة بن الياس بن مضر بن نزار بن معد بن عدنان و از عدنان تا حضرت اسماعيل عليه السلام مختلف فيه است والده‌اش آمنه بنت وهب بن عبد مناف بن مرة بن كلاب ولادت همايونش روز جمعه وقت طلوع آفتاب هفدهم شهر ربيع الاول عام الفيل در زمان انوشيروان در مكهء معظمه پدرش پيش از تولد آنحضرت وفات يافته بود و مادرش در شش سالگى رحلت نمود و جدش در هشت سالگى بعد از آن ابو طالب عمش كفيل آنحضرت شد در دوازده سالگى به تجارت بجانب شامش برد و در بيست و پنج سالگى آن حضرت بجهة خديجه كبرى عليهما السلام بشام بتجارت رفته بعد از معاودت او را بخواست و در سى و پنج سالگى چون قريش تعمير خانه كعبه ميكردند حجر الاسود را بدست مبارك خود بر ركن عراقى نصب فرمود چون سن شريفش بچهل رسيد در روز سه‌شنبه بيست و هفتم شهر رجب وقت چاشت در غار حراى مكه جبرئيل عليه السلام به دو رسيده وحى آورد و پنج آيه از سورهء كريمهء اقرأ باسم ربك بر او خواند و بدعوت مأمور شد نخستين كسى كه تصديق آنحضرت نمود حضرت على و خديجهء كبرى عليهم السلام بودند و سه سال دعوت در خفيه بود بعد از آن آشكارا شد و قريش ايذاء مسلمانان ميكردند لاجرم در سال پنجم\r\n\r\n","description":"","footnote":"","page_name":" 10 ","page_number":31},
  {"content":"\r\n\r\nاز بعثت بعضى از مسلمانان كه يكى از آن جمله حضرت جعفر طيار بود بجانب حبشه هجرت نمودند و در سال هفتم بعثت آن جناب همهء كفرهء قريش باهم اتفاق نمودند كه با بنى هاشم مناكحه و مكالمه و معامله نكنند و در سال يازدهم ابو طالب كه حضرت رسول ص در كنف او از شر اعداء محفوظ بود ارتحال نمود و در اين سال بعضى از مردم مدينه بيعت كردند و در سال دوازدهم قضيهء كثير الابتهاج معراج روى نمود و در سال سيزدهم هفتاد مرد و هفت زن از اعيان مدينه اسلام آوردند آنحضرت مصعب بن عمير را در همراهى ايشان بدانصوب فرستاد و در همين سال هجرت بمدينه واقع شده و در سال دوم از هجرت سيدة النساء فاطمهء زهرا ع با على مرتضى عليه التحية و الثناء بفرمان حق جل و علا مناكحت فرمودند و مدت ده سال كه در مدينه بودند پنجاه و شش نوبت لشكر بر سر اعدا فرستادند و بيست و هفت نوبت خود متوجه غزا شده از آن جمله نه جنك اتفاق افتاد .\r\nجنك اول - بدر كه اكثر اعاظم قريش چون ابو جهل و عتبه و شيبه و غيرهم كشته شده و بعضى نيز اسير گشتند .\r\nدوم - غزوهء احد كه در اين غزوه دندان مبارك حضرت رسول ص را شكستند و عمش سيد الشهداء حمزه كشته شد .\r\nسيم - غزوهء بنى مصطلق بود و در آنجا ده كس از كفار مقتول شده زنان و اموال ايشان بدست مسلمانان آمد .\r\nچهارم - غزوهء خندق است كه ابو سفيان دو هزار كس از قريش و جهود و اعراب بهمرسانيده بحوالى مدينه آمد و پيامبر حسب الصلاح مسلمانان خندقى بر گرد مدينه كشيد و در اين غزوه عمرو بن عبدود كه او را با هزار سوار برابر گرفتندى بشمشير حضرت على ع كشته شد و كفار توهم به خود راه داده فرار نمودند .\r\nپنجم - غزوهء بنى قريضه است كه جهودانيكه خلف عهد رسول اللّه ( ص ) كرده باعدا پيوسته بعد از هزيمت بقلعهء احزاب كه در حوالى مدينه داشتند متحصن گشتند و مسلمين بعد از تسخير قلعه نهصد مرد ايشانرا گردن زده ، زنان و كودكان ايشانرا اسير كردند .\r\nششم - غزوهء خيبر است كه آن هفت قلعه است درهم و فتح آن بنيروى حضرت على ع ميسر شد .\r\nهفتم - فتح مكه است و در اين غزوه حضرت على ع پا بر دوش مبارك حضرت پيامبر نهاده حرم كعبه را از لوث اصنام پاك ساخته و اكثر قريش مسلمان شده ، بيست و چهار كس از كفره بقتل رسيدند .\r\nهشتم - غزوهء حنين است كه با قبيلهء بنى ثقيف و هوازن واقع شده اول شكست بر مسلمانان افتاده آخر غالب آمدند و هفتاد تن از ايشان بكشتند و زنان و فرزندان ايشانرا\r\n\r\n","description":"","footnote":"","page_name":" 11 ","page_number":32},
  {"content":"\r\n\r\nاسير كردند .\r\nنهم - غزوهء طائف است كه همين دو طائفهء از معركه گريخته بقلاع آنجا درآمدند و پيامبر ( ص ) بمحاصره مشغول گشته هفده شبانه روز جنگهاى عظيم واقع شد و بعد از آنكه پيامبر ( ص ) از آنجا كوچ فرموده به منزل خضرانه فرود آمد اكثر مردم آنحوالى بملازمت شتافته اسلام آوردند و در سال ششم از هجرت حضرت پيامبر ( ص ) هفت رسول بپادشاهان اطراف فرستاده ايشانرا باسلام دعوت فرمود :\r\nاول - عبد اللّه بن خذافهء سهمى را بپرويز خسرو عجم .\r\nدوم - دحية بن كلبى را بهرقل قيصر روم .\r\nسيم - عمرو بن اميه ضميرى را بنجاشى پادشاه حبشه .\r\nچهارم - خاطب بن ابى بليغه را بمعقوقش حاكم اسكندريه .\r\nپنجم - شجاع بن وهب اسديرا بحارث غسانى والى شام .\r\nششم - سليطة بن عمرو عامريرا بهودهء حنفى صاحب يمامه .\r\nهفتم - علاء خضرمى را بمنذر بن ساوى ملك بحرين و به غير از نجاشى و منذر ساوى ديگرى بشرف اسلام مشرف نشد و در سال دهم كه حضرت رسول صلى اللّه عليه و إله و سلم با اهل بيت به حج رفتند بعد از مراجعت در منزل غدير خم على ( ع ) را وصى و خليفه گردانيده ، ازواج طاهرات و اصحاب بتهنيت حضرت رفتند و چون سن شريف پيامبر اكرم به شصت و سه رسيد در ربيع الاول سنه 11 احدى عشر بجنة الاعلى انتقال فرمود .\r\n\r\n[ لمعهء ثانى - در حالات على ( ع ) و فرزندانش 
  ]\r\nلمعهء ثانى در احوال حضرت على ع امير المومنين على بن ابى طالب بن عبد المطلب پسر عم رسول و زوج بتول و اولين امام از ائمهء اثنتى عشريه والده‌اش فاطمه بنت اسد بن هاشم بن عبد مناف و كنيتش ابو الحسن و ابو تراب لقب شريفش مرتضى ولادت خجسته‌اش بعد عام الفيل بسى سال روز جمعه سيزدهم شهر رجب در درون حرم كعبه است .\r\n\r\nنظامى :\r\n ز بعد معرفت كردگار لم يزلى * نبى شناسم و آنگه على و آل على\r\nخداست آنكه تعقل نمودن كنهش * برون نهاده قدم از حدود محتملى\r\nنبىست آنكه بود در مدارس تحقيق * برى كتاب كمالش ز نكتهء جدلى\r\nعليست آنكه گدازد ز برق لمعهء تيغ * حسود را كه كند نقد بوتهء دغلى \r\nامامتش 29 سال و كسرى و در ايام خلافت سه نوبت با اهل بغى و شقاق مقاتله فرمود\r\nاول - جنك جمل كه ايشانرا ماكثين خوانند در جمادى الاخرى سنه 36 سنته و ثلاثين در بصره واقع شد و در آنمعركه طلحه و زبير كه باعث فتنه بودند كشته شدند .\r\nدوم - جنك صفين كه در شهر صفر سنهء 37 سبع و ثلثين با معاويه و مردم شام كه ايشانرا قاسطين خوانند در موضع مذكور اتفاق افتاد و قريب صد روز متمادى گشت و در آن جنك\r\n\r\n","description":"","footnote":"","page_name":" 12 ","page_number":33},
  {"content":"\r\n\r\nهفتاد هزار كس از خوارج بقتل رسيدند و از اهل حق عمار ياسر و اويس قرنى عز شهادت يافتند .\r\nسيم - حرب نهروان و آنجماعت را مارقين خوانند و در سنهء 38 ثمان و ثلثين در موضع مزبور روى نمود و همهء ايشان بتيغ جهاد گذشته نه تن فرار نمودند و ايشان ششهزار كس بودند . مدت عمر شريفش شصت و سه سال شهادتش در نوزدهم شهر رمضان سنه اربعين 40 هجرى عبد الرحمان ملجم بر او زخم زده و در شب جمعه بيست و يكم ماه مزبور بفردوس برين خراميد مشهد مقدسش نجف اشرف و دار الخلافتش مدينه اولاد امجادش بيست و هفت ذكور آن امام حسن ، امام حسين ، محمد حنفيه ، عمر ، عباس ، جعفر ، عبيد اللّه ، عثمان ، محمد اصغر ، عبد اللّه ، يحيى ، محمد و اناث زينب كبرى ، زينب صغرى ، رقيه ، ام الحسن ، رمله ، رقيهء صغرى ، ام هانى ، ام الكرام ، ام الجعفر ، ام امامه ، ام سلمه ، ميمونه ، خديجه ، فاطمه .\r\n\r\nامام حسن ع\r\nامام دوم پدرش حضرت على ع مادرش فاطمه دختر رسول خدا ص كنيت شريفش ابو محمد لقب مباركش ذكى ولادتش در مدينه منوره روز سه‌شنبه پانزدهم شهر رمضان سنهء اثنين ( دوم ) هجرى خلافتش هشت سال و چهار ماه و شانزده روز . شهادتش بسودهء الماس بگفتهء معاوية بن ابى سفيان در روز پنجشنبه بيست و هشتم شهر صفر سنهء 49 تسع و اربعين عمر شريفش چهل و هفت سال مرقد منورش گورستان بقيع در مدينهء طيبه اولاد امجادش 15 نفر ذكور آنها : زيد بن الحسن ، عمر ، قاسم ، عبد اللّه ، عبد الرحمان حسين ، اثرم ، طلحه ، اسحاق اناث ام حسن ، ام حسين ، فاطمه ، ام عبد اللّه ، ام سلمه ، رقيه ،\r\n\r\nامام حسين ع\r\nامام سوم است پدرش حضرت على ع مادرش حضرت فاطمه ع دختر رسول خدا ص كنيتش ابو عبد اللّه لقب شريفش رشيد ولادتش در مدينه سوم شهر شعبان سنهء سوم از هجرت امامتش يازده سال و يازده ماه و سه روز شهادتش بامر يزيد بن معاويه و بسعى عبيد اللّه زياد در روز جمعه دهم شهر محرم سنهء 61 هجرى در كربلا و مدفن شريفش نيز در همانجا عمر شريفش پنجاه و هفت سال و سه ماه و ده روز اولاد امجادش شش تن ذكور آنها على اكبر ، على اصغر ، جعفر ؛ عبد اللّه اناث سكينه ، فاطمه .\r\n\r\nامام زين العابدين ع\r\nامام چهارم است پدرش حضرت حسين ع مادرش شهربانو بنت يزدجرد شهريار و پادشاه ايران كنيت شريفش ابو محمد لقب مباركش سجاد ولادتش روز يكشنبه پنجم شعبان سنهء 38 ثمان و ثلاثين در مدينه امامتش سى و چهار سال و دو روز . شهادتش بزهر وليد بن عبد الملك مروان روز دوشنبه 25 محرم سنهء 95 خمس و تسعين عمر شريفش پنجاه و هفت سال مرقد مباركش بقيع در مدينه اولاد امجادش پانزده نفر ذكور آنها امام محمد باقر ، زيد ، عمر ، عبد اللّه ، حسن ، حسين اكبر ، حسين اصغر ، عبد الرحمان ، سليمان ، على ، محمد اصغر اناث خديجه ، فاطمه\r\n\r\n","description":"","footnote":"","page_name":" 13 ","page_number":34},
  {"content":"\r\n\r\nعليه ؛ ام كلثوم .\r\n\r\nامام محمد باقر ع\r\nامام پنجم است پدرش امام زين العابدين ع مادرش ام عبد اللّه دختر حضرت امام حسن ع كنيتش ابو جعفر لقب مباركش باقر ولادتش روز شنبه سوم شهر صفر سنهء 58 ثمان و خمسين در مدينه امامتش نوزده سال و دو ماه و بيست و پنجروز و شهادتش بزهر بگفتهء ابراهيم بن وليد در روز دوشنبه هفتم ذيحجه سنهء 114 اربع عشر بعد مأة هجرى عمر شريفش پنجاه و هفت سال مرقد مطهرش بقيع اولاد امجادش هفت نفر ذكور آنها امام جعفر صادق ع ، عبد اللّه ، ابراهيم ، عبيد اللّه ، على اناث زينب ، ام سلمه .\r\n\r\nامام جعفر صادق ع\r\nامام ششم است پدرش امام محمد باقر ع و مادرش ام فروه دختر قاسم بن محمد بن ابى بكر كنيتش ابو عبد اللّه لقب شريفش صادق ولادتش در روز سه‌شنبه هفدهم شهر ربيع الاول سنهء 83 ثلاث و ثمانين در مدينه امامتش سى و سه سال و دو ماه تقريبا شهادتش بزهر بگفتهء جعفر دوانقى در شهر شوال 148 ثمان و اربعين و مأة مشهد شريفش بقيع عمر مباركش شصت و پنجسال اولاد امجادش ده تن ذكور آن امام موسى كاظم ع ، اسحاق ، محمد ، اسماعيل ، عبد اللّه ، عباس ، على اناث ام قروه ؛ فاطمه ، اسماء .\r\n\r\nامام موسى كاظم ع\r\nامام هفتم پدرش امام جعفر صادق ع مادرش حميدهء بربريه لقبش كاظم كنيتش ابو الحسن ولادتش در شب يكشنبه هفتم صفر سنهء 128 ثمان و عشرين و مأة در ابواء امامتش 28 سال و نه ماه كسرى شهادتش بزهر بگفتهء هارون الرشيد در بيست و چهارم شهر رجب سنهء 181 احدى و ثمانين و مأة در بغداد مرقد شريفش در مقابر قريش بغداد ( كاظمين فعلى ) عمر شريفش پنجاه و پنجسال اولاد امجادش سى و هشت نفر ذكور آنها امام رضا ع ، زيد ، ابراهيم ، عقيل ، هارون ، حسن حسين ، عبد اللّه ، اسماعيل ، عبيد اللّه ، محمد ، احمد ، جعفر ، يحيى ، اسحاق ، عباس ، ابو القاسم ، حمزه ، عبد الرحمان ، قاسم ، جعفر الاصغر ، اناث خديجه ، ام قروه ، اسماعيليه ، فاطمة الكبرى ، فاطمة الصغرى ، ام كلثوم ، آمنه ، زينب ، ام عبد اللّه ، زينب الصغرى ، ام - القاسم ، حليمه ، اسماء الصغرى ، محموده ، امامه ، ميمونه .\r\n\r\nعلى بن موسى الرضا ع\r\nامام هشتم است پدرش امام موسى كاظم ع مادرش ثويبه كنيت شريفش ابو الحسن لقبش رضا ع\r\n\r\nبيت :\r\n على بن موسى الرضا كز خدايش لقب شد * رضا چون رضا بودش آئين \r\nولادتش روز پنجشنبه پانزدهم ذيقعده سنهء 148 ثمان و اربعين و مأة در مدينهء منوره امامتش بيست و پنج ماه و كسرى شهادتش بزهر بگفتهء مأمون در سنهء 203 ثلث و مأتين مرقد شريفش در سناباد طوس عمر شريفش پنجاه و يكسال و كسرى اولاد امجادش شش\r\n\r\n","description":"","footnote":"","page_name":" 14 ","page_number":35},
  {"content":"\r\n\r\nنفر بدين شرح امام محمد جواد ع ، ابو جعفر ثانى ، ابو محمد الحسن ، جعفر ، ابراهيم ، حسين .\r\n\r\nامام محمد تقى ع\r\nامام نهم پدرش امام رضا ع مادرش خيزران كنيتش ابو جعفر لقبش جواد مولدش در مدينه نوزدهم شهر رمضان سنهء 195 خمس و تسعين و مأة امامتش 18 سال شهادتش بزهر بگفتهء معتصم خليفه در شهر بغداد در روز سه‌شنبه آخر ذيقعده سنهء 220 عشرين و مأتين مرقد شريفش جنب جد بزرگوارش در ( كاظمين ) مقابر قريش عمر شريفش بيست و پنجسال و دو ماه و پانزده روز اولاد امجادش چهار نفر ذكور آنها امام على النقى ع ، موسى اناث فاطمه ، امامه .\r\n\r\nامام على النقى ع\r\nامام دهم است پدرش امام محمد جواد ع مادرش سمانهء مغربيه كنيتش ابو الحسن لقب شريفش نقى ولادتش پانزدهم شهر ذيحجه سنهء 212 اثنتى عشر و مأتين در صرياء مدينه امامتش سى و سه سال و ششماه و بيست و هفت روز شهادتش بزهر بگفتهء معتمد عباسى در روز دوشنبه سوم رجب 254 سنهء اربع و خمسين و مأتين در سامره مشهد شريفش همانجا عمر مباركش قريب چهل سال اولاد امجادش چهار نفر ذكور آن امام حسن عسكرى ع ، حسين ، جعفر اناث عاليه يا عليه .\r\n\r\nامام حسن عسكرى ع\r\nامام يازدهم پدرش امام على النقى ع مادرش حديث كنيتش ابو محمد لقب همايونش عسكرى ولادتش روز دوشنبه چهارم شهر ربيع الاخر سنهء 232 اثنتين و ثلاثين و مأتين امامتش پنجسال و هشت ماه و كسرى شهادتش بزهر بگفتهء معتمد عباسى در يكشنبه هشتم ربيع الاول سنهء 260 ستين و مأتين در سامره مشهد مقدسش در همانجا عمر شريفش بيست و هفت سال و دو ماه و هشت روز و ولد خلفش محمد مهدى است .\r\n\r\nامام محمد مهدى ع\r\nامام دوازدهم پدرش امام حسن عسكرى مادرش نرجس خاتون كنيتش ابو القاسم لقبش حجة و قائم و منتظر و صاحب الامر ولادتش شب جمعه پانزدهم شهر شعبان سنه 255 خمس و خمسين مأتين در سامره عمر شريف و ايام امامتش را خداوند جل و علا داند در حين كودكى علم و حكمت به او ارزانى شد چنان كه حضرت عيسى و حضرت يحيى ( ع ) و آنحضرترا دو غيبت دست داده و غيبت صغرى آن جناب در زمان معتمد عباسى در سنهء 265 خمس و ستين و مأتين است و در اين غيبت حضرت ميانهء صلحاى امت مدت هفتاد و چهار سال آمدوشد مينموده تا در ماه شعبان سنهء 328 ثمان و عشرين و ثلثمأة در زمان راضى عباسى آن سعادت بعد از وفات على بن محمد السيمرى منقطع گشت و اين اول غيبت كبرى است .\r\n\r\n","description":"","footnote":"","page_name":" 15 ","page_number":36},
  {"content":"\r\n\r\n\r\n[ 5 - داستان اسماعيل هرقلى . 
  ]\r\n5 من الخوارق مؤلف كشف الغمة گويد : من اكثر اوقات قصهء غريبهء اسماعيل هرقلى را كه در اين نزديكى روى نموده بود بنابر غايت غرابت ميگفتم قضا را روزى يكى از حضار گفت من شمس الدين محمد پسر صلبى اسماعيل مذكورم مرا آن حسن اتفاق خوش افتاده از او سئوال كردم كه ران پدر خود را در وقت عرض مرض ديده بودى گفت نه در آنوقت خرد بودم اما بعد از صحت مشاهده كرده بودم موى از آن رسته بود شرح اين قضيه آنست كه اسماعيل هرقلى را ريشى در ران راست پيدا شده بود و به هيچ چيز به نميشد آخر درد خود را بجناب سيد رضى الدين بن طاووس قدس سرهما گفت سيد جراحانرا طلبداشته از ايشان علاج پرسيد ايشان همه باتفاق گفتند كه علاج اين منحصر است در قطع و قطع آن جايز نيست زيرا كه اين قرحه در حوالى رك اكحل واقعست و در قطع اين ماده احتمال انقطاع آن رك است و انقطاع آن مستلزم هلاك است سيد چون در آنوقت متوجه بغداد بود ، او را همراه برده بجراحان آنجا نيز رجوع نمود ايشان بعينه همان جواب گفتند اسماعيل گويد چون قطع نظر از علاج كردم مرا يأس تمام دست داده متوجه مشاهد مقدسهء سامره شدم و از روى عجز و شكستگى و دردمندى روى طاعت به قبله دعا آورده شبها احيا مىنمودم و از بواطن ائمه هدى استعانت ميكردم تا روزى بواسطهء تطهير بدن بكنار دجله رفته در وقت مراجعت از آنجانب چهار سوار ديدم شمشيرها در ميان بسته يكى پشمينه پوشيده و يكى نيزهء در دست داشت به من رسيده سلام كردند من جواب گفتم آن نيزه‌دار بجانب راست پشمينه‌پوش و آن دو سوار ديگر بر جانب چپ او بودند پس آن پشمينه‌پوش به من گفت تو فردا نزد اهل و عيال خود خواهى رفت ؟ گفتم آرى فرمود كه پيش من آى تا زخمت را ببينم پيش رفتم دست دراز كرده آن را بيفشرد چنان كه درد بسيارى كرد آن نيزه‌دار گفت افلحت يا اسماعيل مرا از شناختن او تعجب آمده گفتم افلحنا و افلحتم ان شاء الله تعالى و هم او مرا گفت اينحضرت ، امام است من بيتاب شده ران و ركاب عظمت انتسابش را بوسيدم و در ركابش دويدم آن حضرت گفت برگرد من گفتم هرگز از ملازمت شما جدا نخواهم شد بار ديگر فرمود برگرد كه صلاح در اين است و من در رفتن اصرار ميكردم آن نيزه‌دار گفت شرم ندارى كه سخن امام را نميشنوى بالضروره توقف كردم چون آنحضرت اندكى رفت روبازپس كرده فرمود كه چون ببغداد برسى مستنصر ترا طلبداشته چيزى به تو خواهد داد زينهار نستانى . مرا حيرتى بيشمار روى نموده ايشان را از نظر غايب يافتم بعد از آن متوجه مشاهد عليه شده از مردم كيفيت سواران استفسار ميكردم گفتند ميتواند بود كه شرفاء اينجا باشند گفتم خير بلكه حضرت امام بود گفتند امام عليه السلام پشمينه‌پوش يا نيزه‌دار بود ؟ گفتم پشمينه‌پوش گفتند چرا زخم خود را به دو ننمودى ؟ گفتم در آن وقت مرا چندان دهشت\r\n\r\n","description":"","footnote":"","page_name":" 16 ","page_number":37},
  {"content":"\r\n\r\nدست داده بود كه بيدست‌وپا شده اصلا از خود خبر نداشتم و در آنمحل به حال خود افتاده بودم ليك زخم به دو نمودم پس غفلتا ران راست را ملاحظه نموده اثرى از زخم نيافتم بنابراين مرا از كمال دهشت گمان آن شد كه مگر آن ريش در ران چپ بوده لاجرم آن را نيز گشاده اصلا اثرى نيافتم بنابراين مردم بر من هجوم كرده لباس مرا بواسطهء تبرك وصله‌وصله ميبردند و بدان رسيد كه من در زير دست‌وپا هلاك شوم پس خدام آن عتبات مرا از ميان خلايق بيرون برده بخرابهء رسانيدند و آنشب در آنجا بسر برده صباح متوجه بغداد شدم چون مردم شهر از اين قضيه اطلاع يافتند خلقى بىنهايت بر سر من جمع شده هيچ نمانده بود كه مرا خفه نمايند و سيد رضى الدين چون واقف شده بود خود را به من رسانيده مرا از آن مهلكه خلاصى داد بعد از آن مرا نزد وزير مستنصر كه قمى بود برده من شرح اين قضيه را تقرير نمودم وزير جملهء حكما را حاضر نموده از ايشان پرسيد كه بر تقدير آن‌كه مادهء را قطع كنند و آنكس نميرد چندگاه علاج پذيرد همه گفتند لااقل دو ماه اما در آنموضع مغاك سفيد پيدا شود و مو از آنجا نرويد گفت چند وقتست كه ريش اين درويش را شما ديده‌ايد گفتند ده روز است پس بأشارت وزير من ران خود را برهنه كردم يكى از حكما فريادى برآورد كه هذا عمل المسيح و سيد عليه الرحمه نعرهء زده و بيهوش شد و اهل مجلس را حيرت تمام دست داده بعد از آن وزير مرا نزد مستنصر برد بعد از استماع آن حال اعجاز مآل هزار دينار به من انعام فرمود و من بفرمان صاحب الزمان آن را قبول نكردم شمس الدين محمد مذكور ميگفت من در زمانى كه پدرم رحل اقامت در بغداد انداخته بود باميد ادراك اين سعادت در چند روز بسامره رفته بازمىآمدم چنان كه در زمستان آنسال قريب چهل نوبت آمدوشد نموده بودم اللهم ارزقنا شرف لقاءه و احشرنا تحت لواءه\r\n\r\n[ 6 - زن جذام گرفته 
  ]\r\n6 تمثيل ابن جوزى گويد كه در شهور سنهء 474 اربع و سبعين و اربعمأة در واسط زنى را جذام پيدا شده بود مرتبه‌مرتبه بينى و لبها و انگشتان افتاده تمام اندام او منقضى گشت آخر شوهر و پسرش از او تنفر كردند و در آن حوالى او را بصحرا افكندند پسرش هرروز دو گرده نزد وى برده مىافكند روزى بپسر گفت حسبنا الله جرعهء آبى بده تا بياشامم وى قرصها را بدستور نزد وى انداخته بگريخت و چون تشنگى بر او غلبه كرده جوى آبى در آنحوالى بود خود را در آن انداخت به مجرد آن اندك حركت او را غشى دست داده از كمال شكستگى و خوارى بر روى خاك اوفتاد بيكبار كرم نامتناهى الهى بر حسب فحواى غمزداى انا عند المنكسرة قلوبهم و المندرسة قبورهم\r\n\r\nنظم :\r\n چو دلهاى شكسته هست مهمانخانهء عزت * خوشا حلواى نوميدى زهى پالودهء حرمان \r\n\r\n","description":"","footnote":"","page_name":" 17 ","page_number":38},
  {"content":"\r\n\r\nجلوه‌گر گشته چون به هوش آمد خود را صحيح الاعضاء يافت خلايق چون بر اين آگاه شدند بر وى هجوم كردند و از وى سبب صحت پرسيدند آنزن چنين تقرير كرد كه در حين بيهوشى دو مرد و دو زن ديدم كه قرص نانى و اندك سبزى و جام آبى به من دادند كه بخور و بياشام چون قرص را خوردم ملاحظه كردم كه همان به حال خود هستم و آبى آشاميدم كه هرگز به خوبى آن نياشاميده بودم پس بديشان گفتم شما چه كسانيد ؟ چنان ظاهر شد كه حضرت امام حسن و امام حسين و فاطمهء زهرا و خديجهء كبرى عليهم التحية و الثناءاند .\r\n\r\nنظم :\r\n هست از آن معشرى بلند آئين * كه گذشتند زاوج عليين\r\nحب ايشان دليل صدق و وفاق * بغض ايشان دليل كفر و نفاق\r\nقربشان پايهء علو جلال * بعدشان مايهء عتو و ضلال \r\nپس حضرت امام حسن عليه السلام دست شفابخش خويش بر سينه و روى من كشيد و حضرت امام حسين ع كف مبارك خويش بر پشت من زده برخيزانيده فى الحال زنبيلى مانند صدف از من جدا شده بينى و لب و انگشتان به حال خود آمد ابن جوزى آورده كه مردم فوج‌فوج از هر ولايت متوجه زيارت آن زن مىشدند و از او بركت مىجستند .\r\n\r\n[ 7 - داستان مدينة النحاس . 
  ]\r\n7 من غرائب الطلاسم در بعضى كتب اخبار مسطور است كه چون عبد الملك مروان شنيد كه ديوان بفرمان حضرت سليمان عليه السلام در بيابان اندلس بقرب بحر ظلمات شهرستانى بطريق طلسم از مس ترتيب داده‌اند و بعضى گويند كه آن شهرستان موسوم است بمدينة النحاس كه ذو القرنين اكبر ساخته و برخى از مفسران برآنند كه مراد از آيهء كريمهء و ارسلنا عين القطر چشمه‌ايست كه از آن روى گداخته بيرون آمده با روى آنجا را بدان ساخته‌اند بناء عليه عبد الملك حكمى باسم موسى بن نصير حاكم آنجا نوشت كه بدان محل رفته آنچه از غرائب آن آثار بر او ظاهر گردد اعلام نمايد موسى بن نصير نيز مردم جهان ديدهء صاحب بصيرترا بدرقه گردانيده بدانصوب توجه نمود و در عرض چهل شبانه‌روز قطع آن بيابان بيكران نموده به مقصد رسيده زمينى ديد صفا نزاهت و آب و هوائى در كمال لطافت .\r\n\r\nمصراع :\r\n كه كس نشان ندهد در جهان چنان كشور \r\nو موسى از گرد راه بحوالى آن بنا رانده هرچند احتياط كرد درى يا دريچهء نديد كه در آن توان درآمدن يكى از امراء خود را با هزار سوار بدانحوالى ارسال داشت كه شايد كسى توانند يافت كه حقيقتى از آن استفسار كنند هرچند ايشان در آن بيابان بىپايان بگفتار\r\n\r\nانورى :\r\n كه كس نديده فرازش مگر به چشم ضمير * كسى نرفته نشيبش مگر بپاى گمان\r\nز تنگ عيش بر ذروهاش برده هماى * ز استخوان مسافر ذخيرهاى كران\r\nكسى بروز سپيد و شب سياه در آن * بجز كبودى گردون نديده هيچ نشان \r\n\r\n","description":"","footnote":"","page_name":" 18 ","page_number":39},
  {"content":"\r\n\r\nشرايط تفحص بتقديم رسانيدند كسى بدستشان نيفتاد آخر رأيها بر آن قرار گرفت كه نقب زده در آنجا درآيند چون آن را به آب رسانيدند ملاحظه نمودند كه آن بنا را به آب رسانيده‌اند و از مس و ارزيز ريخته از آن مأيوس شده و بخاطر آوردند كه در پهلوى آن برج ديوارى كه محاذى آنجا باشد برآرند پس ديوارى بارتفاع سيصد گز از گچ و سنگ برآوردند و ديگر امكان نقل آلات نبود و دويست و ده ارش ديگر مىبايست كه مساوى آن شود و معماران بر بالاى آن گوشكى بارتفاع صد و هشتاد ارش مرتب داشتند و هنوز سى ارش ديگر مىبايست كه نردبانى سى ارشى ساخته بر بالاى آنجا نهادند پس موسى ندا در داد كه هركه بدانجا رفته حقيقتى اعلام نمايد هزار مثقال طلا جايزه بگيرد عمر برگشتهء را طمع بر آن داشته چون بسر نردبان رسيد خنده بر او غالب شده قهقههء زده خود را در آنجا انداخت و بيكبار از اندرون جوش و خروش و غوغاى عظيم برخاسته تا سه روز متمادى گشته روز چهارم اقوام آن شخص بحوالى آن حصار برآمده هرچه ندا دادند جواب نشنيده\r\n\r\nمصراع :\r\n جواب كى دهد آنكس كه در طلسم افتاد \r\nموسى باز ندا را تكرار كرده خون گرفتهء ديگر داعيهء اين سفر كرده و او نيز بدستور شخص اول خود را باندرون انداخته آوازهاى مهيب جانكاه بلشگرگاه ميرسيد و آن ولوله تا سه روز طول ميكشيد ديگر هرچند موسى مبالغه كرد كسى آن جرأت نميكرد آخر آن مبلغ را مضاعف ساخت بخت‌برگشتهء ديگر قدم تهور در آن وادى تحير نهاده مقرر شد كه ريسمانى در ميانش بندند و چند كس او را در زير نردبان نگاه دارند چون خواهد كه خود را در آنجا اندازد او را بكشند و بطريق معهود خواست كه تا خود را در آنجا اندازد موكلان ريسمان را به قوت تمام كشيدند قامت آن كس دو پاره گشته بموجب قضيهء نصف لى و نصف لك نامش از صفحهء حيات حك شد .\r\n\r\nنظم :\r\n هركس كه رسد بر سر آن كوى كشندش * زنهار حسامى برش و مگذر از آنجا \r\nموسى بن نصير از استعلام آن طلسم مأيوس گشت در حين مراجعت لوحهاى بسيار ببلندى بيست ارش از سنك سفيد ملاحظه نمود كه در آنحدود نصب كرده بودند و در آن اسامى پيغمبران و سلاطين رقم كرده از آن جمله لوح مسينى ديد كه در آنجا نوشته بودند كه زينهار از اينجا تجاوز نكنى كه بيم هلاك است موسى چون بر آن نوشته اطلاع يافت او را از آن عجب آمده و سوارهائيكه اسبان راهوار داشتند بدانسوى فرستاد چون از آن حدود گذشته قدرى راه رفتند ناگاه جانوران بر هيأت موران از ميان درختان بيرون تاخته جوانان را با اسبان قطعه‌قطعه كردند .\r\n\r\nجامى :\r\n آسان مگير كار كه در سين اين طلسم * دندانه‌اى كه بينى دندان اژدهاست\r\nنادر بود كه دست دهد فتح اين طلسم * آن را كه نى بدست ارادت كليدهاست \r\n\r\n","description":"","footnote":"","page_name":" 19 ","page_number":40},
  {"content":"\r\n\r\nو موسى در زمان وليد بن عبد الملك در اندلس دو شهر بزرگ يكى را طيطله و ديگريرا قرطبه گفتندى فتح نمود و در يكى از جبال آنجا گنجى عظيم يافت از آن جمله خوانى بود زرين پايهايش از ياقوت احمر مرصع بمرواريدهاى بينهايت كه هردانه مانند تخم گنجشكى و بزرگى آن خوان بمثابه‌اى بود كه صد كس در آن توانستندى نشست و در آنجا نوشته كه از سليمان بن داود عليهما السلام است چنان كه جوهريان آنزمان از تقويم آنها عاجز بودند .\r\n\r\n[ 8 - بليناس حكيم و بت يمن . 
  ]\r\n8 و منها در جام جهان‌نما مسطور است كه از بليناس حكيم مرويست كه گفت در شهر يمن صنمى از سنك تراشيده بر ستونى از چوب نصب نموده بودند و اهل آن شهر هميشه بديدن آن ميرفتند و از كيفيت صنعت و نصب و وضع آن تعجب مينمودند و مشهور بود كه يكى از عجائب عالم است و تصور ايشان آن بود كه آنچه از سر آن مفهوم مىشود از صنعت و نصبش اعجب است و من يتيم و صغير السن بودم و با ايشان ميرفتم و ميديدم كه مردم در پاى او نگاه ميكنند و ميگويند كه عجبها در پاى آن است و هميشه در آن تأمل داشتم تا بزرگ شدم و بر خواندن خط قديم قادر گشتم ديدم كه بر سر آن نوشته كه من اراد ان ينظر العجائب فلينظر الى رجلى دانستم كه اهل زمان بر ظاهر حمل مىكنند پس زمانى خلوت جستم و پاى او را حفر نمودم سردابى تاريك ديدم هرچند خواستم كه در آنجا روم از شدت باد و ظلمت ميسر نشد كه آنجا توانم رفتن از اينجهت بسيار ملول و متفكر شدم و خواب بر من غالب شده پس در خواب صورت شخصى ديدم متشبه به صورت خود گفت چرا بسردابه نميروى گفتم بسيار تاريك است و هميشه باد ميوزد گفت پارهء آبگينهء شفاف پيدا كن و چراغ در آن نه و برو . بسيار خرم شدم پرسيدم تو چه كسى ؟ گفت ادريس پيغمبر پس بيدار شدم و چراغ را بر وجهى كه گفته بود نهادم و درون رفتم ديدم كه محاذى پاى صنم به صورت شيخى شخصى نشسته و لوحى چند از جواهر و زر پيش او نهاده و بر آن صورت نوشته كه اين صورت ادريس عليه السلام باشد و بر اين الواح اسرار حقيقت و طبيعت و خلقت منقوش است پس آن را برداشتم و بيرون آوردم و از آنجا باوراق نوشته و دانسته و به آن دانش بر اعمال عجيبه و صنعت طلسم قادر شدم .\r\n\r\n[ 9 - داستان عاشقى شبه و جميل . 
  ]\r\n9 من مآثر الفصاحة آورده‌اند كه چون آوازهء عشق و عاشقى شبيه و جميل همچون صيت قبايح و نواى فضايح عبد الملك مروان به اطراف جهان رسيد وى بديدار شبيه ميل نموده او را نزد خود طلب داشت و نظر بر جمال او گماشت چون او سيه‌فام و لاغراندام بود صفاى چندان در او نديده از او پرسيد كه جميل در تو چه جمال ديد كه از جملهء عالم ترا گزيد .\r\n\r\nسعدى\r\n سيه‌چردهء را كسى زشت خواند * جوابى بدادش كه حيران بماند \r\nشبيه چون بغايت فصيحه بود بديهتا در جوابش گفت كه عالميان در تو چه استحقاق ديده‌اند كه ترا از همه برگزيده‌اند .\r\n\r\n","description":"","footnote":"","page_name":" 20 ","page_number":41},
  {"content":"\r\n\r\n\r\nنظم :\r\n كسى فسانه شود در جهان بذكر جميل * كه نيست جوهر نقشش بخوى بد موصوف \r\nعبد الملك بغايت منفعل گشته و هيچ نگفت تعالى اللّه .\r\n\r\nمصراع :\r\n چه مردى بود كز زنى كم بود . \r\n\r\n[ 10 - عبد الملك و شبيه 
  ]\r\n10 من بدايع المناظرات گويند در ايام عبد الملك در شهور سنهء 76 ست و سبعين شبيب نام شخصى كه در آن عصر مثل او چابك سوارى و پردلى نبود نه در عجم يكى چه ويست و نه در عرب و در شهر موصل خروج كرده داد مردى و مردانگى بدادى و خود تنها با دويست سيصد سوار مبارز كوشش كرده غالب آمدى و اگر خصم صد هزار بودندى پيش او ننمودندى و او بيش از هزار مرد بجنگ بزدى چنان كه حجاج از دست او بجان آمد عتاب بن ورقا را با پنجاه هزار مرد بجنگ او فرستاد و او با ششصد تن بمدافعهء او روى نهاده ايشانرا منهزم گردانيد و حجاج از شام استمداد نموده جمعى از شام و عراق مجتمع گردانيده بمقاتله او شتافت و او پاى كم نياورده كوششى نمود كه آشنا و بيگانه بر او ثنا كردند آخر حجاج را منهزم گردانيده كوفه را بر او حصار كرد حجاج آغاز مكر و تزوير نموده لشكرى بر سبيل شبيخون بر خانهء او فرستاد و برادرش مضار و زوجه‌اش غزاله را اسير كردند بنابراين او دل‌شكسته شده خواست كه از رود صرصر بگذرد قضا را در آن كشتى اسب نرى با ماديانى آغاز نشاط كرده كشتى بپهلو غلطيد و شبيب در آب اوفتاده در مرتبه اول گفت و كان امر الله قدر مقدورا بار ديگر سر برآورده خواند كه ذالك تقدير العزيز العليم پس غرقه شد و چون خبر مردنش بمادر رسيد باور نميكرد همين‌كه گفتند در آب غرقه شد بنياد نوحه كرد سبب از او پرسيدند گفت چون به دو حامل بودم در خواب ديدم كه آتشى از محل مخصوص من بيرون آمده پرتوش بهمهء جهان تافته اكنون دانستم كه آتش را غير آب نكشد .\r\n\r\n[ 11 - خالد برمكى . 
  ]\r\n11 و من النوادر در حبيب السير از جامع التواريخ جلالى نقل مىكند كه چون خالد برمكى بنابر گردش ايام از بلخ جلا نموده متوجه شام كه در آنزمان دار السلطنه حكام بنى مروان بود گرديد روزى بمجلس سليمان بن عبد الملك درآمده در آن اثنا تغييرى فاحش در سليمان پيدا شده حكم باخراج خالد نموده و رو باهل مجلس آورده و گفت اين شخص زهر همراه دارد همگان تعجب نمودند پرسيدند كه از چه معلوم دارى گفت بواسطهء آنكه در بازوى من دو مهر جزع بسته است كه چون زهر حاضر شود حركت كنند به جهت امتحان از خالد سئوال كردند گفت آرى زهر زير نگين دارم تا در هنگام شدايد برمكم لاجرم او و اولادش ملقب ببرمكى شدند و چون در مجلس مهرها را با قدرى زهر حاضر نمودند هردو خود را چنان بر يكديگر زدند كه بيم آن بود كه شكسته شوند اهل مجلس متعجب گشتند .\r\n\r\n[ 12 - مرغى كه براى سلطان محمود فرستادند . 
  ]\r\n12 تمثيل هم مؤلف حبيب السير گويد كه در بعضى تواريخ مسطور است كه نوبتى يكى از سلاطين هندوستان مرغى به صورت قمرى به جهت سلطان محمود\r\n\r\n","description":"","footnote":"","page_name":" 21 ","page_number":42},
  {"content":"\r\n\r\nغزنوى فرستاد از خواص آن جانور يكى آن بود كه هرگاه طعام مسمومى در مجلس حاضر شدى اشك از چشم آنمرغ جارى گشتى و از غرايب آنكه قطراتش بسان سنك منعقد گشتى و خاصيت سنگ مزبور آن بود كه چون آن را تراشيده بر جراحتها نهادندى التيام يافتى .\r\n\r\n[ 13 - سليمان عبد الملك با خالد برمكى . 
  ]\r\n13 ايضا سليمان از خالد پرسيد كه هيچ چيزى از اين طرفه‌تر ديده‌اى گفت آرى روزى والى نخشب در كنار جيحون نشسته بود نگين انگشترش كه ياقوتى بود آبدار از دستش در آب اوفتاد حاضران بر خوبيش اظهار ندامت كردندى گفت باكى نيست و در ساعت خازنرا طلبيده گفت فلان صندوقچه را بياور چون خازن صندوقچه را حاضر كرد وى از آنجا ماهئى بيرون آورده در آب انداخت و بعد از لمحهء ماهى آن دانه نفيس را بدهن گرفته بيرون آورد سليمان از استماع اين حكايت تعجب نمود قاصدى نزد حاكم نخشب ارسال داشته و آن را استدعا نمود چون قاصد عود نموده و ماهى را همراه آورد صدق كلام خالد بوضوح پيوست .\r\n\r\n[ 14 - شاه جوهران و خاصيت آن . 
  ]\r\n14 تمثيل مؤلف تاريخ قوام الملكى گويد كه جوهرى هست كه آن را شاه جوهران گويند خاصيتش آنست كه چون مقناطيس جذب جواهر كند اگر در دريا فروگذارند جواهرى كه در آن حوالى باشد با خود بيرون آورد منقول است كه از خسرو پرويز انگشترى ياقوت در دجلهء بغداد اوفتاد به اين تدبير آن را بيرون آوردند .\r\n\r\n[ 15 - هشام بن عبد الملك اپير . 
  ]\r\n15 و من بدايع المناظرات در تاريخ احمد اعثم كوفى مسطور است كه روزى هشام بن عبد الملك كه بزشتى مشهور بود به شكار رفته در آن اثنا نظرش بر غبارى افتاد كه در شارع عام ساطع شده بود ملازمانرا توقف داد و با يكنفر غلام رفيع نام بدانسوى توجه نمود و آن خود قافله‌اى بود كه از ولايت شام بكوفه ميرفت هشام را در آن‌ميان نظر بر پيرى افتاده روى به دو آورده پرسيد كه از كجا و از كدام قبيلهء ؟ پير گفت از كوفه‌ام ليك از دانستن حسب و نسب من ترا چه فايده ؟ هشام گفت سبب اخفا معلوم شد چه شرمت مىآيد كه از نسب ناپسند خود ما را خبر دهى پير گفت من مردىام از قبيلهء حكم و با قبيله عكك نيز قرابتى دارم هشام گفت اللّه اللّه چه شكرها واجب است بر آنكس كه اين نوع نسب را پنهان دارد پير گفت نسب ما اگر خوب است و اگر بد معلوم كردى بارى شما از نسب عالى خود شمهء بيان فرمائيد هشام گفت اصل ما از قريش است پير گفت قريش را طوايف بسيارند و بمقتضاى و جعلناكم شعوبا قبايل را شعب بيشمار . عالى و سافل عالم و جاهل در ميان ايشان هست تو از كدام شعبهء گفت از معارف بنى اميه‌ام پير خندان شده بر زبان آورد .\r\n\r\nشعر :\r\n شراب عشق عجب شورشى بجان آورد * كه هرچه در دل من بود بر زبان آورد \r\nمرحبا يا اخا بنى اميه نيك رفتى كه مرا بر حال خود آگاه گردانيدى و بر جلالت نسب و طراوت حسب خود حاضر ساختى ترا باوجود اين چشم شهلا و طلعت و طلاقت لسان و حلاوت بيان چه شود كه بر مردم طعنه نزنى\r\n\r\nخواجه حسن :\r\n دارى جمالى بىبدل حسنى به بىمثلى مثل * خال و خطى بس بلعجب چشم و لبى فرمود كى ؟ \r\n\r\n","description":"","footnote":"","page_name":" 22 ","page_number":43},
  {"content":"\r\n\r\nاى اموى بدانكه بدترين خلايق شمائيد و شجرهء ملعونهء كه در كلام ملك علام وارد است عبارت از بنى اميه‌ست و آيهء كريمهء  أَ فَمَنْ كانَ مُؤْمِناً كَمَنْ كانَ فاسِقاً  نازل شده در شأن شماست مروان شما را خال نكال است بر رخسار و زنان شما را از كمال خبث طينت و غلبهء شهوت سستى در بند ازار . از جمله ، عفان كه صناديد شماست آشكارا دست از خويشتن بازداشتى و عتبه كه از مشاهير شماست همواره لواى مخالفت حضرت خاتم الانبيا عليه التحية و الثناء برافراشتى صخرة بن حرب كه بدان افتخار ميكنيد در جاهليت خمار بود و بيطار چون به ظاهر اسلام آورد منافقى بود غدار عطبة بن ابى معيط را كه مخبر صادق نسبش از قريش نفى كرده شما او را از قريش دانسته به خود منسوب گردانيديد و ولد پليد او وليد در حين مستى فريضهء بامداد را چهار ركعت گزارد و گفت چون امروز مرا نشاطى هست اگر خواهيد به جهت شما هم چند ركعتى بگزارم و در كوفه او را بدماء و نفوس مسلمانان حاكم ساختيد و حكم بن العاص و پسرش مروان كه راندهء حضرت رسول اللّه صلى اللّه عليه و إله سلم ميباشند شما ايشانرا مقبول و مطبوع دانسته بنواختيد سبحان اللّه از معاويه و بچه‌اش خود چگويم .\r\n\r\nنظم :\r\n داستان پسر هند مگر نشنيدى * كه از او و سه كس او به پيمبر چه رسيد ؟\r\nاو بناحق حق داماد پيمبر بستد * پسر او سر فرزند پيمبر ببريد\r\nپدر او لب و دندان پيمبر بشكست * مادر او جگر عم پيمبر بدريد\r\nبر چنين قوم تو لعنت نكنى شرمت باد * لعن اللّه يزيدا و على آل يزيد \r\nو از عفايف شما يكى حمالة الحطب است كه شمهء از حال شقاوت مآلش مندرج در تحت احوال ابى لهب است و ديگرى هند است كه وحشى را به خود راه داده زرينهاى خود را به دو بخشيد تا آنكه سيد الشهداء حمزه را شهيد گردانيد .\r\n\r\nمصراع :\r\n اى تو مجموعهء خوبى ز كدامت گويم \r\nپير بعد از تقرير اين فصل دلپذير روانه شد هشام بموجب فبهت الذى كفر سراسيمه و متحير بماند پس روى بغلام خود آورده گفت هيچ ديدى كه از اين پير به من چه رسيد ؟ غلام گفت مرا از غايت وحشت هيچ از كلام وحشت انجام او بخاطر نمانده هشام گفت نيكو رفت كه چيزى از آنها ياد نگرفتى و الا بقتلت ناچار گشتمى بهمه‌حال از آن اقوال كثير الملال احيانا اگر چيزى بخاطرت مانده باشد بر كسى اظهار مكن چون بلشكر پيوست كمر طلبكارى او بر ميان بست اما پير فقير به تك‌وپو ، جان از آن ورطهء خطر بدر برد بىتكلف .\r\n\r\nنظم :\r\n اگرش چشم راست بين بودى * راست كردار و راست دين بودى\r\nدست احسان و بذل بگشادى * جاى آزار خلعتش دادى \r\n\r\n[ 16 - خواب ديدن عبد الملك . 
  ]\r\n16 من مآثر التعبير مشهور است كه عبد الملك مروان در خواب ديد كه چهار نوبت در محراب مكهء معظمه بول مىكند صباح اين خوابرا با سعيد بن مسيب\r\n\r\n","description":"","footnote":"","page_name":" 23 ","page_number":44},
  {"content":"\r\n\r\nكه معبرى بىنظير بود تقرير نمود وى بر سبيل تغير تعبير كرده گفت اثر اين خواب آنست كه چهار پسر از نسل تو به حكومت رسند اتفاقا پسرانش وليد و سليمان و يزيد و هشام كه سرور ارباب كفر و ظلام بودند بعنق منكسر كفيل مهام انام گشتند الحق قبح جلوس آن ناپاكان كم از تنجيس ركن و مقام نبود .\r\n\r\nمصراع :\r\n زهى مراتب خوابى كه به ز بيداريست . \r\nنكته : گويند كه از جملهء آنقوم بدعمل يعنى اصحاب جمل يكى مروان بود چون نظر حضرت على ( ع ) بر آن مردود افتاد فرمود كه از پشت تو يعنى از نسل زشت تو بسى آفت بدين امت خواهد رسيد .\r\n\r\n[ 17 - عبد الملك مروان با دو جاريه . 
  ]\r\n17 و من البدايع آورده‌اند كه يزيد بن عبد الملك مروان دو جاريه داشت يكى حنانه و يكى سلامه نام همواره لواى عيش و عشرت با ايشان برمىافراشت و باوجود صحبت ايشان به كار ديگر نمىپرداخت چنان كه برادرش مسلمه او را از اينمعنى تحذير نموده گفت شرم ندارى كه عالمى از روى ضرورت به تو محتاج و نيازمند و تو شبانه‌روز در خم كمند هوى و هوس اين دو اسير در بندى بنابراين وى نيز چند روزى در عيش بربست و بر اورنك داورى نشست تا آنكه روزى حنانه كه فتنه زمانه بود به روى درآمده و به اين ترانه مترنم گرديد\r\n\r\nنظم :\r\n يكى نغمه دارم ز من گوش كن * ورت خوش نيايد فراموش كن \r\nو چند بيتى شورانگيز بآهنگ عودانشاد نمود و صلاى عيش و عشرت در داد يزيد چنان مدهوش ناى و نوش شد كه سخنان خيرخواهان بالكليه فراموش گرديد و بدستور اول بسر كار رفت بعد از يكسال روزى در تابستانى با حنانه آغاز بازى كرده دانهاى انگور بجانب او مىانداخت و او بدندان مىگرفت ناگاه يكى از آنها در حلق او جسته در دم نفسش منقطع شد و آن پليد ميته را يكهفته نگاه داشته با وى مباشرت ميكرد پس از تدفين او روزى در حجره‌ها طواف ميكرد چون از مسكن حنانه گذشت عود را سلامه آهنگ نموده در فراق حنانه مضمون اين ترانه سرود كرد\r\n\r\nنظم :\r\n از روى يار خرگهى ايوان همى بينم تهى * و ز قد آن سروسهى خالى همى بينم چمن\r\nبر جاى رطل و جام مى گوران نهادستند پى * بر جاى چنگ و ناى و نى آواز زاغ است و زغن \r\nيزيد را مضمون اين مقال كه\r\n\r\nجامى :\r\n عقل بر عشق من زند خنده * كه بميرى تو زار و من زنده \r\nبخاطر فاجر رسيده نعرهء بزد و بيهوش شد و دو شبانروز همچنان مدهوش بود و شب سيم ليلة الجمعه حادى عشرين جمادى الثانيه سنهء 105 خمس و مأة درگذشت اما ولد پليدش كه بنابر فرط شقاق مصداق و خاب كل جبار عنيد بود در ايام جبارى روز جمعه با يكى از جوارى شراب خورده مباشرت كرد چون وقت نماز شد دستارى بر سر او پيچيده\r\n\r\n","description":"","footnote":"","page_name":" 24 ","page_number":45},
  {"content":"\r\n\r\nو دراعهء بر گردنش افكنده بمسجدش روانه ساخت و آن عفيفهء طاهره بلوازم خطابت و پيشوائى پرداخت اللّه اللّه\r\n\r\nمصراع :\r\n پيشوا گر اين بود پس واى بر حال شما \r\n\r\n[ 18 - انقراض دولت بنى اميه . 
  ]\r\n18 من الوقايع آورده‌اند كه دولت بنى اميه بريختن بولى از هم پاشيد بيان اين مقال آنكه مروان الحمار كه آخرين جبابرهء آن فراعنه است چون در كنار آبى در شهور سنهء اثنثين و ثلثين و مأة با لشكر سفاح عباسى مقابل شده در حين تسويهء صفوف از اسب فرود آمده بقضاء حاجت نشست اسبش گريخته در ميان لشكر اوفتاد و مردم را گمان آن شد كه مگر او را كشته‌اند لاجرم لشكرى چنان‌كه در تصور نميگنجيد دست از هم داده و پراكنده و پريشان گشتند مروان حكم كه آنحال مشاهده كرد سراسيمه گشته بر زبان آورد كه اذا تمت المدة لم تنفع العدة و آن در ميان عرب مثل شده ذهبت الدولة ببوله\r\n\r\n[ 19 - ابو مسلم مروزى با سپاه مروان . 
  ]\r\n19 و منها گويند چون ابو مسلم مروزى قحطبة بن شيث طائى را بدفع مروانيه بعراق عرب و شام فرستاد او با جنود نامعدود متوجه آنصوب گشته بكنار فرات رسيد يزيد بن هبيره كه در آن اوان از قبل مروان والى عراقين بود با لشكر بيشتر بعزم مدافعه در برابر آمده شب بود كه درهم آويختند قحطبه از اسب خطا شده در آب افتاد فى الفور شعلهء حياتش فرونشست آب كه مادهء حيات است او را سبب ممات گشت القصه پيش از آن‌كه مردم به آن اطلاع يابند يزيد بن هبيره را كه بشجاعت مشهور بود بشكستند و لشكرى چنان را مستأصل گردانيدند يفعل الله ما يشآء و يحكم ما يريد چون اين خبر بمروان رسيد گفت غريقى كه لشكر را بشكند ديگر در آن دولت اميد خير نباشد .\r\n\r\n[ 20 - فرع بنى اميه ، از معاويه تا مروان . 
  ]\r\n20 فرع بنى اميه چهارده نفر بدينموجبست\r\n بودند از سگان اميه چهارده * بگرفته‌اند عرصهء آفاق سربسر\r\nاول معاويه پسر هند بدخصال * وز بعد او يزيد جفاكار بدگهر\r\nآنگه معاويه بد و مروان ز بعد او * عبد الملك وليد و سليمان و پس عمر\r\nآنگه يزيد باز هشام است پس وليد * بعد از وليد بود براهيم بدسير\r\nمروان بن محمد آنكش لقب حمار * بود آخرين و نيست جز اين چهارده دگر \r\nمدت تسلط ايشان نود و يكسال بدينموال معاوية بن ابى سفيان بن حرب بن اميه نوزده سال و سه ماه دوم يزيد سه سال و دو ماه سيم معاوية بن يزيد چهل روز چهارم مروان بن حكم بن عاص بن اميه يكسال و نه ماه پنجم عبد الملك بن مروان بيست و يكسال و يك ماه ششم وليد بن عبد الملك نه سال و هشت ماه هفتم سليمان عبد الملك بن مروان دو سال و هشت ماه هشتم عمر بن عبد العزيز دو سال و پسرش چهار سال نهم هشام بن عبد الملك نوزده سال و هشت ماه دهم وليد بن يزيد بن عبد الملك يكسال و دو ماه يازدهم يزيد بن وليد بن عبد الملك يكسال\r\n\r\n","description":"","footnote":"","page_name":" 25 ","page_number":46},
  {"content":"\r\n\r\nو دو ماه دوازدهم سليمان بن وليد بن عبد الملك ششماه سيزدهم ابراهيم بن وليد بن عبد الملك دو ماه چهاردهم مروان محمد بن مروان پنجسال .\r\n\r\n[ 21 - عمر عبد العزيز با محمد بن على عباسى . 
  ]\r\n21 من بدايع الوقايع آورده‌اند كه در عهد عمر بن عبد العزيز در سنهء 100 مأة محمد بن على بن عبد اللّه بن عباس داعيان به اطراف جهان فرستاده خلايق را بخلافت خود دعوت نمود و بعضى را اعتقاد آنست كه سليمان بن عبد الملك ابو هاشم خلف صدق حضرت محمد حنفيه را در شير زهر داد وى اين معنى را دريافته هم در آنچند روز محمد مذكور با وى ملاقات نموده وى فرمود كه نزد حضرت اهل بيت بوضوح پيوسته كه عنقريب سلطنت از بنى اميه به اولاد تو انتقال خواهد يافت از آن غافل نباشى بنابراين محمد را داعيهء پيدا شده آغاز دعوت كرد و او در شهور سنهء 125 خمس و عشرين و مأة بمرد پسرش ابراهيم بموجب وصيت طالب آن امر شده و ابراهيم ابو مسلم را بخراسان فرستاده جمع كثيرى بر ابو مسلم جمع گشتند و او در بيست و هفتم رمضان سنه 129 تسع و عشرين و مأة در قريهء سفيدج مرو خروج كرد و بتدريج خراسانرا از تصرف نصر بن سيار كه از امراى مروان حمار بود بيرون آورد و چون خبر شكست نصر سيار بمروان رسيد مقارن حال قاصدى كه از ابو مسلم كتابت بابراهيم بن محمد داشت گرفت لاجرم ابراهيم را هم گرفته مقيد ساخت و سر او را در انبان آهن كرد تا درگذشت و در حينى كه ابراهيم را در موضع حميمه گرفتند برادرانش سفاح و جعفر و عمش بتخصيص عبد اللّه بن على فرار نموده متوجه كوفه شدند مؤلف روضة الصفا از مروج الذهب نقل مىكند كه اين سه تن در اثناء جلاء وطن بر سر آبى رسيده يكى از زنان عرب را نظر بر چهرهء ايشان افتاد گفت اللّه كه من مثل اين روى نديده‌ام و دو تن از ايشان اشارت بسفاح و جعفر كرد بحكومت رسند و يكى از ايشان اشارت بعبد اللّه كرد بر ايشان خروج كند القصه عباسيه بكوفه آمده متوارى شدند تا آنكه حسن بن قحطبه با لشكرى بىپايان از جانب ابو مسلم بكوفه آمده خواست كه مهم خلافت را قرار دهد و ابو مسلمهء خلال را كه وزير آل محمد گفتندى حسب الصلاح ابو مسلم عريضهء چند بملازمت حضرت امام جعفر صادق و يك دو بزرگ از علويان نوشته ايشانرا بخلافت دعوت نمود و امام پيش از مطالعه آن را در آتش انداخت و عريضهء ديگر را نيز در آتش چراغ بسوخت و بقاصد گفت جواب همين است قضا را پيش از آنكه قاصد عود نمايد حسن بن قحطبه و جنود خراسان بيوقوف ، ابو مسلمهء سفاح را در روز جمعه سيزدهم ربيع الاول سنهء 132 اثنتين و ثلاثين و مأة از گوشهء اختفاء بيرون آورده بر او بيعت كرده بودند .\r\n\r\n[ 22 - عبد اللّه سفاح و بنى اميه . 
  ]\r\n22 من نتائج الحكايات در ايام سفاح عبد اللّه بن على والى دمشق گشته بحسن اهتمام او صبح مآل بنى اميه بشام زوال تبديل يافت توضيح اين مقدمه آنكه در روزى هفتاد تن از اعيان بنى اميه بر سر مائدهء عبد اللّه نشسته بودند شبلى بن عبد اللّه كه يكى\r\n\r\n","description":"","footnote":"","page_name":" 26 ","page_number":47},
  {"content":"\r\n\r\nاز موالى بنى هاشم بود درآمده قصيدهء مشتمل بر غايت ظلم و عدوان كفرهء بنى اميه نسبت بخاندان پيمبر و تحريص بنى هاشم بر انتقام بنى عبد الشمس برخواند عبد اللّه را عرق حميت به حركت درآمده دست از طعام بازكشيد و فرمود تا به چوب دستها ، اعضاى آنجماعت را در هم شكستند و گليمها بر بالاى ايشان انداختند عبد اللّه و اصحاب بر زبر ايشان نشسته آغاز طعام خوردن كردند آن فرقه نالهاى حزين ميكردند و جان ميدادند بعد از آن حسب دستور عبد اللّه تمامى قبور بنى اميه را سواى عمر بن عبد العزيز شكافته در گور معاويه به غير از خاك چيزى ديگر نيافتند و در گور يزيد قدرى خاكستر ديدند .\r\n\r\n[ 23 - رفتن امير نصر سامانى بهرات . 
  ]\r\n23 تمثيل مشهور است كه نوبتى امير نصر بن احمد سامانى بهرات آمده آنجا او را بغايت خوش افتاد اما امرا را هواى بخارا بود هرچند وسائل مىانگيختند فائده نديده آبرو ميريختند بالضروره برودكى شاعر ، كه در حضرت امير اداى فرح افزايش دلپذير بود متوسل گشتند و رودكى قصيدهء مشهور كه مطلعش اين است\r\n\r\nمطلع :\r\n بوى جوى موليان آيد همى * ياد يار مهربان آيد همى \r\nگفته در خدمت امير برخواند چندان شوق بر امير غالب شد كه يك پاى موزه پوشيده و مقيد بپاى ديگر نشده سوار شد و بسوى بخارا حركت نمود .\r\n\r\n[ 24 - ديدن سفاح عباسى خود را در آينه . 
  ]\r\n24 من مأثر النظير از ثقاة روايت ميكنند كه سفاح عباسى روزى روى خود را در آئينه ملاحظه نموده بر زبان آورد كه اللهم انى لا اقول كما قال سليمان بن عبد الملك الشاب ولكنى اقول اللهم امرنى امرا طويلا فيطاعك ممتعا بالعافية و هنوز از آن دعا فارغ نگشته بود كه آواز غلامى شنيد كه با ديگرى ميگفت كه مدت ميان ما و تو از دو ماه و پنجروز بيش نمانده و سفاح به اين سخن نظير نموده بعد از چند روزى تب كرد و آبله برآورده چون از حديث غلام شصت و پنجروز برآمد در سيزدهم شهر ذيحجه سنهء 136 ست و ثلثين و مأة بمرد .\r\n\r\n[ 25 - منازعت عبد اللّه عباسى با ابو جعفر . 
  ]\r\n25 من الوقايع آورده‌اند كه عبد اللّه بعد از سفاح در امر خلافت با ابو جعفر تنازع نموده ابو جعفر ابو مسلم را بجنگ او فرستاده شرفهء منشى بابو مسلم گفت يا امير با بعضى از رندان خراسان بر سر خصمى چنان كه يكى از مبارزان شام است رفتن از حزم دور مينمايد ابو مسلم گفت تو در باب انشاء فصاحت‌گسترى و به صد درجه از من پيشى اما در كار حرب از هزار يكى چون من ندانى القصه به آبيارى تيغ او آتش آن فتنه فرونشست و ابو مسلم را صاحب الدولة ميگفتندى و گويند او اصلا از اصفهان بود چون در مرو خروج نمود بمروى اشتهار يافت بعضى را اعتقاد آنست كه او از اولاد گودرز بن كشواد است در امور ملكى به حدى بود كه هرگز هزل ننمودى و خنده نكردى مگر در جنگ و از اتفاقات\r\n\r\n","description":"","footnote":"","page_name":" 27 ","page_number":48},
  {"content":"\r\n\r\nگودرز نيز اينحال داشته از فتوحات هرچند طرب‌افزا بودى خوشحال نشدى و از مكروهات اگرچه محنت‌آميز بودى ملال و كلال به دو راه نيافتى كوتاه بالاى گندم‌گون ، پاكيزه پوست شيرين‌منظر ، فراخ‌پشت ، كوتاه‌ساق بود به زبان عربى و فارسى تكلم نمودى و سه زن داشت و در سالى زياد از يكنوبت با زنان صحبت نداشتى هزار نفر عملهء مطبخ و هزار و دويست بارگير آلات مطبخ او را ميكشيدند و به غير گاو و مرغ همه روزه يكصد و سى گوسفند در شيلان او به كار رفتى چون در شهور سنهء 136 ست ثلاثين و مأة از خراسان متوجه حج شده حكم كرد و تهديد بقتل نمود كه هيچكس از اهل قافله طعام نپزند بلكه آنقدر كه خواهند از مطبخ او ببرند و در خلال آنحال روزى شخصى براى مريض آشى مىپخت ابو مسلم بمظنهء آنكه بخلاف حكم طعام مىپزد خواست كه او را برنجاند او حال را بيان كرده بعد از آن مقرر كرد كه هرروز چند ديگ و يوغان جهة هر مريضى در مطبخ او ترتيب نمايند عدد مقتولانش به غير آنكه در جنگها و حصارها بود ششصد هزار روايت كرده‌اند آخر چون از رهگذار غنايم شاميان ميان او و ابو جعفر بالكليه بزيان رفته بود بيرخصت از آنجا متوجه خراسان شد چون به رى رسيد كسان ابو جعفر بدلدارى پيش او آمدند او با وزير خود مشورت نموده وزير صلاح در رفتن نديد ابو مسلم به او متوجه نشده متوجه درگاه شد و چون با ابو جعفر ملاقات نمودند در كار خود متردد شد ديگرباره از وزير استدعاى تدبير نمود او گفت تركت الرأى بالرأى و اين مثل شد آخر هم در آن ايام در بيست و پنجم شعبان سنهء 137 سبع و ثلاثين و مأة بفرمودهء ابو جعفر مقتول شد و مصداق من اعان ظالما سلطه الله عليه بوضوح پيوست\r\n\r\nنظم :\r\n هيچ سودى نكند تربيت ناقابل * گرچه برتر نهى از خلق جهان مقدارش\r\nسبز و خرم نشود از نم باران هرگز * خار خشكى كه نشانى بسر ديوارش \r\n\r\n[ 26 - على بن يقطين وزير . 
  ]\r\n26 و من البدايع از على بن يقطين منقول است كه چون ابو جعفر بعد از برادرش سفاح بر سرير حكومت نشست خواست كه بناى بغداد نمايد من و جمعى از مهندسان و معماران باتفاق او بر آن اراضى كه الحال بغداد است سير ميكرديم در آن اثنا من از ميان ايشان جدا شده بدير راهبى رسيدم چون راهبرا نظر بر من افتاد پرسيد كه اين كوكبهء كيست و منشأ اين تردد چيست گفتم كه اين ابو جعفر است ميخواهد در اين حوالى شهرى بسازد راهب گفت كه مادر كتب سماوى ديده‌ايم كه مقلاص نام شخصى در اينجا به بناى بلدهء توفيق خواهد يافت نه ابو جعفر چون از راهب اين سخن شنيدم متوجه ابو جعفر گشته بتقريبى سخن مذكور را ذكر كردم وى چون اين سخن شنيد از اسب جدا شده سجدهء شكر كرد . همگنان از سبب آن سئوال كردند گفت كه ما در اوان بنى مروان اوقاتى در غايت عسرت ميگذرانيديم و در دبستانى كه بوديم مقرر شده بود كه هرروز هريك از اطفال طعامى مرتب دارند نوبت كه به من رسيد هيچ نداشتم\r\n\r\n","description":"","footnote":"","page_name":" 28 ","page_number":49},
  {"content":"\r\n\r\nبالضروره ريسمان دايهء خود را دزديده قيمتش را در وجه مصالح طعام مصروف داشتم چون دايه برين واقف شد مرا مقلاص خواند چه در آن ايام دزدى مقلاص نام در شام پيدا شده بود .\r\n\r\n[ 27 - درگذشتن حجاج ثقفى ( نمره غ ) . 
  ]\r\n27 تمثيل در روضة الصفا مسطور است چون حجاج در مرض الموت كه در بيست و پنجم شهر رمضان سنهء 95 خمس و تسعين واقع شده از منجمى كه بر بالين وى بود پرسيد كه آيا اوضاع فلكى هيچ دلالت بر فوت اميرى مىكند كه از جملهء مشاهير باشد يا نه منجم گفت آرى در اين چند روز يكى از حكام كه موسوم بكليب است نقد حيات بقابض ارواح خواهد سپرد و حجاج آغاز اضطراب كرده گفت در اوان كودكى مادر مرا كليب ميخواند منجم از روى بيتابى بر زبان آورد كه واللّه آنكس توئى حجاج از اين سخن درهم شده گفت بارى ترا پيش از خود روان سازم و دردم فرمود تا او را بقتل رسانيدند\r\n\r\nنظم :\r\n اگر به چشم حقيقت نظر كنى بسخن * بضاعتى است كه گه سود و گه زيان دارد\r\nولى بسى است كه گوينده را بيك لفظى * دهد بباد هر آندم كه بر زبان آورد \r\n\r\n[ 28 - عمارت كردن ابو جعفر عباسى بغداد را . 
  ]\r\n28 من النصائح چون ابو جعفر در سنهء 145 خمس و اربعين و مأة شروع در عمارت بغداد نموده خواست كه طاق كسرى را ويران ساخته مصالح آن را بدانجا نقل نمايد و در اين باب با وزير خود سليمان بن خالد موريانى مشورت نمود و او صلاح در آن نديد و گفت اولا طاق كسرى يكى از معجزات جناب نبوى صلى اللّه عليه و آله و سلم است و ديگر مردم خواهند گفت پادشاهى خواست كه عمارت شهرى كند تا عمارت ديگر يرا خراب نكرد نتوانست ابو جعفر گوش بر اين سخن نكرده شروع در تخريب آن نمود چون ديد كه اسباب آن بخرج نقل و انهدام وفا نميكند دست از آن بازداشت وزير گفت بمقتضاى الشروع ملزم ترك صلاح نيست چه در روزگارها خواهند گفت پادشاهى ساخت و ديگرى نتوانست خراب كند\r\n\r\nنظم :\r\n جزاى حسن عمل بين كه روزگار هنوز * خراب مى نكند بارگاه كسرى را \r\n\r\n[ 29 - ابو جعفر عباسى با فراش پير . 
  ]\r\n29 من النكاة در روضة الصفا مذكور است كه روزى ابو جعفر بر بام قصر برآمده نظرش بر فراش پيرى افتاد كه حوالى قصر را آب و جاروب ميزد از او سئوال كرد كه سبب چيست كه حكام و ملوك كوتاه عمر ميباشند و امثال شما مردم مفلوك عمر دراز مىيابند ؟ پير گفت بنابر آنكه ايشان روزى خود را بيكبار از خزانهء وهاب مىيابند و ما فقيران اندك‌اندك ابو جعفر از آن نكته مسرور و مبتهج گشته سيصد درم به دو بخشيد بعد از يكهفته كودكى را بديد كه بدان امر اشتغال دارد و چون حقيقت احوال از او پرسيدند واضح شد كه پير فوت شده و او بجاى پدر كمر خدمت بسته جعفر را سخن او بخاطر گذشته تعجب نمود .\r\n\r\n","description":"","footnote":"","page_name":" 29 ","page_number":50},
  {"content":"\r\n\r\n\r\n[ 30 - خواجو شاعر كرمانى . 
  ]\r\n30 ايضا در تاريخ جعفرى مذكور است كه خواجو شاعر كرمانى در فصاحت و بلاغت نادرهء زمان است بعد از آنكه هفتاد و دو مرحله زندگانى طى كرده بود در شهور سنهء 753 ثلث و خمسين و سبعمأة در شيراز بعالم جاودانى شتافته سبب وفاتش آنكه وى مداح آل مظفر بود ناگاه از ايشان رنجشى ديد بجانب خصم ايشان شيخ ابو اسحاق اينجو رفت و پادشاه او را گرامى داشت و مراعاتش را از قبيل مهمات دانست خواجو نيز در باب ختان خلف الصدق امير شيخعلى سهل قصيدهء غرا در سلك نظم كشيد . شيخ ابو اسحاق يك طبق زر سرخ صله به دو موهبت فرمود مقارن اين حال خواجو متغير الحال شده و درگذشت\r\n\r\n[ 31 - اوكتاى قاآن با پير تهىدست . 
  ]\r\n31 ايضا در مآثر اوكتاىقاآن آمده و مذكور است كه شخص پيرى بدرگاه قاآن آمده التماس دويست بالش زر نمود كه برسم مساعده به دو دهند تا بدان تجارت كند نواب او در آن باب مضايقه نمود قاآن بر تسليم آنوجه اشارت كرده گفت اين پير سالها در آرزوى فرصتى بوده اكنون يافته او را محروم ساختن از مكرمت و مروت دور است و لايق بشأن سلطنتى كه خداى جاويد بما ارزانى داشته نيست چون وجه را تسليم وى كردند گرفتن همان بود و از هم گذشتن همان .\r\n\r\n[ 32 - آبادى بغداد در زمان ابو جعفر عباسى . 
  ]\r\n32 ايضا ابن جوزى در منتظم ذكر كرده كه بغداد در زمان ابو جعفر بمثابهء معمور بود كه در آن شصت هزار حمام داير گشت و چون شهر روى به خرابى نهاد بعضى اوقات به بيست و شش هزار رسيده بعضى ايام بهفده هزار رسيد اما در ايام رشيد سواد بغداد به چهار فرسنگ عرض رسيد .\r\nمؤلف نزهة القلوب آورده كه هرات در عصر سلاطين غور بمرتبه‌اى معمور و آبادان بود كه در او دوازده هزار دكان و ششهزار حمام و كاروان‌سرا و آسياب داير گشت و سيصد و پنجاه و سه مدرسه و خانقاه و آشخانه داشت و در آن چهارصد و چهل هزار خانهء مردم نشين بود و در زمان پادشاه مغفرت پناه سلطان حسين ميرزا بايقرا آن جمعيت و معمورى بسرحد كمال رسيد از جمله در اندرون شهر يكحرفت نانوائى بمرتبه‌اى بود كه بقول روات ثقاة هرروز موازى بيست و يكخروار تخم بر وى نان ميكردند و دوازده هزار طالب علم موظف بودند گويا در آنزمان گفته‌اند\r\n\r\nنظم :\r\n گر كسى پرسد ز تو كز شهرها بهتر كدام * گر جواب راست خواهى گفت او را گوهرى\r\nاينجهان را همچو دريا دان خراسان را صدف * در ميان آن صدف شهر هرى چون گوهرى \r\n\r\n[ 33 - كوشيدن جعفر عباسى در استيصال مروانيه 
  ]\r\n33 و من مآثر الكرام آورده‌اند كه جعفر در استيصال مروانيه كوشيده اكثر را بتيغ انتقام از هم بگذرانيد اما از جملهء ايشان معن بن زايدهء شيبانى\r\n\r\n","description":"","footnote":"","page_name":" 30 ","page_number":51},
  {"content":"\r\n\r\nكه در پهلوانى چون رستم بىبدل و در كرم همچون حاتم ضرب المثل بوده چنان كه گفته‌اند\r\n\r\nنظم :\r\n اى چو حاتم بجود گشته ثمر * پيش تو صد چو معن بسته كمر\r\nچيست جود كف تو در عالم * طعن معن است و ماتم حاتم\r\nنزد تو ياد معن بىمعنى است * هر گدائى ز جود تو مغنى است \r\nمتوارى شده عمرها در زاويهء خمول به خون خوردن مشغول بودى از وى منقولست كه در اوان انزوا خواستم كه از شهر روى بصحرا آرم هيأت خود را بالضروره تغيير داده از در حرب بغداد روى بباديه نهادم چون از پيش زاهدان گذشتم شخصى سبزفام دست در زمام اشتر من زد و گفت تو آنكس نيستى كه جعفر به پيدا كردن تو زرى بيحدومر وعده كرده ؟ گفتم من كيستم ؟ گفت تو معن بن زايده نيستى ؟ چون اصرار بر انكار موجب اضرار بود عقد جواهرى كه داشتم به دو دادم گفتم اين را بگير و دست از من بازدار و بپرهيز از آنكه بوسيلهء تو خون مرا بريزد وى آن را گرفت و بر بلندى قيمت آن مطلع شد گفت به شرطى دست از تو بازدارم كه جواب آنچه از تو پرسم راست گوئى گفتم سمعنا و اطعنا گفت تو بصفت جود موصوفى و بشيوهء سخا معروف بيا بگو هرگز تمامى اموال خود را به كسى بخشيده‌اى ؟\r\nگفتم نى گفت نصفى ؟ گفتم خير و همچنين سؤال ميكرد تا بعشر رسيد شرمم آمد قبول نكنم گفتم ميتواند بود كه بدين درجه رسيده باشد گفت خود اين سهل است چه من پياده‌ام جعفر هر ماه بيست درهم ميدهد و ثمن اين عقد كه به من دادهء چندين هزارهزار درم مىشود و اكنون من اين را به تو بخشيدم تا بدانى كه از تو كريم‌تر هست اين بگفت و آن عقد را در كنار من انداخته روانشد من او را فرياد كردم كه واللّه پيش من كشته شدن بخوارى بهتر از اين شرمساريست بازگرد و اين را رد مكن كه اين به تو اوليست از اين كلام متبسم گشته گفت ميخواهى كه دعوى مرا فاسد كنى اين التماس از تو نپذيرم و مدت العمر جزاى نيكى از تو بازنگيرم القصه بعد از آنكه جعفر از تقصيرات من گذشته مرا از حضيض حقارت باوج امارت رسانيد هرچند او را طلب داشتم كه تلافى و عذرخواهى نمايم پيدا نشد\r\n\r\n[ 34 - ازهر بن سعد باهلى با ابو جعفر عباسى . 
  ]\r\n34 من مأثر البخل گويند ازهر بن سعد باهلى كه از ارباب حديث است در وقتى كه ابو جعفر رتبهء نداشت همواره با او شيوهء موالات مرعى ميداشت و چون ابو جعفر بحكومت رسيد ازهر بنابر سابقهء مقرر خواست كه خود را بمجلس او رساند در مرتبه اول راه نيافت در روزى كه بارعام بود ازهر بصحبت جعفر رسيد . از وى سؤال كرد كه بچه كار آمده‌اى گفت به تهنيت آمده‌ام ابو جعفر هزار دينار به دو داده گفت ديگر خود را كلفت و زحمت مده و در آنسال يك بار ديگر ازهر خود را بمجلس او رسانيده ابو جعفر را\r\n\r\n","description":"","footnote":"","page_name":" 31 ","page_number":52},
  {"content":"\r\n\r\nاز ديدن او كدورت بيشتر از پيشتر دست داده پرسيد كه باز سبب تصديع چيست ؟ گفت شنيدم كه تو مريضى بعيادت كه در واقع عبادت است آمده‌ام باز هزار دينار به دو داده گفت ديگر باره ما را به قدوم خود ميازار و او سال ديگر بدستور بمجلس ابو جعفر حاضر شده در اين نوبت كه چشم ابو جعفر به دو افتاد در تاب شده پرسيد كه باز باعث اين تصديع چيست گفت يكبارى من از تو دعائى شنيده بودم اكنون التماس تعليم آن دارم ابو جعفر گفت اى ازهر اين دعا را اصلا اثرى نيست چرا كه من بواسطهء نديدن تو مواظبت نمودم مطلقا اثرى بر آن مترتب نشده و مدلول اين مقال حسب حال كثير الاختلال او بود .\r\n\r\nكمال اسماعيل :\r\n در عهد نامرادى ما زمرهء خواص * شبها سمير بوده‌ام و روزها صفير\r\nاكنون كه استقامت ايام دولتست * در طبع تو ثقيلم و در چشم تو حقير \r\nيافعى گويد كه اين مقدار انعام به اين تحمل از كمال خست و شدت سطوت ابو جعفر قريب و بعيد است\r\n\r\n[ 35 - رفتن ابو جعفر عباسى به حج . 
  ]\r\n35 من الغرائب آورده‌اند كه چون ابو جعفر در شهور سنهء 158 ثمان و خمسين و و مأة به حج رفت نخست در منزل اول كه آن را عدوى خوانند هنگام صبح ستارهء چنان بدرخشيد كه برابرى با پرتو خورشيد همى كرد جعفر را از مشاهدهء آن حيرت دست داده بغايت بترسيد و در خلال اين احوال روزى دو بيت عربى كه مضمونش دال بر نقل و ارتحال بود بر ديوار نوشته بودند و بعقيده طبرى آن ابيات در خارج وجودى نداشت بلكه به دو چنين نموده بودند چه بر سر آن حاجب را گفت كه چرا محافظت آن منزل چنان نكنى كه مردم چنين چيزها نوشته‌اند او گفت چه ابيات و چه نوشته هرچند جعفر به دو و ديگران مينمود نميديدند آخر بر وى ظاهر شد كه در خارج وجودى ندارد لاجرم از آن خجل گشته از بيم مرگ بر خود بلرزيد\r\n\r\nنظم :\r\n مستعارات ملك و مال جهان * نتوان كرد اعتماد بر آن\r\nهركه بر مستعار بندد دل * جز خجالت نباشدش حاصل \r\nآخر هم در آن ايام در مرحلهء همول در شب دوشنبه ششم ذيحجه سنهء 95 خمس و تسعين متولد شده و در ذيحجهء سنهء سته و ثلاثين و مأة بحكومت رسيده در ذيحجهء سنهء مذكور وفات يافت بقول طبرى در آن حين پسرش در بغداد بود اركان دولتش باسم او از سپاهى و رعيت و سكان حرم گرفته فتاره نام شخصى را ببغداد نزد مهدى فرستادند و او از راه باديه قطع مراحل نموده در مدت كمى از شهر مذكور ببغداد رسيد .\r\n36 - حج گزاردن مهدى عباسى .\r\n36 و من مفاخر الاثر گويند مهدى در سنهء 160 ستين و مأة عزيمت حج نموده در آن راه حسب دستور وى بسيارى از مصانع آباد و مأمور گرديد و در آن سفر خير بىحد و بيمر نموده در باديهء چنان ، شيلان بدستور مقرر ميكشيد و سفرهء او بىيخ و سبزى و برف نبودى چه موازى پانصد نفر اشتر برف و يخ ميكشيدند و آنقدر برف و يخ برداشته بود كه بقيهء آن به مكه رسيد و اهالى آنجا چيزى كه هرگز نديده بودند\r\n\r\n","description":"","footnote":"","page_name":" 32 ","page_number":53},
  {"content":"\r\n\r\nبرأى العين ديدند بلكه از آن محظوظ شدند و انواع تره‌ها و سبزى در طغار كاشته هرروزه ترهء تازه بر سر خوان او حاضر بودى القصه چون حساب خرج او را برآورد نمودند مبلغ شش بار هزارهزار مثقال طلا شده بود .\r\n\r\n[ 37 - واقعهء آسمانى در زمان مهدى عباسى . 
  ]\r\n37 من الايات در تاريخ طبرى مسطور است كه در عهد مهدى در ماه ذيحجه سنهء 164 - 1 ربع و ستين و مأة صباحى بىآنكه ابر و غبارى باشد دنيا چنان تاريك شد كه يك ذره پرتو آفتاب جهان تاب نماند بلكه بشب ديجورى كه ابر مظلمى داشته باشد ميماند و آن حالت تا قريب ظهر دركشيد و آن آيت و علامت بزرگى بود كه هيچ آفريننده نديده و نشنيده بود .\r\n\r\n[ 38 - علامت آسمانى در زمان قيصر ثالث . 
  ]\r\n38 تمثيل آورده‌اند كه سال دويم از سلطنت فوسطنياس كه او را قيصر ثالث گفتندى موافق سال ميلاد كثير السعادة پيغمبر ما صلى اللّه عليه و آله و سلم آتشى مشتعل بر فلك در حوالى قطب شمالى ظاهر شده تا آخر سال باقى ماند و در آن ايام نه ساعت از روز مانده تا شب چنان ظلمت و تيرگى واقع بود كه چيزى مرئى نميشد و از جوف هوا چيزهاى ريزه‌ريزه خاكسترى ميباريد اين حكايت را بعضى از حكما در كتب حكمت ذكر كرده‌اند .\r\n\r\n[ 39 - حكم بن هاشم برقعى . 
  ]\r\n39 من بدايع الوقايع آورده‌اند كه در زمان مهدى بن جعفر شخصى حكم بن هاشم نام كه سابقا در ديوان ابو مسلم بامر كتابت مشغول بودى خروج كرد و چون هم زشت‌روى بود و هم در يكى از حروب زخمى قبيح بر روى او آمده بنابراين برقعى فروميگذاشت و ببرقعى معروف شده بود\r\n\r\nنظم :\r\n آنروى را بهركس منماى اللّه اللّه * يا برقعى برافكن يا پردهء فروهل \r\nاما اعتقاد آن سر حلقهء ارباب فساد آن بود كه حضرت حق سبحانه و تعالى در جسم آدم حلول نموده لاجرم مسجود ملائك گشته ابليس بنابر مخالفت مردود شد همچنين بصور انبيا و حكما متمثل گرديده تا نوبت به ابو مسلم رسيده حالا آن كيفيت به من منتقل شده القصه آن خلق را اضلال نموده بپرستارى خود دعوت ميكرد تعالى شأنه عما يقولون در مرو آغاز دعوت كرده چون در سحر و سيميا بيقرينه بود عامه را بر آن فريب داده بسيارى در ظلال شقاوت مآل او مجتمع شدند و از آنجا بماوراء النهر شتافته و از چاه نخشب به شكل ماه صورت منورى كه در دو فرسنگ پرتو انداختى بيرون مىآورده حكيم سوزنى بدين معنى اشارتى نموده\r\n\r\nنظم :\r\n سودا فتاده خيره سريرا هم از خرى * تا آفتاب و ماه برآرد ز چاه كش\r\nدعوى كند خدائى و مر هيچ خلق را * نتوان كه دست گيرد از جوع و از عطش \r\nو آنصورت موجب ازدياد فساد اعتقاد آن گمراهان شده روزبروز كار او بالا مى گرفت تا چند قلعه ، آنجا بدست آورد ناگزير مهدى عباسى مسيب بن زهير را بدفع او\r\n\r\n","description":"","footnote":"","page_name":" 33 ","page_number":54},
  {"content":"\r\n\r\nفرستاد و مسيب كار بر او تنگ گرفته برقعى چون دانست كه از آنورطه نخواهد جست و از آن مهلكه نمىتواند رست بنابراين در شهور سنهء 166 ست و ستين و مأة اتباع خود را در شراب زهر داده خود نيز در خم تيزآبى نشست و اجزاى اعضاء او بتحليل رفته به غير از موى سر هيچ اثرى از وى نماند و اللّه اكبر\r\n\r\nمصراع :\r\n بس رنگ بلعجب كه درين نيلگون خم است . \r\n\r\n[ 40 - مرد زشت‌روى و كعبه . 
  ]\r\n40 مطايبه يكى مرد بدشكلى را ديد كه حلقه كعبهء معظمه را گرفته رو بر آن ميماليد و بدان برات از آتش دوزخ ميطلبيد آنشخص با او گفت كه اللّه اللّه اين روى را چرا از آتش دوزخ دريغ ميدارى\r\n\r\nمصراع :\r\n كه هرگز آتش دوزخ نسوزد روى نيكو را \r\n\r\n[ 41 - مهدى عباسى و اعرابى . 
  ]\r\n41 من المضحكات آورده‌اند كه روزى مهدى در شكار از اعوان و انصار باز مانده تشنه و گرسنه بخانهء اعرابى رسيد و از كمال بيتابى از او نان و آب خواست وى قدرى نان خشك و ظرفى شير پيش مهدى نهاد آن را به كار برده پرسيد كه ديگر چه دارى اعرابى كوزه شرابى كه داشت حاضر كرد مهدى جرعهء از آن آشاميده گفت هيچ ميدانى كه من چه كسم گفت لا و اللّه فرمود كه من يكى از نزديكان خليفه‌ام اعرابى گفت مرحبا بك اهلا و سهلا چون جرعهء ديگر دركشيد گفت مرا ميشناسى گفت شما فرموديد كه من يكى از مقربان خليفه‌ام گفت خير يكى از امراء خليفه‌ام باز اعرابى شرط تهنيت بجاى آورده چون پيالهء سيم خورد گفت هيچ پى بردهء كه من كيستم اعرابى گفت شما فرموديد كه من از امراى خليفه‌ام مهدى گفت من اينها نيستم بلكه خليفهء روى زمينم عرب فى الفور شراب را از روى زمين برداشته وى پرسيد كه چرا چنين كردى ؟ گفت ميترسم كه اگر جام ديگر بياشامى دعوى نبوت يا بالاتر فرمائى مهدى در خنده شده مقارن آن حال دسته‌دسته از ملازمانش از اطراف و جوانب جمع آمدند اعرابى از آن جرأت ترسيده مهدى او را بعواطف خود اميد داد و بخلعت و بخرجى مفتخر گردانيد اعرابى از آن انعام و اكرام مسرت تمام يافته گفت اشهد انك صادق لو ادعيت الرابعة و الخامسة يعنى گواهى مىدهم كه تو راست گوئى اگرچه دعوى مرتبه چهارم را كه نبوتست و پنجم را كه الوهيت است نيز ميكردى .\r\n\r\n[ 42 - مهدى عباسى با برخى از اقاربش . 
  ]\r\n42 من مآثر الأدبار گويند مهدى باوجود آنكه با اقوام و اقربا تفقد بيحد و منتها داشت يكى از آن جمله بناكامى اوقات ميگذرانيد مقربان در حق او عنايتى فرموده شمهء از بينوائى او تقرير نمودند و خدمتش را از سوء قطع صلهء رحم تحذير كردند گفت بر شما ظاهر گردانم كه در كار وى محقم پس فرمود تا بدرهء زرسرخ بر سر جسر نهادند و او را بمهمى بدانطرف فرستادند او عبور نموده اصلا\r\n\r\n","description":"","footnote":"","page_name":" 34 ","page_number":55},
  {"content":"\r\n\r\nنظرش بدان بدرهء زر نيفتاد چون از وى سبب آن سئوال كردند گفت در آنحال با خود انديشيدم كه اگر كور باشى از اينجا چگونه عبور خواهى كرد لاجرم در ذهاب و اياب چشم برهم نهاده و ابواب محنت بر روى خود گشادم و گذشتم مهدى گفت به حمد اللّه كه حقيقت معلوم شد اقوام بر مثال موى اندامند بعضى را معطر بايد داشت و بعضى را از خود دور بايد كرد چون موى زهار و بغل و بعضى در بودن و نبودن مساوىاند چون موى سينه و دست .\r\n\r\n[ 43 - خلع مهدى عباسى عيسى بن موسى را . 
  ]\r\n43 من النوادر گويند مهدى در شهور سنهء 160 ستين و مأة عيسى بن موسى عباسى را كه بموجب وصيت جعفر بعد از مهدى ولىعهد بود از آن امر خلع نموده ولد خود هادى را بر آن داشت و او را بايالت ولايت جرجان فرستاد و در خلال اين احوال خبر حال اضلال سكان آن ديار بوضوح ميرسيد بعضى غمازان نسبت آن عدوان بابراهيم كه در آنوقت نائب هادى بود ميكردند بنابراين مهدى او را از هادى طلب داشته وى در فرستادن آن تهاون مينمود بعد از آنكه مهدى او را بخلع از ولايت‌عهدى تخويف كرد بالضروره او را روان داشت و او را نزد مهدى بردند و بعد از پرسش حال او قطع سخن بقتل شد و چون او را بسياستگاه بردند مهلتى خواست و وضو ساخته آغاز نماز كرد و بعد از اداى دو ركعت نماز شهادتين بر زبان آورده در مقام تسليم شد ناگاه آواز نوحه و زارى از حرمسراى مهدى برآمده چنان بوضوح پيوست كه يكى از جوارى وى بيكى از جوارى رشك آورده خواست كه او را زهر دهد طبق امرودى جهة وى فرستاد و امرود بزرگى كه بالاى همه بوده بزهر آلوده گردانيده مهدى را نظر بر آن افتاده رغبت نمود قضا را همان امرود را تناول نمود خوردن همان بود و مردن همان بالجمله بعد از تشخيص آنواقعه ابراهيم خلاص شد\r\n\r\n[ 44 - هادى عباسى و خارجى . 
  ]\r\n44 و من البدايع مؤلف تاريخ قوام الملكى آورده كه هادى بن مهدى در ايام حكومت روزى بىسلاح بر خرى سوار گشته گرد بستانى مى گرديد در آن اثنا شخصى را كه بر او خروج كرده بود دستهايش گرفته آوردند آن شخص طاغى چون او را بىسلاح ديد دستها را خلاص كرده شمشير از ميان يكى بركشيده متوجه هادى شد ملازمانش از كمال دهشت هريك به طرفى گريختند هادى را چون گريز نبود تدبيرى انديشيده فرياد برآورد ، كه هان شمشير بر گردنش زن آن شخص بازپس نگريست تا ببيند كه كيست هادى خود را به دو رسانيده او را فروگرفت و بقتلش فى الحال امر كرد .\r\n\r\n[ 45 - هرثمة بن اعين با هادى عباسى . 
  ]\r\n45 من الوقايع از هرثمة بن اعين تميمى منقول است كه مرا هادى شبى به خلوت خواست گفت هيچ ميدانى كه از اين سگ ملحد اعنى يحيى بن خالد چه ميكشم خلق را از من متغير گردانيده به محبت رشيد دعوت مينمايد بايد كه همين زمان بزندان رفته سر او را از بدنش جداسازى و بخانهء رشيد رفته بدنش را\r\n\r\n","description":"","footnote":"","page_name":" 35 ","page_number":56},
  {"content":"\r\n\r\nاز بار سر سبك گردانى و در زندان هركه از آل ابى طالب يا بى بمعمورهء عدم فرستى و با فوجى از سپاه كينه‌خواه بكوفه روى و اولاد عباس را بيرون آورده آتش در آنجا زنى من از شنيدن اين كلمات بلرزه درآمده گفتم مرا قدرت بر اقدام اينها نيست گفت اگر تهاون‌ورزى بفرمايم تا سرت را بردارند پس مرا توقيف فرموده بحرم درآمد و چون اثر كراهيت در من مشاهده كرده رفت كه ديگريرا بر اين امر مأمور ساخته به قتلم رساند با خود نذر كردم كه اگر از اين ورطه خلاص شوم سفر اختيار كرده به جائى روم كه كسى مرا نشناسد ناگاه خادمى آمده گفت هادى ترا طلب مىكند من كلمهء شهادت بر زبان رانده روان شدم تا به جائى كه آواز زنان به گوش ميرسيد توقف كرده با خود گفتم كه تا آواز او را نشنوم پيشتر نروم ناگاه آواز زنى شنيدم كه گفت يا هرثمه منم خيزران بيا ببين كه مرا چه افتاده است من در خانه درآمده خيزران در پس پرده گفت هادى بمرد بيا و حال او بنگر من از زير پرده رويش را ديدم مرده بود\r\n\r\nسنائى :\r\n با همه خلق جهان گرچه از آن * بيشتر گمره و كمتر برهند\r\nتو چنان زى كه بميرى برهى * نه چنان چون تو بميرى برهند \r\nخيزران گفت هادى چون به خانه آمد من مقنعه از سر بازكردم و خون هارون را درخواست نمودم او سخن مرا رد نموده بيكبار سرفهء برو عارض شد آب آشاميد فايده نداد و دردم بمرد و بروايت بعضى ، خيزران بنابر فرط محبت رشيد او را زهر داد .\r\n\r\nمصراع :\r\n و اى فرزندى كز اين سان خصم باشد مادرش . \r\n\r\nكاتبى :\r\n اى برادر مادر دهر ار خورد خونت مرنج * چون ترا خون برادر همچو شير مادر است \r\nاكنون يحيى را خبر كن تا بيعت رشيد را باتمام رساند پس من بسرعت تمام به زندان نزد يحيى رفتم و حادثه را بيان كردم و او از آنجا روانه منزل هارون شد وى در بالاخانه بقرائت مشغول بود بدانجا بخلافت بر او سلام دادم و او استبعاد نموده حقيقت را به دو گفتم مقارن حال خبر تولد مأمون به دو رسانيدند عرب آن شب را ليلة الهاشمية نام كرده گفتند هاشمى مرد و هاشمى بجايش نشست و هاشمى بوجود آمد .\r\nحكمت : دنيا چون صفحه تصويريست كه تا بعضى را حك نكنند تحرير برخى متصور نباشد . يكى چون رود ديگر آيد بجاى\r\n\r\nسعدى :\r\n چه خوش گفت شوريدهء در عجم * بكسرى كه اى وارث ملك جم\r\nاگر ملك بر جم بماندى و بخت * ترا كى ميسر شدى تاج و تخت \r\nو آن واقعه در شب جمعهء شانزدهم ربيع الاول سنهء 107 سبع و مأة سانح گرديد .\r\n\r\n[ 46 - ذكاوت خليل بن احمد نحوى . 
  ]\r\n46 من البدايع در همين سال خليل بن احمد ازدى نحوى كه علم عروض از مخترعات ذهن وقاد اوست بعالم جاودانى شتافت وى در حدس\r\n\r\n","description":"","footnote":"","page_name":" 36 ","page_number":57},
  {"content":"\r\n\r\nو ادراك نادرهء بسيط خاك بود چنان كه يافعى از كتاب مقتبس نقل نموده كه در ايام او شخصى كحال كه در ازالهء ظلمت چشم بىنظير بود ارتحال نمود خلايق را از فراق او ديدهء امل تاريك شد شمهء از اين نكات بخليل حكايت كردند وى گفت آيا از او نسخه مانده ؟ گفتند نى پس اشارت كرد تا اوانى كه در آنجا داروى مذكور را ترتيب ميكردند حاضر ساختند يكايك آنها را بوئيده و پانزده نوع استخراج نمود قضا را بعد از مدتى نسخهء آن ظاهر شده شانزده قسم يافته پانزده موافق و يكى ديگر كه وى از آن غافل مانده بود\r\n\r\nمصراع :\r\n چون او نديده ديدهء ايام ديگرى \r\n\r\n[ 47 - داستان حكيم شامى كه نابينا شد . 
  ]\r\n47 تمثيل هم وى گويد كه حكيمى را در بلاد شام بيكبار نور ديده زائل شده روز و شب بر فقدان آن ميگريست و مطلقا نميدانست كه منشاء چيست تا آنكه خبر حكيم حاذقى در هند شنيده رخت اميد بدانسو كشيد چون به نظر حكيم رسيد وى گفت همانا كه در روز گرمى بر مار مردهء كه در شوره‌زارى افتاده بود شاشيدهء و بنابر بخارى كه از آن بلند شده كور شده‌اى بعد از آن غلامى را اشارت كرد تا داروئى حاضر گردانيده در چشم او كشيده در طرفة العينى او را از آن تشويش وارهانيد چون حكيم شامى به وطن خود مراجعت نمود درصدد امتحان آن برآمده مارى پيدا كرده بكشت و در شورستانى انداخت بعد از مدتها در روز گرمى رفته و بر آن بول كرده مكفوف البصر شد بالضروره نوبت ديگر سفر هند اختيار كرد در راه بغلام خود سفارش كرد كه هرگاه كه حكيم ميل در چشم من كشد آن را از دست او ربوده در دهان من انداز كه من حقيقت آن را معلوم كنم چون بدانجا رسيد متفكر بمجلس آن حكيم درآمده و آغاز زارى كرده حكيم فرمود كه ترا ديده‌ام وى انكار كرده استدعاى معالجه نمود حكيم داروى مذكور را طلب داشته در اثناى آنكه ميل در چشم او ميكشيد غلام آن را از دست حكيم كشيده در دهان خواجه انداخت و حكيم مذكور از طعم و بوى آن نود و نه ادويه را تحدس كرد و يك داروى ديگر كه صد تمام شود بخاطرش نرسيده آخرش چون بديار خود رسيد تمامى آنها را جمع نموده از تركيب آنها معالجه خود كرده شفا يافت .\r\n\r\n[ 48 - مهدى عباسى با انگشتر ياقوت . 
  ]\r\n48 و من الغرائب گويند از پدر انگشترى ياقوت بدست مهدى افتاده بود كه مادر دوران گوهرى چنان در رحم كان نپرورده و ديدهء مشترى به ندرت و نفاست آن انگشترى نديده بود .\r\n\r\nسعدى :\r\n كه بودش نگينى در انگشترى * فرومانده در قيمتش مشترى \r\nميراث بهارون رسيده در انگشت داشت ابو ريحان خوارزمى گويد كه ياقوت مذكور منقار نام داشت و از خزانهء اكاسره دست بدست بمهدى عباسى رسيده بود و او آن را برشيد بخشيد و آن جوهرى بود شفاف و نورانى كه خانهء تاريك را روشن گردانيدى و گوهر شب\r\n\r\n","description":"","footnote":"","page_name":" 37 ","page_number":58},
  {"content":"\r\n\r\nچراغ همان بود اما بروايت مؤلف مروج الذهب آن گوهر حبل نام داشت و رشيد آن را به چهل هزار دينار و بعقيدهء مؤلف كامل التواريخ مهدى به صد هزار دينار خريدارى كرده آن انگشترى تا زمان مقتدر در خزانهء دار الخلافه بود و بعد از آن ناپيدا شد و خاصيت ديگر آن آن بود كه هريك از اكاسره و خلفا كه نام خود بر آن نقش كردند كشته شدندى و چون حك مىكردند مدتى مىماندند در روزى كه رشيد با بعضى از مخصوصان در كنار دجله نشسته بود خادمى از هادى خليفه بطلب آن خاتم پيغام رسانيد هارون از آن پريشان گشته گفت سبحان اللّه من اين همه ملك و مال ميراثى به دو ارزانى ميتوانم ديد و او يك قطعه سنگ كه نزد ارباب همت طمع در آن فى الحقيقة ننگست به من نميتواند ديد بعد از آن از كمال طيش و اضطراب آن را در آب افكند و از اينمدت پنجماه گذشته در روزى كه بر سرير فرماندهى نشست غواصان را طلبيده آنموضع را نمود قضا را اول بار كه فرورفتند آن دانه آبدار بدست آورده به نظر هارون آوردند ان هذا الشيىء عجاب\r\n\r\n[ 49 - ميرانشاه و در قيمتى كه در آب افتاد . 
  ]\r\n49 تمثيل در شهور سنهء 780 ثمانين و سبع مأة امير تيمور لشكر به خوارزم كشيد و اميرزاده ميرانشاه را مقدمه گردانيده او چون به منزل سه‌پايه كه يكى از منازل راه خوارزم است رسيد بنابر فرط حرارت آفتاب دمى در آب جيحون غوطه خورد و در آنوقت در قيمتى كه در گوش داشت بيرون كرده خواست كه بيكى از ملازمان سپارد ناگاه از دستش رد شده بدريائى چنان‌كه دعوى مساوات با عمان دارد افتاد اميرزاده از روى انفعال بغايت درهم شده حاضران از آن قرين صدگونه الم گشتند مؤلف فتوحات گويد : كه برأى العين مشاهده نمودم كه بعد از ساعتى دانهء مذكور بر سر نى پارهء بند شده بود سر از آب برآورده و بيكبار ملازمى را نظر بر آن افتاده فرياد برآورد كه اينك دانه و شاعر در باب آن گفته\r\n\r\nنظم :\r\n درى كه بشب نمود همچون مهتاب * از گوش شهنشاه درافتاده به آب\r\nتا خاطر پاك او ملالت نبرد * نى پارهء آورد ز دريا بشتاب \r\nبالجمله در روز بيعت رشيد عمش سليمان بن جعفر و عم پدرش عباس بن محمد و عم جدش عبد الصمد بن على حاضر گشتند و با وى بيعت كردند آورده‌اند كه مهدى اول هادى و بعد از آن رشيد را ولىعهد گردانيده بود اما هادى در اوان حكومت خواست كه پسرش جعفر بعد از او وارث تخت و افسر شود لاجرم بعضى امرا بتخصيص عبد اللّه بن مالك خزاعى دست بيعت بجعفر داده آن را مؤكد به نذر حج پياده گردانيده بود در اينوقت كه رشيد بحكومت رسيد جعفر خود را خلع نموده بنابر رفع مواد هم‌وغم با عم مبايعت نمود عبد اللّه بدغدغه افتاد كه آيا حسب الشرع نذر معهود بحيله از او مدفوع و مردود ميتواند شد يا نه فقهاى آن عهد متفق اللفظ و المعنى گفتند حج بر تو واجب است بنابراين پياده از بغداد عازم حجاز شد و نمدها بر راه او ميگسترانيدند و او بدين نمط حج گزارده\r\n\r\n","description":"","footnote":"","page_name":" 38 ","page_number":59},
  {"content":"\r\n\r\nوفا به نذر خود نمود .\r\n\r\n[ 50 - هرقل رومى و زيارت بيت المقدس . 
  ]\r\n50 تمثيل گويند كه هرقل قيصر روم معاصر حضرت رسول اللّه صلى اللّه عليه و آله بود چون از براى استيلاى فارس قرين صدگونه الم بود نذر كرد كه چون دست لشكر خسرو پرويز كوتاه گردد و عروس فتح جلوه‌گر شود از قسطنطنيه پياده بپاى برهنه به زيارت بيت المقدس رود\r\n\r\nمجنون :\r\n على اذا لاقيت ليلى بخلوة * زيارة بيت الله رجلاى حافيا \r\nلاجرم چون او را فتح عجم بموجبى كه از سورهء كريمهء    الم غُلِبَتِ الرُّومُ    مفهوم ميگردد روزى شد . بعد از آن وفا بعهد خود كرد و همچنين در راه او فرش مىانداختند و به روى آنها از گل و رياحين فرش ديگر ميساختند\r\n\r\nنظم :\r\n همى نهاد چو مه پاى بر سر ديبا * هميكشيد چو خورشيد بر فلك افر \r\n\r\n[ 51 - يحيى بن عبد اللّه علوى با فرزند زبير عوام . 
  ]\r\n51 و من النتايج آورده‌اند كه در سنهء 176 سته و سبعين و مأة حضرت يحيى بن عبد اللّه ابن حسن بن على عليه السلام در گيلان ظهور كرد جمعى كثير در ظل رايت او مجتمع گشتند و اين خبر برشيد رسيد فضل بن يحيى برمكى را بكفايت مهم مذكور نامزد گردانيده امان‌نامهء مسجل بسجل جمهور قضات و خطوط بنى هاشم و بنى عباس بوى ارسال داشت القصه يحيى بدان استقبال كرده نزد رشيد آمد . بعضى از ارباب فساد در حق او بنياد فتنه و ايقاع فساد كردند از جمله شخصى عبد اللّه نام از اولاد زبير بن عوام برشيد گفت كه يحيى مرا به خود دعوت مينمايد با آنكه عداوت مرا با خود ميداند معلوم است كه دوستانرا همه بحلقهء ارادت درآورده است كه نوبت بدشمنان رسيده رشيد از اين سخن بر خود پيچيده يحيى را حاضر نمود زبيرى آن سخن را در حضور وى اعاده كرده يحيى بر گفتار آن مكار نابكار انكار كرده قرار بر مباهله دادند هردو در حضور رشيد دو ركعت نماز گزارده يحيى انگشتان دست راست در انگشتان او افكنده گفت بارخدايا اگر من زبيريرا دعوت كرده‌ام مرا به عذاب خويش هلاك گردان و با حول و قوت خود گزار و اگر در حق من دروغ گفته او را هلاك و با حول و قوت خود گزار آمين يا رب العالمين پس او را بفرمود تا بمدعاى خود دعا كند پس از آن اهل مجلس متفرق شده زبيرى به خانه خود رفت مؤلف تاريخ عباسيه گويد كه ابو يونس گفت كه از عبد اللّه بن عباس بن حسن بن عبيد اللّه بن العباس معروف بخطيب شنيدم كه گفت : من و پسرم در آن محل حاضر بوديم چون بوثاق آمديم هنوز لباس بيرون نكرده بوديم كه ملازم زبيرى باستدعاى من آمد و من او را با پسر خود نزد او فرستادم پسر على الفور بازپس گشته و خبر فوت زبيرى به من رسانيد در اين سخن بوديم كه كس رشيد بطلب من آمد و من با پسر در راه ميگفتم كه اگر يحيى بدين كرامت دعوى نبوت كردى شايستى چون رشيد ما را ديد گفت يابن عباس خبر زبيرى شنيدى گفتم آرى سپاس مرخدايرا كه او را\r\n\r\n","description":"","footnote":"","page_name":" 39 ","page_number":60},
  {"content":"\r\n\r\nبه زبان او هلاك كرد رشيد خود از آن متحير گشته بجلالت قدر يحيى اعتراف نمود سبحان اللّه\r\n\r\nمصراع :\r\n بس بود خاصه ز خصمان قوى اقرارى \r\nو هم وى آورده كه يكى از مشايخ نبى نوفل گفت كه يكى از اولاد زبير كه از قبل رشيد والى تكه بود نسبت به حضرت يحيى نزد رشيد سعايتى نمود و ميان آن سرحلقهء ابرار و آن نابكار مناظره شد يحيى او را بحول و قوت خداى سوگند داده زبيرى در سوگند خوردن مضايقه داشت رشيد گفت اگر بجاى نيارى ترا شكنجه كنم آن نابكار بر آنوجه قسم ياد نموده چون به منزل رفت مفلوج شد و در حال بمرد .\r\nنكته : عن الصادق نحن اهل البيت لا يقاس كساير الناس من عادنا اندفع و علينا من هو انقلع\r\nترجمه : خواجه عبد اللّه انصارى ترجمهء اين كلام معجز نظام به دو كلمه كرده كه هركه را خواهند كه براندازند با امامش دراندازند .\r\n\r\n[ 52 - عظمت آل برمك . 
  ]\r\n52 من بدايع الوقايع البرامكه مثل اقبال و ادبار آل برمك كه در ايام رشيد واقع شد\r\n\r\nمصراع :\r\n ظاهرا دشوار بيند بعد از اين چشم فلك \r\nاولا قبول و تقرب ايشان نزد رشيد بمرتبه‌اى بود كه زمام جهان در كف ايشان نهاده و سواى نام چيزى بر او نبود چنان كه در تواريخ مذكور است اين خود سهلست چه ديگر مردم در سر كار ساير سلاطين بدين درجه رسيده انداما آنكه دختر پادشاهى پيش از اذن پدر به ديگرى دهند چون به پدر گويند تنفيذ نمايد همانا كه در ميانهء ساير آن جماعت نبوده تا چه رسد بسلاطين توضيح اين مقال آنكه :\r\n\r\n[ 53 - ابو اسحاق موصلى با جعفر برمكى . 
  ]\r\n53 حكايت از ابو اسحاق موصلى منقولست كه روزى بدرگاه هارون رفته بودم چون معلوم شد كه ملاقات ميسر نيست برگشته بيكبار بجعفر بن يحيى دچار گشته گفت چه شود اگر امروز با ما بسر برى گفتم مىتواند بود پس باتفاق متوجه خانهء وى گشتيم چون بدرون رفتيم حاجب را سفارش كرد كه هيچ آفريدهء را سواى عبد الملك بار نخواهى داد و مراد از اين ، عبد الملك نديم بود پس دست مرا گرفته بدرون آمديم نخست لباسهاى حرير طلبيده پوشيد و مرا نيز پوشانيد و مجلس شراب نيز منعقد گشته فرمود كه تا كنيزكان حور منظر قمرپيكر درآمدند و عود بچنگ گرفته آغاز سرود كرد\r\n\r\nقطعه :\r\n خوبى ساز و خوبى آواز * ببرد هريكى بتنها دل\r\nچو شود هردو جمع در يك جا * كار صاحب‌دلان شود مشكل \r\nچون مجلس گرم شد بيكبار پرده برخاسته عبد الملك هاشمى كه يكى از اقرباى هارون بود و از كمال جلالت قدر ، ميل بصحبت وى نميكرد درآمد چون چشم جعفر بر او\r\n\r\n","description":"","footnote":"","page_name":" 40 ","page_number":61},
  {"content":"\r\n\r\nافتاد خجل گشت از تغيرش عبد الملك دريافت على الفور بنياد انبساط كرده طعام طلبيد و چند لقمه تناول كرده بعد از آن جامى شراب ناب دركشيد و دستى لباس حرير طلبداشته درپوشيد جعفر كه از او آنها را چشم داشت نداشت تعجب نموده بغايت شكفته شد و دست ويرا بوسيده پيشش به دو زانو نشست و از روى ادب عرض نمود كه باعث اين زحمت چيست كه قدم به بنده خانهء خود رنجه فرموده‌ايد ؟ وى گفت منزل تو منزل ماست حالا وقت مقتضى اين حكايت نيست چون جعفر مبالغه از حد گذرانيد عبد الملك گفت چنان مىيابم كه مزاج رشيد از من منحرف شده چشم اصلاح از تو دارم جعفر گفت اين سهل است خدمتى ديگر اشارت فرما گفت چهار هزار درهم وام دارم و اداى آن را از خليفه اميدوارم جعفر گفت اين وجه حاضر است اما مرا حد آن نيست كه اين وجه بشما انعام كنم فردا خازن خليفه اين وجه را بعنوان قرض خواهد نمود ديگر خدمات را مترصدم عبد الملك گفت پسرى دارم كه شمه‌اى از قابليت و استعدادش بر تو واضحست فى الواقع استحقاق آن دارد كه خليفه او را بتفقدى سرافراز سازد جعفر گفت خليفه او را منظور نظر تربيت گردانيده ايالت مملكت مصر به دو عنايت نمود و دختر خود عاليه بانو را در سلك ازدواج او كشيد ابو اسحاق گويد چون سخن بدينجا رسيد با خود گفتم كه اينها همه توان شدن ليك قصهء دختر چگونه خواهد بود همانا كه جعفر را مستى شراب دريافته از سر مستى سخنى ميگويد تا انكه صباح بدار الخلافه رفته مجلس خليفه را مشحون باكابر و علما و قضاة ديدم مقارن آن حال عبد الملك درآمده خليفه انواع ملاطفت مبذول داشت گفت دلرا با تو صاف كردم و دختر خود عاليه را بحبالهء نكاح پسرت درآورده زمام دارائى و امارت مصر را بقبضهء اقتدار او نهادم و متضمن اداى دينت گشتم من از استماع آن مقالات و مشاهدهء آنحالات متعجب گشته چون مجلس عقد به آخر رسيد خود را بجعفر رسانيدم و استفسار آن اخبار نمودم گفت صباح چون پيش رشيد رسيدم كيفيت مجلس ديروز را از اول تا آخر به دو عرض كردم گفت آنچه تو گفتهء چنان است و از آن تخلفى نيست بعد از آنكه جعفر و پدرش يحيى و برادرانش فضل و محمد و موسى مدت هفده سال بدينمنوال زندگانى كرده دست ببذل اموال برگشادند آخر مزاج رشيد از ايشان برگرديده بتخصيص از جعفر بواسطهء حكايت همشيره‌اش عباسه كه به او عقد كرده بود مشروط بر آنكه به دو دخول نكند و او نهانى تصرف نموده بود و ديگر اسباب كه در كتب تواريخ منظور است منحرف گشته در شب شنبه اول صفر سنهء 187 سبع و ثمانين و مأة ايشان را از ميان برداشت\r\n\r\nرباعى :\r\n عشق است كه شير نر زبون آيد ازو * بحريست كه ژرفها برون آيد ازو\r\nگه دوستئى كند كه روح افزايد * گه دشمنئى كه بوى خون آيد ازو \r\n\r\n","description":"","footnote":"","page_name":" 41 ","page_number":62},
  {"content":"\r\n\r\n\r\n[ 54 - يكى از كتاب زمان هارون الرشيد . 
  ]\r\n54 حكايت يكى از نويسنده‌هاى آنوقت گفته كه يكبارى بر دفترهاى جمع و خرج رشيد ميگذشتم نظرم بر فردى افتاد نبشته بود كه انعام ابو الفضل جعفر بن يحيى ادام اللّه بركاته نقدا چندين و قماش اينقدرو در وجه قيمت عطريات اين مبلغ همه را كه ميزان كردم سى هزارهزار درهم شد و در فردى ديگر احتياط كردم كه در همان قيمت نفط و بوريا كه او را سوخته بودند چهار درم و نيمدانك بود .\r\n\r\nنظم :\r\n افسوس كه در دفتر عمرم ايام * آن را روزى نويسد اين را روزى \r\n\r\n[ 55 - يكى از اعيان زمان هارون الرشيد . 
  ]\r\n55 حكايت يكى از اعيان گويد كه من در روز عيدى بخانهء والد خود رفتم زنى پير ، جامهء كهنه‌اى پوشيده و بنزديك مادرم نشسته در آن اثنا مادرم گفت ايشانرا مىشناسى گفتم نه گفت عنانه است مادر جعفر برمكى لاجرم متوجه او شدم و ديگر پرسيدم از او كه مدت الحيات از غرايب آنچه مشاهده كرده‌اى بيان فرماى گفت اى فرزند چگويم غريب‌تر از اين چه توان بود كه عيدى بر من گذشت كه چهارصد كنيز در خدمت من كمر بسته بودند و من با اين وجود شاكر نبودم\r\n\r\nجامى :\r\n شكر كن شكر در اين دير سپنج * جز غم و درد نه‌بيند كله‌سنج \r\nاكنون بر من عيدى ميگذرد كه به دو پوست گوسفند كه يكى را به زير اندازم و ديگريرا بر خود پوشم خورسندم از آن سخن پند گرفتم و از حال خود خورسند گشتم\r\n\r\nرودكى :\r\n زمانه پندى ازاده‌وار داد مرا * زمانه را چونكو بنگرى همه پند است\r\nبروز نيك كسان هيچ غم مخور زنهار * بسا كسا كه بروز تو آرزومند است \r\nمرا بر حال او رقت آمده مبلغ پانصد درهم به دو بخشيدم از آنشادى نزديك بود كه بميرد نكته : ان نعم الله مجهولة ما دامت محصولة .\r\n درين فيروزه كاخ دير بنياد * عجب غافل نهاده است آميزاد\r\nنباشد دأب او نعمت‌شناسى * نباشد كار او جز ناسپاسى\r\nبنعمت گرچه عمرى بگذراند * نداند قدر آن تا درنماند \r\n\r\n[ 56 - محمد دمشقى و پسر فضل بن يحيى برمكى . 
  ]\r\n56 حكايت محمد دمشقى گويد چون حق‌تعالى فضل بن يحيى را پسرى كرامت كرد اكثر شعرا در آن تهنيت قصائد غرا گذرانيدند و از هيچيك نه‌پسنديد من در آنوقت چون بمجلس فضل رسيدم مرا گفت چه شود اگر تو نيز درين باب دو بيتى انشاء فرمائى گفتم شكوه مجلس تو مرا مانع است گفت باكى نيست بهرحال آنچه بخاطرت ميرسد يكدوبيتى بگوى القصه دو بيت بديهتا به نظر او گذرانيدم فضل را آن ابيات خوش آمده ده هزار دينار انعام فرمود من از آن وجه املاك خريده\r\n\r\n","description":"","footnote":"","page_name":" 42 ","page_number":63},
  {"content":"\r\n\r\nتمولى تمام روى نمود بعد از استيصال برمكيان روزى بحمام رفته حمامى را گفتم كسى را بفرست كه مرا خدمت كند حمامى پسرى صبيح الوجه نزد من فرستاد قضا را در آن حال كمال افضال و حقوق نمك هريك از آل برمك بتخصيص فضل بخاطرم خطور كرده آن دو بيت بر زبانم جريان يافت بيكبار آن پسر را غشى طارى شده بيفتاد و از خود رفت مرا گمان آن شد كه او را جنونى عارض شده بيرون رفته حمامى را گفتم روا باشد كه مصروعى را نزد من فرستادى سوگند خورد كه اين جوان مدتى است در اينجاست هرگز او را ازين نوع عارض نشده و نميشد و چون آن پسر به خود آمد گفت قائل آن دو بيت كه خواندى كيست ؟ گفتم شعر منست پرسيد كه براى كه گفته‌اى ؟ گفتم از براى پسر فضل گفت آن پسر حالا كجاست ؟ گفتم نميدانم گفت آن پسر منم و از شنيدن آن قطعه احوال سابق به ياد من آمد عالم در نظرم تاريك شد آنگاه بى خود گشتم محمد گفت چون دانستم كه او كيست گفتم چون ببركت ولادت تو صاحب چندين جهات شده‌ام بيا اى فرزند كه من پير شده‌ام و وارثى ندارم آنچه در تحت تصرف من است از فواضل انعام پدر تست همراه باش كه در پيش قاضى در حق تو اعتراف نمايم او از استماع اينحكايت آب در چشم آورده گفت واللّه آنچه پدرم به تو بخشيده هرگز از تو بازپس نستانم هرچند مبالغه نمودم كه بهر حال جزئى از من قبول كن نكرد .\r\n\r\n[ 57 - جوانمردى فضل بن يحيى برمكى . 
  ]\r\n57 حكايت مشهور است كه فضل فضيلت سخاوت را ، بار ذليت نخوت جمع كرده بود گويند يكى از خواص ارباب اختصاص يك بار جرأت نموده سبب اين پرسيد وى گفت اين هردو صفت را در عمارة بن حمزه ديدم مرا خوش افتاد و آن در خاطرم قرار گرفت بموجب العادة كالطبيعة الثانية بهيچوجه از من زايل نميشود .\r\n\r\nسعدى :\r\n خوى بد بر طبيعتى كه نشست * نرود تا بوقت مرگ از دست \r\nو قصه عمارة چنان بود كه پدرم در اوايل حال مهدى عامل بعضى از ولايات فارس گشته وزير دار الخلافه بنابر كدورتى كه با او داشت مال الاجاره را پيش از حصول محصول برو تحميل نموده محصلان غلاظ و شداد كه هريك مثل نمرود و شداد بودند برگماشت .\r\n\r\nقطعه :\r\n آواز گفتشان ببرد زهرهء حيات * اصوات زشتشان ببرد راحت از ضمير\r\nرفتارشان چو آتش و گفتارشان چو چنگ * ديدارشان عقوبت و آوازشان نفير\r\nگر در خيال دايه كند شكلشان گذر * كودك ز بيمشان نبرد لب بسوى شير \r\nو يحيى آنچه داشت نقد كرد باز كم‌بود داشت به من گفت چارهء اين به غير از عمارة كسى نميتواند كرد من گفتم اى پدر وى با ما عداوتى تمام دارد .\r\n\r\nمصراع :\r\n راضيم گر مددم علت عصيان نشود . \r\nفرمود بهرحال نزد او بايد رسيد و شمهء از درماندگى ما بعرضش رسانيد شايد\r\n\r\n","description":"","footnote":"","page_name":" 43 ","page_number":64},
  {"content":"\r\n\r\nكه مقلب القلوب رحمى در دلش اندازد و چارهء اين بيچاره بسازد .\r\n\r\nمصراع :\r\n با كريمان كارها دشوار نيست . \r\nو من حسب الاشارهء پدر بدر خانهء عمارة رفته بعد از رخصت درآمدم او را صدر ايوان بر چهار بالش عزت تكيه زده ديدم در زير صفهء ايستاده سلام كردم وى از وفور غرور رو بجانب ديوار كرده لب بجواب نگشود\r\n\r\nنظم :\r\n هركه عليكم نكند با التمام * به كه جوابش نكنى و السلام \r\nپس سلام پدر به دو رسانيده عرض حاجتش نمودم ساعتى متأمل بود گفت تا ببينيم من نوميد بازگشته از غايت اعراض نزد پدر نرفتم بعد از لحظهء كه به خانه روانه شدم قطار استرهاى باردار بر در خانه ديدم نيك تفحص نمودم وجهى بود كه عمارة فرستاده بود .\r\n\r\nنظم :\r\n هرچيز ميكنى طلب ، از اهل آن طلب * گز ناربن بنار رسى نى ز نارون \r\nالقصه بعد از مهم‌سازى تحصيل‌داران يحيى ، زمانى كه ماليات را مردم رسانيدند وجه به من داد كه نزد عماره بر من آن مبلغ را برداشته باز بدستور ، رخصت طلبيده چون بدرون رفتم گفتم وجه مساعدت آورده‌ام برآشفت و گفت مگر من صراف پدرت بودم اين را بيرون بر لا بارك الله فيك من آن را بازگردانيده نزد پدرم بردم .\r\n\r\nمصراع :\r\n گر كسى منت كشد فى الجمله بارى از كريم \r\n\r\n[ 58 - يحيى برمكى . 
  ]\r\n58 مآثر الكرام در فرج بعد الشدة از يحيى نقل كرده‌اند كه در عهد مهدى احوالم بغايت پريشان بود چنان كه كار به جائى رسيد كه پيراهن از تن بدر كرده بفروختم و صرف معاش كردم اندكى از حال مختل بابى خالد احول كه در آن حين كاتب ابو عبد اللّه اشعرى وزير مهدى بود در ميان نهادم وى اصلا التفاتى نكرد من خود ملامت كرده بغايت اندوهناگ گشتم اما وى در انديشه من بوده هم در آن چند روز يكمعامله به من مبلغ سى هزار درم رسانيد و عذر بسيار خواست گويند كه آن مدد معاش موجب زندگى يحيى شده در ايام حكومت پسر وى احمد را بمكافات آن تربيت تمام كرده در اواخر حال او را بشغلى فرستاد از احمد منقولست كه چون از آنجا بازگشتم با من ششهزار دينار منافع آنجا بود خود را به دو رسانيده يحيى را بدانموضع ديدم گريان گرديده در برابر حقوق او وجه مذكور را به دو تكليف نمودم وى سه هزار دينار قبول نمود و گفت اى فرزند چنان مىبينم كه به زودى رشيد رخت زندگانى بسر منزل جاودانى خواهد كشيد و ميانهء فرزندانش آشوب افتد و مأمون خليفه شود و فضل بن سهل وزير او گردد پس رقعهء نوشت و دو پاره كرده نصفى به من داد و نيمهء ديگر در زير مصلى نهاد و گفت در آن حين اگر اين را به دو رسانى خوب و دور نيست . من از آنجا بيرون آمده بجهة سه هزار دينار ندامت\r\n\r\n","description":"","footnote":"","page_name":" 44 ","page_number":65},
  {"content":"\r\n\r\nداشتم و آن را بيفايده مىانگاشتم تا آنكه روزگارى بر آن گذشت و ميانهء فرزندان رشيد رسيد بدانجا كه رسيد و طاهر ببغداد آمده والى گرديد من در آن اوان از غايت افلاس و بيكارى در خانهء خود نشسته و در خروج و دخول بر خود بسته بودم و در آن اثنا كسى حلقه بدر زد و من كسى نداشتم كه در باز كند زن خود را گفتم بنگر تا چه كس است وى بازآمده گفت سرهنگى چند مىنمايند مرا توهم تمام روى نموده بالضروره بيرون رفتم چنان ظاهر شد كه طاهر مرا طلبيده و مرا خودخرى نبود كه سوار شوم ايشان مركبى دادند برنشستم چون چشم طاهر بر من افتاد تعظيمى فراخور نموده فرمانى كه فضل در طلب من ارسال داشته بود نمود كه خلاصه آنكه احمد را پنجاه هزار درم و بيست مركب داده بسوى خراسان روانه كن من بخاطر خوش به منزل آمده متوجه خراسان شدم چون بصحبت فضل رسيدم مرا نزد مأمون برده تعريف بيش از بيش نمود و هم در آن مجلس مهم ديوان توقيع راجعهء من قرار داد فضل كه شب به منزل آمد مرا طلبيد در اثناى سخن از من پرسيد كه هيچ ميانه تو و استاد من يحيى آشنائى بود مرا وصيت يحيى بخاطر رسيده نصف رقعه‌اى كه نوشته بود از بغل بدر آورده به دستش دادم فضل دست در زير مصلى كرد نصف ديگر را درآورده بر پهلوى هم نهاده نگريست مضمون آنكه عمر و دولت ما به آخر رسيد اكنون زمان ظهور دولت تست چون احمد و پدرش ابى خالد را بر ذمت ما حقوق ثابت است و توفيق عذرخواهى از ما غايب اگر آن فرزند عذر بخواهد دور نيست\r\n\r\n[ 59 - رشيد عباسى با منذر دمشقى . 
  ]\r\n59 و منها آورده‌اند كه رشيد بعد از انهدام خاندان برامكه حكم كرد كه هيچكس زبان بمكارم و احسان ايشان نگشايد گويند در آن اوقات هرروزه پيرى مىآمد و در خانهاى ايشان كه ويران شده بود كرسى مينهاد و بر بالاى آن شرح فضائل آن طبقه را بسمع جمع ميرسانيد و بهايهاى ميگريست\r\n\r\nجامى :\r\n سنگدل آنكه چون به منزل يار * بگذرد نگذرد ز صبر و قرار\r\nبيقرارى و بيخودى نكند * ترك آئين بخردى نكند \r\nرشيد كه اينخبر شنيد خشمناك شد با حضارش امر نمود همان لحظه آوردند از موقف سياست حكم بقتلش واقع شد پير بيچاره گفت حسبنا الله تعالى مرا آنقدر فرصت ده كه دو كلمه به خدمت معروض دارم بعد از آن حكم تراست گفت بگو پير گفت مرا منذر بن مغيرهء دمشقى گويند آباء و اجداد بنده در سلك بزرگان شام انتظام داشتند حوادث ايام قرين حال من گشته صبح اقبال بشام ادبار تبديل يافت من از كمال اختلال حال اهل و عيال را برداشته خود را بدار السلام بغداد رسانيدم\r\n\r\nحافظ :\r\n بسوخت ايندل خام و بكام خود نرسيد * بكام اگر برسيدى بريختى خوناب \r\nو فرزندان را در فلان دروازه بر در مسجد نشانده فقير باميد آنكه يكى از كرام انام مرا در جوار خود گيرد به شهر درآمدم چه بميان بازار رسيدم ديدم جمعى از اكابر و معارف باتفاق يكديگر ميگذرند با خود گفتم بيشك آنان بدعوتى ميروند چون از گرسنگى\r\n\r\n","description":"","footnote":"","page_name":" 45 ","page_number":66},
  {"content":"\r\n\r\nبيتاب شده بودم بالضروره بر اثر ايشان رفتم پس بدر سراى عالى رسيدم حاجب پرده بر داشت و مرا بطفيل آنجماعت باندرون گذاشت من آهسته در آنجا درآمده در گوشهء نشستم و از شخصى كه در پهلوى من بود پرسيدم كه اين منزل كيست و منشأ اين جشن چيست ؟ گفت اين خانهء فضل برمكيست و مناكحه واقع خواهد شد چون عقد منقضى شد خادمان طبقهاى زر نزد هركس نهادند بدستور به من نيز طبقى دادند بعد از آن قباله‌هاى ضياع و عقار ايثار كردند تا هركس قبالهء دريافته آنملك تعلق به دو داشته باشد از آن جمله دو قباله بدست من آمد آنگاه مجلس از هم ريخته قصد كردم كه بيرون روم ناگاه غلامى آستين مرا كشيده توقيف نمود با خود جزم كردم كه زرها و قباله‌ها را ميخواهد بستاند بعد از لحظهء مرا بنزديك فضل برد او اكرام كرد گفت ترا در ميان مردمان غريب ديدم خواستم كه شمهء از احوال تو معلوم كنم حال خود را بواجبى بيان كن گفتم\r\n\r\nنظم :\r\n مكن افسانهء ما گوش كه اين مايهء غم * حيف باشد كه بر آن خاطر خرم گذرد \r\nچون الحاح نمود من نيز قصهء پرغصهء خود را از آغاز تا انجام بر وجهى تقرير كردم كه او را رقت شد گفت حالا متعلقان تو كجايند گفتم در فلان مسجد گفت غم مخور كه آنچه دلخواه تست چنان خواهد شد پس غلامى را طلبيده در گوش وى چيزى گفت و تشريفى فاخر در من پوشانيد و آن روز تا شب با من صحبت داشت آن اثنا هرچند مبالغه نمودم كه خاطر بجانب فرزندان نگرانست مرا رخصت فرماى تا خود را بديشان رسانم كه غمخوارى جز من ندارند جواب داد كه چون ايشانرا در بيت اللّه گذاشته خدا كفيل ايشان است القصه آنشب را در صحبت او گذرانيده تا روز ديگر چون روز شد ديد كه خاطر من بسيار نگران فرزندان است خادمى همراه من كرده رخصت داد چون اراده كردم كه بجانب مسجد روم آنخادم مرا به راه ديگر برده بالجمله مرا بخانهء درآورد بغايت نزاهت‌افزا و دلگشا و فرزندان خود را آنجا ديدم از ايشان پرسيدم كه شما را بدينجا آورده ؟ گفتند ديروز جمعى آمدند و ما را بدينجا آوردند و اسبابى كه در اينجا مىبينى از فروش و اوانى و ما يحتاج و ساير ضروريات خانه همه را حاضر گردانيدند لاجرم شكر فضل الهى بتقديم رسانيده ملازمت برامكه را بر خود فرض دانستم\r\n\r\nنظم :\r\n خلق دعا گو ز پى فايده است * جاى لايلاف پس از مائده است \r\nاكنون اى خليفه اگر در اداى حقوق ايشان اندكى تهاون و رزم هر آينه بكفران نعمت موسوم گشته در دنيى و عقبى مخاطب و معاقب باشم چون رشيد فضيلت فضل از آن شخص شنيد ترحم به حال او كرده ويرا بنواخت و طبقچهء طلا كه پيش او نهاده بودند بجانب او انداخت پير زمين خدمت بوسيد و گفت هذا ايضا من بركة البرامكة و اين در ميان عرب مثل شده\r\n\r\nنظم :\r\n ايطفل دهر گر تو ز پستان حرص و آز * روزى دو شير دولت و اقبال برمكى \r\n\r\n","description":"","footnote":"","page_name":" 46 ","page_number":67},
  {"content":"\r\n\r\n در مهد عمر غره مشو از كمال خويش * ياد آر از زمان كريمان برمكى \r\nحكمت : از سخنان حكمت آثار يل اسفنديار است كه قدر شكركننده از نعمت دهنده بيشتر است چه شكر باقيست و نعمت فانى\r\n\r\nنظم :\r\n آنچه باقى اگرچه خاك در است * به ز فانى اگرچه گنج زر است \r\n\r\nو احسن ما قيل :\r\n شنيدهء كه معزى چه گفت با سنجر * چو ذكر جودت اشعار و منت صله رفت\r\nمديح من پى نشر محامدى كه تو راست * بشرق و غرب رفيق هزار قافله رفت\r\nعطيهء تو كه دانى بجود و آز نبود * ز حبس بطن چو آزاد شد بمزبله رفت \r\n\r\n[ 60 - هارون الرشيد و كنيزك مست . 
  ]\r\n60 حكايت گويند شبى هارون بر گرد قصر ميگرديد ناگاه نظرش بر كنيزك جميلهء افتاد كه مست خوابيده بود و حال آنكه پيش از آن رشيد هرچند تمناى قرب او مىكرد او تن درنميداد در اينوقت فرصت غنيمت شمرده خود را بر بالاى او انداخت خواست كه بند از ارش بگشايد در اثناى تلاش چادر از شانهء او به زير افتاد كنيزك چون چارهء به غير از ملايمت نديد عذرى آورده وعده بفردا افكند هارون صباح محرمى پيش آن جفاكيش فرستاده طلب موعود كرد او در جواب گفت برو با خليفه بگوى كه : كلام الليل يمحوه النهار چون قاصد مصراع را پيش هارون خواند هارون گفت كه بنگر از شعرا كداميك آمده‌اند خادم غور نموده گفت رقاشى و ابو مصعب و ابو نواس حاضرند رشيد ايشان را طلبيده امر كرد كه آنمصراع را تضمين كنند هريك بنوعى آن را در قطعهء خود درج كرده بودند و ابو نواس بر اينوجه انشاد نموده بود\r\n\r\nشعر :\r\n و ليل اقبلت فى القصر سكرى * و لكن زين السكر الوقار\r\nو هز الريح ادرافا ثقالا * و غصنا فيه رمان صغار\r\nو قد سقط الردى عن منكبيها * من التخميش و انحل الازار\r\nفقلت لها عدينى منك وعدا * فقالت فى غد منك المزار\r\nو لما حبئت مقضيا اجابة * كلام الليل يمحوه النهار \r\nهارون آن دو شاعر را صلهء فراخور داده ليك چون قطعه ابو نواس شنيد بغايت بر آشفته بموجب و ما امر فرعون رشيد حكم بقتل او كرد ابو نواس را از آن حيرت دست داده پرسيد كه اى خليفه گناه من چيست ؟ گفت همانا دوش تو در قصر بودهء و صورت واقعه را برأى العين مشاهده نمودهء وى گفت لا و اللّه كه من دوش در خانهء خود بودم و بر طبق مدعاى خود شاهد گذرانيده خلاص شد .\r\n\r\n[ 61 - هارون الرشيد و ابو يوسف قاضى بغداد 
  ]\r\n61 من البدايع مشهور است كه در عهد رشيد قاضى القضات ابو يوسف قاضى در يكشب از ممر قضا صاحب پنجاه هزار مثقال طلا شد حيين اين مقال آنكه هارون بر يكى از كنيزكان برادرش ابراهيم بن مهدى مفتون و عاشق شده چون\r\n\r\n","description":"","footnote":"","page_name":" 47 ","page_number":68},
  {"content":"\r\n\r\nابراهيم توجه تامى بر او داشت هرچند رشيد مبلغ سى هزار ريال به دو داد او سوگند سخت خورد كه او را نفروشد و نبخشد ابراهيم در آخر مآل‌انديشى نموده از رنجش رشيد هراسان شده در آن باب با ابو يوسف قاضى مشورت كرده گفت نصفى ببخش و نصفى به فروش تا سوگند خوار نشوى ابراهيم چنان كرده و از سطوت هارون امان يافت رشيد سى هزار دينار به دستور به دو داد ابراهيم از اين معنى بسيار خوشدل گشته بشكرانه اينكه او را از اين نوع امر خطير خلاصى داده بود بقاضى ابو يوسف مبلغ سى هزار دينار تمام داد چون كنيز را بخانهء رشيد آوردند رشيد در لحظهء خواست كه با او صحبت دارد او چون ملاحظهء استبراء نمود بسيار تنگدل گشته قاضى را در لحظه طلبيده با او درين باب مشورت نمود قاضى مشكل‌گشا گفت او را بغلامى بايد عقد كردن و پيش از آنكه غلام دخل كند طلاقش بايد داد كه اين نيز استبرائيست رشيد در لحظه يكى از غلامان را طلبيده كنيز را با او عقد كردند و غلام را عرق طمع به حركت درآمده طلاق نمىداد و او را بده هزار دينار تطميع كردند فايده نداد قاضى گفت او را بكنيز بخش تا عقد از او بر طرف شود چنين كرد آن ده هزار دينار نيز با خلعتهاى فاخر بقاضى داد قاضى بسيار شگفته شده از مجلس بيرون آمد اما رشيد چون كنيز را ديد صد هزار روىنما به دو داد كنيز از آن وجه ده هزار دينار بصيغهء شكرانه از جهت قاضى فرستاد اما در شرح مقامات جوزى اين حكايت را بر وجهى ديگر نقل كرده و بدل ابراهيم بن مهدى عيسى بن جعفر آورده و عوض غلام جهة استبراء از آزادى كنيز و نكاح ذكر كرده و الله اعلم بحقايق الامور .\r\n\r\n[ 62 - جبرئيل طبيب با هارون الرشيد . 
  ]\r\n62 من نتايج الرؤيا جبرئيل بن يختشوع طبيب ، روايت كرده كه در شهور سنه 192 اثنين و تسعين مأة روزى به منزل رفته بملازمت رشيد شتافتم او را در كمال تشويش و تفرقه يافتم پيش رفته از منشاء ملال سئوال كردم گفت دوش در واقعه صورتى عجيب ديدم و از تعبير آن تغيير مآل داده ترسيدم گفتم جهة خوابى كه سببش بخارات معدهء فاسد بوده باشد چرا خاطر مشوش بايد داشت هارون گفت اى جبرئيل چنان مشاهده نمودم كه از زير تخت من دستى بيرون آمده مقدارى خاك سرخ بر كف داشت در آن اثنا ندائى شنيدم كه اى هارون اين خاكى است كه مدفن تو خواهد بود گفتم آن مدفن كجا خواهد بود ؟ جواب داد : كه در طوس بعد از آن آندست ناپديد شد و چون مدتى چند از اين واقعه گذشت از طرف خراسان خبر خروج و استيلاى رافع بن ليث بن نصر سيار به دو رسيد بالضروره در سنهء 193 ثلث و تسعين و مأة متوجه آنسوى شده در اثناى راه مريض گشته چون بجرجان رسيد آنعارضه سمت اشتداد پيدا كرد بواسطهء مخالفت آب و هوا از آنجا كوچ بر كوچ متوجه خراسان شد چون بطوس رسيد مقارن آن حال خبر دادند كه هرثمة بن اعين با رافع محاربه نموده رافع فرار كرد اما برادرش بشير نام گرفتار شد آورده‌اند كه هارون او را بمجلس طلب داشته بفرمود تا بند از بندش جدا كردند و هم\r\n\r\n","description":"","footnote":"","page_name":" 48 ","page_number":69},
  {"content":"\r\n\r\nدر آنحال بيهوش شد پس از ساعتى به خود آمد و مرا گفت اى جبرئيل خوابى كه در راه ديده بودم هيچ بخاطر دارى اينك طوس كه مدفن من خواهد بود آنگاه مسرور خادم را فرستاد كه قدرى خاك از آن سرزمين بياور مسرور رفته مشتى خاك به نظر آورده در آن محل كه به هارون نمود ساعدش برهنه شد هارون آواز بركشيد و گفت به خدا سوگند كه اين همان خاك و همان دست است و همان منزل است كه به من نموده‌اند بنابراين اضطرابش زياده گشته بعد از سه روز بمرد و اينواقعه در شب يكشنبه غره جمادى الاولى سنهء 193 ثلث و تسعين و مأة دست داده .\r\n\r\n[ 63 - زنى كه خواب خود براى ابن سيرين نقل كرد 
  ]\r\n63 تمثيل حكيم يافعى گويد روزى زنى بر محمد بن سيرين كه در علم تعبير بينظير بود درآمده وى بطعام خوردن مشغول بود زن گفت دوش خوابى ديده‌ام ابن سيرين گفت بعد از طعام ميگوئى يا پيش از طعام بالجمله چون سفره برخاست آن زن بنياد كرد كه چنان مشاهده كردم كه ماه در ميان ثريا در آمده هاتفى آواز داد كه برو اين رؤيا را بابن سيرين بگو وى از آن سخن درهم شده گفت چون ديدى وى آن را يك بار ديگر بيان كرد ابن سيرين را رنگ متغير شده برخاست و دست بر شكم نهاد خواهرش منشاء اضطراب پرسيد وى گفت مظنه‌ايست كه من تا روز هفتم نخواهم ماند قضا را در روز جمعه شهر شوال سنهء 110 عشر و مأة كه روز هفتم آنواقعه بود فوت شد .\r\n\r\n[ 64 - احمد بن منصور با كسى كه خواب ديده بود 
  ]\r\n64 ايضا ابن جوزى گويد كه احمد بن منصور بن مؤمل غزال كه بغايت فاضل و خبير بود و در بيمارستان عضدى بغداد به حال بيماران و فقيران پرداخته مرحمى بر جراحت آن دلريشان انداختى و از علم رؤيا نيز بهرهء مستوفى داشت در روز جمعهء بيست و ششم ربيع الاخر سنهء 514 اربع و عشر و خمس مأة شخصى در حوالى بيمارستان به دو دچار گشته گفت شب در خواب چنين ديدم كه تو در همين موضع و اشارت بخرابهء كه نزديك بدانجا بود نمود از دنيا رحلت كردى وى از استماع آن به خود فرورفته بعد از ساعتى سر برآورده بحضار گفت مرا بحل كنيد و بدعاى خير ياد آريد بعد از آن به مسجد جامع منصورى به نماز رفته در حين مراجعت چون به همان موضع مخصوص رسيد بيكبار بر زمين افتاده فجئتا درگذشت .\r\n\r\n[ 65 - رشيد عباسى با منكه طبيب هندى . 
  ]\r\n65 من البدايع آورده‌اند كه چون رشيد شنيد كه در هند طبيبى منكه نام هست كه در شفاى مرضى يد و بيضا مينمايد و در ازالهء امراض دم مسيحا دارد لاجرم در حينى كه متوجه خراسان بود كس بهندوستان روانه داشته همت بر احضار او گماشت و وى در آنجا برشيد رسيده شروع در معالجه نمود يك مرتبه مرض روى در انحطاط نهاد از سخنان حكمت بيان فيلسوف روم اسقلينوس است .\r\nحكمت : شگفت ميدارم از كسى كه بواسطهء خوف امراض از مأكولات رويهء\r\n\r\n","description":"","footnote":"","page_name":" 49 ","page_number":70},
  {"content":"\r\n\r\nاعراض مينمايد و بنابر حب جاه از ذنوب و خطيات كه بيم خلود جحيم و در كاتست اغماض القصه حكيم هندى روزى از ميدان رى عبور نموده ديد كه شخصى هنگامه گرم كرده داروئى بدست دارد و ميگويد كه اين فلان مرض را علاج است حكيم را تعجب آمده و شمهء از آن را به گوش هارون الرشيد رسانيده گفت من نميدانستم مسلمانان خون يك ديگر را مباح ميدانند چه خاصيتى كه در داروى مذكور است منافى امراضى است كه او نام مىبرد رشيد آن شخص را طلب داشته از آن منع كرد و در قلمرو خود حكم فرمود كه ديگر مردم جاهل پيرامون امر خطير نگردند تا نفوذ خلايق محفوظ و محروس باشد و چون رشيد بطوس رسيد ميانه جبرئيل و حكيم هندى بر سر تداوى خلافى واقع شده رشيد بفرمودهء جبرئيل عمل نمود منكه گفت اين ترساى بىعقل اين مرد را به بىباكى هلاك كرد چنان كه گفت آواز او را رشيد شنيد در دم او را درد شكم افزوده حكم به قتل جبرئيل نمود وى استغاثه كرد و گفت يك امروز ديگر هم مهلت ده اگر فردا بهتر نشدى حكم‌تر است منكه اين را شنيده بمقربان گفت اينمرد او را غريب فريبى داد چه فردا او نخواهد ماند و همچنان شد كه او گفته بود و در آنشب بمرد .\r\n\r\n[ 66 - هارون الرشيد و بختيشوع طبيب . 
  ]\r\n66 و منها روزى رشيد بختيشوع طبيب را خواست حاضر نبود رشيد در تاب شد مقارن آن احوال وى رسيد رشيد از او پرسيد كه كجا بودى ؟ و همچنان او را نكوهش ميكرد وى گفت اگر جهة عم خود ابراهيم بن صالح كه رمقى از او بيش نمانده ملال نمائى بهتر از اين قال و قيل است رشيد به خوردن مشغول بود پرسيد كه ابراهيم را چه حالتست ؟ گفت عمرش تا خفتن بيش نمانده رشيد آغاز گريه و جزع كرده طعام نخورد جعفر برمكى چون بر زيادتى دل نگرانى وى واقف شد طبيب هندى را ببالين وى فرستاد و او معاودت نموده گفت ابراهيم را مطلقا تشويش نيست و به اين مرض نميميرد و مبالغه از حد گذرانيده ناگاه نماز خفتن آغاز نوحه از خانهء ابراهيم برآمده خبرى موحش برشيد رسيد او و هركه در آنجا حاضر بودند بر طبيب هندى ناسزا گفتند حكيم در نمردن ابراهيم مبالغه كرد و برشيد گفت اگر ميخواهى كه اينمعنى بر تو ظاهر شود برخيز تا ببالين وى رويم جملگى بخانهء او رفته ابراهيم را در اول بيجان يافتند پس طبيب هندى سوزنى در انگشت ابهام چپ ابراهيم فرو برد او دست خود را كشيده حركتى نمود حكيم باهل مجلس گفت مرده هرگز احساس الم نميكند پس اندكى از كندش در بينى او دميده بعد از يكدم بدن ابراهيم بنياد اضطرار كرده دو شش بجنبيد و عطسه زد پس از آن برخاسته در ميان جامهء خواب بنشست و آغاز تكلم برشيد كرده دستش را بوسه داد و رشيد از وى كيفيت حال سئوال كرده ابراهيم گفت مرا خوابى خوش ربوده بود كه هرگز مثل آن خواب نكرده بودم ديدم كه سگى جسته انگشت ابهام مرا گزيد گزيدنى سخت پس بيدار شدم راوى گويد بعد از اين سالهاى دراز در حيات ماند و ايالت\r\n\r\n","description":"","footnote":"","page_name":" 50 ","page_number":71},
  {"content":"\r\n\r\nمصر كرده آنجا درگذشت .\r\n\r\nنظم :\r\n اگر صد بمانى و گر صد هزار * بمرگ اندر آئى سرانجام كار \r\n\r\n[ 67 - خبرى نام مرده كه زنده شد . 
  ]\r\n67 و منها ابن جوزى گويد كه در سنهء 534 اربع و ثلاثين و خمس مأة شخصى خبرى نام از اهل باب الارخ درگذشت مردم جهت نماز ميت در مدرسهء خواجه عبد القادر گيلانى جمع گشتند در آن اثنا در وقتى كه او را غسل ميدادند عطسهء زد و به خود آمد و مدتى در حيات بود .\r\n\r\n[ 68 - كنيز هارون الرشيد و جبرئيل طبيب . 
  ]\r\n68 و منها گويند كنيزكى از كنيزكان رشيد را عارضهء دست داده پنجهء او اصلا بهم برنمىآمد هرچند اطبا در صحت آن كوشيدند نتيجهء نمىداد آخر اين معنى را بجبرئيل بن بختيشوع در ميان نهاد وى گفت اگر غضب نفرمائى تدبيرى انديشيدم شايد كه فايدهء دهد هماندم كنيز را بمجلس طلب داشته جبرئيل سر او را گشاده و دست در بنداز ارش زده خواست كه بگشايد كنيز شرمنده شد و بيكبار دست دراز كرده درصدد ممانعت برآمد\r\n\r\nنظم :\r\n غرقه شد از خجالت اندر خوى * خلط بگداخت در مفاصل وى \r\nجبرئيل رو برشيد كرد و گفت مدعا حاصل شد پس رشيد بكنيزك گفت پنجهء خود را بگشاى كنيزك پنجهء خود را گشود و حاضران را حيرت افزود رشيد او را ستود و سالانه‌اش را هر سال پانصد هزار دينار كرد .\r\n\r\nنظم :\r\n در طبيبى چو نيك ماهر بود * پيش او سركار ظاهر بود\r\nچون بماند از علاج جسمانى * دست زد در علاج روحانى \r\n\r\n[ 69 - امير منصور سامانى و مرض مفاصل . 
  ]\r\n69 تمثيل در لوامع الاشراق جلالى مذكور است كه منصور بن نوح سامانى به مرض مفاصل مبتلا گشته قدرت بر قيام و قعود نداشت اطبا از تداوى اظهار عجز نمودند محمد ذكريا را كه در آنوقت صيت حذاقت او به اطراف جهان رسيده بود از رى بخواست وى به خدمت صاحب تاج و تخت رسيده مرض را خارج از حيطهء علاج يافت چون بالكليه از معالجات جسمانى نوميد شده متوجه تدبير نفسانى گرديد بنابراين پادشاه را بحمام برد و در گرم‌خانه نشاند بعد از ساعتى شمشير كشيده نعره‌زنان و فحش‌گويان روى بوى نهاد چون اثر حرارت در عروق و اعصاب سلطنت مآب نفوذ كرده بود ديگر قوت غضبى اشتداد پيدا كرده حرارت غريزى مشتعل گشته مواد فاسدهء بلغمى كه در مفاصل مزمن شده بود بتحليل رفت و او بيكبار از جاى برخاست كه بمدافعه پردازد حكيم شمشير از دست انداخته بيرون رفت و مقربانرا از صحت سلطان مژدگانى رسانيده خود همانساعت برى رفت .\r\n\r\n[ 70 - وصيت هارون الرشيد به مأمون . 
  ]\r\n70 من الوقايع رشيد در مرض الموت خزائن و جهاتى كه همراه داشت در حق مأمون كه در آن هنگام در مرو مقام داشت وصيت كرد و فضل بن ربيع\r\n\r\n","description":"","footnote":"","page_name":" 51 ","page_number":72},
  {"content":"\r\n\r\nوزير هارون خلاف آن عمل كرده آنها را نزد محمد امين ببغداد فرستاد و مع‌هذا بنياد فساد كرده امين را بر آن داشت كه نام مأمون از خطبه بينداخت تا رسيد بدانجا كه رسيد چون مأمون بعد از امين بخلافت نشست ببغداد آمد و در پيدا كردن فضل كه در آنجا متوارى بود اهتمام كرد و شاهك سنديرا كه از زمرهء مخصوصان بود بدين مهم تعيين نمود شاهك بعد از چندگاه او را نزد مأمون آورد مأمون او را بخشود و كيفيت ايام اعتزال از او سئوال كرد فضل گفت در حين گريز و انزوا روزى از آن منزل وحشت‌آميز كه بودم بيرون رفتم و ميگريختم ناگاه در اثناى راه سوار و پيادهء به من دچار گشته پياده مرا شناخته سوار را خبر كرد و هردو قاصد من گشتند و من جوالى بطريق حمالان بر دوش داشتم آن را تحريك داده اسب سوار از من رميده او را بر زمين انداخت به قوت هرچه تمامتر بنياد دويدن كردم ناگاه ديدم عجوزى بر در سرائى نشسته پناه به دو بردم مرا به خانه درون برده بر بالاخانه نشاند مقارن اين حال آن سوار بدانسرا آمده كيفيت داعيهء گرفتن مرا با پيره زن بگفت و تأسف مىخورد چون اين حكايت شنيدم بيم آن بود كه از ترس هلاك شوم و در ان حال عطسهء زدم آنشخص آواز مرا شنيده از زن پرسيد كه آن كيست كه در بالاخانه است پيرزن گفت برادرزادهء من كه به سفر رفته بود اكنون از راه دور آمده است و از برهنگى برابر مردم نتواند آمد آنشخص گفت جامهء مرا ببر و درو بپوشان و او را بياور تا به بينم آن عجوز گفت منت دارم اما او بغايت گرسنه است اين انگشتر مرا ببازار بر و قدرى طعام بياور كه تناول كند و بعد از آن به خدمت تو آيد آنشخص از پى طعام رفت و پيره‌زن به بالا آمده گفت آنمرد گريخته تو باشى گفتم آرى گفت برخيز سر خود گير من از آنجا بيرون رفته سراسيمه ميگشتم تا آنكه بدر سراى عالى رسيدم يكدم جهت استراحت نشستم ناگاه او از پاى اسب شنيدم خود را بدهليز رسانيدم يك بار ديدم كه شاهك بدرون آمده نظرش بر من افتاد تعجب كرد از روى حيرت گفت\r\n\r\nنظم :\r\n يار در خانه و بگرد جهان * ما طلبكارش آشكار و نهان \r\nو ذالك فضل الله يؤتيه من يشاء گفت اى فضل اينجا چه ميكنى گفتم پناه به تو آورده‌ام شاهك مهربانى كرد و گفت بهرجا كه ميروى مختارى من از آنجا بيرون آمده به خانه تاجرى كه سالها در ايام دولت از من رعايت رفته بود رفتم و او بقدوم من خوشنودى نموده مرا در خانه نشاند و خود بدار الخلافه رفته شاهك را خبردار گردانيد و از سخنان سحر بيان بطلميوس است\r\nحكمت : هر كرا از خرد بهره باشد داند كه ظلام غمام و ظلم و محبت عوام زود درگذرست\r\n\r\nنظم :\r\n مردمى از سفله بدان استوار * كانهمه فتنه است سرانجام كار \r\nاينك شاهك مرا به خدمت آورده مأمون شاهك را استحسان نمود و گفت اگر شاهك\r\n\r\n","description":"","footnote":"","page_name":" 52 ","page_number":73},
  {"content":"\r\n\r\nاين كيفيت نداشتى چگونه نزد ما علم تقرب برافراشتى آنگاه مبلغى نزد عجوز ارسال داشت و حكم باخراج تاجر نمود .\r\n\r\n[ 71 - ولىعهدى امين عباسى . 
  ]\r\n71 من بدايع الوقايع محمد امين فرزند رشيد در سن بيست و دو سالگى بموجب وليعهدى بر سرير جهانبانى نشست و بمقتضاى هوا و هوس جوانى مغلوب خواهش نفسانى گشته از كثرت لهو و لعب و فرط عيش و طرب بامور ملكى نمىپرداخت و مدار بر مخالطت زنان و جوانان نهاده سخن پيران و وزيران در دل او تأثير نداشت\r\n\r\nجامى :\r\n پند تلخ پدران در دل جامى نگرفت * زانكه ميل رخ شيرين پسرانست در او \r\nتا آنكه على بن عيسى هامان در دست طاهر ذو اليمينين كشته شد و هر لشكرى كه به مدافعهء او ميفرستادند مغلوب ميگرديد و چون طاهر بعقبهء حلوان رسيد هرثمة بن اعين از جانب مأمون بمدد او آمده طاهر حسب الحكم باهواز رفت و هرثمه از راه نهروان متوجه بغداد شد و طاهر در ظاهر امر در بغداد به دو پيوسته باتفاق بمحاصرهء آنجا قيام نمودند چون كار بر مستحفظان تنك شد اكثر امراء و لشكريان امين از او برگشته بطاهر پيوستند و امين را چاره نبود ناگزير بعضى از اركان دولتش صلاح در آن ديدند كه پناه بطاهر برده زنهار خواهند اما او بجانب هرثمة ميل داشت\r\n\r\nاخى شيرازى :\r\n عنان كار نه در دست مصلحت‌بين است * عنان بدست قضا ده كه مصلحت اين است \r\nچون همگنان در آن باب مبالغه از حد گذرانيدند وى گفت اى ياران از طاهر من بغايت هراسانم چه درين شبها خواب ديدم كه بر سر ديوارى ايستاده‌ام بغايت رفيع طاهر در زير ديوار آغاز كندن ديوار كرده بيكبار ديوار از پاى درآمده و من بر زمين افتاده دستار از سرم دور شد القصه شبى كه امين در زورق نشسته خواست كه نزد هرثمه رود غلامان طاهر كه در كمين بودند زورق را سوراخ كرده امين از بيم جان خود را در آب انداخت و يكى از غلامان طاهر كه او را قريش دندانى گفتندى او را بقتل آورد و در تاريخ آل عباس از احمد بن سلام نقل مىكند كه مردم طاهر را نيز گرفته در خانهء مقيد ساختند چون پاسى از شب بگذشت آواز سواران برآمده در آن سراى را بكوفتند بيكبار آواز غلامان برآمد كه اينك پسر زبيده در آن اثنا امين را ديدم كه برهنه درآوردند آثار ادبار بر رخسار او ظاهر و از كمال ترس مىلرزيد من او را تسكين مىدادم در اين گفتگو بودم كه قوم عجمى درآمدند با شمشير هاى كشيده من از غايت وحشت خود را در پس ديوارى گرفتم و او بالشى را پناه خود ساخت و ايشان درآمده او را پاره‌پاره ساختند و سرشرا ببريدند و ببردند و هم وى آورده كه در آن چند روز كه او كشته مىشد شبى با ابراهيم بن مهدى در كنار دجله نشسته بود چون هوا خوش و فضا بغايت دلكش بود آغاز سرور نمود امين كنيزكى ضعيف نام را خواست كه او نيز سرود گويد قضا را آن جاريه آنچه گفت مضمونش دال بر نقل و ارتحال بود بنابراين امين آن را بفال بد گرفته از پيش خود دور كرد چون كنيز آغاز رفتن كرد گوشهء دامنش\r\n\r\n","description":"","footnote":"","page_name":" 53 ","page_number":74},
  {"content":"\r\n\r\nبر قدح بلورى كه امين آن را دوست داشتى خورده بشكست امين بابراهيم گفت ديدى كه اين كنيز چه‌ها گفت و قدح چون شكست گمان نميبرم كه از اين مهلكهء خونخوار جان بسلامت برم در اينسخن بود كه يكى خواند قضى الامر الذى فيه يستفتيان امين يكبارگى از آن دل شكسته برخاست و بحرم رفت و چون در شب پنجم محرم در سنهء 198 ثمان و تسعين و مأة بدست غلامان طاهر افتاد گفت اذا لم يساعد التقادير خربت التدابير گويند همان‌روز كه شبش كشته ميشد ناگاه شپشى بر جامهء خود ديد پرسيد كه اين چيست گفتند جانورى كه در جامهء مردم مىباشد امين گفت اعوذ بالله من زوال النعمة\r\n\r\nنظم :\r\n ز انقلاب زمانه عجب مدار كه چرخ * از اين فسانه هزاران هزار دارد ياد \r\n\r\n[ 72 - مخالفت ابراهيم مهدى با مأمون عباسى . 
  ]\r\n72 من الوقايع گويند چون ابراهيم بن مهدى در سنهء 202 اثنين و مأتين با مأمون خلاف كرد بغداديان او را بخلافت موسوم گردانيدند مأمون از خراسان متوجه بغداد شد ابراهيم چون تاب نياورد در روز سه‌شنبه بيست و دوم ذى حجة سنهء 203 ثلث و مأتين در بغداد متوارى شد چون عسسان در طلب او كوشيدند در شب يكشنبه سيزدهم ربيع الاخر 210 عشر و مأتين او را در لباس زنان گرفته نزد مأمون آوردند مأمون از او درگذشته و چگونگى زمان اعتزال را از او سئوال كرد ابراهيم گفت يكبارى در نيم روز كه آفتاب به سمت الرأس رسيده بود و هوا در غايت حرارت ميخواستم كه از منزلى به منزلى روم چون بيرون آمده ميرفتم ناگاه بكوچهء رسيدم كه پيشش بسته بود بر در سرائى رسيدم مردى سياه‌چرده ديدم ايستاده با او گفتم توانى مرا يك لحظه در منزل خود جاى دهى وى گفت بجان منت دارم مرا بخانهء خود درآورده بيرون رفت و در را از آنطرف بر روى من بست مرا يقين شد كه او رفت تا عسسان را خبر دهد و درين بيم بودم كه ناگاه آواز در برآمد و همانشخص باندرون آمده قدرى گوشت و چند كاسه و كوزهء تازه و فرشى پاكيزه همراه آورد و زبان بعذرخواهى گشود و گفت من مردى حجامم و چون شما بر اين مطلع شويد شايد از اسباب و ادوات مستعمل من تنفر كنيد ، ببازار رفته تجديد اينها كردم و بعد از آن بطبخ مشغول شده بعد از خوردن طعام گفت هيچ ميل شراب دارى گفتم دور نباشد در دم شيشهء حاضر ساخته چون ساغرى چند از هم گذشت و سرگرم شديم گفت هرچند بىادبى است اما اميدوارم كه بنده جوى خود را باستماع غنا و سرور مسرور و خشنود گردانى فى الحال عوديرا حاضر ساخته از روى نياز گفتم\r\nنظم :\r\n بى طمعيم از همه سازندهء * جز تو نداريم نوازندهء \r\nپرسيدم كه از چه دانستى كه من اين فن ميدانم گفت تو مشهورتر از آنى كه مخفى توانى بود تو ابراهيم بن مهدى نيستى كه مأمون صد هزار درم قبول كرده كه بآنكس رساند كه ترا به او رساند ابراهيم گويد چون اين را شنيدم عود را بر كنار گرفتم گفت ملتمس آنكه اول من سرود گويم و صوتى چند به عمل آورم تو از عود بدر كنى چنين كردم الحق آنقدر صوت\r\n\r\n","description":"","footnote":"","page_name":" 54 ","page_number":75},
  {"content":"\r\n\r\nو سرود گفت كه من تعجب نموده گفتم كه اين همه را از كه آموختهء گفت مدتى در خدمت اسحاق موصلى بوده‌ام و اين همه هنرها را از او تعليم گرفته‌ام القصه چون آن روز را بشب رسانيدم قصد رفتن خانه كردم و صرهء زر در پيش او نهادم گفت غريب حاليست كه من ميخواهم آنچه دارم نثار تو كنم و تو داعيه دارى كه مرا غيرت احسان خود گردانى هيهات\r\n\r\nمصراع :\r\n فكر زاهد ديگر و سوداى عاشق ديگر است . \r\n\r\n[ 73 - واقدى با دوستش . 
  ]\r\n73 من مآثر الصداقة از واقدى مؤلف سير و اخبار كه در ايام مأمون در سنهء 207 سبع و مأتين رحلت نموده منقول است كه گفت من دو دوست داشتم كه يكى از آن جمله هاشمى بود و هرسه خود را كنفس واحدة تصور ميكرديم .\r\nحكمت : حكيمى را پرسيدند كه اصدقا كيستند گفت نفسى واحد در ابدان متفرقه .\r\n\r\nنظم :\r\n بسى دوستان را بود جان يكى * چو باران كه باشد در اجزاى ميغ \r\nو ناظر به اين معنى مضمون اين شعر\r\n\r\nجامى :\r\n من كيم ليلى و ليلى كيست من * ما دو روحيم آمده در يك بدن \r\nمردم بدوست در همه‌حال محتاجند در رفاهيت بنابر استلذاذ بحضور ايشان و مؤانست . و در هنگام شدت بنابر امداد و معاونت\r\n\r\nنظم :\r\n مرد را دوستان صاحب‌دل * زيور دين و زينت دنياست \r\nالقصه در حينى كه افلاس من درجهء كمال داشت و در آن عيدى كه نزديك ما آمده بود مادر فرزندان به من گفت ما در شدت فقر ميتوانيم صبر كرد ليك دل من تحمل بينوائى اطفال ندارد چه همسالان ايشان در اين عيد جامهاى رنگارنگ خواهند پوشيد و اين بيچارگان با جامهاى دريده خواهند بود اگر ميتوانى تدبيرى كن تا محقرى بدست آورى و در وجه مصالح جگر گوشه‌گان مصروف دارى وى گويد كه سخن او در من تأثير كرده دو كلمه بدوست هاشمى نوشتم و ايمائى باحتياج كردم\r\n\r\nمصراع :\r\n بينوائيم و عيد ميآيد . \r\nچون رقعه به دو رسيد كيسهء سر به مهر نزد من فرستاد و آورنده گفت در اينجا هزار درم است اتفاقا هنوز سر او را نگشوده بوديم ديديم كه از دوست ديگر به همان مضمون رقعهء رسيد\r\n\r\nبيت :\r\n شد مدتى كه خستهء تيغ تحيرم * گر هيچ ممكن است مرا مرهمى فرست \r\nمن آن كيسه را همچنان سر به مهر نزد او فرستادم و از شرمندگى فرزندان به خانه نرفته آنشب در مسجد بسر بردم و روز ديگر دوست هاشمى كيسه را همچنان سر به مهر پيش من آورده گفت بگوى كه وجهى را كه ديروز براى تو فرستادم چه كردى من صورت واقعه را با او در ميان نهادم وى گفت چون نوشتهء تو به من رسيد با آنكه غير از اين هيچ\r\n\r\n","description":"","footnote":"","page_name":" 55 ","page_number":76},
  {"content":"\r\n\r\nنداشتم مروت ، تقاضاى آن مىكرد كه آنوجه را بالتمام نزد تو فرستم و چون مرا نيز اخراجات ضرورى واقع بود تدبيرى جز اين نداشتم كه نزد فلان ، كه دوست من و تو است فرستم و چيزى از او التماس كنم چون نزد او ارسال داشتم او همين كيسه را سر به مهر نزد من فرستاد\r\n\r\nبيت :\r\n بسيار بوده است كه مرد از ره وفا * پا بر سر محافظت سيم و زر نهاد \r\nلاجرم در تعجب افتاده پيش تو آمدم كه حقيقت استنكاف نمايان نمايم\r\n\r\nنظم :\r\n مشرق و مغرب همه پر همدم است * ليك از آنگونه كه مىبايد كم است\r\nديدهء بد دور از آن ارجمند * كوشد اندر سر ياران سپند \r\nواقدى گويد بعد از آن دوست ديگر را طلب داشته بعد از اخراج يكصد درم كه در وجه اطفال مقرر شد آن مبلغ را سه بخش كرديم .\r\nدر تاريخ يافعى از واقدى نقل كرده كه او ميگفته كه معلومات و محفوظات من زياده از كتب من است و كتب من يكصد و بيست اشتر بار است\r\n\r\n[ 74 - يكى از ياران پيامبر ( ص ) و خوشهء انگور . 
  ]\r\n74 تمثيل در بعضى تفاسير سمت تسطير يافته كه يكى از اصحاب حضرت رسالت پناه صلى اللّه عليه و آله و سلم خوشهء انگورى و خوشهء خرمائى بيكى از ياران خود فرستاد و او باوجود كمال فقر وفاقه اصلا در آن تصرفى نكرده آن را بيكى از دوستان اهدا نمود و همچنين وى به ديگرى فرستاد و بهفتاد خانه روان داشتند و بار آخر به منزل شخص اول فرستادند و آن صداقت و صفا مقبول درگاه كبريا گرديده اين آيهء كريمه در شأن آن فرقهء عليه نازل گشت  وَ يُؤْثِرُونَ عَلى أَنْفُسِهِمْ وَ لَوْ كانَ بِهِمْ خَصاصَةٌ \r\nنكته : صداقت عبارتست از دوستى صادق و علامت صدق آنست كه از شائبه دور بودن پرهيز كنند جز آنچه شرعا جايز نباشد چنان كه هرچه جهت خود خواهد جهت آنشخص خواهد و هرچه به خود ناپسندد و بآنكس نيز نپسندد كما قال النبى صلى الله عليه و آله و سلم لا يؤمن احدكم حتى لا يحب لاخيه ما يحب لنفسه\r\n\r\nقطعه :\r\n هركسى را لقب مكن مؤمن * گرچه از سعى جان و تن كاهد\r\nتا نخواهد برادر خود را * آنچه در حق خويشتن خواهد \r\n\r\n[ 75 - ديوجانس و دو يار موافق . 
  ]\r\n75 حكايت آورده‌اند كه روزى نظر ديوجانس بر دو يار كه شيوهء اتحاد بين آنها استقرار يافته بود افتاده از حال ايشان استفسار كرد گفتند دوستان قديم بر جادهء صداقت مستقيمند گفت اگر راست ميگوئيد چرا يكى را مال در پيش است و آن ديگرى بينوا و درويش است\r\n\r\nبيت :\r\n هر كرا خانهء بود پر زر * هست مفلس اگر ندارد يار \r\n\r\nقطعه\r\n آندوستان كه از سبب آبروى يار * دادند گرد فتنهء ايام را سكون \r\n\r\n","description":"","footnote":"","page_name":" 56 ","page_number":77},
  {"content":"\r\n\r\n افتاد روز بخشش و هنگام جودشان * صيت سخا وجود در اين طاس آبگون\r\nرفتند و تيره گشت از آن كار روزگار * وقتست اگر شود علم چرخ سرنگون \r\n\r\n[ 76 - برگزار كردن رشيد وليعهدى را بامين 
  ]\r\n76 من الوقايع رشيد در شهور سنهء 175 خمس و سبعين مأة ولايت‌عهدى خود باعز اولاد محمد امين تفويض نمود و بعد از آن در شهور سنهء 182 اثنتين و ثمانين و مأة مأمون را در آن شركت داده در سنهء 186 ست و ثمانين مأة چون رشيد به حج رفت برادران را در درون حرم در حضور اشراف و اعيان اطراف در باب اتفاق و عدم خلاف سوگند داده در آن باب قسم نامه مرقوم گشته خواستند كه آن را از در خانه درآويزند ناگاه از دست آن شخص بر زمين افتاد و حضار آن را بفال بد گرفته گفتند عجب است كه اخوان بهم بياميزند القصه محمد امين در سنهء 194 اربع و تسعين مأة نام مأمون را از خطبه انداخته پسر خود موسى را كه نو به زبان آمده بود وليعهد گردانيده ملقب به الناطق باللّه ساخت .\r\n\r\n[ 77 - ابو جعفر عباسى و فرزند مهدى . 
  ]\r\n77 من النوادر در روضة الصفاست روزى ابو جعفر دوانقى در صفهء باز در كمال ابتهاج و استبشار نشسته فوجى از اعيان بنى هاشم و معاريف و امرا را بار داده بود در آن اثنا روى بحضار مجلس آورده گفت بشارت باد شما را كه دوش مهدى را خدا فرزندى داد مسمى بموسى گرديد همگنان بجاى تهيت سكوت اختيار كرده سر به زير افكندند ابو جعفر مدعاى ايشان را دريافته گفت شما گمان مىبريد كه اين موسى آن موسى است كه بسبب او اختلاف در خاندان ما پيدا شود و خونها ريخته تزلزل در ملك و دولت ما پديد آيد و خزائن تهى گردد پدرش مخلوع گشته كشته شود به خدا سوگند كه اين نه آن شخص است و ميان اين زمان و آنزمان تفاوت بسيار است القصه چون اين خبر بمأمون رسيد او نيز در ولايتى كه متعلق به دو بود نام امين را از خطبه بينداخت و محمد امين از اين برآشفته على بن عيسى هامان را كه از اعاظم امرا و اعيان بود بدفع او نامزد كرد و او را در آخر روز شنبه بيست و چهارم جمادى الاخر سنهء 195 خمس و تسعين و مأة با شصت هزار مرد روانهء خراسان نموده و خود تا نهروان او را مشايعت كرده گويند يك فرسنگ در زير لشكر بود القصه او بدين كوكبه توجه نموده مأمون طاهر ذو اليمينين را با كمتر از چهار هزار كس بمدافعه روان نمود وى نزديكى رى بعلى بن عيسى دچار گشته بعد از كوشش و كشش چون على بن عيسى از غايت غرور حسابى از طاهر نميداشت عنان حزم و احتياط فروگذاشت و روى از محاربه كردن برنتافت همچنان حرب ميكرد تا داود سياه كه شخصى از آحاد لشكر طاهر بود بر على بن عيسى حمله كرده او را از اسب بينداخت و او را نشناخته درگذشت و ديگرى هم از سپاه طاهر موسوم بطاهر اصغر به دو رسيده گفت تو على بن عيسى نيستى گفت بلى على الفور سر او را بريده نزد ذو اليمينين آورد و بمژدهء اين فتح كه هرگز بخاطرش نميگذشت تمامى غلامانى كه حاضر داشت آزاد كرده پيكى\r\n\r\n","description":"","footnote":"","page_name":" 57 ","page_number":78},
  {"content":"\r\n\r\nدر شب جمعه فرستاد و او يكشنبه بمرو نزد مأمون رسيد و در روز سه‌شنبه سر على بن عيسى را متعاقب رسانيدند و حال آنكه مسافت دويست فرسنگ است و صاحب تاريخ آل عباس كه از معتمدان است موافق اين ذكر كرده و العهدة على الراوى و هم وى گويد كه چون خبر كشتن على بن عيسى بمحمد امين آوردند او آن لحظه بكنار دجله به شكار ماهى اشتغال داشت با قاصدى كه خبر آورده بود گفت چه محل اين حكايتهاست و حال آنكه كوثر خادم دو ماهى گرفته است و من هيچ نگرفته‌ام\r\n\r\nمصراع :\r\n همين باشد كمال عقل و دولت \r\n\r\n[ 78 - اعتقاد مأمون بفضل بن سهل . 
  ]\r\n78 من غرائب الحكايات جبرئيل بن بختيشوع از مأمون نقل كرده كه در آنوقت كه در خراسان بودم از فضل بن سهل چيزى در علوم نجوم مشاهده كردم كه عقلا را در آن حيرتست حال آنكه چون طاهر را بدفع على بن عيسى بن هامان ارسال داشتم آنچه در خزانه بود در وجه علوفهء لشكريان او صرف شد و بعد از چند روز بقيهء لشكر بواسطهء مواجب بدر خانه آغاز تشدد نمودند فضل گفت چه شود اگر لحظهء به بام برآمده بر فلان منظر برنشينى او را گفتم اين عمل در چه وصله طلب ايشان مىنشيند گفت در اينجا نكته‌ايست از آنجا به زير نيائى مگر خليفه روى زمين باشى من در دل خود آن را باستهزا حمل كرده بجهة تسلى خاطر او بدانجا رفتم و سفهاى قوم بنياد ناسزاگوئى كرده كار به جائى رسيد كه چند بار اراده كردم كه به زير آمده بميان ايشان روم شايد ملاحظهء آزرم نموده ترك فساد گيرند ديگر خود را از آن بازداشتم اما فضل اصلا بدان ملتفت نگشته در اسطرلابى كه بآفتاب داشت مينگريست و رجالهء لشكر قدم از جادهء ادب بيرون نهاده خواستند كه در خانه را آتش زنند من بغايت سراسيمگى ارادهء به زير رفتن كردم و در باطن بر انكار فضل اصرار داشتم فضل مرا سوگند داد كه ساعتى ديگر صبر كن و گفت واللّه فرود نيائى مگر بامر خلافت بعد از ساعتى گفت هيچ اشتر سوارى در صحرا مىبينى بتعجيل براند من بغلامان گفتم بنگرند تا اين نوع كس بنظرشان مىآيد يا نه يكى از ايشان گفت سياهى از دور ديده مىشود اما حقيقت معلوم نيست\r\n\r\nامير معزى :\r\n هايل و هامون نورد اندك خور و بسيار دور * ز آهوان برده گرو در پويه و در تاختن \r\nنزديك رسيده بعضى از لشكريان باستقبال او رفتند و او را در ميان گرفته خبر مى پرسيدند بيكبار صداى مژده از هر گوشه برآمد و او آن قاصد بود كه طاهر خبر قتل على بن عيسى با او فرستاده بود معارف آن لشكر كه آن خبر شنيدند همه بقدم اعتذار پيش آمدند و زبان بتهنيت خلافت بگشادند و من از آنجا بخاطر خوش به زير آمدم .\r\n\r\n[ 79 - مأمون و مادر فضل بن سهل . 
  ]\r\n79 و منها آورده‌اند كه مأمون بعد از قتل فضل بن سهل كسى نزد مادرش فرستاده پيغام داد كه اگر چيزى از متروكات لائق سر كار ما\r\n\r\n","description":"","footnote":"","page_name":" 58 ","page_number":79},
  {"content":"\r\n\r\nباشد بما بفرست كه در برابر رعايت كرده شود مادرش صندوقچهء به مهر و قفل نزد مأمون فرستاد و چون سر آن را بگشادند درجى سر به مهر ظاهر شد سر آن را نيز باز كردند حرير پاره‌اى بيرون آمد كه فضل به خط خود نوشته بود ؟\r\nبسم الله الرحمن الرحيم هذا ما قضى الفضل بن سهل على نفسه انه تعيش ثمانية و اربعين سنة ثم يقتل بين الماء و النار . چون فضل در شهور سنهء اثنتين 202 و مأتين در سرخس بحمام رفته قصد نمود و خواست كه قضاى آسمانى را بدين دفع كند ندانست\r\n\r\nمصراع :\r\n قضاى آسمانست اين و ديگرگون نخواهد شد \r\nبيكبار قاصدان بر سر او ريخته او را بقتل رسانيدند لاجرم همگنان از ينحكم تعجب نموده بر كمال دانش او آفرين كردند .\r\n\r\n[ 80 - پيشگويى غياث الدين بمرك خود . 
  ]\r\n80 تمثيل و در اين ايام غرابت انجام بندهء مستهام مسودهء به خط شريف سلطان العلما برهان الحكما اسناد النحارير استاد المشاهير الحبر المبرور امير غياث الدين منصور قدس اللّه سره ديد كه در آنجا اين عبارت مسطور بود فى غرهء ربيع الثانى سنهء 949 تسع و اربعين و تسعمأة على نفسى با الموت فى التاسع منه و بعد از چند ورق ديگر كه مشتمل بر محاسبات نجومى و تحقيق اوضاع كواكب و تسييرات طالع ايشان بود اينچند كلمه مرقوم بود : فتيلث المشترى يزيد على قوة الشمس زيادة قليلة و الكسوف الاسدى نفسها قطعا يوم الكسوف غره ربيع الثانى سنة المذكورة و يوم الخسوف لبيت التاسع منه اللهم ارحم بكرمه و غفرانه\r\n\r\n[ 81 - داستان نظامى عروضى . 
  ]\r\n81 و منها مؤلف مجمع النوادر مشهور به چهار مقاله گويد در شهور سنه 506 ست و خمس مأة حكيم خيام و حكيم مظفر اسفرازى هردو ببلخ تشريف آورده در كوى برده‌فروشان در خانهء امير ابو سعيد جره نزول فرمودند و من بملازمت آن دو دانشمند شتافته از مائدهء افاضت و افادت ايشان بهره‌مند بودم تا آنكه در اثناى محاورات از حكيم خيام شنيدم كه گور من در موضعى خواهد بود كه هر بهار نسيم شمال شكوفه‌ها بدان نثار كند با خود گفتم بزرگى چنين چرا بر خلاف كلام مالك الملوك و ما تدرى نفس باى ارض تموت سخن راند بلكه بر خاطر گذرانده مدتها از آن گذشت تا در سنه 530 ثلاثين و خمس مأة بهارى در نيشابور رسيدم بنابر حقوق استادى كه او را بر ذمت من بود به زيارت وى رفته قبر او را در پاى ديوار باغى يافتم و درختان شكوفه‌دار ديدم سر در سر هم آورده چندان برگ و شكوفه بر سرهم ريخته بود كه مزارش پيدا نبود مرا آن كلام غرابت انجام او بخاطر رسيده رقت كردم .\r\n\r\n","description":"","footnote":"","page_name":" 59 ","page_number":80},
  {"content":"\r\n\r\n\r\n[ 82 - فرستادن مأمون طاهر ذو اليمنيين را ببغداد 
  ]\r\n82 و منها وقتى كه مأمون طاهر ذو اليمنيين را بمقابله لشكر بغداد ميفرستاد فضل بن سهل در ساعتى مرغوب لوائى به جهت او بست و گفت تا شصت و پنج سال نخواهند گشود اينحكم موافق قضا واقع شده آن لوا تا ايام استيلاى عمرو بن ليث در ميان طاهريه بود .\r\n\r\n[ 83 - يعقوب اسحاق منجم با ابو معشر بلخى . 
  ]\r\n83 و منها آورده‌اند كه روزى در مجلس مأمون يعقوب بن اسحاق كندى كه سرآمد منجمان دهر بود بر يكى از متفقهين تقدم نمود فقيه از آن متغير شده به دو گفت كه بچه استحقاق برين امر اقدام نمودى يعقوب گفت آنچه تو دانى من دانم و آنچه من دانم تو ندانى فقيه گفت ترا هم در فنى كه بدان مفتخرى تجربه كنم القصه هردو گرو بسته فقيه چيزى نوشته در زير تخت مأمون نهاد و يعقوب اسطرلاب برداشته ارتفاع گرفت و بعد از تأمل سر برآورده گفت بر آن كاغذ چيزى نوشته‌اى كه اول نبات بوده و آخر حيوان شده مأمون چون آن را بدرآورد ديد بر آن نوشته عصاى موسى همگنان بدان تعجب نمودند و يعقوب رداى فقيه را كه بدان گرو بسته بودند گرفته بنابر استخفاف فقيه گفت كه اين را پاتابه خواهم كرد و اينسخن انتشار يافته ببلخ رسيد يكى از فقهاى آنجا كينه يعقوب در دل گرفته ببغداد آمد و كاردى با خود داشت كه چون فرصت يابد او را بقتل آورد بعزم شاگردى به منزل او افتاد و در حينى كه جمع كثيرى نزد او بودند درآمده التماس تعليم نجوم نمود يعقوب گفت تو بدين نيت آمده‌اى كه مرا بكشى اما زود پشيمان شوى و نجوم بياموزى و از جمله مستخرجان گردى او كارد از آستين بيرون آورده بينداخت و آغاز تعليم نموده در نجوم بيگانگى موسوم شد و ابو معشر بلخى همان بود .\r\n\r\n[ 84 - مأمون و پوران‌دخت . 
  ]\r\n84 من البدايع آورده‌اند كه مأمون در سنهء 209 تسع و مأتين در فم الصلح كه در آنوقت محل اقامت حسن بن سهل بود بپوران‌دخت دختر حسن زفاف نموده و حسن در آن عروسى آنچه شرايط تكليف و آئين و غايت ترتيب و تزئين است بتقديم رسانيد از جمله بنادق مشك بر كاغذ پاره‌ها كه بر ان اسامى صنايع و عقار و جوارى و غلامان و اصناف دواب نوشته بودند بر اعيان بنى هاشم و اعاظم امرا و ساير مردمان نثار كردند بحسب اتفاق بدست هركس آنچه افتادى رجوع به وكيل حسن كرده او را باز گرفتى و صداق عروسى آن بود كه مأمون به جهت او قيام نمايد تا مأمون در فم الصلح بود تمامى مأكولات لشكر بر طبقهاى زر آوردى و عليق خرها و ساير ما يحتاج ايشان از سر كار خاصه حسن بود كه ميدادند چنان كه هيچكس به هيچ چيز از جنس ضروريات محتاج نشد و در تهنيت آن عروسى فحول شعرا قصيدهء غرا گذرانيدند و بصلات گرامند محظوظ و بهره‌مند گشتند\r\n\r\nنظم\r\n امل ز رغبت او در سخا همى نازد * چو دايگان عروس از حريصى داماد \r\nو همچنين نافهاى مشك ازفر و بيضهاى اشهب ايثار مىنمودند\r\n\r\nبيت :\r\n رسان كواكب ايثار بر سپهر اثير * ز برج بذل كه ايثار را بسى اثر است \r\n\r\n","description":"","footnote":"","page_name":" 60 ","page_number":81},
  {"content":"\r\n\r\nو در حجلهء زفاف بساطى از زر و سيم بافته انداخته بودند و شمعى كه به وزن چهل من بود از عنبر اشهب ريخته در لگن زرين نهاده بودند در وقتى كه مأمون در درون خانه درآمد هزار دانه در كه هريك مثل تخم گنجشگى بود بر سر او ايثار كردند .\r\n\r\n[ 85 - زيركى پوران‌دخت . 
  ]\r\n85 من نفايس العروس گويند فهم و استعداد آن عروس بمثابهء بود كه هنگام سوارى اسب عادت زنان ديد مأمون خواست كه بند ازارش بگشايد پوران‌دخت خواست كه ممانعتى نمايد در آندم خواند : اتى امر الله فلا تستعجلون مأمون از آن سر واقف گشته دست از او بازداشت و در وقتى كه پدرش حسن وفات نمود آن را از وى مخفى ميداشتند در آن اثنا روزى مأمون نشسته بود كه دختر آمد مأمون قيام ننمود فى الحال دختر فرياد برآورد كه وا ابتاه مأمون پرسيد كه از چه دانستى كه پدرت مرده است گفت از آنكه من آمدم و تو قيام ننمودى .\r\n\r\n[ 86 - مهلب بن ابى صفره و بديعهء مطربه . 
  ]\r\n86 و منها گويند چون مهلب ابى صفره بديعهء مطربه را بخواست چون خواست به او دخول كند بديعه در مقارن حال حائض شد خواند و فار التنور\r\n\r\nنظم :\r\n اگر قلبت بقتل چون منى خشنود ميگردد * بجان منت ولى تيغ تو خون‌آلود ميگردد \r\nمهلب در جوابش بطريق طيب خواند ساوى الى جبل يعصمنى من الماء باز بديعه خواند لا عاصم اليوم من امر الله الا من رحم .\r\n\r\n[ 87 - اصمعى و زن زيبا . 
  ]\r\n87 تمثيل از اصمعى منقولست كه روزى در بازار بغداد نظرم بر دكان بقالى افتاد كه زنى بغايت جميله نزد او نشسته بود دكانش باصناف فواكه و مرغهاى مثمن آراسته من اين خواندم و فاكهة مما يتخيرون و لحم طير مما يشتهون و حور عين كامثال اللؤلؤ المكنون زن در دم خواند جزاء بما كانوا يعملون .\r\n\r\n[ 88 - متنبى و مأمون . 
  ]\r\n88 ايضا شخصى را كه دعوى نبوت ميكرد نزد مأمون آوردند پرسيد كه تو كيستى گفت موسى بن عمرانم مأمون گفت موسى پيغمبر صاحب آيات و معجزات مثل يد بيضا و عصا بود تو اگر از آن جمله چيزى ظاهر ميسازى به تو اعتقاد و ايمان مىآورم و الا گردنت را ميزنم وى گفت موسى اعجاز در برابر قوم فرعون كه سلطانشان انا ربكم الا على ميسرود ميكرد و اگر تو بدان قائل شوى و من معجز ننمايم مرا بكش مأمون ملزم شد و ديگر چيزى نگفت .\r\n\r\n[ 89 - مأمون و عامل وى در كوفه . 
  ]\r\n89 و منها آورده‌اند كه بعضى از اهالى كوفه از عامل خود كه مأمون وى را از وصمت ظلم و ناراستى مصون ميداشت شكايتى داشتند مأمون آنجماعت را بديوان طلبداشته خاطر بر استكشاف حال آن بدفعال گماشت كوفيان گفتند وى ظالم نامسلمانيست بلكه از اخوان شيطان است مأمون ناسزا و دشنام داده او\r\n\r\n","description":"","footnote":"","page_name":" 61 ","page_number":82},
  {"content":"\r\n\r\nرا بصفت عدل و رعيت‌پرورى بستود يكى از كوفيان گفت آرى هرچه گفتيم محض افترا و نفسانيست و آنچه شما فرموديد عين راستى و حقانيت است چون اثر عدل مىبايد كه بهمهء بلاد برسد و ساير امم در آن متشارك و متساهم باشند لايق نباشد كه همين ما از اثر پرتو عدل او محظوظ باشيم و ديگران محروم‌گو همگنان نيز در ظلال عدل مثال او آسايشى كنند و خدمت شما را ستايشى .\r\n\r\n[ 90 - مأمون و امام مسجد . 
  ]\r\n90 من البدايع گويند هنگامى مأمون شب بكسوت نامفهوم بمسجدى رسيد چون عقد نماز بسته بودند بالضروره مأموم شد و بنابر انحطاط مرتبه حال درونش معلوم نشد پس صباح كه لباس پر وهم و هراس عباسى شب بكسوت گيتىافزوز شماسى روز تبديل يافت درصدد انتقام امام درآمده كس بطلبش روانه داشت و نظر بر امتحان وى گماشت هر مسأله از او پرسيد جواب درست شنيد مأمون بتنك آمده بموجب كل ممتحن ملعون آغاز سفاهت كرد و در خلال اين احوال گفت غرض تو از اين مناظره و گفتگو آنست كه نزد اصحاب خود بتخصيص اهالى بغداد به خود حق‌گوئى و به من خطاجوئى اسناد نمائى وى گفت اى مأمون حقا كه مرا شرم مىآيد از اصحاب كه اطلاع يابند بر آنكه بمجلس تو رسيده‌ام تا چه رسد بمباحثه .\r\n\r\n[ 91 - مأمون و سعيد علاف . 
  ]\r\n91 و من الاتفاقات گويند مأمون شبى بر كنار چشمهء با جمعى از ندماء خود نشسته در هر باب سخن ميگفتند و در آن اثنا مأمون از حافظ سعيد علاف پرسيد كه در اينوقت چه چيز بهتر باشد كه بخوريم او گفت شما بهتر دانيد مأمون گفت رطب چيزى خوش است اگر پيدا شود هنوز آن سخن در ميان بود كه آواز دراى اشتر بر آمد مأمون خادمى را گفت برو و نظر كن كه در اين اشتر از جنس ميوه‌ها چيزى هست او رفت و بعد از ساعتى بازآمده سبدى رطب بمجلس آورد و حاضران از آن حسن اتفاق تعجب نمودند مأمون قدرى از آن بخورد و همان لحظه او را تب گرفته صاحب فراش گشت و در خلال آن احوال يكى از اميران روم به نظر وى درآمده پرسيد كه معنى قشره كه اسم اين چشمه است به عربى چيست ؟ گفت مدرجلك يعنى دراز كن پا را و او از اين سخن پريشان گشت .\r\n\r\n[ 92 - امير تيمور گورگان و ناخوشك . 
  ]\r\n92 تمثيل آورده‌اند كه چون امير تيمور در شهور سنه 801 احدى و ثمان مأة مطابق تو شقان‌ئيل بغزاى هندوستان رفت او را در آن ملك فتوحات گوناگون روى نموده بعد از معاودت چون از كابل گذشت روز سه‌شنبه سيزدهم رجب سنهء مذكوره از عقبهء شبرقان عبور فرموده و در موضعى نزول نمود ناگاه قرحهء در دست و پاى آن جهان‌گشا پيدا شده سوار نتوانست شد لاجرم در محمل نشست و در آنجا نيز بيتاب شده ملازمان او را بر دوش گرفته قطع منازل مينمودند و چون تحقيق كردند\r\n\r\n","description":"","footnote":"","page_name":" 62 ","page_number":83},
  {"content":"\r\n\r\nآن موضعى كه اين ناخوشى در آنجا روى نموده مسمى بناخوشك بود القصه مأمون از ديگرى سئوال كرد كه نام اصلى اين چشمه چيست او گفت رقه همانا كه در زايحهء طالع مأمون نوشته بودند كه رحلتش در رقه واقع شود لاجرم هرگز برقه كه از بلاد عرب است نميرفت چون بر اين معنى مطلع شد يكبارگى دل بر هلاك نهاده در شب پنجشنبه هفدهم شهر رجب سنهء 218 ثمان و عشر و مأتين درگذشت .\r\n\r\n[ 93 - ابراهيم عباسى و مأمون . 
  ]\r\n93 و منها گويند كه چون ابراهيم بن مهدى با مأمون خلاف كرده در بغداد اسم خلافت بر خود نهاد و معتصم دست پسر خود واثق را گرفته گفت بنده‌زاده‌ات هارون است و چون او از آن امر متخلع گشت معتصم بعد از برادرش مأمون بدان امر رسيد ابراهيم دست پسر خود گرفته گفت بنده‌زاده‌ات هبة اللّه است و اتفاقا اين هردو صورت در يكخانه دست داد .\r\n\r\n[ 94 - معتصم بن رشيد و حشم او . 
  ]\r\n94 من البدايع گويند اسباب و جهات معتصم بن رشيد از حد درگذشته بود از آن جمله صد و سى هزار اسب ابلق در سر طويلهء او جو ميخوردند مؤيد اينقول آنكه فرمود تا توبره‌هاى اسبان خاص او را پر از خاك كردند و در سامره بوضعى ريختند و بر سر آن گوشكى ساختند و آن را تل ايلخانى گفتند و مخلاة كه مفرد اوست بمعنى توبره است باقى جهات ازين قياس توانكرد و زور بازويش بمرتبهء بود كه دو گوسفند را بهردو دست برداشته آنقدر نگاه ميداشت كه هردو را پوست ميكندند .\r\n\r\n[ 95 - نيرومندى عز الدوله بختيار ديلمى . 
  ]\r\n95 تمثيل ابن جوزى گويد كه عز الدولة بختيار بن معز الدولهء ديلمى بمثابهء قوىهيكل و زورمند بود كه تنها گاو بزرگ فربهى را از قوائم چسبيده بر زمين ميزد بىمددى و ريسمانى و چندان نگاه ميداشت كه ذبح ميكردند القصه سر من رآى از بناهاى اوست و موجب بناى آن ، آنكه اهل بغداد از هجوم غلامانش شكايت بىنهايت داشتند از اينرو در ذيقعده سنه 220 عشرين و مأتين طرح شهر مذكور را انداخته استادان چابك دست در اندك وقتى آن را بوجه احسن پرداختند گويند در آنوقت طولش از قنطرهء اعلى تا قنطرهء سفلى هفت فرسنگ بوده .\r\n\r\n[ 96 - معتصم عباسى و زن مسلمان . 
  ]\r\n96 و منها معتصم وقتى شنيد كه : فرنگيان زن مسلمانى را باسيرى برده به او انواع تعدى كرده و در برابر آه و نالهء وى ميگفته‌اند كه خليفه‌ات را خبر فرست كه بر اسب ابلق سوار شده بيايد و ترا از دست ما بازبستاند و با آنكه در آنسال زمستانى بغايت سرد بود چنان كه\r\n\r\nنظم :\r\n جان اگر از خلق رفتى سوى لب * در زمان گشتى گره مانند ما\r\nكوهرا بر فرق از قاقم كلاه * اخگر از سنجاب پوشيده قبا \r\nمعتصم لشكر بصوب قسطنطنيه كشيده و آن ديار را مسخر گردانيد و آنزن را\r\n\r\n","description":"","footnote":"","page_name":" 63 ","page_number":84},
  {"content":"\r\n\r\nرها ساخت و در آن روز اكثر ملازمان او بر اسب ابلق سوار بودند .\r\n\r\n[ 97 - مأمون و بابك خرم‌دين . 
  ]\r\n97 من الوقايع مشهور است كه در عهد مأمون در شهور سنهء 201 احدى و مأتين شخصى بابك نام از طايفه جرلى كه از تبعهء آذربايجان بود خروج نموده مذهب زنادقه آشكارا كرد و چون در سنه 214 اربع عشر و مأتين بر محمد بن حميد كه بدفع آن پليد اشتغال داشت غالب آمده او را بكشت و قوت تمام گرفته جمعى كثير سر بر خط فرمان او نهادند تا آنكه نوبت حكومت بمعتصم رسيد فوجى از امرا را كه سرور ايشان حيدر بن كاووس كه ويرا باسيرى از ماوراء النهر آورده بودند لقب آفشين يافته و برتبهء ايالت رسيده بود بر سر او فرستاد و آفشين قلاعى كه ميانهء زنجان و اردبيل و زرند بود و بابك آنها را گرفته عمارت كرده بود بازپس گرفت و در سنه 220 عشرين و مأتين ميانهء او و بابك در حوالى اردبيل بموضعى كه آن را رشق گويند مصافى دست داده خلقى نامعدود از اتباع و اشياع بابك بقتل آمدند و بابك فرار نموده بموغان رفت و از آنجا بقصبهء بدر كه وطن اصلى او بود شتافت القصه مدتى دور و دراز ميانهء اسلاميان و حربيان محاربه قائم گشته بنابر غايت استحكام منازل حربيه و عقبها و كوههاى سخت لشكر معتصم زحمت بينهايت كشيدند و بعضى اوقات بر مسلمانان غلبه كرده ايشان را منهزم ميگردانيدند آخر الامر بموجب الحق يعلوه و لا يعلى آفشين قصبهء بدر را از اولاد بابك گرفته بابك با برادرش عبد اللّه و معاويه سپهسالار او بجبال ارمنية افتادند و اهالى آنجا در هفدهم شهر شوال 222 سنهء اثنتين و عشرين و مأتين ايشان را گرفته بمردم آفشين سپردند و در پنجشنبه سيم شهر صفر سنه 223 ثلث و عشرين و مأتين ويرا بسامره نزد معتصم برده بنابر تشهير او را در آن روز بر فيلى سوار كردند و خلائق بى نهايت بتماشاى او بيرون آمده بودند آخر دست و پايش را بريده جثه خبيثهء او را بنا بروايت مؤلف تاريخ عباسيه در روز جمعهء چهاردهم شهر رمضان سنهء مذكوره بردار كردند برادرش عبد اللّه را نيز در بغداد به همين وضع مصلوب گردانيدند گويند نوذر نام جلادى از او اسير شده بود معتصم از وى سئوال كرده كه چند كس را كشته باشى گفت ما ده جلاد بوديم من زياده از بيست هزار كشته‌ام ليك از ديگران خبر ندارم و عدد كسانى كه در جنگ او كشته گشته‌اند خدا داند .\r\n\r\n[ 98 - شاه شجاع با پدر خود . 
  ]\r\n98 تمثيل در روضة الصفا از سلطان عماد الدين احمد بن مبارز الدين محمد مظفرى نقل كرده كه شاه شجاع از پدر پرسيد كه جماعتى را كه بدست خود كشته باشى هزار نفر باشند گفت احتمال هشتصد يا نهصد دارد اما صاحب فتوحات گويد كه در هنگام كورى و حبس يكى از موكلانش طنبورى ميزد او هرچند منع ميفرمود فايده نميكرد آخر روزى بآنشخص گفت طنبورت را بيار تا ببينم كه او چگونه چيزيست در حالتى كه طنبور بدست\r\n\r\n","description":"","footnote":"","page_name":" 64 ","page_number":85},
  {"content":"\r\n\r\nاو ميداد سردست او را گرفته پيش خود كشيد و دست به گلويش نهاده او را هلاك كرد القصه مؤلف تاريخ عباسيه گويد كه معتصم خليفه از كمال دلبستگى كه بمهم بابك داشتى از سامره تا عقبهء حلوان و از آنجا تا آذربايجان اسبان يام در هر فرسنگى بازداشته بود و فرقهء كه ايشان را دبابه گفتندى بر سر كوهها و تلها نشانده كه روزبروز نامهء او را بافشين بردندى و جواب به او آوردندى چنان كه در عرض چهار شبانه‌روز بلكه كمتر از آن‌قدر مسافت ، خبر به او رسانيدندى و روزبروز بر جزئيات حالات او اطلاع نمودى .\r\n\r\n[ 99 - تگركى كه در زمان معتصم در بغداد باريد 
  ]\r\n99 من العجائب در شوال سنه 224 اربع و عشرين و مأتين در زمان معتصم در بغداد تگرگى باريد كه هريك مقدار بيضهء مرغى بود از جمله تمام پرنده‌ها و درنده‌هاى صحرا را كشته از آدميان هفتاد كس بدان هلاك شدند و سراها و عمارات بسيار را خراب كرد و دگر آن روز صوتى هايل شنيدند و شخصى را نميديدند و او مناجات ميكرد كه الهى ارحم عبادك و اعف عبدك اما اثر قدمش ظاهر بود و يك گز درازى قدم داشت و يك وجب پهنا و ما بين قدمين او پنج گز بود .\r\n\r\n[ 100 - معتصم هشتم خليفهء عباسى بود . 
  ]\r\n100 من النوادر به صحت رسيده كه معتصم هشتم ولد است از عباس و هشتم حاكم است از آن طبقه و هشت سال و هشت ماه و هشت روز حكومت كرده چهل و هشت سال عمر داشت و هشت پسر و هشت دختر و هشت هزار غلام از او مانده هشت فتح بزرگ نمود و هشت ملك بزرگ را جبرا و قهرا خراب كرده و هشت بار هزارهزار دينار ميراث گذاشت و هشت قصر بنا كرده و هشتاد هزار اسب از او بازماند بنابراين او را بخليفهء مثمن مسمى گردانيدند .\r\n\r\n[ 101 - تحقيق واثق عباسى سد يأجوج و مأجوج را 
  ]\r\n101 من البدايع مؤلف كتاب نزهت القلوب از مسالك الممالك نقل مىكند كه واثق بن معتصم كه بعد از پدر بر سرير حكومت مستقر شد خواست تا بر حقيقت سد يأجوج و مأجوج اطلاع يابد بنابراين در سنه 228 ثمان و عشرين و مأتين سلام ترجمانرا با پنجاه نفر مرد با زاد و راحله بتفحص آن فرستاد و از سامره پيش صاحب ارمنيه و از آنجا نزد قيلان شاه صاحب شيروان و از آنجا نزد ملك آلان و از آنجا پيش صاحب سرير يعنى ملك باب الابواب كه حالا بدربند اشتهار دارد فرستاد و در آخر كتاب مذكور از عجايب مخلوقات روايت مىكند و العهدة عليه كه ملك آلان در حضور سلام ترجمان به شكار دريا رفت و ماهى بزرگى را صيد كرد در اندرون او كنيزكى صاحب جمال ديد با پيراهن و شلوارى از پوست آدمى تا زانوى او و دو دست بر روى ميزد و موى مىكند و نوحه ميكرد بعد از زمانى بمرد وى گويد مؤلف تاريخ مغربى تصديق اين روايت كرده آخر سلام از آنجا پيش ترخان ملك سرير رفت و ترخان با ايشان دليلان فرستاده بيست روز برفتند و بزمينى رسيدند كه از آن بوى ناخوش ميآمد و ده روز ديگر برفتند بشهرى رسيدند كه در اول مقام يأجوج و مأجوج بوده و خراب گشته بود و از آنجا نيز بيست و هفت روز ديگر برفتند به قلعه‌اى رسيدند نزديك كوهى كه سد در شعب آنست و\r\n\r\n","description":"","footnote":"","page_name":" 65 ","page_number":86},
  {"content":"\r\n\r\nسلام استكشاف سد بر وجهى كه در كتاب مذكور است نموده مراجعت كرد و در عرض دو ماه بهفت فرسنگى سمرقند رسيد و از آنجا از راه خراسان و عراق به سامره رفت و غيبت سلام درين سفر دو سال و چهار ماه بود .\r\n\r\n[ 102 - آتشى كه در زمان واثق عباسى پديد شد . 
  ]\r\n102 و من الايات مؤلف طبقات گويد كه در زمان واثق در طرف شرق آتشى پيدا شد كه آواز مهيب داشتى چنان كه هركه از آنحدود بگذشتى بسوختى بعضى اعراب آن را بالوهيت مىپرستيدند خالد بن سنان العيسى از راه خراسان بدانجا گذشت جمعى كثير از مردم او به آن آتش سوختند .\r\n\r\n[ 103 - آتشى كه در زمين بنى غطفان پديد شد . 
  ]\r\n103 تمثيل در عهد انوشيروان آتشى در زمين بنى غطفان پيدا شده بود كه هركه در آن مينگريست بالوهيت آن اقرار ميكرد و هركه در آنولا دعوت دين عيسى على نبينا و عليه السلام مينمود و آن فرقه را منع ميكرد آنجماعت ميگفتند كه ما دين عيسى را وقتى قبول ميكنيم كه شما اين آتش را دفع كنيد بزرگ آنقوم عيسى مخلد با ده رفيق متوجه آن آتش سوزان شد خود تازيانه‌اى را كه در دست داشت بر آن ميزد و رفقا از قفا با نعلين و آتش از پيش ايشان گريخته بچاهى فرورفته عيسى مخلد از عقب آتش بچاه درآمد و بعد از زمانى بيرون آمده عرق بسيار كرده بود اما هيچ‌جايش نسوخته بود بعد از آن ديگر از آن آتش اثرى نديدند و عيسى مخلد در مرض الموت وصيت كرد كه مرا در فلان تل دفن كنيد بعد از سه روز شتر دم‌بريدهء بدانجا خواهد آمد مرا از قبر بيرون آوريد تا شما را از اخبار آينده تا قيامت خبر دهم قوم او خواستند چنين كنند خويشانش قبول نكرده و از آنحركت استنكاف نمودند .\r\n\r\n[ 104 - بسيار خوارى واثق عباسى . 
  ]\r\n104 من النوادر گويند كه واثق بسيار خوار بود و بىاشتها طعام خوردى لاجرم اخلاط فاسد جمع شده به مرض استسقا سرايت كرد طبيبى نيشابورى كه در معالجه يد بيضا داشت او را در تنور گرم كه آتش آنجا را برآورده بودند نشانده اغذيه و اشربه موافق داد تا مرض به صحت مبدل شد .\r\n\r\n[ 105 - تقسيم ملكشاه كشور را بر اخوان خود . 
  ]\r\n105 تمثيل گويند كه چون سلطان ملكشاه بن الب ارسلان سلجوقى ولاياترا بر اخوان و بنى اعمام و ساير امرا و غلامان قسمت نمود شام و عربستان را ببرادراش تتش مفوض داشت و او در آن ممالك علم جهانگيرى برافراشته با عرب و روم و فرنك زدوخوردهاى سخت كردى از آن جمله شهر صور را محصور گردانيده نزديك بود بگشايد والى آنجا بشرابى او را بفريفت و زهر هلاهل در ساغر او كرد قضا را طبيبى حاضر بود آن را دريافت و در دم شكم خرى را شكافته امعا و احشا را بيرون آورده و او را در درون او نشانده بواجبى علاج نمود تا آن نوع بليه مندفع گرديد القصه حكيم بواثق گفت اين نوبت اين زحمت صعب بر طرف شد اما در اكل و شرب اگر در قاعدهء اول باشى مرض عود كرده دواپذير نباشد واثق بقول طبيب عمل نكرده مرض رجعت نموده در\r\n\r\n","description":"","footnote":"","page_name":" 66 ","page_number":87},
  {"content":"\r\n\r\nچهارشنبه بيست و چهارم شهر ذيحجه سنهء 232 اثنتين و ثلاثين و مأتين درگذشت و مشهور است كه در وقت هلاك فرمود كه او را از تخت به زير آورده بر روى خاك خوابانيدند و گفت يا من لا يزول ملكه ارحم على من زوال ملكه اينانج كه يكى از بزرگان امرا بود گفته كه در وقت نزع پيش او رفتم بگوشهء چشم غضب در من نگريست چنان ترسيدم كه باز گونه رفتم و از صفه افتادم شمشيرم بشكست و او هماندم نماند پس چادرى بر رويش پوشيدند موشى از كنج خانه به زير چادر رفت و آن چشم را كه بخشم در من مينگريست در يك طرفة العين بخورد ان فى ذالك لعبرة لاولى الابصار .\r\n\r\n[ 106 - كشته شدن مروان در مصر . 
  ]\r\n106 تمثيل آورده‌اند كه مروان در سيم ذىحجة سنه 132 اثنتين و ثلاثين و مأة در ناحيه ابو ضمير مصر در دست لشكر آل عباس كشته شد و سرش را نزد صالح عباسى آوردند وى يكى را فرمود كه آن را بجنبانيدند زبان از دهان مروان بيرون افتاده گربهء فورا آن را در ربود صالح گفت اى ياران از عجائب دوران عبرت گيريد و بدولت دو روزهء دنيا مغرور مگرديد\r\n\r\nابن يمين :\r\n كه اى بدولت ده روزه گشته مستغرق * مباش غره كه از تو بزرگتر ديدم \r\n\r\n[ 107 - زندانى شدن احمد بن بدر . 
  ]\r\n107 من نتايج الرؤيا در جامع الحكايات از احمد بن بدر نقل مىكند كه محمد عبد الملك مرا زندانى كرد چون در زندان قدم نهادم احمد بن اسرائيل و سليمان بن وهب را آنجا ديدم بهمه‌حال ادبار زندان را بديدن ايشان تدارك نموده از صحبت يكديگر برخوردار بوديم\r\n\r\nجامى :\r\n خردمند اگر جا بزندان كند * ز طبع خوش آن را گلستان كند\r\nچو در فصحت و بسط ره يافت دل * چه غم دارد از قبض اين مشت گل \r\nدر آن اثنا شبى در خواب ديدم كه شخصى به من ميگويد كه چون از اين شب يك ماه بگذرد واثق درگذرد صباح از اين رؤيا واثق شده خواب را باصحاب نقل كردم احمد اسرائيل مرا از ابراز آن منع كرده من او را گفتم اگر تاريخ اين واقعه را ثبت نمائى چه شود گفت\r\n\r\nمصراع :\r\n من لاف عقل ميزنم اين كار كى كنم . \r\nالقصه چون يك ماه منقضى شد احمد گفت امروز روز وعده است و هيچ صورتى حادث نشد گفتم تا شب هزار صورت ممكن است كه از پس پردهء غيب روى نمايد چون دو پاس از شب مذكور بگذشت جمعى بزندان آمده خبر فوت واثق را بزندانيان رسانيدند\r\n\r\n[ 108 - فرورفتن سيزده قريه از قيروان به زمين . 
  ]\r\n108 من العجائب ابن جوزى گويد كه در ايام متوكل بن معتصم كه بعد از واثق بحكومت رسيد سيزده قريه از قريه‌هاى قيروان به زمين فرورفت چنان كه از ساكنان آن محل زياده از چهل و دو كس نجات نيافتند و هم در زمان او يكى از مواضع قومس در جنبش آمده مردمش بيرون رفتند و از جانب آسمان آوازى شنيدند كه الله اجل و اعوذ بالرحمة لعبادة\r\n\r\n","description":"","footnote":"","page_name":" 67 ","page_number":88},
  {"content":"\r\n\r\n\r\n[ 109 - مردن چهل دانشمندان در شبى بقزوين . 
  ]\r\n109 تمثيل در تاريخ گزيده مذكور است كه مرزبانان ، قبيلهء معروف در قزوين بوده‌اند و در ايشان علما و اهل حديث بيش از بيش نشوونما يافته‌اند چنان كه در تدوين كه مشتمل است بر احوال اهل قزوين مذكور است كه شبى از منارى كه در حوالى منزل ايشان بود آوازى برآمد الرحيل يا اهل المرز در همان شب چهل دانشمند بىمانند از قبيلهء ايشان درگذشتند و همچنين در ولايت يمن از شدت زلزله مزرعهء كه بر كوهى بود جدا شده بموضعى ديگر افتاد چنان كه بهيچوجه قصورى در اراضى و صحارى آن واقع نشد .\r\n\r\n[ 110 - تكلم غرابى در زمان متوكل . 
  ]\r\n110 ايضا ابن ابى الوضاح گويد در بعضى قلمرو متوكل پرنده‌اى بزرگترين از غراب بر درختى نشسته فرياد برآورد كه ايها الناس اتقوا الله و چهل نوبت اين كلمه را تكرار كرده بپريد و روز ديگر بازآمده آنكلمه را چهل نوبت به دستور سابق اعاده كرد خبرگزار بزرگى بشهادت پانصد كس اين خبر نزد متوكل فرستاد .\r\n\r\n[ 111 - تكلم كردن مرغى در ساحل رود نيل . 
  ]\r\n111 تمثيل آورده‌اند كه در ساحل درياى نيل مرغيست كه سرش سفيد است و باقى اعضايش سياه و آن جانور از آن موضع بجاى ديگر نرود و پيوسته از ماهى آن بحر خورد و هرگاه كه در طيران آيد بلفظ فصيح گويد الله ولى التوفيق\r\n\r\n[ 112 - تكلم مرغى در زمان متوكل . 
  ]\r\n112 و منها از ابن جلال منقولست كه در زمان تسلط متوكل در بعضى از مواضع خوزستان و اهواز شخصى وفات يافت چون جنازه او را برگرفتند مرغى آمد و بر آن نشست و به زبان خوزى گفت ايزد تعالى ابن ميت را و هر كه بر جنازهء او حاضر گشته بيامرزاده .\r\n\r\n[ 113 - زرد شدن آب دجله در زمان متوكل . 
  ]\r\n113 ايضا در ايام متوكل آب دجله زرد شد و تا سه روز زردى بماند و از اين سبب خوفى بر دلها نشست و خلايق در ناله و زارى افتادند بعد از آن روزى چند چون بگذشت رنگش سرخ شد و در ربيع الاول سنهء 239 تسع و ثلاثين و مأتين هم در ايام او در دامغان چهل و پنجهزار كس به علت زلزله هلاك شدند و دو دانك بسطام نيز خراب شد و جرجان و طبرستان و نيشابور و اصفهان و قم و كاشان جمله در يكروز به علت زلزله خراب شد و زبر كوهها از هم شكافته آب ظاهر گشت و در قريهء از قراى مصر كه آن را سويده خوانند سنك باريد كه هريك به وزن ده رطل از آن جمله يكى بر خيمهء اعرابى آمد آتش از آن جسته جمله را بسوخت و از آن سنگها يكى به فسطاط و يكى بتفليس نمونه بردند و در ديار يمن كوهى عظيم كه بر آن چند مزرع بود حركت كرد و بزمينى كه دور از آنموضع بود فرود آمد و در حدود مصر دو مرد از صاعقه سوخته يكى سياه شد و ديگرى زنده بماند .\r\n\r\n","description":"","footnote":"","page_name":" 68 ","page_number":89},
  {"content":"\r\n\r\n\r\n[ 114 - كشته شدن متوكل بامر پسرش مستنصر . 
  ]\r\n114 و من الوقايع آورده‌اند كه متوكل بن معتصم در شب چهارشنبه سيم شوال سنهء 244 اربع و اربعين و مأتين باغواى پسرش مستنصر در سامره كشته شد بيان اين حال بر سبيل اجمال آنكه متوكل با ندما و مقربان ظرافتهاى ناخوش كردى مثل آنكه زنجير از گردن شيرى برداشته در مجلس رها كردى و گاه مارى در آستين بيمارى انداخته زخم آن دردمند را بترياق فاروق معالجه كردى و بعضى اوقات سبوهاى پر عقرب در مجلس شكستندى و آن عقربها در مجلس پراكنده گشتندى و هيچ كس را ياراى جنبيدن نبودى و امثال اين قبايح از او سر ميزد\r\n\r\nنظم :\r\n از سرشت بد نيايد جز بدى * از بدان دورى گزين گر بخردى \r\nروزى در وصف شمشيرى مبالغه از حد گذرانيدند و متوكل كس ببحرين ارسال داشته آن را بقيمتى تمام خريده و بغلام خاصه خود باغر ترك بخشيد و گفت نه اين شمشير بخرى ارزد و نه تو باغر و بعضى غلامان ترك به قصد او كمر بستند چون اسباب قتل او آماده شد باغر و غلامان ترك در قفا شمشيرها كشيده در مجلس ريختند يكى از ندما آن را حمل بر ظرافت نموده گفت اى خليفه كار از مار و عقرب و شير گذشته اكنون نوبت تير و شمشير است متوكل گفت كه اين چه سخن است كه ميگوئى هنوز سخن تمام نشده بود كه غلامان بشمشير او را گرفتند فتح بن خاقان كه وزيرش بود خود را بر بالاى او انداخته گفت اى خليفه من بعد از تو زندگى نميخواهم و مسخرهء متوكل در آنجا حاضر بود از ترس شمشير در زير حصير گريخته گفت من بعد از تو زندگى ميخواهم .\r\n\r\n[ 115 - كشتن سلطان احمد جلاير خواص خود را . 
  ]\r\n115 و منها در شهور سنهء 208 ثمان و مأتين اكثر امرا و مقربان و ندما حتى قلتغ خاتون خالهء سلطان احمد جلاير از قبح سراير او به تنگ آمده ميخواستند كه او را از ميان بردارند غلامى او را از اتفاق ارباب كيد و نفاق واقف گردانيد لاجرم سلطان درصدد انهدام بنيان ابدان ايشان شده اعيان امرا را بقتل رسانيده سلطان بدست خود اغلب ندما و مجرمانانرا گردن زد و در حينى كه از قصر به زير ميآمد و شمشير برهنه در دست داشت ، فراشى دچار سلطان شد سلطان گفت فلان و فلان را كشتم فراش از بيم جان گفت نيك كردى پادشاها مىبايد من و تو زنده باشيم سلطان در خنده شده شمشير از دست بينداخت الملوك فانهم يستنقمون فى الخطاب و من يستحقر فى الجواب ضرب الرقاب و من احسن من قال\r\n\r\nنظم :\r\n بود ايوان قرب شاه و الا * بر آن ايوان مرو بسيار بالا\r\nكه ترسم چون از آن ايوان برافتى * زهر افتادهء محكم‌تر افتى \r\nالقصه در همان شب كه واقعه متوكل دست ميداد قاضى نصيبين بخواب ديد كه شخصى دو بيت عربى كه مضمونش كنايه بود از انصراف دولت متوكل و فتح بن خاقان وزير برو ميخواند و متوكل خود در خواب ديد كه چهارپائى به او سخن مىكند صباح آن را به\r\n\r\n","description":"","footnote":"","page_name":" 69 ","page_number":90},
  {"content":"\r\n\r\nمعبرى گفت او را اين آيه بخاطر گذشت كه  إِذا وَقَعَ الْقَوْلُ عَلَيْهِمْ أَخْرَجْنا لَهُمْ دَابَّةً مِنَ الْأَرْضِ تُكَلِّمُهُمْ  پس هيچ تعبير نكرده گفت خير باشد از اتفاقات آنكه در موضعى كه آن را بار حومه گويند و خسرو پرويز را در آنجا بفرمودهء پسرش شيرويه بقتل آورده بودند متوكل همانجا را عمارت و قصرى موسوم بجعفريه ساخته بود مشهور است كه متوكل بخاندان حضرت على اظهار دشمنى كردى از جمله مردم را از زيارت ائمه شيعه منع كرده آب در اراضى كربلا انداخت و آب بحريم مشهد ابى عبد اللّه الحسين تا جائى كه آن را حائر خوانند آمد و پيشتر نرفت بلكه بر سر هم ايستاده و او حيرت كرد از اينرو آن مشهد بحائريه موسوم گشت مؤلف جامع الحكايات گويد هم در آن ايام كه از جهان درميگذشت شبى در خواب ديد كه حضرت على او را گفت تا بكى مرا رنجه دارى و اولاد مرا بيازارى بعد از آن هفت تازيانه بر او زد صباح اين خواب را باصحاب خود تقرير كرد يكى از ايشان گفت كه با خود انديشيدم كه تازيانهء حضرت على ذو الفقار بوده دور نيست كه متوكل ببلائى دچار گردد قضا را هم در آن روز بضرب تيغ اتراك هلاك شد و پسرش منتصر بر كيفيت خواب واقف بود گفت بنگريد تا او را چند پاره كرده‌اند گفتند شش پاره گفت حضرت على او را هفت تازيانه زده لاشك هفت پاره كرده‌اند آخر يكى از فراشان نيك تفحص نموده يك بند انگشتش را يافت و اثر خواب بوضوح انجاميد .\r\n\r\n[ 116 - احمد بن محمد ، عامل احمد وزير . 
  ]\r\n116 و منها احمد بن محمد بن موسى بن العرات گفته كه پدرم از جملهء عمال احمد بن الخصيب وزير منتصر و متوكل بود نوبتى از پدرم رنجيده مىخواست كه عمل او را به ديگرى بدهد و مبلغى از او مصادره نمايد من اين خبر شنيدم به پدر گفتم او را از اين سخن ملالى دست داد و بخواب رفت و بعد از لحظه‌اى چون بيدار شد فرمود كه در خواب ديدم كه وزير در اين موضع ايستاده ميگويد كه خليفه بعد از سه روز ديگر نخواهد ماند من گفتم كه منتصر يكساعت پيش از اين گوى مىباخت آنگاه به خوردن طعام كه مهيا شده بود مشغول گشتيم و هنوز سفره در ميان بود كه شخصى از معاريف بخانهء ما آمده گفت كه حال وزير را بر در دار الخلافهء متغير يافتم سبب تغيير از او پرسيدم گفت خليفه از گوى باختن بپرداخت و بحمام رفت و از آنجا به خانه آمد در بادگير خوابيده تبى او را عارض شد من نزد او رفته گفتم همانا اين تب از اثر هوا خواهد بود و خود را مكدر نبايد ساخت منتصر گفت اى احمد من از مرگ بيمناكم چون دوش ديدم كه شخصى به من ميگويد زندگى تو بيست و پنج سال است و هم در آن دو سه روز در پانزدهم شهر ربيع الاخر سنه 248 ثمان و اربعين و مأتين درگذشت .\r\nحكمت : يكى را گفتند روزى خود را از نعيم دنيا برگير كه مرگ درپى است گفت اكنون ترك روزى بصواب اقربست\r\n\r\nنظم :\r\n آن را كه همچو مرگ بود دشمنى ز پس * و انرا كه همچو گور بود منزلى بپيش\r\nبر خود اگر بگيرد و كمتر كند نشاط * باشد ز روى عقل و بصيرت بجاى خويش \r\n\r\n","description":"","footnote":"","page_name":" 70 ","page_number":91},
  {"content":"\r\n\r\n\r\n[ 117 - شيفته شدن سعيد بر كنيزكى . 
  ]\r\n117 من المكارم در روضة الصفا از سعيد بن محمد الصفير منقول است كه گفت يكبارى منتصر مرا بيكى از اشغال ديوانى بمصر فرستاد و من در آنجا بكنيزكى شيفته شدم\r\n\r\nنظم :\r\n روى او عكسى از چراغ ارم * قد او گلبنى ز باغ ارم\r\nچشم او چشمهء ز فتنهء ناز * خال او تخم شوق اهل نياز\r\nگر برآرد بمطربى آواز * جان رفته بمرده آيد باز\r\nطاير روح را به نغمه و چنگ * برياض بقا دهد آهنگ \r\nخداوندش به بهاى گرانى او را مىخواست بفروشد .\r\n\r\nنظم :\r\n نرخ كالا ز حد چو درگذرد * رغبت از جان مشترى ببرد \r\nبعد از اتمام كارها بدار السلام شتافتم اما سوداى آن حور بر من روزگار تنگ آورده نزديك بود كه از زيور خرد مهجور باشم\r\n\r\nبيت :\r\n نه كنيزك بدست و نى نايم * محرمى كو كه پيش او نالم \r\nبالجمله بملازمت منتصر رسيدم و به نيكو خدمتى مقترن باحسان گرديدم پرسيد كه چه حاجت دارى من از غايت بىتابى داستان آن پرىپيكر را به خليفه گفتم و او اغماض كرده هيچ نگفت اما در خلال آن احوال گاه‌گاهى در بزم عشرت از آن وادى سخن شوق‌انگيز بر زبان آورده با من هزلها ميكرد ، تا آنكه روزى بخدمتش رسيده مرا گفت بنشين در آن اثنا آوازى از پس پرده به گوش من رسيده نزديك به آن بود كه مدهوش شوم پس روى به من آورده گفت اين آواز را ميشناسى ؟ گفتم آرى گفت او را خواهى ؟ گفتم حالا قطع طمع كردم فرمود اى سعيد به خدا كه اين جاريه را نخريدم الا براى تو . او را آزاد كردم و به تو بخشيدم و از آندم كه او را از مصر خريده پيش من آورده اند من بيش از يك نظرى به روى او نيفكندم پس او را بفرمود كه با زر و زيورى كه در سرو برداشت به من دادند .\r\n\r\n[ 118 - رنديكه در زمان منتصر بود . 
  ]\r\n118 حكايت گويند در عهد منتصر شخصى از قريش در مكه مباركه صلاى عيش در داده در بيت العشرة او نساء و رجال خوشحال و معاشران و دوشيزگان بهم شدت اتصال داشتند\r\n\r\nبيت :\r\n در سراى مغان رفته بود و آب زده * نشسته پيرو صلائى بشيخ و شاب زده \r\nالقصه اين ترانه به گوش شحنهء آنجا رسيده حكم باخراج او واقع شد و او از نفس مكهء معظمه بيرون آمد و در عرفات بدان طريق اوقات ميگذرانيد فرماندار بدانست گفت اى دشمن خداى در ( مشعر ) بر فسق و فجور اقدام مينمائى او بر اين انكار كرده زمرهء اهالى\r\n\r\n","description":"","footnote":"","page_name":" 71 ","page_number":92},
  {"content":"\r\n\r\nآن ديار در آن باب گواهى دادند و او سخنان ايشان را منصوب بغرض ساخته آن جماعت گفتند كه هيچ شاهدى بهتر ازين نيست كه خران مكارى را رها كنيم اگر رو به منزل او آوردند صادق باشيم و الا فلا آنچنان كردند خران بىتوقف بخانهء او رفتند بنابراين حاكم تازيانه خواست حاضر گردانيدند قرشى گفت آزار من سهل است اما امير بدنام خواهد شد زيرا شهرت خواهد يافت كه مدعيان از گذرانيدن شهود انسان عاجز بودند و حاكم گواهى خران را اختيار كرد\r\n\r\nبيت :\r\n مرا سهل است از جان دست شستن * چه غم گر صد چو من نابود گردد\r\nچه خواهى گفت پيش نكته‌گيران * ترا گر آستين آلوده گردد \r\nحاكم ازين سخن بخنديد و دست از زجر او بازداشت .\r\n\r\n[ 119 - تل بنى شفيق . 
  ]\r\n119 من الغرايب در تاريخ آل عباس مذكور است كه در عهد معتمد عباسى در سنهء 276 ست و سبعين و مأتين در تل صله كه معروفست به تل بنى شفيق هفت قبر پديد آمد كه هفت شخص درست در آنجا بودند با كفنهاى نو و محاسنها به حال خود و بوى مشك از ايشان ميدميد يكى از آن جمله جوانى بود كه گيسوان و پيشانى و هردو گوش و رخساره و بينى و لب و گردن و مژه و چشم او به حال خود بود و لبش ترى داشت چنان كه كسى هماندم آب آشاميده باشد فرقهء از معتبران را فرستادند كه ايشان را ملاحظه نموده خبر واقعى بياورند آنجماعت نقل كردند كه يكى را موى از پيشانى كشيديم بغايت محكم بود چنان كه موى زندگان باشد و هم در اين تل خوانى پديد آمد و در آن سنگى ملون و در آن خطى نوشته بودند كه كسى نميدانست كه بچه زبانست اصحاب اديان را بياوردند هيچ‌يك آن را نتوانستند خواند .\r\n\r\n[ 120 - خواب ديدن معتضد حضرت على ( ع ) را . 
  ]\r\n120 و من الرؤيا معتضد بن موفق بن متوكل پيش از حكومت بخواب ديد كه در كنار دجله پيرى نورانى دست در دجله كردى و چون كف آبى برداشتى در دجله هيچ آب نماندى باز آب را كه ريختى دجله بقرار روان گشتى معتضد از احوال او پرسيد گفتند حضرت على است بر وى سلام كرد و جواب داد و فرمود كه چون نوبت حكومت به تو رسد فرزندان مرا نيكو دار و مگذار كه بديشان زحمت رسد معتضد ، هم در آن اوان متقلد قلاده سرورى گشته در تعظيم علويين كوشش كردى .\r\n\r\n[ 121 - محمد بن زيد العلوى و ايثار وى . 
  ]\r\n121 و منها گويند محمد بن زيد العلوى برادر صغير داعى كبير كه بعد از او والى طبرستان شده بود هرسال سى هزار دينار نزد تاجرى ببغداد ارسال داشتى تا در وجه علويين انفاق نمايد در سنه 282 اثنتين و ثمانين و مأتين شحنهء بغداد بر اين واقف شده آن وجه را از قاصد بستد و بمعتضد گفت . وى باسترداد آن حكم كرده گفت شبى بخواب ديدم كه به جائى ميروم ناگاه بر سر جسر بغداد رسيدم شخصى را ديدم\r\n\r\n","description":"","footnote":"","page_name":" 72 ","page_number":93},
  {"content":"\r\n\r\nبر سر آب نماز ميگزارد و بخاطرم رسيد كه آن شخص مردم را از عبور منع خواهد كرد و چون خدمتش از نماز فارغ شد پيش رفته و سلام كردم و او بيلى به من داده گفت خاك اين زمين را بركن چون بيلى چند به زمين زدم گفت ميدانى كه من كيستم گفتم نى ؟ فرمود كه من على بن ابى طالبم بعدد هر بيلى كه بر زمين زدى يكى از اولاد تو بحكومت رسند بايد كه آزار به اولاد من نرسانى .\r\n\r\n[ 122 - وليعهد كردن معتمد پسرش جعفر را . 
  ]\r\n122 من الوقايع گويند كه معتمد عباسى در شهور سنهء 261 احدى و ستين و مأتين پسرش جعفر را ولىعهد خود ساخته ملقب بمفوض باللّه گردانيد و بعد از مردن پسر ، برادر خود احمد را كه موسوم بود بموفق و چون او نيز در زمان حيات معتمد درگذشت معتمد در سنه 280 ثمانين و مأتين ابو العباس بن موفق را وليعهد گردانيد و در تاريخ آل عباس مذكور است كه بنابر رنجشى كه از پسر ديگر داشت ويرا در سنهء 275 خمس و سبعين و مأتين زندانى كرد و او تا حين وفات پدر در زندان بود مؤلف جامع الحكايت از احمد حمدان نقل مىكند كه از معتضد شنيدم كه گفت در حينى كه در زندان بودم دشمنانم در نابودى من ميكوشيدند و هرلحظه هراس بر من مستولى ميشد شبى از شبهاى مذكور خوابديده مرا اعتقادى تمام بزندگى بل ارتقاء بمدارج سعادات حاصل شد با خود قرار دادم كه در زمان حكومت بمعتضد ملقب گردم از آن خواب سه روز نگذشته بود كه پدرم را غشى طارى شده وفات يافت و من آزاد شده و بعد از عمم بر سرير حكومت نشستم\r\n\r\nنظم :\r\n تا نميرد يكى بناكامى * ديگرى شادكام ننشيند \r\n\r\n[ 123 - مهابت معتضد و اثر آن . 
  ]\r\n123 من مأثر السياسة آورده‌اند كه سياست و مهابت معتضد بمرتبهء بود كه يكى از لشكريان خوشهء انگورى از باغ رعيتى به زور بستد و چون خبر بمعتضد رسيد از وى پرسيد كه از خيل كدام اميرى گفت از فلان معتضد او را با اميرش بكشت گفتند اميرش را چه گناه جواب داد كه در ايام عمم خون ناحقى كرده بود و من نذر كرده بودم كه چون نوبت به من رسد او را قصاص كنم ديگر آنكه امرا اتباع خود را در امثال اين امور تحذير نمايند كه اينها واقع نشود .\r\n\r\n[ 124 - وام تاجر بيكى از امراء معتضد . 
  ]\r\n124 حكايت مؤلف تاريخ عباسيه از محمد بن عبد الواحد هاشمى نقل مىكند كه تاجرى گفت پول مهمى نزد يكى از امراء معتضد داشتم و هيچگونه بحصول نمىپيوست هرچند امرا و اركان دولت در اين باب سعى نمودند فايدهء نداد بالضروره دست از آن بازداشته عزيمت سفرى كردم يكى مرا گفت علاج ديگر مانده است و دست مرا گرفته پيش پير خياطى برد كه بر در مسجد سوق الثلثاء كار ميكرد و اين ماجرا به دو رساند و من با خود گفتم ازين مرد چه آيد بهمه‌حال با او بدر خانه آن امير رفتم چون امير را از قدوم آن پير خبر دادند بيرون دويده ويرا در كنار كشيد و سبب تصديع پرسيد پير از روى عتاب گفت چرا دين اين فقير را نميدهى امير در دم درصدد مهمسازى شده آنچه نقد داشت داده و از براى تتمه مرهونى به من داد مرا حيرتى تمام دست داده بخاطر خوش روان\r\n\r\n","description":"","footnote":"","page_name":" 73 ","page_number":94},
  {"content":"\r\n\r\nشدم و از روى نياز منشاء آن را سئوال كردم وى گفت شبى زنى را تركى به مسجد كشيده بود او هرچند زارى ميكرد آن ظالم دست از وى بازنميداشت من رفتم كه شفاعت كنم مرا آزار كرد من به بام مسجد برآمده آغاز بانك نماز كردم كه شايد خلائق بر گمان صبح به مسجد آيند و آن زن را رهائى دهند اتفاقا آن آواز به گوش معتضد رسيده مرا طلب داشت و عتاب كرد كه چرا بيگاه اذان ميگوئى و مسلمانان را بغلط مىاندازى من غرض را گفتم تحسين كرد پس آن ترك را خواسته سياست كرد و مرا گفت كه هرگاه خلاف شرعى از كسى مشاهده كنى بىهنگام بانك كن تا من دفع آن كنم حالا اينجماعت بنابر آنكه اذان بيهنگام نگويم اوامر و نواهى مرا مطيع و منقادند .\r\n\r\n[ 125 - ظاهر شدن شخصى بر معتضد . 
  ]\r\n125 من العجائب آورده‌اند كه در سنهء 283 ثلاث و ثمانين و مأتين در حينى كه ابواب دار الخلافه مسدود بود شخصى بصور مختلفه بر معتضد ظاهر شد گاهى در لباس دهبانان با محاسن سفيد و احيانا در صورت جوانان با روى چون خورشيد نوبتى در كسوت سوداگران و كرتى در ذى دلاوران آن پيكر جلوه ميكرد و خدام دار الخلافه را ايذا و اضرار مينمود اينمعنى موجب تحير معتضد ميگرديد چون اين قضيه غريب شيوع يافت مردم هريك چيزى ميگفتند بعضى را گمان آنكه شيطانيست مارد . قاصد آزار معتضد و برخى ميگفتند جنىست مؤمن كه خود را باينگونه مينمايد تا خليفه ترسيده از اعمال سيهء اجتناب نمايد و زمرهء را اعتقاد آنكه يكى از خدام معتضد را تعلقى بمردم حرم است لاجرم دست بطلسمات و نيرنجات زده تا بدين ، اشكال مرتفع آيد القصه بواسطهء اين ، معتضد قاصد جان بعضى كنيزكان گرديد .\r\n\r\n[ 126 - اثر زلزله‌ايكه در عصر مكتفى شد . 
  ]\r\n126 الاعجوبه در عهد مكتفى در سنه 289 تسع و ثمانين و مأتين وقت سحر زلزلهء شد كه تمامت كواكب بيكدفعه بر طرف شده اصلا اثر ستاره‌ها نماند .\r\n\r\nنظم :\r\n نماند اندر فلك ز انجم نشانى * به نيلوفر بدل شد گلستانى \r\n\r\n[ 127 - وزير مكتفى . 
  ]\r\n127 و منها گويند وزير مكتفى بن معتضد ، قاسم بن عبد اللّه بود و بعد از او عباس بن حسين بجاى او نشست مشهور است كه چون قاسم بيمار شد عباس بعيادتش رفته پسران قاسم باستقبالش آمدند عباس دست ايشانرا ببوسيد قضا را در همانروز قاسم بمرد جايش را بعباس دادند چون او بتعزيت آمد اولاد قاسم دست او را بوسه دادند و اين صورتها در يكروز دست داد\r\n\r\nنظم :\r\n زير و زبر اگر شود عالم * اى بدخشى چه غم كه در گذر است\r\nكاين فلك همچو شيشهء ساعت * ساعتى زير و ساعتى زبر است \r\n\r\n","description":"","footnote":"","page_name":" 74 ","page_number":95},
  {"content":"\r\n\r\n\r\n[ 128 - خروج قرمطيان به زمان مقتدر . 
  ]\r\n128 من الوقايع مشهور است كه در زمان مقتدر در شهور سنه 319 تسع عشر و ثلثمأة قرمطيان بحرين و لحسا كه مقدمشان ابو سعيد جنابى بود در مكه قتل‌عام كرده چاه زمزم را از كشتگان پر و سه هزار كشته پيرامون حرم انداختند و حجر الاسود را كنده بردند در كنارى افكندند و از مكه بعزم جنگ مقتدر ببغداد آمده با پانصد سوار در كنار نهر ملك نزول كردند . مقتدر ابى ساج را كه يكى از اعيان امرا بود با سى هزار مرد بجنگ او فرستاد ابى ساج دشمن را خوار داشته پيش از جنگ بمقتدر نوشت كه ابى سعيد را گرفته به خدمت فرستم ! مقتدر در جواب نوشت كه جسر را قطع كن تا وى نتواند گذشتن ابى ساج بدين سخن التفات نكرده بابو سعيد پيكى فرستاد كه ميان من و تو صحبت قديم است تو را طاقت مقاومت من نيست يا باطاعت من درآى يا سر خود گير تا بسلامت بمانى ابو سعيد از قاصد پرسيد كه با ابى ساج چند مردند گفت سى هزار ابو سعيد گفت واللّه سى مرد نيستند پس از مردم خود يكى را گفت تا سر خود را بريد و ديگرى را حكم كرد تا خود را در آب غرق كرد و يكى خود را از بلندى بشيب افكند و گفت هركرا چنين لشكرى باشد از بسيارى دشمن نينديشد ترا از من امانست لكن ابى ساج را بزنجير بسته به تو نمايم و همانشب بر ابى ساج شبيخون زده جمعى را بكشت و بعضى را منهزم گردانيد و ابى ساج را اسير كرده با سگان بزنجير بست\r\n\r\n[ 129 - رسيدن خلافت بمقتدر عباسى . 
  ]\r\n129 من البدايع گويند چون حكومت باهتمام عباس بن حسين بمقتدر قرار يافت و او سيزده ساله بود مردم زبان طعن دراز كرده ، عباس از اين معنى متقاعد گشت خواست كه محمد بن متعضد را حاكم سازد اتفاقا او هم در آن ايام وفات يافت و ثانيا اراده نمود كه ابو الحسن را كه يكى از اولاد متوكل بود بر سرير حكومت نشاند قضا را او نيز در آن روز رحلت نمود و در خلال آن احوال در شهور سنهء 296 ست و تسعين و مأتين عباس وزير در دست حسين حمدان كشته گشت و جمهور معارف و اعيان بعبد اللّه بن معتمد بيعت نمودند به غير از مونس خازن و مونس خادم و غريب پسر خال مقتدر با مقتدر كسى ديگر نماند و كار به جائى رسيد كه دار الخلافه را از مقتدريان بپردازند بيكبار عبد اللّه بن معتمد را كه غافل نشسته بود گرفتند و بفرمودهء مقتدر سرش را در انبان آهن كردند تا بمرد و بيكبارگى امر فرماندهى بر مقتدر قرار قرار گرفت\r\n\r\nنظم :\r\n جهانرا از اين فتنه باهر سريست * كه رنج يكى راحت ديگريست \r\n\r\n[ 130 - بيزار شدن يونس الاستاد از مقتدر . 
  ]\r\n130 من النوادر آورده‌اند كه يونس الاستاد بنابر ايقاع افساد حسين وزير از مقتدر روگردان شده بموصل روان گشت اولاد حمدان كه والى آنجا بودند بتحريك وزير مذكور در مقام مدافعهء يونس درآمدند جز داود بن حمدان كه با اخوان اتفاق نميكرد سبب پرسيدند گفت يونس را در ذمت ما حقوق بسيار است ميترسم كه در روز جنگ تيرى بر مقتل من آمده بشومى كفران نعمت از جان برآيم برادران او را منع كرده با سى هزار سوار بمقابلهء يونس شتافتند او با هشتصد كس كوشش نموده قضا را تيرى بر داود آمده از پاى درافتاد و آل\r\n\r\n","description":"","footnote":"","page_name":" 75 ","page_number":96},
  {"content":"\r\n\r\nحمدان بهزيمت رفتند\r\n\r\n[ 131 - ظاهر شدن هزار سر آدمى به زمان مقتدر 
  ]\r\n131 و من الغرائب مؤلف تاريخ قوام الملكى از تاريخ نور الدين حكيم نقل مىكند كه در سنهء 304 اربع و ثلثمأة در ايام مقتدر از طرف خراسان خبر رسيد كه در قندهار در برجى از بروج آن‌كه خراب شده بود قريب هزار سر آدمى در زنجير بهم پيوسته از آن جمله در گوش بيست و نه سر از ان سرها رقعهء بود بريسمان پشمين بسته و نام آنكس بر آن نوشته از جمله اسم شريح بن حسان و حسان بن ازرير و خليل بن موسى و همچنين نامهاى ديگر و مورخ بود بتاريخ سنهء 70 سبعين هجرى و آن سرها تا زمان سلطنت امير تيمور مانده بودند مگر بعضى كه نزديك بود كه پوست از آنها برود و استخوانشان تمام خاك شود\r\n\r\n[ 132 - زندانى كردن مقتدر برادر خود قاهر را 
  ]\r\n132 من بدايع الوقايع مقتدر در بيست و هفتم شهر شوال 320 عشرين و ثلثمأة كشته گشت و سببش آن بود كه او برادر خود قاهر را محبوس كرده ميخواست كه از ميان برگيرد مردى تبريزى چابكسوار ملازم قاهر بود و با يونس الاستاد مواضعه داشت روزى در ميدان مقتدر سان لشكر ميداد و مقتدر ميخواست كه بهتر تماشا كند مردم و جانداران را از برابر خود دور كرد تبريزى فرصت غنيمت دانسته در تاخت و حربهء كه در دست داشت چنان بر سينهء مقتدر زد كه سر سنان از پشتش سر بيرون كرد و اسب برانگيخته آهنگ زندان كرد تا قاهر را خلاصى دهد چون ببازار سه‌شنبه رسيد خروارى خار دچار اسبش گشت و برميد قضا را قلابى از دكان قصابى بر حلق تبريزى افتاد و اسب از زيرش بجست تبريزى آويزان شد چون كسان مقتدر از عقب رسيدند و او را بدانحال ديدند همان خار در زير پايش برده آتش در آن زدند و كان الله على كل شيىء مقتدرا\r\n\r\n[ 133 - خليفه شدن قاهر بكوشش يونس الاستاد 
  ]\r\n133 من مآثر التمول چون قاهر كوشش يونس الاستاد قهرمان بغداد گشت نخست در استيصلال او و ساير غلامان خليفه كوشش نموده آن فرقه را مقهور گردانيد گويند سر يونس بمرتبهء بزرگ بود كه چون مغز سرش را به وزن درآوردند مقدار شش رطل بغداد بود .\r\n\r\nبيت :\r\n هركرا سر بزرگتر باشد * مرد را درد بيشتر باشد \r\nاما رستهء غلامان شامى از او متنفر گشته خواستند كه ابو احمد ولد مكتفى را بحكومت نشانند و قاهر را از هم بگذرانند قاهر اينمعنى را دريافته برافروخت در دم ابو احمد را خواسته درون حرم‌سراى به چهار ميخ بر ديوار دوخت از جملهء داعيان احمد ابو يحيى را كه عامل متمول بود به دويست هزار دينار مصادره كرد ابو يحيى اظهار عجز نموده گفت قدرت اداى اينوجه ندارم قاهر گفت ابو احمد در خانه اندرونيست و او متعهد است كه خاطرنشان نمايد كه تو قدرت دارى ابو يحيى چون باندرون رفته او را بدانوضع ديد از غايت وهم بر خود بلرزيد\r\n\r\nمصراع :\r\n مرا مىبين چنين رسوا و فكر خويشتن ميكن \r\nالقصه همانساعت بيرون آمده آنوجه را بالتمام قبول كرده همانروز بخزانه آورده و بواسطهء تمول اصلا از مرتبهء خود تنزل نكرد .\r\n\r\nنظم :\r\n\r\n","description":"","footnote":"","page_name":" 76 ","page_number":97},
  {"content":"\r\n\r\n لاله را گفتم اى عروس چمن * صورتت خوب و سيرتت نيكوست\r\nاز چه رو داغ هست بر دل تو * مگرت زحمتى رسيد از دوست\r\nگفت نىنى كه زر ندارم زر * زر كه اسباب شادمانى زوست\r\nغنچه را بين كه خوردهء دارد * مىنگنجد ز خرمى در پوست \r\n\r\n[ 134 - ظاهر شدن كوكبى به زمان مستكفى . 
  ]\r\n134 الاعجوبه در زمان مستكفى در سنه 330 ثلاثين و ثلثمأة كوكبى ظاهر شد كه دنبالهء او از مشرق تا مغرب تمام بگرفت و هجده روز بماند و از تاثير آن علامت زشت يكجريب گندم به سيصد و بيست مثقال زر رسيد\r\n\r\nبيت :\r\n گشت چون پروين به قيمت سنبله * كار گندم اينچنين بالا گرفت \r\nو آدميان يكديگر را از گرسنگى ميخوردند و در اثناى قحط وبائى پيدا شد كه كس را مجال دفن كردن نبود\r\n\r\n[ 135 - بردن قرامطه حجر الاسود را از مكه . 
  ]\r\n135 من مآثر الاعجاز در سنه 339 تسع و ثلاثين و ثلثمأة در زمان مطيع عباسى حجر الاسود را كه قرامطه بيست سال بود برده بودند بازآوردند و بر ستون هفتم مسجد كوفه بستند و گفتند بفرمانى برده بوديم و بفرمانى بازآورديم و در اين باب از حضرت على ( ع ) روايت كنند كه فرمود كانى انظر الى السارى و قد حمل حجر الاسود من مكة و علقه من هذه الاسطوانه و اشاره بستون هفتم فرمودند كه ينصب رجل اسمه رحمه و چون قرامطه آن را بر ستون اول و دويم و سيم مسجد كوفه مىبستند بند نمىشد آخر بر هفتم قرار گرفت و در حينى كه قرامطه آن را از مكه شريفه مىبردند چهل شتر فربه در زير آن سقط شد و در اينوقت كه مسلمانان به مكه معظمه بازميبردند يك شتر لاغر آن را به مكه آورد عجب‌تر آنكه در زير آن فربه شد .\r\n\r\n[ 136 - كوبيدن مردى حجر الاسود را . 
  ]\r\n136 تمثيل ابن جوزى گويد كه در سنه 413 ثلاث عشر و اربعمأه در موسم حج در حينى كه هنوز حجاج از منى رجعت نكرده بودند شخصى از مردم مصر اشقر چشم ميل استلام حجر نمود ناگاه گرزى كه بر سر داشت سه ضربت متوالى بر حجر زده گفت تا كى سنگى را عبادت كنم نه محمد و نه على مرا از اين منع كنند حاضرانرا از آن حركت شنيع وحشتى دست داده از او كناره كردند چونكه از رفقاى او ده سوار بر در مسجد الحرام ايستاده بودند بيكبار شخصى از طرف راست آن شقى را بخنجر زده مسلمانان هجوم نمودند و او را بقتل آوردند و بسوختند بعد از آن چهار نفر ديگر از رفقاى او بدست افتاد معترف شدند كه ما چند نفريم كه بر اين اتفاق نموده بوديم ايشانرا از عقب او بدوزخ فرستادند و در حجر سه سوراخ به قدر سر سوزن شده ريزهاى او را بمشك و گلاب آكنده كردند و بجاى خود نهادند\r\n\r\n[ 137 - داستان ابى نصر فارابى . 
  ]\r\n137 من النوادر گويند در شهور سنه 343 ثلاث و اربعين و ثلثمأة در عهد مطيع عباسى ابو نصر محمد جرجانى الملقب بمعلم ثانى كه ابن سينا باوجود كمالات نفسانى شاگرد تصانيف اوست بعالم جاويدان شتافت و او از فاراب تركستان كه مولد او بود بعزم زيارت مكه بيرون آمده بشام رسيد و بمجلس سيف الدولة بن حمدان حاكم آنجا درآمده قضا را آن روز خواص علما و فضلا در مجلس او بمباحثات و مناظرات مشغول بودند ابو نصر همچنان\r\n\r\n","description":"","footnote":"","page_name":" 77 ","page_number":98},
  {"content":"\r\n\r\nايستاده در دقايق مباحثه تصرف مينمود در آن اثنا سيف الدولة او را گفت چرا نمىنشينى پرسيد كه كجا بنشيم گفت هركجا كه فراخور تو باشد در دم بر گوشهء تخت او بنشست و اينمعنى بر سيف الدوله گران آمده به زبان خاص بيكى از غلامان خود گفت زمانى كه بيرون رود بسياستش برسان ابو نصر زبان را فهميده گفت ايها الامير اصبر فان الامور مرهونة باوقاتها .\r\n\r\nنظم :\r\n مكن كس را باندك ظن باطل * عقوبت تا پشيمانى نيارد\r\nكه چون شك از يقين گردد هويدا * پشيمان گردى و سودى نيارد \r\nسيف الدولة تعجب نمود گفت مگر تو بلغت ما واقفى معلم گفت من به لغات واقفم بعد از آن با فحول علما مناظره نموده بر جملهء ايشان غالب آمد و هم در آن محفل دانشمندان سخنان او را ثبت كردند و سالها بدان شاگردى مباهات كردندى سيف الدولة خدمتش مغتنم داشته بعد از آنكه مجلس طرب منعقد گشت او را نگاه داشت سازگران را آواز داده خاطر بر حظ روحانى گماشت معلم بدستور در آن وادى نيز دخلهاى موجه نموده آن فرقه را التزامات كرد ثانيا سيف الدولة متعجب گشته از آن فن استفسار نموده خدمتش در دم خريطهء از ميان بگشاد و از آنجا چند قطعه آلات غنا بيرون آورده آنها را بر يكديگر وصل كرد بر وجهى كه حاضرانرا بىاختيار بخنده انداخت و بعد از آن آنها را به وضع ديگر ترتيب داده بنوعى آهنگ كرد كه جمله بهايهاى گريستند و نوبت ديگر بمثابهء آنها را بهم اتصال داده آغاز ساز كرد كه تمامى اصحاب را خواب درربود سيف الدولة شيفتهء صحبت او شده به ديگرى نمىپرداخت آخر هم در آن اوقات از شام بيرون آمده در اثناى راه بقطاع الطريق دچار گشت و چون در علم تير اندازى بيمثل بود با ايشان بنياد جنگ كرد ناگاه تيرى او را از پاى درآورد و بعضى روايت كرده‌اند كه هم وى منكرا وارد صحبت صاحب بن عباد شده عود را از پيش او برداشت و بطريق مذكور بنواخت و در فصل آخر كه همه در كمند خواب اسير بودند بر دستهء عود نوشت كه جاء فارياب ثم غاب و صاحب بن عباد بعد از مدتى بر آن نوشته مطلع گشته مادام العمر از آن متأسف بود\r\n\r\n[ 138 - داستان ابى الحسن حمدانى طبيب . 
  ]\r\n138 من البدايع در اوان طايع عباسى در بيست و يكم ذيقعده سنهء 365 خمس و ستين و ثلثمأة ابو الحسن حمدانى كه موسوم در طب و ديگر علوم يونانى و وحيد زمان بود وفات يافت در تاريخ الحكما كه موسوم است بعيون الانبيا مذكور است كه وى روزى برسيد محمد كه از اشراف سادات آن اوقات بود درآمده ويرا ضيق النفسى بغايت شديد طارى شده بود چون نبض وى را ملاحظه نمود چيزى چند فرمود سيد گفت فصد كردن چگونه است حكيم گفت اگرچه فصد تخفيف تمام ميدهد اما مناسب نيست پس از وى ابو موسى طبيب درآمد\r\n\r\n","description":"","footnote":"","page_name":" 78 ","page_number":99},
  {"content":"\r\n\r\nو بعد از ملاحظهء نبض و قاروره فصد فرمود سيد گفت ابو الحسن تجويز نكرد ابو موسى گفت وى بهتر ميداند بعد از آن بعضى اطبا حاضر شده در باب فصد مبالغه از حد گذرانيدند بعد از فصد مرض تخفيف تمام يافته وى بخواب رفت ابو الحسن آخر روز به خدمت سيد آمد ويرا در كمال آسايش يافت پرسيد كه مگر فصد كردهء خواست كه انكار كند وى گفت اين آرامش نمىتواند بود مگر بعد از فصد ناچار اقرار بفصد كرد ابو الحسن گفت بشارت باد ترا برتب ربع كه اگر حكماى سلف چون بقراط و جالينوس جمع شوند تا شصت نوبت نگيرد ازالهء آن متصور نخواهد شد و آخر همچنان شد كه او گفته بود .\r\n\r\n[ 139 - داستانى راجع بطبيب مذكور . 
  ]\r\n139 ايضا هم در آنجا مذكور است كه يكى از حجاب آنزمان را غلامى بود كه مدار خدمت وى بر او بود حاجب خواست كه اركان دولت را ضيافتى كند چون شروع در مقدمات آن كرد غلام راتبى محرق عارض شد ابو الحسن را حاضر ساخت و كمال دل‌نگرانى خود را به دو اظهار كرده گفت ميخواهم نوعى كنى كه فردا غلام بر سر پا ايستاده و بوظايف خدمات قيام نمايد حكيم گفت او هيچ تشويش ندارد و در تعجيل تداوى او مباش كه اگر در استعلاج استعجال كنى سال ديگر كه بهمين‌روز ميرسد ويرا تبى عارض خواهد شد كه اگر حكماى اولين و آخرين جمع گردند علاج نتوانند كرد و در بحران اول يا ثانى از عالم خواهد رفت حاجب نشنيد و آن سخن را خوار داشت و اگرچه در آن روز غلام برخاست اما سال ديگر بيمار شده در روز هفتم چنان افتاد كه ديگر برنخاست\r\n\r\nمصراع :\r\n كه فردا برنخيزد بلكه فرداى قيامت هم . \r\n\r\n[ 140 - مرغى بزرك در زمان طايع . 
  ]\r\n140 الاعجوبه آورده‌اند كه در سنهء 375 خمس و سبعين و ثلثمأة در ايام طايع مرغى از درياى عمان برآمده بزرگتر از فيل و بر پشتهء نشسته رو بجانب مشرق كرد و در سه نوبت به زبان فصيح گفت قد قرب و باز طيران كرده به دريا رفت و تا سه روز بيرون آمده بدستور اين كلمه ميگفت و باز به دريا ميرفت .\r\n\r\n[ 141 - داستان رخ و كلانى آن . 
  ]\r\n141 تمثيل در شجرهء الهيه مذكور است كه در بعضى از جزاير هند طايريست كه آن را رخ گويند و عظمت جثه‌اش باندازه‌ايست كه فيل را بمخلب ربوده در هوا طيران مينمايد .\r\n\r\n[ 142 - داستان نصله سردار اسلامى . 
  ]\r\n142 ايضا در تاريخ احمد بن اعثم كوفى مذكور است كه اهل اسلام در حين فتح جاولا كه در ذيقعده سنه 616 ست عشر و ستمأة هجرى واقع شد سيصد نفر از مسلمانان را بسردارى نصله‌نامى بتاخت ناحيتى از نواحى علوان ارسال داشته بعد از معاودت نماز عصر ميان دو كوه نزول نمود و متوجه اداى نماز شد چون اللّه اكبر بر زبان راند از كوه آوازى آمد كه كبرت تكبيرا يا نصله همچنين در برابر هر كلمه اقامت جوابى در غايت بلاغت\r\n\r\n","description":"","footnote":"","page_name":" 79 ","page_number":100},
  {"content":"\r\n\r\nبه او رسيد لاجرم بعد از اداى نماز آواز بركشيد كه اى هاتف اگر از جنس ملائكهء فضل الله عليك و اگر از صنف ارواحى مرحبا بك و اگر از نوع بنى آدمى بيرون آى تا از انفاس شريفت فايدهء بريم مقارن اينحال پيرى سر برهنه كه موى رو و سرش سفيد شده و عصائى در كف داشت از عقبهء آنكوه بيرون آمده بر عصا تكيه زده گفت السلام عليك و رحمة الله و بركاته و نصله بموجب فحيوا ما احسن منها بجواب مبادرت نموده پرسيد كه تو كيستى گفت من دريب بن ترسايم و وصى حضرت عيسى 4 و ببركت دعاى او در قيد حياتم و حسب الامر او اينجا ميباشم القصه بينهما صحبت منعقد شده حكايت بعلامت قيامت رسيد پير گفت اى نصله هرگاه كه مردان با مردان و زنان با زنان جمع شوند و باوجود وفور غلات نرخ ارزان نگردد و خون بيگناهان ريخته شود و درويشى اگر سالى گدائى كند ده درم نيابد و حفاظ قران را بألحان خوانند و مساجد را نقاشى كنند علامت قرب قيامت است و دريب بعد از اداى آنكلمات غريب ناپديد شد .\r\n142 من الاتفاقات چون ابن مقله واضع خط كه وزير راضى عباسى بود از زبان او مثالى بحكيم ماكانى نوشته او را ببغداد خواست ابن رابق كه در آنوقت امير الامرا بود مكتوب او را بگرفت و چون خليفه بطلب او راضى نبود ابن مقله را در اين باب مؤاخذه كرده او انكار كرد چون نامه ظاهر شد راضى بقطع دستش حكم فرمود و بعد از چند روز زبانش را نيز بريدند\r\n\r\nنظم :\r\n ز اقتضاى دور گردون گر پديد آيد ترا * چند روزى بر جهان بر قول و فعلى دست رس\r\nبشنو از ابن يمين پندى بغايت سودمند * با سلامت عمر اگر دارى بسر بردن هوس\r\nبدمگو و بدمكن با هيچكس در هيچ حال * تا نه بد گويندت و نه نيز بدبينى ز كس \r\n\r\n[ 143 - داستان ابن مقله ( نمره مكرر و غلط ) 
  ]\r\n143 و كان ذالك فى شهور سنهء 326 ست و عشرين و ثلثمأة و او بحسب اتفاق سه خليفه را وزارت كرده سه مصحف مجيد كه چشم اهل روزگار مثل آن نديده بود نوشته و سه نوبت او را سفر اتفاق افتاده و بعد از فوت سه دفعه مدفون شد .\r\n\r\n[ 144 - عزل كردن بهاء الدوله طايع را از خلافت 
  ]\r\n144 من النتايج چون طايع بىاستصواب بهاء الدوله در امور ملكى خوض مينمود بنابراين در شهر شعبان سنه 381 احدى و ثمانين و ثلثمأة او را خلع نموده خواست كه ديگريرا از آل عباس بحكومت نشاند و در اين باب با اعيان مشورت نموده رأيها بر قادر بن اسحاق بن مقتدر قرار گرفت و او در آن اوان از طايع گريخته بمهذب الدوله والى نطيحه پناه برده بود در روضة الصفا مسطور است كه هيبة اللّه بن عيسى كاتب مهذب الدوله روايت كرده كه روزى در نطيحه بمجلس قادر رسيدم ويرا متفكر يافتم چون سبب پرسيدم گفت امشب خواب ديدم كه آبى بر گرداگرد نطيحه است كه از حد اعتدال تجاوز كرده و جسرى بر آن بسته‌اند من از روى حيرت گفتم قنطرهء بدين عظمت بر روى درياى چنين كه بسته باشد ؟ ناگاه\r\n\r\n","description":"","footnote":"","page_name":" 80 ","page_number":101},
  {"content":"\r\n\r\nشخصى از آن جانب جسر آواز داد كه ميخواهى از اين دريا بگذرى گفتم آرى در دم دست دراز كرد تا بدست من رسيد و مرا گذرانيد من از هيبت و شوكت آن بزرگ ترسيدم و پرسيدم كه تو كيستى گفت على بن ابيطالب و حكومت به تو ميرسد و عمر دراز خواهى يافت بايد به اولاد من شيوهء و داد مرعى دارى راوى گويد كه كلام بدينجا رسيده بود كه آواز ملاحان و ملازمان بهاء الدوله به گوش ما رسيد كه بطلب وى آمده بودند .\r\n\r\n[ 145 - منازعهء ميان قادر خليفه و محمود غزنوى 
  ]\r\n145 من الوقايع مشهور است ميانهء قادر و سلطان محمود سبكتكين از رهگذر فردوسى شاعر غبار كدورت ارتفاع پذيرفت و سلطان محمود نامه‌اى به دو نوشت كه اگر فردوسى را به من نفرستى ديار در ديارت نگذاشته بسم فيل دمار از روزگارت برآرم قادر در جواب نوشت كه   بِسْمِ اللَّهِ الرَّحْمنِ الرَّحِيمِ أَ لَمْ تَرَ كَيْفَ فَعَلَ رَبُّكَ بِأَصْحابِ الْفِيلِ   و اصل اينحكايت آنست كه فردوسى از موضع باژ است از ناحيه طبران ولايت طوس و آنقريه از معظمات قراى آنجا بوده و فردوسى در آنجا زيست بيشترى داشته در چهار مقاله آمده كه به غير از دخترى فرزند نداشت و هم در موضع مذكور به گفتن شاهنامه مدت سى سال اوقات صرف كرد و خواست كه از صلهء آن دختر خود را تجهيز كند شاهنامه را بغزنين برده باسم سلطان محمود نموده بوسيلهء احمد بن حسن ميمندى بگذرانيد و درجهء قبول يافت .\r\n\r\nنظم :\r\n سكهء كاندر سخن فردوسى طوسى نشاند * كافرم گر هيچكس از جملهء فرسى نشاند\r\nاول از بالاى كرسى بر زمين آمد سخن * او سخن را باز بالا برد و بر كرسى نشاند \r\nالقصه مدعيان بنابر كارشكنى ، فردوسى را منسوب بتشييع ساخته بدين ابياتش متمسك گشتند كه گفته :\r\n\r\nنظم :\r\n خردمند كشتى چه دريا نهاد * برانگيخته موج زو تندباد\r\nچو هفتاد كشتى در او ساخته * همه بادبانها برافراشته\r\nيكى خوب كشتى بسان عروس * بياراسته همچو چشم خروس\r\nمحمد به دو اندر آن با على * همان اهل بيت نبى و وصى\r\nاگر چشم دارى بديگر سراى * بنزد نبى و وصى گير جاى\r\nگرت زين بد آيد گناه من است * چنين دان كه اين رسم و راه من است\r\nبدين زادم و هم بدين بگذرم * ثناگوى پيغمبر و حيدرم \r\nسرانجام از بيم سلطان گريخته بدار الملك بغداد شتافت و بقادر متوسل گرديد و هم اين خال عار بر رخسار آن معدلت شعار ماند\r\n\r\nبيت :\r\n خوش است قدرشناسى در اين خميده سپهر * سهام حادثه را عاقبت كند قوسى\r\nگذشت شوكت محمود و در زمانه نماند * جز اين فسانه كه نشناخت قدر فردوسى \r\n\r\n","description":"","footnote":"","page_name":" 81 ","page_number":102},
  {"content":"\r\n\r\n\r\n[ 146 - قبول كردن بساسيرى دعوت اسماعيليه 
  ]\r\n146 من البدايع آورده‌اند كه چون بساسيرى دعوت اسماعيليه قبول كرد با لشكرى خون‌آشام متوجه دار السلام شد و سلطان طغرل بيك حسب - الصلاح قائم عباسى بجنگ او رفت و در خلال آن ابراهيم نيال كه برادر مادرى سلطان بود از او روگردان شده متوجه عراق شد و چون گذرش بر نصيبين افتاد توانگران آنجا اموال خود را بنابر حراست برداشته روى بكوه نهادند و در آنجا اتفاقا دچار ابراهيم شده خواسته‌ها بغارت دادند و اهالى شهر كه مدار بر توكل نهاده از جاى نجنبيده بودند مصون ماندند القصه ابراهيم بعراق رسيده و آن ملك را بگرفت سلطان دفع فتنهء او را اولى دانسته عنان بسوى او داد بساسيرى در غيبت سلطان فرصت غنيمت دانسته در سنه 450 خمسين و اربعمأة به بغداد شتافت و قائم را بدست آورده مقيد ساخت و در ذيقعدهء اين سال در بغداد خطبه باسم مستنصر اسماعيلى خوانده مدت يكسال و چهار ماه فتنهء او قائم بود و قائم از غايت پريشانى رقعهء بسلطان نوشت كه مسلمانى را درياب كه مذهب و شعار قرامطه آشكارا شد سلطان بمنشى خويش صفى الدين ابو العلا گفت كه دو كلمه در جوابش بنويس كه اينك با لشكرها رسيديم منشى بر بديهه اين آيهء كريمه در جواب نوشت ارجع الينا فلنأتينهم منها اذلة و هم صاغرون سلطان را از اين جواب خوش آمده گفت اميدوارم كه چنين شود و آخر چنان شد .\r\n\r\n[ 147 - طغيان كردن آب دجله در زمان قائم 
  ]\r\n147 من الاتفاقات مؤلف روضة الصفا از تلقيح بن محمد جوزى نقل مىكند كه در اواخر ايام قائم در عراق عرب وفور باران بمرتبهء رسيد كه آب دجله طغيان تمام نموده بر روى آب بجاى حباب زندگان و سباع و وحوش ظاهر گشت و در آن اثنا آب از زير سرير قائم بيرون آمده وى خواست كه خود را بقصر رساند نتوانست خادمى او را بر دوش گرفته از آن گرداب بساحل رسانيد .\r\n\r\n[ 148 - ساختن شهر تبريز بدست زبيده . 
  ]\r\n148 من الغرائب گويند شهر تبريز را زبيده خاتون منكوحهء هارون در سنه 175 خمس و سبعين و مأة بنياد نهاد و در سنه 244 اربع و اربعين و مأتين بزلزله خراب شد باز در زمان متوكل بعمارت درآمد و در ايام قائم حكومت آنجا بامير هسودان الزندى مفوض شده آنزمان ابو طاهر منجم شيرازى كه در نجوم بيگانگى موسوم و موصوف بود در تبريز واقع شده حكم كرد كه در شب جمعه رابع صفر سنه 433 ثلاث و ثلثين و اربع مأة ميان شام و خفتن زلزلهء عظيمى مىشود و اين شهر خراب ميگردد لذا اكثر مردم آن شب بسر خاب رفته شهر را نظاره ميكردند كه بيكبار مقارن زمان مذكور زلزلهء شد كه مصدوقهء و زلزلة الارض زلزالا شديدا هويدا گشت و امير ناصر در ظفرنامه خود آورده كه در آن تاريخ در تبريز بوديم جمعى كه از خانه‌ها و شهر بيرون نيامده و سخن منجم را خوار دانسته بودند زياده از چهل هزار نفر كشته شدند و هم ابو طاهر مذكور در سنه 434\r\n\r\n","description":"","footnote":"","page_name":" 82 ","page_number":103},
  {"content":"\r\n\r\nاربع و ثلثين و اربعمأة بطالع عقرب آنجا را بنا نهاده گفت تعهد خرابى زلزله ميكنم اما سيل را متضمن نيستم و تا عاقبت آن بنا باقيست .\r\n\r\n[ 149 - خواستن مستنجد زرگر ضراب را 
  ]\r\n149 و من التفرس در احوال مستنجد مذكور است كه شبى با يكى از خواص گفت آواز چكش زرگرى از زير سقفى مىآيد و در چنين موسم اين عمل نتوان كرد مگر قلابىست پس لحظهء تأمل كرده گفت بفلان محله و كوچه برو و منتظر باش آنكس كه در اين هنگام چنين كار كند او را روشنى ضرور بود پس در بگشا و در درون رو و آنكس را نزد من آر و همچنين كرد و آنشخص را با زرهاى مسكوكه و غيرمسكوك نزد او آورده مستنجد چون عيار آنها را مشاهده كرد قصورى نداشت پرسيد كه چرا اينها را در دار الضرب درنمىآورى گفت مرد درويشم اجرت و طمغاى آن را در وجه عيال هزينه ميكنم مستنجد را بر او رحم آمده گفت اين كار را در دار الضرب ميكن و طمغا مده .\r\n\r\n[ 150 - داستانى از مستنجد . 
  ]\r\n150 و منها و هم از مستنجد مرويست كه شبى او از بقرهء كه بشب بدان آب بالا ميكشند و بروز چون سرد شود فرود آورند استماع نمود چون آن فصل مقتضى آن عمل نبود گفت شك نيست كه ميانهء عاشق و معشوق مواضعه‌ايست كس بدانجا فرستاد ديد كه مردى پير از خانه بيرون آمده به مسجد رفت و جوانى خوش‌صورت خواست كه در آنخانه رود كس مستنجد او را گرفته نزد وى برد تفحص كردند آنجوان معشوق زن آن پير بود .\r\n\r\n[ 151 - گرفتن مقتدى تركان خاتون را . 
  ]\r\n151 من النوادر العرس گويند در غرهء صفر سنهء 480 ثمانين و اربعمأة مقتدى با صد و سى قطار اشتر كه حلهاى آنها ديباى رومى بود و بار ايشان زرينه و سيمينه آلات و اجناس قيمتى و امتعهء نفيسه و هفتاد و چهار قطار استر كه گردن‌بند و جرسهاى زرين داشتند از اصفهان كه در آن اوان دار السلطنهء او بود با دختر تركان خاتون و خواجه نظام الملك وزير ببغداد فرستاد و قطار استران از جمله دوازده صندوق پر از لعل و جواهر گرانمايه بود كه حمل نموده بودند و سه اسب با زينهاى مرصع پيش محمل عروس ميكشيدند و حوالى محمل بسيصد كنيزك پرىپيكر پر بود و خواجه‌سرايان كه در پيش و پس محمل ميرفتند از شماره بيرون بودند القصه عروس با كوكبه و استعداد چنان به ظاهر بغداد رسيد و مقتدى ، جمهور خواص و عوام باستقبال فرستاد سيصد جنيبت با سيصد مشعل پيش حرم سلطان آورده و در آنشب ديجور عروس را به شهر آوردند\r\n\r\nنظم :\r\n چه بكر فلك در عمارى نشست * شب تيره در پرده‌دارى نشست\r\nعروسان شب زيور آراستند * فلك را بگوهر به‌پيراستند \r\nو همهء شهر و بازار از وفور شمع و چراغ نمونهء فلك دوار گرديده بود .\r\n\r\nسلمان :\r\n\r\n","description":"","footnote":"","page_name":" 83 ","page_number":104},
  {"content":"\r\n\r\n بهر شمعى كه ماهى برگرفتى * فلك صد شمع انجم درگرفتى \r\nو زمانه مدلول آيهء كريمهء  وَ لَقَدْ زَيَّنَّا السَّماءَ الدُّنْيا بِمَصابِيحَ  را بعالميان توضيح نموده روشن ساخت .\r\n\r\nشاه طاهر :\r\n شاهد مهر چو آيد بشبستان حمل * لاله فانوس برافروزد و نرگس مشعل \r\nخلائق را گمان آن شد كه مگر روز است و در آن روزگار مثل آن شب كسى نديده بود روز ديگر كه عروس حجلهء طرب اعنى مستورهء شب در پس پردهء حجاب نشست و مقتدى روزگار يعنى خورشيد فيض انتشار منطقهء زرنگار بر ميان بست\r\n\r\nنظم :\r\n چو مه‌رويان زنگارى شبستان * در اين زرين طبق گشتند پنهان\r\nعروس روز خون‌آلوده دامن * خرامان شد بر اين فيروزه گلشن \r\nمقتدى طورى ترتيب نمود كه از جملهء اسباب او چهل هزار من شكر صرف شده بود قياس اجناس ديگر از اين توانكرد .\r\n\r\n[ 152 - مقتدى خليفه با شمس النهار . 
  ]\r\n152 من النوادر در وقايع سنهء 487 سبع و ثمانين و اربعمأة مسطور است كه روزى مقتدى با فوجى از خواص بر سر سفره نشسته طعام مىخورد بعد از خوردن اكثر مقربان پراكنده گشته به غير از قهرمانه و شمس النهار در مجلس نماند خليفه شمس النهار را گفت كه اين مردم چه كسانند كه بيرخصت مادر آمده‌اند چون او بازنگريست هيچكس را نديد همان لحظه دست و پاى مقتدى از كار بازمانده بمرد .\r\n\r\nبيت :\r\n درين صندل سراى آبنوسى * گهى ماتم بود گاهى عروسى \r\n\r\n[ 153 - داستان اباقا خان هنگام درگذشتنش 
  ]\r\n153 من الغرائب در بعضى از نسخ بتخصيص در جامع التواريخ رشيدى مذكور است كه اباقاخان بن هلاكو خان در خيمهء كه وزيرش خواجه شمس الدين محمد صاحب ديوان در همدان كرده بود نيم شبى به قضاى حاجتى بيرون رفت و در آن اثنا بديدهء خيال مرغى سياه در نظرش آمده بنزديكان گفت اين چه مرغيست كه بشاخ ايندرخت نشسته است آن را بتير بزنيد ايشان هرچند احتياط نمودند هيچ جانور نديدند مقارن آن ساعت ديده برهم نهاده بمرد\r\n\r\nنظم :\r\n بر هيچ آدمى اجل ابقا نمىكند * سلطان مرگ هيچ محابا نميكند \r\n\r\n[ 154 - اجتماع كواكب سبعه در برج حوت . 
  ]\r\n154 من مآثر الاحكام در شهور سنه 509 تسع و خمس مأة در عهد مستظهر كواكب سبعهء سياره به غير از زحل در برج حوت قران كرده منجمان حكم كردند طوفانى مثل طوفان نوح خواهد شد مستظهر در اين باب از عيسى كه منجمى بىهمتا و قرينه بود كيفيت پرسيد وى گفت در زمان حضرت نوح سبعهء سياره در سرطان جمع شده بودند اكنون شش كوكب در حوت است گمان چنان است كه آن شدت نخواهد داشت بلكه در\r\n\r\n","description":"","footnote":"","page_name":" 84 ","page_number":105},
  {"content":"\r\n\r\nقطرى از اقطار عالم جمعى كثير كه از هر جانب اجتماع نموده باشند بسبب سيلان آب فراوان غرقهء درياى فنا گردند قضا را هم در آنسال زياده از دويست هزار آدمى از حاجيان در رودخانه فرود آمدند و سيلى عظيم ايشانرا احاطه كرده اندكى از ايشان بمقتضاى جان‌فزاى ساوى الى جبل يعصمنى من الماء پناه بكوهها برده و راهى يافتند و سر كذب المنجمون برب الكعبة بظهور پيوست .\r\n\r\n[ 155 - جمع كردن مادر واثق منجمان را . 
  ]\r\n155 تمثيل مؤلف كامل التواريخ گويد كه در حين اشتداد مرض واثق مادرش قراطيس بنابر كمال دلبستگى ، تمامى منجمان بتخصيص و حسن بن سهل بن يحيى را احضار فرموده زايجهء طالع واثق را بديشان نمود و از كيفيت حال او سؤال فرموده همه باتفاق گفتند كه بعد اليوم پنجاه سال ديگر زندگانى خواهد كرد و او در همان‌روز بمرد\r\n\r\nنظم :\r\n دروغ است كاين وهم كوتاه بين * فلك را نهد كار ساز زمين\r\nزمين و فلك چون منش بنده‌اند * بتسليم خدمت سرافكنده‌اند \r\n\r\n[ 156 - عقربهاى پرنده در زمان مستر شد . 
  ]\r\n156 من الغرائب در بعضى تواريخ مسطور است كه در زمان مستر شد در شهور سنهء 524 اربع و عشرين و خمسمأة در بغداد عقرب‌هاى پرنده پيدا شده خلائق را اضرار ميكردند و بعضى كودكان از زهر نيش آنها هلاك گشته از مهد بلحد انتقال كردند .\r\n\r\n[ 157 - اعتياد يافتن قطب الدين قيمار . 
  ]\r\n157 من النوادر در زمان مستضىء قطب الدين قيمار بر وجهى اعتبار يافت كه هيچيك اولياى دولت را اختيارى نماند و در سنه 570 سبعين و خمسمأة قصد گرفتن ظهير الدين عطار كه از محترمين خليفه بود نمود و آن بيچاره خود را بدار الخلافه رسانيده و قيمار با فوجى از امرا و عوام و ارباب تماشا متعاقب او بدار الخلافة رسيده ميخواستند كه او را بتعدى بيرون كشند چون پرتو اين خبر بر پيشگاه خاطر مستضىء تافت به بام گوشك برآمده بآواز بلند با عوام گفت كه چون قيمار قدم از جادهء اطاعت بيرون نهاد سرش از ماست و مالش از شما عوام كه اين سخن شنيدند بيكبار متوجه گشته خانه‌اش را بجاروب غارت پاكروب كردند و قيمار ناچار گشته بدفع عوام مشغول شد و هرچند خواست كه دست تطاول ايشان كوتاه كند ميسر نشد و نزديك شد كه دستگيرش كنند\r\n\r\nبيت :\r\n اگر نه خوف سياست بود خلائق را * چه فتنها كه شود ظاهر از علو عوام \r\nلاجرم ديوار خانه را سوراخ كرده با پانصد سوار بيرون رفت و ناگاه يكى از تهى دستان عوام را نظر بر پنج بدرهء زر كه در كنج آنخانه نهاده بود افتاد و با خود انديشيد كه اين وجه را به همچون منى نخواهند گذاشت پس نگاهى به اطراف كرده ديد كه در مطبخ طعام پخته چيده‌اند بدرها را در ديگى انداخته بر سر نهاده و بيرون دويد خلائق او را ديده ميخنديدند\r\n\r\n","description":"","footnote":"","page_name":" 85 ","page_number":106},
  {"content":"\r\n\r\nو او در رفتار تعجيل نموده ميگفت كه حال ، دم نقد آش ميبرم كه اهل و عيال را از آن انتعاشى باشد .\r\n\r\nنظم :\r\n گرده‌ام خون مىشود تا گردهء * از تنور رزق بيرون مىكشم \r\n\r\n[ 158 - كشته شدن شهاب الدين سهروردى . 
  ]\r\n158 من الغرائب در شهور سنه 587 سبع و ثمانين و خمسمأة در زمان ناصر عباسى شهاب الدين سهروردى مشهور بمقتول را در حلب بواسطهء نسبت به فلسفه كشتند و او در علم شعبده و سيميا بىنظير بود آورده‌اند كه يكبارى با فوجى در سفرى برمهء تركمانان رسيدند و گوسفندى از تركمانى بده درم ميخواستند كه بخرند صاحب گوسفند مضايقه داشت شيخ با رفقا گفت شما گوسفند را بريد من صاحب را تسلى مىدهم رفقا گوسفند را ببردند و شيخ با تركمان بگفت و شنيد بود چون ياران به قدر مسافتى رفتند شيخ به راه افتاده بنياد دويدن كرد تركمان دستش گرفته بكشيد كه بكجا ميروى كه زرندادهء بيكبار دست شيخ از شانه جدا شده و خون از آن جارى گشت تركمان چون اينحال مشاهده كرد دست‌پاچه شده آن را انداخته بگريخت و شيخ باز دست بجاى نهاده به رفيقان پيوست .\r\n\r\nمصراع :\r\n دست بردى نمود با تركان \r\n\r\n[ 159 - مستنصر و خزانهء زر . 
  ]\r\n159 من مآثر الكرم در تاريخ وصاف مذكور است كه روزى مستنصر با يكى از خواص اشراف در خزانه سير مينمود ناگاه نظرش بر حوضى افتاد كه مملو بود از دراهم و دينار گفت آيا اجل اينقدر مرا مهلت دهد كه اينوجه را بر طبق دلخواه صرف نمايم آنشخص خندهء كرد مستنصر پرسيد كه سبب اين خنده چيست ؟ وى گفت روزى در خدمت جدت ناصر بدينجا حاضر شده بوديم قرب دوشبر از اين حوض تهى بود گفت آيا آنقدر فرصت باشد كه آنچه از اين حوض تهى است پر سازم بنابراين مرا از اين دو رأى مختلف خنده آمده .\r\n\r\nنظم :\r\n نام سخى پر شد و پرواز كرد * ز انكه ز خود لشكر خود بازكرد\r\nنام بخيلان به زمين ماند پست * ز انكه زدش سنگ گران هركه هست \r\n\r\nحكمت :\r\nبدترين خصلت كريم ترك عمل است و بهترين شيوهء لئيم ترك عملش حكيمى را سئوال كردند كه خردمند كيست و بيخرد كه گفت : خردمند كسى كه خورد و كشت و بيخرد آنكه مرد و هشت\r\n\r\nبيت :\r\n زر را براى خرج كند سكه‌دار پهن * لعنت بر آنكسى كه ورا گرد مىكند \r\n\r\n[ 160 - نسب معتصم عباسى . 
  ]\r\n160 من النوادر آورده‌اند كه معتصم خليفه اگرچه بضعف رأى و قلت عقل موسوم بود ليك او را خاصيتى چند واقع بود كه هيچيك از سلاطين سلف را نبوده از جمله هيجده نفر از اجداد وى حاكم ذوى الاقتدار بوده‌اند و اسباب جهات و خزائن و\r\n\r\n","description":"","footnote":"","page_name":" 86 ","page_number":107},
  {"content":"\r\n\r\nدفائن او از حيز شمار خارجست و عظم شأن و جلالت او بمرتبهء بود كه هيچيك از سلاطين جهان را در مجلس او بار ميسر نشدى بلكه در حوالى بارگاه سنگى بطريق حجر الاسود نصب كرده و طاقهء از اطلس سياه بر مثال آستين از رواقى آويخته بودند تا حكام أنام و سائر خواص و عوام آنها را طواف كرده بدان مباهات كنند اما آن غافل ناآدمى از اين نكته زاهل\r\n\r\nنظم :\r\n بمردم درآميز اگر مردمى * كه با آدمى خوگر است آدمى \r\nو اگر از حريم حرم ارادهء خروجى نمودى برقعى بر روى خود افكندى و خلائق از خواص و عوام بر در و بام براى ديدن او هجوم و راهگذر بر مردم تنگ آمدى\r\n\r\nبيت :\r\n اين همه باد بر بروت كه چه ؟ * وين تكبر ز من يموت كه چه ؟\r\nاى تو اندر جهان پيچاپيچ * هيچ بين هيچ بين هزاران هيچ \r\nدر وصاف مذكور است كه در آن روز مردم ، غرفها و خانها كه در رهگذر بودى زمانى كرايه كرده مبلغى كرامند دادندى از جمله يكنوبت حساب كردند هر يكساعت كه در غرفه يا خانه نشستندى هزار دينار شده بود .\r\n\r\n[ 161 - پيدا شدن آتش در وادى جلين . 
  ]\r\n161 و من الغرائب در تاريخ يافعى مذكور است كه در اواخر عهد معتصم در جمادى الاخر سنه 654 سنهء اربع و خمسين و ستمأة در مدينهء طيبه در وادى كه آن را جلين گويند آتشى پيدا شد كه خلائق در اضطراب بودند و آن را از علامات آخر الزمان پنداشتند چون در اين باب حديثى نقل شده كه : لا يقوم الساعة الا تظهر نار بالحجارة يضربها اعناق الابل المصرى يافعى گويد كه در واقع گردن شترى از مصر تا شام مينمود و زنان مدينه در پشت‌بام بروشنى آن چرخ مىرشته‌اند و آنمدتى بود و از غرائب آنكه سنگ و آهن را ميگداخت و چوب و خس و خاشاك را نمىسوخت چنان كه شريف آنجا منيف بن سنجه غلامى و شخص ديگر را به تفتيش آن روان داشت و هردو بحوالى آتش آمده تيرى از جانب پيكان بدرون آتش فرستادند پيكان گداخت و چوب به حال خود بازماند و باز از جانب سوفار آن را در آتش كرده تمام پر سوخته و چوب همچنان به حال خود بود و اين آتش در آن سنگستان بطريق مورچه از جنوب شرق بجانب شمال ميرفت اما حرارتش چندانى نبود و هم در مدينه در شب جمعهء اول ماه مبارك رمضان اين سال بعد از خفتن از سر شمعى كه در دست فراش ابو بكر مراغى نام بود آتشى بىاختيار بر زمين افتاده زبانه كشيد و فراش با تمام سقوف و ستونهاى مسجد مقدس نبوى ( ص ) بسوخت و خلائق در گريه و زارى افتاده هرچند خواستند كه آن را بنشانند ميسر نبود .\r\n\r\n[ 162 - خسرو پرويز . 
  ]\r\n162 تمثيل گويند پرويز بن هرمز بن نوشيروان كه او را خسرو نيز گفتندى\r\n\r\nمصراع :\r\n خطابش خسرو پرويز خوانند . \r\n\r\n","description":"","footnote":"","page_name":" 87 ","page_number":108},
  {"content":"\r\n\r\nبدين حسن اتفاق از شهرياران آفاق طاق بود چه از او تا باردشير هيجده نفر فرمان ده جهان بوده‌اند و خزائن و اسبانش بدان مرتبه بود . كه يكى از كنوز او گنج بادآور است و آن‌چنان است كه خسرو قصد مرز روم نموده در كنار دريا بار نزول نمود قيصر بنابر احتياط ، تمامى نقود و جواهر و ساير جهات مستور و ظاهر خود را در كشتيها نهاده بيكى از جزائر فرستاد .\r\n\r\nنظم :\r\n چو ديد آن پيش بين مرد خردمند * گشاد از گنج زرين آهنين بند\r\nبكشتى كرد گنج بيكران بار * زرى كز وى شدى دريا گرانبار\r\nپر از دينار و زر هفتاد كشتى * چو گلهاى تر از باغ بهشتى\r\nز گوهر شصت كشتى چون ثريا * تو گوئى مايه بيرون داد دريا\r\nدگر پر نقره صد كشتى سراسر * كه هريك بود با دريا برابر \r\nقضا را نسيم اقبال خسرو در حركت آمده كشتيها را بحوالى وى رسانيده آنها همه بحيطهء تصرف درآوردند آرى آرى\r\n\r\nبيت :\r\n خدا كشتى آنجا كه خواهد برد * اگر ناخدا جامه بر تن درد \r\nو همواره پانزده هزار كنيز مطربه و شش هزار خادم و بيست هزار و پانصد اسب بارگير و استر و نهصد و شصت زنجير فيل در اردوى او حاضر بودى و چون سوار گشتى دويست كس مجمرهاى عود بخور كرده در حوالى او رفتندى و هزار سقا و بارگير آب بر رهگذر آن كامكار پاشيدندى و از نوادر كه مخصوص اوست كاسهء بود كه هرچند آب از آن آشاميدندى همچنان پر بودى و پنجهء از عاج كه هرگاه او را فرزندى ميشدى آن را در آب نهادندى مقارن ولادت آن پنجه درهم آمدى و طالع معلوم شدى و پارهء طلا كه بطريق موم نرم بودى و از آن هرچه خواستى كردى و دستمالى كه چون چركين شدى در آتش انداختى پاك شدى و در عهد او فيل سفيد در ايران بچه آورده و مثل باربد مطربى كه در ادوار روزگار همچنان موسيقىدان پركارى به روى كار نبوده مغنى داشت كه از اينها همه مرغوب‌تر و از جمله‌گى اينها همه محبوب‌تر بر اين موجب كه : لذات الدنيا ثلاث اكل اللحم و ركوب اللحم و دخول اللحم فى اللحم همچون شيرين شورانگيز خلوت آراى و چون شبديز براق جهان‌پيماى داشت .\r\n\r\n[ 163 - داروغهء بعقوبهء بغداد . 
  ]\r\n163 من البدايع نقل است كه يكسال پيش از اندراس دولت آل عباس داروغهء يعقوبيه بر فراش استراحت خوابيده ابن عمران نام دژبان بماليدن پايش مأمور گردانيد بعد از ساعتى خواب بر ابن عمران غالب گشته دستش سست شد و او پاى بر سينه‌اش زده گفت در چه كارى گفت معذور داريد كه مرا خواب درربود و واقعهء غريبهء مشاهده شد داروغه از آن خواب سئوال كرد گفت ديدم كه استيصال آل عباس شده و زمام حكومت\r\n\r\n","description":"","footnote":"","page_name":" 88 ","page_number":109},
  {"content":"\r\n\r\nبغداد را در قبضهء اقتدار من نهادند خواجه او را استهزا كرد تا آنكه هلاكو خان بغداد را محاصره كرده در آنوقت بواسطهء عبور لشكر مغول و تاتار گياه در آن ديار نمانده بود تا بجو و كاه چه رسد لاجرم در اردوى هلاكو خان جنس مأكول و عليق چهارپاى ناياب شده نزديك بدان رسيده بود كه لشكر مغول فتح ناكرده از سر بغداد برخيزند اين مضمون بر خاطر ابن عمران كه در آن هنگام در مضيق محاصره بود تافته دو كلمه بدين مضمون نوشت كه هرگاه خان مرا كه ابن عمرانم از خليفه طلب نمايد متعهدم كه يك ماه تمام طعام لشكريرا سامان نمايم و بر تيرى رقم كرده بر لشكرگاه مغول انداخت و چون در آنزمان صلابت مغول در دلها نشسته بود چندان‌كه اگر مفلوكى پسر صلبى خليفه را ميخواست تسليم ميكرد تا بأدنى دژبانى مجهول كه هلاكو خان بخواهد چه رسد لاجرم هلاكو خان ابن عمران را خواست خليفه بعد از تفحص بسيار او را پيدا كرده نزد هلاكو خان فرستاد ابن عمران چون بلشكرگاه رسيد قطارات خان و سائر امراء و لشكريانرا به يعقوبيه برده و سر چاههاى ايشانرا گشاده آنقدر غله كه ضرور بود باردو فرستاد .\r\n\r\nنظم :\r\n اهل هنر گر بشمارى درند * بيهنران نيز بكارى درند\r\nنى كه تهى بردمد از طرف رود * گر ندهد بار سرآيد سرود\r\nقهقهه زد كبك ز رفتار زاغ * كز چه نهم گام پريشان بباغ\r\nزاغ به دو گفت كه پرواز كن * گر گرو از من ببرى ناز كن\r\nهيچكسى نيست ز زيبا و زشت * كش نه حكيم از پى كارى سرشت \r\nاين خدمت نيكو پسند خان و سپاه او شده بعد از فتح كه در سنه 656 ست و خمسين و ستمأة واقع شد و مستعصم و اولادش بقتل آمدند و ابن عمرانرا والى بغداد گردانيدند .\r\n\r\n[ 164 - تشيع مردم قزوين . 
  ]\r\n164 و منها مؤلف تدوين گويد كه مردم شهر قزوين در تشييع غلو دارند زمانى غريبى بايشان رسيده چون شنيدند كه او عمران نام دارد آزار وى كردند آن شخص فرياد برآورد كه من عمران نام دارم بچه سبب مرا رنجه ميداريد گفتند كه تو عمرى و الف و نون و عثمان هم دزديده‌اى .\r\n\r\n[ 165 - زندان افتادن معتصم بامر هلاكو خان . 
  ]\r\n165 و منها مؤلف روضة الصفا گويد زمانى كه مستعصم مقيد شد به حكم خان آب و نان از وى بازگرفتند او بىتاب شده غذا خواست هلاكو خان طبقى از زر و جواهر پيش او فرستاد كه بخور وى گفت كه اينها بدل ما يتحللل چگونه تواند شد پس به دو گفتند كه چيزيرا كه نتوان خورد چرا فداى جان خود و چندين هزار آدمى نكردى وى خجل گشته ديگر دم نزد .\r\n\r\n[ 166 - ظاهر شدن قبر زنى در يمن . 
  ]\r\n166 و منها در قابوس از ابن هشام نقل كرده كه يكبارى در ولايت يمن بسبب ورود سيل قبرى ظاهر شد در آنقبر زنى بود در گردن وى هفت\r\n\r\n","description":"","footnote":"","page_name":" 89 ","page_number":110},
  {"content":"\r\n\r\nگردن‌بند از در و در دستها و پاها و بازوى او هفت دست خلخال و بازوبند و در هر انگشتش انگشترى كه جواهرى ثمين داشت و صندوقى از اموال و لوحى بر بالين او بود و بر آن سطرى چند مسطور خلاصهء سطور آنكه : منم ماجه بنت شعير هرچند كه به جهت مأكولى كه بدان سد رمق توان كردن از نقره و طلا ببازار فرستاديم يافت نشد آخر بعضى از آنها را كوبيده نزد خود آوردم كه شايد دفع جوع شود نشد آخر بصدور دو داغ نقد حيات را وداع كرده سر در نقاب تراب كشيدم التماس از واقفان چنانست كه بر حال من رحم نموده از نوميدى اين بيچاره يادآرند .\r\n\r\nمصراع :\r\n چشم دارم كه ز محرومى من ياد آريد . \r\n\r\n[ 167 - آل عباس سى و هفت نفر بودند . 
  ]\r\n167 فرع آل عباس از آل عباس سى و هفت نفر بحكومت رسيدند و ايام استيلاى ايشان از ابتداى روز جمعهء سيزدهم ربيع الاول سنهء 132 اثنتين و ثلاثين و مأة است تا ششم شهر صفر سنه 656 ست و خمسين و ستمأة ( پانصد و بيست و سه سال و دو ماه و بيست روز ) على هذا التفصيل ابو العباس عبد الله بن محمد بن على بن عبد الله بن عباس مشهور بسفاح چهار سال و نه ماه ابو جعفر منصور مشهور بدوانيقى برادر بزرگتر سفاح بيست و دو سال مهدى بن جعفر ده سال و يك ماه هادى بن مهدى يكسال و سه ماه هارون الرشيد بن مهدى بيست و سه سال و دو ماه و نيم محمد امين بن هارون چهار سال و نه ماه و هشت روز مأمون بن هارون بيست يكسال معتصم بن هارون هشت سال و هشت ماه و هشت روز واثق بن معتصم پنجسال و نه ماه و سيزده روز متوكل بن معتصم چهارده سال و 9 روز منتصر بن متوكل ششماه مستعين بن معتصم سه سال و نه ماه و ده روز معتز بن متوكل سه سال و هشت ماه و بيست و يكروز مهتدى بن واثق يازده ماه و ده روز معتمد بن متوكل بيست و سه سال معتضد بن موفق بن متوكل نه سال و نه ماه مكتفى بن معتضد شش سال و هفت ماه و بيست روز مقتدر بن معتضد بيست و چهار سال و يازده ماه قاهر بن معتضد يكسال و پنجماه و هفت روز راضى بن مقتدر شش سال و دو ماه و دو روز متقى بن مقتدر سه سال و يازده ماه و نيم مستكفى بن مكتفى بن معتضد يكسال و چهار ماه مطيع بن مقتدر بيست و نه سال و نيم طايع بن مطيع هفده سال و دو ماه قادر بن اسحاق بن مقتدر چهل و يكسال و چهار ماه قائم بن قادر چهل و چهار سال و هشت ماه مقتدى بن ذخيرة بن قائم نوزده سال و پنجماه مستظهر بن مقتدى بيست و پنجسال و سه ماه و نيم مسترشد بن مستظهر هفده سال و دو ماه راشد بن مستر شد دو سال مستفى بن مستظهر بيست و چهار سال و يازده ماه مستنجد بن متقى يازده سال مستضىء بن مستنجد سه سال و هشت ماه ناصر بن مستضىء بن مستنجد چهل و شش سال و يازده ماه مستعصم بن مستنصر يازده سال و هفتماه .\r\n\r\n","description":"","footnote":"","page_name":" 90 ","page_number":111},
  {"content":"\r\n\r\n\r\n[ 168 - افكندن طاهر نام مأمون از خطبه . 
  ]\r\n168 من الوقايع ابو سعيد بن كلثوم بن ثابت روايت كند كه من در زمان مأمون مدير بريد خراسان بودم و جمعهء از جمعات در شهور سنه 207 سبع و مأتين طاهر ذو اليمينين نام مأمون را از خطبه انداخته بجاى آن دعائى كه ترجمه‌اش اينست خواند كه بارخدايا تو كار امت محمد را بصلاح آور به آنچه صلاح اولياى خويش را بدان ميدانى و ايشانرا از قصد طاغيان و بدكرداران نگاه‌دار و جماعت ايشانرا پيوسته كن و بهرچه خون ايشان دربند شود و باصلاح ذات البين بازگردد ايشانرا ميسر گردان و من صورت حال را بىزياده و نقصان بمأمون نوشتم روز ديگر قبل از طلوع آفتاب از دار الامارة كس بطلب من آمده گمان بردم كه مگر مضمون نوشتن من بر طاهر ظاهر گشت و قصد كشتن من دارد لاجرم كلمهء شهادت بر زبان رانده متوجه مجلس او گشتم چون بدار الامارة رسيدم فرزند طاهر بيرون آمده گفت واقعهء ديروز را نوشتى گفتم آرى گفت قضيهء امروز را كه خبر مرگ پدرم است نيز بنويس من بدستور او عمل كردم و خلاصهء حال آنكه در شبى كه روز پيشش آثار خلافت از طاهر بظهور رسيده بود بيغرض و مرضى بر فراش استراحت خوابيده صباح او را مرده يافتند .\r\n\r\n[ 169 - نشستن طغرل بجاى ملك ارسلان سلجوقى 
  ]\r\n169 حكايت مشهور است كه چون سلطان ارسلان سلجوقى در نيمهء جمادى الاخر سنه 571 احدى و سبعين و خمسمأة درگذشت فرزندش طغرل كه در اصناف كمالات كامل بود بجاى او بر تخت بنشست چنانچه شاعر اشارت بدان كرده\r\n\r\nنظم :\r\n سرير افروز اقليم معانى * ولايت گير ملك زندگانى\r\nپناه ملك شاهنشاه طغرل * خداوند جهان سلطان عادل\r\nبسلطانى و تاج و تخت پيوست * بجاى ارسلان بر تخت بنشست \r\nدر به دو حال امور ملكى برأى صائب اتابك محمد بن ايلدگز و ضبط نسق لشكر بقزل‌ارسلان برگزار بود و تا اتابك محمد در حيات بود هيچ منقصتى به دو نميرسيد اما چون وى در ذيحجهء سنهء 581 احدى و ثمانين و خمسمأة سال اول قران سبعه رحلت نمود ملك پرآشوب شد و آشوبگران ميانهء سلطان و قزل‌ارسلان كه بعد از برادر به كارهاى وى منصوب شده بود بزيان آوردند و چند بار ميان ايشان جنگ شد آخر سلطان در همدان بدست قزل ارسلان گرفتار شده در قلعهء كهران آذربايجان زندانى شد قزل‌ارسلان را هواى سلطنت در سر شده در شبى كه بامدادش بپادشاهى مىنشست بمرد و او را روز بر فراش مرده يافتند .\r\n\r\n[ 170 - شكست امير مسعود از سلاجقه . 
  ]\r\n170 و منها آورده‌اند كه چون مسعود بن محمود غزنوى در شهور سنهء 403 ثلاثين و اربعمأة در حدود مرو بصحراى ديدقان از سلجوقيان شكست يافت عزيمت غزنين كرد و برادرش محمد را كه بفرمودهء او ميل كشيده بودند از قلعه بيرون آورده\r\n\r\n","description":"","footnote":"","page_name":" 91 ","page_number":112},
  {"content":"\r\n\r\nمتوجه هندوستان شد و در اثناى راه لشكر بر او خروج نموده برادرش محمد را بپادشاهى نشاندند و مسعود را در سنه 430 ثلاثين و اربعمأة بقتل رسانيدند بعد از يكسال مودود بن مسعود بر عم خود خروج نموده و او و اتباع او را در سنه 434 اربع و ثلاثين و اربعمأة بكشت و بسلطنت نشست و در آن اثنا برادرش محمود كه در آن ايام والى بعضى از ولايات هند بود به قصد برادر از دار الملك لاهور نهضت فرمود قريب بغزنين كه رسيد مودود بغايت بترسيد قضا را هم در آن گاه او را شبى مرده بر فراشى يافتند و قاتل او معلوم نشد .\r\n\r\n[ 171 - داستان واعظ زمان طاهر ذو اليمنيين . 
  ]\r\n171 و منها مؤلف روضة الصفا گويد كه در ايام عبد الله بن طاهر ذو اليمينين واعظى در قريهء مالان هرات بوعظ اشتغال كرده جمعى كثير در پاى منبرش حاضر ميشدند تا آنكه روزى رو باهل مجلس آورده عتاب كرد كه در اين شهر مسلمانى نيست و مردمرا درد دين نمانده چه در جوار فلان مسجد آتشكدهء گبرانست و هيچ مسلمانى نيست كه حريم آن مسجد را از لوث معبد اهل شقاق پاك سازد اين سخن در حاضران اثر كرده در شبى كه مجوسان در خواب غفلت بودند جمعى كثير در آنجا رفتند مسجد و آتشكده را خراب كردند و مسجدى در آنشب تمام نمودند صبحدم كه مجوسان از اينمعنى خبر دار گشتند دود حيرت در دماغ ايشان راه يافته در آن روز راه نيشابور كه دار الامارة بود پيش گرفتند و داورى بعبد الله بن طاهر گفتند چون آنجماعت جزيهء خود را بديوان او ميرسانيدند عبد الله در صدد منع مسلمانان درآمده ليك موازى چهار هزار مسلمان ريش‌سفيد از شهر و بلوكات آمده گواهى دادند كه هرگز در اين موضع آتشكده نبوده و هميشه اين مسجد را در اينجا ديده‌ايم .\r\n\r\n[ 172 - وصف عمارت تاج الدين ختلان . 
  ]\r\n172 تمثيل در تاريخ وصاف در باب عمارت تاج الدين عليشاه ختلان وزير سلطان محمد خدابنده موسوم بنگارخانهء چين ، و از معظمات عمارات سلطانيهء آن زمان اين عبارتها نوشته بود كه از عهد جمشيد ارجمند كه بانى رسوم جهانبانى بود كسى نديده و بجز در تواريخ نشان نداده‌اند كه چنين بناى رفيع ، اركان منيع هرمان صورت ، ارم سيرت به مدت سيزده رور افراشته شده و در كم از چهل روز بنقوش بدايع نگاشته گردد در مطلع السعدين خطا گويد : هنگامى كه پيك شاهرخ در آنجا بود پادشاه به شكار رفته چون بازگرديد پيكيان باستقبال شتافتند و چون مرهء طى كردند باردوى پادشاه كه شب در آنجا فرود آمده بود رسيدند ملاحظه نمودند ديوارى پانصد قدم در پانصد قدم و پانصد گز در بلندى در آنشب برآورده بودند و ديوار قالبى در خطا زود ميسازند و دروازهء گذاشته بودند و از پس ديوار كه خاك برگرفته بودند خندقى شده بوده\r\n\r\n[ 173 - آوردن طاهر سرامين را نزد مأمون . 
  ]\r\n173 من الوقايع چون ابو طيب طاهر بن حسين بن مصعب خزاعى از قبل مأمون لشكر ببغداد كشيده سر محمد امين را نزد مأمون فرستاد مأمون در حق او بد\r\n\r\n","description":"","footnote":"","page_name":" 92 ","page_number":113},
  {"content":"\r\n\r\nگمان شده هرگاه چشمش بر او افتادى متغيير گشتى طاهر اينمعنى را دريافته بحسب ظاهر اغماض عين كرده خواست كه ببهانهء خود را از او دور اندازد لاجرم باحمد بن ابى خالد وزير توسل جسته احمد جهة وى ايالت خراسان را گرفت و او در سنه 205 خمس و مأتين متوجه آنجا گشته بر وجهى كه مذكور شد بعد از چند گام نام مأمونرا از خطبه انداخته مدت پنجاه و چهار سال حكومت در خاندان او بماند و بعد از او چهار كس از اولاد او متصدى امر حكومت شده‌اند و يكى از شعرا اسامى حكام طاهريه را در دو بيت درج نموده است .\r\n\r\nنظم :\r\n در خراسان ز آل مصعب شاه * طاهر و طلحه است و عبد الله\r\nباز طاهر دگر محمد دان * كه بيعقوب داد تخت و كلاه \r\n\r\n[ 174 - آغاز حال يعقوب بن ليث . 
  ]\r\n174 من الوقايع يعقوب بن ليث كه نخستين پادشاهست از آن طبقه در به دو حال رويگرى كردى و هرچه از آن رهگذر بچنگ آوردى بر سائر اطفال كه همسال او بودند بخشيدى و بعد از ( امير درهم ) بر پسرانش نصر و صالح خروج كرد ايشان متوسل بر نبيل حاكم كابل شده با سى هزار مرد بجنگ آمدند يعقوب با سه هزار كس بمدافعه شتافت اما چون در قوت مقاومت نيافت از در خدعه و فريب درآمده بر نبيل پيغام داد كه من از روى ولىنعمت‌زادگان شرمنده‌ام التماس آنكه گناه مرا از ايشان درخواست كنى تا بدستور در سلك چاكران ايشان منتظم باشم القصه بواسطه تمهيد عهد نبيل و اولاد درهم با معدودى چند بگوشهء رفتند او نيز با آنقدر مردم نزد ايشان رفت بيكبار فرصت يافته شمشير در ايشان نهاد و خاك وجود آنجماعت بباد داد و بعد از آن باستقلال ، درفش پادشاهى برافراشت گويند در زمان حكومت خواست كه ابو يوسف بن يعقوب بن سفيان را كه نسبت بعثمان بن عفان سب و لعن كرده بود آزار نمايد وزير گفت ايها الامير او زبان بطعن عثمان بن عفان سنجرى دراز كرده نه آنكه در حق عثمان بن عفان مشهور بد گفته باشد يعقوب از آن ماجرا درگذشته گفت مرا با او كارى نيست .\r\n\r\n[ 175 - ليث صفار . 
  ]\r\n175 حكايت مشهور است كه ليث صفار رويگر بچهء بود كه همتش كمند تسخير بر كنگرهء كاخ فلك انداختى و همواره سمند شجاعت در ميدان شهامت تاختى و سرش بدان شغل دنى فرود نيامده از سلاح‌ورزى بعيارى و شب‌روى روى نهاد ليك در آنكار شيوهء انصاف مرعى ميداشت از جمله شبى بر خزائن امير درهم بن نصر والى سيستان دست يافته جميع درهم و دينار و جهات بيشمار بيرون آورده در آن اثنا نظرش بر جوهرى شفاف افتاد به گمان آنكه دريست ثمين در دهان افكنده چون دانست كه نمكست حق آن را ملاحظه نموده آنجهات را بجاى گذاشته هيچ نبرد .\r\n\r\nبيت :\r\n زخم كه از خون تو گويد سخن * چونكه نمك خورد به بندد دهن \r\n\r\n","description":"","footnote":"","page_name":" 93 ","page_number":114},
  {"content":"\r\n\r\nخازن كه بر اينمقدمه خبر يافت تعجب‌كنان آنواقعه را بدرهم عرض نمود درهم در همانروز منادى كرده دزدانرا امان داد و ليث حاضر شده ازو منشأء نبردن اموال سئوال رفت او حكايت از جوانمردى همى كرد و رعايت حق نمك بيان مىنمود لاجرم ملك را مستحسن افتاده او را تربيت كرده بمرتبهء حجابت رسانيد .\r\n\r\n[ 176 - جنگيدن امير اسماعيل با عمروليث . 
  ]\r\n176 من بدايع الوقايع گويند در ربيع الاخر سنه 287 سبع و ثمانين و مأتين امير اسمعيل سامانى بتحريك معتضد عباسى با دوازده هزار سوار كه ركاب ايشان اكثر از چوب بود بجنگ عمرو ليث كه در آن وقت هشتاد هزار سوار جرار داشت آمده چون روز سه‌شنبه نيمهء شهر مذكور تسويهء صفوف دست داده كوس جنگ فروكوفتند اسب عمرو ليث آغاز بازى كرده سركشى نمود و عنان از دستش ربوده دردم او را بصف اعداء رسانيد و بىآنكه جنگى واقع شود به مجرد آواز طبلى آن نوع لشكر منهزم گرديده و عمرو ليث را در خيمهء محبوس ساختند .\r\n\r\nنظم :\r\n بيمدد عمر و زيد چون تو بيكچشم‌زخم * لشكر چون كوه را كس به خدا كم شكست \r\nيكى از فراشان او در آن حوالى گذشت عمرو او را خواسته گفت براى من خوردنى تدبير كن فراش قدرى گوشت در سطلى انداخته ميجوشانيد در آن اثنا بطلب حوايج رفته بود سگى خواست كه آن را درربايد دهنش سوخته سر را بتعجيل بيرون آورده دستهء سطل در گردنش افتاده ميدويد و سطل را ميبرد عمرو ليث بخنديد موكلان گفتند چه جاى خنده است .\r\n\r\nبيت :\r\n خنده كه از دل نگشايد گره * گريه از آن خندهء بيوقت به \r\nگفت صباح همين‌روز خوانسالار بواسطهء قلت اشتر مطبخ با آنكه سيصد نفر بود بشكايت پيش من آمده بود اكنون سگى به آسانى ميبرد چگونه بر بىاعتبارى دنيا نخندم\r\n\r\nمصراع :\r\n كه آئين جهان گاهى چنان گاهى چنين باشد . \r\n\r\n[ 177 - تدبير عمروليث در كار بزرگان . 
  ]\r\n177 حكايت گويند عمرو غلام بچكان خريده در رعايت ايشان كوشيدى و چون بزرگ شدندى ايشانرا بمقربان و امراء بخشيده و بدستور از مراعات ايشان غافل نبودى و همواره از ايشان تفحص احوال صاحبان نمودى و از خصوصيات اندرونى و بيرونى ايشان واقف گشته در مجلس آنها را بر زبان آوردى امرا را مظنه آنكه مگر پريان ويرا بر حالات ايشان واقف ميسازند بنابراين هميشه در مقام احتياط بوده بر امرى كه مخالف رضاى او باشد قيام نمىنمودند .\r\n\r\n[ 178 - سفاكى عمروليث . 
  ]\r\n178 من الوقايع گويند عمرو اعورى بود بغايت سفاك و زشت رو لشكريانرا باندك تهاونى كه در خدمت كردندى سياست نمودى يكبارى عرض لشكر ميديد و نظر بر آن داشت كه تكاور كدام فربه‌تر است و اسلحهء كدام بهتر ناگاه شخصى كه\r\n\r\n","description":"","footnote":"","page_name":" 94 ","page_number":115},
  {"content":"\r\n\r\nاسبش بغايت لاغر بود از پيش او گذشت عمرو از روى غضب گفت عجب حالتيست كه سپاهيان سرين زنان خود را فربه ميسازند و اسبان خود را لاغر آن دردمند دردم از سمند به زير دويده هر دو زانو بر زمين زد كه ايخداوند سرين زن من به صد مرتبه از اين اسب لاغرتر است اگر باورت نيست او را نيز عرض نمايم از آن سخن عمرو خندان شده او را انعامات بسيار فرمود .\r\n\r\n[ 179 - خوان گستردن عمروليث و بارعام مردم . 
  ]\r\n179 من البدايع مشهور است كه هيچيك از سلاطين روزگار در زمان و سفره مثل عمرو نبوده‌اند عجب آنكه او در حبس معتضد چندان بماند كه از گرسنگى هلاك شد و هيچيك از مردمان بسروقت او نرفتند و از آثار او مسجد جامع شيراز است .\r\n\r\n[ 180 - ملك ناصر مصرى . 
  ]\r\n180 حكايت در شهر رجب سنهء 708 ثمان و سبعمأة امراى مصر بويژه سالار مغول از تحكمات ملك ناصر پسر القى بتنك آمده خواستند كه او را از ميان بردارند او از اينمعنى مستشعر گشته از مصر بيرون آمده بقلعهء گرگين متحصن شد امراى مصر چاشنى گيريرا بجاى او صاحب سرير گردانيدند اما او را باوجود جهات ناصر ، كار از پيش نميرفت آخر هم در اين سال ناصر از قلعه متوجه دمشق شده اكثر امرا ميل بجانب او كردند چون بحوالى مصر رسيد چاشنىگير فرار كرده بتربه رفت و سالار در مقام اعتذار آمده دست خود را بسته به نظر ناصر رسانيده و ناصر او را محبوس گردانيد و مأكول و شراب از او بازگرفت و او در آن حبس بمرد و پيش از موت از فرط جوع موزهء خود و نيمى از حصير را خورده بود .\r\n\r\n[ 181 - زال با همسرش رودابه . 
  ]\r\n181 ايضا مشهور است كه زال پدر رستم با منكوحهء خود رودابه بر سر خوان نشسته بودند كه بيكبار كلاغى بر ديوار باغى نشسته آوازى چند درداد زال از آواز او آغاز جزع كرده با منكوحهء خود گفت كه بعد از مصيبت گرسنگى هيچ چيز بدى و بلائى برابر با اين گفتار جانور نيست ابو على در كتاب ذخيرة گويد كه زال به خدمت يكى از اصحاب داود رسيده زبان مرغان را بياموخت القصه رودابه استكشاف آنواقعه نمود زال گفت رستم و شغاد و زواره بعالم بقا انتقال نمودند رودابه از شدت آنقضيه هولناك شده سوگند خورد كه هيچ نخورد تا هلاك شود و هفت شبانه‌روز گريه و زارى ميكرد و هيچ نخورد تا آخر بيطاقت شده خود را بمطبخ رسانيد و از غايت جوع نور باصره‌اش نمانده بود پس دست كرد كه چيزى بدان بردارد قضا را مار مردهء به دستش آمد خواست كه آن را فروبرد كنيزكى فرياد برآورد كه مار مرده است رودابه آن را بينداخت و انصاف داد كه حق بجانب زال بوده است كه چنان گفت :\r\n\r\nسعدى :\r\n اين شكم بىهنر پيچ‌پيچ * صبر ندارد كه بسازد به هيچ \r\n\r\n[ 182 - فرع صفاريان . 
  ]\r\n182 فرع صفاريه ملوك صفاريه سه تن و مدت حكومتشان در جميع خراسان و سيستان و مازندران و فارس و خوزستان و كرمان از سنه 253 ثلث و خمسين\r\n\r\n","description":"","footnote":"","page_name":" 95 ","page_number":116},
  {"content":"\r\n\r\nو مأتين تا سنه 287 سبع و ثمانين و مأتين سى و چهار سال و كسرى بوده و بقول بناكتى كه يكى از اهل تواريخ است چهل سال است بدينطريق يعقوب يازده سال عمر و بيست و سه سال طاهر بن محمد بن عمر و شش سال .\r\n\r\n[ 183 - حالات امير اسماعيل سامانى . 
  ]\r\n183 من مكارم الاخلاق آورده‌اند كه نخستين كسى كه از سامان بر تخت سرورى نشست سرور جليل امير اسماعيل است و او پادشاهىست متخلق باخلاق كريمه و از جملهء اخلاق مرضيه‌اش آنكه در مبادى حال از قبل برادر بزرگترش كه نصر نام داشت حاكم بعضى ولايت بخارا بود و آئين عدالت را شعار خود ساخته رعاياى اطراف ميل برعيتى او نموده مملكت او بغايت آبادان شد آشوبگران فساد ميان برادران به جائى رسانيدند كه قاصد جان يكديگر گشتند نصر از سمرقند با عساكر از سر تقيظ و انتباه دست اعتصام در فتراك و ما النصر الا من عند الله بمقابله شتافت القصه از قيل و قال بجدال و قتال انجاميده مهم از تيغ زبان بتيغ و سنان رسيده در خلال حرب و ضرب لشكر نصر مغلوب گرديد و خدمتش يوم يضر المرء من اخيه عمل نموده در اثناى فرار بدست يكى از لشكريان امير اسمعيل افتاده او را دست بسته نزد اسماعيل آوردند همگى را از دور و نزديك اعتقاد آن بود كه در دم بقتلش مىرساند اما آن ملك ملك سيرت از آنجا كه كمال سلامت نفس و پاكى طينت داشت از اسب به زير دويده ران و ركاب نصر را ببوسيد چنان كه نصر را گمان آن شد كه استهزاء و تمسخر مىكند بعد از آن جهة او خيمه و بارگاهى ترتيب نموده در برابر خانهء خود او را فرود آورد .\r\n\r\n[ 184 - بخشودن اسكندر دشمن را . 
  ]\r\n184 حكايت گويند روزى يكى از خويشان كه دشمنى و عداوتش با اسكندر استمرار يافته و گردن از اطاعت برتافته دست و گردن بسته او را بملازمت آوردند اسكندر او را بخشيد همگنان تعجب نمودند و زبان بطعن گشودند .\r\n\r\nبيت :\r\n بجز خونى و دزد آلوده‌دست * ببخشاى بر هر گناهى كه هست \r\nيكى از حضار از كمال قساوت بل از غايت حسادت بر زبان آورد كه اگر بجاى تو من بودم او را بكشتمى اسكندر گفت چون من تو نيستم او را نميكشم لو علم الناس حبى - الى العفو ليقربوا الى بالجرايم از سخنان اسكندر است .\r\nحكمت : عاقل را بزيادت مكافات نيكى و عفو بدى بعد از قدرت موجب شادمانيست\r\n\r\nنظم :\r\n ما از گناه خصم تجاوز كنيم از آنك * در عفو لذتيست كه در انتقام نيست \r\nالقصه امير اسماعيل با نصر گفت تو همان برادر بزرگترى و مخدومى كه اگر بخارا را به من ارزانى ميداشتى خوب و الا آنچه مقتضاى رأى ملك آراست بتقديم رسان\r\n\r\nبيت :\r\n آنكه از دشمنان نسازد دوست * فلك از دوستان دشمن اوست \r\nنصر از اينمعنى خجل گشته امير سعادتمند را روانهء سمرقند گردانيد و در سنهء 279\r\n\r\n","description":"","footnote":"","page_name":" 96 ","page_number":117},
  {"content":"\r\n\r\nتسع و سبعين و مأتين نصر بمرد يكبارگى همه ماوراء النهر امير اسماعيل را شد .\r\n\r\n[ 186 - مهابت امير اسماعيل در سپاه خويش . 
  ]\r\n186 من مآثر العدل در حينى كه امير اسماعيل متوجه دفع عمروليث بود گذرش بر كوچهء از باغهاى هرات افتاده در كوچه درختى پرسيب ديد كه از ديوار سر به راه نهاده امير شخصى را بر آن داشت كه ملاحظه نمايد كه كسى آيا آسيبى بدان درخت مىرساند يا نه ؟ از فرط عدالت جملگى لشكر از آن راه گذشتند و احدى از آن سيبى نچيد .\r\n\r\nنظم :\r\n پاست فرونشاند ، از خاك شاخ صولت * حفظت نگاه دارد ، بر آب نقش خاتم \r\nامير چون بر اين خبير گشت شكر الهى بتقديم رسانيده دل در ظفر بست .\r\nحكمت : پادشاه چون رودخانهء بزرگست و اركان دولت چون جويهائى كه از آن منشعب شده چنان كه طعم و رنگ آب رود باشد ، جويها را نيز چنان باشد پس بر پادشاه واجب است سيرت پسنديده داشتن تا ديگران نيز سيرت نيكو گيرند .\r\n\r\n[ 187 - سركشى محمد هارون از اسمعيل سامانى 
  ]\r\n187 و منها گويند محمد هارون سرخى كه از جانب امير اسماعيل حاكم جرجان بود سركشى نمود امير متوجه دفع او گشته محمد از او بگريخت امير او را تا قزوين تعاقب نموده در محلى كه بقزوين رسيد هنگام ارتفاعات بود و در آن ارتفاعات شاخها و ميوه‌هاى رز فراوان ، لشكريانش خوشهء انگورى از كسى طلب نكردند و فقط گاهى بزر ميخريدند .\r\nحكمت : طمع از جمله آفاتست زيرا ميانهء آن و معدلت منافاتست\r\n\r\nبيت :\r\n هركرا دل بعدل شد مايل * طمع از مال خلق گو بگسل\r\nطمع و عدل آتش و آبند * هردو يك جا قرار كى يابند \r\nچون عمروليث بدست امير اسماعيل گرفتار آمد امير از غايت مكرمت يكى از مقربانش را بپرسش او فرستاده و اميدوارش نمود عمرو نيز در برابر آن الطاف كاغذ پارهء از بازوى خود باز كرده بآنكس داد كه اين گنج كه در ايام سلطنت من و برادرم اندوخته‌ايم ميخواهم كه در قدم امير ايثار كنم حاجب آن را گرفته بتعجيل نزد امير اسماعيل آورده حقيقت بازنمود امير بانك بر او زده گفت برو و اين نسخه را به دو بازده و بگوى ميخواهى بر خرد از وى پيشى گيرى تو و برادرت را گنج كجا آمد ؟ جهانيان را معلوم است كه شما رويگر بچگانيد بمساعدت ، زمانه چند روزى شما را بركشيد و بتعدى و تطاول مال بزه و مسكين جمع كرديد اكنون ميخواهى كه مظلمه‌اى كه از آنها بر گردن شماست بر گردن من اندازى .\r\n\r\n[ 188 - رسيدگى امير اسماعيل سنك خراج را . 
  ]\r\n188 ايضا بسمع امير اسماعيل رسيد كه در رى سنگى كه بدانخراج از رعايا ميگيرند زياده از سنگ معمول است بنابراين چپر و ايلچى\r\n\r\n","description":"","footnote":"","page_name":" 97 ","page_number":118},
  {"content":"\r\n\r\nبرى روان داشت چون بحوالى رى رسيد مردم دغدغه كردند كه مبادا متضمن مكروهى باشد آن شخص به شهر درآمد سنگها را در كيسه نهاده سر به مهر كرده همراه خود به بخارا برد چون زيادتى سنگ ظاهر شد حكم باسقاط زيادتى آن نموده سنگ معدلرا به رى ارسال داشت و حكم فرمود كه عامل آنجا زيادتى كه در سنوات گرفته از خرج آيندهء ايشان كم كند و از سخنان حكيم سويون جد مادرى افلاطون است .\r\nحكمت : بهتر چيزى كه ارباب حكم و فرمان بر آن قدرت يابند چشانيدن زهر سياست است و حلاوت تخفيف مؤنت از رعيت . اميد كه به همين شيوهء مرضيه حاكم روز حساب و ميزان بموجب وعدهء كريمه   فَأَمَّا مَنْ ثَقُلَتْ مَوازِينُهُ فَهُوَ فِي عِيشَةٍ راضِيَةٍ   جاى آن امير معدلت آئين را در فراديس جنان نموده باشد و در اين شك نيست كه پيامبر اكرم ص فرموده كه عدل الساعة خير من عبادة السبعين سنة\r\n\r\nنظم :\r\n عدل كن زانكه در ولايت عدل * در پيغمبرى زند عادل \r\nاز سخنان پادشاه انوشيروان عادل است .\r\nحكمت : عدل گنجيست چندانكه از آن بيشتر خرج كنى بيشتر شود و سعادت دارين افزايد و ظلم چندانكه كمتر خرج كنى كمتر حاصل گردد .\r\n\r\n[ 189 - آمدن امير اسماعيل بهرات . 
  ]\r\n189 و منها بعضى گويند امير اسماعيل بعد از آنكه عمروليث را گرفته بهرات آمد اهالى آنجا امان خواستند بداد چون عساكر از ابتداى توجه بغنيمتى محظوظ نگشته بودند لاجرم تنگى و عسرت دست داده پريشانى تمام راه يافته بود و از مردم هرات نيز امدادى واقع نشد اعيان دولت معروض داشتند كه در اين شهر و ولايت صد هزار كس خواهد بود اگر هريك به دو مثقال زر مدد كنند دويست هزار مثقال و اگر يك مثقال صد هزار مثقال مىشود و بدينقدر مرمت احوال لشكر ميتوان كرد امير گفت ما چندين هزار مؤمن را امان داده‌ايم و خلاف از روى شرع و مروت دور است\r\n\r\nبيت :\r\n هست كافر ز سيرت نيكو * مظهر فيض و فضل ربانى\r\nهركرا نيست حسن عهد و وفا * هست دور از ره مسلمانى \r\nو در آن لحظه از هرات روان گشت تا ديگر آن سخن را اعاده نكنند كه موجب نقض عهد گردد چون به منزل اول نزول نمودند اعيان درگاه بدستور آن سخن را اعاده كردند و گفتند از مملكتى كه معلوم نيست كه در تصرف ما خواهد ماند باز چنين بى استعداد بيرون آمدن از صلاح ملكى دور مينمايد امير گفت خدائى كه اسب عمرو را به تازيانهء تقدير پيش من دوانيد قادر است كه بىنقض عهد تهيه لشكر ما كند آن جماعت مأيوس از پيش او برخاستند مقارن اين حال كنيزى از خاصان امير در آنخانه درآمده\r\n\r\n","description":"","footnote":"","page_name":" 98 ","page_number":119},
  {"content":"\r\n\r\nحمائلى كه مرصع به چند دانه ياقوت سيراب بود از گردن بيرون كرده بر بالاى رختها نهاد كلاغى در گذار بود بتصور آنكه وصلهاى گوشتست آن را درربود جانداران سوارشده بر اثر آن مىتاختند چون خواست كه فرود آيد سواران رسيدند حمائل از منقار او جدا گشته بيفتاد و بچاهى كه در محاذى آن بود فروشد كسى را در چاه فرستادند از آنجا بجاى ديگر راه بود چون رفتند صندوقها ديدند كه بنمود جمله از زر سرخ و سفيد و آن خود از خزانهء عمرو بوده كه ( سام ) و قوم او از جنگ‌گاه گريزانده تا حدود هرات آورده در طرفى كه مزور خلق در آنجا كم واقع شدى پنهان ساخته بودند القصه آنچه ميخواستند كه بر اهالى هرات تحميل كنند اضعاف آن بدست آمد\r\n\r\nنظم :\r\n چه گنجها كه نهادند ديگرى برداشت ؟ * چه رنجها كه كشيدند ديگرى آسود ؟ \r\n\r\n[ 190 - مراعات كردن احمد بن اسماعيل فضلاء را 
  ]\r\n190 من الوقايع احمد بن امير اسماعيل مراعات طبقهء فضلا بيشتر از ديگران نموده اكثر اوقات با ايشان ملاقات نموده صحبت ميداشت لاجرم زمرهء بتخصيص فرقهء غلامان از اينمعنى رنجيده و چون هم در آن چند روز به شكار رفته معاودت نمود آتش در آن منزل كه نزول نموده بود زدند در خلال آن احوال خبر اختلال ملك و شورش از هر جانبى بمسامع جلال امير رسيد باز مراجعت فرموده در منزل سوخته فرود آمد همگنان آن را بفال بد گرفته امير در آن مرحله روزى مناجات كرده گفت خدايا اگر تقدير تو چنين است اين ملك بر من بشورد و بندگان تو در زحمت افتند بيشتر مرا مرگ فرصت ندهد كه تا آنحال را نبينم در آن ايام شبى پاسبان فراموش كرده دو شير كه هر شب مقرر بود كه بر در خانه از جهت حراست مىبستند به‌بندد فوجى از غلامان بدرون رفته او را قصد كردند و اين واقعه در سيم جمادى الاخر در سنهء 300 ثلاث مأة ببخارا واقع شد .\r\n\r\n[ 191 - داستان ماكان بن كاكويه . 
  ]\r\n191 من مآثر الشجعان در تاريخ آل سامان مذكور است كه چون ماكان بن كاكويه از ديلميان گريخته عزم تسخير خراسان داشت و ميخواست بتغلب بدانجا مستولى شود بنابراين والى آنجا امير نصر بن احمد بن اسماعيل سامانى بسپهسالارى امير على نام با لشكر آراسته نامزد آنطرف گردانيد در وقت روان كردن ، امير على را نزد خود خواسته در باب جنگ و رعايت ناموس و ننگ سفارشها مينمود امير على در اثناى گفت و شنيد بر خود ميپيچيد چون از خدمت امير بيرون آمده پيراهن از تن بدر كرد عقربى در درون پيراهن بود و هفده جا اندام او را نيش زده بود چون خبر بامير رسيد گفت چرا پيشتر از خود رفع نكردى گفت اگر بنده در بندگى امير تاب نيش عقربى نياورد و او را در ميان سخن گذارد چگونه تاب زخم تير و نيزه و شمشير تواند آورد\r\n\r\nبيت :\r\n كسى به گردن مقصود دست حلقه كند * كه پيش تير بلاها سپر تواند بود \r\n\r\n","description":"","footnote":"","page_name":" 99 ","page_number":120},
  {"content":"\r\n\r\nبالجمله تلاقى لشكرين در ظاهر رى دست داد و يكى از لشكر امير على خدنك جان‌سپارى چنان بر پيشانى ماكان زد كه از خود گذشته در سرش نشست و سرش را با تبر بريده نزد امير على آوردند و او خواست كه كبوتر نامه‌بر بجانب امير نصر كه در آنوقت در نيشابور بود پرواز دهد بنابراين باسكافى منشى كه سرآمد منشيان بود گفت دو كلمه كه مخبر باشد از قتل ماكان بامير بنويسد او نوشت اما ماكان فشار كاسمه .\r\n\r\n[ 192 - امير نصر و تعريف جوهرى نزد وى . 
  ]\r\n192 من المكارم گويند روزى در خدمت امير نصر تعريف جوهرى ميگذشت كه تاجرى در معرض بيع درآورده بود جوهر را با تاجر حاضر ساختند امير على جوهر خود را بشناخت از وى پرسيد از كه خريدهء اشارت بيكى از غلامان امير كرد امير چهارده هزار دينار بعوض سيزده هزار دينارى كه از غلام مبيع نموده بود بتاجر داد و بازرگان چون لطف و عدل ديد جرم غلام را درخواست نمود امير غلام را به دو بخشيد .\r\n\r\n[ 193 - يغما بردن مردم خزانهء امير نصر را . 
  ]\r\n193 و منها در آن زمان كه برادران بر امير نصر خروج كردند بعضى مردم بخزانه دست‌درازى كردند و وى از آن قضيه آگاه بود اتفاقا كاردى آوردند كه امير آن را بخرد امير كارد را بشناخت پرسيد كه اينرا به چند خريدهء ؟ گفت به دويست دينار امير در تسليم آنوجه اشارت فرمود آنشخص مضايقه كرده گفت از هزار دينار كمتر نيست حاضران گفتند امير كارد خود را بدانچه خريده از تو ميخرد مضايقه چيست ؟ و خواستند كه آن را به زور از او بستانند امير گفت او را هيچ مگوئيد خود داند در اينمحل غمازان فرصت يافته عرضه داشتند كه جمعى از ارباب ثروت مبلغى از خزانه برده‌اند آنها را از ايشان با چيزى زايد ميتوانگرفت امير گفت هركس نصيب خود برده و من ايشان را بحل كردم .\r\n\r\nمصراع :\r\n ما بحل كرديم بارى آنچه با ما كرده‌اند . \r\n\r\n[ 194 - فرع آل سامان نه تن بودند . 
  ]\r\n194 فرع آل سامان آل سامان كه در خراسان و ماوراء النهر بسلطنت رسيده نه نفرند كه اسامى ايشان در اين رباعى مندرج است\r\n\r\nرباعى :\r\n نه تن بودند زال سامان مشهور * هريك بحكومت خراسان مغرور\r\nاسماعيلى و احمدى و نصرى * دو نوح و دو عبد الملك و دو منصور \r\nمدت ملكشان صد و دو سال و ششماه و بيست روز بهذا التفصيل . اول : امير اسمعيل هشت سال و دو ماه دوم : احمد بن اسماعيل پنجسال و چهار ماه سيم : نصر بن احمد سى و سه سال و سه ماه چهارم : نوح بن نصر دوازده سال و هفتماه و هفت روز پنجم : عبد الملك بن نوح هفت سال و نيم ششم : منصور بن عبد الملك يازده سال هفتم : نوح بن منصور قريب بيست و دو سال هشتم : منصور بن نوح يكسال و هفتماه نهم : عبد الملك بن نوح بن منصور هشت ماه و هفده روز . نسب آل سامان ببهرام چوبين ميرسد بدين ترتيب اسماعيل بن احمد بن اسد بن سامان بن عداه بن جسمان بن طعام بن نوسرو بن بهرام چوبين .\r\n\r\n","description":"","footnote":"","page_name":" 100 ","page_number":121},
  {"content":"\r\n\r\n\r\n[ 195 - داستان البتكين غلام احمد سامانى . 
  ]\r\n195 من الوقايع البتكين كه از جملهء غلامان احمد بن اسماعيل بود در زمان عبد الملك بن نوح بايالت خراسان شتافته در سنهء 350 خمسين و ثلثمأة چون عبد الملك وفات يافت امرا در كار سلطنت متردد گشته از الب‌تكين اجازت طلبيدند چون منصور بن عبد الملك در حداثت سن بود البتكين عمش را صاحب اختيار كرد امرا پيش از جواب او منصور را بپادشاهى برداشته بودند بنابراين سخن ، منصور از الب‌تكين رنجيده بعد از استقلال او را بدرگاه خواند و او از آن مطلع گشته از حكم او سرپيچيده با هفتصد نفر از معتمدان خود از كنار آب آمويه مراجعت نموده متوجه بلخ شد منصور پانزده هزار سوار از پس او روانه نمود البتكين از بلخ گذشته و از راه كريوهء هندوكش رفت و بر سر درهء فرود آمد و در آنجا خبر لشكر بخارا شنيده مردم خود را گفت جنگ با اين جماعت از قبيل غزاست هركدام از شما خواهيد سر خويش گيريد و راه عافيت پيش همه باتفاق گفتند كه سالهاست كه ترا بر ما حقوق نعمت است ترا در اينوقت گذاشته كجا رويم .\r\nالبتكين شرائط تحسين بجاى آورده دويست نفر را در دو طرف آن دره در كمين گذاشت و پانصد كس را پنج قشون ساخته در برابر لشكر آمد و جنگ سخت كرد و آخر بجانب دره فرار نمود و لشكر از پى ايشان بتاختند چون دره تنگ و مغاك بود آنقدر گذاشت كه تمامى لشكر برآمد و خود از پيش لشكر برگشته حرب درپيوست عرصه را مجال آن نبود كه كثرت را بر قلت تفوق باشد و سواران بر زبر يكديگر ميراندند و از بالاى سر ايشان سنگ و تير مىانداختند خواستند كه برگردند مبارزان كه درپى مانده بودند كمين گشادند و دمار از روزگار ايشان برآوردند القصه اكثر ايشان از تيغ و تير گذشته بقايا دستگير شدند البتكين از آنجا بغزنين رفته بتغلب بر آنجا مستولى شد و مدت شانزده سال حكومت كرده بمرد و حشم و خيلش سبكتكين را كه غلام و داماد او بود چون آثار دولت بر جبينش هويدا ديدند بسرورى برداشتند .\r\n\r\n[ 196 - داستان آزادى لقمان حكيم . 
  ]\r\n196 تمثيل گويند سبب آزادى لقمان آن بود كه روزى صاحبش خربزهء به دو بخشيد كه بغايت تلخ بود و او بىكلفتى آن را خوش بخورد خواجه ز او پرسيد كه اين چگونه خوردى گفت اى خداوند من از دست تو چيزهاى شيرين خورده‌ام اگر يك بار خربزهء تلخ بخورم چه شود ؟ چون شربت زهرناك مرگ چشيدنيست طعام دنيا چه شيرين و چه تلخ و چون سر بگريبان خاك كشيدنيست مقام چه غزنين و چه بلخ .\r\n\r\n[ 197 - خواب سبكتكين و آتش‌سراى او . 
  ]\r\n197 من نتائج الرؤيا در جامع الحكايات مذكور است كه امير ناصر الدين سبكتكين در پنجشنبه دهم محرم سنهء 361 احدى و ستين و ثلثمأة در ديوانخانه خوابيده بود در عالم رؤيا چنان ديد كه در ميان آتشدان او نهالى برآمد و آن شجرهء مرتبهء مزينه بزرگ شد بمثابهء كه تمامى خانهء او را بشاخ و برگ خود پوشانيد از حول آن خواب\r\n\r\n","description":"","footnote":"","page_name":" 101 ","page_number":122},
  {"content":"\r\n\r\nبيدار گشت و با خود انديشه داشت كه مقارن آن حال يكى از خدمتكاران حرم بشارت ولادت محمود رسانيد سبكتكين را غنچهء شادمانى بر شاخسار نهال كامرانى شكفته بدان رؤيا اميدوار گشته او را مسمى بمحمود گردانيد و بسى برنيامد كه نهال اقبالش بر وجهى سايه‌گستر شد كه اكثر سكان ربع مسكون بظلال افضالش استظلال نمودند و از شواهد اينمعنى شهنامهء فردوسىست\r\n\r\nنظم :\r\n جهاندار محمود شاه بزرگ * به آبشخور آرد همى ميش و گرگ\r\nچو كودك لب از شير مادر بشست * بگهواره محمود گويد نخست \r\n\r\n[ 198 - داستان وزارت ابو العباس اسفراينى . 
  ]\r\n198 من نتايج المعادات در وصاياى نظام الملك مسطور است كه در اوائل دولت سلطان محمود ابو العباس ، فضل بن احمد اسفراينى را وزارت دادند و ميان او و على خويشاوند كه بزرگتر حجاب بود همواره كدورتى بود خواجه سلطان را از اين معنى واقف گردانيده على هرچند در باب او سعايت كردى مؤثر نيفتادى و اگر كسى ديگر در باب خواجه افسادى كردى هم از تحريك او دانسته اعتبارى نكردى تا زمانى كه دولت وزير روى در تراجع نهاده سلطان را از خود رنجانيده خواجه كسى را نزد او فرستاده از وزارت استعفا نمود سلطان جواب داد كه بر او ظلم و جورى روا نميدارم و مالى كه بقلم خود در ممالك جمع كرده بخزانه رساند و از كار معاف باشد خواجه احمد بن حسن ميمندى ميانجى بود بعد از تردد بسيار بر آن قرار شد كه خواجه صد هزار مثقال طلا بدهد و از آن شغل خطير برهد و خواجه بأدا مشغول گشته هرچه در زمان نيابت و هنگام وزارت سلطان حاصل كرده بود از صامت و ناطق و عقار و منقول تنخواه كرده مبلغها هنوز درمىبايست و خواجه حكايت فقر و فاقه را بسلطان بگفت سلطان بر حال او ترحم فرموده نزد خود طلبيد و گفت اگر بجان و سر من سوگند خورى كه بر چيز ديگر قدرت ندارم معاف باشى خواجه گفت الحال سوگند نميتوانم خورد يك بار ديگر به خانه روم و از خانواده و اهل بيت تحقيق نمايم اگر محقرى مانده رسانيده قسم ياد نمايم پس به خانه آمده بسوگندها تحت تخويف و تهديد معلوم كرد كه جزوى از اسباب دختر طفل او ، نزد يكى از تجار مانده او را بدست آورده بخزانه فرستاده بعد از آن سوگند ياد كرد كه هيچ‌چيزى ديگر در اينوقت نيست على خويشاوند كه سالها منتظر فرصت بود مجال يافت قضا را در آن اوان پادشاه به نيت غزاى هندوستان متوجه بود بخلوتى به خدمت سلطان معروض داشت كه سالهاست كه خيانت خواجه نزد من بوضوح پيوسته چون ميديدم كه سلطان سخن مرا حمل بغرض ميگرداند چيزى نميگفتم الحمد للّه كه خيانت او بيواسطهء من ظاهر گشت اكنون سوگندى بدين عظمت را خلاف ياد نموده ، چه جنسى چندان از نفائس عالم كه در خزاين سلطان مثل آنها نيست پيش او موجود است\r\n\r\nبيت :\r\n\r\n","description":"","footnote":"","page_name":" 102 ","page_number":123},
  {"content":"\r\n\r\n بنا خوبتر صورتى شرح داد * كه بدمرد را روى نيكى مباد\r\nبدانديش بر خرده چون دست يافت * درون بزرگان به آتش بتافت \r\nسلطان از اين سخن متأثر گشته گفت اگر اين گفتار راست باشد ابو العباس مستوجب سياست عظيمى است على خويشاوند گفت اگر تجسس بر بنده مرجوع گردد اثبات قول خود بر وجه اتم نموده شود سلطان گفت به شرط اينكه مادام كه صدق قول تو بوضوح نه‌پيوندد تعرض جانى به دو نرسانى و بر اين مقرر شده خواجه در اينوقت در يكى از قلاع محبوس بود على خويشاوند را در حين فتح بلاد از خزاين ملوك هند خنجرى بدست افتاده كه قبضهء آن از ياقوت رمانى به وزن شصت مثقال و از دفاين آل سامان جامى از فيروزه كه يكمن شربت ميگرفت از خوف آنكه مبادا سلطان بر آن آگاه شود از همه كس پوشيده داشته اين هردو نادره را بقلعه برده خواجهء بيچاره را بموكلان سپرده بعد از چند روز به خدمت آمد خنجر و جام را همراه آورده گفت اينها بىشكنجه حاصل شده و يكى از متروكات ملوك هند است كه بدرگاه ارسال داشته بودند و او از سلطان اخفا نموده و ديگريرا در وقت عرض خزاين بنى سامان خيانت نموده از ميان برده اكنون در طلب مابقى اشارت چيست ؟ سلطان از غايت تغيير مزاج گفت اين هردو به تو بخشيدم بهروجه كه توانى وجه مقرر را از وى بحصول رسان در آن اثنا سلطان بجنگ رفت على خويشاوند آن دردمند را در شكنجه هلاك كرد .\r\n\r\n[ 199 - گرامى بودن يعقوب نزد مهدى عباسى . 
  ]\r\n199 تمثيل : يعقوب بن داود بنابر فرط عقل و حسن مقال نزد مهدى عباسى عزت و اقبال يافته محسود اقران گرديد و او در باب معاشرت زنان و صحبت ايشان با مهدى همزبان بوده و مهدى را بدانسبب بهيچوجه از صحبت وى شكيبائى نبود اركان دولت بتخصيص ابو عبد اللّه وزير را بر او رشك آمده به دو قصدى در خاطر داشتند .\r\n\r\nعربيه :\r\n حسد المرء يأكل الحسنات * و ان اعتاد كسبها سنوات\r\nنكشد بر سر شرر هيزم * آن ضرر كز حسد كشد مردم \r\nتا آنكه يعقوب شبى از نزد مهدى بيرون آمده ميخواست كه سوار شود مركبش لگد به روى زده ساقش را بشكست و اين خبر بمهدى رسيد پاى برهنه بيرون جست و از آن جهت محزون گشته او را بمنزلش فرستاد چون ايام غيبت او روزى چند كشيد غمازان فرصت يافته او را نزد مهدى برفض و تشييع تشنيع نمودند و بحب اولاد على منسوب ساختند .\r\n\r\nنظم :\r\n با اهل بيت عشق و موالات نيست رفض * ور زانكه هست رفض فطوبى لمن رفض \r\nمهدى بعد از صحت او را بصحبت خواسته همت بر امتحان او گماشت در ان اثنا نسبت به دو كمال مرحمت نموده هرچه در مجلس از فروش و ظروف نفيسه و كنيز مغنيه حاضر بود\r\n\r\n","description":"","footnote":"","page_name":" 103 ","page_number":124},
  {"content":"\r\n\r\nجمله با صد هزار درم و كنيزى به دو داده گفت چشم داشت دارم كه فلان علويرا بعالم فنا رسانى و مرا از خارخار او وارهانى چون يعقوب اين بشنيد آنسيد را به خانه برد و در اثناى محاورات بر زبان او گذشت كه اى يعقوب رحم آور بر حال خويش و از شرمسارى جدم بينديش ويرا رقت آمده صدهزار درم به دو داده گفت هرجا كه خواهى برو\r\n\r\nبيت :\r\n علوى دوست باش خاقانى * كز عشيرت على است فاضلتر\r\nبدشان به ز مردم نيكو * نيكشان از فرشته كاملتر \r\nو كنيزان مشار اليه اين معنى را بمهدى رسانيدند بفرمود تا گماشتگانش علويرا بگرفتند و يعقوب را خواسته حقيقت استفسار نمود وى گفت بقتل آوردم مهدى او را بجان و سر خود سوگند داده بعد از قسم خوردن سيد را حاضر كردند يعقوب خجل گشته ببدترين عقوبت مجازات شد .\r\n\r\n[ 200 - تغير محمود غزنوى به احمد حسن ميمندى 
  ]\r\n200 من مآثر الموالات و هم در آنجا مسطور است كه سلطان محمود در اواخر ، از وزير خود خواجه احمد بن حسن ميمندى منحرف گشته از اطراف و جوانب دشمنان هجوم و غلبه داشتند و خواجه حسنك ميكال باقبالى كه از پادشاهى مىديد منتظر الوزارة بود هرروز آوازه مىافتاد كه جاى خواجه احمد را به او ميدهند اما بحمايت حرم پادشاه كه دختر خان تركستان بود هيچ گزندى به دو نميرسد و حرم مذكور را از روى تعظيم مهد چگل گفتندى و جمليهء قندهارى از جملهء مواشى و خدمهء او نسبت بخواجه در مقام امداد آمده خواجه روزگارى باعانت او از همهء وقايع و حوادث ايمن بود و مثل التونتاش كه او را قائم مقام سبكتكين ميديدند هروقت كه با خواجه در مقام سخن برآمدى شكست خوردى از جمله وقتى كه اردوى سلطان در حوالى كابل بود خواجه بواسطهء فيصل بعضى مدعيات بغزنين آمده پيش او مذكور ساختند كه كاروانى ارادهء تركستان نموده و در اول زمستان بغزنين معاودت مينمايد خواجه را بخاطر گذشت كه هرسال از جهت خاصه و فرزندان چندين پوستين مىبايد اگر همراه آن قافله كسى فرستاده شود تا از امتعهء غزنين چيزى چند برده از آنجا ملبوس بياورند فى الجمله بىسودى نيست القصه كسى بفرستاد و چندان از ظرايف غزنين از جهت بيع و شرا به دو داد كه بشرح راست نيايد و همانروز غمازان و نمامان كه ميانهء نور و جرم دورى افكنند اينخبر بحسن رسانيدند و او با التونتاش در ميان نهاده التونتاش چون اين سخن بشنيد بغايت خرم شد و با يكديگر گفتند كه هيچ مادهء جهت الزام او از اين بهتر نيست چه همه وقت بدين مباهات مىكند كه هرگز به هيچ امر از امور دنيوى ملتفت نشده‌ام الا به جهت مصلحت . نواب سلطان ، اكنون تجار به اطراف ميفرستد و اين كمال شرمندگى اوست اما چنان بايد كه بعد از تحقيق خلافى ظاهر نشود و انفعال منعكس نگردد حسن گفت اين سخن را تحقيق كرده‌ام و در اين شكى نيست و اگر اين ظاهر گشتى خواجه را شكستى عظيم بودى و چون خواجه بر اين وقوف يافت\r\n\r\n","description":"","footnote":"","page_name":" 104 ","page_number":125},
  {"content":"\r\n\r\nجميلهء قندهاريرا خبر كرد و رابطهء خواجه چنان بود كه در سال بسيار واقع شدى كه يك بار ملاقات نبودى و مع ذالك در روزى ممكن بود كه ده بار حكايت رسانيدندى و بازآوردندى به صورتى كه غير همانكس هيچ آفريدهء را بر آن اطلاع نبودى القصه جميله پيغام فرستاد كه خواجه را خواطر مشغول نبايد داشت كه تدارك بسى آسانست و همان لحظه پيش مهدچگل صورت حال بازنمود وى گفت تدبير چيست ؟ جميله گفت آنچه خواجه بتاجر داده بوالده و خواهران برسم پيشكش نامزد بايد كرد و چند چيز ديگر از ملبوس‌ها را كه مخصوص خاتونانست بايد فرستاد تا به آن اضافه كنند و پيكى نهانى از راه ديگر بشتاب روان گردانند تا با تاجر بگويد كه چون مردم التونتاش او را بازگردانند در راه از اينمعنى هيچ ظاهر مكند چندانكه او را بديوان آورند گويد كه فرستادهء مهدچگلم و مكتوبات را نمايد و پيشكشها را ظاهر گرداند القصه چون حسنك جازم شد التونتاش اين سخن بسلطان گفت سلطان گفت مبادا غيرواقع باشد التونتاش گفت تفحص نموده شده واقع است\r\n\r\nنظم :\r\n به تخمين نشايد سخن گفت زود * نگفتم ترا تا يقينم نه بود \r\nسلطان گفت صدق اين چگونه نزد من ظاهر شود التونتاش فى الحال كسان فرستاد تا از عقب قافله رفتند و آن تاجر را بازگردانيد تاجر بقرار معهود در راه هيچ نگفت چون بديوان رسيد فرياد برآورد كه فرستادهء مهدچگلم و مكاتيب را به مهر مهدچگل بنمود و پيشكشها كه مخصوص بخواتين بود چون مقنعه و حمايل و امثال آن ظاهر ساخت آن جماعت بسيار شرمنده شدند و متوهم گشتند و آن حركت را تأويل نتوانستند كرد چون سلطان بحرم رفت مهدچگل عتاب آغاز كرده گفت بعد از مدتى كه جهت اقوام و اقربا از درگاه چون تو پادشاهى امثال اين محقرات برسم تحفه بفرستم اينهمه شرمندگى و ملامت بفرستادهء من رسد و مقنعه و حمايل من بر سر ديوان بگشايند و از اينمقوله چند حكايت ديگر گفت سلطان از اين حال متغيير الاحوال گشته از غايت تغيير و تأثر بقتل آنجماعت كه ايقاع و افساد كرده بودند فرمان داد و مهدچگل ميدانست كه ايشان بيگناهند نخواست كه بسعى او چندين خون بناحق ريخته شود گفت اينطايفه از اين نوع گناه فراوان خواهند كرد لازم نيست كه از ره‌گذر من باشد گو از ممر ديگر باش .\r\n\r\nبيت :\r\n هركه شاه آن كند كه او گويد * حيف باشد كه جز نكو گويد \r\nحاصل آنكه التونتاش را زياد از حد شكست رسيده حسنك رسوا شد و از همه نازكتر آنكه به صد اعزاز و ناز آنشخص را روانه طراز نمود .\r\n\r\n[ 201 - فتح سلطان محمود سومنات را . 
  ]\r\n201 حكايت چون سلطان محمود را در شهور سنهء 410 عشر و اربعمأة فتح سومنات ضميمهء سائر فتوحات شد خواست كه سالى در آنجا باشد چه مملكتى بود مشحون بنوادر و غرائب .\r\n\r\n","description":"","footnote":"","page_name":" 105 ","page_number":126},
  {"content":"\r\n\r\n\r\n[ 202 - سلطان محمود و بت معلق . 
  ]\r\n202 من الغرائب در جامع الحكايات مذكور است كه در بتخانهاى يكى از ولايات ، سلطان محمود بتى ديد كه معلق ايستاده بود و به هيچ چيز قائم نه سلطان را حيرت دست داده سر آن از حكماى زمان استفسار نمود گفتند تمامى سقف و جدار آن از سنگ مغناطيس است و اين بت از آهن پس قوت جاذبه از اطراف و جوانب بدان سمت تساوى دارد لاجرم در ميانه ايستاده به هيچ طرف مايل نيست چون حسب الامر سلطان يك ديوار از آن ويران كردند بتك سرنگون افتاد . ديگر چندين كان بود كه زر خالص از زمين ميرست و ياقوت همهء ممالك هند را معدن سرانديب بود كه از توابع آنجاست بدانگونه كه معروض افتاد سلطان دل از غرائب هند نميكند و به زودى ميل بازگشت نداشت اما اولياى دولت از روى خيرخواهى معروض داشتند كه عرصهء خراسانرا كه به چندين مصاف مصفا ساختهء و بر سر آن جواهر نفوس نفيسه ايثار گشته گذاشتن و سومنات را دار السلطنه گردانيدن از مصالح ملكى بديع است چون اين معنى در معرض قبول افتاد سلطان ميل معاودت نموده فرمود كه كسى جهت حفظ و ضبط آنمملكت مقرر گردانند اعيان دولت با هواداران و دولتخواهان آنجا مشورت كرده گفتند كه هيچ طايفهء از سلاطين اين ديار در حسب و نسب بدابشليمان نميرسد و امروز از آن دودمان يكى مانده و بكسوت براهمه بحكمت و رياضت مشغول است اگر سلطان اين مملكت را به دو دهد شايستهء آن هست اما بعضى بر اين گفتار خرده گرفته گفتند او شخصى بدخلق است و بذل الهى گرفتار و ترك اعراض او از دنيا نه به اختيار است .\r\n\r\nنظم :\r\n سر گاو عصار از آن دركه است * كه از كنجدش ريسمان كوته است \r\nبلكه چند نوبت در دست برادران خود اسير گشته و بجان زينهار خواسته اما دابشليم ديگر هست از اقارب او بسى عالم و عاقل و براهمه او را بحكومت معتقدند و حالا در فلان ولايت پادشاهست اگر سلطان اين ولايت را به دو شفقت فرمايد باج و خراجى كه مقرر شود باوجود اين بعد مسافت بيخلاف بخزانهء عامره رساند سلطان گفت اگر نزد من مىآمد مملكتى به دو تفويض ميشد و اين همه مملكت را به كسى كه در سلطنت جائى متمكن باشد و تا غايت از او خيرخواهى بوقوع نينجاميده رجوع نمودن از حزم دور است القصه سلطان ، دابشليم مرتاض را طلب داشته دارائى آنجا را به دو مرجوع داشت و او باج و خراج را ملتزم گشته گفت از اقوام من دابشليم ديگر هست و ميان من و او كدورت قائم است دور نيست كه چون موكب سلطان دور شود لشكر بر سر من كشيده و چون مرا هنوز عدت و تمكينى حاصل نيست غالب آيد اكنون اگر سلطان بجانب او توجه نموده شر او را بالكليه مندفع كرده باشد .\r\n\r\nمصراع :\r\n كرده باشى رحمتى آنگه بجان خويشتن . \r\n\r\n","description":"","footnote":"","page_name":" 106 ","page_number":127},
  {"content":"\r\n\r\nسلطان گفت ما به نيت غزا سه سال است كه توجه نموده بيرون آمده‌ايم گو سه سال و شش ماه باش القصه لشكر بر سر او كشيده مملكتش را مسخر گردانيد و او را بدست آورده بدابشليم مرتاض سپرد وى گفت در آئين ما پادشاه كشتن روا نيست و بر حفظ او قادر نيستم چه ممكنست كه بعد از غيبت سلطان هواداران او خروج نموده او را از دست من بستانند و ضررى لاحق شود و طريق حبس اين طايفه آنست كه در زير تخت خانهء تاريك ترتيب دهند و او را در آنجا بر مسندى نشانند و يك سوراخ گذارند كه هرروز طعام آنجا فرستند و آن رخنه را باز استوار كنند و گاه باشد كه همان روزها مرده باشد يا مدتى زنده بماند . غرض كه همه روز چنان ميگذراند و چون مرا هنوز قدرت آن نيست اگر ملازمان سلطان او را همراه برده بعد از آنكه استقلالى پيدا شوو و كس من بدرگاه آيد او را ارسال دارند بيشك بصلاح اقرب خواهد بود سلطان او را همراه برده دابشليم مرتاض بسلطنت نشست و خاطر اركان دولت را بتحف و هدايا خشنود گردانيده بعد از آنكه در سلطنت متمكن گشت خزانهء جواهر جهة سلطان فرستاده دشمن خود را طلب نمود سلطانرا مروت مانع آمده متردد شد چون اركان دولت از دابشليم مرتاض متسلى بودند گفتند بر كافر مشرك چرا بايد ترحم كرد و خلاف آنچه سلطان قبول فرموده باشد لايق نيست و دور نمىنمايد كه بمخالفت آن دابشليم منجر شود بالجمله او را تسليم فرستادگان دابشليم مرتاض نمودند چون او را بسرحد آن مملكت رسانيدند دابشليم فرمود تا زندانى بطريق مذكور مرتب داشتند و رسم ايشان چنان بود كه چون دشمن را بحوالى مقر سلطنت آوردندى پادشاه خود باستقبال رفته طشت و آفتابهء خاصهء خود را بر سر او نهادى و او را بدانوضع پياده آوردندى و بموضع مذكور ارسال داشتندى القصه دابشليم برسم استقبال سوار شده يكچندى قطع مسافت نمود چون هنوز آنجوان را نرسانيده بودند دابشليم هواى شكار كرد و بهرطرف تاخت چون هوا گرم شده بود لحظهء بسايهء درختى نزول نموده بخواب رفت و دستمالى سرخ بر سر و روى پوشيد در هندوستان جانوران سخت چنگال و تيزمنقار بسيار است اتفاقا يكى از آنجانوران در طيران بود دستمال سرخ را گوشت پنداشته از هوا درآمد و چنان منقار بر روى دابشليم زد كه از صدمهء آن چشمش كور شد بنابراين اضطرابى در ميان مردمش پيدا شده در اينحال آنجوان را آوردند چون دابشليم كور شده هيأتى غريب پيدا كرده بود و غير آن جوان كسى استحقاق سلطنت نداشت لاجرم همگنان بسلطنت بر وى سلام كردند و همان طشت و آفتابه را كه جهت او تعيين نموده بودند بر سر دابشليم مرتاض نهادند و ميدوانيدندش تا ببارگاه و از آنجا بچاه مذكور فروگذاشتندش اما وى در كار خود متعجب گشته بجاى اشك خون از ديده ميباريد و مناسب اين حال مضمون اين مقال\r\n\r\n","description":"","footnote":"","page_name":" 107 ","page_number":128},
  {"content":"\r\n\r\nبر زبان ميراند .\r\n\r\nبيت :\r\n ز چشم و دل بدن خاكيم در آتش و آبست * به چشم بين و بدل رحم كن كه كار خرابست \r\nسبحان اللّه بيك طرفة العينى سر حديث من حفر بئرا لأخيه وقع فيه بوضوح پيوست\r\n\r\nبيت :\r\n هركه بره بهركسى چاه كند * از پى خود زير زمين راه كند \r\nحكمت : ارادهء بيچون يكى را از تخت شاهى فرود آورد و ديگرى را در شكم ماهى نگاهدارد .\r\n\r\n[ 203 - ديدن سلطانمحمود خود را در آينه . 
  ]\r\n203 من النصايح مشهور است كه سلطانمحمود كريه‌منظر بود روزى در آينهء كه در دست داشت نظر برانداخت ، در آنجا به غير از زشتى چيزى نديد متألم گشته بر خود پيچيد و همانا كه مناسب اين مقال گفته‌اند\r\n\r\nنظم :\r\n آئينهء خويش را بصيقل دادم * روشن كردم به پيش خود بنهادم\r\nدر آينه عيب خويش چندان ديدم * كز عيب كسى دگر نيامد يادم \r\nوزير مرآت الضمير آن را بنور فراست دريافت پرسيد كه سبب ملالت چيست ؟ سلطان گفت مقرر است كه ديدن پادشاهان بنور بصر افزايد اكنون اين شكل و شمايل كه مراست عجب كه ديدنش بيننده را كور نمىسازد وزير گفت\r\n\r\nنظم :\r\n نيكى مردم نه نيكو روئيست * خوى نيكو مايهء نيكوئيست \r\nصورتت از هزاران هزار يكى نه‌بيند و سيرتت همگنانرا شامل است تو بسيرت پسنديده اقدام نماى تا محبوب دلها باشى\r\n\r\nبيت :\r\n گر خوى تو چون عارض نيكوى تو باشد * حاشا كه كسى را گله از كوى تو باشد \r\n\r\n[ 204 - سؤال دوانقى از دولتخواهى عيب مهدى را 
  ]\r\n204 تمثيل مشهور است كه جعفر دوانقى از دولتخواهى پرسيد كه بىتكلف در پسرم مهدى چه عيب مىبينى تا او را از آن منع كنم جواب داد كه منقصتى ندارد جز آنكه در دلها محبوب نيست جعفر تدبيرى كرده املاك بسيار از ملاك بستد و در آنمواد قبالات و اسناد گرفته تنها در خزانه نهاد و زمان مرگ به فرزند وصيت كرد كه آنها را نظر بر صلاح حال تو از مردم گرفته‌ام وظيفه آنكه به صاحبان رد كنى تا محبوب مردمان و سرور جهانيان گردى كه گفته‌اند\r\n\r\nبيت :\r\n تو جهد كن كه كنى جاى خويش در دل هركس * كه دل نظرگه حق است تا در آن نظر افتى\r\nاگر ز عرش درافتى بكنج چاه ملامت * هزار بار از آن به كه از دلى بدر افتى \r\nالقصه سلطانرا آنكلام حكمت انجام خوش افتاده سيرت را به جائى رسانيد كه در اخلاق ضرب المثل است .\r\n\r\n[ 205 - رفتن محمود نيمه شبى بخانهء درويشى . 
  ]\r\n205 من مكارم الاخلاق گويند تركى از جنود آنسلطان عاقبت محمود\r\n\r\nمصراع :\r\n كه شه تختگاهش به غزنين بود . \r\n\r\n","description":"","footnote":"","page_name":" 108 ","page_number":129},
  {"content":"\r\n\r\nنيم شبى به خانه درويشى شتافته آن بيچاره را از خانه آواره كرده اهل بيتش را بتحت تصرف درآورد درويش دلريش سراسيمه بر سبيل دادخواه بدرگاه سلطان شتافت سلطانرا چون بخت مقبلان در آنوقت بيدار يافت شمهء از قصه خود ذكر كرد سلطان از استماع اين حكايت مشتمل بر شكايت\r\n\r\nمصراع :\r\n چو شمع تافته و درگرفته گريانشد \r\nو بغايت متأثر گرديده و آن جفا رسيده را اميدوار كرده گفت چون آن تابين بار ديگر بر اين قباحت اصرار نمايد مرا خبر كن كه دفع شر او نموده شود القصه بعد از سه شب باز آن تيره‌بخت مست بخانهء آن درويش دردمند درآمد و درويش شاه را آگاه ساخت سلطان با معدودى چند از مخصوصان بخانهء او شتافت و آنظالم ستمكاره را آنجا يافت در دم بخاموش كردن چراغ اشارت فرمود و سرش بينداخت لو لا السلطان لاكل الانسان بعضهم بعضا\r\n\r\nبيت :\r\n گر نبود سطوت سلطان روان * خانهء مظلوم بگيرد عوان \r\nبعد از آن چراغ طلبيد و روى مقتول را ديده بسى شكر بتقديم رسانيده بعد از آن بدرويش گفت از جنس خوردنى هرچه دارى بياور درويش قدرى نان جو و سركه پيش آورد\r\n\r\nبيت :\r\n خجلت رسد درويش را * بيگه چو مهمان در رسد \r\nسلطان از روى رغبت تمام بدان ميل فرموده بعد از رفع خوان ميزبانرا عذرخواهى نموده ارادهء رفتن كرد . درويش زبان بدعاى او گشود سئوال كرد كه موجب نشاندن چراغ و ديدن روى آن شخص و سجدهء شكر كردن و شره در أكل نان جو و سركه چه بود . سلطان گفت :\r\nاز آنوقت كه اينقصه از نو شنيدم بخاطر رسيد كه به غير از اولاد من ديگرى جرأت اين امر نخواهد كرد انديشيدم كه مبادا چون روى او ببينم عرق پدرى مانع از دفع او آيد و اين معنى خلاف عدالت باشد . از آن مورد انوار نامتناهى افلاطون الهى مرويست\r\nحكمت : عدل را يكصورت و ظلم را صورت‌ها بسيار است لاجرم ظلم آسان و عدل دشوار است و اين صفت بصواب و خطاى تيرانداز شبيه است چه صواب‌انداز محتاج است بتعليم و ممارست تمام و خطاانداز احتياج ندارد بهيچكدام\r\n\r\nبيت :\r\n چيست عدل آنكه بگذرى ز فضول * نكنى از طريق شرع عدول\r\nشرع را نصب عين خود سازى * چشم بر غير آن نيندازى\r\nاول آن را بشرع سازى راست * آنگه آرى بجاى بيكم و كاست\r\nزانكه ميزان معدلت شرع است * شرع اصل است و غير آن فرع است \r\nالقصه چون بعد از ديدنش معلوم شد بيگانه است بشكرانهء آن سجده كردم و چون از آنشب تا حال من از غصه چيزى نخورده بودم لاجرم از تو جنس خوردنى طلبداشته بدان تسكين جوع\r\n\r\n","description":"","footnote":"","page_name":" 109 ","page_number":130},
  {"content":"\r\n\r\nدادم . شريفترين دادخدائى به ببندگان سيرت محمود است\r\n\r\nنظم :\r\n اگر صحيفهء اعمال خود به چشم خرد * كنى مطالعه خود را بزرگ مشمارى\r\nتواضع است و بزرگى و سيرت محمود * نه كبر و سلطنت و سركشى و جبارى \r\n\r\n[ 206 - ديدن محمود قماربازيرا كه بنامش بود 
  ]\r\n206 حكايت در روضة الصفا مذكور است كه روزى سلطان بر زبر قصر خود نشسته بود به اطراف و جوانب نظر ميكرد ناگاه ديدارش بر رندى بىسروپا افتاده مشاهده كرد كه وى اشارتى مىكند و جفت مرغى در دست گرفته آن اشارت را مكرر مىگرداند سلطان از او سئوال كرد كه تو كيستى و منشأ اين اشارت نمودن بمرغ چيست ؟ رند گفت من مردى قماربازم و بشركت سلطان دو جفت مرغ برده‌ام اكنون يكجفت كه تعلق بنواب خورشيد اياب دارد بكه سپارم سلطان خندهء كرده بملازمان اشاره كرد آنها را از او گرفتند روزى ديگر بدستور جفتى مرغ آورده سلطان فرمود كه آيا اين شريك درباره ما چه انديشه دارد ؟ القصه سه چهار روز بدين‌گونه عمل نموده روز ديگر بىدست‌آويز غمناك در برابر منظر ايستاده به زبان حال مضمون اين مقال ادا ميكرد .\r\n\r\nبيت :\r\n كنون مانده‌ام كيسه پرداخته * همه سود و سرمايه درباخته \r\nسلطان بحاضران گفت امروز شريك ما را همانا المى رسيده حقيقت از او سئوال رفت گفت امروز بشركت سلطان هزار دينار باخته‌ام سلطان هزار دينار به دو عنايت فرموده گفت تا ديگر بار حاضر نباشم بشركت من قمار مبازى .\r\n\r\n[ 207 - لشكركشى محمود به سيستان . 
  ]\r\n207 و منها در ترجمهء يمينى مذكور است كه شاه شار حاكم گرجستان پسر شار ابو نصر نسبت بسلطان اعلان عصيان نمود سلطان التونتاش حاجب و ارسلان جاذب را بتأديب او مأمور گردانيد و ايشان با لشكرى بىكران بآنولايت شتافته قلعهء كه تحصن نموده بود قهرا و جبرا گرفته ويرا بچنگ آوردند و او را بفوجى از معتمدان سپرده روانهء غزنين گردانيدند غلامى كه سرور آنخيل بود خواست كه پيشتر مكتوبى بمنكوحهء خود نوشته او را از بعضى حالات خبردار كند كاتبى حاضر نبود او التماس از شار نمود شار از غلام تيره شده باوجود گرفتارى و عدم استبشار آغاز خوش‌طبعى كرده بخواتون نوشت كه اى نابكار ، چشم مرا دور ديدهء كه بهرجا كه خاطرخواه تست رسيده جهاتى كه به صد خون جگر حاصل كرده‌ام بحريفان رايگان داده و گاه و بيگاه ابواب عيش و عشرت گشادهء\r\n\r\nبيت :\r\n بالوندان همه دم بوزهء چون شيرزنى * واقع انصاف توان داد كه تو شيرزنى \r\nآنها را به ياد ميدار و از لوح خاطر فرومگزار\r\n\r\nنظم :\r\n چو با حريف نشينى بباده پيمائى * به ياد آر حريفان باده‌پيما را \r\nو السلام غلام سر آن را مهر كرده بقاصد سپرده متعاقب روانه شد چون بغزنين رسيد\r\n\r\n","description":"","footnote":"","page_name":" 110 ","page_number":131},
  {"content":"\r\n\r\nبه خانه درآمد نه از خانه اثرى ديد و نه از جانانه خبرى شنيد\r\n\r\nبيت :\r\n چه زان بدتر بود بر عاشق زار * كه بىدلدار بيند جاى دلدار \r\nنيك تحقيق كرد موجب آن پريشانى كتابى است كه از روى نادانى نويسانيده چون اين خبر بسلطان رسيد بغايت منبسط گرديد فرمود كه كسى كه بىادبى كند و بزرگتر از خود را كار فرمايد سزايش جز اين نخواهد بود .\r\n\r\n[ 208 - خلف بن احمد و كار شنيع او . 
  ]\r\n208 من النوادر چون در سنه 394 اربع و تسعين و ثلثمأة سلطان بر امر شنيعى كه از حاكم سيستان خلف بن احمد در وجود آمده بود بدانجا نهضت كرد فرمود : او را پس از فتح قلعهء طاق اگر بچنگ آورم كشته و آنولايت را نيز ضبط كنم و هم در آنسال در يكى از جبال آنجا معدن طلا به شكل درختى از زمين پديد آمد چندانكه ميكندند وزير ميرفتند دوره‌اش بيشتر ميشد و زر خالص بيرون مىآمد تا به حدى كه دورش سه گز شد .\r\nحكمت : زر از معدن بكان كندن برون آيد و از دست بخيل بجان كندن\r\n\r\nبيت :\r\n زر از معدن بكان كندن برآيد * زر ذل اما بجان كندن برآيد \r\nالقصه در زمان سلطان مسعود از زلزله آنكوه ناپديد شد .\r\n\r\n[ 209 - فتح قلعهء بهيم بسليمان سبكتكين . 
  ]\r\n209 من البدايع چون سلطان سليمان را كه از نسل سبكتكين بود فتح قلعهء بهيم كه در اقصاى ممالك هند است دست داد و آن قلعه‌ايست كه در حصانت بىبدل و در كثرت خزائن ضرب المثل است . غنايمى كه به تصرف وى آمده هفتا هزارهزار درم و هر درمى هفتاد مثقال بود و هفتصد هزار و چهارصد من زرينه و سيمينه و از اصناف اثواب قيمتى چندانكه دبيران و محاسبان از شمار آن عاجز گشتند و جواهر و درارى نيز از حيز احصا بيرون بود و خانهء بدست افتاد سى زرع در پانزده زرع و تمامى سقف آن از نقرهء خالص .\r\n\r\n[ 208 - خلف بن احمد و كار شنيع او . 
  ]\r\n\r\n","description":"","footnote":"","page_name":" 111 ","page_number":132},
  {"content":"\r\n\r\n\r\n[ 209 - فتح قلعهء بهيم بسليمان سبكتكين . 
  ]\r\n210 من البدايع سلطان در سنهء 420 عشرين و اربعمأة عراق را از آل بويه بگرفت و به پسرش مسعود داد و در خلال آن احوال دزدان لوچ و بلوچ در بيابان نه در بندان بر قافلهء عراق زده بعضى را بكشتند از آن جمله پسر زالى بود و زال بسلطان داد خواهى نمود سلطان گفت چون آن ولايت از دار الملك دور است بواجبى حفظ نتوان كرد پيرزن گفت چندان ملك بگير كه حفظ توانكرد و در روز قيامت از جواب بيرون توانى آمد\r\n\r\nبيت :\r\n چه ايمن رود كاروانى به راه ؟ * بملك تو آرند مردم پناه ؟\r\nشود كشورت پر زر و خواسته ؟ * وز ان لشكرت گردد آراسته ؟ \r\nسلطانرا اين سخن بغايت مؤثر افتاده زال را بمال خويش خوشحال گردانيد و منادى كرد كه هركس از بيابان نه‌دربندان عزيمت هندوستان نمايد مال و جان او را ضامنم بنابرآن كاروانى بهم پيوسته سلطان صد غلام بدرقه همراه كرد قافله‌سالار گفت بدرقه اگر هزار باشد هنوز كم است سلطان به دو گفت فارغ باش كه من از تدبير غافل نيستم و بمهتر غلامان كه جوانى كاردان بود آموخت كه چه بايد كرد و چون كاروان باصفهان آمد غلام خروارى چند ميوه بخريد و زهرآلوده گردانيد چون دانستند كه دزدان نزديكند آنغلام چند خروار ميوه ببهانهء آنكه خشك ميسازد بيرون آورد ناگاه دزدان تاخت آوردند غلامان زمانى درنك كرده بهزيمت رفتند و فرياد از نهاد آن بيچارگان برآمد .\r\n\r\nمصراع :\r\n چارهء نيست در اينواقعه الا تسليم . \r\nو تمامى جهات را وقايهء حيات ساخته سپردند و جان از آن ورطه بيرون بردند\r\n\r\nنظم :\r\n سيم و زر بهر روز فتنه بود * سر بماند چو مرد زر بازد\r\nمفلسى كش بلا رسيد فراز * مال چون نيست تن دراندازد\r\nكاه كش تيغ بر سپر گيرد * بىسپر دست را سپر سازد \r\nدزدان در بيابانى چنان ، ميوهء بدانسان ديدند اول بدان پرداختند و جانرا فداى شكم ساختند خوردن همان بود و مردن همان\r\n\r\nبيت :\r\n از آدمى عجب چه كه ماهى در آب نيز * جانرا ز حرص در سر كار دهن كند \r\nغلامان معاودت نموده و تيغ از ايشان دريغ نداشتند و بقيه را نيز كشتند و قافله را از آن لجهء خونخوار بكنار بردند .\r\n\r\n[ 211 - رفتن محمود بديدار زاهد آهوپوش . 
  ]\r\n211 من الغرائب در حينى كه سلطان در ملازمت پدرش متوجه استيصال ابو على سيمجور بودند در يكى از منازل مذكور شد كه در اينحوالى شخصى است كه او را زاهد آهوپوش گويند و از او حالات غريبه و مقالات عجيبه بظهور ميرسد سلطانرا رغبت صحبت او شده حسنك ميكال را كه منكر صوفيه بود همراه برد سلطان از روى نياز بصحبت زاهد رسيده بغايت معتقد او گرديده خواست كه تفقدى دربارهء او بتقديم رساند زاهد دست در هوا برده مشتى زر در كف پادشاه نهاده گفت كسى را كه از خزانهء غيب امثال اين وجوه دهند همانا او را بامداد مخلوق احتياجى نخواهد بود\r\n\r\nنظم :\r\n زاهديرا كه چشم باشد باز * بزر پادشاه و سيم وزير\r\nنتوان گفت عارفش هست او * بينوئى بدست نفس اسير \r\nسلطان ويرا وداع كرده بيرون آمد\r\n\r\nبيت :\r\n نظر آنان كه نكردند بر اين مشتى خاك * الحق انصاف توان داد كه صاحب‌نظرند \r\nحسنك آنها را ديد كه بنام ابو على سيمجور مسكوك است بسلطان گفت منكر درويشان نيستم اما كسى كه در غيب باسم او دراهم مضروب گردانند بمدافعت او نشايد\r\n\r\n","description":"","footnote":"","page_name":" 112 ","page_number":133},
  {"content":"\r\n\r\nرفت سلطان در آنها نگريسته متأمل گرديد . القصه سلطان بنابر ازالهء انكار حسنك دراهم را به دو داده گفت .\r\n\r\nبيت :\r\n طفيل هستى عشقند آدمى و پرى * ارادتى بنما تا سعادتى ببرى \r\n\r\n[ 213 - ديدن سلطان ديوجانس فيلسوف را . 
  ]\r\n213 حكايت در مآثر حكما مذكور است كه روزى سلطان را گذر بر مكان ديوجانس كلبى كه از عظماى حكماى وقت بود افتاده نسبت بحكيم مهترى فرمود وى از روى تعظيم بجواب اقدام نفرمود پادشاه از اينمعنى در غضب شد گفت اى ديوجانس ترا بخاطر ميرسد كه از من مستغنئى اين مقدار پندار بغايت دور از كار است وى فرمود : كه من بر بندهء بندهء خود احتياج ندارم سلطان پرسيد كه غلام تو كيست ؟ و مقصود از اينكلام چيست ؟\r\nگفت آنكس توى چونكه من حرص و شهوت را مقهور و مملوك خود گردانيده‌ام و تو از كمال استيلا اين شيمهء ذميمه را رهى و رهين گشته .\r\nحكمت : دشمن كه كلمهء حق بازنگيرد به از دوستى كه مداهنه كند\r\n\r\nبيت :\r\n هركه گويد سخن راست بود دوست ترا * دشمن آنست كه عيب تو نهان ميدارد \r\nپادشاه از آن سخن خجل گرديده گفت آنچه مسئول تو باشد مبذول است وى گفت چون من از تو غنىتر باشم چرا چيزى استدعا نمايم\r\n\r\nنظم :\r\n به قصد كسب غنا گنج زر طلب چه كنم * چو با توانگرى دل غنى ز گنج زرم \r\n\r\n[ 214 - ديدن ابن سينا آهن‌پارهء آسمانى را . 
  ]\r\n214 من الاعجوبة از ابن سينا منقول است كه روزى در حوالى جرجان آهن پارهء به وزن صد و پنجاه من از هوا درافتاد اهالى آنحوالى آواز عظيمى شنيدند و چون او را نزد والى جرجان بردند سلطان محمود قدرى از آن خواسته هرچند خواستند كه چيزى از آن جدا كنند ميسر نشد آخر بتدبير آهنگران ماهر قطعهء از آن جدا ساخته نزد سلطان روان كردند وى هرچند جهد كرد كه تيغى از آن ترتيب كند صورت نبست چه اجزاى آن بر امثال دانهاى جاورس بهم اتصال يافته بود و در غايت صلابت بود و هم از ابو نصر بن ابى منصور هرمز نقل ميكنند كه روزى در طبرستان چيزى به همان وضع از آسمان به زير افتاد كه نه سنگ بود و نه آهن و كسى را معلوم نشد كه چه بود .\r\n\r\n[ 215 - تگرك صد رطلى اطراف بغداد . 
  ]\r\n215 تمثيل ابن جوزى گويد كه در سنهء 420 عشرين و اربعمأة در حينى كه سلطان محمود بعزم تسخير بعراق آمده در حوالى بغداد چون نعمانيه و دير عاقول تگركى عظيم باريد كه هريك از آن جمله در وزن زياده از صد رطل بود و به صد و پنجاه من محرر ميكردند و در صورت شبيه بود بگاو خفته و چون بضرب به زمين خورده بود موازى يك گز به زمين فرورفته بود .\r\n\r\n","description":"","footnote":"","page_name":" 113 ","page_number":134},
  {"content":"\r\n\r\n\r\n[ 216 - خوارزمشاه و حكماء . 
  ]\r\n216 من الوقايع سلطان محمود شنيد كه در خوارزم نزد مأمون خوارزمشاهى عدهء از حكما چون ابن سينا و ابو سهل مسيحى و ابو الخير خمار و ابو ريحان بيرونى و ابو نصر عراق كه هريك نادرهء عصرند و اعجوبه دهر مجتمع گشته‌اند بنابراين پيكى باستدعاى ايشان بخوارزم فرستاد و پيشتر از وصول رسول خبر بمأمون رسيد وى در ان باب با آنان مشورت كرد ابن سينا و ابو سهل از اين سخن ابا نموده مأمون گفت مرا تاب عصيان سلطان نيست صلاح در انست كه پيش از نزول رسول شما سرخود گيريد بالضرورة هردو از آنجا بيرون آمده آن روز پانزده فرسنگ طى كردند و شب هنگام ، بر سر چاهى نزول نموده ابن سينا در تقويم بواسطهء چگونگى سفر نظر انداخته رو بابو سهل آورده گفت دور نيست كه ما راه گم كنيم و شدت بسيار ببينيم ابو سهل گفت رضينا بقضاء الله من خود چنان مييابم كه ازين سفر جان نبرم چه تسيير طالع بعيوق كه قاطع است رسيده و بهمه‌حال مرا اميد نجات نمانده است از ابن سينا منقول است كه روز چهارم بادى هولناك برخاسته اثر طوفان بظهور پيوست بعد از آنكه باد تسكين يافت راهها را ريك گرفته بود بدرقه نيز همچون ما حيران شده القصه كار ابو سهل در آن بيابان بپايان رسيد و از فرط تشنگى و شدت گرما بعالم بقا شتافت و من بهزار زحمت بابيورد افتادم چون در ولايت خراسان كسان سلطان مرا طلب ميكردند بنابراين بجرجان شتافتم گويند كه چون ابو نصر و ابو ريحان و ابو الخير به خدمت سلطان پيوستند ايشان را از تخلف ابن سينا كه مقصود بالذات از طلب ، او بود اعراضى شده از ابو نصر كه به قدر وافى از علم تصوير خبير بود صورت ابن سينا را خواسته و مصوران آن را تتبع نموده ملازمان سلطان او را به اطراف و جوانب بردند و بمردم هشيار سپردند كه چون بدين هيأت شخصى بينند آن را گرفته بدرگاه رسانند بالجمله ابن سينا بجرجان آمده در كاروانسرائى نزول نمود و در آنجا بامر طبابت پرداخته اثر حذاقت او بوالى آنجا قابوس رسيد قضا را ويرا در آن ايام خواهرزادهء كه بغايت مقبول او بود بيحضور گشته اطباى زمان در تشخيص مرض او عاجز بودند نواب قابوس حكيم را بر بالاى مريض بردند و حكيم نبض و قاروره ملاحظه نموده مرضى به غير از كتمان محبت نديد بنابرآن شخصى كه واقف بر محلات و كوچها و كويها و خانهاى آن شهر باشد طلب داشت حكيم نبض را گرفته آنشخص اسامى محلات ميگفت چون محلهء مطلوب مذكور شد در نبض اضطرابى ظاهر شد پس در آن محله نام كوچها و خانها ذكر كرد چون بخانهء معشوق رسيد باز همان اضطراب بوضوح انجاميد و چون اسامى سكان آنخانه را بر زبان آوردند در ذكر اسم محبوب سرعت نبض بيشتر مفهوم شد شيخ گفت\r\n\r\nنظم :\r\n دلبران زمانه خرد و بزرگ * ديده را يوسفند و دل را گرگ\r\nمنگر در بتان كه آخر كار * نگرستن گرستن آرد بار \r\n\r\n","description":"","footnote":"","page_name":" 114 ","page_number":135},
  {"content":"\r\n\r\nپس از آن بمردم قابوس گفت علاج اين منحصر است در وصال فلانه چون اين سخن بقابوس رسيد تحير كرده او را بمجلس خود طلبيد چون او را از دور ديد بشناخت چه از آن صورتها يكى نيز نزد او بود فرياد برآورد كه تو ابن سينا نيستى ؟ گفت آرى از مقدمش مسرور گشت اما آن سه تن به خدمت سلطان رسيدند سلطان خواست كه نقد دانش ايشانرا بر محك امتحان بيازمايد بنابراين در حينى كه در خانهء چادرى نشسته بود ابو ريحان را گفت بگو از كدام در بيرون ميروم ابو ريحان ارتفاع گرفته چيزى بر كاغذ نوشته در زير نهالين سلطان نهاد و بعد از آن گفت سلطان از هر در كه داند بيرون رود پس سلطان فرمود تا ديوار شرقى را بشكافند و بيرون رفت و آن نوشته را خواسته ديد كه بعينه نوشتهء سلطان چنين و چنان خواهد كرد پس ابو ريحان را از آن قصر به زير انداختند و او بر دامى كه در پايان بسته بودند خورده چنان به زمين افتاد كه گزندى به او نرسيد پس سلطان از او سئوال كرد كه از اين قضيه خبردار بودى ؟ گفت آرى و هم در مجلس از غلام تقويم خواسته تحويل آن روز را بيرون آورده همچنانكه واقع شده حكم نموده بود سلطان و تمامى اركان دولت از آن حيران ماندند . « 1 »\r\n\r\n[ 217 - تعجب علماء شيراز از بسيارى ذكاء ابن سينا 
  ]\r\n217 من النوادر گويند چون كتاب منطق ابن سينا بشيراز رسيد علماى آنجا به مطالعهء آن پرداخته . مقدم ايشان در آن رساله شبههء چند كرده آنها را بر جزوى مرقوم گردانيدند و با ابو القاسم گركانى بملازمت شيخ باصفهان روان داشتند ابو القاسم قريب بغروب شيخ را دريافته آن را بمطالعه رسانيده و شيخ تا وقت خفتن با وى صحبت داشت پس از آن بمطالعهء آن سخنان پرداخته بنياد جواب نوشتن كرده همان شب كه از ليالى تابستان بود پنج جزو ده ورقى در آن باب كتابت فرموده وقت نماز بامدادان جزوه‌ها را تسليم ابو القاسم نموده گفت استعجلت فى الجواب حتى لا يمكث القاصد فضلاى شيراز كه آن أجوبه را ديدند و كيفيت تحرير آن شنيده انگشت حيرت بدندان گزيدند\r\n\r\n[ 218 - ملزم شدن ابن سينا از كلام كناسى . 
  ]\r\n218 من المناظرات مؤلف تاريخ گزيده گويد كه ابن سينا هرچند كه استاد علماى جهان و اعجوبه دوران بود روزى از كناسى ملزم گرديد و آن چنان بود كه كناسى در حينى كه به عمل خود كه ازادنى اعمال الناس است اشتغال داشت شيخ با كوكبهء وزارت بر او گذشته شنيد كه بر اين بيت مترنم است\r\n\r\nنظم :\r\n گرامى داشتم اى نفس از آنت * كه آسان بگذرد بر دل جهانت \r\nشيخ متبسم گشته از روى تعرض گفت همين باشد كمال عزت و افتخار نفس كه بذل كناسيش گرفتار ساختهء و عمر نفيس در اين شغل خسيس درباخته\r\n\r\nبيت :\r\n خار بر پشت زنى زينسان گام * عزتت چيست عزيزيت كدام ؟ \r\n\r\n\r\n","description":"","footnote":"\r\n( 1 ) - اين داستان از نظر تاريخى صحيح نيست .\r\n","page_name":" 115 ","page_number":136},
  {"content":"\r\n\r\nكناس گفت در عالم همت نان از شغل خسيس خوردن به كه بار منت رئيس بردن .\r\n\r\nبيت :\r\n اگر كنى ز براى جهود كناسى * و گر كنى ز براى مجوس گل‌كارى\r\nدرين دو كار كريه اينقدر كراهت نيست * وزين دو فعل شنيع آن مثابه دشوارى\r\nكه در سلام فرومايگان صدرنشين * به روى سينه نهى دست و سر فرود آرى \r\nديگر دل از دنيا برداشتن و تخم مرگ در دل كاشتن از كناسى آسانتر است كه از صاحب شوكت و اساس .\r\n\r\n[ 219 - بيمارى سلطان محمود سبكتكين . 
  ]\r\n219 من الوقايع سلطان محمود در اواخر عمر به مرض سل مبتلا گشته دست تداوى فرقهء اطبا و زمرهء حكما از دامن استعلاجش كوتاه آمد .\r\n\r\nمصراع :\r\n تنش دوا نپذيرد طبيب را چه گناه ؟ \r\nو هرروز ضعف فايق او مضاعف روز سابق ميگشت\r\n\r\nنظم :\r\n در اين دقيقه بماندند جملهء حكما * كه آدمى چكند با قضاى كن فيكون ؟\r\nاصول نبض چو شد منحرف ز جنبش اصل * بلاى عجز فرورفت پاى افلاطون\r\nصلاح طبع چه سودى فساد روى نهاد ؟ * بماند بيهده در دست بو على قانون \r\nچون كار از علاج گذشت دست از تاج و تخت شسته در آن هفته كه ارتحال مىنمود بعرض خزاين اموال اشارت كرد نخست دفاين و خزاين را از عقود و نقود و جواهر زواهر بيضا كه در خزانهء عقول فحول نگنجيدى بنظرش جلوه دادند و او به چشم حسرت در آنها نگريسته بهايهاى بگريست و مضمون بلاغت مشحون : المال و البنون منظور داشته آنها را همه بواسطهء تهيهء اسباب غزا و جزع غازيان بمقتضاى لا ملك الا بالرجال و لا رجال الا بالمال بخزانه روان نمود و همچنين دواب و اصطبل و اشترانرا در ميان ميدانى به نظر امعان ملاحظه نموده آنها را هم به حال خود روان داشت\r\n\r\nنظم :\r\n در اول چه خواهى كنى جمع مال * بسى رنج بر خويش بايد گماشت\r\nپس از بهر آن تا بماند بجاى * شب و روز ميبايدت پاس داشت\r\nاز اينجمله آن حال مشگل‌تر است * كه آخر بحسرت ببايد گذاشت \r\nاما بعضى از ارباب طمع باوجود فضل و ادراك اين معنى را حمل بر امساك آن پادشاه عالىنژاد نموده قدح در مكارم اخلاق او مىنمايند\r\n\r\nنظم :\r\n درون پرطمع جامى مزن لاف * كه در طبع فلان ممسك كرم نيست\r\nچو آيد در نظر ميزان انصاف * طمع در خست از امساك كم نيست \r\nواقعهء مذكوره در روز پنجشنبهء سيزدهم ربيع الاول سنه 421 احدى و عشرين و اربعمأة روى\r\n\r\n","description":"","footnote":"","page_name":" 116 ","page_number":137},
  {"content":"\r\n\r\nنمود بعضى گويند كه مدت عمرش از شصت و يكسال نگذشته بود و او را در شبى تاريك كه باران مىباريد در قصر فيروزهء غزنين دفن نمودند .\r\nفرع غزنويه : آل سبكتكين كه ايشانرا سلاطين غزنويه گويند چهارده تنند مدت حكومتشان صد و پنجاه و پنجسال سلطان محمود سبكتكين 35 سال مسعود بن محمود سيزده سال محمد بن محمود پنجسال مودود بن مسعود 7 سال مسعود بن مودود يك ماه على بن مسعود دو سال عبد الرشيد بن محمود بن سبكتكين يكسال فرخ‌زاد بن عبد الرشيد شش سال ابراهيم بن مسعود بن محمود چهل و دو سال مسعود بن ابراهيم شانزده سال شيرزاد بن مسعود يكسال ارسلان شاه بن مسعود سه سال بهرام شاه بن مسعود سى و دو سال خسرو شاه بن بهرام شاه هشتماه مسعود بن بهرام شاه دو سال .\r\n\r\n[ 220 - برانداختن محمود غوريان را . 
  ]\r\n220 من الغرائب چون سلطان محمود جماعت غوريانرا برانداخت نبيرهء سورى ملك غور بهندوستان افتاده در بتخانها اوقات بضلالت ميگذرانيد پسرش سام اسلام آورده بامر تجارت اقدام مينمود بعد از مدتى كه او را جمعيتى فراهم آمد بموجب حب الوطن من الايمان عزيمت مقام اصلى نموده با اهل و عيال و اسباب و اموال در كشتى نشست و متوجه گشت ناگاه در دريا شورشى پيدا شده آن كشتى بشكست و همه غرق شدند به غير حسين پسر سام كه بمقتضاى الغريق يتشبث بكل حشيش از بيم جان دست بر تخته پارهء زده مقارن آن حال شير درندهء كه در كشتى بود قرين در رديف حسين گشته پارهء از آن تخته را بدست گرفته رفيق شفيق او شده فى الواقع\r\n\r\nمصراع :\r\n خوش است آوارگى او را كه همراهى چنين باشد . \r\nالقصه حسين و آن رفيق پرشوروشر سه شبانروز بر روى دريا بودند بهزار جان كندن خود را بكنار رسانيدند .\r\nتنبيه : محمود بن محمود شهر زورى در شجرهء الهيه گويد كه دلفين نام حيوانيست آبى كه آدمى خصوصا صبيانرا دوست ميدارد و شيخ ابو على در شفا آورده كه آن حيوان همراه كشتى مىباشد اگر احيانا شكستى واقع شود مرده و زنده را برداشته بساحل مىرساند و گاه باشد كه مردم را نيز بكنار مىبرد و چنان چست و چالاكست كه بيك جستن از اينطرف كشتى از بالاى تير خود را بدانطرف مىاندازد القصه چون بساحل رسيدند شير بجست و حسين برست و در كنار دريا بشهرى رسيده چون كسى را نمىشناخت بر دكانچهء رحل اقامت انداخت و بخفت .\r\n\r\nنظم :\r\n نه مرا مفرش و نه مفرش كش * نه غلامان ترك مهوش‌وش\r\nشب درآيد چون كلب دهقانى * دم بسر دركشم نخسبم خوش \r\nپاسبانان به گمان دزدى او را گرفته بزندانش فرستادند مدت هفت سال در زندان بماند\r\n\r\n","description":"","footnote":"","page_name":" 117 ","page_number":138},
  {"content":"\r\n\r\nتا آنكه پادشاه آنجا را مرضى طارى شده بآزادى زندانيان اشارت كرد حسين نيز خلاص شده عزيمت غزنين نموده در اثناى راه فوجى از دزدان به دو دچار گشته چون او را قوى هيكل ديدند بعد از مبالغه ملازم خود گردانيدند قضا را هم در آن دو سه روز دزدان بدست سلطان ابراهيم غزنوى گرفتار شدند و از موقف سياست حكم بقتل جمله واقع شد .\r\n\r\nبيت :\r\n سر ظالم و دزد را بيدريغ * بينداز چندانكه يا بى بتيغ \r\nچون نوبت بحسين رسيد گفت خدايا غلط بر تو روا نيست آيا در اين چه حكمت است كه من بناحق كشته شوم ؟ نزديكان سلطان از احوال او سئوال كردند وى نيز سرگذشت خود را بر وجهى بيان كرد كه دل همگنان بر او بسوخت\r\n\r\nنظم :\r\n بهركه قصهء خود گفته‌ام جگر خونست * تو هم مپرس ز من تا نگويمت چونست ؟ \r\nكيفيت حالش را عرضه داشتند سلطان بر بيگناهى و شدايد احوال او ببخشود چون آثار نجابت در پيشانيش هويدا بود در تربيتش كوشيد و در دستهء مقربانش منتظم گردانيد چون نوبت بسلطان مسعود بن ابراهيم رسيد امارت غور كه وطن اصلى او بود به دو تفويض نمود .\r\n\r\nبيت :\r\n مكن ز رنج شكايت كه در طريق طلب * براحتى نرسيد آنكه زحمتى نكشيد \r\n\r\n[ 221 - ربودن شيرى مردى را از بيشه . 
  ]\r\n221 تمثيل مؤلف جامع الحكايات گويد كه روزى دوستى از دوستان مرا حكايت كرد كه وقتى با بعضى ياران بصير ميرفتيم گذر ما ببيشهء افتاد يكى از رفقا گفت مرا بخاطر ميرسد كه درنده‌اى بسر پنجه قهر مرا خواهد ربود توقع آنكه اندك مال و درازگوش مرا باهل و عيال من رسانيد ما آنسخن را حمل بر وسواس او كرده كما ينبغى در ازالهء آن ميكوشيديم ناگاه در آن اثنا شيرى از بيشه بيرون دويده بر او حمله آورد وى از خر به زير آمده كلمهء شهادت بر زبان راند و شير او را درربوده و بچنگال گرفته ببرد همگنان از مرگ او متأسف گشته بغايت ملول و محزون و چون به شهر رسيديم متروكاتشرا برداشته بدر خانهء او برديم و حلقه بر درش زديم ناگاه جوانرا ديديم كه خود بيرون آمد ما را از ديدنش حيرتى دست داده موجب رهائى سئوال كرديم وى گفت چون شير مرا ببيشه برد ناگاه آواز هولناك شنيده مرا بجاى گذاشت و بدانسوى توجه نمود من سر برداشته ديدم با گرازى در جنگ است فرصت غنيمت دانسته آغاز دويدن كردم و در اثناى فرار نظرم بر استخوان آدمى بسيار آمد و در آن ميان شخصى بنظرم آمد كه نصفى از او خورده و هميانى در ميان داشت هميان دريده شده درمى چند از آن در زمين ريخته بود آن نقود را درهم آورده بيكبار خود را بدين جا رسانيدم .\r\n\r\n","description":"","footnote":"","page_name":" 118 ","page_number":139},
  {"content":"\r\n\r\n\r\nمصراع :\r\n شايد كه چو وابينى خير تو در اين باشد . \r\n\r\n[ 222 - داستانى از قاضى تنوخى . 
  ]\r\n222 ايضا در فرج بعد از شدة از قاضى ابو القاسم تنوخى روايت مىكند كه وى گفت روزى در كوفه در مجلس ابو على عمرو بن يحيى بودم كه از غلامان او غلامى درآمده فرياد برآورد كه فلان وكيل ما را شيرى درربود وى گفت سبحان اللّه چند سال قبل از اين هم در اين محل پدر او را شيرى به بيشه برد قاضى گويد بروز ديگر باز بمجلس ابو على بودم كه وكيل مذكور بيكبار درآمد همگنان را از ديدن او حيرت دست داده حقيقت حال سئوال كردند گفت چون شير مرا درربود بيهوش شدم چون به خود آمدم خود را تنها در بيشه ديدم و تمامى اعضاء و جوارح من بسلامت . در دم برجسته آغاز دويدن كردم ناگاه پايم ببدرهء آمد آن را برداشته در بغل انداختم و بجانب مأمنى شتافتم چون از محل خطر بگذشتم سر آن را بگشادم سياههء به خط پدرم ديدم پس آن را بيرون آورده و در پيش ابو على بر زمين نهاد ابو على چون خط پدرش را ديد بشناخت و تعجب نمود .\r\n\r\n[ 223 - طمع كردن علاء الدين در ملك غزنويان . 
  ]\r\n223 من البدايع علاء الدين حسين بن حسين برتبهء سلطنت رسيده چون در ايام دولت او دولت غزنويه بانتها رسيده بود وى طمع در آن ملك كرده ميانهء او و سلطان بهرام شاه غزنوى كه ممدوح سنائى است چنان كه گفته\r\n\r\nبيت :\r\n عرش اگر بارگاه را زيبد * شاه بهرام شاهرا زيبد \r\nجنگى واقع شده علاء الدين غالب آمد و برادر خود سورى خانرا حاكم غزنين كرده بغور بازگشت و بهرام شاه از هند با لشكرى عود نموده سورى خان را بگرفت و بر گاوى نشانده گرد محلات غزنينش بگردانيد پس از آن او را بكشت علاء الدين حسن از شنيدن آنواقعه اندوهناك شده استيصال غزنويه را آماده شد\r\n\r\nبيت :\r\n گر غزنين را ز بيخ و بن برنكنم * من خود نه حسين بن حسين حسنم \r\nپيش از وصول او بغزنين بهرام شاه بمرد علاء الدين خشمناك شد هفت شبانه روز آتش در غزنين زده بسوزانيد لاجرم ملقب بجهانسوز گرديد آخر در شهور سنهء 544 اربع و اربعين و خمسمأة باتفاق على جبرى كه حاكم هرى بود و بيمن نظر سلطان سنجر باميرى رسيده بجنگ سلطان آمده گرفتار شد على جبرى را به زير علم به دو نيم زدند چه كفران را از همه تضعيف كرده بود لاجرم از شمشير عدل بهرهء تضعيف يافت و علاء الدين را مقيد ساخته بعد از چندگاهى رهائى يافته در غايت بىاعتبارى در اردو بازار سلطان ميگشت روزى سلطان بر او گذشته ديد كه موى سرش بسيار بلند شده از وى منشأ آن را سئوال كرده وى اين قطعه برخواند .\r\n\r\nنظم :\r\n اگرچه كوكب بختم بلند گشت چنان * كه آفتاب‌صفت آسمان سرير شدم\r\nولى بلنديم آخر نتيجه آن بخشيد * كه همچو ذره به چشم كسان حقير شدم \r\n\r\n","description":"","footnote":"","page_name":" 119 ","page_number":140},
  {"content":"\r\n\r\nدر آن حين كه سر تعلق به من داشت چند هزار پرستار ملاحظهء آن مينمودند اكنون چون تعلق به بندگان پادشاه دارد حكم ايشانراست سلطان را اداى فرح‌زداى او خوش آمده در سلك مقربانش درآورد و هم در آن ايام طبقى پر از جواهر به دو بخشيد وى بديهتا اين رباعى گفت .\r\n\r\nرباعى :\r\n بگرفت و شكست شه مرا در صف كين * با آنكه بدم كشتنى از روى يقين\r\nاكنون طبقى ميدهدم در ثمين * بخشايش و بخششم چنان كرد و چنين \r\nپادشاه بنابراين با او بر سر لطف آمده غور را بدستور به او داده در شهور سنهء 551 احدى و خمسين و خمسمأة بمرد .\r\n\r\n[ 224 - لشكر كشيدن غياث الدين بخراسان . 
  ]\r\n224 من الغرائب آورده‌اند كه چون سلطان غياث الدين محمد بن سام بن حسين بسلطنت غور رسيد در سنهء 597 سبع و تسعين و خمسمأة بعزم تسخير خراسان لشكر بدر شادياخ نيشابور كشيده و حاكم آنجا على شاه بن تكش خان خوارزمشاه باستوارى دژ مغرور گشته بنابر حراست ببرج و باره برآمد و اطراف آنجا را بمردم كاردان سپرد سلطان غياث الدين نيز با خواص خود بپاى حصار آمده به زبان گذرانيد كه از فلانجا تا فلان برج بسنك منجنيق رخنه ميتوان كردن قضا را آنقدر باره كه او بدان اشارت فرموده بود به يك بار افتاد طرفه‌تر آنكه عليشاه و چند شاهزادهء ديگر كه در آنساعت بدانجايگاه رسيده بودند همه دستگير گشتند و شهر به تصرف درآمد .\r\n\r\n[ 225 - پرداختن شاپور بفتح قلعهء ديار جزائر . 
  ]\r\n225 تمثيل آورده‌اند كه چون شاپور بن اردشير بابك بفتح قلعهء ديار جزاير پرداخت اكثر آنها را تسخير كرد و عزيمت بر گشادن قلعهء نصيبين كه نصيب هيچيك از سلاطين روى زمين نشده بود انداخت بعد از مدتى كه آثار عجز بر او ظاهر شد از عالم غيب به او گفتند كه علاج آنست كه بتمامى لشكر بگوى : قلوبرا از غل و غش بزدايند تا شايد كه اين عقده نيز گشوده گردد شاپور بدانچه مأمور بود عمل نمود و تمامى لشكر گرد حصار را احاطه نموده بهيأت اجتماعى سورون انداختند قضا را برجى فرو افتاده لشكريان بىتعبى بدرون تاختند و كار آنجا را بر طبق دلخواه ساختند\r\n\r\n[ 226 - طمع كردن فخر الدين والى در هرات . 
  ]\r\n226 من مكارم الاخلاق چون ملك فخر الدين بن غياث الدين محمد والى نايمان طمع در كشور برادرزاده كرده بعزم تسخير غور توجه نمود از والى هرات و بلخ استمداد كرد والى بلخ پسر مماح پيش از رسيدن ملك خود را بحدود مملكت غور رسانيد ملك غياث الدين و برادرش شهاب الدين عطف عنان بجانب او كردند و او را مغلوب گردانيدند و بقتل آوردند و سرش را باستقبال ملك طماع ارسال داشتند ملك فخر الدين از آمدن پشيمان گشته مقارن آنحال لشكر او را احاطه كردند\r\n\r\nبيت :\r\n عرصهء مملكت غور چه نامحدود است * كه در آن عرصه چنين لشكر نامعدود است \r\n\r\n","description":"","footnote":"","page_name":" 120 ","page_number":141},
  {"content":"\r\n\r\nملك غياث الدين عم را چون رديف غم ديد بر حسب العفو عند القدرة من علم الاقتدار پيش او رفته پياده گشت و ران و ركاب او را ببوسيد و در ركاب او بلشكرگاه خود مراجعت نمود و او را تعظيم كرده بر تختش نشانيد و ملازم آسا در پيشش كمر بست ملك فخر الدين اين معنى را حمل بر تمسخر و استهزا نموده سلطانرا سخنان درشت گفت اما سلطان در استرضاى خاطر عم كوشيده او را باعزاز و اكرام بىپايان بنايمان روان گردانيد .\r\n\r\nنظم :\r\n ز ميدان كسى گوى دولت ربايد * كه پاكيزه‌خوئى شعارش نمايد\r\nسعادت كسى يابد از روزگاران * كه خلق نكو يادگارش بماند \r\n\r\n[ 227 - كشته شدن شهاب الدين سام در راه غزنين 
  ]\r\n227 من الوقايع سلطان شهاب الدين ابو المظفر برادر كهتر سلطان غياث الدين محمد سام در راه غزنين در مرحلهء دمنك در شهور سنهء 602 اثنتين و ستمأة بخنجر يكى از فدائيان كوكرى هندى در وقت نماز بامداد شهادت يافت .\r\nكسى از شعرا در آن تاريخ گفته\r\n\r\nنظم :\r\n شهادت ملك بحر و بر شهاب الدين * كز ابتداى جهان شه چو او نيامد يك\r\nسيم ز غرهء شعبان بسال ششصد و دو * فتاد در ره غزنى به منزل دمنك \r\nغرض كه چون در ولايت غزنين و تحنتگاه آل سبكتكين چهل سال بنيابت برادر و چهار سال باصالت مستقر دولت ملك شهاب الدين ابو مظفر بود و در اكثر اوقات بغزاى هندوستان و جهاد كفار آنجا قيام مينمود از نفايس جواهر و نقود و اقمشهء فاخرهء در خزانهء او چندان جمع شد كه محاسبان از حساب آن اموال عاجز بودند مؤلف طبقات كه در آن اوقات زنده بوده است آورده كه دختر سلطان غياث الدين برادرزاده شهاب الدين از خواجه اسماعيل خازن كيفيت خزانه استفسار كرد خواجهء خازن گفت از جملهء اجناس جواهر هزار و پانصد من الماس الحال در خزانه است ديگر اجناس بر اين قياس توانكرد .\r\n\r\n[ 228 - شهاب الدين را جز دخترى خلف نبود . 
  ]\r\n228 من مأثر الشجعان سلطان شهاب الدين ابو المظفر را به غير از دخترى فرزند نبود\r\n\r\nبيت :\r\n عقبت نيست زانكه هست عقيم * از نظير تو چرخ نادره زاى \r\nچون حرص مالا كلام در جمع غلامان داشت لاجرم چندين هزار بندهء ترك در سلك بندگانش منتظم گشته بارها فرمودى كه اگر ديگرانرا فرزندى چند معدود است مرا صد هزار فرزندند كه ممالك را بعد از من ضبط خواهند كرد\r\n\r\nنظم :\r\n غلامى كه از روم و چين آورند * چو شايسته باشد كند سرورى\r\nچو فرزند شاهان بود ناخلف * نه‌بيند بهرجا رود برترى \r\nفى الجمله چند تن از ايشان بعد از شهادت سلطان بمرتبهء سلطنت رسيدند و در غزنين و اطراف\r\n\r\n","description":"","footnote":"","page_name":" 121 ","page_number":142},
  {"content":"\r\n\r\nسالها اشتغال داشتند چون تاج الدين يلدوز در غزنين و ناصر الدين قباچه در ملتان و آچه و قطب الدين ابيك در دهلى .\r\n\r\n[ 229 - نبرد كردن محمد بختيار با فيل دمان . 
  ]\r\n229 من الغرائب گويند كه محمد بختيار خلج كه تهمتن روزگار و يكى از ملازمان سلطان بود بعد از ارتحال آن پادشاه بسلطان قطب الدين ايبك توسل نموده بوجهى در پيش او ترقى كرد كه محسود اقران گشته همگنان در افنايش با يكدگر همداستان شدند روزى در ملازمت قطب الدين او را بكمال شجاعت و تهور مىستودند و غرض ايشان از آن ستايش افناى او بود چه يكى از قاصدان گفت داعيهء جنگ فيل او را مىشود سلطانرا از سخن او تعجب روى نموده از وى سئوال كرد و او نيز انكار نكرد لاجرم در روزى كه جمهور خواص و عوام و اهالى و اعيان حاضر بودند فيل سفيدى كه در آن روزها مست شده بود و فيلبانان از او خوددارى مينمودند محمد بختيار متعهد پيكار آن گشته دامنها بر ميان استوار كرد و متوجه فيل شده گرز گرانى كه در دست داشت چنان بر خرطومش زد كه آن فيل نعرهء غريبى زده از پيش آن تهمتن فيل افكن گريزان شد و حاضران بلكه حاسدان انگشت تعجب بدندان گرفته از هر گوشه آواز تحسين بلند كردند و سلطان قطب الدين و امرا و اعيان اموال بيكران بر او ايثار كردند و آن رستم حاتم نشان جميع آنجهاترا بلكه چيزى از خاصهء خود بدان اضافه كرده بر حاضران قسمت كرد .\r\n\r\nنظم :\r\n در روى روزگار مر او را رسد به حق * دعوى پهلوانى و نام تهمتنى\r\nبيشك و شبهه روز مصاف و گه سخا * او راست بزم حاتمى و رزم بيژنى \r\n\r\n[ 230 - رفتن بهرام گور بهندوستان . 
  ]\r\n230 تمثيل بهرام گور را تفرج هندوستان بخاطر گذشت تنها بدانجا شتافت مردم آنجا او را در غايت شجاعت يافته شمهء از اينمعنى بپادشاه رسانيدند قضا را در آن وقت فيلى از ميان فيلهاى بسيار قوىهيكل او در آن نواحى عاصى شده راه بر آينده و رونده بسته و فوجى از پهلوانان كه بمدافعه رفته بودند پايمال كرده بود بهرام را عرق پهلوانى جنبيده بدانسوى رفت پادشاه آنجا چون صفت شجاعت او را شنيده بود خواست تا بر حقيقت آن آگاه گردد لاجرم معتمدى را فرستاد كه ناظر كاروبار آن رستم آثار باشد و شخص مذكور بر بالاى درختى برآمده ملاحظه نبرد مينمود . چون چشم آن فيل به او افتاد بهيبت تمام روى ببهرام نهاد و او فى الحال تيرى در كمان پيوسته چنان بر پيشانيش زد كه تا سوفار نشست سپس از اسب پياده شده رو به دو نهاده دست در خرطومش زد و او را به زانو درآورده بيكضرب شمشير سرش را از بدن جدا ساخت و بساط آنولايت را از فرزين‌بندى كه در راه خلائق ساخته بود بپرداخت .\r\n\r\n[ 231 - فرع پادشاهان غور پنج تن بوده‌اند . 
  ]\r\n231 فرع پادشاهان غور سلاطين غور پنج تن‌اند و مدت ملكشان از سنهء 545 خمس و اربعين و خمسمأة تا شهور سنهء 609 تسع و ستمأة شصت و چهار سال بود بدين منوال\r\n\r\n","description":"","footnote":"","page_name":" 122 ","page_number":143},
  {"content":"\r\n\r\nعلاء الدين حسن بن حسين بن سام كه او را علاء الدين جهانسوز گويند شش سال سيف الدين محمد بن علاء الدين بن حسين هفت سال سلطان غياث الدين محمد بن سام بن حسين چهل سال سلطان شهاب الدين ابو المظفر بن سام چهار سال سلطان محمود بن غياث الدين محمد هفت سال\r\n\r\n[ 232 - حفاد بهرام گور . 
  ]\r\n232 من مآثر الاحكام در تواريخ مذكور است كه بويه بن فناخسرو كه پدر پادشاهان ديلم است و از احفاد بهرام گور در قريهء كلنكش ديلمان ساكن گشته اوقاتى در غايت فقر و فاقه ميگذرانيد چنان كه قدرت بر هيچ چيز نداشت مع هذا در آن زمان مادر فرزندانش بمرده بود من العصمة ان لا تقدر\r\n\r\nنظم :\r\n عصمت است اينكه نيست سيم و زرت * كه شود چون هواى شور و شرت\r\nمطرب آرى به خانه مى نوشى * شاهدانرا كنى هم آغوشى \r\nروزى بنابر تسكين مواد الم به منزل شهريار بن رستم كه نسبت به دو در مقام و داد بود شخصى را ديد كه از نجوم و تعبير سخن ميگفت بويه به دو گفت كه در اين شبها خوابى ديده‌ام كه آتشى عظيم از سر قضيب من بيرون آمده بر بعضى از بلاد پرتو انداخت و هر لحظه نورش تزايد يافته شعله‌اش به آسمان رسيد آنگاه منقسم بسه قسم گرديد و عموم مردم آنمرز و بوم پيش آن آتش شفاعت ميكردند معبر گفت اينخواب غريبى است اما مرا تا چيزى ندهى تعبيرش به تو نگويم بويه اظهار افلاس و پريشانى كرد و معبر را رحم بر حال او آمده گفت از اين خواب چنان معلوم مىشود كه ترا سه پسر است كه در آن محال كه از پرتو آن آتش روشن شده سلطنت نمايند و انوار اقبال اين سه عديم المثال بر مردم آنجا تابد بويه آنسخن را حمل بر شوخى نموده چون فرزندانش على و حسن و احمد حاضر بودند گفت اولاد من اينها هستند كه مىبينى ما مردم فقير و نامراديم بچه استحقاق سلطنت توانيم كرد\r\n\r\nبيت :\r\n ما كجا امر سلطنت ز كجا ؟ * سلطنت كى شود نصيب گدا ؟ \r\nمنجم بر قول خويش اصرار نمود گفت اگر تعيين اوقات ولادت ايشان توانى كرد من بدلائل نجومى خاطر نشان نمايم بويه ساعت تولد آن سه را بيان نمود منجم بعد از تأمل دست پسر بزرگتر يعنى على را كه در ايام سلطنت ملقب بعماد الدولة بود بوسيد و گفت\r\n\r\nنظم :\r\n شاد باش اى خسرو عادل عماد داد و دين * قهرمان و ناصر دين امير المؤمنين \r\nدر ميان فرزندان اول اين بسلطنت ميرسد .\r\n\r\n[ 233 - لشكر كشيدن محمد بختيار بلكمير هند 
  ]\r\n233 تمثيل در روضة الصفا آمده كه محمد بختيار خلج كه شمهء از احوالش در ضمن حالات سلطان شهاب الدين غورى گذشت لشكر بر سر راى لكمير كه مدت هشتاد سال بحكومت شرقى بهار گذرانيده بود كشيد و آن ملك را از تصرف او بيرون آورد بر رأى فضيلت آراى اذكيا و خاطر بدايع نو اظرار باب ذهن و ذكاء پوشيده نماند كه اصل حكايت وى آنست كه چون آثار وضع حمل بر والدهء راى لكمير ظاهر شد منجمانرا\r\n\r\n","description":"","footnote":"","page_name":" 123 ","page_number":144},
  {"content":"\r\n\r\nطلب داشته از سعود و نحوس كواكب استفسار نمود همهء ايشان گفتند كه فرزندى كه در اين ساعت آيد در غايت ادبار و شقاق باشد و اگر پس از اين به دو ساعت آيد پادشاهى باستحاق باشد آن شيرزن فرمود تا هردو پايش را بهم بسته سرنگون آويختند و منجمان طالع وقت اختيار نموده او را فروگرفتند مقارن وقت مسعود مولود بر زمين آمد اما مادرش بمرد و راى مذكور در اوان سلطنت بداد كوشيد و عطاياى او هرگز كمتر از يك لك نبود .\r\n\r\n[ 234 - نشستن اسفار بن شيرويه بجاى ماكان 
  ]\r\n234 من الوقايع در زمان استيلاى ماكان در گيلان اخوان او در ملازمتش بودند بعد از آنكه اسفار بن شيرويه به روى غلبه كرده بجاى ماكان نشست ايشان كماكان بدستور ملازمت اسفار اختيار كردند و اسفار در سنه 315 خمس و عشر و ثلثمأة بر دست يكى از قرامطه كشته گشته و مرد آويج عم قابوس وشمكير بجاى اسفار نشست و او بملك گيلان و طبرستان قناعت نكرده از رى تا آذربايجان را در ضبط آورده خواست كه بر ديگر بلدان بتخصيص همدان دست يابد بنابراين در آنجا قتل‌عام نمود چنان كه دو خروار بند ابريشمين از شلوار مقتولين حاصل شده بود و اولاد بويه بدستور ملازمت وى مينمودند و او ايشانرا بكوچ فرستاده خود باصفهان شتافت و از آنجا بر مظفر بن ياقوت كه از قبل مقتدر عباسى حاكم آنجا بود ظفر يافت و مظفر نزد پدرش بشيراز رفته پدر و پسر با لشكر بسيار بر سر مرد آويج آمده مغلوب گشتند و ياقوت با دو هزار كس راه انهزام پيش گرفته در لرستان گذرش بر حوالى اردوى آل بويه افتاد و ايشان در آن حين سيصد كس بودند و سيصد كس ديگر از اكراد آنحوالى بديشان پيوستند قضا را در آنوقت چند نفر از لشكريان ديلم از آل بويه روگردان شده بنزد ياقوت رفتند و ياقوت بر ايشان اعتماد نكرده همه را بخنجر بكشت\r\n\r\nنظم :\r\n مژده كاقبال تو ز ناگه داد * مالش نيك در خور دشمن\r\nدستبرد كرامتت برداشت * سر دشمن بخنجر دشمن \r\nلاجرم اهل ديلم در مقاتلهء او يكرو شده ميانهء ايشان و ياقوت آتش جنگ بالا گرفت و ياقوت در روز جنگ فرمود تا پيادگان سپاه پيش رفته آتش در قارورهاى نفت زدند اتفاقا بادى از جانب ديالمه وزيده و آتش در پيادگان افتاد و ياقوت خود بهزيمت رفت و اولاد بويه غنيمت بسيار يافته بشيراز رفتند در خلال آن احوال مردآويج در حمام اصفهان در شهور سنهء 321 احدى و عشرين و ثلثمأة بر دست غلامان بقتل آمده على بن بويه در شيراز بسلطنت رسيد\r\n\r\n[ 235 - پيروز شدن عماد الدوله بر ياقوت . 
  ]\r\n235 من نوادر الاتفاقات عماد الدوله على بن بويه چون بر ياقوت حاكم فارس پيروز گشت در شيراز بخانهء او نزول كرد و لشكر علوفه و مقرر ميخواستند و او چيزى حاضر نداشت از اين رهگذر ملال بيشتر بر خاطرش استيلا يافته و متحير بود كه آيا چه سازد\r\n\r\n","description":"","footnote":"","page_name":" 124 ","page_number":145},
  {"content":"\r\n\r\nناگاه بر سقف خانه نظرش بر مارى افتاد كه از سوراخى سر بدر كرده در دم از آن منزل بيرون جسته بشكافتن آن سقف امر كرد چون او را بشكافتند مار را نيافتند اما تا صد صندوق مملو از اقمشه و امتعه و دراهم و دينار و جواهر آبدار و ياقوت كه آنجا پنهان شده بود يافتند\r\n\r\nمصراع :\r\n گنج و مار و گل و خار و غم و شادى بهم‌اند . \r\nعماد الدوله خواست در همان‌روز از آن اسباب و اثواب ترتيب نمايد خياطى را خواست اتفاقا خياط كر بود عماد الدوله بچاكرى اشارت كرد كه چوب گز بيار خياط تصور كرد مگر بخيهء او بر روى كار افتاده و چوب بواسطهء آزار او طلب مىكند گفت اى خداوندگار چه احتياج به چوب و آزار است از مال ياقوت نزد من زياده از هفتصد صندوق نيست عماد الدوله بخنديد و همگنان تعجب‌كنان از روى ستايش به دو گفتند\r\n\r\nنظم :\r\n چاكران تو گه رزم چو خياطانند * گرچه خياط نيند اى ملك كشورگير\r\nبگز نيزه قد خصم تو مىپيمايند * تا ببرند بشمشير و بدوزند به تير \r\n\r\n[ 236 - داستان سپاهى براق خان . 
  ]\r\n236 تمثيل در حينى كه براق خان نبيرهء جغتاى بن چنگيز خان باقويلاقاآن سركشى كرده لشكر بسيار بكشور ختن فرستاد . يكى از لشكريانش بخانهء درآمده تيرى در آشيانهء مرغى افكند قضا را قطعهء درى از آنجا به پائين افتاده در چاه مستراحى فروشد مغولان بتفرج سر چاه بشكافتند در آنجا موازى هزار و صد و شصت بالش طلا يافتند و هم در آن ايام فوجى از مغولا استران خود را بر درخت كهنى كه در آنجا بود بسته بودند ناگاه شبى ستوران ايشان رم كرده درخت را از ميان به دو نيم كردند از ميان درخت موازى شش هزار بالش نقره بدست ايشان افتاد .\r\n\r\n[ 237 - داستان شكست ياقوت از عماد الدوله . 
  ]\r\n237 من نتايج الوقايع چون ياقوت از جنگ عماد الدوله شكست خورد بدار الخلافه رفت مقتدر لشكرى گران با ياقوت بر سر عماد الدوله فرستاد و چون خبر لشكر به دو رسيد مردم خود را مرتب گردانيده با ايشان در فيروزان تلاقى دست داد و ايام محاربه تا صد روز امتداد يافت طرفين را طول زمان بخاطر گران آمده عماد الدوله بر آن بود كه اگر يكروز ديگر پيروز نشود بگريزد قضا را همانشب در خواب ديد كه از فيروزان بر اسب فيروزه نامى كه داشت سوار شده چون اندك مسافتى قطع كرد او را مژدهء پيروزى دادند چون آن خواب مشتمل بر لفظ پيروزى بود بدان تفأل نموده مسرور گشت و بپيروزى مستظهر گرديد لاجرم بامداد كه آفتاب برآمد\r\n\r\nبيت :\r\n صبحدم كافتاب شير شكار * گشت بر سبز خنگ چرخ سوار \r\nعماد الدوله بر اسب فيروزه سوار شده قدرى راه كه رفت خاتم فيروزجى يافت بنابراين ظفر را بخاتم دل نقش بسته باميد تمام توجه نموده ناگاه خبر آوردند كه لشكر تازى فرار كرده\r\n\r\n","description":"","footnote":"","page_name":" 125 ","page_number":146},
  {"content":"\r\n\r\nو اموال و جهات خود را بجا گذاشتند .\r\n\r\nبيت :\r\n بيش از آن ملكى كه جم را شد ميسر پيش ازين * شاهرا اكنون بفيروزيست در زير نگين \r\n\r\n[ 238 - تسخير كرمان بامر عماد الدوله . 
  ]\r\n238 من الوقايع در سنهء 322 اثنتين و عشرين و ثلثمأة معز الدوله احمد بن بويه بامر برادر بزرگتر عماد الدوله بتسخير كرمان شتافته امير على بن الياس والى آنجا را محاصره كرد گويند امير على هرروز جنگهاى مردانه كرده و داد مردانگى بدادى و شب جهت ديالمه مردمى نموده خوان فرستادى گفتند اگر دشمنى ميزبانى چراست و اگر دوستى پس دشمنى چگونه رواست ؟\r\n\r\nمصراع :\r\n دوستان يارى اينچنين نكنند . \r\nوى در جواب گفت كه در روز چون دشمنيد از روى جد و جهد ميكوشيم و در شب چون غريب و مهمانيد بنان پارهء كه ما را دست‌رس است خدمت ميكنيم معز الدوله از اين سخن خجل گشته از در كرمان برخاست و بخوزستان رفت و بعد از تسخير آنملك ببغداد متوجه شده در شهور سنهء 335 خمس و ثلاثين و ثلثمأة مستكفى زمام امور را از ناگزيرى در اختيار او نهاد و او قاعدهء داد در بغداد نهاده در خلال آن احوال فرمود تا بر ابواب مساجد دار السلام اينكلمات رقم گردد كه لعن الله يزيد بن معاوية بن ابى سفيان و من غصب حق فاطمة الزهراء فدكا و من منع ان يدفن الحسن عند قبر جده و من يبغى اباذر الغفارى و من اخرج العباس عن الشورى مردم بغداد آشوب كردند و در خفيه بعضى از آنكلمات را حك ميكردند آخر حسب الصلاح بعضى اسم معاويه را گذاشته بدل آن عبارات را نوشتند لعن الله الظالمين لآل محمد و در روز عاشورا تعزيت امام حسين ( ع ) و شهدا عليهم السلام را او بنياد نهاد .\r\n\r\n[ 239 - كنيز عضد الدوله با يكى از ملازمان . 
  ]\r\n239 من مآثر التوفيق در تاريخ قوام الملكى مذكور است كه يكى از كنيزان عضد الدوله را با يكى از ملازمانش سروكارى پيدا شد آنشخص به روزى از روزها به شكار رفت در آن اثنا از عقب روباهى تاخت و روباه خود را در سوراخى انداخت لشكرى آنسوراخ را كنده ناگاه بزينه پايه رسيد و از انجا به زير رفته خانهء ديد مملو از خمهاى زر و جواهر قدرى از آن برداشته در آن را بست بعد از آن در رعايت محبوبه آثار كرم بظهور آورده در اثيار درم و دينار تقصير نكردى معشوقه كه آن خرج را زياده از وسع او ميدانست در هنگام استيلاى محبت از كيفيت و حقيقت آن سئوال كرد بعد از مبالغهء بسيار و استفسار از سركار او آگاه گشت و اين معنى را وسيلهء تقرب پادشاه دانسته در خلوتى بعرض رسانيد كه بواسطهء امر قبيحى كه از من صادر شده مستحق عقوبت شده‌ام اما باتيان خدمت لايق بتلافى اقدام مينمايم اگر امير دانسته از خون اين ضعيفه بگذرد عرض كنم . عضد الدوله او را اطمينان داد جاريه ماجرا را بيان كرد امير گفت از آنشخص التماس بردن خود را در آنجا بكن بعد از آنكه ميروى دستمالى كاغذ ريزه همراه خود ببر و در راه ميريز و ميرو\r\n\r\n","description":"","footnote":"","page_name":" 126 ","page_number":147},
  {"content":"\r\n\r\nالقصه عضد الدوله و چند نفر از خواص دنبال ايشان شتافته در درون گنجينهء آن دو يار ديرينه را يافتند .\r\n\r\nبيت :\r\n مقبلى ناكشيده محنت و رنج * بردش اقبال و بخت تا سر گنج \r\nو آنشخص سراسيمه گشته امير ويرا بمكارم خود نويد داد و كنيز را با قدرى از آن نقود به دو بخشيد . و گنج چنانرا كه در خزانهء تصور و اوهام نگنجيدى ضبط نموده از آنوجه عمارات رفيعه و خيرات منيعه كرد و از آن جمله گنبد حضرت على ع و بند امير فارس كه در عالم اشتهار دارد و كارنامهء سلاطين ذوى الاقتدار است بنا فرمود .\r\n\r\nمصراع :\r\n اين كار دولت است كنون تا كرا رسد . \r\n\r\n[ 240 - فريب دادن عضد الدوله قيصر روم را . 
  ]\r\n240 و منها عضد الدوله را ارادهء آنشد كه بطريق سلاطين عجم قياصرهء روم را در ربقهء اطاعت درآورد پس تدبيرى انديشيده يكى از تجار را كه بمتانت رأى آراسته بود پارهء نقود و جواهر آنچه محظور خاطر بود تسليم كرده و تاجر را بروم فرستاد و بتحف و هدايا خاطر قيصر و امرا را بدست آورد تاجر بعد از مدتى معروض داشت كه ميخواهم مسجدى در اين ملك بسازم و التماس رخصت دارم القصه خرابهء به دو دادند و او طوماريرا كه مقصود بالذات بود آنجا مدفون گردانيد و آغاز عمارت نموده بواسطهء استحكام بنيان چند گزى بپايان رفتند ناگاه نوشتهء ظاهر گرديد كاركنان به گمان اينكه گنج‌نامه‌ايست آن را بديوان برده به نظر قيصر رسانيدند و آن چند سطرى بود به خط رومى بر ورق آهوى كهنه گشتهء نوشته مضمون آنكه فلان حكيم يونانى از روى نجوم و اوضاع آسمانى حكم كرده كه در تاريخ كذا كه موافق ايام عضد الدوله باشد ملكى بدين اوصاف پيدا خواهد شد كه چون اسكندر گردد دوستانش از طوارق حدثان مصون و دشمنانش از غايت انكسار مغموم و مفتون باشند پادشاه و مقربان چون بر اين مضمون كه محل تحير و انتباه است آگاه گشتند تاجر را طلب داشته سئوال كردند كه تو با عضد الدوله هيچ سابقهء دارى گفت به قدر ربط خدمتى هست بعد از تحقيق اوصاف او چون موافق نسخه يافتند وى را بمرافقت رسول مكلف ساختند كه بفارس رود و باج و خراج به صاحب تخت و تاج آنجا برد بالجمله تاجر باتفاق ايلچى قيصر بحوالى شيراز رسيد در آنروزى كه عضد الدوله بعزم شكار بيرون آمده بود در سربند امير ايشان را اتفاق ملاقات افتاد ايلچى وظيفهء رسالت بجاى آورده بصنوف نوازش اختصاص يافت در آن اثنا خيل وزغ آغاز شورش و غوغا كرده خاطر همگنان بالحان محنت نشان ميخراشيدند\r\n\r\nبيت :\r\n طرفه جهد غوك بر آواز رود * ليك مبادا كه سرايد سرود \r\nدر شجرهء الهيه مسطور است كه وزغ از گوش آواز مىكند نه از دهان چه در گوشش پوستهاى رقيق است و در حين صيحه آنها گشاده شده آواز از آن بيرون آيد القصه عضد الدوله اينمعنى را دريافته كاغذى كه در او داروى تسكين و زغان بود نزديكى از ملازمان انداخت\r\n\r\n","description":"","footnote":"","page_name":" 127 ","page_number":148},
  {"content":"\r\n\r\nو گفت برو اين را در آب انداز و بگو فرمان عضد الدوله است كه يكدمى نغمه‌سرائى موقوف كنيد آن شخص چون كاغذ را در آب انداخت و زغان خاموش گشته ايلچى با خود گفت اين شخص را چون حضرت سليمان پيغمبر عليه السلام حكم بر جميع حيوانات روانست .\r\n\r\nنظم :\r\n روميان اين سخن چو بشنفتند * بتعجب بيكدگر گفتند\r\nكه مرا او را رسد اميرى ما * بهره جستن ز باج‌گيرى ما\r\nبرتر از وى چو شهريارى نيست * باج او گردهيم عارى نيست \r\nالقصه امير بدين يكرأى ممالك آراى چون آفتاب ، عالمى را تسخير كرد .\r\n\r\nبيت :\r\n در هواى اصابت رأيش * آفتاب سپهر ذره نماى \r\n\r\n[ 241 - سپردن مال بقاضى كرد فناجرد . 
  ]\r\n241 من التدابير در آثار البلاد آمده كه شخصى تاجر ، مال زيادى بقاضى كرد فناجرد كه از جملهء مستحدثات امير عضد الدوله بود سپرد و سفرى اختيار كرد و مدتى در آن سفر بماند چون عود نمود امانت خود را خواست قاضى انكار صريح فرمود بيچاره داورى بامير آورد و اضطرار خود و انكار قاضى تقرير كرد عضد الدوله را بر حال او ترحم آمده تا يك دو ماه از وى مهلت خواست پس در تكريم و تعظيم قاضى باقصى الغايت كوشيده روزى ويرا بخلوت طلبيد و گفت خاطرم به جهت فرزندان و جز وى جهاتى كه از ودايع دوران نزد من فراهم آمده بمقتضاى انما اموالكم و اولادكم فتنة بغايت نگران است و مرا بر كمال امانت و ديانت تو اعتماد است توقع آنست كه نقودى كه به جهت ذخيرهء ايشان به تو ميسپارم از اغيار مخفى دارى و خود متوجه ضبط و حصانت آن باشى و باميد ديگرى مگذارى اما بايد كه چون مرا صورتى دست دهد از آنجا كه كمال حقانيت تست آن را كما فرض اللّه ميانهء ورثه قسمت نمائى قاضى انگشت قبول بر ديده نهاد پس امير فرمود كه حالا اين دويست دينار را بخرج موضعى كه سيصد قمقمهء زر را آنجا توان نهاد صرف كن قاضى آن را گرفته تمامى آنجهات را پيش خود گذرانيد بلكه در محل خود به مصرف رسانيد پس امير بدانشخص گفت اين زمان وقت طلب است اگر مدافعه كند بگو بيش از اين مرا تاب تحمل نمانده فردا عنان امير را خواهم گرفت و از تو شكايت خواهم كرد آنشخص چنين كرد قاضى از بيم آنكه مبادا اين ماجرا را بامير رساند و قصورى در ادراك وجه معهود شود او را تسلى نموده بالضروره وجه را تسليم نمود چون اين خبر بعضد الدوله رسيد قاضى را عزل نموده تشهير فرموده و حكايت قاضى كرد فناجرد ضرب المثل گشت .\r\n\r\n[ 242 - لشكر كشيدن فخر الدوله بجرجان . 
  ]\r\n242 من بدايع الوقايع آورده‌اند كه فخر الدولة بن ركن الدوله حسن بنا ، بر قصد برادرش مؤيد الدوله لشكر بجرجان كشيد . قابوس و فخر الدوله از صدمت حملهء او رو بخراسان آوردند و در كنف حمايت آل سامان در كمال بيسامانى اوقاتى ميگذرانيدند فخر الدوله قريب بسه سال از ملك مهجور بود تا آنكه عضد الدوله كه\r\n\r\n","description":"","footnote":"","page_name":" 128 ","page_number":149},
  {"content":"\r\n\r\nبرادر مهترش بود و محرك آن فتنه بر خلاف آيهء كريمهء  سَنَشُدُّ عَضُدَكَ بِأَخِيكَ  با خصمان در استيصال و انهدام كاخ اقبال او شريك بود و در شهور سنهء 372 اثنتين و سبعين و ثلثمأة و مؤيد الدوله در سنهء 373 ثلاث و سبعين و ثلثمأة رحلت كردند و صاحب بن عباد كه وزير مؤيد الدوله بود اشتياقش بمطالعه چندان بود كه چهارصد اشتر كتابخانهء او را ميكشيد و مدت هيجده سال وزارت باستقبال كرده در سنهء 385 خمس و ثمانين و ثلثمأة بمرد و وقتى كه تابوتش را بيرون آوردند جميع اعيان ديالمه زمين بوسيدند و شمهء از جلالت قدرش از اين دو بيت معلوم ميتوان كرد .\r\n\r\nنظم :\r\n ابن عباد آن برى ز عناد * يار عباد و كارساز عباد\r\nنام او زيب نامهء كرم است * همچنواى در اين زمانه كم است \r\nچون به غير از فخر الدوله ديگريرا مستحق اين كار نميديد بعد از مؤيد الدوله ملك را ضبط كرده او را از خراسان طلب داشت و بسلطنت نشانيد و فخر الدوله بعد از آنكه چهارده سال سلطنت باستقلال كرده بود در شهور سنهء 387 سبع و ثمانين و ثلثمأة در قلعهء تبرك اصفهان در اثناى شرب شراب بكباب گوشت گاو ميل نمود و بعد از آن چند دانه انگور به كار برد بعد از يكساعت دردى در معدهء او پيدا شده اشتداد يافت تا وفات نمود در آن حين منكوحهء او سيده بغايت مستولى بود چنان كه هيچكس را حد و ياراى آن نبود كه كفنى جهت او از خزانه بيرون آورد با آنكه در آنوقت سه هزار خروار جامهء بريده و نود بار هزارهزار ؛ و هشتصد و هفتاد هزار و هفتصد و نو و چهارد دينار طلا و صد و چهل بار هزارهزار مثقال نقره به غير از مرصع‌آلات طلا و نقره در خزانه موجود بود آخر كفن او را از متولى مسجد بتبرك قرض كرده او را تكفين كردند .\r\n\r\nمصراع :\r\n اى خداوندان مال الاعتبار الاعتبار \r\n\r\n[ 243 - پناه بردن فخر الدوله بآل سامان . 
  ]\r\n243 من المكارم چون فخر الدوله از صدمهء سپاه كينه‌خواه مؤيد الدوله بخراسان افتاد پناه بآل سامان برد و حسام الدولهء تاش امير الامرا آنجا بود كه بامر امير نوح سامانى لشكر بجرجان كشيده منهزم بازگشته و فخر الدوله در پناه او اوقات ميگذرانيد تا آنكه از عراق او را طلب داشته بسلطنت نشاندند بعد از آن جمعى در پيش امير نوح در حق پدرش سعايت كرده از سامانيه روگردان گشته نزد فخر الدوله بجرجان رفت و آن پادشاه حق‌شناس موردش را بتعظيم تلقى نموده او را در دار الامارهء كه بفرشهاى فاخر و اسباب و ادوات شاهانه آراسته بود فرود آورده و جميع بيوتات مثل خزانه و ركابخانه و غيره با تمامى اسباب كه در آنجا بود به دو گذاشته خود برى رفت و خراج دهستان و آبسكون جرجان در وجه اخراجات او مقرر گردانيده او را بتحف و هدايا يادآورى نمودى در ترجمهء يمينى نوشته است كه فخر الدوله از رى بواسطهء وى موازى پنجاه هزار مثقال طلا ده هزار مثقال نقره و پانصد تخته اثواب ملون و يكصد سر اسب و استر با افسار و زين زرين\r\n\r\n","description":"","footnote":"","page_name":" 129 ","page_number":150},
  {"content":"\r\n\r\nو امتعه و اسلحهء بينهايت خدمت حسام الدوله ارسال داشت\r\nصاحب بن عباد .\r\n\r\nمصراع :\r\n باوجود علو همت و داد \r\nاينمعنى را با تبذير و اسراف حمل ميفرمود فخر الدوله بفراست دريافت و روى به صاحب آورده گفت اگر همهء ملك و مال مكتسب و موروث در وجه تاش ايثار كنم هنوز از هزار يكى و از بسيار اندكى حقوق ايادى ويرا عذر نخواسته باشم از جمله در آن ايام كه در نيشابور بودم چنان به من رسيد كه برادرانم مكاتيب به دو نوشته در طلب من مبالغه از حد گذرانيده و به او مبلغى كرامند نيز تعهد فرموده‌اند قضا را هم در آن نزديكى پسر عمم بختيار بدست عضد الدوله گرفتار گشته از پا درآمد غالب ظن من آن بود كه وى مرا بديشان خواهد سپرد و در آنشب از غايت وهم و هراس و خيالات ناشى از كمال وسواس مرا خواب نبرده مضمون اين بيت نصب العين من بود\r\n\r\nنظم :\r\n ز اين گونه كز قضا و قدر در كشاكشم * در حيرتم كه كار من آخر كجا كشد \r\nصباح حاجب تاش بدر سراى من آمده و بعد از اجازه درآمد من بالكليه قطع اميد كردم حاجب از جانب صاحبش دعا رسانيده گفت امير يكدمى استدعاى قدوم شما را دارد اين معنى نيز علاوهء آنها شده القصه با خاطر مشوش و حالى ناخوش روى به راه آوردم چون با وى اتفاق ملاقات افتاد بيشتر از آنكه معهود بود بتقديم رسانيده مرا يك مرتبه از آن تشويش كه داشتم اطمئنان بخشيد و روى به من آورده گفت نميخواستم كه نوشته‌هاى برادرانت را به تو نمايم چون اين معنى مستلزم سوء ظن و موجب تفرقهء خاطر شما بود لاجرم آنها را به تو مينمايم و سوگند كلان ياد كرد كه يكتار موى ترا به تمام عراق ندهم و اگر توفيق رفيق گردد بكوشم تا ترا بملك موروثى رسانم و چندى از اين مقوله بيان كرد تا مرا بالكليه اطمئنان حاصل شد اكنون اى صاحب چگونه چنين كسى را كه بيسابقهء معرفتى و بيعلاقهء محبت و مودتى بىآنكه بر ذمت او حقى ثابت شده باشد و دربارهء من اينهمه مردمى بتقديم رسانيده باشد باوجود قدرت مكافات معذور دارم و نام خود را در عداد حق ناشناسان درآورم آخر ، تاش پسنديده معاش در شهور سنهء 399 تسع و تسعين و ثلثمأة در وباى مفرطى كه در جرجان و استرآباد دست داده بود فرورفت و احسن المقال\r\n\r\nنظم :\r\n ز اتش قهر و با گرديد ناگاهان خراب * استرآبادى كه خاكش بود خوشبوتر ز مشك\r\nاندران از پير و از برنا كسى باقى نماند * آتش اندر بيشه چون افتد نه تر ماند نه خشك \r\n\r\n[ 244 - احمد بن خالد صيرفى كاتب . 
  ]\r\n244 تمثيل در بعضى از كتب مسطور است كه عبد اللّه بن سليمان بن وهب گفت روزى در سامره در خدمت پدرم در ديوان نشسته بودم كه احمد بن خالد صيرفى كاتب درآمد پدرم را چون نظر بر وى افتاد از جاى جسته او را بر صدر مسند\r\n\r\n","description":"","footnote":"","page_name":" 130 ","page_number":151},
  {"content":"\r\n\r\nنشاند و از همهء كارها اعراض نموده مدتى از روى ادب با او صحبت داشت و چون برخاست بتعظيم هرچه تمامتر او را مشايعت نمود من گفتم كه چه واقع شد ؟ پدرم جواب من نگفته و امر او اصحاب خود را با او قدرى به راه فرستاد همگنانرا از آن حيرت زياده شده پدرم بفراست دريافت و بگذاشت تا خلوت شد پس روى بما آورده گفت بگويم سبب احترام چيست ؟\r\nوى چند سال عامل مصر بود او را عزل كرده اين شغل به من حواله رفت چون بمصر رسيدم و متفحص احوال او گرديدم از عموم مردم آن مرزوبوم به غير از شكر و ستايش او چيزى نشنيدم هرچند خواستم تا مادهء الزامى جهت او پيدا كنم نتوانستم آخر او را بخلوت طلبيده گفتم در اين ده سال كه حساب خود بديوان خليفه مرفوع نداشتهء هيچ ميتواند بود كه جز وى از جمع كم كنى و در خرج بيفزائى تا مرا توفيرى باشد و تو از دست من خلاص شوى گفت حاشا كه من خيانت كنم هرچند او را تهديد كردم فايدهء نداد ناچار او را آزار كرده بزندان فرستادم مدتى در حبس بماند باوجود آن بدان همداستان نشد تا آنكه روزى رقعهء به من نوشت و التماس ملاقات نمود او را بخلوتى طلب داشتم وى گفت محل آن نشد كه دلت را بر من رحم آيد و مرا از اين عذاب خلاص كنى گفتم تا مهمسازى نكنى رهائى متصور نيست وى همان سخن سابق گفت من بتنگ آمدم و بضرب و شتم او را آزار بليغ نمودم گفت واقعا ترحم نخواهى كرد گفتم لا و اللّه پس رقعهء سر به مهر بيرون آورده مرا داد من سر آن را گشاده ديدم دو كلمه بود نوشته به خط متوكل خليفه مشتمل بر عزل من و نصب او من اوله الى آخره از شدت آنحال متغير الاحوال گشته نزديك به آن بود كه بيهوش شوم\r\n\r\nنظم :\r\n منه پا منصبى را در ميانه * كه عزل و نصب را گردى نشانه\r\nقدم در كوچهء بىمنصبى نه * كه از هر منصبى بىمنصبى به \r\nمقارن آنحال امير شهر و اصحاب او آمدند و آهنگريرا آوردند و بندهاى او را برداشته من از كمال انفعال خوش خوش به زير خزيده در پيش او به دو زانو درآمدم آنجماعت خواستند كه مرا و اتباع مرا بموكلان سپارند و خانه‌ها را مهر كنند وى نگذاشت پس از آن مرا دلجوئى نموده او و اصحاب او بيرون رفتند بعد از آن هرروز چون من رفتمى و او را ديدمى او نيز همانروز بديدن من آمدى و همواره بتحف و هدايا يادآورى كردى بعد از يك ماه گفت يا ايوب اگر ميل دارى ترا روانه كنم گفتم يا سيدى لطف ميفرمائى مرا گفت فردا روز خوبىست بفلان منزل كه پنج فرسخ است فرود آى تا من بديدن تو آيم القصه روز ديگر با كوكبهء تمام بدانمنزل آمده خلوتى كرد و عذرها خواسته گفت از مال ديوان سى هزار دينار و از خاصهء خود پنجهزار انديشه نموده‌ام بفرماى تا قبض كنند من از كمال شرمندگى نزديك بود كه آب شوم گفت اينها خود سهل است اما چون فردا بدر خانه روى اصحاب ديوان و كتاب از تو ارمغان خواهند و ميدانم كه تو تا غايت تهيهء اسباب آنها نكردهء پس اسامى تحف و پيشكشها\r\n\r\n","description":"","footnote":"","page_name":" 131 ","page_number":152},
  {"content":"\r\n\r\nاز چهارپايان و جوارى و غلامان حبشى و ديگر اجناس كه قيمت آنها زياده از ده هزار دينار ميشد بيرون آورده بدست من داد و من دستش را بوسيدم ديگر مرا گفت كه من بر ترتيب فروش ميل تمام دارم و در اينمدت فرموده بودم كه در ارمنيه چندين فروش نادره مرتب دارند از آن جمله چند عددى به جهت تو آورده‌ام بالجمله مرا غريق احسان خود ساخته روانه گردانيد پس خود انصاف دهيد كه در حق اين نوع كسى به غير از نيكوى ديگر چه توانكرد ؟ و عذر او را بكدام زبان توان خواست .\r\n\r\n[ 245 - سلطنت سيده زن فخر الدوله . 
  ]\r\n245 من التدابير گويند سيده زن فخر الدوله كه در عهد شوهر حاكم مطلق بود در عهد پسرش مجد الدوله كه در آنوقت سيزده ساله بود يكبارگى بلوازم سلطنت قيام نموده روز ديوان در پس پرده نشستى و بجميع جزئيات ملكى رسيده رسولان ملوك اطراف را بسخنان دلپذير خشنود كردى از جمله سلطان محمود غزنوى لشكر بجانب او كشيده پيشتر رسولى به او فرستاد كه خطبه و سكه بنام من نما و باج و خراج مرا ملزم شو و الا جنگ را آماده باش او در جواب نوشت كه تا شوهر در حيات بود همواره توهم آن داشتم كه مبادا سلطان بدينمحقر مملكت طمع كند اما چون شوهر از سرم رفت از اين دغدغه وارستم چه سلطان با دولت ميداند كه كار جنگ بخواست خداست و حقيقت مآلش معلوم نيست اگر غالب شود بر بيوه‌زنى غالب شده باشد و اين نزد ارباب عقل و دانش چه‌قدر دارد ؟\r\n\r\nمصراع :\r\n نه مرديست با ناتوان زور كرد . \r\nو اگر مغلوب شود اين ننگ تا قيامت بر صفحهء دولت سلطان بماند\r\n\r\nبيت :\r\n مباش غره كه دارم عصاى عقل بدست * كه دست فتنه دراز است و چوبرا دو سر است \r\nلاجرم سلطان از آن سخنان متأثر گشته از سر آن عزيمت برخواست\r\n\r\nبيت :\r\n برأيى لشكريرا بشكنى پشت * بشمشيرى يكى تا ده توان كشت \r\n\r\n[ 246 - پناه خواستن مجد الدوله از سلطان محمود 
  ]\r\n246 من مأثر الدواير مشهور است كه چون سيده والدهء مجد الدوله بمرد قواعد ملكى كه براى او بود از هم فروريخت و سپه‌سالاران حشم و سرداران لشكرش هريكى رائى ميزدند و هركدام خود را بزرگ انگاشته ديگريرا وجود نمينهادند چون خبر اختلال حال او بسلطان رسيد در سنهء 420 عشرين و اربعمأة آهنگ او كرده مجد الدولهء بىعاقبت\r\n\r\nبيت :\r\n هرآن پسر كه شود قانع از پدر به نسب * حقيقت نسبش آتش است و خاكستر \r\nاز امراء خود شكايت نزد سلطان محمود برده از او چشم داشت امداد داشت سلطان سپاهى برى ارسال نمود و ان دولتمند بدايشان پيوست سلطان در روز شنبهء دوم جمادى الاولى برى رسيده ويرا نزد خود خواست و در مجلس او را گفت شهنامه خواندهء و شطرنج باختهء ؟ گفت آرى گفت در اينها هيچ ديده‌اى دو سلطان در يك مكان و دو پادشاه در يك اقليم منزلگاه ساخته باشند\r\n\r\nبيت :\r\n جاى دو شمشير نيامى كه ديد ؟ * بزم دو جمشيد مقامى كه ديد ؟ \r\n\r\n","description":"","footnote":"","page_name":" 132 ","page_number":153},
  {"content":"\r\n\r\nگفت نى سلطان گفت پس ترا چه بر اين داشته بود كه زمام اختيار خود را بدست كسى كه از تو قوىتر باشد دهى مجد الدوله از اين سخن خجل گشته ديگر دم نزد سلطان مجد الدوله را گرفته با پسرش بغزنين فرستاد .\r\n\r\nعربيه :\r\n من استعان به غير الله فى طلب * فان ناصره عجز و خذلان \r\nشخصى در راه از پياده رفتن عاجز گشته دست نياز برداشت و خرى از خدا خواست مقارن حال سوارى به دو رسيده اسب كرهء كه همراهش بود و از كمال فروماندگى قدم از قدم برنميداشت جبرا و قهرا آن را بر دوش او نشاند چون قدمى چند رفت بغايت سراسيمه گشته روى بجانب آسمان كرده گفت بارخدايا من مركبى طلبيدم كه بر آن نشينم اكنون خود را مركب ميبينم حاشا كه تو غلط شنيده باشى همانا كه من غلط گفته باشم\r\n\r\nبيت :\r\n رهم پيش و بار گران بر سرم * بگو كاين گرانى بسر چون برم ؟ \r\n\r\n[ 247 - دوقلوهاى ارمن زمان ناصر الدوله . 
  ]\r\n247 من البدايع در جامع الحكايات مذكور است كه مؤلف تاريخ ديالمه گويد كه دو شخص از ارمن به خدمت ناصر الدوله آوردند كه پشت هردو بهم چسبيده بود . قريب بيست و پنج سال عمر داشتند و اكل و شرب و خواب و بيدارى ايشان مخالف هم بود اما ابن جوزى گويد در شهور سنهء 352 ، اثنتين و خمسين و ثلثمأة دو شخص چنين كه معدهء ايشان به يكديگر اتصال داشت و ديگر جوارح اعضاء هريك تك بود از ارمن نزد ناصر الدوله حاكم موصل فرستادند و پدر ايشان همراه بود يكى را هواى زنان در سر بود و يكى را عشق خوش پسران در سينه قضا را يكى مريض شده بمرد بعد از چند روزى بوى بد ميكرد و يكى در حيات بود و اين عذاب ميكشيد تا آنكه وى نيز بمرد\r\n\r\n[ 248 - سلطنت بهاء الدوله و نافرمانى عز الدوله 
  ]\r\n248 من نوادر الاحكام چون بعد از صمصام الدوله در ماه صفر سنهء 380 ثمانين و ثلثمأة سلطنت فارس و كرمان و اهواز بر برادرش بهاء الدولة بن عضد الدوله قرار گرفت اكثر اعيان ديالمه سر بر خط فرمان او نهادند الا اولاد عز الدولهء بختيار خصوصا ابو نصر كه سركشى ميكردند و از جمله ابو نصر بكرمان لشكر كشيده ابو جعفر ولد استاد هرمز را كه از جانب بهاء الدوله والى آنجا بود منهزم گردانيده بجرجان رفت بنابراين بهاء الدوله جمعى از ديالمه را بسردارى موفق بن اسماعيل بر سر او فرستاد و او بجرجان شتافته ابو نصر را در آنجا نيافت اهالى آنجا خبر دادند كه از اينجا تا لشكرگاه او هشت فرسنگ است موفق از سپاه خود سيصد نفر اختيار كرده چون بدان محل رسيد از وى اثرى نديد بالضروره از آنجا كوچ كرده خود را به او رسانيده جنگ درگرفت شخصى هم از لشكريان خود نصر را به قتل آورد و شر او مندفع گرديد قبل از اين منجمى بموفق گفته بود كه در فلان دوشنبه ابو نصر كشته خواهد شد و چون پنج روز بدوشنبهء مزبور ماند موفق از منجم پرسيد كه دوشنبه رسيد و خبرى از ابو نصر نرسيد منجم گفت وى اگر در آن روز كشته نشود تو مرا بعوض بكش قضا را هم در آن دوشنبه جنگ شده ابو نصر بقتل آمد .\r\n\r\n","description":"","footnote":"","page_name":" 133 ","page_number":154},
  {"content":"\r\n\r\n\r\n[ 249 - آل بويه هفده تن بودند . 
  ]\r\n249 فرع آل بويه آل بويه كه ايشانرا ديالمه نيز گويند هفده تن‌اند زمان سلطنت ايشان از ابتداى شهر ذى قعده سنهء 321 احدى و عشرين و ثلثمأة تا شهور سنهء 448 ثمان و اربعين و اربعمأة صد و بيست و هفت سال و نيم بود . عماد الدوله على بن بويه شانزده سال و نيم مؤيد الدولة بن ركن الدوله هفت سال و نيم فخر الدولة بن ركن الدوله چهارده سال مجد الدولة بن فخر الدوله و مادرش سى سال و نيم شرف الدولة بن عضد الدوله چهارده سال و نيم صمصام الدولة بن عضد الدوله نه ماه بهاء الدولة بن صمصام الدوله بيست و چهار سال و سه ماه سلطان الدولة بن بهاء الدوله دوازده سال و چهار ماه شرف الدولة بن بهاء الدوله شش سال و دو ماه جلال الدولة بن بهاء الدوله بيست و پنجسال عماد الدين انبة بن بهاء الدوله بيست و چهار سال ملك رحيم بن عماد الدين انبه هفت سال ملك ابو منصور بن عماد الدين انبه هشت سال و نيم .\r\n\r\n[ 250 - فرزندان سلجوق . 
  ]\r\n250 من الوقايع آورده‌اند كه اسرائيل و ميكائيل و موسى و بيغو و يونس پسران سلجوق كه از طايفهء تركمان قنوق‌اند و بعقيدهء بعضى مؤرخين بسى و چهار بطن به افراسياب ميرسند در سنهء 375 خمس و سبعين و ثلثمأة بنابر كثرت خيل و حشم از تركستان بماوراء النهر آمده در متنزهات آنجا ماندند و از ايشان اسرائيل بملازمت سلطان محمود رفت سلطان در اثناى صحبت از او پرسيد كه اگر ما را بلشكر احتياج افتد چه مقدار سوار مدد توانى كرد ؟ اسرائيل دو تير و يك كمان در ميان داشت تيرى بسلطان داد و گفت چون اين را بخيل ما فرستى صد هزار سوار بمدد آيند گفت اگر بيشتر خواهيم وى كمان پيش او نهاد گفت اگر اينرا بتوران فرستى چندانكه خاطرخواه است لشكر متوجه بارگاه شود سلطان از كثرت ايشان انديشه بخاطر خود راه داده او را بگرفت و بقلعهء كالنجر فرستاد و او بعد از هفت سال در آن زندان بمرد ميكائيل برادرش را دو پسر بود طغرل بيك و جغر بيك سرور آنقوم شدند و از جيحون گذر كرده بخراسان درآمدند و در زمان سلطان مسعود برسوباشى امير الامراء خراسان كه بدستور سلطان بجنگ ايشان رفته بود غالب گشتند و بلوازم سلطنت قيام نمودند .\r\n\r\n[ 251 - نكاح طغرل بيك دختر قائم عباسى را . 
  ]\r\n251 من البدايع چون سلطان طغرل بيك بن ميكائيل بن سلجوق در سنهء 429 تسع و عشرين و اربعمأة در نيشابور بر سر تخت مسعودى نشست و اسم پادشاهى بر وى نهادند خواست تا دختر قائم عباسى را در نكاح آورد قائم مضايقه داشت سلطان بفرمودهء وزير عميد الملك ابو نصر كندرى دست او را از تصرف كشور عرب كوتاه گردانيد تا نيك بتنگ آمده بوصلت رضا داد وزير سيده دختر قائم را به تبريز نزد سلطان آورده و در آنجا عقد بستند و چون خواست كه زفاف در رى باشد بنابرآن متوجه آنولايت شد ليك چون هوا گرم بود بواسطهء اعتدال هوا برود بار قصران رفت و در آنجا در حوالى قلعهء طنجريست خون دماغى بر او\r\n\r\n","description":"","footnote":"","page_name":" 134 ","page_number":155},
  {"content":"\r\n\r\nغالب شده به هيچ چيز نمىايستاد تا در رمضان سنهء 455 خمس و خمسين و اربعمأة بدان درگذشت\r\n\r\nكمال اسماعيل :\r\n خاك رى بس غريب دشمن بود * ورنه او را چه وقت مردن بود ؟ \r\nو عروس همچنان باكر بخانهء پدر رفت\r\n\r\nنظم :\r\n كسى را كه باشد فراپيش مرگ * نشايد كه يكروز خرم بود\r\nكجا خوش بود خانهء كاندران * عروسى و ماتم به يكدم بود \r\n\r\n[ 252 - طغيان قلتمش خان . 
  ]\r\n252 من الاتفاقات چون در مبادى دولت الب ارسلان ابن عم پدرش قلتمش خان طغيان نموده بر سليمان بن جغر بيك كه ولىعهد بود خروج كرد ، بعد از شكست او بر ملك مستولى شد لاجرم سلطان با لشكر كران بجانب او حركت نموده در دامغان روبروى شدند ناگاه در اثناى جنگ و غوغا قلتمش از اسب خطا گشته سرش بر سنگ خورد و مغزش پريشان گشت . لشكرش امان يافتند و يكى از ايشان را خون از بينى نيامد\r\n\r\nبيت :\r\n بيدرد سرنيزه و آمد شد پيكان * آن فتح كه مفتاح امان بود برآمد \r\n\r\n[ 253 - دولتخواهى فضلويه والى طنجه . 
  ]\r\n253 حكايت خواجه نظام الملك در كتاب وصايا آورده كه در سالى كه سلطان الب ارسلان بنابر عصيان قرا ارسلان بفارس و كرمان رفت فضلويه كه والى كشور طنجه بود اظهار دولتخواهى نموده بنابرآن سلطان حكومت كشور فارس را به دو داد چون سلطان كرمان رفت و از آنجا عازم كشور خراسان گشت فضلويه يكى از قلاع فارس را كه در غايت استوارى بود مستقر خود ساخت و خزانه بدانجا نقل كرده با اموال موفور و رجال غير محصور مستظهر شد و خيال طغيان و عصيان در خاطر گذرانيد و مرا به جهت دفع فتنه و اطفاى آن نايره بدانجا بايستى رفت و چون لشكر بنواحى آن دژ رسيدند هواداران و دولتخواهان سلطان كه بر كيفيت آن مطلع بودند گفتند بهيچوجه محاصره لايق نيست چه به صورت محاربه فتح آن ميسر نه اما اگر فضلويه را تخويفى بخاطر رسد و لشكر بجاى ديگر حركت نمايد دور نيست كه از جانب او فرماندارى ظاهر شود بعد از آن بتدريج تدارك كار او توانكرد هر چند تأمل نمودم و جهات رفتن و نرفتن را با يكدگر موازنه كردم رجحانى ظاهر نشد و دلائل هردو جانب متقارب بود آخر الامر گفتم بر تقديرى كه آن مجموع مساوى باشد امر سلطان بر همه راجح است و اقل فائده آنكه سعى و اهتمام خود در طلب رضاى او گردانيده باشم اگر مثمر فائده باشد نيكو و الا به ترك مأمور مؤاخذ نباشم القصه بجانب فضلويه حركت واقع شد چون لشكر قلعه را احاطه كردند اهالى آن از غايت استغنا و استظهار بر اطراف و جوانب قلعه ظاهر نشدند و من جازم شدم كه ترك محاصره كنم ديگر از شرمندگى انديشه كردم و فرمودم كه از ممالك ، يك ساله اسباب اقامت لشكر تهيه كنند آنشب همه شب همچون ماهى در شبكه طپيدم و رخت حيرت بسر منزل يأس و اضطراب كشيدم و آخر با خود گفتم :\r\n\r\n","description":"","footnote":"","page_name":" 135 ","page_number":156},
  {"content":"\r\n\r\n\r\nابن يمين :\r\n مكروه طبعت آنچه شود واقع اى حكيم * خوردن غمش يكى است ز غمهاى زائده\r\nيا مىشود بكام تو يا خود نميشود * در هردو حال خوردن غم را چه فائده \r\nلاجرم خود را از آن وادى گذرانيده به مضمون اين بيت عمل كردم\r\n\r\nبيت :\r\n غم ناآمده خوردن ، بنقدم رنجه ميدارد * همان بهتر كه با فردا گذارم كار فردا را \r\nفردا بوقت چاشت فرياد الامان برآورده امان داده شد و خراج معهود بذمت گرفتند و اموال و هدايا ارسال داشتند و كس نميدانست كه موجب آن چيست اهل آن مملكت متحير شدند كه چون فتح اين قلعه هرگز كسى را ميسر نشده بدين زودى چگونه واقع شد از متوطنان و مستحفظان آن قلعه تفحص رفت گفتند كه در آنشب كه روزش امان خواستند مجموع آب انبارها و حياض بقدرت ايزد متعال فرورفتند چنان كه در هيچ چاه و حوض يكجرعه آب نبود .\r\n\r\n[ 254 - آمدن ايلچى قادر بديدار الب ارسلان . 
  ]\r\n254 من مآثر الاقبال سلطان در آن سفر متوجه كرمان شد حاكم آنجا قادر برادر سلطان ، ايلچى چرب‌زبانى باستقبال ارسال داشته سلطان را از رفتن بدانجا منصرف گردانيد و موكب سلطانى از راه بيابان بخراسان توجه نمود و در آن بيابان بيكران كه سبزى جز در مرغزار آسمان پيدا نبود لشكريانرا آب و علفى كه همراه بود جمله تلف شده بغايت مضطرب و عاجز شدند چنان كه داورى بسلطان آوردند حضرتش ايشانرا خاطرجوئى فرموده بتوكل ارشاد فرمود .\r\n\r\nبيت :\r\n مخور غم بهر روزى كز كلاغى كم نهء كورا * توكل چون درست آيد برايد از زمين نانش \r\nلشكريان نيز دست اعتصام در حبل المتين وهاب منان زده قطع آن بيابان را ميكردند تا آنكه بقلعهء كهنهء كه منزل روباهان و خرگوشان بود رسيدند هيچكس از شاه و سپاهرا گمان نبود كه يك برگ كاه در آن نوع جايگاه باشد ليك قلعه را مملو از جو و كاه يافتند همگنان را حياتى تازه و مسرتى بىاندازه روى نمود اما از قلت آب در غايت اضطرار و اضطراب بودند و سلطان بر كمال پريشانى ايشان رقت نموده در سراپردهء خاص سر برهنه كرد و بدرگاه كردگار بناليد قضا را مقارن اينحال ابرى پيدا شده چندان باران باريد كه آدمى و دواب سيراب گشتند و آن فتوحات را حمل بر كرامت از صاحب سعادت نمودند .\r\n\r\n[ 255 - شكست امير تيمور گوركان . 
  ]\r\n255 تمثيل چون در شهور سنه 791 احدى و تسعين و سبعمأة موافق ئيلان‌ئيل توقمتش خان لشكر بماوراء النهر كشيده امير تيمور گوركان بمدافعه شتافت و خان تاب مقاومت نياورده عنان معاودت بدشت قبچاق تاخت امير او را تا موضع آل قرشون تعاقب نموده چون در سال گذشته انواع خسارت از جسارت مغولان باهالى ماوراء النهر رسيده بود اولياى دولت صلاح در آن ديدند كه اول بدفع ايشان پردازند بنابراين\r\n\r\n","description":"","footnote":"","page_name":" 136 ","page_number":157},
  {"content":"\r\n\r\nيورش دشت قبچاق را موقوف داشته بجانب مغولستان برافراشتند و چون بايقن سورى رسيدند آب در آنجا بغايت ناياب بود و لشكريان به سختى افتادند ناگزير چاه كنده به قدر كفايت آب حاصل شد و پس از قدرى تفحص در آن بيابان در فصل تابستان سبزه و برف و يخ بسيارى يافتند چنان كه لشكريان و چهارپايان باستراحت مشغول گشتند .\r\n\r\n[ 256 - رفتن الب ارسلان بروم . 
  ]\r\n256 و منها و هم در وصاياى خواجه مذكور است كه در سنهء 456 ست و خمسين و اربعمأة سلطان الب ارسلان از خراسان بروم رفت چون بنواحى گرجستان رسيد سلطان متوجه روم شد و استخلاص كشور گرجستانرا بشاهزاده ملك شاه محول گردانيد چون قدرى رفت عبورش بقلعهء افتاد در غايت بلندى و استوارى و آبى عظيم بدان محيط و نام آنقلعه مريم‌نشين و كشيشان و رهبانان آنمملكت اكثر در آنجا بودند و چنين گفتند كه از معابد نصرانيان يكى در آن قلعه بود و اهل كرخ اكثر نصارى بودند فى الجمله احتياط اطراف و جوانب آن نموده چنان معلوم شد كه سواران در پيرامون آن نميتوانند گشت و پياده را عروج بر بروج ميسر نيست شاهزاده را ملال بسيار روى نمود و ترك قلعه و عدم تعرض بر اهل آن موضع جهت مواضع ديگر ضررى تمام داشت و يارى بسلطان و توجه به باقى لشكر تهى از سختى نبود و اشتغال بحرب و قتال ثمره و نتيجهء نداشت و بىناموسى آخر از همه زياده\r\n\r\nمصراع :\r\n مگر ز غيب درى كردگار بگشايد . \r\nاو را گفتم پريشان مباش كه مهمات سلاطين به صورت ديگر كفايت مىشود و باوضاع ساير خلايق مناسبتى ندارد و اگر كفايت امور ايشان مثل احوال سائر خلائق بودى تأييد الهى بدان لاحق نگشتى و ترجيح ايشان ظاهر نشدى و جهانيان منقاد به دو نبودى القصه روز ديگر تهيهء اسباب محاربه و مقاتله نموده شد و كشتيها ساخته رجال و ابطال بر خندق عبور كردند و سعى بسيار نمودند اما هيچ فايدهء نداد و بسى از مبارزان و شجاعان ضايع شدند و شاهزاده بيوقوف من جرأتى كرده با خواص خود نزديك برجى رفت و از قلعه كمندها افكندند و بيم آن بود كه خطرى عظيم واقع گردد اما خداى تعالى او را رهائى بخشيد و مردم از قلعه دور آمدند و چون اين حال مشاهده رفت تحير و تفكر بر من مستولى شد و از تدبير بازماندم كه ناگاه باد و طوفان و ظلمتى پيدا شد چنان كه همهء جهان تاريك گشته در آنحالت زلزلهء عظيم پديد آمد چون نمودار قيامت فى الجمله بعد از آنكه حادثه تسكين يافت و جهان روشن شد ديدم كه جانب شرقى قلعه بخندق ريخته پر شد لشكر بيكلفت بحصار درون رفتند و مجموع دير و كليسياهاى ايشان ويران شده اكثر نصارى مسلمان شدند .\r\n\r\n[ 257 - يورش غازى مراد بولايت الجوك . 
  ]\r\n257 تمثيل در تاريخ تركى روم مرقوم است كه غازى مراد ولد اورخان در شهور سنهء 787 سبع و ثمانين و سبعمأة داعيهء تسخير ولايت الجوك كه اصل\r\n\r\n","description":"","footnote":"","page_name":" 137 ","page_number":158},
  {"content":"\r\n\r\nولايت روم ايلىست نموده اهالى آن الكاپناه بقلعه بويست كه الحال از غايت استوارى به تنكرى با قدوغى اشتهار دارد برده بودند پادشاه با تمام خيل و سپاه چند روز آنجا را محاصره نموده قرين بتحير و تأسف معاودت نمود در اثناى راه در زير درختى عالى نزول نموده و پشتى بر آن داده از كمال ملال به خود فرورفت كه بيكبار مبشران رسيده خبر دادند كه يكطرف حصار فرود آمد همگنان از آن متعجب گشته غازى مراد ولد شاهين را كه از اعاظم امرا بود بضبط اموال و اسارى فرستاد و او بدانجا شتافته اسير كثير و جهات خارج از حيز تقرير بدست آورده نزد وى آورد\r\n\r\n[ 258 - عزم سلطان در تسخير خوارزم . 
  ]\r\n258 من الوقايع گويند چون سلطان عزم تسخير خوارزم نمود فغفور والى آنجا بقدم اخلاص و خدمت پيش آمد و سلطان ويرا از سطوت و يأس خود اطمينان داد\r\n\r\nسلمان :\r\n شمشير تو آوازه رسانيد بفغفور * حالى بمسلمانيش انگشت‌نما كرد \r\nو در عاشر محرم سنهء 458 ثمان و خمسين و اربعمأة حوالى خوارزم را بجاى معركهء رزم مجلس بزم گردانيد و در آنجا سلطان ملكشاه و ملك هزار سيف حاكم خوزستانرا گذاشته با فوجى از سپاه كينه‌خواه متوجه استيصال چارغ گرديد و در اثناى راه قراولان جاسوسى گرفته به خدمت سلطان روان كردند و فرمان بقتل او نافذ گشت آنشخص زينهار خواست و قبول نمود كه لشكر را سركرده بيگمان بر سر چارغ برد و در شبى كه بر سر خيل و خاز وى شبيخون مىبردند جوانى كه پدرش را چارغ كشته بود بدرگاه سلطان پناه آورد و سلطان تعهد انتقام او فرموده پيش از همه به منزل چارغ رسيده و بآواز بلند گفت اى چارغ اينك آنكسى كه سزاى تو در كنار تو نهد رسيد چارغ بر هنجار آن آواز تيرى كه بر كمان پيوسته بود گشاد قضا را آن تير جان شكار بر مقتل آنسوار آمد و چارغ با سى هزار سوار كه از اطراف درهم كشيده بود مستعد پيكار گشت و سلطان پيشتر با سى هزار جوان بحوالى ايشان رسيده نايرهء قتال اشتعال پذيرفت و چارغ روگردان شده بقيهء لشكر كه از عقب رسيدند دمار از روزگار ايشان برآوردند .\r\n\r\n[ 259 - كشتن طايفهء اويس كعب يهودى را . 
  ]\r\n259 تمثيل در روضة الاحباب مذكور است كه چون زمرهء از انصار كه ايشان را اوس گفتندى بنابر فرمان پيامبر عليه السلام در سال سيم هجرت كعب بن اشرف يهودى را بقتل آورده بودند و آن‌چنان بود كه آن بدبخت همواره در ايذاى مسلمانان كوشيدى و پيامبر را بسيار رنجانيدى لاجرم بعضى از اصحاب از آن جمله ابو نائله كه برادر رضاعى كعب بود بدفع او مأمور گشتند و شبى بحوالى حصار وى كه نزديك مدينه بود رفته او را آواز دادند زوجه‌اش مانع آمده گفت مرو كه ازين آواز بوى خون مىآيد وى گفت اين ابو نائله برادر من است كه اگر مرا خفته بيند بيدار نسازد القصه به زير آمده نزد ايشان رفت و آنجماعت او را بسخن مشغول ساخته در آن اثنا بضرب\r\n\r\n","description":"","footnote":"","page_name":" 138 ","page_number":159},
  {"content":"\r\n\r\nشمشير تيزپيكر او را ريزه‌ريزه كرده سرش را بريده به خدمت پيغامبر ( ع ) بردند\r\n\r\nبيت :\r\n حسود جاه ترا خلعت عدم زيبد * كه ضايعست لباس وجود در بر او \r\nفرقهء خزرج كه طبقهء ديگر از انصارند خواستند كه ايشان نيز خدمتى بتقديم رسانند بنابراين بقتل ابو رافع تاجر حجازى ميل كردند و آنجماعت در حوالى حصار او كه در حدود خيبر نزديك زمين حجاز بود رسيده مقدم ايشان عبد اللّه عتيك قريب بغروب خود را بدر حصار رسانيد و نزديك در حصار بطريقى كه مردم طهارت كنند نشسته دربان به دو گفت زود باش و درآى كه در را به بندم عبد اللّه درآمده در گوشهء كمين كرد ابو رافع در بالاخانهء نشسته قصه‌خوانى ، پيش او قصهء ميخواند القصه عبد اللّه گويد كه بدانجا درآمدم تاريك بود و خوابگاه او را نميدانستم گفتم اى ابو رافع جوابداد و من شمشير برهنه بر هنجار آواز براندم كارگر نيامد بيرون آمده لحظهء توقف كردم بعد از آن درون رفته تغيير آواز داده گفتم اى ابو رافع اين چه آواز بود گفت مردى در اين خانه است اين نوبت شمشير راندم و كارش را تمام كردم .\r\n\r\n[ 260 - جنك سلطان روم با الب ارسلان . 
  ]\r\n260 من بدايع الاتفاقات آورده‌اند كه ارمانوس قيصر روم عزم تسخير ايران كرده اكثر لشكرش از گرما هلاك شد بالضروره برگشت و ديگرباره لشكر ترتيب كرده با سيصد هزار سوار بجنگ آمده سلطان الب ارسلان توكل كرده با دوازده هزار سوار در برابر قيصر رفت\r\n\r\nبيت :\r\n هست اعتبار او همه بر عدت سپاه * هست اعتقاد اين همه بر لطف ذو المنن \r\nو در بلادجرد به يكديگر رسيدند سلطان در آن زمان بعرض لشكر اشارت فرموده عارض بنابر حقارت جثهء غلامى العشقت نام كه در عرض اعتبار نميكرد اسمش را نمى نوشت و سلطان بموجب ارباب الدول ملهمون گفت نام او را بنويس شايد كه قيصر بدست او اسير شود روز ديگر از طرفين تسويهء صفوف نموده بنياد جنگ كردند القصه بمقتضاى و ان جندنا لهم الغالبون حق بر باطل غالب گشته اعلام ظلمت انجام كفر سرنگون گشت همچنانكه سلطان گفته بود . قيصر بدست آنغلام گرفتار شد\r\n\r\nنظامى :\r\n هران فالى كه از بازيچه برخاست * چو اختر ميگذشت آن فال شد راست \r\n\r\n[ 261 - شاه خان و قصد تسخير ايران . 
  ]\r\n261 حكايت گويند كه چون ساده‌شاه خان ولد خاقان كه خال هرمز بن نوشيروان بود قصد ايران نموده با سيصد هزار مرد از جيحون گذشته بر در بلخ فرود آمد هرمز بهرام چوبين را كه از ملك‌زادگان رى بود و از فرط شجاعت داستان پوردستان را طى كرده با دوازده هزار سوار منتخب بمدافعه وى روانه داشت القصه بهرام با اين لشكر كه مختار او بود در برابر رفتند در روز جنگ ساده شاه بر زير تلى بر تخت شاهى نشسته موازى دويست زنجير فيل بيستون آثار و صد شير آدمىخوار در پيش لشكر بازداشت و لشكر\r\n\r\n","description":"","footnote":"","page_name":" 139 ","page_number":160},
  {"content":"\r\n\r\nخون‌آشام بهرام بر فيلان و شيران تيرباران كردند آنها از ضرب تير جان شكار روى بوادى فرار آورده بقول طبرى قريب سى هزار سوار پايمال شد و تركان از آن دستبرد انگشت حيرت بدندان گرفته روى ستيز برتافته پاى در وادى گريز نهادند و ساوه شاه در حين انهزام سپاه خواست كه از تخت به زير آمده بر اسب جهنده برآيد بيكبار بهرام رسيده تيرى چنان بر شكمش زد كه بمرد و مآل حال بقيه السيف رسيد بدانچه رسيد .\r\n\r\n[ 262 - دستار سر الب‌ارسلان . 
  ]\r\n262 من النوادر سلطان طاقيهء بلندى بر سر مينهاد و محاسنش نيز بغايت كشيده بود چنان كه از كلهء كلاهش تا پائين لحيهء وى دو گز بود و در وقت گوى باختن و قبق تاختن محاسن خود را سه گره ميزد آخر استيلا و استقلال او به جائى رسيد كه هزار و دويست پادشاه و پادشاه‌زاده در پيش تختش كمر بستند .\r\n\r\n[ 263 - كوتوال خوارزمى و الب ارسلان . 
  ]\r\n263 من بدايع الوقايع چون تمامت ايران الب ارسلان را صافى شد در سنهء 465 خمس و ستين و اربعمأة بعزم تسخير ماوراء النهر با لشكريان از جيحون گذشته در كنار آب قلعهء رزلم را مسخر گردانيدند و يوسف كوتوال خوارزمى را پيش سلطان آوردند سلطان از او احوال مىپرسيد و او درشت جواب ميداد بسياستش حكم رفت يوسف كاردى از موزه بركشيده متوجه سلطان گشت\r\n\r\nبيت :\r\n بشويد چو از جان خود دست پاك * زند كارد بر خواجه كمتر غلام \r\nجانداران ارادهء قصد او كردند سلطان چون بر شصت خود اعتقاد تمام داشت ايشان را مانع آمده سه چوبهء تير بر او انداخت هرسه كارگر نيامده رد شد و با آنكه در آنوقت هزار غلام خاص به غير از امرا و خواص در بارگاه حاضر بودند همه از صدمه آنواقعه هولناك پراكنده شده سلطان خواست كه از تخت به زير آيد گوشهء دامانش بر كنار سرير بند شده آونگان گرديد و او دررسيده سلطانرا چند زخم زد سعد الدوله عارض خود را بر بالاى سلطان انداخت و او نيز زخمى چند خورده يوسف همچنان كارد در دست ميرفت جامع فراش نيشابورى كه مهتر آنطايفه بود چنان ميخ‌كوبى بر سرش زد كه از پاى درآمد سلطان گفت در جميع عمر خود به غير از امروز خودبين نبوده‌ام\r\n\r\nنظم :\r\n مرا پير داناى مرشد شهاب * دو اندرز فرمود بر روى آب\r\nيكى آنكه در خلق بدبين مباش * دگر آنكه در خويش خودبين مباش \r\nو در اين روز دوبار نفس اماره سركشى كرد يكى آنكه صباح بر پشتهء برآمده سواد لشكرم به نظر درآمد از غايت كثرت چنان بخاطرم خطور كرد كه من بعد كسى با من مقابله و مقاتله نتواند كرد ديگر آنكه بنابر فرط غرور جاندارانرا از قصد او منع كردم تا آخر اين يكتن مرا هلاك كرد\r\n\r\nبيت :\r\n چيره زبون شد چو ضعيفش گزيد * شه ز مگس در پشه‌خانه خزيد \r\n\r\n","description":"","footnote":"","page_name":" 140 ","page_number":161},
  {"content":"\r\n\r\nبر عقلا واضحست كه نه لشكر و نه حشر قضا و قدر را دافع است و نه جاه‌وجلال و يال‌وكوپال اجل را مانع و اينواقعهء غريبه در شنبهء سلخ ربيع الاول سنهء مذكوره واقع شد و در مملكت مرو مدفون گشت\r\n\r\nبيت :\r\n چو بايد نازش و كاهش ز اقبالى و ادبارى * كه تا برهم زنى ديده نه اين بينى نه آن بينى \r\n\r\n[ 264 - بتخت نشانيدن خواجه ، ملك ، شاهرا . 
  ]\r\n264 من الغرائب سلطان ملكشاه بسعى خواجه نظام الملك وزير ، صاحب تاج و تخت گشت و بجاى پدر نشست و از اشاعهء عدل خلائق را مرفه و خشنود فرمود گويند بعهد او قيصر لشكر به قصد ايران كشيده و سلطان بمدافعه شتافت و دو لشكر در برابر يكدگر نزول كردند و در آن زمان سلطان با تنى چند به شكار رفته بود فوجى از روميان بديشان بازخورده سلطان و اتباع او را دستگير كرده بردند سلطان غلامان را گفت مرا تواضع مكنيد و يكى همچون خود انگاريد و چون وزير نظام الملك آگاه شد نماز شام جوقهء از غلامانرا بسراپردهء خاص درآورده آوازهء معاودت سلطان درانداخت و شبگير بعزم مصالحه نزد قيصر رفت قيصر نيز چون از آمدن پشيمان بود سخن از مصالحه گفت\r\n\r\nبيت :\r\n قائد اقبال در اين كهنه دير * غلغله انداخت كه الصلح خير \r\nخواجه نيز آن را قبول نمود پس قيصر گفت ديروز مردم ما بعضى از لشكريان شما را گرفته‌اند خواجه گفت غلامى چند مجهول بوده باشند قيصر آن جماعت را بمجلس طلبيده بخواجه سپرد وزير صاحب تدبير ايشانرا در حضور قيصر اهانت بيشتر كرده روان شد چون به قدر مسافتى دور گشتند خواجه از اسب پياده شده ران و ركاب سلطان را ببوسيد و عذر خواست سلطان او را نوازش بسيار كرده منتها داشت\r\n\r\nبيت :\r\n منتى داشتم از وى كه ندارد به مثل * اعمى از چشم و فقير از زر و عنين از باء \r\n\r\nنظم :\r\n حكيم گفت كه تقدير سايق است ولى * به هيچ حال تو تدبير خود فرومگذار\r\nكه گر موافق حكم قضاست تدبيرت * بكام دل رسى از كار خويش برخوردار\r\nوگر مخالف آنست داردت معذور * كسى كه دارد از انوار عدل استظهار \r\n\r\n[ 265 - خواجه نظام الملك و اجرت كشتىبانان . 
  ]\r\n265 من التدابير مشهور است كه چون سلطان بنابر عصيان سليمان خان حاكم سمرقند در شهور سنهء 471 احدى و سبعين و اربعمأة بماوراء النهر شتافت بعد از حصول مدعا در حين معاودت ، خواجه اجرت كشتىبانان جيحون را به انطاكيه و مواجب سبكبارانرا باستانبول نوشت اين ماجرا را بر سبيل شكايت بسلطان رسانيدند سلطان از وزير بازخواست كرده وزير گفت كه غرض من آنست تا بر صفحات روزگار بماند\r\n\r\n","description":"","footnote":"","page_name":" 141 ","page_number":162},
  {"content":"\r\n\r\nكه وسعت مملكت سلطان در مرتبهء بود كه اجرت كشتىبانان جيحونرا بر انطاكيه نوشتند و وجه مواجب سبكبارانرا باستانبول مقرر كردند و آخر بر حسب امر بروات را از آنجماعت خريد و تنخواه از خزانه داد .\r\n\r\n[ 266 - سيف الدين رستم و زنى در روزگار او . 
  ]\r\n266 تمثيل گويند در عهد سيف الدين رستم والى ناحيهء لر كوچك در شهور سنهء 621 احدى و عشرين و ستمأة كه بعد از شجاع الدين خورشيد حكومت آنقوم به دو رسيده بود زنى در قريهء واسنجان بدل هيمه و سرگين ، جو در تنور ريخته نان پخت چون اين سخن بسيف الدين رستم رسيد سبب از زن پرسيد وى گفت تا در روزكار بازگويند كه بنابر فرط عدالت تو ارزانى بمثابهء بود كه جو بعوض هيمه ميسوخته‌اند و ذخيرهء نيكنامى بجهة تو مىاندوخته\r\n\r\n[ 267 - خواجه و وليعهدى بركيارق . 
  ]\r\n267 من الوقايع آورده‌اند كه سلطان در اواخر عهد بسعايت حرمش تركان خاتون از خواجه انحرافى پيدا كرده خواجه بنابر آنكه در باب وليعهدى بر كيارق غلوى داشت و خاتون ميخواست كه آن امر به پسرش محمود قرار گيرد از خدمت وزير بغايت دلگير بود لاجرم همواره در خلوت محاسن او را در صورت تقبيح بسلطان مينمود اما زمانه آنخواجهء يگانه را بدين ترانه خاطرجوئى ميفرمود\r\n\r\nنظم :\r\n خواطر مدار رنجه اگر عيبهاى تو * هرجا نموده باز هنرها نهفته‌اند\r\nاز كج چه اعتبار اگر كج نموده‌اند ؟ * بر راست طعنه چيست اگر راست گفته‌اند ؟ \r\nآخر بموجب نص آيهء كريمهء  إِنَّ كَيْدَكُنَّ عَظِيمٌ  تير مكر او بر هدف مرام آمده ديگر اسباب نيز دست درهم داد از جمله چون سلطان بر ابو المحاسن طغرائى منشى متغير شده او را ميل كشيد و منصب او را بمؤيد الملك فرزند خواجه تفويض فرمود و در آنحال ابو جعفر زوزنى ملقب باديب مختار محرر و نائب ابو المحاسن بود و سلطان او را بعنوان فضائل ميشناخت اما مؤيد الملك بوى سوء المزاجى كرده نيابتش را باسماعيل كاتب اصفهانى رجوع نمود هرچند اديب ملايمت نسبت بمؤيد الملك كرد فائده نداد بالضروره فرصتى جسته روزى خود را به نظر پادشاه رسانيده سر فرود آورد سلطان دانست كه او را حكايتىست پرسيد كه هان اى اديب حالت چيست ؟ وى نيز درددلى كه داشت بر صحيفهء عرض نگاشت سلطان را بنابر سبق خدمت ترحم بر حال او آمده مظفر قاضى لشكر را گفت تو پروانه باش و از زبان ما بمؤيد الملك بگو كه الحمد للّه مملكت وسعت دارد و دار الانشا محتاج به چندين محرر هست چون قدمت خدمت اديب بر ذمت ايندولت ثابت است گو از آن جمله يكى اوباش قاضى حسب الامر همراه اديب رفته پيغام سلطان بمؤيد الملك رسانيد وى گفت اشارت سلطان است اما چون من سوگند خورده‌ام كه او را كار نفرمايم اميدوارم كه\r\n\r\n","description":"","footnote":"","page_name":" 142 ","page_number":163},
  {"content":"\r\n\r\nسلطان روا ندارد كه من حانث شوم قاضى گويد هرچند به آن دولتمند از روى خيرخواهى نصيحت نمودم و او را از بدى فرجام ترساندم فائده نداد ناچار به خدمت سلطان آمدم سلطان چون مرا ديد گفت هان قاضى چه كردى گفتم حسب الامر امتثال خواهد نمود و خاموش بايستادم سلطان دانست كه من سخن مخفى دارم مرا پيش تخت خواست حقيقت را خواست آنچه گذشته بود بعرض رسانيدم ديدم كه رنگ سلطان برافروخته گفت او سوگند خورده كه اديب را كار نفرمايد ما خود سوگند نخورده‌ايم فى الحال تمغاج حاجب را گفت ما طغراكشى را باديب داديم او را ببر و تشريف بپوشان و در دار الانشا بنشان\r\n\r\nنظم :\r\n زمانه دير شد كاين پيشه دارد * كز اين بستاند و آن را سپارد \r\nو اين اول سستى بود كه به حال خواجه راه يافت ديگر خواجه بنابر ارادهء ازلى و بمقتضاى حديث جلى اذا اراد الله تنفيذ قضاؤه و قدره سلب عن ذو العقول عقولهم حتى تنفذ فيه قضاؤه و قدره\r\n\r\nبيت :\r\n قضا چون ز گردون فروهشت پر * همه زيركان كور گشتند و كر \r\n\r\n[ 268 - تركان خواتون و سعايتش با خواجه . 
  ]\r\n268 حكمت چون دولت رو به كسى كند آرزوها خدمت عقل او كنند و چون رو گردان شود عقلش خدمت آرزوها كند باوجود آنكه از مؤيد الملك امر صحيحى كه منشاء استخفاف تمام بود سرزد باز او را بموجب اولادنا اكبادنا نواخته راتق و فاتق مرو گردانيد و آندولتمند خردمند از قباحت سابق اصلا شرمنده نگشته با شحنهء آنجا كه از خواص غلامان سلطان بود درشتى كرد و او را آزار بليغ نمود شحنه آن ماجرا را بسلطان رسانيد سلطان از آن ناهنجارى متأثر شد و كسى پيش خواجه فرستاده پيغام داد كه مگر خواجه در اين سلطنت با من شريكست كه بلاد مرا برابر من به اولاد خود قسمت مىكند بعد از اين‌چنين نكند و الا بفرمايم كه دستار از سرش بردارند خواجه از آن در تاب شده جوابداد كه در ازل اين دستار را با آن تاج درهم بسته‌اند خاتون اين سخن را آب و رنگ تمام داده بسلطان عرض نمود سلطان سخت رنجيده فى الحال بعزلش فرمان داد\r\n\r\nنظم :\r\n گر سخن راست بود جمله در * تلخ بود تلخ كه الحق مر \r\nو منصب او را بنيابت تركان خاتون بتاج الملك ابو الغنايم قمى رجوع فرمود و خواجه را هم در آن ايام در شب دوازدهم رمضان سنه 485 خمس و ثمانين و اربعمأة ابو طاهر ايوانى كه از فدائيان حسن صباح بود در نهاوند كاردى بر شكم زد و اين قطعه را خواجه در آنوقت بملازمت سلطان فرستاد\r\n\r\nقطعه :\r\n سى سال باقبال تو اى شاه جوان‌بخت * گر دستم از صفحهء ايام ستردم\r\nمنشور نكونامى و طغراى سعادت * پيش ملك العرش بتوقيع تو بردم \r\n\r\n","description":"","footnote":"","page_name":" 143 ","page_number":164},
  {"content":"\r\n\r\n چون شد ز قضا مدت عمرم نود و شش * اندر سفر از ضربت يك كارد بمردم\r\nبگذاشتم آنخدمت ديرينه به فرزند * او را به خدا و به خداوند سپردم \r\n\r\n[ 269 - وفات سلطان در بغداد . 
  ]\r\n269 من البدايع هم در آن ايام سلطان بدار السلام بغداد رسيده بروايت ابن جوزى ميخواست كه مقتدر را از بغداد اخراج نمايد چه از رهگذر دخترش كه در حبالهء نكاح مقتدر بود و از وى رنجيده باصفهان رفته و بعد از اندك وقتى مرده بود غايت كدورت را داشت لاجرم كس نزد مقتدر فرستاده پيغام داد كه ترا در اين شهر نميبايد بود و محصلان غلاظ و شداد بر او گماشته هرچند خواست كه او را تا يك ماه مهلت دهند بهم نرسيد تا آنكه مقتدر وزير سلطان را خواسته آغاز استغاثه نموده وزير نزد سلطان آمده شفاعت كرد تا بده روز قرار يافت قضا را چون سلطان از نماز عيد فطر بازپرداخت به شكار رفته بهر طرف ميتاخت گرمى هوا در وى اثر كرده رنجور شد و در پانزدهم شوال سنهء مذكور بمرد معزى شاعر در آن باب گفته\r\n\r\nنظم\r\n رفت در يكمه بفردوس بر اين دستور پير * شاه برنا از پس او رفت در ماه دگر\r\nكرد ناگه قهر يزدان عجز سلطان آشكار * مهر يزدانى ببين و عجز سلطانى نگر \r\n\r\n[ 270 - منجم موصلى و خواجه نظام الملك . 
  ]\r\n270 من بدايع الاحكام در چهار مقاله مذكور است كه منجم موصلى سالها در سفر و حضر ملازم ركاب خواجه بودى و از وى تخلف ننمودى و خواجه نيز در مراعات او بذل جهد فرمودى\r\n\r\nجامى :\r\n پشت او چون كمان بقبضهء شيب * متصل در كمانش سهم الغيب\r\nهرچه از آسمان خبر دادى * تير حكمش خطا نيفتادى \r\nپير چون تير شكسته ميل گوشه‌گيرى كرد و خواجه وظيفه و راتبهء او را در نيشابور مقرر داشته ويرا بدانجا فرستاد اما در حين وداع به دو گفت زمانه كى رقم عدم بر وجود من خواهد كشيد\r\n\r\nبيت :\r\n گردد به روى صفحهء خاك استخوان دست * از بهر حرف تجربهء ديگران قلم \r\nموصلى گفت بعد از مرگ من بششماه و خواجه تا او در حيات بود بوظايف مراعات او پرداخته همواره از واردان خبر سلامتى او استفسار نمودى تا آنكه\r\n\r\nجامى\r\n ز اين حكايت گذشت سالى چند * بود خواجه به حال خود خورسند\r\nناگهان قاصدى رسيد از راه * از نشابور و اهل آن ناگاه\r\nخواجه احوال موصلى پرسيد * گفت مسكين بخواجه جان بخشيد \r\nو چون برأى ملك آراى خواجه پرتو انداخت كه پير فقير در منتصف ربيع الاول سنهء 485 خمس و ثمانين و اربعمأة درگذشته است انديشهء سفر آخرت كرده بلوازم آن\r\n\r\n","description":"","footnote":"","page_name":" 144 ","page_number":165},
  {"content":"\r\n\r\nپرداخت و بعد از ششماه چنان كه مذكور شد بعالم بقا شتافت .\r\n\r\n[ 272 - محصول خاصهء سلطانى و خرج او . 
  ]\r\n272 من البدايع گويند كه محصول خاصهء املاك سلطان هر ساله مبلغ بيست و يكهزار تومان زر سرخ ركنى و خرج سر كار او در يكسال بيست هزار مثقال طلا بود و بعضى هزار تومان مغلى گويند و هميشه چهل و هفت هزار سوار ملازم ركاب مىبوده‌اند چون او در عهد سلطنت خود بتفرج مملكت كه از لاذقيهء روم و انطاكيهء شام تا حدود ختاوختن و از درياى خزر تا حوالى طائف و يمن بود ميل داشت در سنهء 481 احدى و ثمانين و اربعمأة حج گزارده بنابراين اقطاعاتش را در ممالك پراكنده داشتند تا بهرجا كه رسيدى علوفه و طغار لشكر مهيا بودى .\r\n\r\n[ 273 - ابو على شرف شاه و فرزند وى . 
  ]\r\n273 من النوادر آورده‌اند كه در اواخر عهد سلطان در شهور سنهء 484 اربع و ثمانين و اربعمأة ابو على شرف شاه كه از اولاد جعفر طيار است بمرد اولادش قريب شصت سال بحكومت قزوين اشتغال داشتند و او را ثروتى وافر و مكنتى متكاثر بود و اكثر مواضع و نواحى و باغها و قصبه و مستقلات شهر از او و اتباع او . گويند و حاصل املاك او هر سال ششصد و ششهزار دينار زر سرخ ميشد و راتبهء مطبخش هرروز سيصد من نان و صد من گوشت به وزن قزوين بوده اما باوجود اين نعمت در لباس تكلف نكردى و چون بمرد و ارثش منحصر بدخترى بود و جميع املاك و اسباب او باندك وقتى تلف شده آخر كارش بگدائى كشيد .\r\n\r\nنظم :\r\n مكن بمال تفاخر مناز بر مردم * بنعمتى كه مصون نيست از فنا و زوال \r\n\r\n[ 274 - اسماعيل طبيب و جوان قصاب . 
  ]\r\n274 من الغرائب در چهار مقاله مذكور است كه در زمان سلطان در هرات طبيبى بود مشهور باسماعيل اديب كه فيلسوفى بود در حكمت موصوف مصراع :\r\n كه جهان همچو او اديب نديد \r\nروزى در بازار عبور نموده ملاحظه كرد كه جوان قصابى در عنفوان شباب در حين پوست كندن گوسفند پيه گرم از اندرون او بيرون آوردى و خوردى اين صورت در نظر او مستنكر نموده به شخص بقالى كه در جوار او بود گفت به زودى اين برنا به مرضى صعب مبتلا خواهد شد بايد كه چون او را قضيهء هايله دست دهد مرا خبر نمائى بعد از اندك وقتى خبر افتاد كه فلان جوان قصاب بمرگ مفاجا درگذشت اقوام و خويشانش از در و بام بخانه‌اش ريخته آغاز نوحه و زارى و تعزيه و سوگوارى كردند بقال نيز على الرسم بعزاى او آمده و حكايت طبيب بخاطرش رسيد دردم دويده او را خبردار گردانيد حكيم فرمود كه او دير مرد من از اين زودتر گمان ميداشتم القصه بر سر بالين وى آمده پرده از روى او برداشت و همت بر رفع سكتهء او گماشت روز سيم مرده زنده شد و مردم از آن متعجب گشتند .\r\n\r\n[ 275 - يكى از معاريف مصر و حكيم حاذق . 
  ]\r\n275 ايضا در فرج بعد الشدة مذكور است كه يكى از معارف مصر را ناگاه سكتهء عارض شده جملهء اطبا حكم بر موت او كردند لاجرم متعلقانش\r\n\r\n","description":"","footnote":"","page_name":" 145 ","page_number":166},
  {"content":"\r\n\r\nدرصدد تجهيز و تكفين او برآمده آغاز نوحه و زارى كردند طبيبى كه سرآمد حكماى روزگار بود بر آن آگاه شده شروع در معالجه نمود و علاج منحصر بود در آنكه شخصى را فرمود تا ده تازيانه بر او زد پس نبض را ملاحظه نموده اندك حركتى احساس كرد پس باطبا گفت نبض مرده هرگز حركت كند ؟ گفتند نى پس مرتبه به مرتبه او را تازيانه ميزدند تا حركت نبض او زياده شد تا آنكه مريض به هوش آمده سخن گفت پس طعام بخورد به صحت و سلامت برخاست و اينمعنى موجب حيرت همگنان گرديد .\r\n\r\n[ 276 - خواجه و اسب لاغر . 
  ]\r\n276 و منها خواجه انوشيروان خالد مؤلف كتاب بقية الصدور گفته كه من از لفظ خواجه شنيدم كه در بدايت حال بنابر مهمى محصلان مرا از جائى به جائى ميبردند و من بر اسبى ضعيف و ناتوان كه از غايت لاغرى مصور خيال‌پيكر نال مثالش را بقلم‌مو نگاشته بود .\r\n\r\nمصراع :\r\n امتحان نقاش را در نقش اسب لاغر است \r\nو در يورش و دو ، اسب چوبين شطرنج از او گرو برده\r\n\r\nبيت :\r\n تا شاه روح بر فرس جسم شد سوار * چون اسب من نديد در اين سبز مرغزار \r\n\r\nنظم :\r\n نه از غبار خاسته بيرون شدى به زور * نه از زمين خسته برانگيختى غبار \r\nسوار بودم و محصلان درآمدن من كمال استعجال فرموده من از راه عجز و اضطرار بديشان گفتم\r\n\r\nنظم :\r\n اسبى از لاغرى چنان كه بر او * گر نشيند مگس شود به دو نيم\r\nاو چو مردار گشته گنديده * من چو زاغى بر او نشسته مقيم\r\nخود نشستن چو زاغ بر مردار * طوطيان را جلافتيست عظيم \r\nناگاه در آن صحارى سوارى كه اسبش چون تكاور از نظر بيكچشم زدن بسر حد بصر رسيدى\r\n\r\nبيت :\r\n جهان‌نوردى كامروزش ار برانگيزى * بعالميت رساند كه اندر او فرداست \r\nبه من رسيده گفت ايحسن ميخواهى كه اين اسب را با اسب تو بدل كنم گفتم اى برنا در اين محل چو وقت استهزاست گفت و الله هزل نميكنم دردم به زير دويده زين بگردانيد و مرا بر اسب خود سوار كرده خود بر اسب من سوار شد و از نظر ما غائب گشت چون من و محصلان او را نميشناختيم حيرت كرديم .\r\n\r\n[ 277 - خواجه و نابينا در مسجد . 
  ]\r\n277 من البدايع مشهور است كه خواجه نظام الملك ميگفته كه در به دو حال كه من ملازم الب ارسلان گشتم او را در آنوقت سفرى پيش‌آمد هرچند در ته بساط خود نظر كردم اصلا استعداد سفر نيافتم از اينمعنى بغايت دلتنگ گشته در دم\r\n\r\n","description":"","footnote":"","page_name":" 146 ","page_number":167},
  {"content":"\r\n\r\nوضو ساخته بمسجدى كه در آن نزديكى بود رفته به نماز مشغول گرديدم ناگاه نابينائى به مسجد درآمده فرياد كرد كه در اينجا كيست ؟ من مشغول نماز بودم جوابش نگفتم بعد از آنكه خاطرجمع نمود كه كسى نيست نزديك محراب آمده كوزهء مملو از زر بيرون آورده درهمى چند بر آن افزود و در آنجا دفن كرد بعد از لحظهء كه بيرون رفت من آن نقود را برداشته در وجه ضروريات سفر مصروف داشتم تا آنكه الب ارسلان در سنهء 455 خمس و خمسين و اربعمأة بعد از عمش طغرل بيك بسلطنت نشست خواجه بوزارت ارتقاء نمود روزى با كوكبه در بازار ميراند ناگاه نظرش بر آن نابينا افتاد و خواجه او را شناخت و بيكى از ملازمان گفت او را به منزل برده نگاهدار و چون خواجه به خانه آمد ويرا خواسته بتقريبى از او كيفيت وجه گمشده استفسار نموده گفت يافتى يا نه ، كور دردم دست بدامن خواجه زده گفت الحال يافتم خواجه گفت چون يافتى ؟ كور گفت من مردى گدايم و آن وجه را از دريوزه بهمرسانيده بودم چون بر فقدان آگاه گشتم بغايت اندوهناك شده آن را از همه كس اخفا كردم اكنون از اين ادا بوضوح پيوست كه آنوجه را شما داريد خواجه تبسم نموده و مضاعف آنمبلغ را با مستقلى به دو مكرمت فرمود\r\n\r\nنظم :\r\n هركه را پيشه لطف و احسانست * هست ايمن ز آتش دوزخ\r\nمتحلى بخلق اهل بهشت * نشنود بوى ناخوش دوزخ \r\n\r\n[ 277 - عون الدين و دست‌تنگى وى ( نمره غ ) 
  ]\r\n277 حكايت در تاريخ يافعى مذكور است كه عون الدين بن هبيره بغايت دست‌تنگ شده كارش بسرحد اضطرار رسيد و چون شنيده بود كه دعا نزد قبر معروف كرخى مستجابست بنابراين بدانجا شتافته بشرائط نماز و دعا قيام نمود . وى روايت كرد كه چون از آنجا متوجه شهر شدم در يكى از محلات بمسجدى رسيدم بخاطرم آمد كه در آنجا دو ركعت نماز بگزارم چون قدم در آنجا نهادم شخصى بيمار را ديدم كه در حالت نزع بود پيش او رفته سر او را بر كنار نهادم بيكبار چشم باز كرد گفتم ميل چه‌چيز دارى ؟ گفت ميل به دارم فى الحال بيرون آمده رداى خود را پيش بقالى كه در آنحوالى بود برهن گذاشته دو سه عدد سيب و به ستانده پيش وى آوردم وى قدرى از آنها خورده به من گفت در را به‌بند من حسب الامر در مسجد ببستم پس اشارت كرد كه بوريا را بردار و اينجا را بكن چنان كردم كوزهء مملو از زر بيرون آمده به دو گفتم هيچ وارثى دارى گفت برادرى داشتم ميگويند مرده و ما در اصل از رصافه‌ايم چون كلام بدينجا رسيد نامهء عمرش اختتام يافت بعد از تكفين و تدفين چون آن را بشمردم پانصد دينار بود متوجه شهر شده بكنار شط رسيدم ناگاه كسى در زورقى اشارت به من كرده مرا طلبداشت من بدانجا رفته او را بغايت شبيه به شخص مذكور يافتم كيفيت حال از وى سئوال كردم چنان ظاهر شد كه وى برادر آنكس است بگفتم دامن بگشا مبلغ مذكور را در دامنش ريختم ويرا حيرت تمام روى\r\n\r\n","description":"","footnote":"","page_name":" 147 ","page_number":168},
  {"content":"\r\n\r\nنموده در من آويخت و هرچند مبالغه كرد كه از آن چيزى برگيرم نگرفتم و دو روز بعد از اين قضيه سخن بدار الخلافه رسيده اشراف خزانه به من حواله رفت و آهسته‌آهسته بپايهء بلند وزارت سربلند گشتم و كان ذالك فى يوم الاربعاء ثالث ربيع الاخر سنهء 544 اربع و اربعين و خمسمأة .\r\n\r\n[ 278 - وزارت خواجه نظام الملك . 
  ]\r\n278 من الوقايع در يكشنبه شانزدهم ذىحجه سنهء 406 ست و اربع مأة خواجه بعد از قتل عبد الملك ابو نصر كندرى بوزارت رسيد و در وصاياى خواجه ، خود گويد كه حالا مدتى شد كه پادشاه بر آنشخص كندرى غضب فرموده بقتل او فرمان داد بواسطهء آنكه بر خيانت او در هر محل و موقع كما ينبغى اطلاع حاصل كرده بود و ناپاكى و بيباكى او دانسته و نيز على الدوام خبر ملال خليفه و انكار اعيان دار الخلافه در ابقاى او بپادشاه ميرسيد ليك به مجرد آنكه منع او مرا ميسر ميشد مانع نشدم حالا چند سال است كه در خوف آنم روزيكه مرا آنحال به ياد آيد دهانم تلخ ميگردد و نشاط طعام زايل مىشود و شبى كه اين صورت بخاطرم گذرد بيخواب و آرام باشم و در اين باب حكايتى دارم و به هيچ آفريدهء نگفته‌ام اما جهة مبالغه و تأكيد با تو بگويم روزيكه از كشتن آنشخص يكسال تمام شد شبى بخواب ديدم به همان كيفيت از بستن و كشيدن كه او را بزندان ميبردند مرا نيز مثل آن رسن در گردن كرده بزندان كشيدند و بعد از آن به صورتى كه او را بيرون آورده و در موضعى كه او را بقتل آورده بودند مرا نيز بداشتند و آنشخص با فرزندان و اتباع با خنجرهاى كشيده قصد من كردند .\r\n\r\n[ 279 - تشيع ابو نصر كندرى ( نمره مكرر ) . 
  ]\r\n279 تنبيه در آثار ام البلاد مذكور است كه چون ابو نصر در تشييع كمال تعصب داشت و سلطان طغرل باعتزال مايل بود بنابراين در ايام ايشان بر رؤوس منابر زبان بر طعن و لعن ديگر مذاهب گشاده علماى مخالف چون امام الحرمين عبد الملك جوينى و غيره از اوطان خويش جلا نمودند و سبب شهادت او دور نيست كه اين بوده باشد گويند در دم قتل جلاد را سوگند داد كه سلطان را بگو كه خدمت شما چندان كردم كه عمت مرا در اين دنيا دولت وزارت داد و تو در آن دنيا عزت شهادت و به خدمت وزير تقرير كن كه بد رسمى نهادى كه وزير كشى بسلاطين آموختى دور نيست كه تو و اولاد تو بدين بلا مبتلا گرديد و آخر چنان شد .\r\nو در تاريخ ابن خليل مذكور است كه از غرائب آنست كه او آلت تناسل خود را بريده در خوارزم مدفون ساخت و خونش در مرو ريخته شد و جسدش در كندر و كاسهء سرش در نيشابور مدفونست و پوست سرش را پر از كاه كرده بكرمان فرستادند و در آنجا دفن كردند .\r\n\r\n","description":"","footnote":"","page_name":" 148 ","page_number":169},
  {"content":"\r\n\r\n\r\n[ 279 - خروج تكش بر امير بركيارق . 
  ]\r\n279 من مآثر الاقبال در شهر شوال سنهء 487 سبع و ثمانين و اربعمأة تكش بن الب ارسلان كه سلطان ملكشاه او را ميل كشيده بود بر سلطان بركيارق كه بعد از پدرش ملكشاه مالك رقاب مشارق و مغارب بود خروج كرد سلطان را در آنوقت صرفه در جنگ نبود مع‌هذا خبر مرگ تركان خاتون نيز از اصفهان رسيده بود لاجرم بدانسوى توجه نموده برادرش محمود باستقبال آمده برادران يكدگر را در بالاى اسب دريافتند و بعضى از غلامان ملكشاه بنابر دولتخواهى محمود بركيارق را در گوشك ميدان محبوس ساختند و ميخواستند كه ميل كشند قضا را هم در آن روز محمود آبله برآورده روز سيم بدان درگذشت امراى محمود بملازمت بركيارق شتافته زبان بعذرخواهى گشادند\r\n\r\nحافظ :\r\n عزيز مصر برغم برادران غيور * ز قعر چاه برآمد بأوج ماه رسيد \r\n\r\n[ 280 - شست جوان دزد . 
  ]\r\n280 تمثيل گويند در ايام سيف الدين رستم حاكم لر كوچك كه پادشاهى عادل و عامل بوده شصت جوان مبارز شيوهء دزدى و قطع طريق پيش گرفته راهها را مسدود گردانيده بودند ناچار وى كمين ايشان كرده بيكباره همه را اسير كرد . لران هريك از ايشانرا به شصت استر يكرنگ ميخريدند سيف الدين آنجماعت را تمكين نداده گفت بروزگاران گويند كه رستم دزدفروشى ميكرد .\r\n\r\n[ 281 - كدورت ضياء الملك بر علاء الدوله . 
  ]\r\n281 من البدايع چون ضياء الملك پسر نظام الملك وزير سلطانمحمد را با سيد علاء الدوله سمنانى نقارى بود در حضرت سلطان قبول كرد كه اگر تنقيح محاسبه به من حواله رود پانصد هزار مثقال طلا از او بوجه حساب بازيافت نموده بخزانهء عامره رسانم هواداران آن را به سيد رسانيدند و او در روز از راه چاپلق باصفهان شتافته پوشيده از وزير خود را به صاحب تاج‌وتخت رسانيد و پيش او آغاز گريه كرده گفت روا ميدارى كه فرزندزادهء رسول خداى را بدست خارجى دهى اگر مقصود تو زر است بنده هشتصد هزار مثقال زر برضاى خود مىدهم سلطان شر او را از بنده دفع فرمايد و حساب او را رجوع به فقير نمايد سلطان اجابت كرد امير علاء الدوله بازگشته غلامى از خدم بتحصيل‌دارى آنوجه مقرر شد و متعاقب او بهمدان رسيده خواست كه در خانهء سيد فرود آيد سيد گفت كه منزل تو كاروانسراست و مدت بودن تو در اينجا چندان خواهد بود كه وجه مذكور به شماره درآيد و علوفه از سركار خود فكر خواهى كرد غلام خواست كه سيد را برنجاند وى بانگ بر او زده گفت باادب باش و الا بفرمايم كه ترا در اين سرا بياويزند و صد هزار ديگر بر اينوجه بيفزايم كه بدان وجه هزار غلام كه هريك از تو بهتر باشند بخرد غلام بترسيد و دم دركشيد\r\n\r\nبيت :\r\n از درم پشت بود ماهى از آن در ته آب * ماهيان موسم دى طاقت سرما دارند \r\nو خدمت سيد وجه مذكور را در عرض چهل روز بىآنكه قرض كند يا اندوخته\r\n\r\n","description":"","footnote":"","page_name":" 149 ","page_number":170},
  {"content":"\r\n\r\nفروشد سامان داده بخزانه فرستاد و چون سيد بر وزير دست يافت مكافات بدى نيكى بجاى آورد\r\n\r\nنظم :\r\n بدى را بدى سهل باشد جزا * اگر مردى احسن الى من اسا \r\n\r\n[ 282 - داستان احمد عطاش اسماعيلى . 
  ]\r\n282 من مآثر الكفران چون احمد عطاش كه از جملهء ملاحدهء اسماعيليه است در غيبت سلطان بر قلعهء دژكوه اصفهان كه در استوارى و ارتفاع در رعايت بوده است استيلا يافت سلطان بنابر تسكين عناد او از بغداد باصفهان شتافت و محاصره مدتى امتداد يافته كار بر محصوران تنگ شد . احمد شخصى نزد سعد الملك آوجى وزير سلطان كه در نهانى دعوت او را قبول كرده بود فرستاد و گفت اگر انديشه كردى خوب و الا قلعه را مىسپارم او جواب فرستاد كه يكهفتهء ديگر صبر كن كه من اين سگ را از ميان برميدارم و چون مزاج سلطان بنابر غايت حرارت احتياج بفصد داشت وزير كافر نعمت فصاد را بمبلغى بفريفت تا نيش خود را بزهر آب داده سلطانرا فصد كنند قضا را حاجب سلطان از آن تزوير آگاه شده آن راز را با زن غماز خود در ميان نهاد و او با معشوقهء خود اينحكايت را تقرير كرد و آنشخص با يكى از ملازمان قاضى صدر الدين خجندى گفت و قاضى شنيده در خلوتى بعرض سلطان رسانيد .\r\nحكمت : رازى كه پنهان خواهى با كسى در ميان منه اگرچه دوست مخلص باشد كه مر آن دوست را نيز دوستان مخلص باشند و همچنين مسلسل\r\n\r\nنظم :\r\n خاموشى به كه ضمير دل خويش * با كسى گفتن و گفتن كه مگوى \r\nالقصه سلطان تمارض نموده فصاد را خواست و در وقت نيش زدن از روى غضب در وى نگريست فصاد را دست و پا بلرزه درآمده حقيقت را بواجبى معروض داشت سلطان آن خون گرفته را به همان نيش فصد نمود\r\n\r\nبيت :\r\n بود عدوى تو آن خون گرفتهء كه رگش * اجل ز نشتر دندان مار بگشايد \r\nو خانمان آن وزير را زيروزبر ساخته ويرا با اهل و عيالش به آتش خشم بسوخت انا كذالك نفعل بالمجرمين\r\n\r\n[ 283 - درگذشت اتابك محمد ايلدگز . 
  ]\r\n283 حكايت چون اتابك محمد ايلدگز در شهور سنهء 581 احدى و ثمانين و خمسمأة درگذشت مملكت سلطان طغرل بن ارسلان پرآشوب گشته از آن جمله قتلغ خان ميانج ولد اتابك مذكور آغاز شوروشر كرده چند مرتبه ميان او و سلطان محاربه اتفاق افتاد و آخر سلطان جهة دفع آن فتنه حبيبه خاتون والدهء او را در تحت نكاح آورده همانا ظهير در قطعه‌اى بدين ايمائى كرده\r\n\r\nنظم :\r\n تا عروس ملك در پيوند شاهيت آمده * در جهان پيوند ظلم و فتنه يكسو كرده‌اند \r\nو در آن اثنا پسر و مادر در دفع سلطان همداستان شده خواستند كه در شربت وى\r\n\r\n","description":"","footnote":"","page_name":" 150 ","page_number":171},
  {"content":"\r\n\r\nرا زهر دهند طغرل آن را دريافته همان شربت را بخاتون داد خوردن همان بود و مردن همان .\r\n\r\nبيت :\r\n گر از كوه پرسى بيابى جواب * كه شاخ خطا ميوه ندهد صواب \r\n\r\n[ 284 - مهارت احمد عطاش در نجوم . 
  ]\r\n284 من البدايع گويند احمد عطاش در رمل و نجوم مهارتى تمام داشت و در آن اوقات كه در محاصره مبتلا بود بسلطان نوشت كه در اين هفته از روى اوضاع فلكى چنان معلوم مىشود كه مرا در اصفهان جمعيتى و كوكبه‌اى دست خواهد داد تا بر سلطان واضح باشد اتفاقا در همان چند روز گرفتار گشته او را بر گاوى نشاندند عموم خلايق هجوم كرده گرد محلات اصفهانش گردانيدند پادشاه گفت اى گمراه حكمى كه در باب كوكبهء خود كرده بودى هيچ اثرى ظاهر نشد احمد گفت ايسلطان از اين بهتر چگونه ظاهر شود غايتش اين جمعيت از روى فضيحت بود نه از روى شوكت .\r\n\r\nمصراع :\r\n زمانه خصم ترا بركشد ولى از دار \r\n\r\n[ 285 - سلطنت محمود بامر پدرش سلطان محمد 
  ]\r\n285 من الوقايع سلطان محمد در چهاردهم ذىحجه سنهء 511 احدى و عشر و خمسمأة بمرد مشهور است كه چون به حالت نزع افتاد پسر خود را كه محمود نام داشت و وليعهد كرده بود گفت برخيز و تاج شاهى بر سر بنه محمود گفت امروز روز نيكى نيست سلطان گفت بر پدرت نيك نيست اما بر تو نيكست\r\n\r\nبيت :\r\n چو مرگ افكند افسرى از سرى * نهد آسمان بر سر ديگرى \r\nگويند كه سلطان اين قطعه را در وقت رحلت گفته\r\n\r\nقطعه :\r\n به زخم تيغ جهانگير و گرز قلعه‌گشاى * جهان مسخر من شد چو من مسخر راى\r\nبسى بلاد گرفتم بيك اشارت دست * بسى قلاع گشادم بيك فشردن پاى\r\nچو مرگ ناختن آورد هيچ سود نداشت * بقا بقاى خدايست و ملك ملك خداى \r\n\r\n[ 286 - رنجش بركيارق از وزير مؤيد الملك 
  ]\r\n286 من الوقايع گويند كه چون سلطان بركيارق از وزير خود مؤيد الملك رنجيده او را معزول گردانيد مؤيد الملك نسبت بسلطان درصدد كفران برآمده در حينى كه سلطان در يساق خراسان بود اتسز غلام سلطان را كه يكى از غلامان تكش شاه بود بسلطنت ترغيب كرده اسباب كامكارى او را مرتب داشت و لشكر آراستهء درهم آورده از اصفهان بعزم انتقام سلطان بخراسان نهضت فرمود تا يكى از فدويان ملاحده در اوائل محرم سنهء 492 اثنتين و تسعين و اربعمأة او را در ساوه بقتل آورد و مؤيد الملك از آنجا بآذربايجان رفته سلطان محمد ملكشاه را بر طلب ملك تحريص نمود و او با لشكر گران متوجه عراق شد قضا را هم در آن اوقات لشكر بر سلطان بركيارق خروج كردند سبب آنكه چون مجد الملك قمى مستوفى ممالك سلطان در جزئيات با امر او جنود مناقشه نمود عموم لشكرى از وى ناخشنود بودند لاجرم در خلال اين احوال\r\n\r\n","description":"","footnote":"","page_name":" 151 ","page_number":172},
  {"content":"\r\n\r\nفرصت يافته آهنگ و قصد او كردند و او از بيم جان خود را در حرم سلطان انداخت و امرا در بيرون صف كشيدند و در طلب او مبالغه از حد گذرانيدند و سلطان در ندادن او اصرار ميكرد مجد الملك گفت مرا نزد ايشان فرست تا فتنه بالا نگيرد سلطان نشنيده رجالهء لشكر هجوم نموده بحرم رفتند و مجد الملك را گرفته بيرون كشيدند و او را پاره پاره كردند سلطان از عقب سراپرده بيرون شتافته برى رفت و از آنجا بخوزستان و سلطان محمد را فتح بيگمان چنين روى نموده بىجنگ‌وجدل در همدان بر سرير سلطنت نشست و امراى خوزستان بتخصيص امير صدقه غلام سلطان ملكشاه بسلطان بركيارق پيوسته در رجب سنهء 493 ثلاث و تسعين و اربعمأة با برادر مصاف داده سعد الدوله گوهر آئين شحنهء بغداد كشته شد و وى منهزم گشت اما نوبتى ديگر در جمادى الاخرى سنهء 494 اربع و تسعين و اربعمأة جنگ كرده غالب آمد و در اين جنگ مؤيد الملك وزير اسير گشته اما از روى تدبير خاطر سلطانرا بتقبلات خشنود گردانيد و بدانقرار يافت كه وزارت را بدستور به دو دهند و در آن اثنا تكيه نموده يكى از طشت‌داران به گمان آنكه سلطان در خواب است با ديگرى گفت كه اين سلجوقيان غريب بىحميت طايفهء هستند چه شخصى كه اينهمه بدى با ايشان كرده ميخواهند كه باز تربيت كنند . سلطانرا اين سخن مؤثر افتاده برخاست و از خرگاه بيرون آمده مؤيد الملك را حاضر ساخت و در بيستم شهر شعبان سنهء مذكوره حسب الاشاره چشمش را بسته بر كرسى نشاندند سلطان شمشيرى چنان براند كه سرش ده قدم جدا شد و بقولى هنوز سرش بر دوش مانده بود چون بجنبيد بيفتاد\r\n\r\nبيت :\r\n بيكدست شمشير و دستى قلم * قلم‌زن نگهدار و شمشيرزن \r\n\r\n[ 287 - سركشى محمد هارون بر امير اسماعيل 
  ]\r\n287 تمثيل مؤلف جامع الحكايات آورده كه محمد هارون سرخى كه از قبل امير اسماعيل والى گرجستان بود نسبت به دو سركشى نمود سببش آنكه غلامى صافى نام كه از شرابيان امير بود با دو غلام ديگر خيانتى كرده فرار نمودند و بجرجان رفته بمحمد هارون متوسل گرديدند و چون اينخبر بامير رسيد هرچند ايشان را از او خواست محمد هارون عذرهاى ناروا ميگفت و مراتب اهمال منشاء كلال و ملال گرديده بالضروره بجانب جرجان توجه نمود و محمد هارون از او روگردان شده بآمل شتافت و امير نيز بآمل رفت محمد هارون از آنجا برى رفت و امير چند روزى در آنجا توقف نموده در آمل گوشكى بنا كرده بعد از آن امير از عقب او تا قزوين رفته او را بعهد و ميثاق بچنگ آورد و هرچند والى بغداد احكام بقيد او ميفرستاد امير تجويز نقض عهد او ننموده از آنها اغماض ميفرمود تا آنكه محمد هارون روزى در خدمت امير به نماز جمعه رفته اسبان ايشان بهم اوفتادند و اسب امير باركى محمد هارون را به زير كرد يكى از حضار بيار خود ميگفت كه چون امير از عهدهء انتقام او بيرون نيامد اسبش عوض\r\n\r\n","description":"","footnote":"","page_name":" 152 ","page_number":173},
  {"content":"\r\n\r\nاو قصور راست كرد و امير از اين سخن برآشفته بقيد محمد هارون اشارت فرمود مؤلف تاريخ گزيده گويد كه امير او را بقتل آورد و در سنهء 489 تسع و ثمانين و اربعمأة عم ديگرش ارسلان ارغون بخراسان به قصد او توجه نمود سلطان بركيارق از واقعهء او بسيار هراسان گشته در خود قوت مقاومت او نميديد بالضروره بجانب او نهضت نمود قضا را ارسلان ارغون در مرو با غلامى خلوت كرده بر دست او كشته گشت و زبان روزگار در باب آن پادشاه چنين ميگفت :\r\n\r\nنظم :\r\n مخالفان ترا هريكى بنوع دگر * زمانه درفتن آخر الزمان افكند\r\nيكى بمرد و يكى را اجل بخنجر قهر * گلو بريد و يكى را ز خانمان افكند \r\n\r\n[ 288 - وليعهد كردن ملكشاه فرزند خود را 
  ]\r\n288 من الوقايع چون سلطان بركيارق عازم بغداد شد در راه دچار بيمارى سخت شده پسر خود ملكشاه را وليعهد گردانيد و اياز را كه در ميان غلامان پدرش بكمال شجاعت و شهامت امتياز داشت به اتابكى او تعيين نموده در دوازدهم جمادى الاخرى سنهء 498 ثمان و تسعين و اربعمأة عزيمت آخرت كرد و سلطان محمد بن ملكشاه كه در آن اوان خود را مقدم دودمان ميدانست علم تفوق برافراشته به قصد برادرزاده ببغداد توجه نمود و اياز و صدقه ملكشاه را برداشته بعزم مدافعه استقبال نمودند\r\n\r\nبيت :\r\n زهى ملك دوران سر در نشيب * پدر رفت و پاى پسر در ركيب \r\nليك لشكر ايشان زياده از لشكر سلطان محمد بود فريقين چون بهم رسيدند صفوف راست شد قضا را آن سلطان مؤيد من السماء را فتح البابى دست داده ابرى به شكل اژدهائى بالاى سر مخالفان ظاهر شد و آتش بجاى باران از دهان او روان بود اياز و صدقه متوهم شده دست از جنگ بازكشيدند و بزنهار سلطان محمد بازآمدند\r\n\r\nنظم :\r\n ابر سر شمشير تو هرجا كه ببارد * از خاك زمين خنجر بران بسرآرد\r\nسلطان فلك با كفن و تيغ بزنهار * زير علم داور جمشيد فرآيد \r\n\r\n[ 289 - اژدهائى در نواحى غرار . 
  ]\r\n289 تمثيل در آثار البلاد مذكور است كه در آخر ربيع الاول سنهء 719 تسع عشر و سبعمأة در نواحى غرار كه ميان حلب و انطاكيه است اژدهائى عظيم الخلقه كه جثه‌اش برابر منارى و سيه‌فام كثير الشعر بود ظاهر شد و آتش از دهانش بيرون ميآمد و بهر موضع كه رسيدى آنچه در آنجا بودى بسوختى يكبارى گذرش بر تراكمهء آنديار افتاده از آدمى و مواشى در آنسرزمين اثر نگذاشت اهالى آنحوالى استغاثه بدرگاه خداى مؤداى امن يجيب المضطر اذا دعاه بردند و سهام اجابت انجام ايشان بر هدف مرام آمده ابرى ظاهر و بادهاى مخالف بدان پيكر كثير الضرر وزيده او را از روى زمين درربود و بر هوا برد و اينمعنى مشاهدهء كسان آنجا گرديد .\r\n\r\n","description":"","footnote":"","page_name":" 153 ","page_number":174},
  {"content":"\r\n\r\n\r\n[ 290 - بت‌شكنى سلطان محمد . 
  ]\r\n290 من العلو الهمة آورده‌اند كه سلطان محمد بغزاى هندوستان رفته در راه دين مرديها نمود و از بتخانهء آنجا بتى كه بزرگترين بتهاى ايشان بود بيرون آورد و كفار آنديار آن بت را كه هزار من بود برابر بمرواريد شاهوار ميخريدند صلابت دين مانع آمده آن را نفروخت كه مردم گويند آذر بت‌تراش و محمد بت‌فروش و آنسنگ را باصفهان آورده در آستانهء مدرسه‌اى كه خوابگاهش بود انداخت .\r\n\r\n[ 291 - گرفتار شدن سلطان محمود سلجوقى . 
  ]\r\n291 من مآثر الفصاحة چون سلطان محمود بعد از پدر بر وسادهء سلطنت تكيه نمود بىآنكه از عم نامور اعنى سلطان سنجر اجازه گيرد كفيل مهام انام گرديد و اينمعنى موجب نقار عم بزرگوار گشته بنابر تنبيه و تأديب او لشكر بعراق كشيده بينهما بمحاربه انجاميد و سلطان محمود شكست يافته از عم روگردانشده عنان عزيمت بجانب ساوه تافت .\r\n\r\nمصراع :\r\n رو بتاب از خال و عم چون خال و عم باهم غم‌اند . \r\nليك چون در خود گناهى نميديد دست در فتراك استشفاع زده مايل بملازمت عم مطاع گرديد و يك مرتبه پيش از وصول وزير خود كمال الدين على را بدرگاه سلطان روان داشت نواب سلطانى از روى مهربانى از وى پرسيد كه فرزند من محمود كجاست ؟ وزير عديم النظير از كمال فصاحت و بلاغتى كه داشت خواند كه : انا اتيك به قبل أن تقوم من مقامك ديگربار پرسيد كه سپهسالارش على يار كجاست ؟ باز آصف عهد خواند كه : انا اتيك قبل أن يرتد اليك طرفك سلطانرا طلاقت لسان و حلاوت و فصاحت بيان وزير خوش‌تقرير دلپذير افتاده او را بمراحم خود مستظهر گردانيد و برادرزاده را بعد از ملاقات بنوازش پيغامها مخصوص ساخت و سلطنت عراق به دو مفوض داشت مشروط بر آنكه نام سلطان در خطبه بنام او مقدم باشد و سراپردهء جهرمى نزند و در ركوب و نزول نفير نكشد و در هر ناحيت از ولايت او قريهء تصرف نمود تا بالكليه دست تصرف گماشتگان ديوان از آن ممالك كوتاه نباشد اما سلطان محمود بطيور شكارى و كلاب معلم ميلى تمام داشت چنان كه چهارصد سگ با قلادهاى زرين و مرصع و جل‌هاى زربفت در سر كار او بود .\r\n\r\n[ 292 - معزول شدن ملكشاه بن محمود . 
  ]\r\n292 من السوانح آورده‌اند كه سلطان ملكشاه بن سلطان محمود بسعايت حاجى بيك از سلطنت معزول گشته در شوال سنهء 547 سبع و اربعين و خمسمأة باهتمام او سلطان محمد بن محمود بر سرير سرورى نشست و سلطان محمد بقاى دولت خود را با فناى حاجى بيك متعلق دانسته بقتلش اقدام نمود\r\n\r\nنظم :\r\n سر نزند شاخ نو از سر و بن * تا نزنى گردن شاخ كهن \r\nو خزانه‌اش را تصرف نموده گويند كه از جملهء جهاتش سيزده هزار اطلس سرخ\r\n\r\n","description":"","footnote":"","page_name":" 154 ","page_number":175},
  {"content":"\r\n\r\nبود باقى اجناس را از اين قياس توان كرد .\r\n\r\n[ 293 - كشتن فدائيان وزير آمر اسماعيلى را 
  ]\r\n293 و منها در تاريخ يافعى مذكور است كه چون ملك افضل شاهنشاه وزير الآمر به احكام اللّه اسماعيلى را فدائيان نزارى بزارى تمام در شهور سنهء 515 خمس و عشر و خمسمأة بكشتند از جملهء متروكات او ششصد هزار دينار بود و دويست و پنجاه ظرف مملو از نقرهء ووانى از زر مرصع كه جوهريان او را به دوازده هزار دينار قيمت كرده بودند و صد ميخ زر كه هريك صد مثقال وزن داشت و پانصد صندوق پر از نفايس اقمشه و هفتاد و پنجهزار اطلس و ماده‌گاو و گاوميش و بز و ميش چندانكه هرساله شخصى شير آنها را سى هزار مثقال زر اجاره نموده بود القصه در خلال آن احوال سليمانشاه عمش از حبس گريخته عظماى امرا چون اتابك ايلدگز و البيقوس كون‌خر و فخر الدين زنگى و الب ارغون و غيرهم باهم اتفاق كرده بر سر سلطان محمد آمدند سلطان محمد را تاب مقاومت ايشان نبود بجانب اصفهان گريخته عامه رعيت و سپاه دل بر پادشاهى سليمانشاه نهادند و خاطرها بسرورى او قرار يافت اما چون وى بىاقبال بود بيجهة به خود توهمى راه داده شب از امرا بگريخت و چنگ در دامن مذلت آويخت\r\n\r\nبيت :\r\n پيش از من و تو بر رخ جانها كشيده‌اند * طغراى نيك‌بختى و نيل بد اخترى\r\nآن را كه طوق مقبلى اندر ازل خدا * روزى نكرد چون نكشد غل مدبرى \r\nاولياى دولتش دست از هم داده هريك به طرفى رفتند و سلطان محمد معاودت نموده بىتشويش و تفرقه بر سرير كامرانى نشست ما شاء الله كان و ما لم يشأ لم يكن\r\n\r\nنظم :\r\n بنااميدى از اين در مرو بزن فالى * بود كه قرعهء دولت بنام ما افتد \r\n\r\n[ 294 - نزاع سلطان محمد و متقى عباسى . 
  ]\r\n294 حكايت ميانهء سلطان محمد و متقى عباسى نزاعى كه بود به صلح انجاميده سلطان دختر وى تركان خاتون را بخواست چون عروس را بحدود همدان آوردند هرچند بيحضور بود بالضروره او را استقبال فرمود و هم در اثناى راه در ذيحجه سنهء 554 اربع و خمسين و خمسمأة سفر آخرت پيش گرفت و در تاريخ فناكتى مذكور است كه او به علت سل و دق بمرد و در آن اوقات كه از عطيهء زندگى نوميد شد فرمود تا تمامى امرا و لشكر سوار گشته صف كشيدند و تمامى اموال و اسباب بيكرانه كه در خزانه بود با جوارى و غلامانى كه داشت بر وى عرضه كردند و او بديدهء حسرت بدانها مينگريست و بهايهاى ميگريست و ميگفت اينهمه لشكر و مال و زر و زيور و لآلى يكذره رنج مرا كمتر نتواند كرد و يكدم بر عمر من نميتواند فزود آه بدبخت آنكسانى كه خاطر بر جمع اسباب دنيا ميگمارند و آن را از اسباب فراهمى ميشمارند\r\n\r\nنظم :\r\n سكندر كه بر عالمى دست داشت * در آندم كه ميرفت عالم گذاشت\r\nميسر نبودش كزو عالمى * ستانند و مهلت دهندش دمى \r\n\r\n","description":"","footnote":"","page_name":" 155 ","page_number":176},
  {"content":"\r\n\r\nجمعى گمان بردند كه جمعيت در جمع اسبابست در تفرقه بماندند و فرقهء بيقين دانستند كه جمع اسباب از اسباب تفرقه است دست از همه افشاندند\r\n\r\nبيت :\r\n زر دو حرفست هردو بىپيوند * زين پراكنده چند لافى چند ؟ \r\n\r\n[ 295 - درگذشتن مادر سلطان سنجر . 
  ]\r\n295 من مآثر التقوى مادر سلطان سنجر بن ملكشاه در سنهء 515 خمس عشر و خمسمأة متوفى شد اعاظم علما و صناديد اتقيا جهة اداى نماز بجنازهء او حاضر شدند سلطان روى بديشان آورده گفت از شما كسى را بامامت جنازهء مادرم نماز سزاست كه همهء عمر متعمدا نماز فريضه را قضا نكرده باشد بنابراين آنجماعت درهم نگريسته احدى قدم پيش ننهاد سلطان خود پيش رفته بدان امر قيام نمود .\r\n\r\n[ 296 - ترقى كردن نصير الدين خوارزمى بوزارت 
  ]\r\n296 تمثيل گويند نصير الدين محمود خوارزمى كه مشرف ديوان سلطان سنجر بود ترقى نموده بمرتبهء وزارت رسيد چون از عهدهء آن بيرون نيامد از وزارت استعفا نموده باز بسركار اشراف اشتغال نمود و در آن اوقات ميانهء او و جوهر خازن كه از جملهء خواص سلطان بود منازعه روى نمود سخن بتقلب و تصرف رسيد و شمه‌اى از آن به گوش سلطان رسيد اعيان امرا را باستكشاف آنقضيه امر فرمود و در آن روز مير نصير الدين تصرفى چند بر جوهر خازن خاطرنشان نموده ثقة الدين ابو جعفر نايب جوهر جوابى چند معلول در برابر گفته قال و قيل دراز شد و چون كيفيت معروض سلطان شد سلطان گفت ما خود بدين ماجرا خواهيم رسيد جوهر را استماع آن خبر از كار برده بعلى خيرى كه در سلك ندماء و مقربان سلطان انتظام و بنابر قبول كلام در مجلس سلطان راه يافته بود توسل نمود لاجرم على خيرى كه بچرب زبانى آتش عنف را به آب لطف امتزاج ميداد سلطانرا بتقريبى بخانهء جوهر برده وى در تقديم شرائط خدمتكارى و تمهيد قواعد جان‌سپارى بذل جهد نموده مضمون اين بيت بادا رسانيد .\r\n\r\nبيت :\r\n چشم منى و خانهء تو چشم خانه‌ام * حق القدوم تو گهر دانه‌دانه‌ام \r\nو در آن جشن اصناف تكلفات نموده و انواع پيشكشها كه از آن جمله هشتاد كنيزك مغنيهء خوش‌آواز كه در حسن و دلبرى سرور خوبان طراز بودند و در باب هريكى از آن گلچهرگان سرور ناز زبان زمانه ميسرائيد\r\n\r\nبيت :\r\n تا معدن وجود گشادند از اين صفت * بر گردن زمانه نبستند جوهرى\r\nتا ديدهء سپهر بانجم منور است * چشم فلك نديده بدين حسن اخترى \r\nپيشكش كشيده نيكو بندگى او در معرض قبول افتاده مودت جوهر چون محبت سيم و زر در دل سلطان سنجر راه يافته لاجرم از سر آن ماجرا درگذشت\r\n\r\nنظم :\r\n به نسب نيست نسبت هركس * هركسى را شرف بنفس خود است\r\nشرف در بجوهر خويش است * نه به پاكى جوهر صدفست \r\n\r\n","description":"","footnote":"","page_name":" 156 ","page_number":177},
  {"content":"\r\n\r\n\r\n[ 297 - اختلال قواعد ملك ، آخر زندگى سنجر 
  ]\r\n297 من الوقايع سلطانرا در اواخر حال قواعد دولت و اقبال رو باختلال نهاده بود آرى\r\n\r\nقطعه :\r\n اقبال را بقا نبود دل بر آن منه * عمرى كه در غرورگذارى هبا بود\r\nور نيست باورت ز من اين نكتهء شريف * اقبال را چه قلب كنى لابقا بود \r\nلاجرم از هر گوشه‌اى مدعى سر برآورده خاطر سلطانرا مشوش ميداشتند از جمله اتسز بن قطب الدين محمد كه از بنده‌زادگان شاهى بود در ايام سلطان اعتبارى بيش از بيش يافته عرصهء خوارزم را كه در وجه اقطاع او مقرر بود ملك مطلق خود تصور مينمود و در سنهء 535 خمس و ثلاثين و خمسمأة اظهار عصيان كرده نام سلطانرا از خطبه بينداخت و رشيد و طواط كه دولتخواه و مداح اتسز خوارزم شاه بود اين بيت را ورد زبان خود ساخت .\r\n\r\nبيت :\r\n چون ملك اتسز بتخت ملك برآمد * دولت سلجوق و آل او بسر آمد \r\nگويند كه چون بىادبى اتسز از حد گذشت سلطان سنجر عازم پيكار او گرديد اتسز بترسيد و اين قطعه را انشا كرده به دو فرستاد\r\n\r\nقطعه :\r\n مرا با ملك طاقت جنگ نيست * به صلح ملك نيزم آهنگ نيست\r\nملك شهريار است و از شهريار * هزيمت نمودن مرا ننگ نيست\r\nاگر باد پايست خنگ ملك * سمند مرا نيز پا لنگ نيست\r\nبخوارزم آيد ، بسيستان روم * خداى جهانرا جهان تنگ نيست \r\nسلطان بواسطهء اتسز در سنهء 542 اثنتين و اربعين و خمسمأة بخوارزم رفت نخست قلعهء هزار اسب را كه اتسز در آنجا بود محاصره نمود و انورى كه ملازم ركاب سلطان بود اين رباعى را به تيرى نوشته بقلعه انداخت\r\n\r\nرباعى :\r\n اى شاه همه ملك جهان حسب تراست * در دولت و اقبال شهى كسب تراست\r\nامروز بيك حمله هزار اسب بگير * فردا خوارزم و صد هزار اسب تراست \r\nچون اتسز بر مضمون شعر مذكور شعور يافت رشيد را بجواب مأمور گردانيد رشيد نيز اين بيت را گفته بلشكرگاه سلطان انداخت\r\n\r\nبيت :\r\n گر دشمنت اى شاه بود رستم كرد * يكجو ز هزار اسب نتواند برد \r\nچون تجديد اين بىادبى بجريمهء سابق لاحق گرديد سلطانرا نايرهء غضب شعله كشيده امر فرمود كه چون او بدست افتد هفت پاره‌اش كنند آخر هم در آن چند روز اتسز از قلعه گريخته هزار اسب مسخر شد رشيد متوارى گشته بهريك از اركان دولت كه متوسل ميگرديد بنابر كمال غضب سلطانى كفيل آمال و امانى او نميشدند تا آنكه\r\n\r\n","description":"","footnote":"","page_name":" 157 ","page_number":178},
  {"content":"\r\n\r\nبه نجيب الدين منشى كه انورى قصيده‌ايكه اين مطلع از آنست در مدح وى گفته\r\n\r\nبيت :\r\n اى بر سر كتاب ترا منصب شاهى * منشى فلك داده بدين قول گواهى \r\nدر وقت مناسب بر وجه مرغوب عرض كرد كه وطواط مرغكى كوچكست او را استعداد هفت پاره كردن نيست اگر حكم همايون باشد او را دوپاره كنند سلطانرا از آن سخن خوش آمده رشيد را بوى بخشيد\r\n\r\nنظم :\r\n بسخن زنگها زدوده شود * بسخن بندها گشوده شود\r\nبس گره كافتد از زمانه به كار * كه نمايد گشادنش دشوار\r\nناگه از شيوهء سخن‌رانى * نهد آن كار رو به آسانى \r\nحكمت : نيكو گوى تا غنيمت يا بى . خاموش باش تا بسلامت باشى .\r\n\r\nرباعى :\r\n گرچه مرغوب‌تر ز خوش‌گوئى * سببى در حصول نعمت نيست\r\nهست خاموش سالم از آفات * نعمتى بهتر از سلامت نيست \r\n\r\n[ 298 - دستور قتل حجاج پيروان عبد الرحمان را 
  ]\r\n298 تمثيل گويند كه چون حجاج بقتل اتباع عبد الرحمان بن محمد اشعث كه بعد از انهزام او اسير شده بود حكم جزم نمود كه بقتل آرند نوبت كه بيكى از ايشان رسيد فرياد برآورد كه ايها الامير اگر مادر اقدام بر عصيان بدكرداريم تو نيز در آنكه در عفو بسته‌اى چندان نيكوكار نيستى حجاج از اين سخن متأثر شده از بقاياى ايشان دست بازداشت .\r\n\r\n[ 299 - باربد ، مطرب و غلام . 
  ]\r\n299 ايضا آورده‌اند كه باربد مطرب خسرو پرويز را غلامى بود كه در فن الحان سرآمد اهل زمان شده بنغمات شورانگيز در شنوندگان رستخيز افكندى و خسرو را از وى سرورى دست دادى باربد را بر وى حسد آمده او را بكشت چون خسرو دانست برآشفته گفت اى بدبخت سرور من نصفى از نغمات سحرآميز تست و نصفى از تقريرات طرب‌انگيز وى و بجزاى آنكه نصفى را تباه ساختى ترا بكشم و دردم بقتلش فرمانداد باربد سراسيمه شده گفت ايخداوند خيانت من چندان نيست كه خيانت تو چه من از روى جهالت عيش ترا تنصيف كردم و تو از روى دانائى تنقيص خود را تضعيف ميفرمائى\r\n\r\nبيت :\r\n نصف از عمر خويش گم كردم * بر خود و عمر خود ستم كردم \r\nخسرو را اين سخن سنجيده و پسنديده آمده از سر خون او درگذشت .\r\n\r\n[ 300 - تركمانان غزمو در ايام سلطان سنجر 
  ]\r\n300 من النوادر در ايام سلطان سنجر چهل هزار خانه از تراكمه غزمو در نواحى بقلان و قندز خيام اقامت نصب كرده و هرساله موازى بيست و چهار هزار گوسفند بمحصلى خوانسالار بمطبخ سلطان ميرسانيدند نوبتى ملازم\r\n\r\n","description":"","footnote":"","page_name":" 158 ","page_number":179},
  {"content":"\r\n\r\nتحصيلدار بواسطهء نيك و بد گوسفندان بيكى از امراى ايشان مناقشه كرده سخن بسرحد آن رسانيد كه بىادبى كرده پا از جاده خود بيرون نهادند بنابراين ايشان او را بقتل آورده در اداى آنوجه تعلل كرده و تغافل نمودند و خوانسالار از بيم سلطان گوسفند از خاصهء خود ميداد و در خلال آن احوال امير قماج حاكم بلخ باردو آمده خوانسالار رشته‌اى از اين معنى با او در ميان نهاد و استعانتى نموده امير قماج شمه‌اى از سركشى آن قوم بعرض رسانيده مقررى ايشان را از ديوان بسى هزار گوسفند مقطع نموده حكم شحنگى حاصل كرده شخصى بداروغگى ايشان ارسال داشت آن طايفهء بيباك آن بيچاره را نيز هلاك كرده بالضروره قماج با پسرش ملك الشرق بعزم انتقام بر سر ايشان رفت آنجماعت نيز بمدافعه شتافته آن هردو سردار را از پا درآوردند چون خبر قتل ايشان بسلطان رسيد با لشكرى بجانب ايشان توجه نمود و آن اشقيا ، شفعيعى يكدو مرتبه برانگيخته بر سبيل ترجمان هر خانه يكمن نقره سواى مقررى سابق بر ذمت گرفته سلطان بمقتضاى نكتهء اعظم الخطايا محاربة من يطلب الصلح\r\n\r\nنظم :\r\n چو زنهار خواهند زنهار ده * كه زنهار دادن ز پيكار به\r\nبديشان مياور ز بيچارگى * كه از جان بكوشند يكبارگى \r\nسلطان خواست كه عذر ايشان پذيرد بعضى امرا خصوصا بر نقش مروزى سلطان را بر انتقام ايشان تحريص نموده بالضروره معامله بمقاتله رسيد و شفاعت بمدافعه انجاميد\r\n\r\nنظم :\r\n تندى و تيزى مكن در هيچ باب * تا برفقى آن ميسر مىشود\r\nمىزند چنگال چون شير و پلنگ * گربه با شيرى چو مضطر مىشود \r\nايشان فدائىوار بجان كوشيده و لشكر سلطان بنابر رغم بر نقش در جنگ سستى كردند آخر شكست بجانب سلطان افتاده روى بوادى فرار آوردند و خيل غزمو دود بن يوسف نام شخصى را كه در حليه و لحيه بسلطان مشابهتى داشت بچنگ آورده بر تختش نشاندند و پيشش زمين بوسى بجاى آوردند هرچند او ميگفت من سلطان نيستم از او قبول نميكردند آخر يكى او را شناخته گفت اين مطبخىزادهء سلطانست دست از او برداشته در عقب سلطان شتافتند و در حوالى مرو ويرا يافتند و او را بيكلفت جنگ بچنگ آوردند و روز بر تختش مينشاندند و شب بقفس آهنين كرده نگاه ميداشتند و مباشر و احكام بدلخواه خود نوشته به مهر سلطان ميرسانيدند و اهالى خراسان را در شكنجه ميكشيدند\r\n\r\nنظم :\r\n آنكه مهتر بود و بهتر ، از پى سيبى به چوب * پوست بر تن سربسر بشكافتندش چون انار\r\nهمچو آتش چوب ميخوردند و ميدادند زر * و آنگه از بىطاقتى بر خاك ميمردند زار \r\n\r\n","description":"","footnote":"","page_name":" 159 ","page_number":180},
  {"content":"\r\n\r\nو مساكن و اماكن آن مساكين را خراب ميكردند و خراسان در اينواقعه كه در غرهء محرم سنهء 548 ثمان و اربعين و خمسمأة روى نموده بود ويران شد چنان كه خاقانى شيروانى گويد\r\n\r\nنظم :\r\n آن مصر سلطنت كه تو ديدى خراب شد * وان نيل مكرمت كه شنيدى سراب شد\r\nگردون سر محمد يحيى بباد داد * محنت قرين سنجر مالك رقاب شد \r\nاز جمله نيشابور را چنان ويران ساختند كه مردم خانه و محلهء خود را نمىشناختند و لله در من قال\r\n\r\nنظم :\r\n در ضياع او كه هريك بود شهرى معتبر * گور و آهو راست مسكن شير و روبا را قرار\r\nباغ چون راغش خراب و گشت چون دشتش سراب * زاغ اين را باغبان و قاز آن را آبيار \r\nسلطان قريب چهار سال بچنگ گروه مغول گرفتار بود تا آنكه در شهور سنه 551 احدى و خمسين و خمسمأة بعد از فوت تركان خاتون حرم سلطان تدبير فرار كرده در شكارگاه خود را بكنار جيحون رسانيد و امير احمد قيماج كشتيها آماده و مهيا داشته سلطان را بقلعه ترمذ رسانيد و از آنجا بآهستگى بمرو رفت چون سلطان جفا و خوارى بيشتر از آن زمرهء بيدين مشاهده نموده بود اندوهگين گشته مع هذا ملك را نيز خراب و ويران ديد لاجرم اعراض نفسانى بامراض جسمانى منجر گشته زبان روزگار آن پادشاه لطف شعار بمضمون اين قطعهء آبدار عذرخواهى نمود\r\n\r\nقطعه :\r\n آزارجو عزيز بود لطف جوى خوار * اينست طبع دهر دلت مضطرب چراست ؟\r\nمستلزم ممات بود زهر و قيمتى است * سرمايهء حيات بود آب و بىبهاست \r\nتا در بيست و ششم شهر ربيع الاول سنهء 551 احدى و خمسين و خمسمأة به مرض قولنج كه باسهال منجر شده بود درگذشت گويند در محلى كه نعش سلطان سنجر را برداشتند رشيد و طواط اين دو بيت را خواند .\r\n\r\nنظم :\r\n شاها فلك از سياستت ميلرزيد * پيش تو بطوع بندگى ميورزيد\r\nصاحب‌نظرى كجاست تا درنگرد * تا آنهمه سلطنت به اين مىارزيد \r\nو يكى از شعرا در آن تاريخ گويد\r\n\r\nنظم :\r\n جهاندار سنجر كه در باغ ملك * سرافراز بودى بكردار سرو\r\nچو در مرو بودى در آنجا نمايد * بجو سال فوت وى از شاه مرو \r\nخلقش در درجهء بود كه مؤلف تاريخ آل سلجوق گويد كه خود ديدم در حينى كه اوقات سلطان در النك رادگان ميگذشت گنجشگى بر ستون خيمهء شاهانهء ايشان آشيان كرده بود سلطان در محل كوچ بر آن واقف شد و ترحم بر حال آنجا نور فرموده خيمه را همچنان\r\n\r\n","description":"","footnote":"","page_name":" 160 ","page_number":181},
  {"content":"\r\n\r\nبجا بازگذاشت و فراشى را جهة حضانت آن بازداشت كه تا آن جانور بچهء خود را نپراند فراش از محنت انتظار نرهد و بسطت ملكش بمثابهء بود كه بعد از فوتش تا يكسال در اقصاى ممالك خطبه همچنان بنام او ميخواندند و خبر فوت آنسلطان سعادت انجام را نشنيده بودند .\r\n\r\nنظم :\r\n چه خلق عظيم است ما اعظم اللّه * چه ملك عظيم است اللّه اكبر \r\n\r\n[ 301 - فرع سلاجقه سه طبقه بودند . 
  ]\r\n301 فرع سلاجقه سلاطين سلاجقه سه طبقه‌اند طبقه اول : در ايران چهارده تن مدت ملكشان از سنهء 429 تسع و عشرين و اربعمأة تا ربيع الاول سنهء 590 تسعين و خمسمأة صد و شصت و يكسال بدين منوال اول : سلطان طغرل بيك بن ميكائيل بن سلجوق بيست و شش سال . دوم : الب ارسلان بن چغر بيك بن ميكائيل نه سال و نيم . سوم : ملكشاه بن ارسلان بيست سال . چهارم : بركيارق بن ملكشاه دوازده سال .\r\nپنجم : سلطان محمد بن ملكشاه سيزده سال و ششماه . ششم : سنجر بن ملكشاه چهل و چهار سال و ده ماه . هفتم : سلطان محمود بن سلطان محمد سيزده سال و دو ماه . هشتم :\r\nطغرل بن سلطان محمد سه سال و دو ماه . نهم : مسعود بن سلطان محمد هيجده سال و نيم . دهم : ملكشاه بن محمود چهار ماه و نيم . يازدهم : سلطان محمد بن محمود هفت سال و نيم . دوازدهم : سليمانشاه بن سلطان محمد بن ملكشاه يكسال و ششماه و نيم سيزدهم : سلطان ارسلان بن طغرل يازده سال و هشت ماه و نيم . چهاردهم :\r\nسلطان طغرل بن ارسلان هيجده سال و دو ماه و نيم :\r\nطبقهء ثانيه : در رم و چهارده تن بوده‌اند مدت ملكشان از سنهء 480 ثمانين و اربعمأة تا سنهء 700 سبعمأة دويست و بيست سال بر اين نهج اول : داود بن سليمان بن قتلمش بن اسرائيل بن سلجوق بيست سال . دوم : قليچ ارسلان بن سليمان چهل سال . سوم : مسعود بن قليچ ارسلان نوزده سال . چهارم قليچ ارسلان بن مسعود بيست سال . پنجم : سليمان بن قليچ ارسلان بيست و چهار سال . ششم : قليچ ارسلان بن سليمان يكسال . هفتم :\r\nكيخسرو بن قليچ ارسلان بن مسعود بن سليمان شش سال . هشتم : كيكاوس بن كيخسرو يكسال . نهم : كيقباد بن كيخسرو بيست و شش سال دهم : كيخسرو ابن كيقباد هشت سال . يازدهم : سليمان بن كيخسرو بيست سال . دوازدهم : كيخسرو بن سليمان هيجده سال . سيزدهم : مسعود بن كيكاووس بن خسرو بيست سال . چهاردهم :\r\nكيقباد بن فرامرز بن كيكاووس هفده سال .\r\nطبقهء ثالثه : در كرمان نه تن و زمان استيلاء ايشان از سنهء 433 ثلاث و ثلاثين و اربعمأة تا سنهء 583 ثلاث و ثمانين و خمسمأة صد و پنجاه سال اول : قاوردين چقر بيك بن ميكائيل سى و دو سال دوم : سلطانشاه بن قاورد دوازده سال . سيم : تورانشاه بن\r\n\r\n","description":"","footnote":"","page_name":" 161 ","page_number":182},
  {"content":"\r\n\r\nقاورد چهل و دو سال . چهارم : محمد بن ارسلان شاه چهارده سال . پنجم : طغرل شاه بن محمد دوازده سال . ششم : ارسلان شاه بن طغرل شاه هشت سال . هفتم : بهرامشاه بن طغرل شاه ده سال . هشتم : تورانشاه بن طغرل شاه هشت سال . نهم : محمد شاه بن بهرام شاه بن طغرل شاه دوازده سال .\r\n\r\n[ 302 - گذر كردن سلطان سنجر از جيحون 
  ]\r\n302 من نتايج الرؤياء آورده‌اند كه در شهور سنهء 524 اربع و عشرين و خمسمأة كه سلطان سنجر بواسطهء طغيان احمد خان بن سليمان خان حاكم ماوراء النهر از جيحون گذشته نواحى بخارا را خيمگاه گردانيده بود گويند كه جمعى از ملازمان سلطان و فوجى از احزاب شيطان غدرى انديشيده نسبت بملازمان آن آستان قصدى در خاطر داشتند تا آنكه روزى نواب سلطان ميل شكار كرد . ملازمان عاصى كه مدتها منتظر اين نوع فرصتى ميبودند از كمين‌گاه بيرون تاخته سلطان را شكاروار در ميان گرفتند قضا را اتسز بن قطب الدين محمد خوارزمشاه كه در آنوقت مقرب سلطان دين‌پناه و محسود اركان دولت و سپاه بود در خيمهء خود خفته در عالم خواب بمنطوق حديث حضرت سيدا نام عليه افضل الصلاة و السلام كه الرؤياء الصادقة جزؤ من ستة و اربعين جزا من النبوة چنان مشاهده كرد كه سلطان را قضيهء هولناك پيش‌آمده پس همان ساعت سر از خواب برداشته با فوجى از سپاه كينه‌خواه متوجه شكارگاه گرديد و مقارن آنكه ملازمان كافر نعمت دست وقاحت از آستين قباحت بيرون كرده ميخواستند كه كارى از پيش برند بيكبار از كنار معركه كوكبه و سياهى سپاه خوارزمشاه پيدا شد عاصيان از هم پاشيدند و اتسز سلطان را از ورطهء خونخوار خارجيان نمك به حرام بيرون آورد سلطان از اتسز سبب آمدن پرسيد وى شرح واقعه را معروض داشت و مجددا منظور نظر اعتبار گرديد و روزبروز ترقى مينمود تا محسود امرا و اركان دولت گرديد آخر ارباب غرض بنياد افساد كرده ميانهء سلطان و او را بزيان آوردند وى اينمعنى را دريافته از سلطان رخصت انصراف حاصل نموده بجانب خوارزم كه ملك موررثى او بود روانشد مشهور است كه در وقتى كه پشت داده ميرفت سلطان در او نظاره كرده ببعضى مخصوصان گفت كه اين پشتى است ديگر رويش نخواهم ديد حاضران به عرض رسانيدند كه چون اينمعنى بر ضمير سلطان الهام شده ميتوان او را سياست كرد ليك سلطان از آنجا كه طينت پاك داشت جوابداد كه او و پدرش را بر ذمت دولت ما حقوق بسيار است آزار او بىسببى در آئين مروت و شريعت حق‌شناسى و فتوت جايز نيست .\r\n\r\nحكمت .\r\nنيكى اگر اندك بود كوچك مدانيد كه نيكى در قدر بزرگست اما اتسز بخوارزم رسيد شيوهء بىآزرمى شعار خود ساخته باظهار كلمهء عصيان جرأت نمود\r\n\r\n","description":"","footnote":"","page_name":" 162 ","page_number":183},
  {"content":"\r\n\r\n\r\n[ 303 - منازعهء سلطان شاه با تكش . 
  ]\r\n303 من المشاعرات چون اتسز در سنهء 551 احدى و خمسين و خمسمأة در خرم‌دره به مرض بفجأه رحلت نمود پسرش ايل ارسلان قايم‌مقام پدر گرديد اما بعضى از مؤرخين روايت نموده‌اند كه در آن اوقات كه اتسز در خبوشان مريض گشته بود در اوان مرض روزى آواز قارى بگوشش رسيدند ما را گفت خاموش باشيد نيك گوش داشت اين آيه را شنيد  وَ ما تَدْرِي نَفْسٌ بِأَيِّ أَرْضٍ تَمُوتُ  لاجرم دل بر هلاك نهاده هم در آن چند روز بمرد القصه ايل ارسلان نيز بعد از آنكه هفت سال حاكم باستقلال بود در نوزدهم شهر رجب سنهء 558 ثمان و خمسين و خمسمأة ملك را وداع نموده پسرش سلطان شاه به حكم وراثت ولايت‌عهد و والى شد و برادر مهترش تكش در باب ملك با او تنازع نمود و سلطان شاه كه بجودت طبع وحدت ذهن اتصاف داشت اين رباعى را گفته نزد برادر فرستاد .\r\n\r\nرباعى :\r\n هرگه كه سمند عزم من پويه كند * دشمن ز نهيب تيغ من مويه كند\r\nديگر ز رسول و نامه برنايد كار * شمشير دو رويه كار يكرويه كند \r\nتكش را پسرى بود ملكشاه نام حسب الاشارهء پدر در جواب عم نوشت\r\n\r\nنظم :\r\n صد گنج ترا خنجر بران ما را * كاشانه ترا مركب و ميدان ما را\r\nخواهى كه خصومت از ميان برخيزد * خوارزم ترا ملك خراسان ما را \r\nسلطان شاه در جواب ملكشاه نوشت\r\n\r\nنظم :\r\n ايجان عم اين غم ره سودا گيرد * وين قصه نه در شما نه در ما گيرد\r\nتا قبضهء شمشير كه پالايد خون * تا آتش دولت كه بالا گيرد \r\n\r\n[ 304 - سرانجام كار سلطان شاه با تكش . 
  ]\r\n304 حكايت چون قريب دو سال ميان برادران نايرهء جنگ و جدال اشتعال داشت آخر الامر تكش غالب گشته سلطنت خوارزم بر او مقرر و مسلم شد سلطان شاه بتغلب والى بعضى ولايت خراسان شده در سلخ رمضان سنهء 589 تسع و ثمانين و خمسمأة والى روحش دست از تصرف مملكت بدن كوتاه كرده مملكتش نيز ضميمهء ملك تكش گرديد و روزبروز كوكب اقبال تكش ارتفاع پذيرفته دندان طمع در عراق نيز تيز كرد و در آنوقت والى آنجا سلطان طغرل بن ارسلان سلجوقى بود كه در شجاعت يگانه دوران و در كارزار سرپنجهء رستم و اسفنديار را برتافته و در سخنورى و خوش‌طبعى مرتبهء ظهير و انورى يافته و اين رباعى از نتايج طبع وقاد آنسرور ارباب سداد است\r\n\r\nرباعى :\r\n ديروز چنان وصال جان افروزى * امروز چنين فراق عالم‌سوزى\r\nافسوس كه در دفتر عمرم ايام * آن را روزى نويسد اين را روزى \r\nتنبيه : گويند در حينى كه سلطان بنابر تصاريف زمان پريشان گشته گرد جهان ميگرديد اين رباعى گفته بوالى ارمن روانه داشت\r\n\r\nرباعى :\r\n\r\n","description":"","footnote":"","page_name":" 163 ","page_number":184},
  {"content":"\r\n\r\n امروز كرم كن اى كرم را پروبال * كز نيستيم شده است مردار حلال\r\nفردا كه ز اخترم نكو گردد حال * گوهر ز كف تو برنگيرم بسفال \r\nهمانا كه اين ادا بر طبيعت وى گران آمده شيوهء اغماض مسلوك داشت لاجرم سلطان بر آشفته اين رباعى را گفته نزد وى فرستاد\r\n\r\nرباعى :\r\n ايدل بهواى ارمن ارمن باشم * خالى نكنم از تو كم از زن باشم\r\nوى چرخ اگر بحيله بيرون نكنم * گاو تو ز خرمن تو خرمن باشم \r\nو پادشاه با قتلغ اينانج ولد اتابك محمد ايلدگز سوء المزاجى پيدا كرده بقيد اوامر فرمود وى بعد از استخلاص از سلطان هراسان گشته بخراسان شتافت و تكش خان را بر تسخير عراق تحريص نمود لاجرم تكش خان صورت خيالى كه قبل از اين در ذهنش بود بتحريك آن پيشرو ارباب غرور به ظهور آورد و چون سلطان از توجه او واقف شد بمدافعه شتافت و در اواخر ربيع الآخر سنهء 590 تسعين و خمسمأة كه فى الحقيقه سلخ ماه منجوق آل سلجوق و اختتام اعوام آنسلاطين گرام بود بر ظاهر رى در مقابل يكديگر صف‌آرا گشتند طغرل خان در آن حال بر بديهه گفت\r\n\r\nرباعى :\r\n رو جوشن من بيار تا درپوشم * كاين كار به من فتاد تا خود كوشم\r\nتا هست به كف گرز و سپر بر دوشم * من ملك عراق را بجان نفروشم \r\nسلطانرا غرور جوانى از تدبير آمال و آمانى مانع آمد\r\n\r\nبيت :\r\n ديدى آن قهقههء كبك خرامان حافظ * كه ز سر پنجهء شاهين قضا غافل بود \r\nو اين چند بيت از شاهنامه برخواند\r\n\r\nنظم :\r\n چو زان لشكرى خصم برخاست گرد * رخ نامداران ما گشت زرد\r\nمن آن گرز يكزخمه برداشتم * سپه را همانجاى بگذاشتم\r\nخروشى خروشيدم از پشت زين * كه چون آسيا شد بر ايشان زمين \r\nآنگه در ميان ميدان تاخته از غايت مستى گرزى بر دست اسب خود زده اسبش برو در آمده آن جهان‌پهلوان از خانهء زين بر روى زمين افتاد در دم اينانج به دو رسيد و سرش را بريده نزد تكش آورد و تنش را بر دار كردند و اين رباعى را در آن باب گفته‌اند\r\n\r\nرباعى :\r\n امروز شها ملك جهان دلتنگى است * فيروزهء چرخ هر زمانى رنگيست\r\nدى از سر تو تا بفلك يك گز بود * امروز ز سر تا بدنت فرسنگى است \r\nمشهور است كه تكش بكمال الدين نديم سلطان بطريق ظرافت گفت كه مردى پادشاه شما همين بود كه تاب يك حمله ما نداشت او بر بديهه اين بيت شاهنامه را برخواند\r\n\r\nبيت :\r\n ز بيژن فزون بود هومان به زور * هنر عيب گردد چو برگشت هور \r\nكمال اسماعيل و خاقانى هريك قصيدهء در مدح جناب كشورستانى انشاء نموده‌اند اين\r\n\r\n","description":"","footnote":"","page_name":" 164 ","page_number":185},
  {"content":"\r\n\r\nمطلع قصيدهء كمال اسماعيل است\r\n\r\nقصيده :\r\n ايشهنشاه فريدون فراسكندر منش * وى ز رأيت ملك و دين در نازش و در پرورش\r\nبا فلك گفتم كجا دانى پناهى آنچنانك * بخت افتاده شود در سايهء او منعتش\r\nصبح صادق با لب خندان اشارت كرد و گفت * حضرت سلطان علاء الدين و الدنيا تكش \r\nو خاقانى فرموده\r\n\r\nقصيده :\r\n مژده كه خوارزمشاه ملك صفاهان گرفت * ملك عراقين را همچو خراسان گرفت\r\nماهچهء چتر او ملكت قيصر گشاد * مورچهء تيغ او ملك سليمان گرفت \r\n\r\n[ 305 - نكوهش كردن اسيرى از اسماعيليه . 
  ]\r\n305 من النوادر گويند كه سعد الدين مسعود بن على ابهرى كه در سلك وزراى عاليشأن تكش خان بود همواره در صحبت خان زمان زبان بنكوهش اسماعيليان گشاده خان را بر استيصال ايشان تحريص مينمود بنابراين آنجماعت نيز قاصد جان وى گشته يكى از فدويان را بقتلش ارسال داشتند و فدوى مذكور بحوالى منزل جناب دستور ساكن گشته مترصد فرصتى ميبود اتفاقا در آن اوان خدمت وزير بنابر عداوتى كه با حاجب كبير شهاب الدين خوارزمى و حميد الدين عارض داشت در خدمت خان فرصت يافته ايشان را ببعضى قبايح منسوب گردانيد و خان ابقا و افناى هردو را بر رأى ملك آراى وزير مرجوع داشت خواجه چون سالهاى دراز آرزوى چنين روزى داشت او را بدر خانهء خود آورده از وفور غرور از اين معنى دور بود\r\n\r\nنظم :\r\n تو آنچنان ز شراب غرور سرمستى * كه خون خلق بريزى و باده انگارى\r\nبهار اگرچه لبت همچو غنچه خندانست * كه هست ديدهء دشمن چه ابر آزارى\r\nمباش غره كه اين بوستان دولت را * نه دير زود تو هم بگذرى و بگذارى \r\nاول فرمود كه حميد الدين عارض را گردن زدند و حاجب را نيز بر سرپا نشانده خواست كه از پا درآورد به همان حال قتل بظهور نرسيده فدوى پيش دويده بيكضرب خون وزير را بر بالاى خون عارض ريخت و حاجب منتظر القتل آزاد شد و ملازمان خواجه فدوى را بقتل آوردند\r\n\r\nنظم :\r\n كشتى و كشته گشتى و كشتند باز هم * آن را كاساس هستى عمر تو برفكند\r\nوين قاتل ديگر نجهدهم ز زخم تيغ * آرى كشنده را به همه حالها كشند \r\n\r\n[ 306 - برخورد سارخ‌نامى با دزد . 
  ]\r\n306 تمثيل مؤلف فرج بعد الشدة گويد كه سارخ نام برزگرى از براى ما نقل نمود كه نوبتى از بصره بيرون آمده عزيمت اعمال مدائن داشتم در آن اثنا شخصى گفت دزدى در راه است و مسافرانرا حال از او تباه خواستم بازگردم ناگاه شخصى پيدا شد و اظهار چابكى نموده مرا برفتن تحريص نمود بالجمله روا نشديم تا آنكه در بيابان ببركهء آبى نزديك شده بيكبار آن دزد حمله نموده رفيق\r\n\r\n","description":"","footnote":"","page_name":" 165 ","page_number":186},
  {"content":"\r\n\r\nمن با او درآويخت آخر مغلوب شده خونش را بريخت پس از آن آهنگ من كرد و من آنچه داشتم به دو سپردم و جان از چنگ او بدر بردم اما دستهايم بسته بگذاشت و رفت من از غايت حرارت آفتاب و بىآبى چون ماهى در تابه بودم و وسيلهء خلاص از آن مهلكه مىطلبيدم و زور آورده دستهاى خود گشادم و قدم در طى آن بيابان نهادم تا شب ميرفتم چون پاسى بگذشت در آن بيابان آتشى ديدم بعد از دو ساعت بدانجا رسيدم خيمه‌اى بود قدرى آب خواستم آن خود منزل آندزد بود با تيغ برهنه بيرون بدويد و مرا گرفته بر خاك افكند زنيكه با او در آنجا بود التماس نمود كه او را در اينجا مكش لاجرم مرا اندك راهى برده از پاى درآورد و بر سينه‌ام نشست خواست كه تيغ براند كه بيكبار شيرى حمله آورد و او را درربود و بموجب اللهم ادفع الظالمين بالظالمين و أخرجنا من بينهم سالمين دفع شر او نموده من بعد از لحظه‌اى كه با خود آمدم در خيمهء او رفته و آن زنرا كه به اسيرى برده بود به وطنش بازرسانيدم و اموال دزد را تصرف نموده از بليهء فقر و فاقه خلاص شدم آرى\r\n\r\nبيت :\r\n كژدم در نيش كرده نشتر * و ز نيش زدن كشندش اكثر \r\n\r\n[ 307 - قراخطا و سلطان محمد خوارزمشاه 
  ]\r\n307 من بدايع الوقايع چون پادشاه قراخطاى كه او را گورخان نيز خوانند پيوسته متعرض ممالك خوارزمشاهى گشته دست تعدى و تعرض برعيت و سپاهى دراز ميكرد و از روى نخوت پيكان نزد سلطان محمد بن تكش كه بعد از فوت پدر در پنجشنبه نوزدهم رمضان سنهء 596 ست و تسعين و خمسمأة موافق بيچىئيل بر سرير سلطنت موروثى نشسته بود ارسال داشت و تحكمات بطريق ايام تكش خان ميكرد و سلطانرا غرور جاه و بسطت ملك و كثرت سپاه از آن اهانت در هيجان آورد و مواضعه گوشكك حاكم نايمان كه در باب رفع گور خان بسلطان كرده بود اضافهء آن شد بالجمله سلطان با لشكر متوجه دفع گور خان گشته در محلى كه سپاه قراخطاى و خوارزمشاه به يكديگر رسيدند و آغاز كارزار كردند اسپهبد كبودجامه بنابر مواضعهء كه با گور خان داشت پشت بر معركه كرده فرار نمود و صفوف او از هم برآمده گردى عظيم برخاست چنان كه از كثرت غبار هر دو لشكر به يكديگر افتاده همديگر را غارت ميكردند و هريك به طرفى ميدوانيدند و غالب و مغلوب معلوم نميشد چون سلطان و بعضى خواص به لباس مخالفان برآمده بودند بميان ايشان افتاده او را نشناختند و بعد از چند روز خود را بلشكرى كه در كنار آب فناكت بود رسانيدند\r\n\r\n[ 308 - سلطان محمد و غزنين . 
  ]\r\n308 من النوادر چون سلطان محمد در سنهء 611 احدى عشر و ستمأة بعد از مرگ تاج الدين ايلدز غلام ملك شهاب الدين غورى كه والى غزنين بود لواى كشورگشائى بدانجا افراشته بيمزاحمت غير ، آن ممالك به تصرف درآورد و حسب فرمان منشيان سنجر و اسكندر ثانى در القاب خدايگان افزودند خدام فلك احتشام بنابر صيت عظمت\r\n\r\n","description":"","footnote":"","page_name":" 166 ","page_number":187},
  {"content":"\r\n\r\nو آوازهء شوكت بيست و هفت جفت نقاره و كوس نقره مرتب ساختند و بنوبت بيست و هفت شهزاده ، دو از خويشان و بيست و پنج از بيگانگان كه در آنوقت در اردوى حاضر بودند در روز اول نواختند .\r\n\r\nنظم :\r\n سنجر اگر خورد بنوبت غرور * نوبت او بانك دهل بد ز دور\r\nنوبت تست اينك ببانك بلند * غلغله در گنبد گردون فكند\r\nفلك گفت كارش بغايت رسيد * كه چوبك زنش از شهانشد پديد \r\n\r\n[ 309 - بزم سلطان محمود . 
  ]\r\n309 من البدايع در بعضى از كتب مذكور است كه چون دولت سلطان محمود عروج تمام پيدا كرد يكبارگى در النك كهدستان هرات طرح بزم انداخت\r\n\r\nنظم :\r\n خور بر رواق ازرق چون رخ نهد بزردى * ياد آيدم مزعفر بر صحن لاجوردى \r\nنه ديدهء روزگار در قرون و ادوار قرين آن مشاهده كرده بود و نه گوش ، ترانهء مثل آن جشن شنيده\r\n\r\nبيت :\r\n جشنى آنسان ساخت كز شاهنشهان * نيست در طى تواريخ جهان \r\n\r\nجامى :\r\n حبذا بزمى كزاو هر دم دگرگون زيورى * آسمان بر عالمى بندد زمين بر كشورى\r\nكشورى و عالمى را هم زمين هم آسمان * ز اينچنين بزمى تواند داد هر دم زيورى \r\nهمگنانرا بخواطر رسيد كه آيا كسى باشد كه خبر دهد كه از جملهء سلاطين اين نوع مجلسى آراسته‌اند كسى گفت مقرب الدين بن فلك الدين كه از بقيهء اكابرزادگان سنجريست و در اين شهر تشريف دارد از او تحقيق اين معنى توان كرد او را بحضور خواستند و در اين باب استعلامى رفت وى بنابر مقتضى حال سخن در لباس ميگفت آنگه مبالغه و الحاح از حد گذرانيدند گفت نوبتى سنجر هم در اين موضوع صحبتى داشت كه هرچه در اينجا بنوى به كار رفت در آنجا كهنگى به كار بردند اين سخن بر سلطان گران آمده از روى عتاب گفت ترا در آن روز چه مرتبهء بود گفت در آن روز منشور ايالت هفتاد كس نوشتند پدر مرا بعد از سى كس نوبت زانو زدن اتفاق افتاد و جدترا كه عامل خوارزم بود بعد از چهل و پنج كس سلطان از او روگردانيده ديگر صلاح در گفتگو نديد .\r\n\r\n[ 310 - سرانجام حال محمد خوارزمشاه . 
  ]\r\n310 من الداهية الكبرى الحق اگر صاحب بصيرتى ديدهء عبرت بين گشاده در مآل حال سلطان محمد خوارزم شاه نيكو نگاه كند و قضيهء اقبال او كه بكجا رسيد و اختلال او و اهل و عيال او كه بچه انجاميد به نظر امعان ملاحظه نمايد يقين كه نفس سركش خود را هرچند كه بر مدارج رفعت و سرورى و معارج ابهت و صفدرى عروج نموده باشد از غرور و پندار و خدعه و عشوهء زمانه غدار اجتناب خواهد نمود بيان مطلب بر سبيل\r\n\r\n","description":"","footnote":"","page_name":" 167 ","page_number":188},
  {"content":"\r\n\r\nاجمال آنكه در زمان سلطان طغرل سلجوقى در رجب سنهء 581 احدى و ثمانين و خمسمأة كواكب سبعه در سيم درجه ميزان بر يكدقيقه قران كردند و اين اولين قرانيست كه در مثلثه هوائى شده چنان كه ظهير الدين ايمائى بدان كرده\r\n\r\nنظم :\r\n اقتران اختران دانى كه در ميزان چراست * خود نكو دانى كه اينخدمت چه نيكو كرده‌اند\r\nاز براى قيمت يكذره خاك پاى تو * نقد هفت اقليم عالم در ترازو كرده‌اند \r\nاما مؤلف ترجمهء يمينى كه در آنوقت بوده ميگويد كه اين قران در سنهء 502 اثنتين و خمسمأة واقع شده چنان كه يكى از اهالى خراسان روايت كرده كه از حضرت رسول اكرم ص سئوال كردند كه متى القيامة فرمودند القيامة القيامة علما در اين تأمل كردند و به حساب جمل آن را موافق پانصد و هشتاد دريافته ارباب نجوم و احكام كه مهندسان مقادير اجرامند بتخصيص حكيم انورى به حكم دعوى زيج و گواهى تقويم اتفاق نمودند بر آنكه همچنانكه در زمان حضرت نوح قران اين كواكب در برج سرطان كه برج آبيست نتيجه آن داد كه تمامى ربع مسكون چون مثلثهء ارباع در آب غرق شد در اين نوبت كه همه در برج بادىاند مقتضى آنست كه جميع ابنيه و عمارات بل كوههاى شگرف با زمين هموار خواهد شد و مصدوقهء .\r\nو جعلنا عاليها سافلها بظهور رسد لاجرم جمهور خلائق در لجهء اضطراب افتاده كسانى را كه مكنتى بود سردابها خواستند اتفاقا در آنوقت كه هنگام ارتفاعات بود آنقدر باد نميوزيد كه دانهء از برگ كاهى جدا شود و در حين قران چراغى بر سر منارى افروختند و مدت مديد بماند\r\n\r\nنظم :\r\n ستاره يكى حرف تست از قلم * چه داند كه بر وى چه راندى رقم\r\nنگينى كه بر خاتمى جاى ساخت * كجا نقش خود را تواند شناخت \r\nو يكى از شعرا در حق انورى گويد\r\n\r\nنظم :\r\n گفت انورى كه از سبب بادهاى سخت * ويران شود عمارت و كاخ سكندرى\r\nدر روز حكم او نوزيده است هيچ باد * يا مرسل الرياح تو دانى و انورى \r\nاما اهل تحقيق برآنند كه هرچند در آن وقت ظاهرا نتيجهء چنان نداد اما حقيقت آن بود كه در همين سال چنگيز خان بر قبائل مغول و صحرانشينان تسلط و اقتدار پيدا كرد و اين سبب آن شد كه در ايام حكومت او باد بىنيازى وزيده چراغ اعمار اكثر سكان امصار و اقطار نشست و چندين هزار نفس در ايران و توران بل اكثر جهان بر باد رفت\r\n\r\nنظم :\r\n تركيب پيالهء كه درهم پيوست * بشكستن آن كجا روا دارد مست\r\nچندين سروپاى نازنين از سر و دست * از مهر كه پيوست و بكين كه شكست \r\n\r\n","description":"","footnote":"","page_name":" 168 ","page_number":189},
  {"content":"\r\n\r\nيكى هم در آن نزديكى از بزرگى پرسيد كه اين چه حالت است ؟ گفت هيچ مگوى كه باد بىنيازى الهى ميوزد\r\n\r\nبيت :\r\n سبحان خالقى كه صفاتش ز كبرياء * بر خاك عجز مىفكند عقل انبياء \r\n\r\n[ 311 - سئوال جلال الدين از ركن الدين . 
  ]\r\n311 من الوقايع در بعضى رسائل مذكور است كه امير جلال الدين على بن حسن زيدى كه مقدم سادات ماوراء النهر بود از ركن الدين امامزاده اين را سئوال كرد وى اين رباعى را در جواب گفت\r\n\r\nرباعى :\r\n گفتم كه دلم گفت كه در پردهء ماست * گفتم جانم گفت كه غمخوردهء ماست\r\nگفتم كه سك كوى تو از پا افتاد * گفتا نزنى دم كه فراكردهء ماست \r\n\r\n[ 312 - سرانجام كار يزدجرد . 
  ]\r\n312 تمثيل مشهور است اهل تنجيم در زايجهء طالع يزدجرد نوشته بودند كه وفاتش در خراسان بر كنار چشمهء سبز بود بنابراين با خود قرار داده بود كه هرگز بخراسان نرود از قضا او خون‌دماغ گشته حكما فرمودند كه علاج منحصر در غسل آب چشمهء سبز است بالضروره بدانجا شتافت و غسل نموده صحت يافت و انكارى از منجمان در دل او پيدا شد و گفت محلى كه منشأ مسرت من بود محل مضرت تصور نموده‌اند .\r\n\r\nبيت :\r\n شكر حق را كان سخن مردود شد * خود زيان پنداشتند آنسود شد \r\nتا آنكه اسبى از آن چشمه بيرون آمده خواستند كه آن را زين كنند هيچكس نميتوانست يزدجرد خود مرتكب آن امر شد و در حين انداختن قشقون ويرا لگدى زده بكشت و به چشمه شد\r\n\r\nنظم\r\n اى بسى حكمهاى روشن وراست * همچو الهام و وحى بيكم و كاست\r\nكه جهد از زبان اهل نجوم * صدق آنعاقبت شود معلوم \r\n\r\n[ 313 - سنجر شاه و خيام . 
  ]\r\n313 ايضا در زمستان سنهء 508 ثمان و خمسمأة سلطان سنجر را هواى شكار شده به حكم خيام كه مسلم حكمهاى ايام بود گفت روزى تعيين كن كه برف و باران نباشد تا بنشاط شكار كنيم\r\n\r\nنظم :\r\n بچنين علم جمله محتاجند * خاصه آنان كه صاحب تاجند\r\nهست در بزم و رزم و وقت شكار * اختيارات حكمشان در كار \r\nخيام ساعتى اختيار كرده سلطانرا سوار كرد و هنوز نعره‌وارى نرفته بود كه بادى سخت برخاسته آغاز رعد و صاعقه شد سلطان را خنده دست داده خواست كه بازگردد خيام گفت همين زمان هوا صاف شود و تا پنج روز بارندگى و سرما نباشد\r\n\r\nمصراع :\r\n قضا را چنانشد كه او گفته بود . \r\nو اين طامة الكبرى در ضمن واقعه داهيه مشروح ميگردد .\r\n\r\n","description":"","footnote":"","page_name":" 169 ","page_number":190},
  {"content":"\r\n\r\n\r\n[ 314 - سلطان محمد خوارزمشاه . 
  ]\r\n314 حكايت چون نير اقبال سلطان محمد خوارزمشاه به كمال رسيد بمصداق و اذا تم شيئى ولى نقضيه\r\n\r\nبيت :\r\n مقرر است كه هرچيز كان رسد بكمال * بود هرآينه او را ز پى نهيب زوال \r\nميل حضيض كرده زمانه هر نعمتى كه به دو داده بود در اندك وقتى استرداد نمود\r\n\r\nبيت :\r\n چنين است آئين گردنده دهر * كه بخشد برغبت ستاند بقهر \r\nصورت احوال آنكه چون چنگيز خان جمعى از مردم خود را همراه خواجه احمد جندى كه برسم تجارت باردوى او رفته بود بواسطه ابتياع تنسوقات و امتعه و تبركات بايران فرستاد نخست بانزار رسيدند و اينانج نامى از اقوام تراكمه قنقلى خويش والدهء سلطان كه از پرتو تربيت سلطانى بحكومت انزار و آنسرحد سرافراز گشته لقب غاعم خانى يافته بود آنجماعت را نزد خود خواست يكى از ايشان كه احوال سابق او را ميدانست در اثناى گفتگو او را اينانج خواند و اين سبب غضب او شده بقيد و اخذ اموال ايشان فرمود و همهء ايشان را بگرفت و از اينمعنى غافل\r\n\r\nبيت :\r\n بدست خويش تبه ميكنى تو صورت خويش * و گرنه ساخته‌اندت چنان كه ميبايد \r\nدر عريضهء بسلطان نوشت كه جمعى از دشت قبچاق در لباس تجار بدين سرحد آمده‌اند و غرضشان نه سود اگريست بل جاسوسى و خبربريست چون اين عريضه در عراق بسلطان آفاق رسيد بموجب اذا جآء القدر عمى البصر چندان غبار ادبار پردهء ديدهء آن بزرگوار گشته بود كه صورت وخامت آن در آئينهء روزگار نديده بىتأمل به خون آن بيگناهان امر فرمود .\r\nحكمت چون در امضاى كارى متردد باشى آنطرف اختيار كن كه بىآزارتر باشد\r\n\r\nسعدى :\r\n مر ترا چون دو كار پيش آيد * كه ندانى كدام بايد كرد\r\nآنكه در وى مظنهء خطر است * آنت بر خود حرام بايد كرد\r\nآنكه بيخوف و بيخطر باشد * بهمانت قيام بايد كرد \r\nيكى از آنجماعت فرار نموده اينخبر وحشت اثر را بخان رسانيد خان از آنجا كه صفت حلم و وقار داشت در اين مرتبه عنان اضطبار از دست نداده از جاى درنيامد\r\n\r\nنظم :\r\n بلى سرمايهء شاهى وقار است * شه آن باشد كه چون كوه استوار است\r\nبهر كارى نيارد موزه در پاى * بهر بادى نجنبد چون خس از جاى \r\nاو پيكى نزد سلطان فرستاده حاكم انزار را طلب داشت سلطان اينمرتبه نيز\r\n\r\nمصراع :\r\nمهر دگرم بر سر آن مهر فزودى بقتل پيك امر فرمود\r\n\r\nسعدى :\r\n\r\n","description":"","footnote":"","page_name":" 170 ","page_number":191},
  {"content":"\r\n\r\n شهنشه كه بازارگان را بخست * در خير بر شهر و مردم ببست\r\nنكو بايدت نام نيكى قبول * نكو دار بازارگان و رسول \r\nچون خبر جريمهء ذميمهء لاحق ضميمهء كدورت سابق شد خان كه فى الحقيقة آتشى بود سوزان يكبارگى برافروخته نايرهء غضبش بكرهء اثير رسيد\r\n\r\nحافظ :\r\n حريف مجلس ما خود هميشه دل ميبرد * على الخصوص كه پيرايهء بر او بستند \r\nلاجرم تواچيان را باحضار لشكر بىپايان مغول و تاتار كه خارج از حيز شمار بودند به اطراف و اكناف ارسال داشت اينخبر در عراق به پادشاه رسيد با لشكر خود بماوراء النهر شتافت و با جنود نامعدودى از مغول دچار شد هرچند ايشان ميگفتند كه ما بجنگ مأمور نيستيم سلطان بجنگ ايشان آهنگ كرده آنفرقه نيز بمدافعه پيش‌آمده با آنكه عشر عشير لشكر سلطان نبودند از بام تا شام كوشش نمودند نزديك شده بود كه از صدمهء دستبردشان چشم‌زخمى رو نمايد اما آخر به نيروى پايمردى سلطان جلال الدين منيكبرنى بساط آنمعركه ريخته شد و مغولان در همانشب\r\n\r\nبيت :\r\n چو سر زلف شب به شانه زدند * رقم كفر بر زمانه زدند \r\nآتش بسيار افروخته بجانب اردوى خان رفتند و سلطانرا از مبارزت و بهادرى آن زمره هراس و خوفى در دل نشسته معهذا در آن ايام اهل تنجيم و احكام به دو گفته بودند كه چون سعود از اوتاد ساقط و نحوس ناظر و تسيير درجهء طالع و عاشر بدرجات مظلمه رسيده صلاح در مقابله نيست معاودت نمود و لشكريانرا متفرق گردانيده مردم را بضبط قلاع مأمور ساخت و در روزيكه از سمرقند ميگذشت ديد كه مردم در خندق كار ميكنند سلطان از روى دهشت بر زبان آورد كه آنمردم كه در دنبال هستند اگر تازيانهء خود را در اينجا ريزند پر خواهد شد\r\n\r\nفرد :\r\n تا عدد لشكرش در رقم آرد قضا * از ورق آسمان كاغذ و دفتر شكست \r\nخلائق از آن سخن بغايت دل‌شكسته گشته ترس در دلها نشست و سلطان هراسان شده بعزم خراسان از جيحون گذشت و كسى بخوارزم فرستاد كه مادرش با اهل حرم و فرزندان جمله متوجه مازندران شوند و خود به نيت هند تا بلخ و بخارا رفت اما اهالى آنديار مضمون اين ابيات را موافق كاروبار خود ميديدند\r\n\r\nنظم :\r\n ز عزم بلخ تو شد عيش ما مصحف بلخ * زهى عزيمت انده فزاى شادىگاه\r\nنعوذ باللّه از آندم كه اين و آن گويند * كه خان زده بدر شهر خيمه و خرگاه \r\nباز از آن رأى متقاعد گشته بآهنگ عراق در صفر سنهء 617 سبع عشر و ستمأة به نيشابور آمد و چند روز بساط عيش و عشرت و نشاط گسترده خوشدلى را وداع ميكرد\r\n\r\n","description":"","footnote":"","page_name":" 171 ","page_number":192},
  {"content":"\r\n\r\n\r\nنظم :\r\n شراب ناب هميريخت بر دل تيره * شب دراز بآواز بربط و طنبور\r\nنشسته با بت سيمين عذار شيرين‌لب * نهاده منقل و نقل و كباب و شمع و بخور \r\nمشهور است كه در آن اوقات جمعى از ارباب حاجات بر درگاه او جمع شده هيچ آفريدهء به حال ايشان نميپرداخت و آنجماعت بموجب جارى شكارى مدهوش و شيدا مانده روزى در آن باب بوزير شكايت بينهايت كردند وزير گفت مرا معذور داريد كه سلطان فرموده پيرايهء چند جهت زنان مطربه ترتيب كنم و تا آنها را نسازم به كار ديگر نپردازم\r\n\r\nبيت :\r\n دانى چرا نشاط جهان خنده آورد * يعنى كه جاى خنده بود در جهان نشاط \r\nو در خلال آن احوال منهيان خبر آوردند كه سونتاى بهادر و جته نويان با سى هزار سوار بهادر جان‌سوز عالم تاز\r\n\r\nنظم :\r\n همه سپر تن و شمشير دست و تير انگشت * همه سپه‌شكن و ديوبند و پيل شكار\r\nبسان دريا ليكن بحمله صاعقه فعل * كه ديده هرگز درياى صاعقه كردار \r\nاينك رسيدند نزديك بود كه از شدت صلابت آنخبر وحشت اثر قوايم بنيان وجود سلطان از جيحون گذشته از هم فروريزد .\r\n\r\nمصراع :\r\n از صدمهء آن ز هم فروريزد كوه \r\nلاجرم در دم كوس ارتحال فروكوفته بر سبيل استعجال متوجه عراق گرديد و مغولان او را تعاقب كرده ميدوانيدند .\r\n\r\n[ 315 - نقل عطاء الملك از محمد خوارزمشاه 
  ]\r\n315 حكايت خواجه جلال الدين عطاء الملك جوينى مؤلف تاريخ جهانگشا از پدر خود كه در آنوقت در سلك مخصوصان سلطان انتظام داشته نقل مىكند كه وى روزى در اثناى فرار بر پشتهء فرود آمده من همراه اردو ميگذشتم مرا طلب فرمود پيش رفته سلام كردم دست بمحاسن خود فرود آورده چون تمام سفيد شده بود آهى از جگر كشيده گفت\r\n\r\nبيت :\r\n چنان فرسوده شد مسكين تن از غم * كه گردم برزنم ميريزد از هم \r\nاى جوينى هيچ ديدى كه روزگار چه كرد و بخت تيره چه پيش ما آورد ؟ جوانى را به پيرى و صحت به مرض مبدل گردانيد\r\n\r\nبيت :\r\n جوانى شد و زندگانى نماند * جهان گو ممان چون جوانى نماند \r\nدريغ از صبح شيب كه از شب شباب دميد و قافلهء حيات رخت هستى بسر منزل فنا كشيد\r\n\r\nبيت :\r\n سفيد شد چو درخت شكوفه‌دار سرم * وز آن شكوفه همين ميوهء غمست برم \r\n\r\n","description":"","footnote":"","page_name":" 172 ","page_number":193},
  {"content":"\r\n\r\nاين درد را چه دوا و اين غصه را چه تدبير و مداوا\r\n\r\nبيت :\r\n زمانه روزى من كرد گريهاى فراق * ز بسكه خنده برافتادگان دل كردم \r\nو باران سرشك از ديده باريد و اين ابيات حسرت آيات را بر بديهه گفت\r\n\r\nنظم :\r\n بروز نكبت اگر برج قلعهء فلكست * چو شاه معركهء چرخ مأمن و مأواست\r\nيقين بدان كه بگاه نزول تير قضا * حصار محكم تو همچو دامن صحراست\r\nبروز دولت اگر مسكن تو هامونست * ترا گشادگى خلق دامن خضر است\r\nتو كار نيك و بد خويش كن به حق تفويض * بروز دولت و نكبت كه كار كار خداست \r\nالقصه ، سلطان از مغولان ميگريخت و از غايت حسرت و ندامت بسان ژاله اشك ميريخت\r\n\r\nبيت :\r\n ميرفت و ميستاد و هميگفت و ميگريست * دوران روزگار چنين است چاره چيست ؟ \r\nحكمت : كاردانى آنست كه جهد كنى تا خود را در خطرى ميندازى نه آنكه چون در خطرى افتى خود را بحيله رها سازى تا آنكه بجزيره آبسكون پناه برده چند روزى در آن جايگاه ارادهء سكون نمود چون بودن او در آنجا اشتهار يافت بنابر رعايت حزم بجزيرهء ديگر نقل كرد مقارن حال خبر گرفتارى مادر و اهل و عيال به دو رسيد\r\n\r\n[ 316 - سرانجام خانواده محمد خوارزمشاه . 
  ]\r\n316 حكايت توضيح اينمقال آنكه چون در به دو حال بر وجهى كه ايمائى بدان واقع شد والدهء سلطان و حرمها و خزائن او از خوارزم بمازندران بقلعهء اهلال كه اجرام علوى در جنب ارتفاعش ملال مينمود\r\n\r\nبيت :\r\n ز سنگ‌انداز او سنگى كه جستى * پس از قرنى سر كيوان شكستى \r\nمتحصن گشتند مغولان كه جوياى سلطان بودند بر آن حوالى گذشته شنيدند كه حرمها با خزاين بينهايت در آنجاست لاجرم بپاى قلعه درآمده آغاز محاصره كردند با آنكه هيچ آفريدهء باور نداشت كه سكان آنجا از بىآبى به تنگ آمده باشند بحسب طالع آنشور بختان چنان شد كه آب برگها و حوضها خشگ گشته فرياد از نهاد ايشان برآمد و بجاى سحاب باران سرشگ آن بيچارگان در سيلان آمد\r\n\r\nبيت :\r\n نماند در جگرم آب و كم نگشت سرشك * بخشكسال كند گرچه آب چشمه قصور \r\nآن بيچارگان چارهء به غير از امان نداشتند ناچار حصار را تسليم تاتار نموده فرود آمدند قضا را هم در آنساعت چندان باران باريد كه همهء برگه‌ها مالامال گرديد و از در قلعه سر بيرون نهاد و چون سلطان بر اينواقعهء جان گسل اطلاع يافت بيكبارگى معمورهء وجود را بسيلاب سرشك ديدهء طوفان نشان ويران كرده ميگفت\r\n\r\nبيت :\r\n سينهء مجروح و چشم اشكبار من ببين * چشم بگشا بهر عبرت روزگار من ببين \r\nو هم در خلال آنحال قرين صد هزار هم و غم و ملال در بيست و دويم ذيحجه سنهء 617\r\n\r\n","description":"","footnote":"","page_name":" 173 ","page_number":194},
  {"content":"\r\n\r\nسبع عشر و ستمأة موافق ئيلان‌ئيل ارتحال نمود آرى لكل حركة سكون و غاية كل مسكون الا أن يكون طرفه‌تر آنكه در آنوقت جنسى كه كفن را شايد در آنجا آن نوع يافت نميشد و پادشاه را بجامهء كه در بر داشت دفن كردند فهذه عبرة للناظرين\r\nنكته گويند كه بر گور شاهى اين عبارت منقوش بود با آنكه ازين جهان همه كامى برداشتيم اما آن همه را بناكام بگذاشتيم\r\n\r\nنظم :\r\n آن قصر كه جمشيد در آن جام گرفت * رو به بچه كرد و گرگ آرام گرفت\r\nبهرام كه گور ميگرفتى همه عمر * بنگر كه چگونه گور بهرام گرفت \r\n\r\n[ 317 - دارا و خاصانش . 
  ]\r\n317 تمثيل مشهور است كه چون داراى بن داراب بن بهمن از دست نزديكان خود زخم جان ستان خورده بر روى خاك افتاد و تن بر هلاك نهاد اسكندر از آن حال آگاهى يافته بر بالين وى شتافت و از روى مرحمت سر او را بر كنار گرفت او در آن محل تصور كرد كه مگر كسى طمع افسر او كرده كه سرش را برميدارد چشم باز كرده گفت ايجوان مرد چندان مهلت ده كه تن از روان بپردازد بعد از آن هر چه خواهى به عمل آور چه اين سر هرگز بىافسر نبوده اسكندر چون اين سخن بشنيد بهايهاى بگريست و خود را بر او ظاهر گردانيده پرسيد كه حالت چيست ؟ دارا گفت اى برادر نظر كن در ملك الملوك كه چگونه مجروح و بيچاره اوفتاده و از ياران و هواداران دورمانده و بخت از وى رميده و تخت به ديگران آرميده عبرت گير به چيزى كه مىبينى يعنى پيش از آن كه عبرت بينندگان گردى\r\n\r\nنظم :\r\n اگر پرده برگيرى از روى خاك * روى تا بهفتم زمين در مغاك\r\nهمه فرق شاهان سركش بود * رخ نوعروسان مهوش بود\r\nسراپاى گيتى همه عبرتست * پس و پيش او حيرت و حسرتست \r\nو چون قلعه به تصرف مغولان درآمد خزائن و اموال و والده و فرزندان سلطان را نزد خان روان داشتند خان اولاد ذكور را بتيغ بأس بگذرانيد و حرمهاى او را بر امرا قسمت كرده و والده‌اش را در وقت مراجعت لباس سوگوارى پوشانيده نوحه و زارىكنان پيش‌پيش او ميبردند و او از آن محظوظ بود .\r\n\r\n[ 318 - غرائب حالات مغول . 
  ]\r\n318 من داهية الكبرى هرچند كتب تواريخ مشحونست بشرح نوائب حيرت‌افزا و محتويست بر حوادث عظيمهء حيرت و عبرت انتها چون واقعهء طوفان نوح و حكايت استيلاى بخت النصر و قتل‌عام بنى اسرائيل و قصهء استيلاى افراسياب بر عجم و چون واقفان مواقف امم و سالكان مسالك عالم از روى بصيرت قضيهء مغول را با آن وقايع موازنه فرمايند يقين است كه آن وقايع را در جنب اين داهيه وقعى نخواهند نهاد چه در غير طوفان اينمعنى وضوح تمام دارد و نسبت بطوفان نيز رجحانش ظاهر است چرا كه در آن اوان\r\n\r\n","description":"","footnote":"","page_name":" 174 ","page_number":195},
  {"content":"\r\n\r\nكثرت بنىآدم اينقدرها نبوده و در اين فترت از آن روز كه چنگيز خان بر صحرانشينان مستولى گشت و لواى سفك دماء در خطا برافراشت تا محلى كه بعجم نهضت نموده از انزار كه سر حد دشت قبچاق است تا در هند و شيروان و مساكن مردم قبچاق و اهالى آلان كه لگدكوب لشكر طوفان مآثر او شد در هر ناحيهء از ايران و توران قطع نظر از ولايات بينهايات خطا و تركستان اثر طوفان او بظهور رسيد\r\n\r\nبيت :\r\n ستم در عهد او زانگونه خونين شد كه هر ساعت * اجل نزد شفاعت آيد و دست ستم گيرد \r\nغايتش در طوفان نوح آب از سر ميگذشت و در طوفان چنگيزخانى تلاطم جيحون خون بگردون ميرسيد .\r\n\r\nفرد :\r\n چگونه شرح توان داد آنقيامت را * كز آن فزع ملك الموت خواستى زنهار \r\nاز حضرت خير البشر و شفيع روز محشر\r\n\r\nمصراع :\r\n آشوب ترك شور عجم فتنهء عرب . \r\nمنقولست كه فرمود : و لا تقوم الساعة حتى تقاتلوا الترك صغار الاعين حمر الوجوه ذلف الانوف كأن وجوههم معان المطرقة يعنى برنيايد قيامت تا آنكه شما بتركان قتال نكنيد قومى كه چشمهاى ايشان خرد باشد و بينيهايشان پهن و رويهاشان سرخ و پهن همچون سيرى كه پوست به روى باشد بعد از آن آنحضرت صلى اللّه عليه و آله فرمود يكثر الهزج پرسيدند كه هرج چيست يا رسول اللّه ؟ فرمود كه قل صدق الله و رسوله حاصل كه بشومى ظهور خروج آنفرقه ان يأجوج و مأجوج شرق و غرب گرديده در عالم سمت كم من قرية اهلكناه پذيرفت و معشر بشر و يهلك الحرث و النسل گرديد\r\n\r\nنظم :\r\n عنقاى مغربست در اين دور خرمى * خاص از براى محنت و رنج است آدمى\r\nچندانكه گرد صورت عالم برآمدم * بيچاره آدم آمده غمخوار آدمى \r\nو خلاق المعانى كمال اسماعيل در قصيدهء كه در مدح سلطان جلال الدين گفته ايمائى بدين كرده\r\n\r\nقصيده :\r\n كنند تهنيتت يكدگر كنون بحيات * بقيهء كه ز انسان بماند و از حيوان\r\nبراى بندگى حضرتش دگرباره * ز سرگرفت طبيعت توالد انسان\r\nپديد مىشود آثار حرث و نسل وجود * از آن سبب كه بروز و صواعق بطلان\r\nتو عمر نوح بيابى از آنكه در عالم * امارت از تو پديد آمد از پس طوفان \r\nاز بزرگى كيفيت آنواقعه پرسيدند گفت آمدند و كشتند و بردند و از ديگرى منقولست كه گفته تا هزار سال اگر عدالت و امنيت باشد تلافى قتل‌عام مغول و تدارك خرابى ايشان نميشود و از جمله در نيشابور دوازده شبانه‌روز شمار كشتگان كردند جز زنان و اطفال هزارهزار و هفتصد و چهل و هفت هزار مرد كشته بود\r\n\r\nنظم :\r\n\r\n","description":"","footnote":"","page_name":" 175 ","page_number":196},
  {"content":"\r\n\r\n گمان مبر كه ز تأثير ابر و بارانست * كه چرخ روى زمين را همى كند تزئين\r\nز بسكه ريخت فلك خون شاهدان بر خاك * همى دمد ز زمين سوسن و گل نسرين \r\nو در شهر خوارزم هر قاتلى بيست و چهار سر بعرصه‌گاه آورد و قاتلان از صد هزار افزون بودند و قس على هذا فعلل و تفعلل\r\n\r\nبيت :\r\n عقل در اين دايره سرمست ماند * عافيت از صبر تهىدست ماند \r\nو حكايتى چند غريب در بعضى تواريخ به نظر رسيده هرچند كه عقل از قبول آنها امتناع مينمايد اما چون بزرگان مرقوم قلم افادت ارقام نموده‌اند تصديقا للمقال ايراد نموده شد و العهدة عليهم .\r\n\r\n[ 319 - نقل مؤلف ناصرى از خوارزمشاه . 
  ]\r\n319 من البدايع مؤلف طبقات ناصرى گويد كه من از سيد بهاء الدين رازى كه سيدى شريف الذات و طاهر النسب بود شنيدم كه در سالى كه خوارزمشاه مرا بواسطهء تحقيق سلطنت و كيفيت لشكر و مملكت چنگيز خان بولايت خطا ارسال داشت چون بولايت التان پادشاه خطا رسيديم از دور پشتهء سفيد به نظر ما درآمد همگنان را گمان آن بود كه كوه برفست بعد از سه منزل كه بدانجا رسيديم از مردم آنجا بوضوح پيوست كه آن استخوان كسانيست كه بدست چنگيز خان كشته شده‌اند .\r\n\r\nبيت :\r\n بسكه چشمان تو خون خلق عالم ريختند * پشته‌پشته كشته در كوى تو برهم ريختند \r\nمنزل ديگر رفتيم از روغن آدمى چرب و سياه بود چنان كه تا سه منزل ديگر كه رفتيم همين كيفيت داشت و اكثر مردم ما از عفونت آن بيحضور شده رخت حيات بسرمنزل فوات كشيدند\r\n\r\nبيت :\r\n ز بس كشته پشت جهان گشت خم * كز آنسوى ديگر زمين داد نم \r\nچون بحوالى خطا رسيديم در زير پلى از بروج استخوان آدمى بسيار برهم ريخته بود از حقيقت آن سؤال كرديم گفتند در وقت فتح اين شهر شصت هزار دختر بواسطهء آنكه بدست مردم مغول نيفتند خود را ازين برج به زير افكندند و هلاك گشتند و اين استخوانهاى ايشانست\r\n\r\nنظم :\r\n بر گل رخسار و سروقد خوبان چه گل * چشم گردون چو سحاب از روى عبرت اشكبار\r\nتوده‌توده بيكفن اندامهاى نازنين * در ميان خاك و خون افتاده چون گل خوار و زار \r\n\r\n[ 320 - قتل‌عام كردن ايچكداى هرات را . 
  ]\r\n320 حكايت چون ايچكداى يونان قتل‌عام هرات نمود قريب هزارهزار و سيصد هزار و كسرى از تيغ بيدريغ بگذرانيد و از آنجا كوچ كرده متوجه قلعهء كالنون گشت و از آنجا بباديهء رسيد دو هزار سوار تاتار خون‌خوار به شهر روانه ساخت كه بقية السيفى كه در زواياى خفا خزيده باشند و از سعادت شهادت محروم مانده بدان عطيه فايز گردند و آن كفرهء فجره به شهر درآمده موازى سه هزار كس كه از نقبها و بيغولها سر\r\n\r\n","description":"","footnote":"","page_name":" 176 ","page_number":197},
  {"content":"\r\n\r\nبيرون كرده بودند بقتل آوردند حاصل هركه پديد آمد بر زيردست ايشان ناپديد شد و هر كه يافت شد امان نيافت .\r\n\r\nنظم :\r\n كشتهء اين تيغ سياست بسى است * وانكه امان يافت از او كم كسى است\r\nراند چه بر تختهء هستى قلم * عاليها سافلها در رقم \r\nالقصه : به غير از شرف الدين خطيب و پانزده نفر ديگر از شهر مذكور متنفسى نماند يكى از آن جمله از بيغوله بيرون خراميده در بازار پيش دكانى نشست هرچند در يمين و يسار مينگريست ديد كه هيچكس نيست دست بر روى فرود آورده گفت الحمد للّه كه مدت حيات دمى بفراغت زديم .\r\n\r\nمصراع :\r\n دمى فراغت خاطر ز هرچه خواهى به \r\nبعد از آن بيست و چهار كس ديگر از بلوكات بديشان پيوستند و مدت پانزده سال به غير از چهل تن در شهر و بلوكات كسى ديگر نبوده و ايشان اگرچه در ان او آن از زنان امان يافتند لاجرم نان نيافتند بالضروره به گوشت قديمدهء اموات تغذى نمودند\r\n\r\nبيت :\r\n مىكند هردم بجاى بلبلان فرياد بوم * الفراراى عاقلان زين وحشت‌آباد الفرار \r\n\r\n[ 321 - داستان عزير پيامبر . 
  ]\r\n321 تمثيل از نوادر قصص و غرائب سير كه در كلام ملك علام وارد است حكايت عزيز پيغمبر عليه السلام است و آن‌چنان بود كه چون بخت النصر قتل‌عام بنى اسرائيل نموده مسجد بيت المقدس را زيروزبر گردانيد و تمامى مواضع و مزارع در آن ديار ديار بل از عمارات آثارى نگذاشت خدا ارميا را كه بعزير اشتهار دارد از شر اعدا محفوظ داشت و بآيهء  وَ لِنَجْعَلَكَ آيَةً لِلنَّاسِ  مطرز گردانيده او را برفتن بلاد بيت المقدس مأمور ساخت و حضرت نبوى بدان ملك شتافته گذرش بر يكى از قراى آنجا كه بصفت او كالذى مر على قرية و هى خاوية على عروشها موصوف بود واقع شده در آن منزل فرود آمد و خر خود را بسته قدرى انگور و انجير چيد .\r\n\r\nمصراع :\r\n پارهء خورد و پارهء بگذاشت \r\nبعد از آن تكيه فرموده بخواب رفت\r\n\r\nبيت :\r\n زينسان كه چرخ نيلگون كرد اين بنا را سرنگون * ديار كى گردد دگر گرد ديار يار من \r\nو در آنخيال بخواب رفته روح از بدن مباركش مفارقت كرد و مدت صد سال كقوله عز من قال فاماته الله مائة عام ثم بعثه بر اينموال بودند تا آنكه بنى اسرائيل اتفاق يافته بدانولايت آمدند و تمامى مساجد و مواضع و محالرا بدستور آبادان و معمور گردانيدند و هجوم خلائق بطريق اول بل زياده‌روى نمود بعد از انقضاى مدت مذكور عزيز چشم گشاده مملكت را به حال اول ديد و در حينى كه بخواب ميرفت وقت چاشتگاه بود و چون بيدار شد وقت\r\n\r\n","description":"","footnote":"","page_name":" 177 ","page_number":198},
  {"content":"\r\n\r\nغروب بود و در اينقدر از آنهمه معمورى و وفور خلق متعجب گرديد و از آن عجبتر حكايت خودش بود و از آن خبر نداشت چنان كه قرآن بدان ناطق است :  كَمْ لَبِثْتَ قالَ لَبِثْتُ يَوْماً أَوْ بَعْضَ يَوْمٍ  پس از آن نظر بجانب ميوه‌ها كرده آنها نيز به حال خود يافته چون ملاحظه مركب نمود ديد كه در ميان خاك پوست و گوشت روئيده بيكبار خر بر پاى جست پس ندا آمد بل لبثت مائة عام\r\n\r\n[ 322 - تعمير قطب الدين قلعهء سعرود را . 
  ]\r\n322 من الاتفاق الحسنة در بعضى تواريخ مذكور است كه سلطان در وقت عزيمت هرات تعمير قلعهء سعرود كه از قلاع سپهر ارتفاع مشهور جبال غور است و بحسب تصاريف ايام خرابى تمام به حال آن راه يافته بود بملك قطب الدين مرجوع فرمود و ملك آن را قدرى مرمت كرده چون وقت تنگ شده بود زياده از يك آبگير نتوانست ساخت و حوض مذكور بيش از چهل روز آب نميگرفت كه بيكبار لشكر سگسار تاتار بدانحدود ايلغار آورده چون كيفيت قلعه را خبردار گشتند بمحاصره اشتغال نموده پنجاه روز كه منقضى شد ضابط آب نزديك ملك آمده گفت زياده از يك روز آب نمانده دود از دلها برآمده مردم خود را جمع گردانيده بعد از تأسف بهايهاى گريه كرده رأيها بر آن قرار گرفت كه فردا تمامى زنان را كشته و در قلعه را بگشايند و بموجب قضيهء كل ملك سيفوت و كل ناس يسموت آنقدر با كفار جهاد نمايند كه همه درجهء شهادت يابند القصه آن روز همه يكديگر را به اين نيت وداع كرده گريه و زارى ميكردند و زنان مويها گشاده مويه‌كنان ماتم خود ميداشتند\r\n\r\nمصراع :\r\n خوناب دل از ديدهء حسرت بگشادند * حاصل كه آن روز نمود ار فزع اكبر بود \r\n\r\nمصراع :\r\n ز يكسوهايهاى اين ز يكسو واىواى آن * قضا را آنشب ابرى پيدا گشته \r\nبعون فياض بيچون ام نحن المنزلون چندان باران باريد كه حوضها مالامال گرديد و اهل قلعه را حياتى تازه و مسرتى بىاندازه روزى شد اما بمقتضاى و من الماء كل شيىء حى\r\n\r\n[ 323 - تسخير تيمور قلعهء النجق را . 
  ]\r\n323 تمثيل چون در شهور سنهء 789 تسع و ثمانين و سبعمأة امير تيمور متوجه تسخير قلعه النجق كه در همهء روى زمين فقدان مرتبتش محقق است\r\n\r\nبيت :\r\n از بلنديش فرق نتوان كرد * آتش ديدبان ز نور زحل \r\nو در آنوقت در تصرف گماشتگان سلطان احمد جلاير بود گويند بعد از سه روز حكم فرمود كه لشكريان در شب بكوه برآمدند و روز ديگر جنگ پيش برده قلعهء زيرين را جبرا و قهرا مسخر گردانيدند و معاندان از بيم جان بقلعهء بالا گريختند اما در آنجا اصلا آب نبود بالضروره فرياد الامان برآورده امير پوزش‌پذير چريك را از يورش تحذير فرموده مقرر آنكه آن جماعت فرود آيند پيش از آنكه ايشان بيرون آيند اتفاقا همانشب ابرى پديد آمده يكشبانه روز باران عظيم باريد و حوضها از آب مالامال گرديد لاجرم ايشان را حياتى تازه و مسرتى بىاندازه روى نموده باز بسر رشته بشتافتند و بواسطهء همين ، فتح آنقلعه در حيز تأخير افتاد .\r\n\r\n","description":"","footnote":"","page_name":" 178 ","page_number":199},
  {"content":"\r\n\r\n\r\n[ 324 - سلطان جلال الدين فرزند خوارزمشاه 
  ]\r\n324 حكايت سلطان جلال الدين منيكبرنى كه فرزند سلطان محمد بود بعد از رفتن پدر روى توجه بولايت غزنين كه در زمان پدر مستقر دولت او بود آورد\r\n\r\nبيت :\r\n غنچه دى از رفتن گل سر به پيش افكنده بود * روز ديگر آن فرامش كرده خوش در خنده بود \r\nو از راه متقدميان قشلاق اولا بخوارزم شتافت چون برادران خود آق سلطان و آوزلار را در مقام نفاق يافت از غايت آزردگى عنان ارادت از آنجا برتافت و بعد از رفتن او برادران قرين خسران گشته از عقب او بدلدارى روان شدند و مضمون اين بيت بر زبان داشتند\r\n\r\nبيت :\r\n از ما چه برگيرى قدم گردد وجود ما عدم * ما ذره و تو آفتاب اى تو همه ما هيچكس \r\nو در اثناى راه سلطان با لشكر تاتار دچار گشته بنيروى بازوى شجاعت از دست ايشان خلاص شد . اما برادرانش كه از عقب مىآمدند بر دست آنجماعت كشته گشتند و چون بغزنين رسيد ملك سيف الدين اعراق با چهل هزار سوار و يمين الملك ملك هرات نيز با جمعى به دو پيوستند و در آن اوقات ميانهء او و لشكر مغول هفت يا هشت نوبت محاربهء عظيم دست داده در همهء معارك نسيم ظفر بر پرچم علم اژدها پيكر سلطان وزيده آخر بر سر اسب كسى ميانهء سيف الدين و ملك هرات بنزاع انجاميد ملك مشتى بر سر او زده وى داورى پيش سلطان آورد و سلطان چون وقت را مقتضى بازخواست نديد تغافل ورزيده سيف الدين از اين معنى رنجيده در همانشب با خيل و حشم كوچ كرده بجبال سقراق رفت لاجرم وهنى تمام به حال سلطان راه يافت بالضروره عزيمت هند نموده بر معبر رودخانه سند نزول نمود .\r\n\r\n[ 325 - داستان امين عباسى . 
  ]\r\n325 تمثيل آورده‌اند كه چون آفتاب دولت محمد امين ولد هارون الرشيد بسرحد زوال رسيد هر لشكرى كه بمدافعه طاهر ذو اليمينين كه از قبل مأمون بعزم استيصال او مىآمد فرستادى شكست يافته سردار سر بباد دادى و چون على عيسى هامان و غيره از لشكر عراق نوميد شده عبد الملك هاشمى را كه سابقا والى ولايت شام بود و شاميان را بوى اخلاص تمام ، از زندان بيرون آورده تربيت نموده هزار كس بطلب لشكر نيز بدانصوب ارسال داشت وى چون برقه رسيد بيمار شد بنابراين مكتوبى بشاميان نوشته صورت حال بازنمود و در روز موازى بيست هزار تمام يراق متوجه صوب عراق شدند و چون بعبد الملك پيوستند او از اين معنى مسرور گشته قاصدى بمحمد امين ارسال داشت چون حكم قضا بر خلاف آن امضاء يافته بود ناگاه يكى از لشكريان بغداد كه اسبى از او گمشده بود نزديكى از مردم شام شناخت و بينهما بنزاع انجاميد و مبارزان طرفين بر سر هم تاختند عبد الملك اگرچه جانب شاميان داشت چون سوار نميتوانست\r\n\r\n","description":"","footnote":"","page_name":" 179 ","page_number":200},
  {"content":"\r\n\r\nشد بالضروره حسين بن على را كه از جملهء امراى بغداد بود بميانجى فرستاد و او طرف بغداديان گرفته فوجى از مخالفان بقتل آمدند شاميان گفتند بدين حرمت كه ماراست ما كجا رويم در دم كوس رحيل كوفته مراجعت نمودند . القصه چنگيز خان در طالقان از اين سوانح خبردار گشته از راه كابل بجانب او ايلغار كرد مشهور است كه در آن يورش هيچكس را فرصت طبخ نبود تا در رجب سنهء 618 ثمان عشر و ستمأة آن جنود نامعدود خان كه چون قطرات مطرات بىپايان بودند بطريقى گرداگرد او را فروگرفتند .\r\n\r\nمصراع :\r\n كز او بود رود و سپاهش كمان \r\n\r\nبيت :\r\n ميخواستم ز محنت گردون كنارهء * آمد سپاه درد و مرا در ميان گرفت \r\nصباح كه خان شرقى انتساب آفتاب جهان‌تاب بر سپاه كواكب تاختن آورد چون سلطان محن و بلا را متوجه خود ديد با آنقدر مردم كه همراه داشت صف‌آرا گشته كوششى نمود كه اگر رستم و اسفنديار زنده بودندى يكى حلقهء غلاميش در گوش كشيدى و ديگرى غاشيهء بندگيش بدوش گرفتى\r\n\r\nنظم :\r\n هركجا رمحش نمودى مر بلا را دستبرد * هركجا گرزش بدادى مر عدو را يادگار\r\nبيضهء مغفر شكستى بر سر شيران رزم * عيبهء جوشن دريدى بريلان كارزار \r\nاما لشكر خان چون ريك بيابان بىپايان بودند و دمبدم دايرهء معركه را بر آن مركز دايرهء صفدرى و آن يل جهان پهلوان تنگتر ميساختند و چون ميخواستند كه او را دستگير كنند تير بر او نمىانداختند و در قول سلطان زياده از هفتصد جوان نمانده بود خواست كه بار ديگر بر آن خيل حمله آورد اجاش ملك قوم سلطان عنانش را گرفته گفت\r\n\r\nبيت :\r\n مزن با سپاهى ز خود بيشتر * كه نتوان زدن مشت بر نيشتر \r\nبىتكلف اين اشعار آبدار مصداق حال آن بهمن شير شكار و آن بيژن رستم آثار بود\r\n\r\nنظم :\r\n وقتى كه كم شود ز سر سركشان خرد * روزى كه بگسلد ز تن پردلان روان\r\nآن آب منجمد كه سنانست نام او * از تف حمله در رك جانها شود روان\r\nتو در ميان لشكر چون مور بيعدد * هريك چه مور بسته به پيكار تو ميان\r\nدر تازى از كرانه چو شيران جنگجوى * كوپال بر زمين زنى و بانك بر زمان\r\nآن لحظه كس نبوسد پاى تو جز ركاب * و انروز كس نگيرد دست تو جز عنان \r\nبالضروره عنان برتافته بجانب قشون خود شتافت و بر اسبى ديگر سوار گشته فرزندان خود را به صد سوز و داغ وداع كرده چتر را برداشته بكنار رود راند با آنكه از روى زمين تا آب ده گز بوده اسب را با تازيانه زده در آب انداخت و ملازمانش نيز خود را در آب پرتاب\r\n\r\n","description":"","footnote":"","page_name":" 180 ","page_number":201},
  {"content":"\r\n\r\nكردند مغولان بضرب تير تيزروى آب را چنان به خون رنگين كردند كه تو گفتى دريائى از خون موج مىزند و خان اسب خود بكنار آب دوانيد و مغولان را از رفتن به آب منع فرمود اما سلطان نهنگ‌آسا از آنسوى بيرون آمده اصلا آسيبى به دو نرسيد\r\n\r\nنظم :\r\n اگر بحر گيتى بود پر نهنگ * و گر كوه و صحرا بود پر پلنگ\r\nكسى را كه شد راست بخت بلند * نيابد از آن يكسر مو گزند \r\nو بكنار كناره رانده محاذى قيتول خود نزول كرد و نمد زين و يراق خود را در آفتاب انداخت و ميديد كه مغولان حرم او را غارت ميكردند و خان انگشت حيرت بدندان گرفته از روى تعجب به اولاد خود گفت از پدر فرزند چنين ماند\r\n\r\nبيت :\r\n بگيتى كسى مرد زينسان نديد * نه از نامداران پيشين شنيد\r\nبصحرا چو شير است فيروز جنگ * به دريا دلير است همچون نهنگ \r\nيكى كه از آتش تيغ كين و آب خونخوار چنين خلاصى يافته باشد از وى ايمن نتوان بود و در آن روز هفت نفر از ملازمان به دو ملحق گشته مرتبه‌مرتبه لشكرى به دو پيوستند و در عرض دو سال بعضى از ولايت هندوستان را مسخر گردانيد چون شنيد كه چنگيز خان مراجعت نمود در سنهء 611 احدى عشر و ستمأة از راه كچ و مكران بايران آمد و اكثر حكام عراق و فارس و آذربايجان سر اطاعت بر مثال فرمانش نهادند و عموم خلائق زبان بمضمون اين بيت گشادند\r\n\r\nبيت :\r\n چشم داريم از آن شمع سعادت پرتو * كه جهانرا بدهد روشنئى از سر نو \r\nنور الدين منشى كه از افاضل آن زمانست قصيدهء در مدح او گفته اين مطلع از آنست\r\n\r\nمطلع :\r\n بيا جانا كه عالم شد دگر باره خوش و رنگين * بفرخسرو اعظم الغ سلطان جلال الدين \r\nو كمال اسماعيل قصيدهء كه اين چند بيت از آنست در آن اوان در مدح او انشاء نمود .\r\n\r\nقصيده :\r\n بسيط روى زمين گشت باز آبادان * بيمن سايهء چتر خدايگان جهان\r\nجلال دولت و دين منيكبرنى آنشاهى * كه ايزدش بسزا كرد بر جهان سلطان\r\nتو داد منبر اسلام بستدى ز صليب * تو برگرفتى ناقوس راز جاى اذان\r\nز بازوى تو قوى گشت بازوى اسلام * كه از تصادم ايام گشته بدويران \r\nچون سلطان نوبت ثانى در شهور سنهء 625 خمس و عشرين و ستمأة بغزاى گرجستان توجه فرمود والى آنولايت بعزم مدافعت با لشكرى زياده از عساكر نصرت مآثر در برابر آمد سلطان بواسطهء نظاره لشكر اهل ظلام به پشتهء برآمده نظرش بر مردم قبچاق\r\n\r\n","description":"","footnote":"","page_name":" 181 ","page_number":202},
  {"content":"\r\n\r\nكه ميمنهء اهل نفاق بودند افتاد سابقا چون آنطبقه بنابر استشفاع آنخسرو عالم مطاع از چنگ قهرمان قهر پدرش خلاصى يافته از سلطان منت‌دار بودند بنابرآن سلطان قدرى نان و اندك نمكى نزد ايشان فرستاده آنجماعت را از آن حق متذكر گردانيد لاجرم ايشان خجل گشته عنان از آن معركه برتافتند .\r\n\r\nبيت :\r\n مروت نباشد بدى با كسى * كز او ديده باشى مروت بسى \r\nو سلطان كسى پيش سرور گرجستان فرستاده بر آن مقرر فرمود كه امروز جنگ سلطانى بر طرف باشد و جوانان طرفين آثار جوانمردى خود يكان‌يكان بظهور رسانند سلطان در دم خود در لباس ستر و تلبيس كه او را كسى نشناخت بميدان درآمد و از آنطرف نيز جوانى در برابر آمد سلطان او را بيك طعن نيزه بر خاك هلاك انداخت و متعاقب سه پسر او كه بانتقام مىآمدند به پدر ملحق گشتند پس از ايشان از ناورى كه به طول قامت و عظمت جثه و فرط قوت سمت امتياز داشت در برابر سلطان آغاز تلاش كرد و حملات پىدرپى آورده سلطان از غايت چابك‌دستى آنها را رد كرد اما سمند سلطان از كثرت جولان نزديك به آن شده بود كه از پاى درآيد و بيم آن بود كه سلطان را چشم‌زخمى رسد در حملهء آخر از اسب پياده شده نيزه چنان بر فرق آن پهلوان زد كه مغزش پريشان شد و ناور از تكاور در گشته دوست و دشمن بر آن دست و بازوى پيل‌افكن آفرين كردند سلطان بلشكر خود اشارت كرد كه بيكبار بر ايشان ريختند و دمار از ايشان برآوردند\r\n\r\nبيت :\r\n بتنها دريده صف خسروان * كه هم پادشاهست و هم پهلوان \r\n\r\n[ 326 - فرزندان قليچ ارسلان . 
  ]\r\n326 حكايت از كلام ابن بىبى مؤلف تاريخ سلاجقهء دوم چنان مفهوم مىشود كه سلطان قليچ ارسلان بن مسعود سلجوقى را يازده پسر ميبود و هر يكى را از ايشان والى ولايتى گردانيد غايتش چون محبت مفرطى به پسر اصغر خود غياث الدين كيخسرو داشت او را ولىعهد گردانيد و در شهور سنه 588 ثمان و ثمانين و خمسمأة درگذشت برادر مهترش سليمانشاه بر برادر خروج نموده اكثر برادران با او طريق نفاق سپردند و لشكر بدرقونيه برده وى را محاصره نمودند آخر الامر بعد از چهار ماه صلاح بر آن ديدند كه كيخسرو تخت و تاج را به برادر بزرگتر تسليم كند و بهرجا كه خواهد رود كيخسرو به استانبول رفته بوالى آنجا پناه برد و قالبوس حاكم آنجا در تعظيم كوشيده او را با خود بر تخت نشاند و در آن اثنا يكى از مبارزان فرنك كه او را در مردى با هزار مبارز برابر و همسنگ ميگرفتند بواسطهء عدم ايصال مواجب با پادشاه مناقشه نمود سلطان از آن درهم شده با وى گفت بندگان را چنين چرا گستاخ بايد كرد فرنگى آغاز سفاهت كرده با سلطان تندى نمود سلطان در غضب شد مشتى چنان بر گردن آن فرنگى زد كه مدهوش شد و از سر كرسى بغلطيد فرنگيان قصد وى كرده پادشاه مانع شده فرنگى بخشم از مجلس بيرون رفته قالبوس پادشاه\r\n\r\n","description":"","footnote":"","page_name":" 182 ","page_number":203},
  {"content":"\r\n\r\nدرصدد عذرخواهى شده شرايط دلنوازى بتقديم رسانيد سلطان گفت گاهى از تو خشنود ميشوم كه مرا رخصت دهى كه با اين شخصى كه خود را بغايت دلاور ميداند تلاش بميدان كنم تا او خود را بشناسد قالبوس هرچند عذر گفت فايده نكرد بالضروره دستى اسلحه و اسبى كه خاطرخواه سلطان بود حاضر ساختند فرنگى نيز مكمل و مسلح شده در ميدانى كه جميع مسلمانان و فرنگيان حاضر بودند بيكدگر تاختند سلطان يكدو مرتبه نيزه او را بسپر رد كرد بار آخر بنوك نيزه او را از صدر زين درگردانيده گرزى پياپى آنچنان بر سر او زد كه تا اسفل السافلين در جاى ديگر نايستاد غريو از اهل اسلام و فرنگ برآمده بيگانه و دوست بر زور بازوى او آفرين گفتند .\r\n\r\n[ 327 - سركشى براق حاجب بر سلطان محمد 
  ]\r\n327 من الوقايع گويند كه در تفليس گرجستان معروض رأى سلطان جهانگشاى شد كه توسن نفس براق حاجب حاكم كرمان كه كمينه حاجب و دربان ايشان بود بواسطهء آنكه آب بىلجام خورده آغاز سركشى كرده سلطان خواست كه بتازيانهء ادب او را به راه آورد بنابراين با سيصد جوان از تفليس عنان بجانب كرمان كشيد و در عرض هفده روز برق‌آسا خود را به براق رسانيد و باد نخوتى كه در دماغ براق افتاده بود بيرون كرد .\r\n\r\nنظم :\r\n نشنيدهء كه زير درختى كدوبنى * بررست و بردويد بر او بر ، بروز بيست\r\nپرسيد از چنار كه تو چند سالهء ؟ * گفتا كه هست سال من افزونتر از دويست\r\nگفتا به بيست روز من از تو فزون شدم * با من بگو كسالت تو از براى چيست ؟\r\nدادش چنار پاسخ خوبى كه در گذر * كامروز با توام نه خصومت نه داوريست\r\nفردا كه بر من و تو وزد باد مهرگان * آنگه شود پديد كه نامرد و مرد كيست \r\nو كمال اسماعيل در قصيدهء ايمائى بدين كرده\r\n\r\nنظم :\r\n كه بود جز تو ز شاهان روزگار كه داد ؟ * فصيل اسب ز تفليس و آب از عمان\r\nبراق عزم تو گامى كه برگرفت از هند * نهاد گام دگر بر اقاصى ايران \r\n\r\n[ 328 - محاربهء ميان شاهرخ و فرزندان قرايوسف 
  ]\r\n328 حكايت مشهور است كه ميان شاهرخ ميرزا فرزند امير تيمور گوركان و فرزندان قرايوسف تركمان دو بار اتفاق محاربه افتاد اول در بيست و هفتم شهر رجب سنهء 824 اربع و عشرين و ثمانمأة در موضع نجشى با لشكر آذربايجان و مرتبهء ثانى در روز شنبهء هفتم ذىحجة سنهء 832 اثنتين و ثلاثين و ثمانمأة كه اعداد حروف اعجاز طراز و ما النصر الا من عند الله موضع آنست در صحراى سلماس سمت وقوع يافت و در هردو مرتبه دو شبانه‌روز جنگ قايم بوده و در هر مرتبه شاهرخ فاتح بود نوبت ثانى پادشاه مذكور متوجه دار - السلطنهء هرات گشت ميرزا باسنقر فرزند او پيشتر روانه شده در سلخ ذيقعده از صائين قلعهء سلطانيه بدانجا رفت و در هشتم ذىحجهء سنهء مذكور بدار السلطنهء مذكور رسيد چنان كه طى\r\n\r\n","description":"","footnote":"","page_name":" 183 ","page_number":204},
  {"content":"\r\n\r\nاينمسافت در عرض نه روز واقع شده بر همگنان واضح است كه اين نوع شهزاده تنها نرفته بلكه با قشون و فوجى از ملازمان و خدمتكاران بوده .\r\n\r\n[ 329 - خوارزمشاه با لشكر تاتار . 
  ]\r\n329 حكايت سلطان را در رمضان سنهء 624 اربع و عشرين و ستمأة با لشكر تاتار در موضع سين بر جوار اصفهان جنگ افتاد و بنابر دو هواى لشكر و فرار برادرش سلطان غياث الدين بلرستان توجه فرمود و مغولان بخراسان رفتند اهالى اصفهان خواستند كه بحرمها متعلقان ايشان دست رسانند قاضى ركن الدين مسعود صاعدى مانع شده قرار داد كه بعد از يكهفته تا فلان روز اگر اثرى از سلطان ظاهر نشود بمتعلقان جنود آنچه خواهند كنند اتفاقا سلطان در روز وعده رسيد و موجب انتعاش خيلش و مستلزم يأس ايشان گرديد .\r\n\r\nمصراع :\r\n خوش آمدى بيا كه كرامات كردهء \r\nگويند كمال اسماعيل از اصفهانيان رنجيده بر ايشان نفرين كرد چنان كه ازين قطعه مستفاد ميگردد\r\n\r\nنظم :\r\n ايخداوند هفت سياره * پادشاهى فرست خونخواره\r\nكه درو دشت را چه دشت كند * جوى خون آورد بجوباره\r\nعدد خلق را بيفزايد * هريكى را كند به صد پاره \r\nقضا را هم در آن اوقات لشكر مغول و تاتار باصفهان رسيده دقيقهء از دقايق قتل و فساد مهمل نگذاشتند و هم كمال مناسب آنحال گويد\r\n\r\nنظم :\r\n كس نيست كه تا بر وطن خود گريد * بر حال تباه مردم بد گريد\r\nدى بر سر مردهء دو صد شيون بود * امروز يكى نيست كه بر صد گريد \r\nاما كمال در اواخر حال گوشهء خانقاه گرفته و دامن از صحبت خلق چيده بود سپاه ترك كه بر ترك تجريد او واقف گشتند پيرامون تعرض او نگرديدند تا روزى مغول بچهء مست كمان و زهگيرى در دست بخانقاه وى درآمده گلوله‌اى بجانب جانورى انداخت زهگيرش در چاهى افتاد مغول بچه شخصى را بچاه فرستاد آنشخص در آنجا چند صندوق مال يافت بنابرآن كمال را شكنجهء اليم كرده طلب ديگر اموال كرد كمال در چنان حال اين رباعى گفته بجوار رحمت ذو الجلال پيوست\r\n\r\nرباعى :\r\n دلخون شد و شرط جانگدازى اين است * در حضرت تو كمينه‌بازى اينست\r\nبا اين همه هم هيچ نمىيارم گفت * شايد كه مگر بنده‌نوازى اينست \r\nآرى هر مبدئى را مآلى مقدر است و هر كمالى را زوالى مقرر\r\n\r\nنظم :\r\n هر كمالى كه صفاهانى داشت * كه به كف تيغ سخن‌رانى داشت\r\nشد ازين دايرهء دير مسير * آخر الامر همه نقص‌پذير \r\n\r\n","description":"","footnote":"","page_name":" 184 ","page_number":205},
  {"content":"\r\n\r\n\r\n[ 330 - فرع خوارزمشاه كه نه تن بودند . 
  ]\r\n330 فرع سلاطين خوارزمشاهيه نه نفرند و ايام سلطنت ايشان از سنهء 491 احدى و تسعين و اربعمأة است تا شوال سنهء 628 ثمان و عشرين و ستمأة صد و سى و هشت سال بدينموال قطب الدين محمد بن نوشگير غرجه سى سال اتسز بن قطب الدين محمد نوزده سال و نيم ايل ارسلان بن اتسز هفت سال و نيم سلطان شاه بن ايل ارسلان بيست و يكسال تكش بن ايل ارسلان بيست و هشت سال و نيم سلطان قطب الدين محمد بن تكش بيست و يكسال سلطان جلال الدين و سلطان ركن الدين غورسابخى و سلطان غياث الدين عز شاه اولاد قطب الدين محمد بعد از پدر از رمضان سنهء سبع و عشر تا منتصف ماه شوال سنهء 628 ثمان و عشرين و ستمأة پانزده سال بنوبت سلطنت كرده‌اند .\r\n\r\n[ 331 - دلاورى اتابك سعد زنگى . 
  ]\r\n331 حكايت گويند اتابك سعد بن زنگى بن مودود سلغرى بوفور شجاعت و فرط شهامت آراسته بود و در ميدان كارزار خود را فزونتر از رستم و اسفنديار ميدانست همواره تمناى اتساع ملك داشت و محروسهء ملك فارس در نظر همتش محقر نموده توجه بر تسخير ديگر ممالك ميگماشت تا در سنهء 613 ثلاث و عشر ستمأة چون ولايت عراق از مالك رقابى باستحقاق تهى مانده بود و سلاطين اطراف را گردن طمع و آزبدان دراز از آن جمله عنان ممالك ستان بدانسوى راند مقارن حال سلطان قطب الدين خوارزمشاهى با لشكر نيز به همان نيت بدانحدود رسيده بود اتابك چون شير ژيان كه از وفور خيل نخجير نينديشد با هفتصد سوار صاعقه كردار خود را بر قلب سپاه خوارزمشاه زده كوششى نمود كه نام سام نريمان و داستان پوردستان بر طاق نسيان بماند\r\n\r\nبيت :\r\n سپهدار و گردن‌كش و پيل‌تن * نكوراى و دانا و شمشيرزن \r\nسلطان را از آن گيرودار خوش آمده حيف آمدش كه مثل آن شير شكارى بر خاك هلاك افتد لاجرم لشكر را بگرفتن جهان‌پهلوان اتابك امر كرده و در باب آنكه مبادا آسيبى به دو رسانند قدغن تمام نمود و لشكريان نيز آن تهمتن بينظير و همال را در ميان گرفته دستگير كردند چون چشم سلطان بر روى او افتاد پرسيد كه اين همه آزار ما و خود چرا كردى گفت چون وصول موكب همايون نزديك شد نخواستم كه خال عار فرار بر رخسار روزگار اين خاكسار ماند بالضروره تن بمرگ داده پاى جسارت در ميان ميدان خسارت نهادم سلطانرا آن يال و كوپال خوش آمده باستشفاع بعضى از مخصوصان باطلاقش امر فرمود .\r\n\r\n[ 332 - سعدى و اتابك . 
  ]\r\n332 من اللطايف شيخ مصلح الدين سعدى بنابر فرط اخلاص كه به دو داشته تخلص خود را سعدى گردانيده بىسخن تا قيام قيامت نام نامى آن شهريار توفيق آثار بر صفحهء روزگار باقى خواهد بود طرفه‌تر آنكه هر طفلى كه در دبستانست متذكر اسم سعديست كه در گلستانست\r\n\r\nنظم :\r\n رفت سعدى و دم ز يكرنگى * زدن او بسعد بن زنگى\r\nبه ز سعد و سرا و ايوانش * نام سعديست در گلستانش \r\n\r\n","description":"","footnote":"","page_name":" 185 ","page_number":206},
  {"content":"\r\n\r\nگويند ميانهء شيخ و قطب الدين علامهء شيرازى كه از غايت وسعت مشرب در همهء روى زمين بكمال با قيدى ملت و دين اشتهار دارد شيوهء مطايبه مسلوك بود چنان كه يكى از اتابكان آغاز عمارت يكى از مساجد كرده خود سركار آن شده و عامهء ارباب عمامه طلبا لمرضاته بر سر آنعمارت حاضر گشتندى در روزيكه اكثر علما و صلحا خصوصا شيخ علامه حاضر بودند و هنوز عارض رخسار آنشنهشاه خورشيد لقا بعقدهء كسوف خط ظلمت‌آسا مبتلا نگشته بود اندك گلى از زير پاى فعلهء جسته بر رخسار مهر عذار آنخسرو جمشيد اقتدار رسيد علامه از غايت رشك خواند يا ليتنى كنت ترابا اتابك نيك نفهميد كه وى چه گفت از شيخ سئوال كرد كه چه ميفرمايد شيخ در دم خواند كه و يقول الكافر يا ليتى كنت ترابا آرى كه بعد المشرقين دارد حديث و شيخ مولانا .\r\n\r\n[ 333 - قطب الدين شيرازى و ظرافت وى . 
  ]\r\n333 و منها قطب الدين علامه در فنون علم و دانش ذو فنون و در فن طب و معالجات قرينهء بقراط و افلاطون بود باوجود كمال نفسانى در خوش‌طبعى و بذله‌گوئى ثانى نداشته مؤلف تاريخ قوام الملكى گويد كه سلطان محمد خدابنده باوجود تعدد ازدواج دختر سلطان نجم الدين حاكم ماردين كه دينى خاتون نام داشت به عقد ازدواج درآورد و علامه بواسطهء استعلاج بحرمهاى سلطان آمد و شد كردى و قتلقشاه خاتون كه از جملهء خواتين و در جاه و تقرب افزون بود از كمال رشكى كه لازمهء ذات آنطبقه است با يكى ديگر از خواتين در آن باب حرفى ميگفت و در اشك از غايت رشگ مىسفت علامه جهة تسلى خاطر ايشان در بديهه اين بيت بر زبان آورد .\r\n\r\nبيت :\r\n دينى آنقدر ندارد كه بر او رشك برند * يا وجود و عدمش را غم بيهوده خورند \r\n\r\n[ 334 - هلاكو خان و خواجه نصير طوسى . 
  ]\r\n334 و منها آورده‌اند كه در بعضى اوقات هلاكو خان از خواجه نصير الدين رنجيده\r\n\r\nبيت :\r\n در بوستان فضل سراينده بلبلى * بر آسمان فضل درخشنده اخترى \r\nبنابر بعضى اغراض نسبت بغلامى در مقام خفت و اعراض بود روزى در خدمت استاد علما بمجلس خان رسيده پادشاه را چشم بر خواجه افتاد بر زبان آورد كه اگر نه آن بودى كه رصد ناتمام ميماند در دم بقتلت اقدام كردمى علامه پيش دويده گفت اتمام آن به عهده اين بنده بعد از آنكه هردو از مجلس بيرون آمدند خواجه به دو گفت شرم نداشتى كه اين سخن در حضور مردم مغول نااعتمادى چنين گفتى او چه داند كه تو اينها را بهزل ميگوئى نه بجد مولانا در بديهه گفت مرا چه حد آن‌كه با شما هزل كنم .\r\n\r\n[ 335 - خواجه همام و سعدى . 
  ]\r\n335 ايضا مشهور است كه خواجه همام تبريزى كه در لطافت طبع و علو جاه از جملهء اكفا و اشباه‌گوى سبقت ربوده با شيخ غايبانه معارضه داشتى چنان كه از اين مطلع و مقطع غزل او بوضوح مىپيوندد\r\n\r\nنظم :\r\n\r\n","description":"","footnote":"","page_name":" 186 ","page_number":207},
  {"content":"\r\n\r\n بيك كرشمه توانى كه كار ما سازى * ولى بچارهء بيچارگان نپردازى\r\nهمام را سخن دلفريب و شيرين است * ولى چسود كه بيچاره نيست شيرازى \r\nشيخ نوبتى به تبريز رسيده چنان معلوم نمود كه خواجه را پسريست چون به چهارده در حسن تمام و زبان زمان در وصف آن يگانه دوران بدين بيت مترنم .\r\n\r\nبيت :\r\n گر پدر خورشيد و مادر ماه باشد فى المثل * بر زمين نايد به خوبى چون تو فرزند دگر \r\nو عرصهء تبريز از وجود آن شهر آشوب شورانگيز مانند فضاى محشر پر از رستخيز\r\n\r\nبيت :\r\n تا بنور طلعت اى مه شمع تبريز آمدى * قبلهء جامى چه مولانا بجز تبريز نيست \r\nو خواجه آن غيرت مهر و ماه را گاه‌گاه بحمام برده بجاى ديگرش راه نميداد و آن نيز وقتى چنين كردى كه حمام را چون درون عارفان از وجود غير بپرداختى و شيخ موقوف وقت تا خواجه همچنين كه مذكور شد آن حور لقا را بحمام درآورده و شيخ بدانجا رفته خرقهء مرقع خود را در گوشهء نهاد و خود در خلوتى نشسته تا آن هنگام كه خواجه با آن سر و سيم اندام بحمام درآمده آنجا را بفر قدوم خود منور گردانيد\r\n\r\nنظم :\r\n سفيده‌دم كه شد از خانه عزم حمامش * هزار دلشده شد خاك ره بهر گامش\r\nچو كند جامه ز تن جامه خانه را افروخت * فروغ صبح گرفت از صفاى اندامش \r\nشيخ از آنخلوت بيرون آمده بر ايشان سلام كرد خواجه از ديدن وى تغيير بيش از حد تقرير دست داده در دم پسر را در پس سر خود نشاند و از روى اعراض بشيخ گفت از كجائى شيخ گفت از شيرازم گفت عجب حالتى است كه در شهر ما شيرازى از سك بيشتر است شيخ تبسمى فرمود خواجه پرسيد كه سبب خنده چيست شيخ گفت در شهر ما برعكس اينست تبريزى از سگ كمتر است ديگر طاسى نزد خواجه نهاده بود گفت سر شيرازيان همه چون كون اينطاس است شيخ گفت كه كون تبريزيان چون سر اين طاس است خواجه چون در وى آثار فهم و ادراك مشاهده نمود سئوال كرد كه چه كارهء گفت مردى درويش و شاعر پيشه‌ام خواجه گفت در شيراز هيچ از شعر همام ميخوانند شيخ گفت آرى خواجه گفت هيچ بخاطر دارى شيخ اين مقطع خواجه را بنابر مقتضاى حال خواند\r\n\r\nبيت :\r\n در ميان من و محبوب همام است حجاب * وقت آنست كه آن هم ز ميان برخيزد \r\nخواجه دانست او شيخ است لاجرم ويرا در آغوش كشيده ولد نجيب را بدستبوس رسانيد\r\n\r\n[ 336 - قحطى زمان اتابك زنگى . 
  ]\r\n336 من الوقايع در سنهء 599 تسع و تسعين و خمسمأة در اول جلوس اتابك مذكور در ملك فارس قحط و غلا بمرتبهء رسيد كه مضمون اين بيت در آن ايام\r\n\r\n","description":"","footnote":"","page_name":" 187 ","page_number":208},
  {"content":"\r\n\r\nشيوع تمام داشت\r\n\r\nبيت :\r\n چنان قرص جوين را اعتبار است * كه گوئى روى گندم‌گون يار است \r\nعشاق را كه عذرخواهى سواى غم و الم جوانان شيرين شيم نبود از ابتلاى انغلا آن هوا و هوس از سر بدر رفته عشقبازى با قرص ماه و گردهء مهر سپهر ميكردند و از غم نان كار بجان و از حسرت گوشت كارد به استخوان رسيد\r\n\r\nمصراع :\r\n عاشق بيچاره نان ميگويد و جان ميدهد \r\n\r\nبيت :\r\n چنان قحط سالى شد اندر دمشق * كه ياران فراموش كردند عشق \r\nچون عسرت و تنگدستى بمرتبهء بود كه جنس غذا همچون نوع عنقا ناياب شده گوشت به غير از بدن آدمى جاى ديگر نبود بنابراين هرگاه فرصت دست دادى غالب ، مغلوب را در ربوده به دو سد رمق كردى در خلال آن احوال شبى مؤذن بيچارهء بر بالاى مناره مناجات ميكرد كه كمندى بر وى افكندند دستارش در كمند بند شده آن مستمند بهزار زحمت سرى بسلامت برد و تا آن بلا در ميان مردم شيوع داشت ديگر تذكير نگفت .\r\n\r\n[ 337 - قحط سالى نيشابور . 
  ]\r\n337 تمثيل در ترجمهء يمينى مسطور است كه در سنهء 401 احدى و اربعمأة در نيشابور چنان قحط شد كه در آنجا قريب صد هزار پير و جوان از حسرت نان جان دادند يكى از معارف نزد شيخ ابو طيب كه يكى از دانشمندان آن بلده بود درآمد و چنان تقرير نمود كه هم در آنوقت شب هنگامى از فلان كوچه ميگذشتم ناگاه حلقهء كمندى در گردن بنده بند شده كار بسرحد اختناق كشيد تا آنكه مرا بكوچهء كشيده عجوزى از دور دويد و هردو زانوى خود را چنان بر خصيتين من زد كه مدهوش گشته آنوقت به هوش آمدم كه جمعى بر سر من گرد گشته آبى بر روى ميپاشيدند و از هواى كار چنان مفهوم شد كه آنگروه در حين مرور حال من شعور يافته مرا از آن نوع مكروه خلاصى دادند و بهزار زحمت خود را به خانه انداخته مدت بيست روز بيمار بودم چون صحت به من قدرى روى نمود سحر بجهة اداى فريضه به مسجد رفته بنابر اقامت اذان بسر منبر برآمدم ناگاه بكمندى گرفتار شدم دستار وقايهء حيات مستعار من شد .\r\n\r\n[ 338 - فرع اتابكان فارس كه يازده تن بوده‌اند 
  ]\r\n338 فرع اتابكان فارس كه معروفند بسنقرى يازده تنند و مدت حكومتشان از سنهء 543 ثلاث و اربعين و خمسمأة تا سنهء 663 ثلاث و ستين و ستمأة صد و بيست سال سنقر بن مودود يازده سال و يازده ماه زنگى بن مودود چهارده سال تكلة بن زنگى بيست سال طغرل بن سنقر بن مودود نه سال سعد بن زنگى بن مودود بيست و هشت سال ابو بكر بن سعد سى سال سعد بن ابو بكر دوازده روز محمد بن سعد بن ابو بكر دو سال و هفتماه محمد شاه بن سلغر شاه بن سعد زنگى پنجماه انس خاتون بن سعد زنگى بن ابو بكر بن سعد يكسال .\r\n\r\n","description":"","footnote":"","page_name":" 188 ","page_number":209},
  {"content":"\r\n\r\n\r\n[ 339 - برده‌خرى در تركستان . 
  ]\r\n339 من البدايع در زمان سابق در تركستان قاعده چنان بوده كه هرگاه بازرگانى در عقد واحد چهل غلام خريدارى نمودى قيمت يكغلام در وجه انعام قيمت مشترى بودى نوبتى تاجرى چنين معامله نمود . ايلدگز را بواسطهء كمال قبح منظر كه در كمال انحطاط بود اسقاط كردند و خواجه غلامها را در غراب نشانده روانه شد ايلدگز بواسطهء حداثت سن و رطوبت دماغ شبها از عراده افتاده ملازمان خواجه باز او را سوار ميكردند تا آنكه شبى از عراده مكرر افتاده آخر كسى به حال وى نپرداخت بامداد چون از خواب بيدار گشت اثرى از رفقا نديد پى ايشان برداشته نماز شامى خود را بايشان رسانيد و صاحب ازان متعجب گرديده قافله چون بعراق رسيد وزير سلطان مسعود سلجوقى تمامى غلامان او را جهت سركار سلطان ابتياع نموده ايلدگز را بنابر قيافهء بد رد كرد وى آغاز گريه كرده گفت\r\n\r\nمصراع :\r\n ز در تو بازگردم كه كند دگر قبولم ؟ \r\nاگر ايشانرا براى سلطان خريدى مرا براى رضاى خدا بخراين ادا و حسن تقرير در خواجهء وزير تأثير كرده او را نيز بخريد اين سخن بسلطان رسيد و وى منظور نظر تربيت گرديد و روزبروز درجه و مرتبه‌اش بلند شده خوش‌خوش در خيل تو شمالان و خوانسالاران درآمد و او در آن امر كما ينبغى مدخل نموده از كله و پاچه و احشاى گوسفند كه تا آنوقت از آن حسابى نگرفته و بصحرا مىافكندند اغذيهء لذيذ ترتيب داده به نظر سلطان رسانيد سلطان را حسن خدمت و كمال ذكا و فطنت او موافق مزاج افتاد بيشتر از پيشتر در تربيتش كوشيد و الامر ما تود و من يود\r\n\r\nنظم :\r\n ناقابلست آنكه بدولت نميرسد * ورنه زمانه در طلب مرد قابل است \r\nالقصه كارش به جائى رسيد كه سلطان زن برادر خود طعزل را كه والدهء ارسلان بود در حبالهء او كشيد و حكومت و دارائى آذربايجان من حيث الاستقلال به دو عنايت فرمود تا آنكه در شهور سنهء 555 خمس و خمسين و خمسمأة پسر زن خود ارسلان را موسوم بسلطنت گردانيده يكبارگى بلوازم امر سلطنت قيام نمود\r\n\r\nنظم :\r\n جامى آمد در اين سراى سپنج * دولت مرد عقل مادرزاد\r\nاگر آن نيست شيوهء ادبى * كرده حاصل ز خدمت استاد\r\nوگر آن نيز نيست سيم و زرى * كه بود پرده‌پوش شر و فساد\r\nوگر آن نيز نيست حادثهء * كه كند نخل عمرش از بنياد \r\nو او را از والدهء سلطان دو پسر دولتمند بود يكى اتابك محمد و ديگرى قزل ارسلان كه هردو بمرتبهء ارجمند سلطنت بلند گشتند .\r\n\r\n[ 340 - نشستن قزل‌ارسلان بجاى اتابك محمد 
  ]\r\n340 من اللطائف چون در ذيحجهء سنهء 581 احدى و ثمانين و خمسمأة اتابك محمد ايلدگز بمرد قزل ارسلان بجاى او نشسته متصدى امر حكومت گرديد از حسن طالع\r\n\r\n","description":"","footnote":"","page_name":" 189 ","page_number":210},
  {"content":"\r\n\r\nو اقبال او آنست ظهير كه در فن قصيده بيعديل و نظير است در مدح او اين قصيدهء غرا را پرداخته از آن جمله اين بيت ، سمت اشتهار دارد\r\n\r\nبيت :\r\n نه كرسى فلك نهد انديشه زير پاى * تا بوسه بر ركاب قزل ارسلان دهد \r\nو از جلايل تائيداتش آنكه شيخ نامى سامى شيخ نظامى خسرو شيرين را موشح بنام او ساخته و در مدح او اين لؤلؤ آبدار از لجهء طبع بساحل روزگار رسانيده\r\n\r\nبيت :\r\n به دريا چون زند تيغ بلا رك * بماهى گاو گويد كيف حالك \r\nمنقول است كه وقت خواندن اين بيت يكى از حضار مجلس گفت ايشيخ بحسب تركيب حالك مرفوع ميبايد نه مفتوح شيخ در بديهه گفت معذور داريد كه گاو نحو نميداند .\r\n\r\n[ 341 - سعد الدين تفتازانى باحساد . 
  ]\r\n341 تمثيل از ثقات استماع افتاد كه چون صيت دانش و فضائل سعد الدين تفتازانى با قاضى وادانى رسيد اهالى هرات از فرط حسد نفسانى بر شرح مفتاح او اعتراضات فرموده نزد وى بسمرقند فرستادند\r\n\r\nبيت :\r\n ز فيض خاطر جامى نجست بهر حسود * گياه خشك ندانست قدر بارانرا \r\nو آنكس در مجلسى كه مشحون باكابر و افاضل بود نوشته را به نظر مولوى رسانيد شبههء اول اين بود كه در افتتاح شرح مفتاح فرموده‌اند خير خبر يوشح بصدر الكلام رحمة الله الملك العلام و اين غلط است چرا كه حمد انشاء است نه خبر خدمت مولوى قياس ساير شبهات بر آن كرده در دم اين بيت در جواب نوشت\r\n\r\nبيت :\r\n خبرى ز نو رسيده تو مگر خبر ندارى * جگر حسود خون شد تو مكر جگر ندارى \r\n\r\n[ 342 - داستانى از سعد الدين . 
  ]\r\n342 ايضا و نيز علامه سعد الدين در مختصر تلخيص آورده كه يكى از بقالان بغداد استربار خود را ميراند ناگاه استرش تيزى داد فوجى از خوش طبعان از جمله عدول محكمهء قاضى حاضر بودند بقال باصطلاح خود گفت بلحية العدل بكسر العين يعنى بريش يكطرف بار . يكى از آنجماعت فرمود كه افتح العين فان المولى حاضر و هم وى گويد كه يكى از اصحاب مرا امالهء حركات بر لهجه غالب بود و الفاظ مضموم را مفتوح ميخواند يك بار كتابى در دست داشت حضار از وى سئوال كردند كه اين از كيست ؟\r\nوى گفت از آن مولانا جملهء ياران بخنده افتادند او تعجب‌كنان نظر استفسار بر من داشت من نيز چشم خود را برهم نهاده لاجرم او متفطن بغلط شد\r\n\r\n[ 343 - سلطان جلال الدين منيكبرنى 
  ]\r\n343 حكايت چون سلطان جلال الدين منيكبرنى عنان بيكران جهانگشاى بممالك آذربايجان معطوف داشت اتابك اورانك بن محمد ايلدگز كه والى آنجا بود توهم به خود راه داده تبريز را بزوجهء خود ملكه خاتون كه دختر طغرل سلجوقى بود سپرده بقلعهء النجق متحصن شد و سلطان در شهور سنهء 622 اثنتين و عشرين و\r\n\r\n","description":"","footnote":"","page_name":" 190 ","page_number":211},
  {"content":"\r\n\r\nستمأة تبريز را محاصره نموده و در آن اثنا روزى ملكه ببرج و باره آمده نظرش بر جمال سلطان افتاد و او را آن يال و كوپال خوش افتاده لاجرم عنان ننگ و ناموس از دست داده دعوى نمود كه ميانهء او و شوهرش مخالفت شرعى واقع شده سلطان باميد وصال عروس ملك ملكه را خطبه نمود و يكى از قضات صاحب ديانت آنجا او را عقد بست و سلطان از ميدان مصاف بحجلهء زفاف توجه فرموده عوض كارزار بوس و كنار اختيار كرد و چون اتابك از اينخبر جان شكاف آگاه گشت اعراض كرده در دم درگذشت\r\n\r\nبيت :\r\n دل بر اين پيره‌زن عشوه‌گر دهر منه * نوعروسى است كه در عقد بسى داماد است \r\n\r\n[ 344 - اتابكان آذربايجان كه شش تن بوده‌اند 
  ]\r\n344 اتابكان آذربايجان شش نفرند و مدت حكومتشان از سنهء 555 خمس و خمسين و خمسمأة تا شهور سنهء 622 اثنتين و عشرين و ستمأة شصت و هفت سال اول اتابك ايلدگز ده سال دوم قزل ارسلان پنجسال سيم اتابك ابو بكر بن محمد بيست سال چهارم قلتغ اينانج بن محمد چهار سال پنجم اتابك اوزبك بن محمد پانزده سال .\r\n\r\n[ 345 - داستان جوهر خادم . 
  ]\r\n345 من مآثر الكرام در تواريخ مذكور است كه در ايام حكومت معز الدين اسماعيلى در شهور سنهء 358 ثمان و خمسين و ثلثمأة جوهر خادم كه در سلك غلامان او منتظم بود و در شجاعت و تدبير بين الاقران بىنظير علم جهانگيرى برافراخته بمصر شتافت و چون آنولايت بعد از وفات كافور راخشيدى بيصاحب مانده بود و مع هذا مردم ببلاى قحط و غلا مبتلا شده بودند جوهر باستعداد و يراق تمام از جنس اطعمه و اغذيه كه در آنوقت با جان و سر برابر بود بدانجا رسيده بدانهء تدبير مرغ خاطر صغير و كبير را صيد نموده شهر را بقبضهء اقتدار درآورد نخست در خطبه اينكلمات را افزود اللهم صل على محمد المصطفى و صل على الامام على المرتضى و فاطمة البتول و الحسن و الحسين سبطى الرسول الذين اذهب الله عنهم الرجس و جمعهء ديگر مؤذنان را بكلمهء حى على خير العمل مأمور گردانيد در تاريخ جعفرى مذكور است كه سلطان محمد خدابنده در سنهء 708 ثمان و سبعمأة حضرات سادات و علماى عالى درجات مثل جمال الدين مطهر حلى و سيد شمس الدين اوحى و ديگر دانشمندان را مجتمع گردانيد و در باب مذاهب سخن ميگفتند و آخر بر مذهب اماميه اتفاق نمودند و سر منبر و روى دينار القاب امامان دوازده‌گانه 4 شرف و زيور گرفت و احكام مطاعه بممالك ارسال داشت كه به همين منوال عمل نمايند اما چون در سنهء 710 عشر و سبعمأة بسلطان خبر رسيد كه اهالى اصفهان در اين باب مضايقه دارند بنابراين عشرى از متنجده بقتل و اسر و تاراج ايشان مقرر گشت همين كه لشكر به آن سرحد رسيد اصفهانيان خطبه خواندند و نثارها كردند .\r\n\r\n[ 346 - حالات بابر شاه . 
  ]\r\n346 تنبيه در مطلع السعدين در خاتمهء احوال ميرزا ابو القاسم بابر ميرزاى بن بايسنقر بن شاهرخ ميرزا همين عبارات محتوى بر اشارات مسطور\r\n\r\n","description":"","footnote":"","page_name":" 191 ","page_number":212},
  {"content":"\r\n\r\nاست كه راقم سطور را بر خاطر خطور مىكند كه روزى با خواص مقربان نشسته بود و سكهء در دست داشتند نوشتهء او را خوانده كه فرمود نام دوازده امام است يكى از حضار گفت كه در كدام زمان بوده باشد و بنام كه تواند بود ميرزا گفت به زمان و بنام نيست همانشخص گفت هرجا بنوعى شما را اعتقاد دارند پادشاه گفت هركس هرنوع اعتقاد دارد گو ميدار من بطريق اجداد خود ميباشم القصه جوهر حسب الامر سنهء 362 اثنتين و ستين و ثلثمأة بعمارت بلدهء قاهره معزه كه در ميان قسطاط و مصر كهنه و عين الشمس است و الحال مصر آنست قيام نمود و از راه افرنجيه و افريقيه كه بلاد معتبريست بدانجا انتقال نمود و آن را دار السلطنة گردانيد و در وقتى كه بدانجا مىآمد از جملهء اسباب او پانزده هزار شتر و ده هزار استر زر خالص بود كه همراه خود بدانجا نقل كرده و خازنان هرروز صندوقى از زر حسب الامر در پيش بارگاه نهاده صلاى عام درميدادند چون معز در سنهء 361 احدى و ستين و ثلثمأة از افريقيه متوجه مصر شد امير ابو الفتح صيحامى نام شخصى را در آنولايت بنيابت خود قرار داده و جاى داد و او مدت دوازده سال در آن ممالك لواى استقلال افراشته بمراسم سلطنت قيام نمود گويند ويرا در يكروز چهارصد نبيره متولد شده خدا ويرا در آن روز هند و پسرى نيز كرامت فرموده بعد از وى سلطنت آنمملكت بدوسه واسطه بابو على تميم رسيد وى مدت پنجاه و شش سال در حكومت گذرانيد و زياده از صد نفر اولاد ذكور و شصت دختر داشته .\r\n\r\n[ 347 - معز فاطمى خليفهء مصر . 
  ]\r\n347 حكايت گويند معز در علم نجوم مهارت داشت چنان كه در حين رحلت زايچهء طالع خود را مطالعه نموده بيكى از اهل تنجيم گفت كه طالع بقاطعى رسيده حال چگونه خواهد بود منجم گفت چند روزى از انظار اغيار مستور بايد بود تا آن نحوست درگذرد معز گفت اينها چه فايده دارد هنگام غروب آفتاب غروب آفتاب حياتست لاجرم اركان دولت را حاضر ساخته وصيتى كه داشت بجاى آورد در روضة الصفا مذكور است در حينى كه معز در مهديه بود قيصر روم پيكى نزد وى ارسال داشت اتفاقا همان شخص بمصر برسالت آمده بود معز در خلوتى به او گفت هيچ ياد دارى كه در نوبت اول به تو ميگفتم كه روزى باشد كه مملكت مصر به تصرف ما درآمده بار ديگر تو در اينجا پيش ما آئى اين آن روز است اميد كه نوبت ديگر بيائى و ما را بر سرير خلافت بغداد باستقلال بينى شخص مذكور زمين خدمت بوسيده گفت اگر اشارت باشد سخنى كه بخاطر رسيده معروض دارم گفت بگوى گفت در آن نوبت كمال سطوت و صلابت و غايت شوكت و مهابتى كه در جبين شما بود الحال از آن اثرى نمانده سر درين چه باشد معز از اين سخن درهم شده در ساعت تب كرد و هم در آن اوقات درگذشت .\r\n\r\n","description":"","footnote":"","page_name":" 192 ","page_number":213},
  {"content":"\r\n\r\n\r\n[ 348 - خليفه شدن عزيز باللّه مصرى . 
  ]\r\n348 من النوادر چون معز در ربيع الآخر سنه 365 خمس و ستين و ثلثمأة بمرد پسرش العزيز باللّه بر سرير عزت و جاه نشست از آن جمله كسانى كه به بيعتش حاضر شدند عمش حيدر و عم پدرش ابو العرات و عم جدش بود گويند چون عزيز بمقر سلطنت مصر تكيه زد البتكين كه از اعيان و امراى آل بويه بود و حسن بن احمد قرمطى در مخاصمت وى با يكدگر اتفاق نموده به قصد او متوجه گشتند و در حين تسويهء صفوف البتكين را از ديدن رايات عزيز هراسى بر ضمير فتنه‌انگيز استيلا يافته از سمند ستيز به زير دويد و بنياد آهنگ عزيز كرد و ران و ركاب او را بوسيده معذرت خواست و ما ذا لك على الله بعزيز\r\n\r\nبيت :\r\n عزيزى و خوارى تو بخشى بكس * عزيزى و خوارى نه‌بيند ز كس \r\n\r\n[ 349 - وصف مرغ عنقا . 
  ]\r\n349 من النوادر از تاريخ فرعونى منقولست كه از شهر مصر طائرى در غايت عظمت جثه كه همچون آدمى لحيه و غبغب داشت و پرهايش به چند رنگ ملون و شبيه اكثر طيور اعضايش بود نزد عزيز آوردند و آن مرغرا عنقا ميگفتند .\r\n\r\n[ 350 - وصف عنقاى مغرب . 
  ]\r\n350 ايضا يافعى از شرح مقامات حريرى كه تصنيف عسكريست نقل نموده كه در اراضى اصحاب الرأس كوهى بود كه موازى يكميل ارتفاع داشت و در آن جبل اصناف جانوران بودند و سالى يك بار مرغى بزرگ خلقت طويل العنق كه رويش بمثابهء روى انسان بود و در ساير اعضايش از هر حيوانى نمونهء مينمود در آن كوه پيدا ميشد و به آن طيور تغذى نموده بعضى را هلاك ميگردانيد و گاهى متعرض اطفال آنديار ميگشت اهالى و رئيس آنطير را عنقاى مغرب ميگفتند . چه چند چيز غريب از او مشاهده ميشد اما زمخشرى در كتاب ربيع الابرار از عبد اللّه عباس نقل كرده كه در زمان موسى عليه السلام طائرى كه اسم او عنقا بود مخلوق شده او را چهار بال بود و از هر جانبى روئى داشت همچون روى آدمى بعد از موسى ( ع ) بچگان آن جانور پرواز نموده از اراضى شام بصحارى نجد و حجاز آمدند و همواره وحوش و طيور و كودكان آنحدود را طعمه ميساختند اهالى آنجا استغاثه بدرگاه حضرت رسول اكرم ( ص ) آوردند ببركت دعاى آن سرور نسل آن جانور كثير الضرر انقطاع پذيرفت و حالا معدومات را بدان مثل زنند بنابر آنست كه بعد از دعاى پيغمبر ( ص ) ديگر كسى از ايشان اثرى نديده اما در شجرهء الهيه آمده كه عنقا در جزيرهء از جزاير بحر محيط اخضر قريب به خط استواست .\r\n\r\n[ 351 - وصف مرغ ققنس . 
  ]\r\n351 ايضا در بعضى كتب مذكور است كه در هند ققنس نام جانوريست كه عمرش بهزار ميرسد و بعد از انقضاء مدت مذكور در يكى از صحارى هيمهء بسيارى جمع نموده بر فقدان عمر اندك و حسرت بسيار خود بنياد نوحه و زارى و آغاز\r\n\r\n","description":"","footnote":"","page_name":" 193 ","page_number":214},
  {"content":"\r\n\r\nتعزيه و سوگوارى مينمايد\r\n\r\nنظم :\r\n شنيدستم كه افلاطون شب و روز * بگريه داشتى چشم جهان‌سوز\r\nيكى گفتا كه شيخا گريه از چيست ؟ * بگفتا چشم كس بيهوده نگرييست\r\nبدان گريم كه جسم و جان دمساز * بهم خوكرده‌اند از ديرگه باز\r\nجدا خواهند گشت از آشنائى * همى گريم بدان روز جدائى \r\nو ساير مرغان آن صحرا از كمال تأثير ناله و نفير او مدهوش گشته همچون پروانه گرد سر آن يگانه ميگردند و او در آن اثنا آوازى كشيده باضطراب تمام بالهاى خود را برهم مىزند و از بال او آتشى جسته در آن هيمه مىافتد و آن هيمه تمام سوخته تودهء خاكستر مىشود و از ته خاكستر بيضهء پيدا شده بعد از مدتى ققنس بچه بيرون آمده طيران مينمايد و بدستور اجداد زندگى مىكند\r\n\r\nبيت :\r\n اگر سال گردد فزون از هزار * همين است روز و همين است كار \r\nاما در شجرهء الهيه شهرودى مسطور است كه اين جانور در جزاير خلخ قسطنطنيه است و از خاكستر او كرمى توليد ميگردد و سرانجام آن كرم ققنس مىشود و هم او گويد كه در بعضى از كتب ديده‌ام كه او بچهء خود را دوست ميدارد اما چون جوجه برآورد پروبال خود را بر او زند و او در غضب رفته ويرا بكشد بعد از آن نر و ماده آغاز گريه كرده تا سه روز ماتم‌زده باشند بعد از آن ماده سينهء خود را خراشيده قطره خونى بر جوجه ريزد باز آن جوجه زنده گردد باذن اللّه تعالى .\r\n\r\n[ 352 - حاكم بن عزيز و ديندارى او . 
  ]\r\n352 من الوقايع گويند كه حاكم بن عزيز بعد از پدر در رمضان سنهء 386 ست و ثمانين و ثلثمأة بر سرير فرماندهى نشسته در امر معروف و نهى از منكر اصرار ميكرد و ادوات ملاهى و آلات مناهى را چون مهرهاى نرد از روى تختهء روزگار برچيده بنابر آنكه مردم از شرب خمر متقاعد نميگشتند تاكستانها را قطع نمود\r\n\r\nبيت :\r\n چنان منع ميشد كه در روضه حور * فراموش كرد از شراب طهور \r\nو موزه دوزانرا از كار خود منع و نهى كرد تا زنان از خانه بيرون نتوانند آمد ليك آنچه از نامشروعات و مناهى كه از منسوبان او واقع شدى اغماض نموده تجاهل فرمودى و خدام خودكام آن بزرگوار مضمون اين بيت را شعار خود ساختندى\r\n\r\nبيت :\r\n اكنون كه زمان مقتضى توبه و تقويست * مى ريختن و بانگ برانگيختن اوليست \r\nاما خود بىطنطنه و كوكبه بر خرى سوار گشته در كوچه و بازار ميگشت و گاهى بر كوهى كه نزديك مصر است رفته مدعايش آن بود كه چون حضرت موسى كليم با خداوند كريم مناجات ميكنم و اينمعنى مقتضى بر انكار بعضى گشته بطريق سخريه مضمون اين بيت ادا مينمودند\r\n\r\n","description":"","footnote":"","page_name":" 194 ","page_number":215},
  {"content":"\r\n\r\n\r\nبيت :\r\n ترا رسد كه كنى حاكمى به استقلال * نه چون نبوت موسى بشركت هارون \r\nو در ايام حاكم شبها حسب الحكم او در دروازها را نمىبستند و بواسطهء بيع و شرا در دكانها مفتوح و بر سر دروازها و كوچها مشعلها و چراغها افروخته مردم تا صباح در سير و سلوك بودند و بعيش مشغول ميگشتند\r\n\r\nبيت :\r\n همچو نرگس مست و زر در دست ايمن نيمشب * خفته بودندى غريبان بر سر هر رهگذر \r\nو خود نيز با ايشان موافقت كرده بمضمون اين قطعه عمل نمودى\r\n\r\nقطعه :\r\n اگرچه حاكم شهرى و دست آن دارى * جفا مكن كه نه كاريست مردم‌آزارى\r\nروا مدار تو در خواب و خلق عالم را * كشيده ظلم تو در ديده ميل بيدارى \r\nاز جملهء خصائل او يكى ديگر آن بوده كه در روز بار رقعات سر به مهر ايثار كردى مدلول بعضى انعام درم و دينار بيشمار و مضمون برخى بر عقوبات متنوعه و ايذا تا بندگان رقعات را نزد امير بار برده زمرهء بايثار درم و دينار مبتهج و خرم شدندى و فرقهء بعذابهاى گوناگون پريشان و درهم گشتندى .\r\n\r\nمصراع :\r\n تا كرا بخت و تا كرا روزى . \r\n\r\n[ 353 - خروج يكى از اولاد هشام بر حاكم مصرى . 
  ]\r\n353 حكايت در روضة الصفا مذكور است كه يكى از اولاد هشام بن عبد الملك بر وى خروج نموده از كشش و كوشش بسيار وى بقيد اسارت گرفتار گرديد و حسب الامر حاكم او را دست و پا بسته بواسطهء تشهير بر شترى سوار كردند و ميمونى رديف او ساخته بوزينه هر لحظه او را بسيلى نوازش ميفرمود بعد از آنكه او را فروگرفتند مرده بود بالجمله در اواخر دولت همشيرهء خود ( ست الملك را با امير الجيوش ابن دواس ) متهم گردانيده قاصد جان ايشان بود هردو از اين معنى مستشعر گشته بموجب\r\n\r\nبيت :\r\n قصد من دارد ز يكسو غم ز ديگر سو اجل * پيش‌دستى كن كه نبود دست پيشين را بدل \r\nعمل كردند و در شبى كه خود از روى نجوم حكم كرده بود كه او را در آنشب قرانيست هرچند كه ميخواست بيرون رود مادرش مانع شد با مادر گفت اگر نميگذارى بيم آنست كه مرغ روحم در طيران آيد بهر وجه كه بود بيرون شتافته بدستور بر خر خود سوار گشته بمقتضاى آيهء كريمهء  قُلْ لَوْ كُنْتُمْ فِي بُيُوتِكُمْ لَبَرَزَ الَّذِينَ كُتِبَ عَلَيْهِمُ الْقَتْلُ إِلى مَضاجِعِهِمْ  راه كوه پيش گرفته بر دست قاصدان كشته گشت و وقع ذالك فى شهور سنهء 411 احدى عشر و اربعمأة\r\n\r\n[ 354 - داستان وشمگير . 
  ]\r\n354 تمثيل در محرم سنهء 557 سبع و خمسين و خمسمأة روزى وشمگير بن زياد كه پدر قابوس پادشاه جرجان و طبرستان و رستمدار بود ارادهء سوارى نمود بعضى از ارباب نجوم كه بملازمتش موسوم بودند گفتند از اوضاع فلكى چنان معلوم مىشود كه شما را امروز قرانيست و او بنا بفرمودهء ايشان تا بوقت ظهر در خانه توقف نموده بعد از آن بنظارهء اسبان خاصه بطويله رفته و اسبى سياه قشقه كه نظير آن در زير كرهء اثير نبود\r\n\r\n","description":"","footnote":"","page_name":" 195 ","page_number":216},
  {"content":"\r\n\r\n\r\nنظم :\r\n شب سعادت ارباب دولتست مگر * كه روشنى سحر از مبادتش پيداست\r\nز روز و شب بگذشتى اگر نه آن بودى * كه روز روشنش از پيش و تيره شب ز قفاست \r\nبه نظر او درآمده بسوارى او ميل كرد بعد از طى اندك مسافتى سخن منجمانش بخاطر رسيده عود نمود كه بيكبار گرازى از نىزارى بيرون تاخته خود را بر شكم اسبش زد چنان كه وشمگير از خانهء زين بر روى زمين افتاده چندان خون از بينى و گوشش آمد كه آفتاب عمرش بسرحد زوال رسيد .\r\n\r\n[ 355 - برآمدن ستاره‌اى در عهد طاهر مصرى 
  ]\r\n355 من الغرائب در شهور سنهء 446 ست و اربعين و اربعمأة در عهد خليفه طاهر بن حكم شبى ستارهء نورانى ظاهر شد و مدتى پرتو آن تمامى شهر را روشن كرد و چون روز منور گرديد\r\n\r\nمصراع :\r\n ستارهء بدرخشيد و شمع مجلس شد . \r\nو اثرش آنكه هم در آن ايام مردم ببلاى قحط و غلا مبتلا گشتند\r\n\r\nبيت :\r\n قحط تا حدى كه خلق از فرط بىنانى چو شمع * چشم خود را سوختى بر آتش و بردى به كار \r\nهرروز قريب صد هزار نفس از فقدان نان جان ميدادند .\r\n\r\n[ 356 - درخشيدن ستاره‌اى در زمان مطيع عباسى 
  ]\r\n356 ايضا ابن جوزى گويد كه در زمان مطيع عباسى در يكى از ليالى شهر ذيحجه سنهء 359 تسع و خمسين و ثلثمأة ستارهء چنان بدرخشيد كه بيشايبهء اغراق همچو آفتاب تمامى روى زمين را روشن ساخت بعد از ان صوتى چون رعد شديد مسموع خلائق شد و در مصر و قلمرو مستنصر چنان زلزله شد كه مصداق ان زلزلة الساعة شيىء عظيم بوقوع پيوسته از غايت شدت آن ماهيان در قعر دريا نمودار و پيدا گشتند\r\n\r\n[ 357 - درگذشتن امير تاج علوى در حجاز . 
  ]\r\n357 من مآثر الكرم در عهد مستنصر در شهور سنهء 464 اربع و ستين و اربعمأة امير تاج المعالى كه بعز نسب و فرط حسب و وفور كرم و بذل دينار و درم از سادات بحكومت حرم و حجاز سرافراز بود رايت سعادت آيت بصوب آخرت برافراشت صاحب عمدة الطالب گويد كه او بمثابهء كرم و سخا داشت كه چون شنيد نزديكى از اعراب اسبى است كه شبديز خيال بگرد او نرسيده و مصور تصوير نظير او بر صفحهء ضمير نكشيده\r\n\r\nنظم :\r\n ز انديشهء دل سبك‌پوىتر * ز رأى خردمند ره‌جوىتر\r\nشتابنده از پيش و رهبر ز پس * جهنده رها كن گريزنده رس \r\nو صاحبش قسم ياد كرد كه نفروشم او را مگر به بيست سر اسب اعلى و بيست نفر غلام سر و بالا و بيست كنيز گلعذار و صد هزار درم و يكهزار دينار و او اجناس مذكوره را سرانجام نموده مصحوب يكى از ملازمان خود بقبيلهء آن بدوى ارسال داشت قضا را شخص مذكور از منزلى بمنزلى كوچ كرده از جهة قضاى بعضى حوايج خود در منزل مانده بود غلام مذكور بىآنكه او را شناسد مهمان او شد و چون گله و رمه و اسباب وى برفته بود به غير از اسب مذكور چيزى ديگر با او نمانده بود بالضروره مراعات جانب مهمان نموده اسب مذكور را ذبح كرده صباح غلام او را از مطلوب خود آگاه گردانيد اعرابى گفت آنشخص منم و اسبى كه مقصود تو\r\n\r\n","description":"","footnote":"","page_name":" 196 ","page_number":217},
  {"content":"\r\n\r\nبود امشب بجهة ما يحتاج ميزبانى تو مذبوح گرديد و پوست و سر و يال دم او به دو نمود غلام حيرت كرده وى نيز در برابر شيوهء وى بذل مرعى داشته آنغلامان و جوارى و اسبان و درهم و دينار و آنچه آورده بود جمله را به دو واگذاشت و از آنمرحله بازگشته چون بحوالى حرم رسيد امير شنيد كه او مىآيد باستقبال او شتافت و در آن اثنا غلام را دريافته حكايت شنيده بعد از آن حقيقت اموال را سئوال كرد وى گفت مرا شرم آمد كه باوجود آن مكرمتى آنها را از او دريغ دارم لاجرم بر او ايثار كردم امير فرمود كه واللّه اگر آنها را بازمىداشتى بىشك ببدترين صورتى كشته ميشدى آرى عادات السادات سادات العادات حبذا اهل اينزمان كه بواسطهء درهمى درهم ميشوند و از براى دينارى دنيا را بر هم ميزنند\r\n\r\nنظم :\r\n جامى ارباب حرب ناياب چون عنقا شدند * اهل همت را بود قاف قناعت فرض عين\r\nراح راحت نيست در جام غم انجام طمع * كاس ياس از كف منه كالياس احدى الراحتين \r\n\r\n[ 358 متوارى شدن حسن صباح از بيم نظام الملك 
  ]\r\n358 من الوقايع مشهور است كه چون حسن از بيم الب ارسلان و خواجه نظام الملك در شهور سنهء 464 اربع و ستين و اربعمأة آواره گشته\r\n\r\nمصراع :\r\n هرروز بمنزلى و هر شب جائى . \r\nسرگردان ميگشت تا شبى متوارى به خانه رئيس ابو الفضل البنانى رفت رئيس مقدم او را مكرم داشته بلوازم ضيافت قيام نمود . شبى حسن در اثناى سخن بر زبان آورد كه اگر دو يار موافق مىيافتم مملكت اين ترك و وزارت اين تاجيك را بر هم ميزدم چون رئيس بكمال عقل و ذكا در ميانهء اهل زمانه انگشت‌نما بود آنسخن را حمل بر خبط دماغ نموده اغذيه و تراكيب دافع سودا چون نخودآب و معجون نجاج نزد حسن فرستاد حسن بفراست آن را دريافته از آنجا بيرون آمد و بسياحت مشغول شده در سنهء 471 احدى و سبعين و اربعمأة بمصر شتافت و بمستنصر خليفه ملاقات كرده در صحبت او قبول تمام يافت بمثابهء كه محسود امرا و اركان دولت گرديد بنابراين قصد او كرده خواستند كه او را در قلعهء در مياط محبوس گردانند قضا را برجى از ان قلعه افتاده ايشان از آن راى درگذشتند آخر او را رفيق فوجى از فرنگيان ساخته در كشتى نشاندند و در خلال آن احوال كه در كشتى بود تلاطم امواج شده نزديك بدان رسيده بود كه سفينه غرق شود لاجرم اضطراب تمام بساكنان آن راه يافته حسن در آنجا درهم نشد يكى از ايشان از وى پرسيد كه موجب اطمينان تو چيست ؟ جواب داد كه مولانا يعنى مستنصر به من گفته كه از اين امواج آسيبى بشما نميرسد بنابراين خاطر جمعم بيكبار در اثناى آن كلام دريا آرام يافت اهل كشتى طامات او را بر كرامات حمل نمودند و او در آن سفر كودكى از نژاد مستنصر بدست آورده بايران آمد و در سنهء 436 ست و ثلاثين و اربعمأة بقلعهء الموت دست‌يافته از نوادر اتفاقات آنكه قلعهء مذكور را داعى كبير حسن بن زيد در شهور سنهء 436 ست و ثلاثين و اربعمأة احداث كرد الموت در اصل وضع إله الموت است يعنى آشيانهء عقاب و حروف آن به حساب جمل موافق استيلاى\r\n\r\n","description":"","footnote":"","page_name":" 197 ","page_number":218},
  {"content":"\r\n\r\nاو بر آن قلعه است بالجمله چون حسن بحوالى آن قلعه آمده آغاز شيد و زرق نموده از كثرت زهادت و عبادت گردن سركشان آنزمين را بچنبر اطاعت درآورده دعوتش را قبول كردند و مهدى علوى كه از قبل سلطان ملكشاه كوتوال قلعه بود اعتقادى به دو آورده استدعاى قدوم او بقلعه نمود و حسن از اين معنى ابا كرده گفت مرا در آنجا ملكى نيست كه عبادت كنم چگونه بدانجا آيم چون التماس مكرر شد وى گفت آنقدر جا كه محل يكپوست گاو باشد به من به فروش تا در آنجا به نماز قيام نمايم مهدى نيز آنقدر زمين به دو فروخته او را بدان قلعه برد چون حسن را اعوان و انصار در آنجا بسيار شدند پوست را دوال كرده بدور قلعه كشيد و كوتوال را عذر خواسته بيرون كرد القصه بعد از استقرار او را در آنجا روزبروز مواد حشمت تضاعف پذيرفته اكثر بلاد رودبار و قهستان و غيره در حيز تسخير او درآمد و چون آوازهء استيلاى او برئيس ابو الفضل رسيد بنابر سبق دوستى نزد حسن آمد و نوبتى بتقريبى به دو گفت ديدى كه چون يار موافق يافتم چو كارها كردم .\r\n\r\nمصراع :\r\n آرى باتفاق جهان ميتوان گرفت . \r\n\r\n[ 359 - فخر رازى با اسماعيليه . 
  ]\r\n359 تمثيل فخر رازى در ايام ملاحدهء شقاوت فرجام بتخصيص محمد بن حسن الموتى مشهور بعلى ذكره السلام در رى رحل اقامت انداخته بافاده و افاضه اقدام نمودى و چون بمسائل خلافى رسيدى گفتى خلافا للاسماعيليه لعنهم الله و خذ لهم الله اين خبر كه بمحمد رسيد فدائى را نامزد بجانب رى كرده سفارشى چند بوى نمود فدائى مذكور خود را در لباس طالب علمان بعلامهء زمان ظاهر ساخته انتظار فرصت ميكشيد .\r\n\r\nنظم :\r\n توان شناخت بيكروز در شمايل مرد * كه تا كجاش رسيده است پايگاه علوم\r\nولى ز باطنش ايمن مباش و غره مشو * كه خبث نفس نگردد بسالها معلوم \r\nبعد از انقضاء هفتماه ويرا تنها يافته و در حجره را بسته فى الفور خنجر كشيده بر سينهء رازى نشست و او از اين معنى سراسيمه گشته گفت گناه من چيست فدائى گفت چرا همواره زبان بلعن و طعن پيشوايان ما ميگشائى و عقايد صحيحهء ايشان را در لباس خطا مينمائى وى قسم ياد نموده گفت\r\n\r\nنظم :\r\n هذيان پيش ازين اگر گفتم * گفتم استغفر اللّه از هذيان \r\nفدائى گفت همين لحظه كه از چنگم رها شوى سوگند را تأويل نموده يا كفاره داده بدستور طريقهء سابق را مسلوك ميدارى علامه در آن باب مبالغه بسرحد افراط رسانيده فدائى از قتل او درگذشت و گفت بقتل تو مأمور نبودم و الا هيچ عذر تقصير نخواستم فخر گفت آرى .\r\n\r\nبيت :\r\n قتل اين خسته به شمشير تو تقدير نبود * ورنه هيچ از دل بيرحم تو تقصير نبود \r\nفدائى گفت بدانكه سيد ما محمد بن حسن شما را سلام مىرساند و ميگويد كه ما از سخنان\r\n\r\n","description":"","footnote":"","page_name":" 198 ","page_number":219},
  {"content":"\r\n\r\nعوام باك نداريم اما از امثال شما نحارير عديم النظير منزجر ميگرديم چو مقالات افادت آيات شما بر صفحات روزگار خواهد ماند اكنون ملتمس آنكه قدوم افاضت لزوم بقلعه رنجه فرمايند تا شرايط خدمتكارى مرعى گردد و وى چارهء به غير از سازگارى با آن خبيث ستمكار نداشت گفت آمدن بقلعهء متصور نيست اما شرط كردم كه بعد اليوم سخنى از من كه لايق حال ايشان نباشد سر نزند\r\n\r\nنظم :\r\n اگر دشمن نسازد با تو اى دوست * تو ميبايد كه با دشمن بسازى\r\nو گرنه يكدو روزى صبر فرماى * نه او ماند نه تو نه فخر رازى \r\nپس فدائى سيصد مثقال زر نزد او نهاده گفت اين وظيفه يكسالهء شماست مقرر چنان شده كه هر ساله موازى اين رئيس ابو الفضل بشما رساند و دو برد يمانى جهة امام آورده‌ام و در حجرهء منست بعد از رفتن من آنها را بردارند بعد از آن از حجره بدر جسته غايب شد و او حسب الموعود آن دو برد را بچنگ آورده بعد از آن در خلافيات زياده از اين نگفتى خلافا للاسماعيليه يكى از شاگردان سئوال كرد كه در باب آنطايفه موجب آن اطناب و منشاء اين اختصار چيست گفت ايشان برهان قاطع دارند\r\n\r\nنظم :\r\n گر زبان تو رازدارستى * تيغ را با سرت چه كارستى\r\nتيغ را چون به قصد جان كردند * راست بر صورت زبان كردند \r\n\r\nحكمت :\r\nبيشتر آفات كه بحيوانات رسد سبب آن فقدان نطقست و منشاء اوليهء مخافات انسان را وجدان آن‌كه آفة الانسان من اللسان\r\n\r\nبيت :\r\n بنطق آدمى بهتر است از دواب * دواب از توبه گر نگوئى صواب \r\n\r\n[ 360 - چهارده تن فرع اسماعيليهء مغرب . 
  ]\r\n360 فرع آل اسماعيل اسماعيليه دو فرقه‌اند فرقهء اول اسماعيليهء مغربند و ايشان چهارده نفرند مدت ملكشان از سنهء 296 ست و تسعين و مأتين تا سنهء 556 ست و خمسين و خمسمأة دويست و شصت سال محمد الملقب بمهدى بن عبد اللّه بن قاسم بن احمد بن اسماعيل بن امام جعفر الصادق بيست و شش سال احمد بن مهدى الموسوم بقائم دوازده سال اسماعيل بن قائم الملقب بمنصور المشهور بمعز الدوله بيست و چهار سال نزار بن معز المعروف بعزيز بيست و يكسال منصور بن جرير المشهور به حاكم بيست و پنجسال على بن حاكم المدعو بطاهر شانزده سال معد بن طاهر الموصوف بمستنصر شصت سال احمد بن المستنصر المسمى بمستعلى دوازده سال منصور بن مستعلى الملكى الموصوف بآمن بيست و هفت سال عبد الحميد بن مستنصر المعروف بحافظ بيست سال محمد بن حافظ الملقب بطاهر پنجسال عيسى بن طاهر الشهير بفايز سه سال محمد بن فايز المذكور بعاضد دوازده سال\r\n\r\n[ 361 - اسماعيليهء ايران هشت تن بودند . 
  ]\r\n361 فرع دوم فرقهء ثانى كه در ايران استيلا يافته‌اند و ايشان را ملاحدهء قهستان و رودبار خوانند هشت نفرند كه زمان تسلط ايشان صد و هفتاد\r\n\r\n","description":"","footnote":"","page_name":" 199 ","page_number":220},
  {"content":"\r\n\r\nسالست حسن بن على بن محمد بن جعفر بن حسن بن محمد الحميرى المعروف بسباح سى و پنجسال بزرگ اميد رودبارى چهارده سال و دو ماه و بيست روز محمد بن بزرگ اميد بيست و چهار سال و هشت ماه و هشت روز حسن بن محمد المشهور بعلى ذكره السلام چهار سال محمد بن حسن چهل و شش سال جلال الدين حسن بن محمد الموصوف بنو مسلمان يازده سال علاء الدين محمد بن جلال الدين حسن سى و پنجسال و يك ماه ركن الدين خورشاه بن علاء الدين محمد يكسال .\r\n\r\n[ 362 - داستان محمد تومرث . 
  ]\r\n362 من البدايع الوقايع در مرآت الجنان يافعى يمينى مذكور است كه محمد بن عبد اللّه تومرث بربرى كه از اقوام امير على ساكن جبل سوسن مغربست باصناف فضائل و انواع خصايل آراسته بود و از جمله تتبع علم جفر فرموده چنان استخراج نمود كه در سنهء 26 ستين و مأتين در بلاد مغرب شخصى موصوف باوصاف كذا كه مفردات اسمش ع ب د ل م و م ن باشد بدستيارى همت او بر سرير سلطنت نشيند لاجرم سفر اختيار نموده در باب پيدا نمودن شخص مذكور كوشش نمود تا آنكه بقريهء ملاله بعبد المؤمن كوفى قيس واخورده چون او را بصفات مقرر متصف ديد بسلطنت نويد داده در سلك احبابش كشيد\r\n\r\n[ 363 - جفر و جامع حضرت على . 
  ]\r\n363 تنبيه جفر و جامع دو كتابند منسوب به حضرت على بن ابى طالب ( ع ) و احوال بنى آدم در آنها مسطور است و اين علم مختص است بامامان شيعه 4 اما شارح مواقف آورده كه در مكتوب عهديكه حضرت على بن موسى الرضا بن جعفر بن محمد باقر 4 بمأمون قلم اعجاز رقم فرموده بودند مزبور بود كه محققا تو دانستهء حقوق ما را اگرچه آباى تو ابا نمودند اين عهد مأمول تو نزد ما مقرون بقبول شد ليك مدلول جفر و جامع دلالت بر خلاف اين مىكند و همچنين خود گويد كه مشايخ مغرب را در علم حروف نصيبى است و آن را نيز نسبت ميكنند باهل بيت و من در شام نظمى ديدم كه بطريق رمز و اشارت باحوال ملوك مصر ميكرده و شنيدم كه آن مستخرج و مستنبط است از اين كتاب شريف بالجمله اصل حكايت عبد المؤمن آنست كه در اوان طفوليت روزى نزد پدر خود على در خواب بود و او بامر كاسه‌گرى مشغول كه بيكبار آوازى از آسمان شنيده چون سر بالا كرد قطعهء ابر سياهى ديد كه محاذى سر او مىآيد نيك بنگريست خيل زنبور عسل بود كه نزول نموده تمامى اعضاى جگرگوشه او را فروگرفتند مادر عبد المؤمن را از مشاهدهء آن اضطرابى دست داده خواست كه بىتابى كند على او را مانع آمده در آن اثنا بىآنكه ضررى بعبد المؤمن رسد پرواز كردند على دست از كار برداشته نزد شخصى را جز نام رفته آنصورت را با او در ميانه نهاد وى گفت دور نيست كه نور ديده‌ات در ميان اهل مغرب سرور و برگزيدهء گردد\r\n\r\nبيت :\r\n چو بطفليش بديدم بنمودم اهل دين را * كه شود بلاى جانها بشما سپردم اين را \r\n\r\n","description":"","footnote":"","page_name":" 200 ","page_number":221},
  {"content":"\r\n\r\nالقصه محمد تومرث باتفاق عبد المؤمن و عبد اللّه تشريشى كه از فصحاى عرب و علماى فضل و ادب بود و بنابر فرط اعتقاد در زمرهء مريدان محمد تومرث منخرط گشته آغاز سياحت كردند و محمد بعبد اللّه گفت كه تو خود را بطريق مردم بىزبان باهل عالم‌نماى تا بوقت احتياج بدانچه مقتضاى حال باشد تنطق نمائى آخر در اثناى سير و سلوك گذر ايشان بر مدينة الجمات افتاده محمد تومرث از عبد الحق بن ابراهيم كه از جملة فقها و از اجلهء احبا و اصدقاى او بود صلاح آنكار استفسار فرمود وى نيز بموجب المستشار مؤتمن او را بكوهستان سمل كه از مواضع حصين آنسرزمين است اشارت كرد آنسخن بغايت مستحسن افتاده در امضاى آن استعجال نمود چون در صحف جفر مطالعه نموده بود كه مقام ايشان در سمل صورت اتمام خواهد يافت لاجرم در صحبت رفقا بدانصوب نهضت نموده سكان آنجا ايشانرا از جملهء فضلا تصور نموده موردشان را بتعظيم تلقى نمودند آنعزيزان از كثرت عبادت و فرط زهادت مرتبه‌مرتبه مطاع مردم آنجا گشته اوامر و نواهى ايشانرا مطيع و منقاد گشتند و در خلال آن احوال نظر محمد بر اطفال ايشان افتاده اكثر ايشان را از رق و اصفر ديد و حال آنكه آبا و امهات ايشان نه بر اين اوصاف بودند از منشاء آن استفسار نمود جواب گفتند كه هر سال خيلى از غلامان سلطان كه هر سرهنك ايشان نهنگى بود همچون پلنك در غايت اسائت صورت و ردائت سيرت\r\n\r\nبيت :\r\n فيروزه‌چشم و لعل‌رخ و ريش همچو زر * چندين گهرتر است همه رزل و بدگهر \r\n\r\nنظم :\r\n سرهنك هفت رنك كه اجزاى ريش او * شنگرف و نيل باشد و زرنيخ و نفط و قير \r\nبواسطهء استخراج خراج بدينجا آمده در منزل ما بيچارگان نزول مينمايند و جبرا و قهرا اهل بيت ما را بتحت تصرف خود درآورده آنچه ميخواهند ميكنند محمد از اين سخن برآشفت و گفت شرمتان باد كه باوجود قوت مدافعه با ننگى چنين در ميسازيد و اسير قساوت در ميدان قيادت ميتازيد اگر كسى در اين امر خطير شما را دستگيرى كنند چه خواهيد كرد همه متفق اللفظ و المعنى گفتند كه جانها در قدم او ايثار ميكنيم محمد گفت اينك آنكس منم كه در آن مائده بذل جهد مينمايم و عقد بيناموسى كه در كار شما افتاده بسر انگشت جلادت ميگشايم بالجمله همگنان سر بر خط فرمان او نهاده تهيهء آلات قتال و ترتيب اسباب جدال نمودند و هم در آن اوان غلامان دررسيدند و در خانهاى آن ستمديدگان فرود آمدند و در شبى كه بازواج آن بيچارگان شدت امتزاج داشتند محمد رفقا را بقتل آنجماعت مأمور گردانيده همه را در يكدم از هم گذرانيدند و يكنفر از ايشان كه در بيرون در بود فرار نموده خود را به خدمت سلطان كه در آنزمان ابو الحسن على بن يوسف تا شفيق بود رسانيده سرگذشت را بپايهء سرير سلطنت مصير تقرير نمود . پادشاه سر\r\n\r\n","description":"","footnote":"","page_name":" 201 ","page_number":222},
  {"content":"\r\n\r\nانگشت تعجب و ندامت گزيده دانست كه صلاحى كه قبل از اين مالك بن وهب در باب محمد انديشيده محض دولتخواهى و خيرانديشى بود\r\n\r\nبيت :\r\n آنكس كه نصيحت ز عزيزان نكند گوش * بسيار نجايد سر انگشت ندامت \r\nخلاصهء كلام آنكه محمد در اثناى سفر بمراكش كه در دار الملك بود رسيد چند روزى كه در آنجا رحل اقامت انداخته بلوازم امر معروف و نهى منكر پرداخت و پادشاه را بتهاون در امر دين منيف تشييع و ترنيف مينمود تا آنكه اين سخن خوش‌خوش بپادشاه رسيد تمامى علماى آنديار را احضار نموده پادشاه رو بديشان آورده گفت از اين شخص بپرسيد كه از ما چه ميطلبد بنابراين قاضى مراكش بمحمد گفت آرى چه سخنانست كه از تو به اين پادشاه دين‌پناه ظل اللّه رسيده محمد مهابا ننموده گفت آنچه از من نقل نموده‌اند بيان واقعست چه در اين بلده انواع مناهى و اصناف ملاهى از شرب خمور و ارتكاب فجور در ميانهء خلايق شايعست و با آنكه بر نواب ملك ظاهر و واضح است منع و زجر نميفرمايند و اينمعنى را بر وجهى تقرير فرمود كه پادشاه بگريه درافتاد و حاضران چنان تقرير كردند كه او را ارادهء تسخير آنولايتست بنابراين مالك بن وهب كه از صناديد افاضل عصر بود روى به پادشاه كرده گفت اى پادشاه مرا نصيحتى است كه در قبول آن عاقبت عافيت است و در رد آن وخامت و شئامت .\r\n\r\nبيت :\r\n نصيحتى كنمت پند گير و نكته مگير * هرآنچه ناصح مشفق بگويدت بپذير \r\nدوست آنست كه با تو راست گويد نه آنكه كجيهاى ترا تصديق نمايد .\r\n\r\nنظم :\r\n هركه از بهر نان گزيند يار * نكند عيب يار خود اظهار\r\nبه‌پسندد هرآنچه او گويد * ور ببيند بدى نكو گويد\r\nاز چنين دوست به بود دشمن * در طريق وفا نه مرد و نه زن \r\nصلاح دولت در آنست كه محمد و ياران او را معتكف زندان گردانى تا يك مرتبه از شر ايشان سالم مانى سلطان در آن باب با جناب وزارت‌مآب مشورت نمود وى گفت در حق كسى كه نصيحتش در مجالس ترا بگريه انداخت و درون ترا از هوا جس نفسانى به‌پرداخت آزار چگونه روا توان داشت و خاطر بر تعذيب او چون توان گماشت و در اين وقت كه خبر طغيان او مسموع سلطان گشت دانست كه غلط كرده است بالضروره حشرى از ابطال رجال بدفع شر او بدانسوى فرستاد و محمد تومرث بعد از قتل غلامان ياران را بدفع لشكر سلطان تحريص نموده در درهء كه عبور لشكر مراكش از آنجا بود مردم سمل سر راه را بر ايشان گرفته به زخم سنك و تير ايشان را پراكنده و پريشان گردانيدند بعد از آن محمد ، عبد اللّه تشريشى را در خلوتى خواست و گفت صلاح در آنست كه زبان بگشائى و بكرامت فصاحت\r\n\r\n","description":"","footnote":"","page_name":" 202 ","page_number":223},
  {"content":"\r\n\r\nزنك كراهت از خاطر بعضى مخالفان كه تا غايت سر بحلقهء ارادت ما در نياورده‌اند بزدائى عبد اللّه در انجمنى برپا خاسته گفت اى ياران دوش در خواب ديدم كه دو فرشته دلم را بشكافتند و مملو از غرايب علوم و حكم ساختند و زبانم را كه گويا نبود بجواهر علمه البيان آراستند اهل مجلس كه او را تا آنزمان بيزبان ميدانستند از كمال فصاحت او حيرت كرده محمد گفت كه آيا ما از جملهء سالكانيم يا از زمرهء هالكان و از اهل بهشتيم يا از اصحاب كنشت .\r\n\r\nبيت :\r\n ميان زهد و رندى عالمى دارم نميدانم * كه چرخ از خاك من تسبيح يا پيمانه ميسازد \r\nعبد اللّه گفت اما أنت فانك المهدى القايم بامر الله تعالى من اتبعك سعد و من خالفك ملك بنابرآن محمد بمهدى ملقب گشت و هم در آن مجلس به او گفتند اصحاب خود را به من عرض كن تا موافقانرا از مخالفان جدا سازيم محمد باحضار اهالى آنديار اشارت فرمود عبد اللّه از هركس كه بوى خلاف مىآمد بدستيارى سياف از ميان برداشت تا آنكه بدين حسن تدبير تسخير برنا و پير آنجا نموده هزار جوان از آن كوهستان فراهم آورده بسردارى عبد المؤمن بمراكش فرستاد و ابو الحسن بمدافعه شتافته بعد از كشش و كوشش بسيار عبد اللّه تشريشى بقتل آمده عبد المؤمن عنان بجانب فرار منعطف گردانيد و در حينى كه محمد در سكرات بود خبر وحشت اثر انهزام لشكر را شنيده باصحاب گفت كه عبد المؤمن را بگوئيد كه از اين انكسار قطعا غبار نقار بخواطر راه نداده بيقين داند كه عاقبت ظفر قرين آن نصرت آثار است كه حسن الصبر طليعة الظفر\r\n\r\nنظم :\r\n صبر و ظفر هردو دوستان قديمند * صبر كن ايدل كه بعد از اين ظفر آيد\r\nبگذرد اين روزگار تلخ‌تر از زهر * بار دگر روزگار چون شكر آيد \r\nو محمد بعد از اتمام اين وصيت در شهور سنهء 524 اربع و عشرين و خمسمأة بمرد و عبد المؤمن بدانجا رسيده پس از مراعات لوازم عزا بنوازش ملازمان و رعايا كوشيده بعد از مدتى ملك از تصرف اولاد ابو الحسن بيرون برد و بعد از آنكه مدتى بر سرير فرماندهى متمكن بود در شهور سنهء 558 ثمان و خمسين و خمسمأة درگذشت .\r\n\r\n[ 364 - آل عبد المؤمن كه سيزده تن بوده‌اند . 
  ]\r\n364 فرع آل عبد المؤمن آل عبد المؤمن سيزده تن‌اند مدت ملكشان از سنهء 524 اربع و عشرين و خمسمأة تا سنهء 668 ثمان و ستين و ستمأة به صد و چهل و چهار سال محمد بن عبد المؤمن چند روزى يوسف بن عبد المؤمن سى و دو سال يعقوب بن يوسف يازده سال محمد بن يعقوب بيست و يك سال شخصى از آنقوم چهار سال عبد الواحد بن يوسف بن عبد المؤمن نه ماه يحيى بن محمد بن يعقوب دو سال ادريس بن يعقوب نه سال رشيد بن ادريس نه سال على بن ادريس شش سال ابو حفص بن ابراهيم بن ادريس بيست سال ادريس پسر عم ابو حفص سه سال .\r\n\r\n","description":"","footnote":"","page_name":" 203 ","page_number":224},
  {"content":"\r\n\r\n\r\n[ 365 - رسالت براق حاجب . 
  ]\r\n365 من السوانح گويند چون براق حاجب قراخطاى از پيش گور خان برسم رسالت نزد سلطان محمد خوارزمشاه آمده سلطانرا عقل و كياست او خوش افتاده رخصت انصراف نداد و او در سلك امراى سلطان غياث الدين بيرم شاه ولد سلطان برتبهء حجابت رسيد و در حينى كه سلطان جلال الدين در ولايت هند بود ميانهء براق و وزير سلطان غياث الدين نايرهء كدورتى مشتعل گشته براق خواست تا از راه كج و مكران خود را بسلطان رساند در آن اثنا گذرش بر حوالى كرمان افتاد شجاع الدين ابو القاسم اعور زوزنى كه از جانب سلطان غياث الدين حاكم آنجا بود طمع در كنيزان قراخطاى كرده سر راه به دو گرفت و از بيوفائى دنيا غافل بود\r\n\r\nنظم :\r\n كس بوى وفائى نشنيده است ز ايام * هركس كه از او بوى وفا جست خطا كرد \r\nبراق بنابر قلت ملازمان عورات را لباس و يراق مردانه پوشانيده بمدافعه قيام نمود .\r\n\r\nنظم :\r\n بهنگام تدبير و يك راى نيك * به از صد سپاهى چو درياى ريك\r\nبه جائى كه كار اندر آيد بتنك * جگر بايد آنجا و لختى درنك \r\nو شجاع الدين اعور از ملاعبهء سپهر اخضر غافل و از اين نكته ذاهل بود\r\n\r\nبيت :\r\n همى تا برآيد بتدبير كار * طريق سلامت به از كارزار \r\n\r\nالقصه :\r\nدر آن معركه براقيان برق مثال خود را بر آن فرقه زده بيكطرفة العين آتش شمشير در خرمن اعمار ايشان افكندند و اعور اسير سرپنجه تقدير شده براق كه از كرمان باندك نزلى و جزوى بزلى قانع بود بولايت آنجا اكتفا ننموده شهر كواشير را بحيز تسخير درآورده و با رقهء اقبالش روزبروز سمت اشتعال پيدا كرده كارش به جائى رسيد كه والدهء سلطان غياث الدين را بحباله نكاح خود درآورده با سلطان بزرك‌منشى ميكرد سلطان غياث الدين روزى از وى پرسيد كه ترا اين بزرگى كه داد گفت آنكه ملك از سامانيان بستد و بغلام ايشان سبكتكين داد و از سلاجقه انتزاع فرموده بمماليك و غلامان ايشان كه خوارزمشاهيه باشد موهبت فرمود تؤتى الملك من تشاء و تنزع الملك ممن تشاء .\r\n\r\n[ 366 - ملوك قراخطاى نه تن بوده‌اند . 
  ]\r\n366 فرع ملوك قراخطاى كه در كرمان بسلطنت رسيده نه تن‌اند مدت حكومتشان از سنهء 621 احدى و عشرين و ستمأة تا سنهء 760 ستين و سبعمأة هشتاد و شش سال براق حاجب يازده سال مبارك خواجة بن براق شانزده سال سلطان قطب الدين برادرزادهء براق هشت سال سلطان حجاج بن قطب الدين چون كودك بود زن پدرش قتلغ تركان نايب او بود دوازده سال سلطان سيورغتمش بن قطب الدين نه سال پادشاه خاتون بنت قطب الدين هشت سال سلطان محمد شاه بن حجاج بن قطب الدين هفت سال شاه جهان بن سيورغتمش دوازده سال .\r\n\r\n","description":"","footnote":"","page_name":" 204 ","page_number":225},
  {"content":"\r\n\r\n\r\n[ 367 - كوچ كردن كردان از شام بلرستان . 
  ]\r\n367 من النوادر در شهور سنهء 500 خمس مأة قريب صد خانوار كرد از جبل السماق شام از حكام خود رنجيده بلرستان آمدند و در خيل خانه محمد خورشيد كه در آنوقت وزير بود مقيم گشتند روزى ميانه خورشيديان ضيافتى روى نموده در آن صحبت سردارى خود به ابو الحسن فضلوى سردار آنقوم دادند وى آن را بفال نيكو گرفته گفت سردارى اين طايفه از براى من خواهد بود و حكم ايشان بما خواهد رسيد او را على نام پسرى بود روزى به شكار رفته سگى همراه برد و در آن اثنا فوجى از اجلاف به دو واخورده بر سر مدعائى كار را با او بجنك رسانيدند و چندان چوب بر او زدند كه بيهوش گشت ايشان او را مرده تصور كردند و پايش گرفته در غارى كشيدند و سك او با مدعيان برفت چون شب بخفتند خصيهء مهتر ايشانرا بدندان بكند و او بدان درگذشت پس سك بخانهء على برفت چون اقوام وى دهان سك را بخون‌آلوده ديدند دانستند كه قضيهء واقع شده در دنبال سك افتادند تا بدر غار على را بيهوش ديدند او را برداشته به خانه بردند و علاج كردند تا صحت يافت .\r\n\r\n[ 368 - سگ مرد غريب 
  ]\r\n368 تمثيل مؤلف نزهت القلوب آورده كه امسال در قزوين مردى غريب در بازار در شب بمرد سگى داشت بر بالاى او خود را بر زمين ميزد چون او را بمقبره بردند و به خاك سپردند سك همراه بود پس بازآمد و در جاى مرك او خود را بر زمين ميزد تا هلاك شد و آنحال همهء بازاريانرا مشاهده افتاد و بر همگنان وفادارى سك محقق گشت .\r\n\r\nمصراع :\r\n كم است از سگى آنكه نشناخت حق . \r\n\r\n[ 369 - داستان هزارسيف . 
  ]\r\n369 من البدايع گويند كه چون هزار سيف بن ابى طاهر بن محمد على مذكور از راه عدالت صيت مكرمت به اطراف لرستان رسانيده و از جوانب قبايل لر به دو پيوسته روزبروز شوكت و حشمتش روى در تزايد نهاد لاجرم بقاياى مردم شول را بضرب تيغ رانده تا چهار فرسخى در ضبط آورد ناچار اتابك تكله سلغرى با او در صدد جدال در آمد و چند نوبت لشكر بر سر او فرستاد چون در هيچ مرتبه كارى از پيش نبرد ناگزير طرح مواصلت انداخته از روى خرد جنك را بدامادى مبدل گردانيد\r\n\r\nبيت :\r\n اگر به صلح ميسر شود كه با دشمن * ره وفاق روى آشتى به از جنك است \r\nو چون هزار سيف كوس رحلت كوفت پسرش تكله كه دخترزادهء سلغريان بود بموجب وراثت بر جايش نشست بمقتضاى الحب يتوارث و البغض يتوارث اتابك سعد سلغرى سلسلهء عداوت قديم را تحريك داده جمال الدين لاله بله كه عمزادهء هزار سيف و وارث ملك بود بده هزار سوار و پياده لر و شول مدد كرده بر سر تكله فرستاد و جمال الدين بيكبار بر سر او تاختن آورده در آنوقت زياده از پانصد كس همراه تكله نبود ناچار چنك در دامن اصطبار زده حركت مذبوحى مينمود چون كثرت و غلبهء خصمانرا بود تكله عزيمت هزيمت داشت اما عرق حميت\r\n\r\n","description":"","footnote":"","page_name":" 205 ","page_number":226},
  {"content":"\r\n\r\nاو را مانع بود لهذا در آن مضاربت شيوهء مصابرت پيش گرفت قضا را تيرى بر مقتل جمال الدين آمده شكست بر سلغريان افتاد و لرستان آل فضلويه را مصفا شد .\r\n\r\n[ 370 - تنقيح در نسب لران . 
  ]\r\n370 تنقيح در نسب لران و وجه تسميهء ايشان اقوال مختلفهء چند منقولست از جمله بعضى را عقيده آنست كه حضرت سليمان 4 چون شخصى از معتمدان را بجهة آوردن كنيزان باكر ، به تركستان فرستاد و او را حرزى آموخت كه از شر شياطين محفوظ باشد چون آنشخص شبى از تركستان عبور نموده با كنيزان در ولايت باب رود نزول نمود اتفاقا آنشب حرز مذكور را آنشخص فراموش كرد شياطين به صورت آن معتمد بكنيزان دخول نمودند و چون كنيزان به خدمت حضرت نبوى رسيدند و در ايشان مدخولى يافت از آنشخص معتمد سئوال كرد كه هيچ‌جا آن حرز را فراموش كردى گفت آرى در ولايت باب رود پس به حكم حضرت كنيزان را بدانجا برده گذاشتند و ديوان در ايشان تصرف نمودند لران از ايشان حاصل شدند و بعضى گويند كه فوجى از اعراب با حضرت سليمان ( ع ) اظهار طغيان نموده بتغلب بكنيزان مذكور نزديكى كردند و خدمت لران تشريف شريف بعالم شهود ارزانى داشتند و زمرهء را اعتقاد آنست كه در ايام ضحاك هرروز دو شخص را كشته مغز سر ايشان را بواسطهء تسكين درد دملهائى كه او را بر دوش بود طلايه كرده بر آنجا مينهادند سرانجام مطبخى بر حال بعضى از ايشان بخشيده يكى را سر بريده ديگريرا سر ميداد آنجماعت از آبادانى تنفر نموده بكوهها پناه بردندى تا بتدريج جمعى كثير فراهم آمده گردان از ايشان پيدا شد و اطلاق لر و كرد بر آنطايفه بنابر آنست كه در ولايت باب رود موضعيست كه آن را كرد خوانند و در بندى كه در آن حواليست قريه‌ايست كه آن را لر گويند چون آنجماعت در قديم از آن موضع برخاسته‌اند بنابراين بدان القاب مستطاب ملقب گشته‌اند اما لرستان باعتبار دو برادر كه در قرب سنهء 300 ثلثمأة حاكم آنديار گشته‌اند منقسم به دو قسم شده پدر والى لر بزرك و بابا منصور لر كوچك و مدتها حكومت لرستان در خاندان ايشان بود چون سلسلهء حكام و ايام سردارى ايشان مضبوط نبود بنابراين مقدمات اختصار رفت .\r\n\r\n[ 371 - شادى نام جد آل ايوب مصر . 
  ]\r\n371 من النوادر جد سلاطين مصر كه ايشانرا آل ايوب گويند شادى نام كه از جملهء شجعان اكراد بود و در عهد سلطان مسعود سلجوقى بكوتوالى مكريت مقرر گشته چون شادى مذكور به مرض الموت مبتلا گشته اولاد امجادش نجم الدين ايوب و اسد الدين شير كوه بدان امر قيام نمودند تا آنكه اسد الدين شخصى را بقتل آورده برادران صلاح در توقف نديدند بالضروره جلا نموده بموصل شتافتند و در شهور سنهء 532 اثنتين و ثلاثين و خمسمأة در شبى كه به حكم ضرورت جلاى وطن آخرين واقع ميشد سلطان صلاح الدين يوسف متولد گشت و اقوام مقدم او را مبارك دانسته از سعادت عاقبت آن بمقتضى\r\n\r\n","description":"","footnote":"","page_name":" 206 ","page_number":227},
  {"content":"\r\n\r\nعسى أن تكرهوا شيا و هو خير لكم غافل بودند و بنابر رعايت شجاعت و كياست نزد حاكم آنجا نور الدين زنگى تقرب تمام يافته مطبوع و مطاع شاه و سپاه شدند و چون دولت اسماعيل مصر روى در تراجع نهاده بود عاضد بواسطهء شر فرنگيان كه در آن ولا بحدود مصر تاخت مىآوردند از نور الدين محمود استمداد نمودى وى اسد الدين را مكرر با لشكر ظفر قرين بامداد فرستاده در كرت اخير شاهپور وزير عاضد اسماعيلى را بقتل آورده بجايش نشست اما او نيز بعد از دو ماه فوت شد و برادرزاده‌اش صلاح الدين يوسف بن نجم الدين ايوب راتق و فاتق گشته بعد از مرك عاضد كه در سنه 567 سبع و ستين و خمسمأة روى نمود بالكليه والى مصر و آنحوالى شده دست ساير متغلبه را بربست گويند از جملهء اجناسى كه از خزانهء عاضد بدست صلاح الدين افتاد عصائى بود از زمرد و از كتب نفيسه كه بخطوط مرغوبه بود صد هزار مجلد .\r\n\r\n[ 372 - فتح عمروعاص اسكندريه را . 
  ]\r\n372 تمثيل يكى از مردم سلف كه بشرف صحت قول مشرفست در تاريخ آورده كه چون عمرو عاص در سنه 20 عشرين هجريه شهر اسكندريه را فتح نمود يحيى معروف بافراماطيقوس نحوى نزد وى آمدوشد نموده چون او را حكيمى فاضل يافت در تعظيم او افزوده دقيقهء از مراعات جانب او فوت نمىكرد روزى يحيى با او گفت كه التماس من از تو آنست كه كتب خزانهء ملوك را به من گذارى كه از آنها استفاضه كنم وى در جواب گفت كه من بيرخصت نتوانم داد لاجرم دو كلمه بمدينه نوشته بدين معنى اشعارى كرد خليفه در جواب نوشت كه اگر آنها موافق كتابست چه احتياج به آنهاست و اگر مخالف است اعدام اوليست بنابراين عمرو عاص چندان هزار كتاب بر حمامهاى اسكندريه قسمت كرده مدت ششماه ميسوختند القصه صلاح الدين يوسف در ايام پدر خود نجم الدين ايوب را از نور الدين محمود استدعا نموده وى نيز از شام متوجه مصر شده يعقوب‌وار ديدهء هجران‌ديدهء را بديدار عزيز يوسف منور ساخت و حسب الصلاح پدر بر جادهء خدمتكارى نور الدين مستقيم بوده نور الدين نيز ممالك را به او واگذاشت و صلاح الدين تيغ جهانگيرى آخته باندك وقتى اكثر آنولايت را از معاندان دين و دولت بپرداخت باوجود بسطت و فسخت مملكت و كثرت غنايم كرمش بمثابهء بود كه چون در صبح بيست و هفتم شهر صفر سنهء 597 تسع و ثمانين و خمسمأة درگذشت زياده از چهل و هفت درم در خزانهء او نبود بعد از وى ميانهء اولادش على و عثمان بر سر سرير سلطنت مخالفت شده عم ايشان ابو بكر جانب برادر بزرگتر عثمانرا گرفته و چون نور الدين على بصنوف فضائل بتخصيص اشعار و انشا و رسايل متحلى بود در خلال اين احوال بر سبيل استغاثه كتابى بناصر عباسى نوشت و اين چند بيت از نتايج طبع خود را آنجا درج نمود\r\n\r\nعربيه :\r\n مولاى ان ابا بكر و صاحبه * عثمان قد غصبا بالسيف حق على\r\nو هو الولى الذى ولاه والده * و الامر بينهما و النص فيه جلى \r\n\r\n","description":"","footnote":"","page_name":" 207 ","page_number":228},
  {"content":"\r\n\r\n\r\n[ 373 - قحطى در مصر زمان آل ايوب . 
  ]\r\n373 من البدايع الوقايع در تاريخ يافعى مذكور است كه در شهور سنهء 597 سبع و تسعين و خمسمأة در زمان آل ايوب در ديار مصر و توابع آن بلاى جوع بمثابهء شيوع يافت كه چهار دانك و نيم مردم رخت بقا بعرصهء فنا كشيدند و اين قضيه تا ششماه كشيد و در قاهرهء مصر آنچه بقلم صد و پانزده هزار بود سواى آنها كه در خانها و سر راهها مرده بودند و كسان از عهده دفن بيرون نمىآمدند گوشت بمرتبهء معدوم شد كه جوجهء مرغى به صد مثقال نقره رسيده بود و يافت نميشد و در شهر شعبان آنسال زلزلهء عظيمى در اكثر روى زمين روى نمود چنان كه يافعى از ابو شائه نقل مىكند كه در مصر جمع كثير در زير عمارات مردند و در تابلس كه ملقب بطرابلس است خرابى تمام واقع شده فوجى در زير خاك مانده چنان كه شمار خلقى كه در اين قضيه فرورفته بودند كردند هزارهزار و صد هزار به حساب درآمد .\r\n\r\n[ 374 - فرع آل بويه . 
  ]\r\n374 فرع آل بويه قريب صد سال سلطنت مصر و شام در تحت تصرف آل بويه را جمعى كثير از ايشان به سلطنت پوشيده‌اند آخر از شهور سنهء 523 ثلاث عشرين و خمسمأة انقراض يافته و پس از آنها بغلامان موسوم بعراج منتقل گرديد تا آنكه در شهور سنهء 623 ثلاث و عشرين و ستمأة پادشاه روم سليم فاتقيو قورچى آخرين ايشانرا مقهور كرده آنملك به تصرف ايشان درآمد .\r\n\r\n[ 375 - حالات قوم مغول . 
  ]\r\n375 من البدايع الوقايع در تواريخ آورده‌اند كه در عهد تور بن فريدون كه او فرمان‌فرماى الكاء ماوراء النهر و تركستان بود قوم مغول علم اقتدار برافراشته قدم از جادهء ادب بيرون مينهادند لاجرم تور كه مهترى بينهايت غيور بود استيصال آنطايفه را پيش‌نهاد همت عالى خويش گردانيده لواى جهانگيرى برافراشت و بصوب ارناق و كرناق و دشت قبچاق كه يورت مغول و مقال آن زمرهء بو الفضول بورتاخت و جماعت تاتار و ايقور كه سالها از حركات ناملايم آنفرقه منفور بودند بلشكر تور ملحق گشتند و از آنجا ايلخان كه از نژاد اغور خان بود ابطال رجال نامعدود مغول را فراهم آورده بمقابله شتافت و چون التقاى فريقين دست داد در صدمهء اول شكست بر لشكر تور افتاده فوجى از ايغور و تاتار عرصهء تيغ آبدار گشتند .\r\n\r\nمصراع :\r\n كوشش چسود چون نكند بخت ياورى . \r\nتور در خلال جنك و جدال بمقتضاى الحرب خدعة حيلهء انگيخته راه گريز پيش گرفت و در دو فرسنگى يورت ايشان نزول كرد روز ديگر وقت سحر بر آن تيره‌روزگاران بداختر تاخت آورده ايشان را شكارىوار در ميان گرفته تيغ خون‌آشام را از آن جماعت دريغ نداشته بر خرد و بزرك آنقبيلهء سترك ابقا نكردند و از آن طوفان قيامت نشان به غير از فتان ولد ايلخان و تكور خان پسر خال او و دو عورت از اهل و عيال ايشان احدى ديگر جان بدر نبرد .\r\n\r\nنظم :\r\n سلامت كسى جان ز ميدان نبرد * به غير از اجل هيچكس جان نبرد \r\n\r\n","description":"","footnote":"","page_name":" 208 ","page_number":229},
  {"content":"\r\n\r\nالقصه آن چهار تن كه بر كنار قشون مغول افتاده بودند از آن معركهء جان تنك پا بيرون برده خود را بحوالى كوهى رسانيدند كه از كمال رفعت و عظمت مصدوقهء والى الجبال كيف نصبت شده بود و آن را به غير از يك راه ممرى ديگر نبود .\r\n\r\nبيت :\r\n نه انديشه از كس نه حاجت به هيچ * چو زلف عروسان رهش پيچ‌پيچ \r\nايشان خود را بهزار جرثقيل بدانجا افكندند و بنابر لطافت هوا و كثرت مرغزارها و آبهاى خوشگوار و اشجار و اثمار بيشمار رحل اقامت انداختند و بمرور دهور جمعى موفور و خلقى نامحصور بصدد ظهور پيوستند و چون چراگاه آنجا بخيل و سپاه ايشان وفا نمىكرد و مرتبه‌بمرتبه از اجداد خود صفت مراحل و منازل خود شنوده بودند بنابراين اراده كردند كه از مضيق آنكوه كه مغول آن را ( ركسه‌قون ) گويند بيرون آيند و از ممرى كه درآمده بودند چون معدن آهن گداخته بود آن را مسدود كرده بالضروره نهصد دم از پوست گوزن بر آنجا دميدند و آن را گداخته راه ساختند و بعزم يورت قديم كه در تصرف خيل تاتار و ديگر اتراك بود علم كارزار برافراختند و بضرب تيغ انتقام و حسام خون‌آشام آن يورت و مقام را بحيطهء تصرف درآوردند .\r\n\r\n[ 376 - داستانى از مغول . 
  ]\r\n376 من الاعجوبه در اكثر كتب معتبره مسطور است كه در ايام ابو مسلم مروزى در ميان قوم مغول صورتى عجيب و قصهء غريب سانح شد خلاصهء حكايت آنكه دبون خان كه در آن اوان فرماندهء ايشان بود درگذشت مادر فرزندانش آلان‌قواكه جوينه بن سلدوز بن منكلى خواجه از نسل او بود و خان‌زادهء آن خاندان از قبل پسران خود كه يكى ملك دى و ديگرى كمنده نام داشتندى بسرورى آنقوم قيام مينموده و در خلال آن احوال بقول روات العهدة عليهم نورى از كله خرگاه به حلق او رفته اثر حمل بر او پيدا شد چون پرتو اين خبر بر پيشگاه خاطر آنقوم تافت او را ملامت‌كنان تهديد بقتل و رجم نمودند و او بواسطهء ابراء ذمت خود فوجى از معارف آنطبقه را در حوالى خوابگاه خود در مكمن امتحان نشاند و ايشان پرتو آن نور را بر وجهى كه مذكور شد به چشم خود ديدند بنابراين ترك ملامت و آزار او گرفتند و در تعظيمش كوشيدند و بعد از انقضاء نه ماه از جانب عفت دستگاه سه فرزند بوجود آمد نور مانند كه از آن جمله بوزنجير جد نهم چنگيز خان و جد دهم امير تيمور گوركانست كه از تنگناى ستر صلاح به فضاى عالم اشباح قدم‌رنجه فرمودند\r\n\r\nنظم :\r\n تا مادر زمانه بتأييد نه پدر * آئين وضع حمل و ولادت نهاده است\r\nوين مهد لاجوردى افلاك را خرد * آرايش از جواهر اجرام داده است\r\nدل شاد باش كز صدف فطرت وجود * پاكيزه گوهرى چو تو هرگز نزاده است \r\nطرفه‌تر آنكه اكابر اين فن حكايت آن زن را بقصهء حضرت مريم تشبيه فرموده ميگويند\r\n\r\n","description":"","footnote":"","page_name":" 209 ","page_number":230},
  {"content":"\r\n\r\n\r\nبيت :\r\n حكايات مريم اگر بشنوى * بآلان قوا همچنان بگروى \r\nبيشايبهء ريب و ريا آثار نجابت در نژادش هويداست\r\n\r\nبيت :\r\n گواهى دهد زادهء فكر بكرم * چو عيسى مريم به پاكى مريم \r\n\r\n[ 377 - داستان تومنه خاتون مغول . 
  ]\r\n377 من نتايج الرؤيا چون تومنه خاتون بن بايسنقر بن قايدوى بن رونميش بن بوفناى بن بو زنجير در ميان قوم مغول صاحب تخت و افسر گرديد بر مسند اجداد نشست خدا او را دو پسر همزاد داد يكى را قبل خان و يكى را قاجولى بهادر نام نهاد و چون ايشان بسن رشد رسيدند قاجولى شبى در خوابديد كه از جيب برادرش سه مرتبه سه اختر طلوع كردند بعد از آنكه اوج گرفتند غايب گشتند و در مرتبهء چهارم كوكبى نورانى طالع گشته جهان از پرتو آن روشن شد و بعد از مدتى منشعب به چندين ستاره گرديده هريك از آن اختران بناحيهء پرتو انداختند و چون آن اختر انور غروب كرد همچنان اطراف و نواحى از پرتو آن روشن بود از صدمهء آن خواب بيدار گشته دو پاس از شب رفته بود در باب تعبير آن انديشه داشت كه بيكبار باز خوابش درربود نوبت ديگر ملاحظه نمود كه از جيب خود ستارهء ريزه ظاهر شده غروب كرد و همچنان ديگرى جلوه نموده پنهان گرديد تا هفت مرتبه طلوع و غروب آن را واقع شد در نوبت هشتم ستارهء بغايت بزرك و نورانى طالع گشت كه اطراف و اكناف عالم را منور ساخت و از آن چندين كواكب ناشى شده هريك ولايتى را بنور موفور خود روشن گردانيدند و چون آن ستاره بسرحد مغرب رسيده غايب گشت ليك نور و ضياى آن اختران بود قاجولى از خواب سراسيمه جسته ملاحظه نمود صبح صادق طلوع كرده لاجرم هردو خواب را در خلوتى بعرض پدر كامياب رسانيده وى گفت تعبير اينخواب آنست كه در مرتبهء چهارم از نسل برادرت قبل خان پسرى تولد كند كه بنيروى بخت و طالع صاحب تخت و تاج گرديده از لمعان تيغ جهانگيرش اطراف و اكناف عالم اضائت پذيرد و از بطن هشتم تو دولتمندى بولادت رسد كه بدستيارى تأييدات روزافزون و مددكارى توفيقات گوناگون عرصهء ربع مسكون در حيز تصرف آورده كمند تسخير بر كنگرهء چرخ اثير افكند اكنون چون آنصاحب دولتمند از تو دور و ببرادرت قبل نزديكتر است وظيفه آنكه تو و اولادت نسبت به دو و احفادش شيوهء فروتنى مرعى داشته سردارى را مخصوص ايشان شناسى و ايشان نيز در مراعات خاطرهاى شما كوشيده امر لشكركشى و سپهسالارى كه تالى سرداريست مخصوص به تو و انساب تو دانسته از سخن و صوابديد شما تجاوز ننمايد تا باتفاق يكديگر و اعتضاد شاه و لشكر بنيان دولت مشيد و معمور خواهد بود و اعادى حضرت مقيد و مقهور گردند بدين نيت برادرانرا با يكدگر معاهده داده و در اين باب وثيقه نوشتند و هردو خط نهاده بتمغاى پدر رسانيده بخزانه سپردند و هو هذا .\r\n\r\n","description":"","footnote":"","page_name":" 210 ","page_number":231},
  {"content":"\r\n\r\n\r\n[ 378 - داستان تموچين مغول . 
  ]\r\n378 و منها نتيجهء خواب مذكور آنكه ميسوكا بهادر بن پرنان بهادر بن قبل خان را در موضع دلون بولدوق از زوجه‌اش الونيكيه در بيستم شهر ذيقعده سنهء 549 تسع و اربعين و خمسمأة موافق تنگوزئيل پسرى متولد شد كه آثار قهر الهى در ناصيهء او پيدا و شواهد شدايد سطوت غير متناهى اولى بأس شديد از جبهه‌اش هويدا بود .\r\n\r\nبيت :\r\n اگر مار زايد زن باردار * به از آدمىزادهء ديوسار \r\nاو را تموچين نام نهادند چون بسن سيزده سالگى رسيد پدرش درگذشت و قوم او بنابر صغر سن از او برگشته بديگر اقوام او پيوستند و او بعد از پدر بسى از مهالك و مخاطرات پس سركرده از بليات و آفات غريبه محفوظ ماند از جمله در تاريخ فناكتى مذكور است كه روزى تموچين بمهمى ميرفت در آن اثنا نظرش بر سنگى افتاد كه به خودى خود متحرك بوده برابر وى مىآمد و او از آن حركت بددل گشته با خود گفت كه در اين سفر خطرى واقع است و چون ضرورت بود و انصراف متعذر مينمود روانه شد مقارن حال پادشاه قوم بو الحسوت كه دشمن قديم وى بود به دو دچار گشته و دو شاخه بر گردنش نهاده بيكى از معتمدان سپردش تموچين روزى فرصت يافته با دو شاخه به گردن بگريخت و خود را در آبى كه در آنحوالى بود انداخت چنان كه به غير از بينى او كه بدان نفس زدى ديگر هيچ‌جاى او بيرون نبودى بيكبار مدعيان واقف شده درپى او روان گشتند و چون به آب مذكور درآمدند جد اعلى امير چوپان سرغان شيره نام از قوم سلدوز كه نسب امير مشار اليه بدينموجب به دو ميرسد امير چوپان بن ملك بودان بن سودان سرغان كه از امراى دست راست چنگيز خان بودى جيلاد خان بهادر بن سرغان مذكور پيش از همه بدانجا رسيده ديده‌اش بر بينى او افتاده پنهان اشارت كرد كه بيشتر سر فرود برد و آنجماعت را گفت كه تفحص اينجا به من رسيده شما بجاى ديگر رويد و شرط تجسس بتقديم رسانيد و بدين حسن تدبير او را بيرون آورد و دو شاخه‌اش را برداشته در خانهء خود برد و بر بالاى گردون در زير پشم بسيارى مضبوط كرد مدعيان كمال تفحص بجاى آورده او را نيافتند باز بر سر پى رفته پى را بدر خانهء سرغان آوردند و به غير از گردون پشم جاى ديگر قابل بودن او نديدند بنابراين ميخ بسيارى بر پشم زده و او اصلا نفس نميكشيد ايشان از آنجا مأيوس گشته بمنازل خود شتافتند و سرغان ماديان كرنگى بتموچين داده او را بخانه‌اش روانه ساخت و در آن ايام خواتين و اقوام او از حياتش نااميد بودند و قولى پسر كوچكترش در آن اوان بر زبان مىآورد كه پدرم بر ماديان كرنگى نشسته اينك رسيد مادر و خويشان ديگر او را ميرنجانيدند كه آه چرا او را ياد مىآرى و داغ تازه بر جراحت ما مينهى القصه هم در آن روز تموچين بر ماديان مذكور نشسته بيورت خود رسيد و ديدهء ياران نااميد خود را كحل اميدوارى كشيد آخر\r\n\r\n","description":"","footnote":"","page_name":" 211 ","page_number":232},
  {"content":"\r\n\r\nبواسطهء محبتى كه ميان آونك خان حاكم قوم كرايت و پدرش بود به دو توسل نموده در بسيارى از معارك با دشمنان او مصاف داده ايشانرا مقهور گردانيد و روزبروز كوكب اقبال او اوج گرفته بنابر شفقت خان محسود اقران شد از آن جمله جاموقه مقدم قوم حاجرات سكون پسر خانرا به قصد او اغوا نموده پسر در خلوتى نشان پدر كرد كه چون تموچين بيمن تربيت خان قوت گرفته بحسب ارث نيز خان و خانزاده است مبادا غدرى انديشد كه تلافى و تدارك آن از حيز امكان خارج باشد .\r\n\r\nمصراع :\r\n كه اژدها شود ار روزگار ماند مار \r\nو چندان از اين مقوله سخنان خاطرنشان و تقرير كرد كه خان فى الجمله به قصد او رضا داد و خان در اين باب قورلتاى كرده رأى خان و امرا بر استيصال او قرار يافت يكى از امراى جانقى به خانه آمده اينسخن را با زن ميگفت بموجب كل سر جاوز الاثنين شاع\r\n\r\nحكمت :\r\nهرچه به زبان آمد بزيان آمد\r\n\r\nقطعه :\r\n با حكيمى سخنورى ميگفت * كه ندارى زبان همه گوشى\r\nهم ز حكمت بگوى چيزى گفت * حكمتى نيست به ز خاموشى \r\nشخصى از حكيمى پرسيد كه قابل اظهار اسرار كدام يار است جوابداد كه چيزى كه ترا كتمان آن در كار است نگاه نتوانى داشت از كسى كه بر او واجب نيست چگونه چشم توان داشت\r\n\r\nبيت :\r\n راز خود با يار خود چندانكه بتوانى مگوى * يار را يارى بود وز يار يار انديشه كن \r\nو از اتفاقات حسنه كه حسن طالع و اقبال عبارت از آنست دو كودك كه يكى را بابا و ديگريرا ارابشلق گفتندى از گله شير آورده بودند در پس خرگاه از اين سخن آگاه گشتند فى الفور باردوى تموچين شتافته او را از اين مكيدت خبردار كردند تموچين به اتفاق قراچار ولد سوغوچيچن فرزند قاچلوى و ساير اتباع و اشياع از اردو بيرون رفته خيمه و خرگاه را بجايگاه گذاشتند چون پاسى از شب گذشت خان و تمامى امرا و نوئينان بيكبار بيورت او كه در موضع فلاتن قريب بحدود ولايت خطا بود آمده تيرباران كردند چون آوازى از هيچ‌جا برنيامد دانستند كه حريف صائب تدبير از آن انديشه خبردار گشته بيرون رفته است لاجرم از پى او رفته در دامن كوهى به دو رسيدند چون تموچين و هوا دارانش را دستگيرى بجز قبضهء تيغ خون پالا و گريزگاهى و پناهى به غير از سر سپهرآسا نبود بالضروره فدائىوار سپر تهور بر روى كشيده و حسام خون‌آشام از نيام انتقام بيرون آورده كارزارى نمودند كه مريخ خنجرگداز شرمسار گرديد\r\n\r\nنظم :\r\n بهر تيرى از شصت آن پهلوان * تن جنگجوئى بپرداخت جان\r\nكسى را كه زد تيغ سندان شكاف * دو پيكر نمود از سرش تابناف \r\n\r\n","description":"","footnote":"","page_name":" 212 ","page_number":233},
  {"content":"\r\n\r\n كسى را كه زد گرز بر فرق سر * كله خود كرد از شكم سر بدر \r\nشنگون كه باعث فتنه بود زخم‌دار گشته بفرمودهء قرآن كريم  كَمْ مِنْ فِئَةٍ قَلِيلَةٍ غَلَبَتْ فِئَةً كَثِيرَةً بِإِذْنِ اللَّهِ  تموچين باوجود قلت اعوان و انصار بر آن نوع لشكرى ستاره‌شمار غالب آمده جناب خان پشت بر معركه كرده فرار نمود بعد از آن تموچين بار ديگر بر سر خان ايلغار كرده بالكليه او را مستأصل گردانيد چون در ثانى الحال او را فتحى چنين قرين گشته آوازهء مهابت او به اطراف عالم رسيد اغلب قبايل مغول سر بر خط فرمان او نهاده سر سروران و گردن گردنكشان فرعون‌وش بحيز اطاعت و كمند انقياد او درآمده در شهور سنهء 599 تسع و تسعين و خمسمأة موافق تنگوزئيل در موضع ثمان كهر بر تخت خاقانى نشست .\r\n\r\n[ 379 - داستانى از مغول . 
  ]\r\n379 و منها بعد از آنكه در رجب سنهء 602 اثنتين و ستمأة موافق پارس‌ئيل بر تايانك خان پادشاه قوم نايمان و قوقيا بيكى سرور قوم تكريت غالب آمده قرلتاى نموده جميع صناديد مغول و اعيان و نوئينان سر ربقهء اطاعتش در آوردند و داغ عبوديتش بر جبين اخلاص نهادند و هم در آن مجلس شخص مغولى در زى فقرا و اهل تجريد حاضر گشته بود گفت كه خداى بزرگ به من خطاب كرد كه روى زمين را بتموچين و فرزندانش دادم اكنون من ترا چنگيز خان نام نهادم .\r\n\r\nنظم :\r\n نهاديم نام تو چنگيز خان * از اين پس تو خود را تموچين مخوان\r\nاز آنرو كه معنى چنگيز خان * بود خان خانان بتورى زبان \r\n\r\n[ 380 - خروج اردشير بابكان . 
  ]\r\n380 حكايت گويند چون اردشير بابكان بر اردوان آخر خروج نمود بمحض تأييدات آسمانى او را هرروز فتحى تازه و نصرتى بىاندازه قرين حال ميگشت لاجرم مرتبهء ولايت آذربايجان و فارس و كرمان را بحيز تسخير درآورده حكام آنممالك را عرصهء تيغ بيدريغ ميگردانيد آخر قصد اردوان نموده او را در ظاهر رى بكشت بعد از آن فتح نامى كه طراز فتوحات شهرياران سامى بود شهنشاهى آفاق بر آن پادشاه صاحبقران اطلاق رفت .\r\n\r\n[ 381 - داستان اردشير بابكان . 
  ]\r\n381 من الاعجوبه در روضة الصفا مسطور است كه چون تايانك خان در نوبت ثانى شكست يافته با معدودى چند از ملازمان سرگردان ميگشت و ميگفت اينها كه ميكشم همه از دست اين‌روى آماسيده است اعنى شنكون غرضش آنكه بشومى خيانت او كه در حقيقت خيانت بود و بخيانت منتهى شد بدينگونه بلايا مبتلا شده‌ام چنان كه در اثناى آن سرگردانيها ميگفت\r\n\r\nبيت :\r\n كاسهء سر شد قدح از گردش گردون مرا * دارد اين دير خراب‌آباد سرگردان مرا \r\nو چون بولايت اونك خان نزديك شده بينهما كدورت مؤكد بود بعضى از مردم\r\n\r\n","description":"","footnote":"","page_name":" 213 ","page_number":234},
  {"content":"\r\n\r\nنايمان به دو دچار شد بعد از زدوخورد بر او ظفر يافتند و او را بقتل آورده سرش را نزد خان بردند و خان با ايشان آغاز خطاب و عتاب كرده گفت او را زنده بايستى آورد بالجمله سر او را بنابر تعظيم در طشت زرين نهاده روزى خان بطريق استهزا با آن سر گفت تا بكى در مقام خاموشى باشى سرگذشتى بگوى تا از آن متنبه گرديم آنسر دو سه نوبت زبان از دهان بيرون كرد امرا و نوئنيان آن را بفال بد گرفته گفتند كه گويا نزديك به آن رسيده كه كاروبار خان ما نيز بزيان آيد\r\n\r\n[ 382 - خواب چنگيز خان و دستار بسر نهادن 
  ]\r\n382 من الوقايع مؤلف طبقات گويد كه من از خواجه احمد وحشى كه تاجرى صحيح القول بود شنيدم كه چنگيز خان در حين تسخير ولايت خطا شبى در خوابديد كه دستارى در غايت درازى برابر خرمنى بر سر مىبندد و تعبير آن را از عربى تاجر مسلمان سئوال كرد وى گفت العمائم من رسوم العرب چون پيغمبر ما صلى اللّه عليه و آله و سلم و اتباع عمامه مىبسته‌اند اينخواب دالست بر آنكه ديار اسلام را بحوزهء تصرف آورى و عاقبت چنان شد .\r\n\r\n[ 383 - چنگيز و دستهاى درازشده‌اش در خواب 
  ]\r\n383 و منها گويند كه هم وى در به دو حال در خوابديد كه دستهايش دراز شده و بهر دستى شمشيرى دارد كه سر يكى از آن دو شمشير بمشرق متصل است و سر ديگرى به مغرب صبح اينخواب را بمادر خود گفته وى چنان تعبير كرد كه تو بر شرق و غرب مستولى خواهى شد و اثر شمشير خون افشانت باهالى آن بلاد خواهد رسيد\r\n\r\n[ 384 - هجوم چنگيز خان بايران . 
  ]\r\n384 من النوادر چون اسباب يورش عجم بموجبى كه مؤرخين رقم فرموده‌اند و فى الجمله در احوال سلطان محمد خوارزمشاه ايمائى بدان واقع شد چنگيز خان را روى نمود در شهور سنهء 625 خمس و عشرين و ستمأة موافق توشقان‌ئيل باحضار عساكر طوفان مآثر اشارت فرمود . در اندك وقتى قرب هشتصد هزار مغول مصدوقهء آيه كريمهء  إِنَّهُ كانَ ظَلُوماً جَهُولًا  در معسكر او مجتمع گشتند\r\n\r\nنظم :\r\n همه بهادر و جوشن شكاف و سندان رو * چو رعد بانك زن و همچو برق تيغ گذار\r\nهمه كمان‌كش و زورآزماى و عالم تاز * چو باد حمله بر او همچو كوه سخت‌وقار \r\nو موازى سيصد هزار اسب به بهادران قسمت نموده حكم فرمود كه هردو مغول سه گوسفند قديد كنند و يك ديك آهنين بردارند و مشكى خمير و مشكى از جهة آب همراه آرند و از اردوى او تا انزار سه ماه راه بيابان چول بود گفت اينقدر مسافت را بدين جزوى توشه بسر ميبايد رسانيد و باقى اوقات بخمير و شراب ميبايد ساخت چون بانزار كه مولد اين فتنه بود رسيد فرزندان خود جغتاى و اوكتاى را با ايدى قورت پادشاه انغور يكصد هزار سوار بمحاصره آنجا بازداشته پسر مهتر خود جوجى خانرا بجركس فرستاد .\r\n\r\n","description":"","footnote":"","page_name":" 214 ","page_number":235},
  {"content":"\r\n\r\n\r\n[ 385 - رفتن الاق پويان با سپاه به بناكت . 
  ]\r\n385 من الوقايع الاق پويانرا چون بلاى ناگهان با پنجاه هزار كس بصوب بناكت و خجند فرستاد و او بعد از فيصل مهم بناكت با جوانان حشرى آنجا و ديگر مغولان كه بمدد آنها آمده بودند بمحاصرهء آنجا اشتغال نمودند و تيمور ملك نام اميرى كه از جانب سلطان حاكم آنجا بود و در شجاعت و فرزانگى بىنظير و همتا بود در ميانهء رود خجند و در موضعى كه آب دو شق ميشد قلعهء مضبوطى ساخت و با يكهزار شير شكار بدان حصار تحصين نموده مغولان آنجا را محاصره كردند و جوانان حشرى سنك از سه فرسنك آورده در آب ميريختند و در تضييق محاصران و متحصنان باقصى الغايت ميكوشيدند تا آنكه تيمور ملك نيك بتنك آمده احمال و اثقال خود در كشتيهائى كه بواسطهء اين روز ترتيب داده بود و در حوالى قلعه آماده داشته نهاد و با جوانان خود روان شد چون مغولان از آن امر خبردار گشتند در محاذى سفاين به حركت آمده تيرباران ميكردند تيمور ملك بهر طرف كه مغولان رومىآوردند كشتى خود را بدانجانب رانده غايت مردى بظهور رسانيدى و چون مغولان در حوالى بناكت زنجير سطبرى جهة منع گذشتن كشتى بر روى آب بسته بودند اهل كشتى كه بدانجا رسيدند سراسيمه گشتند تيمور ملك بيكضرب تبرزين زنجيرى اينچنين را پاره كرده كشتىها را بگذرانيد چون اينخبر بجوجى خان رسيد او نيز حشرى انبوه بلب رود روان فرمود تيمور ملك كه از اين مستشعر گشت از زورق بيرون آمده بچول درآمده مغولان او را تعاقب نمودند آنجهان پهلوان از فرط دلاورى پرتال و جهات خود را محفوظ و مضبوط داشته آخر اكثر ملازمانش كشته و خسته گشتند و او تنها بماند و سلاح نيز روى در نقصان نهاد چنان كه كمانى و سه چوبهء تير كه يكى از آنها پيكان نداشت ماند و سه مغول سر از دنبال او برنميداشتند آن شير ژيان تير بى پيكانرا چنان بر چشم يكى از ايشان زد كه كور گرديد و بدان دو كس ديگر گفت كه ضرب مرا به چشم خود ديديد و بعدد هريك از شما تيرى دارم اما مرا حيف مىآيد كه آنها را ضايع كنم آرى .\r\n\r\nمصراع :\r\n حيف از آن تيرى كه بر دلهاى بيغم ميزنى \r\n\r\n[ 386 - برادرزاده واسكى حاكم تكريت 
  ]\r\n386 تمثيل در يكى از حروب برادرزادهء واسكى حاكم قوم تكريت كه در علم تيراندازى بيشبهه و نظير بود بدست چنگيز خان افتاد او را بتحفه نزد جوجى خان آوردند و او را در ان فن ممتحن ساخته و آنجوان فرزانه را بميدان آوردند اول تيرى كه انداخت بر ميان نشانه زد و تير ديگر بسوفار تير اول خورده بشكافت و على هذا القياس\r\n\r\n[ 387 - داستان مسافر و دزدان . 
  ]\r\n387 و منها مؤلف فرج بعد الشدة گويد ابو على كرد كه از جملهء مبارزان و مشهوران دوران بود گفت كه يكبارى من و هفتاد جوان راهزن\r\n\r\nنظم :\r\n همه از دين تهى و پر ز هوس * همه تاريك‌روى و شوم‌نفس\r\nياوه طبعان و خر گداى همه * چون سك و گربه نان‌رباى همه \r\n\r\n","description":"","footnote":"","page_name":" 215 ","page_number":236},
  {"content":"\r\n\r\nبر قافلهء خراسان كه داعيه حج داشتند ريخته شخصى را كه از مردم ماوراء النهر و صاحب دوازده شتر اجناس قيمتى بود بيكبار فروگرفتيم او را و اشترانش را از قافله جدا ساخته بدر برديم ميخواستيم كه او را گلوله‌بند كرده در آن دره بگذاريم وى به زبان عجز گفت شما را از خون من چه حاصل اگر غرض شما مال است تمامى آنها را بشما حلال كردم از شما به غير از اين اسب خود هيچ‌چيز ديگر طمع ندارم و نذر كردم كه چون حج گذارم شما را بدعائى ياد كنم من و يكى از پيران كارديده قبول نكرديم اما ديگرانرا بر وى رحم آمده اسب را به دو دادند باز گفت چون مكرمت كرديد اگر تير و كمان مرا به من بازدهيد كه بدان دفع شر از خود كنم غايت محبت بوده باشد القصه آنها را نيز به دو دادند چون تير كمانرا بستد بيكبار اسب برانگيخت و از ما قدرى دور شد پس رو به ما آورد و گفت ايجوانان الحق شما را بر من منت جانست بشما از روى خيرخواهى نصيحت ميكنم اگر بشنويد هر آينه زيانى نخواهيد كرد گفتم چه سخن دارى بگوى گفت صلاح در آنست كه دست از جهات من دست برداريد و راه سلامت پيش گيريد خنده بر ما غالب شده گفتيم آنچه از دستت آيد تقصيرى مكن پس خشمناك گشته پنج تير از جعبه بيرون آورده بعدد هر تيرى دليرى از پاى درآورده و همچنان تير مىانداخت تا سى نفر مبارزنامى ما را هلاك كرد چون ديديم كه تير او خطا نميكند و هنوز تيرى چند باقيست بالضروره دست از اموال برداشته به دو واگذاشتيم بيكبار در تاخته جعبه ديگر از ميان رخوت خود برداشت و همت بر اخذ اسلحه و اسبان ما گماشت خواهى نخواهى آنها را نيز به دو سپرده از دست او نيم‌جانى بدر برديم پس تيمور ملك بمغولان گفت كه صلاح در آنست كه دست از من بداريد و بيش از اين خود را و مرا ميازاريد مغولان از او برگشته وى بخوارزم رفت و از آنجا ملازمت سلطان اختيار نموده چند روزى به خدمت سلطان بسربرده آخر بكسوت اهل تصوف درآمده بجانب شام رفت و مدتها در ولايت شام فروكش كرد\r\n\r\nنظم :\r\n ايدل اندر سر زلفش چو گرفتى آرام * خوش سواديست فروكش كه عليكم تا شام \r\nچون يك مرتبه مغول بر طرف شده حب وطن برو غالب گشته به ماوراء النهر شتافت و بخجند رسيده اتفاقا در آنوقت پسرش از اردوى ماثو بايرليغ و احكام آورده رقبات خود را به تصرف درآورده بود تيمور ملك نزد پسر آمده خود را بر او اظهار كرد پسر گفت در وقت رفتن پدرم شيرخوار بودم اما غلامى هست كه او پدرم را ميشناسد و غلام حاضر شد بنشانهائيكه در اعضاء داشت او را بشناخت\r\n\r\n[ 388 - داستان عمرو بن مسعده . 
  ]\r\n388 تمثيل از عمرو بن مسعده منقولست كه در ايام مأمون در حينى كه از واسط ببغداد ميرفتم و گرما اشتداد داشت پير ضعيفى از ساحل شط فرياد\r\n\r\n","description":"","footnote":"","page_name":" 216 ","page_number":237},
  {"content":"\r\n\r\nو بيطاقتى ميكرد او را بكشتى درآورديم و از او شرح‌حال پرسيديم وى چنين حكايت كرد كه من مردى از اهل بغدادم و صرافى ميكردم ناگاه بر كنيزى مفتون شده او را بپانصد دينار خريدارى نمودم و مابقى جهات را صرف او كرده بغايت افلاس رسيدم چنانچه در روزيكه او را وضع حمل ميشد از من شيرينى خواست و من بيرون آمده هرچند خواستم كه تهيهء مصالح او كنم ميسر نشد از خجلت ديگر به خانه نرفتم و راه خراسان پيش گرفتم و در آنجا جز وى رأس المال از آشنائى گرفته تجارتى ميكردم تا آنكه بيست هزار دينار بدست آوردم و آنوجه را امتعه خريده متوجه بغداد شدم در اين اوقات ميانهء فارس و اهواز راه‌زنان بما زده آنچه داشتيم بردند من او را قدرى رعايت كرده خاطرجوئى نمودم تا آنكه ببغداد رسيده بعد از چند روز او را بخوشى بدر خانه خود ايستاده ديدم مرا از آن حيرتى دست‌داده از وى حقيقت حال سئوال رفت وى گفت چون بدر خانه خود رفتم ديدم درگاه را بلندتر ساخته‌اند و دربانان بدهليز نشسته‌آند اندران حوالى دكان بقالى را يافتم از او پرسيدم كه اين خانهء كيست ؟ گفت خانه پسر دايهء مأمون است گفتم پدرش كيست ؟ گفت نميدانم اما پدرم ميگفت كه صاحب اينخانه صرافى بود و بواسطهء افلاس بيرون رفت و ناپيدا شد و حالا مدت بيست و هشت سال است كه مفقود الخبر است و زن او را بجهة دايگى از خانه بخانهء خليفه برده الحال از خدمتكاران خاص مأمون است و پسرش همشيرهء او و الحال بيت المال و خزانه به دو متعلق است پس من بدرون خانه رفته پسرى در نهايت جاه و جلال بصدر مجلس عزت نشسته ديدم و جمعى از ملازمان و خادمان و غلامان در خدمتش ايستاده من سلام كردم و در گوشهء بنشستم تا آنكه خلوت شد از من پرسيد كه تو كيستى ؟ و غرضت چيست ؟ گفتم پدر تو ميباشم چون اين بشنيد رنگش برافروخت و على الفور برخاسته بحرم درآمد و مادرش مرا از پس پرده بديد و بشناخت پس بدرون طلبيده در كنارم كشيد و بهايهاى بگريست\r\n\r\nبيت :\r\n چو خوش باشد كه بعد از انتظارى * باميدى رسد اميدوارى \r\n\r\nالقصه :\r\nجمعى كه امانتهاى تيمور ملك داشتند بنابر صلاح حال انكار كرده ميگفتند كه اين آن نيست بنابراين باردوى قاآن توجه فرمودند در اثناء راه قدقان اغلان به دو رسيده او را به‌بست بعد از آن حكايت مصاف خجند از او استفسار كرد در خلال اين گفتگو سخن آنمغول مذكور گشت قضا را همان شخص در مجلس حاضر بود از او سئوالات ميكرد و آن پردل جواب از روى تهور ميگفت ناگاه قدقانرا عرق سبعى در حركت آمده بيكچوبهء تير او را هلاك ساخت\r\n\r\n[ 389 - تركان خاتون بعد از شويش . 
  ]\r\n389 تمثيل در اوائل دولت مغول تركان خاتون همشيرهء اتابك علاء الدوله يزدى كه حليلهء اتابك سعد ابو بكر سلغرى بود و در حسن و بلاغت و لطف گفتار و صباحت با زهره و مشترى لاف هم چادرى ميزدى چون بعد از رحلت شوهرش\r\n\r\n","description":"","footnote":"","page_name":" 217 ","page_number":238},
  {"content":"\r\n\r\nپسر خود محمد را موسوم بسلطنت گردانيد ملك شيروان كه در نفاذ حكم از حكام ايام ممتاز گرديد چون پسرش درگذشت حسب الامر او محمد شاه بن سلغر شاه بن سعد زنگى بر سرير حكومت نشست و چون از وى حركات ناهنجار بظهور ميرسيد ملكه او را بعد از هشتماه گرفته سلجوق شاه برادر او را بسلطنت نشانده سلجوق شاه او را بحباله نكاح آورده شبى از شبها بىتقريب بقتل او فرمان داد و بدين اكتفا ننموده اغول بيك و قتل بتكچى را كه با سقاقان هلاكو بودند هلاك ساخت لاجرم حكم ايلخان نافذ شد كه النجار نويان و لشكريان يزد و اصفهان متوجه استيصال سلجوق شاه گرديدند وى از اينمعنى مستشعر گشته بجانب ساحل عمان توجه نمود و لشكر مغول در كازرون به دو رسيده بالضروره وى به مسجد آنجا متحصن شد منكلى بيك كه از صناديد امراى او و بكمال شجاعت و جلادت انگشت‌نما بود چون ديد كه كار از اين و از آن درگذشت از نقود و جواهر آنچه ميتوانست برداشت و با پسر خود و چند نوكر جلاد دلاور بيرون تاخته خود را بقوم مغول زده بسلامت بيرون رفت اما اتابك علاء الدوله سر در دنبال او نهاده چون بوى نزديك رسيد منكلى بيك گفت كه در چنين روزى مردانرا آسان نتوانگرفت بر گرد اتابك بوفور ملازمان مغرور گشته برنميگشت و منكلى بيك برگشته بيكچوبهء تير او را سخره تقدير گردانيد و خود جان از آن ورطه بيرون برد و بمصر شتافت و مدتها در آنجا بسربرده اعزاز و اكرام بسيار يافت .\r\n\r\n[ 390 - رفتن چنگيز خان به بخارا . 
  ]\r\n390 من بدايع الوقايع خدمت خان چون بلاى ناگهان بصوب بخارا نهضت نموده در شهور سنهء 617 سبع عشر و ستمأة مطابق ئيلان‌ئيل آنجا را محاصره كرده بعد از چند روز ارباب عمايم طيلسان‌هاى معذرت در گردن باردوى خان آمده ابواب شهر را مفتوح داشتند و خان بعزم نظاره به شهر درآمده چون نظرش به مسجد جامع افتاد پرسيد كه اين خانهء سلطان است گفتند نى خانه يزدانست پس از اسب به زير آمده بدرون رفت و بر دو پايهء منبر نشست و لشكر را گفت در صحرا علف نيست كه خران را سير سازيد حسب الامر صندوقها را از مصاحف و كتب پرداختند و آنها را پر بازجو كردند و آخور خران ساختند و سر افسار را بدست اكابر و علما و اشراف دادند و صحبت منعقد كردند باياغ داشتن و بآهنك مغولى قيام نمودند عوض كلمات همايون اذان نغمات ناموزون اوزان و بمنزلهء كلمه طيبهء ياحى ، ترانه‌آلاى بولاى و تله‌لى تالار در كار آمد و بجاى حى على خير العمل صوتهاى ايچاايچ روان گرديد و گرديد آنچه گرديد\r\n\r\nنظم :\r\n اولا بردند هريك از سر هر خانمان * هرچه بود از نقد و جنس اندر نهان و آشكار\r\nتاج بربودند از منبر چو دستار از خطيب * طاق بركندند از مسجد چو زنبيل از انار\r\nبوريا در ناخن عابد زنان هر دم كه خيز * حلقه بيرون كن ز گوش و طوق از گردن برآر \r\n\r\n","description":"","footnote":"","page_name":" 218 ","page_number":239},
  {"content":"\r\n\r\n\r\n[ 391 - سطوت چنگيز خان . 
  ]\r\n391 حكايت آورده‌اند كه سطوت و صلابت و نفاذ حكم و مهابت خان بمثابهء بود كه هيچيك از اولاد او را قدرت و ياراى آن نبود كه سر موئى از فرمان واجب الاذعان او تجاوز نمايد مصداق اين مقال آنكه جغتاى را پسرى بود ( بامكان ) نام كه از فرط قبول خان او را از جميع اولاد و احفاد دوست‌تر داشتى و همواره باوجود قساوت قلب تخم مهر و محبت او در دل چون خاره كاشتى اتفاقا بامكان در سنهء 618 ثمان عشر و ستمأة در پاى قلعه ناميان بضرب تير چرخ از پاى درآمد\r\n\r\nنظم :\r\n آه كسان خرد نبايد شمرد * آتش سوزان چو بزرگ و چه خورد\r\nتير ضعيفان چو گشاد از كمان * بگذرد از نه سپر آسمان \r\nبندگان خان ازين واقعهء جان‌گسل سررشتهء اختيار بالكل از دست داد و در تسخير آن قلعه بيشتر از پيشتر مبالغه نمودند و بعد از تسخير بر هيچ جان‌دارى حتى سگ و گربه ابقا نكردند و از موقف حكم فرمان نافذ شد كه هيچ آفريدهء اين خبر وحشت اثر را بپدرش نگويد تا آنكه جغتاى و اوكتاى بتسخير قلعهء خوارزم و توابع رفته بودند آنولايت را مسخر گردانيده بملازمت خان آمدند و ايشان را معاقب گردانيده گفت شما را چه حد و يارا كه خلاف فرمان قضا امضاء كنيد و از اين مقوله چندان سخنان عتاب‌آميز بر زبان آورد كه نزديك بود كه هياكل وجود ايشان از صدمهء آن تهتك و صلابت آن مهابت از هم فروريزد چه جاى ايشان\r\n\r\nبيت :\r\n مهابت تو اگر بانگ بر زمانه زند * قطار هفتهء ايام بگسلند مهار \r\nنخست جغتاى زانو بر زمين زده به زبان خضوع و خشوع معروض داشت كه امثال ما بندگان را چه‌قدرت و ياراى آنكه از پادشاهى بزرك تخلف ورزيم كدام حكم از موقف عز و جلال نفاذ يافت كه در امضاى آن بجان نكوشيديم ؟ خان گفت بامكان مرده است اضطراب مكن و زارى و تعزيت و سوگوارى منماى جغتاى را از استماع اينخبر وحشت اثر نزديك بود كه روح از بدنش بدر رود اما بر كمال شكوه خانى هيچ نگفتند و بعد از ساعتى بيرون رفته گريهء بسيارى كرده گفت\r\n\r\nبيت :\r\n جان خود بدهد و جان تو عوض بستاند * گر بود قابض ارواح بفرمان پدر \r\n\r\n[ 392 - شجاعت و جلادت چنگيز خان . 
  ]\r\n392 من التماثيل گويند خان بلندبالا و قوىهيكل و روى كشيده و گربه‌چشم در غايت شجاعت و جلادت و عقل و صولت و ضبط و سياست بوده مشهور است كه چون از مادر متولد شد مشت او پر از خون بسته بود و مكر و استدراج از او ظاهر ميگشت و هرچندگاه او را غشى دست ميداده در آنوقت آنچه به زبانش جريان يافتى چنان شدى و مقرر بودى كه كاتبى در آنوقت آنها را بقيد كتابت درآوردى و در خريطهء نهاده\r\n\r\n","description":"","footnote":"","page_name":" 219 ","page_number":240},
  {"content":"\r\n\r\nمهر كردى و بعد از وقوع آنحالات بدان مرقومات رجوع فرمودى اكثر آنها را مطابق واقع يافتى و گويند بعضى شياطين را به دو مؤانست بودى و او را از سوانح آينده اخبار دادندى و علم شانه را نيز نيكو دانستى بدانطريق كه او را سوخته احكام بيان كردى\r\n\r\nنظم :\r\n ز بهر فتوحش همه ماه و سال * زحل را بود شانهء جدى فال \r\nچنان كه بعد از انهزام سلطان جلال الدين اراده نمود كه بهند توجه نموده سكان آنجا را كه از صدمهء تعرض سپاه كينه‌خواه او سالم بودند به قدر چاشنى چشانيده و از آنجا به راه لكنهوتى و كام رود بمملكت چين و خطا باز رود هرچند شانه ميسوخت رخصت رفتن نمىيافت كه ناگه در آن اثنا خبر آوردند كه شيدرقو خان حاكم قاشتين باعلان كلمهء عصيان مبادرت نموده بالضروره از راهى كه آمده بود بازگشت\r\n\r\n[ 393 - داستان سطيح كاهن . 
  ]\r\n393 تمثيل سطيح كاهن شخصى است غريب الخلقه چنان كه اصلا مفاصل نداشته و بر قيام و قعود قادر نبوده مگر وقتى كه غضب كردى پر باد گشته بنشستى و هيچ استخوان نداشت مگر جمجمه و سرهاى دست و انگشتان و در اوايل زمان حضرت رسول ص درگذشت چون خواستندى كه ويرا از جائى نقل كنند او را چون رختها درهم پيچيده ميبردند چو سطحى از گوشت روى او در سينهء او بود و چون ميخواستند كه او از معنيبات خبر دهد او را بطريق مشك دوغ جنبانيدندى پس نفس زدى و آنچه گفتى چنان شدى و عمرش قريب بسيصد سال بود .\r\n\r\n[ 394 - رفتن قاضى اشرف پيش چنگيز خان . 
  ]\r\n394 من الوقايع گويند چون عزم مراجعت حضرت خانرا جزم شد كسى نزد صدر جهان ببخارا فرستاد كه شخصى كه عالم باسلام و دين شما باشد نزد ما فرست كه از او تحقيقات بعضى چيزها نموده شود صدر جهان نيز قاضى اشرف و يكى ديگر از فضلا را روانه داشت خان از ايشان پرسيد كه راه و رسم مسلمانى چيست قاضى گفت مسلمانان خدا را بىشريك و همتا ميدانند خان گفت در اين چه شك غايتش ؟\r\n\r\nنظم :\r\n آنكه بر لوح زبانها نام اول نام اوست * آن هميگويد إله آن ايزد و وان تنكرى\r\nآنكه خار اژدها دندان عقرب نيش را * شحنكى داده است بر اطراف كلبرك طرى \r\nباز از كليات قوانين شرع اقدس پرسيد قاضى گفت الغ تنگرى ( خدا ) ! ايلچى بايرليغ به بندگان ارسال داشته هركه اطاعت كند مقبول و آنكه تمرد كند مخذول باشد خان گفت چنين است اگر احدى خلاف يرليغ ما كه بنده خدائيم بظهور آورد ببدترين سياستى مبتلا گردد و اگر بنده از حكم الغ تنكرى ( خدا ) سرپيچيد يقين كه مستوجب عذاب اليم است ديگر گفت فرموده يك ماه معين را در عوض سال روزه دارند گفت اين نيز رواست چه در يازده ماه\r\n\r\n","description":"","footnote":"","page_name":" 220 ","page_number":241},
  {"content":"\r\n\r\nچيزى بافراط ميخورند اگر يك ماه بقاعده تناول نمايند قدر نعم منعم شناسند و اين اوليست\r\n\r\nبيت :\r\n يازده ماه از شكمت بوى ناك * كم ز يكى شهر كه داريش پاك \r\nديگر گفت كه فرموده كه متمولان از بيست دينار يكدينار به نيازمندان رسانند اين را نيز تحسين نموده گفت تا در اين لباس فقراى عباد از نعم الهى كه شامل حال اغنيا شده بىنصيب نباشند ديگر گفت كه خدا حكم فرموده كه باوجود شرائط و استعداد خلائق اكناف از اطراف بطواف خانهء او روى آورند در اينجا تأمل نموده گفت\r\n\r\nبيت :\r\n حاصل ز كعبه چيست ولى بر هواى بت * در چين نشين و ملتفت حلل كعبه باش \r\nحضرت الغ تنكرى ( خدا ) همه‌جا حاضر است در همه وقت و در همه‌جا او را ميتوان يافت چنان كه در قرآن كريم است  فَأَيْنَما تُوَلُّوا فَثَمَّ وَجْهُ اللَّهِ  پس چه احتياج اينهمه راه است ؟\r\n\r\nبيت :\r\n بكعبه مرو جامى از خانهء خود * كه خالى نباشد از او هيچ خانه \r\nچون قاضى و رفيق از پيش او بيرون آمدند قاضى حكم باسلام او كرد و آن تكفير او كرد چه انكار حج از اركان دين است از وى واقع شد اما بهمه‌حال .\r\n\r\nبيت :\r\n كافر و ترسا و جهود و گبر و مغ * جمله را رو سوى آن سلطان الغ \r\n\r\n[ 395 - شكار كردن چنگيز خان . 
  ]\r\n395 و منها در اول بهار سنهء 621 احدى و عشرين و ستمأة\r\n\r\nبيت :\r\n بنوروزى نويدى ميدهد باد سحرگاهى * كه دارد بعد از اين شبهاى هجران رو بكوتاهى \r\nاگرچه صحن چمن بستان از صدمهء لگدكوب لشكر زمستان با خاك تيره يكسان شده بود اما بيمن بهار روح‌افزاى  كَيْفَ يُحْيِ الْأَرْضَ بَعْدَ مَوْتِها  حيات عاريت از سرگرفته فراشان ناميه خيمه و خرگاه گل و لاله بر دامن تل و طرف جويبار برپاى كردند .\r\n\r\nنظم :\r\n مگر مقدمهء لشكر رياحين است * شكوفه كز همه زد پيش خيمه در گلزار\r\nشكفت گل بچمن از بشارت اين فتح * كه قهر باد دى آخر گذشت از آزار \r\nخان عنان عزيمت منصرف گردانيده فرمانداد كه شهزادگان و امرا و نوئينان كه در ايران و توران پراكنده بودند از مستقر خود نهضت نموده بطريق جرگهء شكار براندند\r\n\r\nبيت :\r\n زانكه جز در شكار نتوان كرد * ورزش كارزار و جنك و نبرد \r\n\r\n","description":"","footnote":"","page_name":" 221 ","page_number":242},
  {"content":"\r\n\r\nحسب فرمان جوجى از جانب دشت قبچاق و خزر و جغتاى و اوكتاى از اطراف و اردوى بزرك از راه راست در حركت آمده تا سه ماه راه شكار ميراندند و چون بصحراى يغلان يازى بهم رسيده جوجى سركرده رسيد و جرگه در منزل اوقا بهم پيوسته مدعاى خان آن بود كه با خوانين و مخصوصان شكار راند و ساير لشكريان در حراست نخجير از خود بتقصيرى راضى نميشدند نعوذ باللّه اگر جانور از قشون كسى بدر رفتى امير تومان و هزاره‌ها و مجنده در معرض خطاب و عتاب درآمده گاه بودى كه بعضى از ايشان بياسا رسيدندى و اگر در تسويهء صفوف اندك اهمالى ورزيده قدمى پيش يا پس نهادندى سر بباد دادندى\r\n\r\n[ 396 - رفتن جوجى بدشت قبچاق . 
  ]\r\n396 من النوادر گويند كه چون جوجى از خدمت خان جداشده بدشت قبچاق رفته بود از در خوارزم تا اقصاى چين و بلغار در حوزهء تصرف و اقتدار درآورده بحكومت آن ممالك اشتغال داشت در اينوقت كه باردوى كيهان پوى رسيد بعد از فيصل كاروبار به خدمت پدر كامكار مشرف شده پيشكش و تحف بيشمار از تنسوقات آنديار بعرض رسانيد و از چهارپا صد هزار اسب از آن جمله هزارش خنگ و يكرنك بود پيشكش كرد .\r\n\r\n[ 397 - به شكار پرداختن مغولان . 
  ]\r\n397 و منها گويند در حينى كه شهزادگان كشورگشاى جغتاى و اوكتاى در حوالى بخارا در كول مركبى براى تغيير هوا رفته بودند و در آنجا بساط عيش و كامرانى گسترده اكثر اوقات به شكار و جانور پرانيدن اشتغال داشتندى و هر هفته موازى پنجاه شتر پر قو بر سبيل تبرك بملازمت خان روان داشتندى .\r\n\r\n[ 398 - مراجعت خان به محل خود . 
  ]\r\n398 حكايت خان در ذيحجه 621 سنهء احدى و عشرين و ستمأة مطابق لوىئيل به يورت اصلى خود نزول نمود و بديدار خواتين و احفاد كه مدت هفت سال از ايشان جدا شده بود مسدود گرديد و در خلال آنحال خبر عصيان شيدرقو خان حاكم قاشين مجددا به گوش او رسيد هنوز از مشقت و يورش عجم فراغت نكرده بود كه با لشكرى در كثرت چون نمل و در وفور همچون رمل بدانسوى حركت نمود و حاكم قاشين نيز موازى پانصد هزار سوار كينه‌گذار مجتمع گردانيد و باستقبال شتافت و فريقين متقارب گشته به ياد حملهء مبارزان نيران محاربه اشتعال يافت دهان اجل بر امل خندان و ديدهء جهان ، خون بر جوانان گريان گرديد چون اعتقاد زمرهء اتراك آنست كه چون صد هزار آدمى كشته گردند از آن جمله يكى بفرق سر بايستد و بعقيدهء ايشان در آن واقعهء عظمى سه نفر از جنود شيدرقو خان بفرق سر ايستاده بودند غرض سيصد هزار نفر در آن نبرد كشته شدند .\r\n\r\n[ 399 - ايلك خان و سلطان محمود غزنوى . 
  ]\r\n399 تمثيل گويند چون پادشاه تركستان و ماوراء النهر ايلك خان كه معاصر سلطان محمود غزنوىست درگذشت و برادرش طغان خان فرمانروا گرديد بعد از چندگاه بمرضى مبتلا شده كفار چين دندان طمع در ملك او تيز\r\n\r\n","description":"","footnote":"","page_name":" 222 ","page_number":243},
  {"content":"\r\n\r\nكرده لشكرى بينهايت كه از آن جمله بروايت حافظ ابر و سيصد هزار خرگاه بود بسوى الكاى او متوجه گشتند وى از اينمعنى مستشعر گشته بواسطهء تقويت دين مبين دريوزه وعدهء كريمه  وَ إِذا مَرِضْتُ فَهُوَ يَشْفِينِ  نمود و دعاى او بعز اجابت قرين گرديد و بعد از ازالهء مرض بمدافعهء ايشان شتافت و چون خبر توجه او بايشان رسيد كمال رعب و هراس بر ضماير آنان راه يافته بموجب رجع القهقرى عنان مراجعت برتافتند و اهل اسلام از عقب ارباب كفر و و ظلام در حركت آمده بعد از آنكه سه ماه را طى كرده بودند ناگاه بر سر ايشان تاختن آورده دويست هزار كفار را بتيغ جهاد از هم گذرانيدند و صد هزار ديگر بقيد اسارت گرفتار گشتند . القصه شيدرقو خان منهزم گرديده بارتاقيا متحصن گشت و از در ايلى در آمده ايلچى نزد خان فرستاد ايلچى او را بغايت مستظهرر گردانيده مقرر بر آن شد كه وى بملازمت مبادرت نمايد و خان در آن اوان شبى خواب هولناك ديده دانست\r\n\r\nمصراع :\r\n كه وقت رفتن آمد زين كهن دير \r\nلاجرم خان يكيك فرزندانرا جمع نموده در باب ملك‌دارى و رعيت‌پرورى و نوازش دوست و مالش دشمن وصيت فرمود از جمله آنكه شيدو خان حسب الامر ترسيد اصلا بر او ابقا نكنند و فرزندان و نوئينان قواعد و قوائين او را در جميع موارد نصب العين داشته تا غايت از طورهء وى تخلف جايز ندارند بالجمله در آن يورش در رمضان سنهء 624 اربع و عشرين و ستمأة كه عمرش بهفتاد و سه سال رسيده بود فرمان يافت و جسد او را نقل كرده در پاى درختى كه خود در شكارگاه روزى تعيين نموده بود دفن كردند و هم در آنسال در آن نواحى درخت بسيارى برآمده در اندك فرصتى چنان جنگل شد كه قبر او ناپديد گشت از اتفاقات آنكه ولادت و جلوس و وفاتش در تنكوزئيل دست‌داده\r\n\r\n[ 400 - داستان عبد الملك ابو الزباب . 
  ]\r\n400 تمثيل گويند عبد الملك مروان كه او را اعراب ابو الزباب گفتندى چه تندى تعفن دهن او بمثابهء بود كه چون مگس بر آن نشستى در دم به مردى چون هلال رمضان سنهء 86 ست و ثمانين را ديد همچو بيد بر خود بلرزيد و با خواص گفت در اين ماه از مرك بيمناكم ؟ چونكه در رمضان متولد شده‌ام و هم در رمضان مرا از شير بازداشته‌اند و در رمضان با من بيعت كردند و از غايت قساوت بل نهايت شقاوت از اين نكته غافل بود\r\n\r\nنظم :\r\n تا كى ز جهان مستمند انديشى * تا چند ز جان دردمند انديشى\r\nآنچه از تو توان گرفت يك كالبد است * يكمزبله گو مباش چند انديشى \r\nآخر در منتصف شهر شوال همانسال بمرد\r\n\r\n","description":"","footnote":"","page_name":" 223 ","page_number":244},
  {"content":"\r\n\r\n\r\n[ 401 توصيف عميد حبش سكاكى را نزد جغتايخان 
  ]\r\n401 حكايت عميد حبش وزير جغتايخان استاد علماى زمان يعقوب سكاكى را كه از دانشمندان معانى بيانست در مجلس خان بعلوم غريبه و تسخيرات و نيرنجات ستايش كرد و در آن باب چندان مبالغه نمود كه خان معتقد او گشته از سخن او كه مفتاح آمال ارباب نجاح بود تجاوز نميكرد وى نيز همواره در صحبت جغتاى باظهار آثار غريبه واردات امور عجبيه اقدام نمودى از جمله روزى جغتاى بيرون خرگاه نشسته فوجى از كلنگان در هوا طيران مينمودند خان به دو گفت هيچ ميتوانى از اينها دو سه به زير آرى وى گفت هر كدام را كه خان مقرر فرمايد من به زير آورم جغتاى اشارت باولين و ميانين و آخرين كرد سكاكى فى الحال منديلى بر زمين كشيده و هر سه كلنك مذكور معلق‌زنان بر زمين افتادند اين صورت موجب ازدياد اعتقاد خان گشته پيش او به دو زانو نشست و هم از وى منقولست كه ميگفته كه يكبارى بنابر كدورتى كه از وزير خليفه داشتم سه روز آتش را بستم بنوعيكه اصلا افروخته نميشد دود از نهاد خلائق بغداد برآمد خليفه از روى نياز هرچه تمامتر التماس نمود كه آن را بگشاى گفتم تا منادى نكنى كه اين كار كار سكاكيست و سگى در فلان خرابه مرده است و آتش در شكم اوست تا وزير بوسه بر در كون سك مرده نزند آتش بميان خلق ظاهر نميشود آخر اكثر نواب بتخصيص وزارت‌مآب بر وى رشك برده سكاكى آن را دريافت در دم بملازمت جغتاى شتافته بيان كرد كه از روى اوضاع نجوم چنان معلوم مىشود كه ادبارى متوجه وزارت مآبست مبادا كه از آن اثرى باولياى دولت رسد بنابرآن جغتاى عميد حبش را معزول ساخته بعد از يكسال حسب الصلاح علامل او را بنواخت اما حضرت آصف جاهى كينهء او را در دل گرفته مترصد وقت بود\r\n\r\nنظم :\r\n دل عشاق ميازار و بجان عذر مخواه * كه مداواى چنان ريش بمرهم نشود \r\nقضا را در آن اوان سكاكى تسخير مريخ كرده لشكر آتشين كه ساز و سلاح ايشان همه آتش بود در خرگاه جغتاى حاضر گردانيد و خاطر خان از آن متوحش گشت وزير آن را دريافت فى الحال آغاز سعايت كرده گفت دور نيست كه وى در سلطنت طمع كرده بدستيارى چنين لشكر روى زمين را بحيطه تصرف درآورد و انديشهء خان از اين سخنان تزايد پذيرفته بقيد و حبس او فرمان داد علامه بنابر اظهار دانش بعد از آنكه سه سال در حبس بود بعالم بقا شتافت سبحان اللّه هنر او موجب ضرر او شد او كمال افضال منشأ استيصال\r\n\r\nبيت :\r\n شنيدم كه روباه رنگين بروس * خودآراى باشد بسان عروس\r\nچو در روز باران و يا باد و گرد * برون ناورد موى خويش از نبرد\r\nبكنجى كند بىعلف جاى خويش * نليسد مگر دست يا پاى خويش \r\n\r\n","description":"","footnote":"","page_name":" 224 ","page_number":245},
  {"content":"\r\n\r\n پى پوستى خون خود را خورد * همه كس تن او پوست را پرورد\r\nسرانجام كايد اجل سوى او * و بال تن او شود موى او\r\nبدان موى نه قصد خونش كنند * برسوائى از سر برونش كنند \r\n\r\n[ 402 - مانى نقاش و هنرهايش . 
  ]\r\n402 تمثيل در تواريخ مذكور است كه مانى نقاش در عهد شاپور ذو الاكتاف ظهور نموده در آنوقت دعوى پيغمبرى كرد و معجزه‌اش آن بود كه دايرهء چند خرد و بزرك كه لااقل خطوط آنها پنج گز بودى بانگشت رقم نموده چون پرگار نهادندى يكسر مو تفاوت نكردى همچنين خطوط دراز و كوتاه كشيدى و همه بر مسطر راست بودى و طرفه‌تر از اينها آنكه صورت ربع مسكون چنان كه تمامى شهرها و درياها و رودها در آن ظاهر بود و سه ربع غير مسكون در گوئى برابر بيضه كشيده بود و غريب‌تر از اينها همه پيراهنى بود كه چون پوشيدندى پيدا و نمايان بودى و چون از تن بدر كردندى ناپيدا ميشد .\r\n\r\n[ 403 - وليعهد چنگيز خان . 
  ]\r\n403 من مآثر الادب آورده‌اند كه اگرچه جغتاى از اوكتاى قاآن كه وليعهد چنگيز خانست بزرگتر بود اما اوكتاى قاآن متقلد قلادهء سلطنت شد جغتاى در رعايت آداب كوشيده دقيقهء از دقايق آن معطل نگذاشتى چنان كه يكبارى در شكارگاهى ميانهء برادران بر سر اسب دوانيدن ماجرائى شد گرو بستند و آغاز تاختن كردند اسب جغتاى بدر رفته شب چون بمنازل خود رفتند جغتاى وقت سحر به هوش آمده از آن جرأت بغايت نادم گشت و چون اين نوع گستاخيرا خلاف آداب و مودى باختلال قواعد سلطنت ميدانست بنابراين از خرگاه خود سوار گشته پيش از صبح در حوالى سراپردهء قاآن نزول نمود قاآن چون بر اينمعنى واقف شد اگرچه اعتماد بر محبت و اخلاص او داشت بنابر مراعات احتياط شخصى نزد او فرستاده پرسيد كه آيا باعث چيست كه در اينوقت آقايم متكفل زحمت شده تشريف آورده‌اند ؟ جغتاى به زبان اختصار و انكسار بموقف عرض رسانيد كه اگر بنده و قاآن بحسب ظاهر برادريم اما در حقيقت او را بنده و چاكريم ما مردم را چه حد و يارا كه با آقاآن گروبسته اسب بتازيم و در ميدان گوى ذعوى بازيم .\r\n\r\nنظم :\r\n جامى سك ترا بغلامى نميسزد * او را چه حد آنكه كند با تو همدمى \r\nاين وقت بدين داعيه بدرگاه آمده‌ام كه بدانچه مستحق آن باشم از كشتن يا چوب زدن نسبت ببنده بتقديم رسانيد كه تا عبرت ديگران گشته بدين نوع امور اقدام ننمايند بندگان قاآن از اينمعنى خجلشده گفت اين مختصر را چه وقع آنكه آقايم بر زبان آورند و اين جزئياترا چه‌قدر آنكه بخاطر گذرانند چون آخر روز شد جغتاى چند ثقوز اسب بر سبيل ترجمان گذرانيد و فى الجمله از آن شرمندگى بيرون آمد عربيه طرق العشق كلها اداب\r\n\r\n","description":"","footnote":"","page_name":" 225 ","page_number":246},
  {"content":"\r\n\r\n\r\n[ 404 - داستان محمود تارابى . 
  ]\r\n404 من الوقايع در زمان جغتاى خان در شهور سنهء 630 ثلاثين و ستمأة شخصى زراق شياد موسوم بمحمود در يكى از قراى بخارا كه مشهور است بتاراب خروج نموده دعوى و كرامات ميكرد لاجرم عوام بر وى ازدحام نموده بحسب اتفاقات بعضى از اصحاب امراض مزمنه كه به دو توسل نموده بودند شفا يافتند و اينمعنى مستلزم گمراهى مردم گشته هرروز فوجى بحلقهء ارادت او درمىآمدند چنان كه داروغه و پيشواى بخارا اينمعنى را به صاحب بلواج كه در آنوقت در خنجد بود انشاء نمودند و خود در لباس اخلاص و اعتقاد نزد آن شياد رفته التماس قدوم او به شهر فرمودند مقرر بر آنكه در سر پلى كه در آنراه واقعست مهم او را بقطع رسانند و خاطر از تفرقهء او وارهانند قضا را چون آنمخذول بر سر آن پل رسيد تير تيز داروغه نگريسته فرمود كه انديشهء غلط از خاطر بدر كن و الا بدستيارى خلايق هردو چشمت از كاسهء سر بيرون آورم چون شحنه و حاكم آنراز را در ميان نهاده بودند از غايت وهم و هراس از سر ماجراى مذكور گذشته رقم آن تدبير از صفحهء ضمير محو نمودند و شيخ با شوكت و جلال به شهر درآمد و در خانهء نزول نمود و ازدحام خواص و عوام بمرتبهء رسيد كه راه خروج و دخول بر همگنان دشوار گرديد و چون احاد الناس بىتحفه و تبرك از خدمتش برنميگشتند لاجرم شيخ بنابر تسلى خاطر ايشان ساعت بساعت به بام برمىآمد و آبى كه در دهان داشت بر ايشان ميپاشيد و بهركه قطرهء از آن ميرسيد خشنود ميگرديد هرچند داروغه و والى آنجا ميخواستند كه چون فرصتى دست دهد كارى سازند كه ويرا از پيش بردارند اينمعنى بنابر بسيارى گروندگان صورت نمىبست تا آنكه آنمضمون بر خاطر شيخ پرتو انداخته و از در ديگر بيرون شتافت و بر اسبيكه حاضر بود سوار گرديده تا تل با حفض بتاخت و بر سر آن پشته ايستاده عوام نعره برآوردند كه شيخ بيك پرواز از خانه تا تل مذكور پريده است خلايق را قوت ماسكه نمانده رو بدانجا نهادند و محمود چون ديد كه شيد و تزوير خود در ضمير طالبان جاگرفته همانشب حكم استيصال متصديان اشغال از حكام و عمال نموده بالضروره آن فرقه متوارى شدند روز ديگر خطبه باسم شيخ مذكور خواندند و بعضى از معاريف را بقتل آوردند و اسباب و ادوات سلطنت كه از حكام آنجا مانده بود بتحت تصرف درآوردند اوباش و اجلاف آنچه در منازل متمولان مييافتند ميربودند و چون نزد شيخ مىآوردند شيخ آنها را بر لشكريان قسمت ميكرد و در آن اثنا شيخ بر زبان آورد كه براى ما اسلحه از غيب ميرسد ناگاه تاجرى از شيراز آمده چهار خروار شمشير آورد اينمعنى سبب ازدياد اعتقاد ارباب فساد شده بالجمله داروغه و امرا كه بيرون رفته بودند لشكريان خود را درهم كشيده بر سر محمود آمدند چون صفها راست شد مغولان بنابر ملاحظهء كرامات شيخ در جنك تساهلى داشتند ناگاه تير قضائى بر مقتل شيخ آمده بيفتاد چنان كه هيچيك از اصحاب بر او حاضر نشدند در آنوقت باد\r\n\r\n","description":"","footnote":"","page_name":" 226 ","page_number":247},
  {"content":"\r\n\r\nو غبارى عظيم برخاسته بود كه مردم چشم بازنميتوانستند كردن مغولان آن را حمل بر كرامات نموده روى از آنمعركه برتافتند و اصحاب آنها را تعاقب نموده قريب دو هزار كس بقتل آوردند و مريدان چون از جنك واپرداخته از شيخ اثرى نديدند آن را حمل بر غيبت او نمودند چون اين اخبار را صاحب بلواج بسمع قراچار رسانيد وى يلدوزنام باجكين قورچى و لشكرى موفور بدفع آن فتنه مأمور گردانيده بعد از هفتهء آن لشكر به ظاهر بخارا رسيده برادران شيخ در برابر ايشان صف‌آرا گشتند مغولان بر آن گولان حمله آورده برادران شيخ با بيست هزار كس بقتل آمدند و آن فتنه فرونشست .\r\n\r\n[ 405 - نشستن اوكتاى بجاى چنگيز خان . 
  ]\r\n405 من البدايع آورده‌اند كه بعد از وفات چنگيز خان به دو سال تمامى شهزادگان و خواتين و نوئينان از شرق و غرب از منازل خود در حركت آمدند و متوجه اردوى بزرك شدند و بموجب حكم چنگيز خان و اتفاق جمهور آقايان در شهور سنهء 626 ست و عشرين و ستمأة اوكتاى را بر سرير خانى نشاندند و لقب قاآن نهادند و قاآن خزائنى كه پدرش از شرق و غرب عالم فراهم آورده بود بر خويشان بل عموم مردمان قسمت فرمود و چند روز متوالى جهت روح پدرش آش داد و بدستور مقرر چهل دختر پرىپيكر با زرينه و زر از امرا گرفته بر اسبان راهوار سوار كرده بسردابهء خان روانداشت كه مونس روح او بوده و ويرا از تنهائى ملال و از جدائى عزيزان كلالى واقع نشود بعد از آن متوجه انتطام كليات مهمات ملكى گشته جرماغون نويان را با سه تومان لشكر بدفع سلطان جلال الدين خوارزمشاه روانه داشت و در وقت ارسال لشكر يكى از امرائيكه تابع جرماغون بود گفت كه مهم جلال الدين بر دست تو كفايت خواهد شد قضا را همان كه امير گفته بود در كردستان بر سر سلطان ريخته او را مستاصل گردانيد .\r\n\r\n[ 406 - ارادهء منكوقاآن تسخير تنكناش را . 
  ]\r\n406 تمثيل چون در شهور سنهء 653 ثلاث و خمسين و ستمأة موافق توشقان‌ئيل منكوقاآن ارادهء تسخير تنكتاش و منيرى نمود بر كنار رودخانهء قراموران نزول نمود بنابر توهم اولاد و احفاد اوكتاى قاآن بتخصيص شرامون و خواجه باقور را در آب انداخت آورده‌اند كه اوكتاى قاآن در اوان سلطنت منكوقاآن را اعزاز و اكرام مالا كلام فرمودى يكى از مخصوصان بعرض رسانيد كه اينهمه تعظيم و تكريم وى بنابر چيست ؟ اوكتاى قاآن فرمود كه باوجود اينهمه رتبت خواهى ديد كه به اولاد من چه خواهد كرد .\r\n\r\n[ 407 - ارادهء گرفتن قبلا قاآن كشور چين را . 
  ]\r\n407 و منها در تاريخ وصاف آمده است كه قبلا قاآن بن تولى بن چنگيز خان در شهور سنهء 671 احدى و سبعين و ستمأة ارادهء تسخير اقصى ممالك چين كه چنگيز خانرا ميسر نشده بود نمود لاجرم پانزده تومان چريك بسردارى امير مايان نام مقرر داشت و در حين ارسال روى بوى آورده گفت كه اين كار بدست تو كفايت خواهد شد\r\n\r\n","description":"","footnote":"","page_name":" 227 ","page_number":248},
  {"content":"\r\n\r\nوى بعد از قطع منازل و مراحل بسرحد آنملك رسيده بر كنار دريا فرود آمد از نوادر اتفاقات چند كشتى كه بواسطهء ابيتاع غله بدار الملك ميرفتند از روى دريا پيدا گشته مغولان بفرمودهء مايان آنها را بچنك آورده مشحون بهادران نامى گردانيدند و خود با بقيهء جنود از راه خشكى متوجه راه شد القصه بدين حسن تدبير شهر خرام نام را بحيز تسخير درآورده فغفور پادشاه آنجا را مقهور گردانيد اما مردم قلعه سيسافور كه از قلاع مشهور آنملك و مملو از دفائن و خزائن بود از آن خبردار گشته خواستند كه در صدد ممانعت و مخالفت برآيند مقدم ايشان كه پيرى خردمند بود آنجماعت را منع نموده چنان تقرير كرد كه در اوان طفلى از پدرم شنيدم كه اين قلعه بدست جمعيكه مقدم ايشان مايان نام باشد مسخر گردد اگر سردار اين لشكر مايان نام باشد به غير از آن درمان نداريم و چون معلومشان شد كه اينشخص مايان نام دارد بىتأمل جمله به زير آمده قلعه را تسليم نمودند .\r\n\r\n[ 408 - اوصاف قاآن مغول . 
  ]\r\n408 من المحسنات باتفاق جمهور مؤرخين قاآن بمكارم اخلاق حميده و محاسن اطوار پسنديده از فرط كرم و ترجيح اهل اسلام بر سائر امم و رأفت عام و مرحمت نسبت بمردم اهل عالم متحلى بوده چون بر چار بالش سلطنت تكيه فرموده بخلاف پدر و برادران در رحمت بر جهانيان گشاده بر جراحاتيكه پدرش كرده بود مرهم راحت نهاده همه را بمواهب كرم و ايثار دينار و درم عبيد احسان و رهين بريه و امتنان ساخت\r\n\r\nنظم :\r\n خاص ز بهر كرم آمد درم * بر گذر قافيه اينك كرم \r\nچون از روى دفتر عطاياى او را جمع كردند زياده از صد و شصت هزار تومان بالش نقره بود\r\n\r\nنظم :\r\n از وجودش نماند عين و اثر * نام جودش بماند بر دفتر\r\nيادگار است چون خبر ز بشر * يادگارش بخير به كه بشر \r\n\r\n[ 409 - جوانمردى گبرى بدرويشى . 
  ]\r\n409 تمثيل در تاريخ گزيده مذكور است كه مجوسى در حق مستحقى صد دينار صدقه كرد شبلى او را گفت ترا كه ايمان نباشد از صدقه چه فايده باشد مجوس بگريست و سر بسوى آسمان كرد ناگاه رقعهء از آسمان درافتاد و اين دو بيت در آنجا نوشته بود\r\n\r\nعربيه :\r\n مكافات السماحة دار خلد * و أمن من فحافته يوم بؤس\r\nو ما نارا بمحرقه جوادا * و ان كان الجواد من المجوس\r\nمكافات جوانمردى بهشتست * بروز خوف و امن از هيبت قبر\r\nنسوزد آتش دوزخ سخيرا * اگرچه آن نكوسيرت بود گبر \r\n\r\n","description":"","footnote":"","page_name":" 228 ","page_number":249},
  {"content":"\r\n\r\n\r\n[ 410 - جوانمردى قاآن . 
  ]\r\n410 و منها گويند يكبارى در خدمت قاآن از رسوم و عادات سلاطين و از دفاين و خزائن و جمع اسباب و جهات سخن ميرفت قاآن فرمود كه ايشان بغايت از حليهء عقل و ادراك و از شيوهء دانش مهجور بوده‌اند چه كنوز و دفاين مذكور با معادن مستور يكسانند و در عدم انتفاع همعنان .\r\n\r\nبيت :\r\n زر اندر كف مرد دنياپرست * هنوز اى برادر بسنك اندر است \r\nبهرحال من گنج خويش در زواياى خاطرهاى خراب مىنهم و نام باقى خريدارى نموده درم و دينار فانى عوض مىدهم\r\n\r\nبيت :\r\n ذكر باقى را حكيمان عمر ثانى گفته‌اند * اين ذخيره بس مرا كالباقيات الصالحات \r\n\r\n[ 411 - منع وزراء بهرام گور را در جوانمردى . 
  ]\r\n411 و منها در روضة الصفا مذكور است كه وزرا از فرط انعام بهرام گور كه شهرت بهمرسانيده و بنابر دولتخواهى عرضه بخدمتش رفع نمودند كه اساس كرياس دولت خواقين جم التباس خزانه است و چون درهم و دينار آن روى در انحطاط نهد خزانه يادى از خرابه دهد لاجرم قواعد حشمت ارباب دول مختل گردد\r\n\r\nبيت :\r\n جوانمردى نباشد جز بهنجار * كه طوفان خيزد از باران بسيار \r\nدر جواب بهرام بر ضمن آن نوشت كه اگر ما مرغ دلهاى آزادگانرا بدانهء انعام و احسان در دام امتنان نياوريم بچه‌چيز ديگر صيد توانيم كرد .\r\n\r\n[ 412 - اندرز كردن مردى انوشيروان را . 
  ]\r\n412 تمثيل شخصى بانوشيروان نوشت كه مردم پادشاهرا ملامت ميكنند كه براى خزانه مال جمع مىشود و حال آنكه در خزانه هيچ نيست چرا كه همه را ايثار ميكنيد وى در پشت آن نوشت كه هر مالى كه در خزانه جمع مىشود حق مستحق است اگر بخلاف اين از ايشان دريغ داريم عيب آنست\r\n\r\nنظم :\r\n دانيكه حتم قصهء نوشيروان چه بود * روزيكه پندنامهء شافى تمام كرد\r\nخرم كسى كه نام نكو بازماند از او * چون نوبتش زمانهء جافى تمام كرد \r\nهرچند كه در باب مكارم اخلاق و احسان آنخسرو آفاق حكايات غريب و عجيب منقولست اما چون اين مختصر گنجايش آن تطويل نداشت بيك دو سه حكايت از آنها اختصار رفت .\r\n\r\n[ 413 - انعام كردن قاآن به پيشكش آرنده . 
  ]\r\n413 حكايت گويند در وقتى كه قاآن از شرب شراب ارغوانى در غايت خوشحالى و كامرانى بود شخصى طاقيهء بطريق اهل خراسان بتحفه نزد او آورد قاآن دويست بالش نقره در وجه انعام او از خزانه حواله داشت و خزانه‌داران و سكه\r\n\r\n","description":"","footnote":"","page_name":" 229 ","page_number":250},
  {"content":"\r\n\r\nچيان بزعم آنكه آنحكم از سر مستى نافذ شده در اداى آن تعلل و تهاون ميورزيدند روزى ديگر آن برات را بر قاآن معروض داشتند فرمود تا برات ديگر بسيصد بالش زر بواسطهء آنشخص نوشتند كاتبان اين را نيز موقوم داشته حاصل تا بششصد بالش رسيد و زبان حال آن شكسته‌بال بمضمون اينمقال مترنم بود .\r\n\r\nبيت :\r\n شاها و زارى تو اميران امينند * بيوجه مرا درپى خود چند دوانند\r\nهر كيسه كه من بر كرمت دوخته بودم * يكيك بدريدند و شب و روز درانند\r\nنى خلق پسندد نه خدا كانچه خداوند * بخشد بدعاگو دگران خود نرسانند \r\nچون مراتب اهمال بر آينهء ضمير آن شهنشاه بىنظير و همال نقش‌پذير گشت كتاب و وزيرانرا بحضور طلبداشته سئوال كرد كه آيا در عالم خبرى هست كه هميشه پاينده و مخلد باشد ؟ گفتندنى قاآن گفت اين غلط است چه نيكنامى و آثار خيرات تا انقراض عالم بر صفحهء كاينات باقيست\r\n\r\nنظم :\r\n نيامد كسى در جهان كو بماند * مگر آن كز او نام نيكو بماند \r\nو من شما را از جملهء دولتخواهان تصور ميكردم اكنون بر من ظاهر شد كه شما در حقيقت بدخواه منيد چرا كه در اجراى خيرات مهما امكن اهمال ورزيده آن را نوعى از كفايات ميشمريد و ارباب حاجات را در ورطهء انتظار و تقاضا مىاندازيد\r\n\r\nبيت :\r\n تجربه كردم ز هر انديشهء * نيست نكوتر ز سخا پيشهء\r\nسيم كه اندر كف مردم نهند * آخر از آن به كه بخاكش نهند \r\nتا من يكدو سه كس شما را بردار اعتبار نكشم ديگرانرا عبرت نخواهد شد .\r\n\r\n[ 414 - افراط كردن قاآن در بخشش . 
  ]\r\n414 ايضا فرمود تا شخصى از ارباب سئوالرا صد بالش زر دهند و صاحب جمعان به گمان آنكه مگر قاآن بر كميت بالش اطلاع ندارد آنها را در گذر پادشاه نهادند قاآن چون از آنجا گذشته نظرش بر آن بالشها افتاد پرسيد كه اينها چيست ؟ گفتند اين وجهيست كه بفلان درويش انعام فرموده‌ايد گفت اين اندك چيزيست دو برابر اين به دو بدهيد\r\n\r\nنظم :\r\n كرم پايدارد نه ديهيم و تخت * بده كز تو اين ماند اى نيك‌بخت \r\n\r\n[ 415 - پير بغدادى و قاآن . 
  ]\r\n415 حكايت پير ضعيفى از بغداد باميد بذل آنخسرو كريم نهاد بعراق عجم رفته بر سر راه قاآن نشست قاآن را نظر بر وى افتاده بواجبى بر حقيقت حال او مطلع شد گفت چرا كيفيت حال خود را بخليفه نگفتى پير گفت مكرر گفتم زياده از ده دينار وجود نگرفت و آنوجه آنقدر نبود كه از مصالح مأكول زياده ماند حال\r\n\r\n","description":"","footnote":"","page_name":" 230 ","page_number":251},
  {"content":"\r\n\r\nآنكه مرا ده دختر در خانه است كه بنابر عدم جهاز كسى بخواستگارى ايشان رغبت نكرده و من بديشان درمانده‌ام قاآن را بر حال او ترحم آمده دو هزار بالش زر به دو بخشيد\r\n\r\nبيت :\r\n كيست كريم آنكه بمسكين دهد * نى ز پى شهرت و تحسين دهد \r\nپير ضعيف از ضبط آن عاجز آمد قاآن آنقدر الاغ كه بحمل آن وفا كند به دو داد پير گفت يحتمل كه در راهها طمع در اين اموال كرده قصد هلاك من كنند قاآن چند سوار مغول نيز همراه او كرد كه وى را بمأمنى رسانند آخر آن پير حريص در اثناى راه در چنك اجل اسير گرديد .\r\n\r\nنظم :\r\n قناعت توانگر كند مرد را * خبر ده حريص جهانگرد را \r\nمغولان خبر مرك به پادشاه رسانيدند فرمان قاآن بر آن وجه نافذ گشت كه هم ايشان آنوجه را ببغداد برده تسليم اولاد او نمايند كه در وجه تجهيز دختران آن فقير مصروف دارند و قبض وصول ستانده بديوان آورند\r\n\r\nنظم :\r\n پيش سودائيان تخت و جلال * نيست جز تاج جود رأس المال\r\nگرنه سرمايه تاج جود كنند * كى ز سوداى خويش سود كنند \r\nجود بخشيدن چيزيست بىسببى و بيملاحظهء غرض و مطالبهء عوض اگرچه آن غرض و عوض ثواب جزيل و ثناى جميل باشد\r\n\r\nنظم :\r\n كيست كريم آنكه ز بهر خداست * هر كرمى كايد از او در وجود\r\nهرچه بود بهر ثنا و ثواب * بيع و شرى دان تو نه احسان و جود \r\nنبيرهء قاآن قيدو بن قابوشين بن اوكتاى بمقتضاى الولد سر لابيه بمحاسن اطوار و مكارم اخلاق در ميانهء احفاد چنگيز خان طاق بوده از جمله دامادش ميل بيكى از كنيزكان نموده دختر قيدو چون بر اين مطلع شد موى شوهرش را گرفته آغاز سفاهت كرد ويرا غيرت زحمت داده چنان لگدى بر شكمش زد كه بدان ضرب فرزندى كه آنزن در شكم داشت هلاك شد پدر داماد پسر را دست در گردن بغايت محكم بسته حسب الامر بدرگاه فرستاد اولاد قيدو در باب او عناد و لجاج نموده قيدو بديشان گفت آيا از قتل اين فايده به خواهر شما ميرسد ؟ گفتند نى فرمود بر امر شنيع چنين بيفايده چرا اقدام نمايم آخر مقرر بر آنشد كه او را صد چوب زنند قيد و در خفيه سفارش نمود كه ده چوب بر هم بسته ده نوبت بر وى آهسته زدند بعد از چندگاه از پسران پرسيد كه شما روا ميداريد كه بيگانهء بر فراش قيرا قرداش شما تكيه نمايد گفتند پادشاه بهتر ميداند قيدو دختر خود را بدانكس فرستاد و او را ببهترين حالى نزد پدرش روانه كرد باوجود ضلالت و جهالت پدر ملا زين الدين قدسى كه ملازم او بوده اين رباعى را به دو اسناد كرده .\r\n\r\n","description":"","footnote":"","page_name":" 231 ","page_number":252},
  {"content":"\r\n\r\n\r\nنظم :\r\n اندر ره حق كه بنده و شاه يكيست * محبوب مقربان درگاه يكيست\r\nبتخانه شدم دوش بتى را ديدم * انگشت برآورد كه اللّه يكيست \r\n\r\n[ 416 - قاضى وجيه الدين و غزى كردن او . 
  ]\r\n416 حكايت مؤلف طبقات گويد كه من در شهور سنهء 622 اثنتين و عشرين و ستمأة بنابر مهمى متوجه قائن شدم و در آنجا بصحبت قاضى وجيه الدين قوشجى كه از اجله و اكابر خراسان و از شايبهء كذب هراسان بود رسيده وى حكايت كرد كه چون تولى خان بن چنگيز خان هرات را هدف سهام آفات ساخته محاصره نمود من بنابر اجراى غزا مسلح و مهيا گشته بر برجيكه محاذى خيمه تولى خان بود و محافطت آن در عهدهء اهتمام من بود برآمدم ناگاه پايم لغزيده فرود افتادم از بالاى باره تا خاك‌ريز هشت گز بود و از خاكريز تا خندق چهل گز القصه .\r\n\r\nمصراع :\r\n غلطان‌غلطان همى شدم جانب كوه \r\nدر آنوقت قريب پنحاه هزار مغول بر كنار خندق وزير فصيل آمده جنك ميكردند اكثر از ايشان متوجه من شده تيرها به قصد من پيوستند خدا مرا از جميع آن خطرها نگاهداشت و هيچ جراحت و المى به من واقع نشد .\r\n\r\n[ 417 - زندانى كردن الغ بيك يارعلى را . 
  ]\r\n417 و منها در مطلع السعدين مذكور است كه چون در شهور سنهء 652 اثنتين و خمسين و ستمأة ميرزا الغ بيك در حق اميرزاده يار على بن امير اسكندر بن قرايوسف تركمان تفرس غدرى كرده او را بند فرمود و بقلعهء پرتو فرستاده خود بمدافعه اولاد ميرزا بايسنقر بتخصيص ميرزا علا الدوله و ميرزا بابر باستراباد شتافت در آن اثنا يارعلى از قيد رها شده لواى مخالفت برافراشت و با جمعى مردم پيرو بزا متوجه تسخير هرات شده هفده شبانه‌روز آنجا را محاصره كرد روزى در بيرون دروازه شخصيرا گرفته ذلت بسيار دادند چنان كه حكم بمرك او كردند و بواسطهء تنبيه مخالفان باتفاق ريسمانى بر پاى او بسته از دروازهء مذكوره بر وى باره آويخته همچنان بگذاشتند بعد از مدتى در جنبش آمده او را فرود آوردند و در سخن آمده گفت مردى پيشه‌ورم و انديشهء جنك ندارم بنابرآن او را واگذاشتند بعد از آن سالهاى دراز در حيات بود .\r\n\r\n[ 418 - حاكم شدن ميرزا بامر امير تيمور . 
  ]\r\n418 حكايت مؤلف فتوحات آورده كه در شهور سنهء 706 ست و ثمانمأة ميرزانشاه حسب فرمان امير تيمور گورگان حاكم استراباد شد امير على كه از وى شكست يافته بود تعاقب نموده از پى او بكوهستان رستمدار درآمد روزى وقت طلوع صبح كوچ كرده بواسطه دشوارى راه و رفعت كوه نماز پيشين بر قله برآمدند ناگاه يا ساقى با اسب از آن بلندى فرود افتاده تا پايان كوه ديگر از نظرها ناپيدا گرديد چون نيك جستجوى احوال او فرمودند او و بارگير هردو سالم مانده بودند و هيچگونه آسيب بديشان نرسيده بود\r\n\r\n","description":"","footnote":"","page_name":" 232 ","page_number":253},
  {"content":"\r\n\r\n\r\nنظم :\r\n اگر فتنه گيرد سمك تا سماك * چو ايزد نگاهت بدارد چه باك \r\n\r\n[ 419 - تاراج اعراب بنى جوخه مرقد على ( ع ) را 
  ]\r\n419 و منها در تاريخ ابن جوزى مذكور است كه در ربيع الاول سنهء 489 تسع و ثمانين و اربعمأة اعراب بنى جوخه بمشهد مقدس حائر على ساكنها التحية آمده آغاز دست‌درازى كردند سيف الدوله منصور بن صدقه امير حله چون اين خبر شنيد لشكر بدانجا كشيده نخست دروازهاى آنجا را مضبوط گردانيد و آن فرقهء جابر را در درون حاير كرد و تيغ تيز از ايشان دريغ نداشت و جمعى كثير از ايشان بقتل آورده يكى از اعراب چون از دروازه و ابواب مأيوس شده سواره بسوى سور برآمده مركب را تازيانهء زد و خود را در زير انداخته اصلا بوى و تكاورش آسيبى نرسيد\r\n\r\nبيت :\r\n ديد مردى كه لقمه ميخائيد * زان ميان گندمى برون آمد\r\nبوده پيش جراد و مرغ و ستور * ديده بار جراس و تف تنور\r\nداشته زير آسياى فنا * كه نگهداشت جز خداى ودود \r\nقاضى فرمود در آنحالت نظر تولى خان بر من افتاده مغولانرا از آزار من منع كرد و مرا نزد خود خواست گفت بنگريد كه ويرا رنجى رسيده است يا نه چون معلوم كرد كه از اين ورطه سالم مانده‌ام انگشت حيرت بدندان گرفته گفت الحق\r\n\r\nنظم :\r\n در دفع خدنك ستم و گردش ايام * بهتر ز عنايات الهى سپرى نيست \r\nآيا تو ديوى يا پرى يا نام الغ تنكرى با خوددارى كه از اين نوع آفات محفوظ ماندهء من روى بر زمين نهاده عرض نمودم كه اينها هيچ نيست اما چون منظور نظر چون تو صاحب اقبالى بودم هيچ مكروهى ننمود بمقتضاى نعم الناصر جواب الحاضر او را از اين سخن بغايت خوش آمده گفت اينشخص را رعايت بايد كرد و لايق آنست كه در خدمت سلاطين باشد لاجرم بعد از فتح مرا همراه خود بملازمت خان برده چندان تعريف كرد كه خان مرا منظور نظر اعتبار گردانيده بمجلس خاص طلب خواست و همواره از سير انبيا و اخبار سلاطين استفسار ميفرمود تا آنكه روزى از من پرسيد كه محمد بلواج اعنى صاحب مقام محمود و معراج صلى اللّه عليه و آله و سلم از خروج من خبر داده است من احاديثى كه در باب ظهور اتراك وارد بود عرضه داشتم او را خوش آمد گفت بواسطهء انتقام محمد اغرى يعنى سلطانمحمد خوارزمشاه غريب نامى از من در ميان اهل عالم خواهد ماند پس من روى بر خاك نهاده گفتم اگر امر اعلى باشد سخنى كه بخاطر رسيده است عرض كنم فرمود كه بگو گفتم نام گاهى ماند كه ذريت بشر در روى زمين باشد چون هيچ متنفس در عالم نخواهد ماند نام چگونه ماند در اينوقت خان را كمان و تير گزى در دست بود از غايت خشم آنها را بينداخت و\r\n\r\n","description":"","footnote":"","page_name":" 233 ","page_number":254},
  {"content":"\r\n\r\nمن بفناى خود متيقن شده كلمهء شهادت راندم .\r\n\r\nبيت :\r\n چنان ماند قاضى بقهرش اسير * كه گفت ان هذا ليوم عسير\r\nبدين شيوه مردى سخن‌گوى جست * به آب سخن كينه از دل بشست \r\nپس به من گفت آرى من ترا مردى عاقل تصور ميكردم اما تو بغايت نادان بودهء\r\n\r\nبيت :\r\n گمان بردمت زيرك و هوشمند * ندانستمت خيره و ناپسند \r\nمن هرجا كه سم اسب اغرى محمد رسيده به آب ميرسانم با ديگر سلاطين چكار دارم ؟\r\nپس روى از من گردانيد و من پس‌پس آمده در همان شب فرار كردم .\r\n\r\n[ 420 - طالوت كه بر جالوت چيره شد . 
  ]\r\n420 حكايت در احوال بنى اسرائيل آورده‌اند كه چون طالوت بدستيارى حضرت داود نبى بر جالوت غالب آمده حسب الموعود خلافت خود را بوى تفويض نمود و حضرت نبوى روزبروز بر مدارج عزت و سرورى ارتقا نمود عظماى بنى اسرائيل در تعظيم و تبجيلش سعى ميكردند و طالوت بموجب القاص لا يحب القاص\r\n\r\nمصراع :\r\n كه هم‌پيشه هم‌پيشه را دشمن است \r\nبرادر را بر برادر رشك آمده در صدد افنا و در استيصال نهال اقبالش بود و حضرت داود تفرس اينمعنى نموده بمقتضاى الفوا مما لا يطاق من سنن المرسلين از وى گريخته متوارى گشت و طالوت بنابر آنكه دانشمندان قوم او را سرزنش ميكردند تمامى بتيغ بيدريغ از هم بگذرانيد آخر الامر از سوء اعمال پشيمان گشته در غايت تأسف و تلهف ميزيست و شب و روز بر شرمسارى خود ميگريست تا آنكه روزى بيكى از مقربان خود گفت كه ارشاد كن مرا بكسيكه خبر دهد كه توبهء من در چيست ؟ گفت حكايت تو همان حكايت سرهنك است پرسيد كه چگونه بوده است .\r\n\r\n[ 421 - بفال بد گرفتن اميرى بانك خروس را 
  ]\r\n421 تمثيل گفت بيكبارى اميرى در دهى نزول نموده ناگاه در اول شب بانك خروسى شنيد آن را بفال بد گرفته بقتل جمله خروسان اشارت فرمود پس در محل خواب گفت وقتى كه خروس بانك كند مرا بيدار سازيد يكى از ملازمانش فرياد برآورد كه ايها الامير تو در اين ده هيچ خروس گذاشتى كه بانك كند ؟\r\n\r\n[ 422 - بانك بىهنگام خروس . 
  ]\r\n422 تنبيه گويند بانك بيهنگام كشيدن خروسان بنابر آنست كه همهء مردم بيمن معدلت كيومرث از جميع بلاها و مكائد محفوظ بوده‌اند و در شبى كه وى به مرض الموت مبتلا بود خروسى در خانهء يكى بيهنگام بانك كرده مقارن آنحال خدمات جهانبانى ارتحال نمود بنابراين مردمان بانك آن را بفال بد گرفته‌اند و بكشتن او مبادرت مينمايند .\r\n\r\n","description":"","footnote":"","page_name":" 234 ","page_number":255},
  {"content":"\r\n\r\n\r\n[ 423 - داستان طاهر بهادر . 
  ]\r\n423 من الاتفاقات و هم آورده كه طاهر بهادر در سنهء 625 خمس و عشرين و ستمأة فوجى از ابطال رجال\r\n\r\nنظم :\r\n همچو سك توله همه دست و پا * همچو زر قلب همه ناروا\r\nچهرهءشان رودهء نم يافته * جاى بجا كنجك و خم يافته\r\nريش نه پيرامن خندان ز نخ * سبزه كجا بردمد از روى يخ \r\nبولايت سيستان فرستاده ايشان قلعهء ارك را كه بركن شمال و شرق شهر واقعست محاصره نمودند و ايام محاصره امتداد يافته در ميان مسلمانان وبائى خاص بر اينوجه كه دهان‌درد ميكرد و دندانها مىجنبيد و در روز سيم مىمردند روى نمود و ملك بناليكتين خوارزمى حاكم قلعه شبى مقرر نمود كه فردا هفتصد جوان در در دروازهء شمال در كمين باشند و جمعى از جوانان از دروازهء شرقى متوجه غزا گردند هرگاه كه آواز طبل از پشت دروازه برآيد ايشان از كمينگاه بيرون آمده از عقب مغول درآيند بنابرآن صباح دروازهء شرقى مفتوح گشته غازيان بجنگ اشتغال نمودند چون گاه آنشد كه طبل نواختند كسى از كمينگاه بيرون نيامد دو سه نوبت كه مكرر شد و كسى نيامد ملك شخصيرا به جهت اخبار ايشان بدانجانب فرستاد همه را مرده يافتند .\r\n\r\nمصراع :\r\n گوش بر ولولهء طبل ولى طبل رحيل . \r\nو هم در آن اوان زنى مرض مذكور پيدا كرده شب سيم دل بر مرك نهاد و او را دخترى بود كه بغايت عزيزش داشتى گفت جان مادر ميخواهم كه امشب دست و پاى ترا حنا بندم كه فردا گاه رحلتست القصه در وقتى كه حنا مىبست چنانچه مقرر است انگشت به آب دهن تر ميكرد آنشب دختر را حنا بسته خوابانيد و گفت .\r\n\r\nمصراع :\r\n تو بارى خواب خوش ميكن كه من بيدارئى دارم . \r\nو آن زن دل بر مرك نهاده زبان حال بدينمقال گشاد .\r\n\r\nنظم :\r\n مادرم خاكست و من طفل رضيع * ميل مادر نيست از طفلان بديع\r\nزود خامش كارميده ز اضطراب * در كنار مادر افتم مست خواب \r\nدر آنشب خويشان را وداع كرده بدان نيت كه فردا نخواهد ماند شبى بروز آورده صباح اثر صحت پيدا گشته دندانهاى او استحكام پذيرفت .\r\n\r\nنظم :\r\n شمع دل ترا نبود هيچ معرفت * تا در سر تو هست تمناى زيستن\r\nاز شمع كن قياس كه روشن نگشت تا * در سوختن نداد تن و در گريستن \r\n\r\n","description":"","footnote":"","page_name":" 235 ","page_number":256},
  {"content":"\r\n\r\nروز چهارم اقوام و ساير انام از حيات او تعجب نموده پرسيدند در اين دو روز چه خوردى و چه كردى چون نيك تفحص كردند امرى بجز حنا بستن واقع نشده بود تجربه كردند حنا موجب شفاى آن و با بود .\r\n\r\n[ 424 - لشكركشى اوكتاى قاآن بختا . 
  ]\r\n424 من بدايع الصنايع در تاريخ مغول مذكور است كه در شهور سنهء 627 سبع و عشرين و ستمأة اوكتاى قاآن لواى كشورگشائى ممالك ختا برافراشته همت عالى بر تسخير آن ممالك گماشت و يك مرتبه توليخان و كيوك خان را با دو هزار سوار بر سبيل قراولى پيشتر روانه نمود و فرمانفرماى ختا چون بر اينواقعهء عظمى آگاهى يافت فوجى از عظماى امراى خطا را با صد هزار كس باستقبال ارسال داشت و آنجماعت بيكبار بقراولان دچار گشته همگى ايشان را چون حلقه در ميان گرفتند و خواستند بطريق جرگهء شكار آنها را رانده به نظر پادشاه رسانند تولى سراسيمه گرديد و دست در فتراك حيله و فريب زده سنگ چينانرا باستعمال حجر المطر اشاره فرمود و لشكر را امر فرمود كه نمد زينها بر سر كشيده تا سه روز از اسب فرود نيايند و آنعمل نتيجه داده در روز سيم باران فراوان باريد و آخر روز برفى جهانسوز درگرفت و از دستبرد لشكر سرما دست چوبك‌زنان ختا از كار مانده مدهوش و سراسيمه گشتند چون توليخان بر ضعف دشمن اطلاع يافت با آنكه در روز چهارم برف و باران همچنان ميباريد امر فرمود تا كور كه فروكوفتند و به طرف مخالفان راند و بيشتر ختائيانرا كشته و بعضى ديگر دستگير گشتند و لشكرى چنان بعملى چنين مستأصل گرديدند و چون اين خبر وحشت اثر بپادشاه كشور پناه رسيد آتشى عظيم برافروخته خود را با اهل و عيال بسوخت و به همين يك تدبير آنولايت بينهايت سمت تسخير پيدا كرد آورده‌اند كه هم در اثناى آن سفر قاآن را مرضى دست داده بود روزبروز آن ماده سمت اشتداد پيدا كرده اولياى دولت بغايت مضطرب و سراسيمه گشتند نخشبيان و حكماى ترك به اعتقاد فاسد خود در كاسهء آبى افسون كرده گمان ايشان چنان بود كه هركه آن آب را بياشامد آن مرض به دو انتقال نموده عوض آنمرض ارتحال نمايد مقارن آنحال تولى برادر كوچك قاآن كه او را از جان دوست‌تر داشتى بر بالين وى آمده چون او را بدانحال ديد گفت\r\n\r\nنظم :\r\n تو خفته بسان چشم و من چون ابرو * با قد خميده بر سر بالينت \r\nپس روى بجانب آسمان كرده بتضرع و ابتهال شفاى او و مرض خود استدعا نمود\r\n\r\nبيت :\r\n من چه شود اگر شوم كشته براى چون توئى * صد چو من ار فنا شود باد بقاى چون توئى \r\nو آن كاسهء آب را سركشيده هم در آن چند روز قاآن شفا يافته توليخان جرعهء كل نفس ذائقة من الموت چشيد\r\n\r\nنظم :\r\n شخصى همه شب بر سر بيمار گريست * چون روز شد آن بمرد و بيمار بزيست \r\n\r\n","description":"","footnote":"","page_name":" 236 ","page_number":257},
  {"content":"\r\n\r\n\r\n[ 425 - ويران كردن ميرزا ميرانشاه قارص را 
  ]\r\n425 تمثيل مؤلف فتوحات آورده كه چون ميرزا ميرانشاه در شهور سنهء 788 ثمان و ثمانين و سبعمأة از خرابى بلدهء قارص پرداخت عارضهء صعب او را دست داده در آن اثنا من و مولانا مسافر طبيب بر بالين او نشسته بوديم كه خواجه محمد شهاب كه از جملهء احباب آن جناب بود بدرون آمد در آنوقت شربتى جهت ميرزا حاضر كرده بودند ميرزا فرمود كه شربت به دو دهيد كه در خور اوست و آن مرد باوفا آن را گرفته از كمال صفا گفت هزار جان من فداى يكسر موى تو اميدوارم كه مرض تو نصيب من شود و پياله را دركشيد از قضا او را در آنساعت تب گرفته و ميرزا رو به صحت نهادر روزبروز كه ميرزا قوت ميگرفت مرض خواجه سمت تضاعف مىپذيرفت چون ميرزا بالكليه شفا يافته سوار گرديد خواجه بجوار رحمت ايزدى پيوست و رخت بعالم فنا كشيد .\r\n\r\nنظم :\r\n عشق آن بهتر كه با غرامت باشد * جانها هدف تير ملامت باشد\r\nگر كشته شوم بعشقت ايماه چه باك * بايد كه وجود تو سلامت باشد \r\n\r\n[ 426 - گريزانيدن قاآن گرگ را . 
  ]\r\n426 من مأثر النظر در آن اوان كه عنوان فرمان قاآن باختتام ميرسيد مغولى آمده از گرگيكه در گلهء او خسارت كلى كرده بود شكايت كرد قاآن او را تسلى فرموده گفت بر ما كه مدعى ترا به تو برسانيم مقارن حال جمعى از كشتى گيران گرگ را گرفته به خدمت قاآن آوردند قاآن آنمغولرا طلبداشته فرمود هان اينك مدعى تو كه به تو وعده كرده بوديم مغولك او را گرفته داعيهء انتقام داشت قاآن بر حال آنحيوان ترحم كرده او را به چند بالش زر بخريد و آزاد كرد گرگ آغاز گريختن كرد سگان الوس در او افتاده پاره‌پاره‌اش كردند قاآن از اينمعنى بغايت محزون گشته فرمان بقتل سگان داد و با يكى از مقربان گفت كه در اين روزها در خود ضعفى ملاحظه ميكنم چه با خود نيت كردم كه چون اين گرگ از اين مهلكه جان بدر برد اميد هست كه چند روزى در اجل من تأخيرى واقع شود اما اكنون دانستم كه هنگام انقطاع رشتهء حياتست و زمان تجرع ساغر فوات آخر هم در پنجم جمادى الاخرى سنهء 639 تسع و ثلاثين و ستمأة از افراط شراب درگذشت چنان كه از اين معنى مستفاد ميگردد .\r\n\r\nقطعه :\r\n در خلطه فزون كرد ز هر شب قاآن * روز و شب مستى وا بى خبر از بيخبران\r\nاندر ابطال مزاجش مددى كرد تمام * مشترى باد بر آن و مددى باد بران \r\n\r\n[ 427 - ترويج كردن كيوك خان كيش مسيح را 
  ]\r\n427 من الوقايع چون كيوك خان بعد از پدرش اوكتاى قاآن به چهار سال بر سرير سلطنت نشست بنابر آنكه مقلد ملت عيسوى بود در ترويج آن شريعت منسوخ بذل جهد نموده روزبروز آن معنى سمت رسوخ مييافت و همواره علماى\r\n\r\n","description":"","footnote":"","page_name":" 237 ","page_number":258},
  {"content":"\r\n\r\nنصارى را اعزاز و اكرام نموده در تحقير اهل اسلام مبالغهء تمام نمودى\r\n\r\nخاقانى :\r\n فلك كجروتر است از خط ترسا * مرا دارد مسلسل راهب‌آسا \r\nيكى از معاريف رهبانان ايشان كه نزد خان عاليشأن بود در باب قتل اهل اسلام اتفاق كرده قصدها مىانديشيد و ميخواست كه در ملت اسلام شكستى آورد گاه بخان ميگفت اهل ايمانرا از تيغ انتقام ميبايد گذرانيد خان اينمعنى را بنابر كثرت اهل اسلام بسمع رضا نمىشنود آخر بخاطر نامبارك آن ميشوم رسيد كه بواسطهء انقطاع توالد و تناسل اهل ايمانرا خنثى گردانند اين تدبير موافق مزاج كيوك خان افتاده در اين باب يرليغى بقدغن هرچه تمامتر مرقوم و در روزيكه تمامى رهبانان و كشيشان و امرا و نوئينان در ديوان خاص حاضر بودند آن بدبخت يرليغ مذكور را بآل تمغا رسانيده بمسرتى تمام بدست گرفته از آنجا بيرون آمد و اراده داشت كه كسان به جهت اجراى فرمان بايران و توران فرستد كه بيكبار غيرت الهى بظهور آمده سگى در وى آويخته اولا مكوب معلول آنمخذول را پاره كرد بعد چنگال در خصتين آن سر حلقهء ارباب نكال زده هردو را بكند .\r\n\r\nبيت\r\n خار هر كيد كه بدخواه به راه تو نهاد * خنجرى گشت كه جز بر جگر وى نخيلد \r\n\r\n[ 428 - دستور قتل‌عام دادن ايدى قورت . 
  ]\r\n428 و منها ايدى قورت پادشاه قوم ايغور كه كافرى بود بغايت غيور و زمان منكوقاآن بن توليخان در حق مسلمانان قصدى انديشيده ميخواست در پيش باليغ در روز جمعه در حين انعقاد نماز جمعه قتل‌عام كند اعجاز اسلام بظهور رسيده قضا را يكى از مردم او مسلمان شده قاآن را از انديشه آن ستم‌پيشه خبردار گردانيد قاآن جمعيرا بر سر او فرستاده او را بگرفت و هم بوقت نماز موعود او را برسوائى تمام بكشت\r\n\r\nنظم :\r\n شرانديش هم در سر شر شود * چو كژدم كه تا خانه كمتر شود \r\n\r\n[ 429 - داستان ايليغى بانو . 
  ]\r\n429 من نتايج الحسد آورده‌اند كه بعد از منكوقاآن و بعد از كيوك خان به چهار سال ايليغى بانوى پسر جوجى كه مقدم آن دودمان بوده در فصل ربيع الاول ستهء 648 ثمان و اربعين و ستمأة موافق تنگوزئيل در صحراى قرقوم بر سرير حكومت نشسته لاجرم برادران خود قبلا و هلاكو را بعزم كشورستانى بشرق و غرب فرستاد و قبلا بر ممالك ختا علم برافراشته آنمملكت را بواجبى در ضبط آورد و قاآن در شهور سنهء 655 خمس و خمسين و ستمأة بمرد قبلا از يورش سكاين مراجعت نمود و در شهور سنهء 658 ثمان و خمسين و ستمأة مطابق پيچىئيل در شهر خان‌باليغ بر سرير سلطنت جلوس فرموده وزارت خود به دو شخص مختلف الملة كه از آن جمله يكى امير احمد بناكتى و ديگرى كار سبحان ختائى بود تفويض\r\n\r\n","description":"","footnote":"","page_name":" 238 ","page_number":259},
  {"content":"\r\n\r\nنمود و امير احمد از غايت درايت گوى مسابقت از اقران ربوده بر وجهى بر ذروهء رفعت و اعتلا ارتقا نمود كه محسود اكفا گشته وزير ختائى را نايرهء بغض و حسد در كانون سينه شعله زده\r\n\r\nنظم :\r\n جان حاسد ز داغ غم فرسود * از غم آسود خاطر محسود\r\nدائما از طبيعت فاسد * بر خدا معترض بود حاسد \r\n\r\n[ 430 - فرستادن قاآن وزير را به شهر . 
  ]\r\n430 و منها در حينيكه قاآن در ييلاق بود امير احمد وزير ختائيرا بواسطهء فيصل مهمات به شهر فرستاد امير احمد زمام مهمات را در قبضهء اقتدار درآورد اينمعنى هم ضميمهء كدورات سابق گشت و دربارهء امير احمد قصدى انديشيده آصفى از آن امر مخفى مشتشعر گشته لاجرم به شتاب متوجه اردوى قاآن شد وزير ختائى از آن خبردار گشته از دنبال او شتافت خواست كه او را بخدعه و فريب بمقتضاى العود احسن برگرداند خواجه گول نخورده خطائى خواهى نخواهى در صدد منع وى درآمده دست در عنانش زد مقارن حال با فوجى از سپاه قاآن دچار گشته امير احمد بديشان توسل نمود و ايشان او را از دست آن مدبر خلاص كرده خواجه بملازمت قاآن رفت و ماجرا را بر وجهى مرغوب بعرض رسانيد قاآن را بر حال او ترحم آمده بقتل وزير ختائى فرمان داد و او اينمعنى دريافته فرار نمود و بيكى از قلاع پناه برد بنابراين قاآن قدرى از سپاه را بتسخير آن قلعه فرستاد خطائى باميران لشكر پيغام داد كه مرا چندان گناه و خطائى نيست كه قاآن از آن نتواند گذشت\r\n\r\nنظم :\r\n نعوذ باللّه اگر خود جنايتى كردم * طريق عفو چرا بسته شد در اينمعنى \r\nاگر از بندگان پادشاه امان‌نامهء براى من حاصل كنيد تعهد ميكنم كه قلعه را كه كمند تسخير شهرياران بر كنگرهء آن نرسيده به تصرف گماشتگان پادشاه گيتى پناه بيآورم و اميران او را فوزى عظيم دانسته معروض پايهء سرير اعلى گردانيدند و اينمعنى نزد قاآن مقترن باستحسان گشته امان‌نامهء بواسطهء اطمينان او ارسال داشتند و وزير پرتزوير بحسن تدبير آن حصن را از اغيار پرداخته بحيز تصرف فرستادگان قاآن درآورده خود متوجه پايهء سرير سلطنت شد و نيكو بندگى او درجهء قبول يافته ملحوظ نظر تربيت گرديد و باز متصدى امر وزارت گشته بعد از نه سال ديگر قاآن نوبتى او را باتفاق امير احمد از ييلاق به شهر فرستاد ظاهرا غرضش همين بوده باشد\r\n\r\nبيت :\r\n دو هم‌جنس ديرينهء هم‌قلم * نبايد فرستاد يك جا بهم\r\nچه دانى كه گر دوست گردند و يار ؟ * يكى دزد گردد يكى پرده‌دار \r\nباز در اينمرتبه عرق حسد آن وزير به حركت درآمد و مترصد فرصت بود .\r\n\r\n","description":"","footnote":"","page_name":" 239 ","page_number":260},
  {"content":"\r\n\r\n\r\nحكمت :\r\nحسود پيوسته در رنجست و با پروردگار ستيزه‌سنج كه الحسود لا يسود و هركه سه چيز شناخت از سه چيز برست هركه دانست كه آفريدگار در آفرينش تقصير نكرده از عيب برست و هركه دانست كه مقسم در قسمت ميل نكرده از حسد برست و هركه دانست كه آفريدگار او را از چه آفريده است از كبر و منى برست\r\n\r\nنظم :\r\n بسه چيز از سه چيز بايد رست * ايكه دارى ضمير بيننده\r\nاول از عيب آن رهد كه يقين * داند اين رمز دل نشيننده\r\nكه نرفته در آفرينش خلق * هيچ تقصير ز آفريننده\r\nاز حسد آن رهد قاسم را * داند از ميل ويل چيننده\r\nوانكه دانست كز چه مخلوقست ؟ * نبود كبر را گزيننده \r\nاتفاقا هم در آن ايام شخصى شياد پيدا شده جمعى كثير از ارباب غوايت بحلقهء ارادت او درآمده بودند وزير خطائى بموجب الجنس مع الجنس يميل\r\n\r\nنظم :\r\n هركه بينى ز ناقص و كامل * نيست الا بجنس خود مايل \r\nبا او از در اخلاص و اعتقاد درآمده در باب افناى خواجه استمداد نمود و هردو ناپاك غدار باتفاق ملازمان و مريدان بسيار در دروازهء كه بر سمت اردو بود در مكمن غدر نشسته در شهر آوازه انداختند كه قاآن بمرك شهزادهء جتم‌كتم بنابر تهيهء اسباب به شهر مىآيد وزير صافى ضمير آن را باور كرده چند مرتبه ملازمانرا بواسطهء تحقيق آن‌كه شهزاده در چه وقت ميآيد بر او اردو ميفرستاد و خطائيان كه در سر راه بودند ايشان را بوادى بيخبران روان ميكردند .\r\n\r\nمصراع :\r\n كانرا كه خبر شد خبرى بازنيامد \r\nدر اثنا شبى وزير خطائى بدستور سلاطين در محفهء نشسته شموع و مشاعل پيش او ميبردند و جمعى پيشتر به شهر درآمده خبر رسانيدند كه اينك شهزاده رسيد امير احمد بيچاره بر جناح استعجال سوار شد و پا در ركاب زوال درآورده بموجب آيه كريمه  فَإِذا جاءَ أَجَلُهُمْ لا يَسْتَأْخِرُونَ ساعَةً وَ لا يَسْتَقْدِمُونَ *  اجل آن را آنقدر فرصت نداد كه ملازمانش فراهم آمده در ركابش باشند\r\n\r\nمصراع :\r\n صيد را چون اجل آيد سوى صياد رود . \r\nرسيدن همان بود كشته شدن همان ملازمان وى كه در عقب او ميشتافتند چون آن معنى را دريافتند بر آن گروه مكروه تيرباران كردند و آن مدبر را بر خاك هلاك افكندند\r\n\r\n","description":"","footnote":"","page_name":" 240 ","page_number":261},
  {"content":"\r\n\r\n\r\nنظم :\r\n خار كه دار به زبان نيشتر * هم بخليدن شكند بيشتر \r\n\r\n[ 431 - آمدن هلاكو بايران . 
  ]\r\n431 من بدايع الوقايع هلاكو خان كه در سنهء 653 ثلاث و خمسين و ستمأة موافق لوئيل بايران آمده از كنار جيحون تا اقصاى روم بحيز ضبط درآورده ملاحدهء اسماعيليه را مستأصل و نابود گردانيد و در كردستان و بغداد قتل‌عام نموده بروايت يافعى مستعصم عباسيرا با اولادش و هزارهزار و ششصد هزار آدم در بغداد از تيغ انتقام گذرانيده مدت نه سال از قبل برادرش منكوقاآن پادشاهى ايران نموده همچنان نشان و عنوان باسم قاآن بود و تحف و پيشكش خارج از حيز تعداد كه از سركار مستعصم و اهالى بغداد بدست آورده بود بر سبيل پيشكش نزد قاآن ارسال داشت گويند در خزانهء بغداد حوضى پنج گز در پنج گز مملو از اشرفيهاى سيصد مثقالى بوده\r\n\r\nنظم :\r\n درخشان رويشان چون برق لامع * به قرآن نامشان صفراى فاقع\r\nسرورانگيز دلهاى پريشان *  تَسُرُّ النَّاظِرِينَ  در شأن ايشان \r\nبچنگ افتاد آورده‌اند كه بعد از فتح بغداد و عراق گردنكشان آفاق از جمله سلطان روم و اتابك فارس و حاكم كرمان و بدر الدين لؤلؤى والى موصل و آنحدود كه قريب پنجاه سال بحكومت گذرانيده بودند به خدمت آن پادشاه باستحقاق آمدند و بدر الدين لؤلؤى در شهور سنهء 659 تسع و خمسين و ستمأة بمرد خان پسرش ملك صالح را تربيت نموده دختر سلطان جلال الدين را در حبالهء نكاح او آورد و منصب پدر را به دو تفويض داشت اما وى بعد از چندگاه توهمى به خود راه داده بسلطان مصر و شام بندقدار پناه برد و خان از اين معنى برآشفته سند اغون نوئين و ملك صدر الدين را با دو تومان لشكر بر سر او فرستاد و ملك صالح استعانت از بند قدار نموده لشكرى بامداد او بسنجار آمدند و قبل از وصول دو كلمه بر بال كبوتر بسته بجانب موصل پرواز دادند خلاصه آنكه در فلانروز بد آنحدود ميرسيم خاطر آسوده داريد كبوتر هوا گرفته همچو تائيدات فلكى در اردوى مغول نزول كرده بر سر هجوق طوق مغول يا بر فراز سنگ منجنيق يا عراده نشست علىاىحال كبوتر را گرفته مغولان چون از آن آگاه گشتند همان نوشته را بر بال كبوتر بسته رها كردند ملك صالح از آن خوشحال گشته مترصد وقت ميبود و در همانروز فوجى از بهادران تاتار بجانب سنجار تاخته دمار از روزگار لشكر شام برآوردند و به لباس ايشان متلبس گشته در روز معهود از طريق مقرر در حركت آمدند و اهالى حصار به گمان اعوان و انصار بيرون شتافتند لشكر پيروزى مآثر مغول آنجماعت را احاطه كرده معدودى از آن رستخيز بپاى مردى گريز خود را بدرون قلعه انداختند و از اين واقعه وهمى تمام به حال سكان آنجا راه يافت القصه بعد از آن در اندك وقتى قلعه را گرفته ملك صالح را زنده بدرگاه خان آوردند .\r\n\r\n","description":"","footnote":"","page_name":" 241 ","page_number":262},
  {"content":"\r\n\r\n\r\nمصراع :\r\n موصل رسيد و آورد اخبار فتح موصل \r\nو قهرمان سياست و انتقام اندام او را در دنبهء خام گرفته در آفتاب انداخت و دنبها متعفن گشته كرمها از آن متولد شدند و بدنش را بنياد خوردن كردند حاصل بعذابى چنان بمرد\r\n\r\nنظم :\r\n طمع كرده بودم كه كرمان خورم * كه ناگه بخوردند كرمان سرم \r\nو خدمت خان چون فضيلت‌دوست و حكيم‌مشرب بود بنابر تعظيم و توقير\r\n\r\nمصراع :\r\n پادشاه علما خسرو دانشمندان \r\nبحرمت خواجه نصير طولى كوشيده دقيقهء از دقايق از تبجيل و تكريم او را فرونگذاشته و هم در آن اوقات خواجه در مراغه رصد بسته بزيج خانى موسوم گردانيد آخر الامر در پانزدهم شهر ربيع الاخر سنهء 663 ثلاث و سيتن و ستمأة مطابق اودئيل در جغتوى مراغه كوكب عمرش بدرجهء سقوط رسيده در پاى سواد رونق مدفون شد و بطريقيكه رسم و طوره منقولست سردابهء جهت خوابگاهش تربيت داده در آنجا سرير نهاده و خانرا بر تخت خوابانيدند و چند تن دختران پرىپيكر را با حلى و زيور در آنجا تعيين كردند كه انيس او باشند و سردابه را مضبوط ساخته از نظر اغيار مخفى گردانيدند و اين شيوه تا زمان سلطان غازان در ميان ايشان مرعى بود خواجه در آن تاريخ فرموده‌اند .\r\n\r\nنظم :\r\n چون هلاكو ز مراغه بزمستانگه شد * كرد تقدير ازل نوبت او را آخر\r\nسال شد ششصد و شصت و سه شب يكشنبه * كه شب نوزدهم بد ز ربيع الاخر \r\n\r\n[ 432 - رفتن مؤلف طبقات بهندوستان . 
  ]\r\n432 من الاعجوبه صاحب طبقات گويد كه من در سنهء 648 ثمان و اربعين و ستمأة از خراسان برسم تجارت بهندوستان ميرفتم در آن قافله با خواجه رشيد الدين حكيم بلخى رفيق گشته تا به شهر ملتان همراه بوديم در اثناى قطع منازل و طى مراحل از نوادر وقايعيكه مشاهده نموده و از غرائب سوانحى كه استماع كرده باشد سئوال رفت و به زبان نيازمندى به دو گفتم .\r\n\r\nبيت :\r\n زبان فصاحت چو دارى بگوى * سخن‌ها كه گردم از او منتبه\r\nسخن كان بود يادگار حكيم * خردمند را از زر و سيم به \r\nخواجهء مذكور نقل كرده العهدة عليه كه كودكى در فترت مغول باسيرى بدست يكى از نوئينان افتاد آنمغول كه آثار قابليت در او مشاهده نمود در بند ترتيبش درآمد و چون بسن تميز رسيد زمام كل اختيار سركار خود را به كف اقتدار او نهاده بر وجهى او را مستقل گردانيد كه محسود اقران گرديد و روزبروز عداوت آن كس را در ضمير خود ميپروردند و مترقب وقت ميبودند تا آنكه نوئين كه ويرا به نظر شفقت و عنايت ديدى وفات يافته بدستوريكه شيوه و رسم ايشانست سردابهء جهة او مرتب داشتند و بواسطهء انيسى كه در آن مغاك هولناك\r\n\r\n","description":"","footnote":"","page_name":" 242 ","page_number":263},
  {"content":"\r\n\r\nجليس او باشد انديشهء برگماشتند قاصدان گفتند كه چون در زمان زندگى رفيق اين جوان بوده چنان مناسب مينمايد كه در گور نيز با او باشد و وظيفهء رفاقت بجاى آورد حاضران كه سالهاى دراز در سينه كينهء او داشتند و همواره در افناى او ميكوشيدند بدين رأى همداستان شده آنجوان غريب دردمند را بدان مكلف گردانيدند آن بيچاره نيز غسلى برآورده و روى بدرگاه بىنياز كرده و دوگانهء بجاى آورده بعد از آن از روى عجز و اضطرار قدم نااميدى و انكسار در آن سردابه نهاد و چون سر آن سردابه را مسدود گردانيدند آن دردمند غريب و بيچارهء مسكين را در آن تنگنا نه يارى و نه آشنائى و نه راهى و نه گريزگاهى بود پس روى نياز بقبلهء دعا آورده در پناه فقروا الى الله گريخت و دست اميد در دامن لطف جاويد آويخت  قُلْ مَنْ يُنَجِّيكُمْ مِنْ ظُلُماتِ الْبَرِّ وَ الْبَحْرِ تَدْعُونَهُ تَضَرُّعاً وَ خُفْيَةً  ناگاه گوشهء آن سردابه شق شده و دو شخص حاضر گشتند و بر آن كافر حمله برده يكى از ايشان گفت در اينجا مردى مسلمان مينمايد كه هست آن يك رو به دو آورده گفت تو كيستى آنجوان گفت من مردى فقير و غريبم و بدست كافران در اين سردابه افتادم يكى از ايشان سر گرزى بر گوشهء آن سردابه زده سوراخى شده چنان كه به آسانى ميشايست بيرون رفت پس اشارت بخروج نمود جوان از آنجا خود را سراسيمه بيرون انداخته خود را در صحراى ترمد يافت و حال آنكه از آنجا تا ترمد سه ماهه راه بود\r\n\r\nبيت :\r\n كار اگر دشوار اگر آسان بود * پيش قدرت جملگى يكسان بود \r\nخواجهء راوى گفت من آنجوانرا در ترمد ديدم و سرگذشت مذكور را بيواسطه از زبان او شنيدم و هنوز اثر آن شراره بر رخسارهء آن بيچاره باقيست و گاه‌گاه تراوش مىكند و اكنون بر سر املاك و رقبات خود است\r\n\r\nنظم :\r\n گرت مال و املاك بسيار نيست * مرنج ايجوانمرد هشياردل\r\nبشكرانهء زندگى شاد باش * كه آخر نهء مانده در زير گل \r\n\r\n[ 433 - نقل خواجه عبد اللّه انصارى از محمد شكرف 
  ]\r\n433 تمثيل از خواجه عبد اللّه انصارى منقولست كه محمد شگرف گفت كه دو سال پيش از اين سبكتكين پدر سلطانمحمود بهرات آمده يكى از لشكريان وى از شخصى روستائى خروار كاهى خريد و همهء بها بداد و ويرا بنواخت و گفت چون كاه آورى بسوى ما آور روستائى را پدرى بود نزد لشكرى آمد و آغاز دوستى و محبت كرد اتفاقا عرفهء عيد قربان بود روستائى گفت امروز چه خوش روزيست كه حاجيان حج ميگذارند كاشكى من نيز آنجا بودمى لشكرى گفت خواهى كه ترا بدانجا برم به شرط آنكه با كس نگوئى گفت نگويم آن روز ويرا به عرفات برد و بازآورد روستائى گفت عجب دارم كه با چنين حالى در ميان لشكريان ميباشى .\r\n\r\nنظم :\r\n دريغ آيدم با چنين مايهء * كه بينم ترا در چنين پايهء \r\n\r\n","description":"","footnote":"","page_name":" 243 ","page_number":264},
  {"content":"\r\n\r\nگفت اگر چون منى نباشد در اين لشكر چون تو ضعيفى بيايد داد خواهد كه در وى نگرد و داورى بستاند ؟ و اگر در غارت بزن جوانى رسند ويرا از دست ايشان كه رهاند ؟\r\n\r\n[ 434 - ترجمهء خواجه نصير طوسى . 
  ]\r\n434 من الغرائب خواجه نصير الدين محمد بن حسن طوسى كه از غايت شهرت احتياج بتعريف ندارد .\r\n\r\nنظم :\r\n چنان گرفت جهانرا شهور تصنيفش * كه آفتاب بود ذرهء بوقت ظهور\r\nدقايق سخن او خفى چو جرم سها * و ليك گشته چو خورشيد در جهان مشهور\r\nحرير گلشن در كشف مشكلات علوم * چنان كه نغمه داود در اداى زبور \r\nو اصل آن جناب از جهرود ساوه است اما چون مولد و منشأش طوس است بطوسى اشتهار دارد و خدمتش در تاريخيكه از اين قطعه مستفاد ميگردد درگذشت .\r\n\r\nقطعه :\r\n نصير ملت و دين پادشاه كشور فضل * يگانهء كه چو او مادر زمانه نزاد\r\nبسال ششصد و هفتاد و دو بذيحجه * بروز هجدهم اندر گذشت در بغداد \r\nدر جامع التواريخ خواجه رشيد مذكور است كه بنابر وصيت خواستند كه خواجه را در جوار مشهد كاظمين مدفون سازند پس محلى اختيار كرده آغاز حفر كردند بيكبار سردابهء مرتب و مزين بكاشى ظاهر شد نيك كه تفحص كردند همان بود كه ناصر عباسى جهت خود مرتب ساخته و او را ميسر نشده در رصافه مدفون گرديد از مؤيدات خواجه آنكه سردابهء مذكوره در روز شنبهء يازدهم جمادى الاول سنهء 597 سبع و تسعين و خمسمأة باتمام رسيده و در همانروز وقت طلوع آفتاب آن جناب بجهان آمد و هفتاد و پنج سال و هفت ماه و هفت روز عمر كرده بود و اين رباعى از اوست\r\n\r\nبيت :\r\n موجود به حق واحد اول باشد * باقى همه موسوم و مخيل باشد\r\nهرچيز جز او كه آيد اندر نظرت * آن نقش دو بين چشم احول باشد \r\n\r\n[ 435 - نشستن ابقا خان بجاى هلاكو . 
  ]\r\n435 من الوقايع چون بعد از هلاكو خان ابقا خان ولدار شد او در روز جمعهء سيزدهم شهر رمضان سنهء 663 ثلاث و ستين و ستمأة در زياده حدود فراهان بر سرير خانى نشست هنوز شجرهء دولتش نونهال و نير سلطنتش هلال بود كه پادشاه وقت بركا بن جوجى بن چنگيز خان بعزم تسخير مملكتش برنشست و توقاى كه مقدمهء لشكر او بود از در بندگى بگذشت . اباقا برادر خود را بمدافعهء او فرستاده ميانهء ايشان در نزديكى شيروان در بيستم شهر صفر مصاف دست داده اگرچه امراى اباقا چون لواى قايدرو بن طغا چار بقتل آمدند اما تيرى بر چشم توقا خورده بنابرآن عنان عزيمت بجانب شاهوان معطوف داشت و بركا با سيصد هزار اوزبك خونخوار حركت نموده تا كنار كر تاختند و اباقا با لشكر خود اينطرف آب را نگاهداشته جسرها را ويران ساخت و چون مخالفان از عبور مأيوس\r\n\r\n","description":"","footnote":"","page_name":" 244 ","page_number":265},
  {"content":"\r\n\r\nگشتند بعد از چهارده شبانروز متوجه بالاى آب شدند و خواستند كه از تفليس بگذرند كه بيكبار كوكب اقبال اباقا ارتفاع گرفته در اثناى راه بركا به مرض قولنج بعالم بقا شتافت و آن نوع بليه مندفع گرديد\r\n\r\n[ 436 - رفتن يعقوب ليث به بغداد . 
  ]\r\n436 حكايت گويند چون يعقوب صفار را در امر سلطنت اقتدار و استقلال دست داد بعد از تسخير عراق و خراسان و سيستان و كرمان و فارس عنان عزيمت ببغداد معطوف داشت معتمد عباسى برادر خود موفق را بجنك او فرستاد و بينهما در طوان جنك دست‌داده شكست بر يعقوب افتاد وى از آنمعركه بخوزستان رفته لشكر بيشترى فراهم آورده در ماه آخرى متوجه بغداد شد معتمد خواست كه او را بتدبير يا تحذير بازگرداند كه در آن اثنا در چهاردهم شهر شوال سنهء 265 خمس و ستين و مأتين به مرض قولنج درگذشت القصه براق خان نبيرهء جغتاى كه حاكم ماوراء النهر بود دندان طمع در ملك او تيز كرده خواست كه بر كميت و كيفيت مملكتش واقف گردد بنا عليه در شهور سنهء 666 ست و ستين و ستمأة موافق لوىئيل وزير خود مسعود بيك فرزند محمود بيك بلواج را برسم جاسوسى در لباس رسالت نزد اباقا ارسال داشت و چون وى مرد فرزانهء كار ديدهء بود در هر منزل معتمدى و دو خر ميگذاشت و خبر آمدن وى كه به تبريز رسيد خواجه شمس الدين محمد صاحب ديوان باستقبالش شتافته بواسطهء تعظيم او پياده شد و مسعود بيك از بالاى اسب او را دريافته از روى نخوت بجناب صاحبى كه كمترين بواب خود را زياده از وى ميدانست گفت صاحب ديوان كه ميگويند شمائيد خواجه چون وقت بازخواست نديد تغافل ورزيده جواب نگفت و ابن بلواج بپايهء سرير صاحب تخت و تاج رسيده بعد از اداى مراسم رسالت مقدم بر امراى ايران نشست بعد از دو سه روز چون هواى كار را نيك نديد بملازمت خان رسيده بتقريبى سخن رخصت در ميان آورد و بعد از لحظهء بيرون شتافته چون از كرياس پادشاهى بيرون آمد بر سپهر تيز گرد يعنى سمند جهان‌پيماى عالم نورد برآمد\r\n\r\nمصراع :\r\n بر اسب باد سرعت آتش عنان نشست . \r\nو هم از آنجا روى به راه آورده و بقول مؤلف وصاف و ظفرنامه در چهار شبانروز خود را بحوالى جيحون رسانيده از آب بگذشت .\r\n\r\n[ 437 - فرستادن امير تاشكند اسبى براى امير نوح 
  ]\r\n437 من الغرائب مؤلف نزهت القلوب از تحفة الغرائب و آثار الباقيه نقل مىكند كه مالك رقاب تا شكند را كه در قديم سنجاب گفتندى از بهر نوح بن منصور سامانى اسبى فرستاد كه دو سر داشت و دو پاى و بجاى دو دست دو پر كه طيران مينمود دور نيست كه چهارپايان جناب وزارت‌مآب از نژاد اسب پادشاه سنجاب بوده باشد\r\n\r\nنظم :\r\n سمند گرم زرين نعل او خورشيد را ماند * كه از مشرق به مغرب رفت و يكشب در ميان آمد \r\nالقصه روز ديگر خبر توجه براق بصوب خراسان معروض پايهء سرير شهنشاه آفاق\r\n\r\n","description":"","footnote":"","page_name":" 245 ","page_number":266},
  {"content":"\r\n\r\nگرديد اركان دولت بعرض رسانيدند كه مسعود بلواج جاسوس بود نه رسول بنابرآن خان ايلچيان تيز پى از عقب او فرستاده او را نيافتند .\r\n\r\n[ 438 - گذشتن براق از جيحون ( نمره غ ) 
  ]\r\n438 من الوقايع براق چون بعزم خراسان و عراق از جيحون بگذشت از اينجانب اباقا خان با لشكرى بيكران بمدافعه شتافت و در حوالى هرات سه كس از اردوى براق بجاسوسى و خبرگيرى آمده بودند بدست لشكر اباقا افتاده ايشانرا بر ستونها بستند بعد از تشخيص احوال ياغى بخاطر خان تدبيرى رسيده در اثناى صحبت بموجب تعليم وى مغوليكه گوئيا از گرد راه ميرسيد ببارگاه درآوردند و او چنان تقرير كرد كه جمعى مخالفان از دربند شيروان بر سر زاد و اغروق امرا و نوئينان ريخته همه را بغارت بردند از استماع اينحكايت فوج اضطراب در خان و لشكريان افتاده آعاز كوچ كردند و حسب الايماء اباقا دو نفر جاسوس را كشته و يكيرا گذرانيده و آنشخص بشتاب خود را ببراق رسانيده او را بايصال اين خبر مبتهج و خوشحال گردانيد و براق اينمعنى را مقدمهء فتوحات دانسته بموجب و فى التأخير آفات\r\n\r\nمصراع :\r\n كه آفتهاست در تأخير و طالب را زيان دارد . \r\nبشتاب باردوى پادشاه مدبر رهسپار گرديد و از اينمعنى غافل\r\n\r\nنظم :\r\n ترسم نرسى بكعبه‌اى اعرابى * كاين ره كه تو ميروى بتركستانست \r\nچون به منزل كوچ رسيد خيمه و خرگاه كه از شاه و سپاه برجا بود متصرف شده از پس روان گشتند و چون مسافتى طى گشت لشكر اباقا به نظر براقيان درآمده دانستند كه آن گريز عين ستيز بود بالجمله در ذيحجهء سنهء 668 ثمان و ستين و ستمأة موافق قوىئيل در موضع آب سياه قيرى اشكوان هرى تقارب فئتين دست داده از حملهء مبارزان آتش محاربه تيز گشته در خلال آنحال هر عادل كه پشت‌وپناه براقيان بود بتير يكى از بهادران اباقا بعالم بقا شتافت و جلاير نام كه از صناديد امراى مخالف بود بهيبتى تمام بعزم انتقام خود را بر قلب زده نزديك شد كه پاى ثبات و قرار اباقا از جاى رود آخر بنيرودى شجاعت سوقاى بهادر كه قريب نود سال خاك معركه را بستر راحت خود دانسته بود و از اسب به زير آمده بر كرسى نشست همگنانرا بپيكار تحريص نموده غالب آمد\r\n\r\nنظم :\r\n فلك مشام كسى خوش كند ببوى مراد * كه خاك معركه باشد عبير و عنبر او \r\nگويند از دليرى سوقاى بهادر جانى تازه در ابدان بهادران اباقا كه از وحشت آنواقعه تهى بود درآمد چنان كه يكى از شعرا ايمائى بدان كرده\r\n\r\nبيت :\r\n حملهء عشق ترا تاب من آوردم و بس * همچو در جنك برآق از همه ميران سوقاى \r\nاباقاى كه از غايت دهشت آنواقعه حيران بود درآمده به همين جرأت سر راه بر جلاير نامى كه از عقب لشكر مغول تا چهار فرسنك رفته گرفته بود از پاى درآوردند و\r\n\r\n","description":"","footnote":"","page_name":" 246 ","page_number":267},
  {"content":"\r\n\r\nبحملات متواتر و متوالى براق را منهزم گردانيده و تا بخارا عنان بازنكشيدند .\r\n\r\n[ 439 - سعايت مجد الملك از شمس الدين جوينى 
  ]\r\n439 و منها گويند كه اباقا خان در اواخر بسعايت مجد الملك يزدى كه از جملهء عملهء صاحبديوان بود از وى رنجيده برادرش خواجه عطاء الملك را كه حاكم عراق عرب بود مبلغى خطير تحميل نمود و از اين رهگذر انكسار تمام به حال صاحبديوان راه يافته روزى خان او را و مجد الملك را بديوان طلبيده در وقت نشستن خواجه را يك قدم پست‌تر نشاند و از وى سئوالات ميكرد خواجه هريك را جوابى بمقتضاى حال ميداد آنخواجه بواسطهء رفع خجلت برخاسته پادشاه را كاسهء داده خان نستد و آنصورت تكرار يافته در مرتبه چهارم گرفته اما در عوض قدرى كباب گوشت خوك بسر كارد برداشته به دو حواله نمود خواجه در دم غرض خانرا دريافته بىتوقف بستد و سر فرود آورده فرو برد بعد از آن‌كه خواجه بيرون رفت خان بحاضران گفت كه اين تاجيك بغايت مشهور است با آنكه چند مرتبه اياغش را رد كردم بدستور كاسه داشت و چون گوشت خوك در دين ايشان نجس است به دو حواله رفت رد نكرد كه اگر رد نمودى با خود مقرر داشته بودم كه به همين كار دو چشمش بيرون آورم بعد از آن خان روزى از خواجه پرسيد كه مجد الملك پول بسيارى بر تو تقرير مىكند و تغلب و تصرف تو بازمينمايد فى الواقع چه كيفيت دارد خواجه چون وقت را مقتضى انكار و طلب تنبيه نميديد بقبول تلقى نموده گفت سالهاست كه ما بندگان بدولت خان خورديم و برديم و داديم و ستديم و آنچه اندوخته بوديم نصفى ضروريات ملك شد و نصفى بتصدقات فرق مبارك ايثار كرديم و آنچه هست از توجه مراحم ايلخانى است و جمله تعلق بديوان دارد چه جاى آنها سر و جان نيز طفيل درگاه بندگان درگاهست و چون خواجه را ميدان سخن بدست افتاد فقرهء چند بر وفق دلخواه پادشاه معروض داشت مجددا خان او را بنواخت و خواجهء صاحب ديوان خانرا در همدان طوى داده در اثناى جشن كلاغى در برابر پادشاه بانگى چند كرده بپريد خانرا غشى روى نموده طاير روحش از قفس بدن در پرواز آمد\r\n\r\nنظم :\r\n بر هيچ آدمى اجل ابقا نميكند * سلطان قهر هيچ محابا نميكند \r\nچنانچه تاريخ وفاتش از اينقطعه مستفاد ميگردد .\r\n\r\nقطعه :\r\n چو بيست روز برآمد ز ماه ذيحجه * ز دور چرخ كه بر كس نميكند ابقا\r\nچهارشنبه و هنگام صبح در همدان * بسال ششصد و هشتاد درگذشت اباقا \r\n\r\n[ 440 - اباقا و بندقدار والى مصر . 
  ]\r\n440 من البدايع از جملهء معاندان اباقا بند قدار والى مصر و عربستان بود كه بمزيد تهور و پردلى اشتهار داشت از آن جمله داعيهء تسخير ممالك روم نموده تن تنها بدانجا رفت و مداخل و مخارج اهالى و لشكر آنجا را ملاحظه نموده بنا بر تصديق اينحال انگشترى خود را در دكان طباخى گرو نهاد بعد از مراجعت وى اينمعنى\r\n\r\n","description":"","footnote":"","page_name":" 247 ","page_number":268},
  {"content":"\r\n\r\nمسموع اقاصى وادانى شده به اباقا شمهء از اين جرأت بيان كردند و نواب خان بعد از تحقيق بغايت از او در حساب شدند و بند قدار با لشكرى خارج از حيز شمار بصوب روم شتافته بعضى از امراى مغول را گوشمال داد و خان بعزم انتقام بدانسوى رفت و معين الدين پروانه كاشى را كه سالهاى دراز در آنجا بحكومت گذرانيده بود به گمان افساد بقتل رسانيد و عنان مراجعت منصرف گردانيده در حين انصراف فوجى از امرا را بتسخير قلعهء بره روانه داشت و ايشان قلعه را محاصره نموده كار را بر اهالى آنجا تنگ آوردند و مردم قلعهء مصحوب كبوتر نامهء مشتمل بر شمهء از شدت احوال خود ببندقدار انشاء كردند وى در جواب نوشت كه در روز هفتم اين تاريخ منتظر موكب همايون ما باشيد بعد از آن فرمود كه دوازده هزار سوار مستعد پيكار او گشته خود با هفت غلام بر اسبان يام نشسته بتدارك آنحال قيام نمود گويند از مصر كه محل توجه اوست تا بره بيست و هفت مرحله يام بسته بودند اما وى در سه روز طى آنمسافت نموده روز چهارم با دويست سوار كه از سپاهيان جمعى به دو پيوسته بودند در حوالى قلعه بر سر تلى كه آب فرات واسطه بود برآمده و اهالى قلعه را كه از شدت عسرت شكايت بىنهايت داشتند آگاه ساخت سكان حصار كه در آن تنگنا به هلاكت و نيستى خود متيقن بودند از مشاهدهء آن رأيت آغاز استبشار نموده مغولان اگرچه نميدانستند كه چه واقعست اما متردد خاطر گشتند تا آنكه بعد از هفت روز لشكر دررسيدند چون عبور بيك كشتى مقدور نبود بند قدار فرمود كه بيكبار سى و پنجهزار شتر در آب انداختند و لشكر از زبر آن گذر كردند .\r\n\r\n[ 441 - عمروليث و انبانهاى تهى . 
  ]\r\n441 و منها گويند عمروليث در اكثر يورشها انبانهاى خالى بر شتران حمل نموده همراه خود ميگردانيد و هيچكس نميدانست كه حكمت در آن چيست تا آنكه بنوبتى بر سر فوجى رفته بود در آن اثنا بر رودخانهء رسيدند كه عبور از آن متعذر بود در دم عمر و فرمود تا انبانها را پر از ريگ ساخته در آب ريختند چندانكه از آب برآمد پس خاك بسيارى بر اطراف آن ريخته به آسانى عبور كردند .\r\nالقصه از ملاحظهء آنحال پاى لشكر مغول از جاى رفته بىآنكه دستبردى نمايند فرار كردند اما بندقدار در ذيحجه سنهء 676 ست و سبعين و ستمأة در همان اوان كه بر سرير سلطنت مىنشست شبى حضرت رسول ( ص ) را بخواب ديد كه شمشيرى به دو عنايت فرمود از آنواقعه خشنود گشته در آن چند روز به پادشاهى رسيد .\r\n\r\nنظم :\r\n دوش چشم من بخواب و بخت من بيدار بود * شب همه شب مونس جانم خيال يار بود\r\nخواب خوش بادت حلال ايديده چون جامى بخواب * ديده امشب آنچه عمرى بهر آن بيدار بود \r\nاتفاقا در آن ايام نامهء عمرش كه درميگذشت باز حضرت خاتم الانبيا را در عالم رؤيا مشاهده نمود كه اين شمشير را از وى گرفته بسيف الدين قلاون مشهور بالغ بيك رد فرمود چون بيدار شد يقين دانست كه رشتهء عمرش بتيغ اهل مقطوع و نداى  ارْجِعِي إِلى رَبِّكِ \r\n\r\n","description":"","footnote":"","page_name":" 248 ","page_number":269},
  {"content":"\r\n\r\n راضِيَةً مَرْضِيَّةً  مسموع خواهد گشت لاجرم در حين صحت الغ بيك را طلبداشته بسلطنت نويد داد و بازماندگان را به دو سپرده لوازم وصيت بتقديم رسانيد .\r\n\r\n[ 442 - رفتن گشتاسب بروم . 
  ]\r\n442 حكايت آورده‌اند كه گشتاسب از پدرش لهراسب رنجيده منكرا بروم رفت و در آنولاطورهء سلاطين آن بود كه چون دختر را وقت شوهر شدى بهجوم خلايق آن مرزوبوم فرمان دادندى دختر هركس را منظور ساختى ترنجى بجانب او انداختى آنكس شوهر شدى قضا را در آن ايام مجمعى از خواص و عوام دست‌داده چون دختر قيصر كتايون نام را نظر بر منظر گشتاسب افتاد ترنج به دو انداخته ويرا بعز ازدواج بنواخت .\r\n\r\nنظم :\r\n هنوز در تتق غيب بودى آسوده * كه نوعروس جهان بود در غمت رنجور\r\nز حسن يوسف مصرى نبود نام و نشان * كه داشت دست زليخا جراحت ناسور \r\n\r\nالقصه :\r\nدختر بتحت تصرف آن پادشاه هفت كشور درآمده قيصر از آن رنجيده رقم نسخ بر آن قاعده كشيده خواستگارى ساير دوشيزگان حرم‌سراى بختيارى را مطلق بكشتن شير و اژدهائى كه در آنحدود پيدا شده بودند كرد و اينمعنى بر شهزادهء چند كه تمناى دامادى داشتند دشوار آمد چه دفع آنها محال بود و وصال اينها در غايت اشكال . در آن ترك جان و در اين حرمان جانان .\r\n\r\nمصراع :\r\n تا جان ندهى بوصل جانان نرسى . \r\nپرتو اينمعنى بر رأى مشگل‌گشاى گشتاسب تافته بنيروى شجاعت و سرپنجهء جلادت آن دو جانور را دفع نموده آن درماندگانرا بكام خود رسانيد .\r\n\r\n[ 443 - كشتن پهلوانى اژدها را ( نمره غ ) 
  ]\r\n443 حكايت مؤلف جهانگشاى در تاريخ ناصرى روايت مىكند كه در سالى كه سلطان محمود غزنوى از سومنات برگشته بود يكى از پهلوانان اژدهائى بزرگرا كشته پوست آن را بيرون آورده كشيدند درازى آن سى ذرع و پهناى آن چهار ذرع بود راوى جهة تصديق اينقول ميگويد اگر كسى را اين سخن قبول نيفتد بقلعهء غزنين رفته آن پوست را كه مثال شاذروان آويخته است بنگرد بالجمله در حين گوى بازى او به نظر قيصر درآمده واله جمال او شد لاجرم شمهء از پهلوانى داماد بىنظير و كشتن اژدها و شير مرفوع ضمير او شده ويرا در سلك مخصوصان منتظم گردانيد و آخر بموجب تحريك او از لهراسب طلب باج و خراج نموده پادشاه از آن امر درهم شده بعد از تأمل دانست كه باعث آن چيست و منشأ آن گستاخى كيست ؟ بنابرآن تاج و تخت كيان بجانب فرزند بيمانند روان داشته حقيقت حال فرخنده مآلش كه تا آنوقت بر همگنان پوشيده بود ظاهر شد\r\n\r\nنظم :\r\n بدانست قيصر كه گشتاسب اوست * برازندهء تاج لهراسب اوست \r\n\r\n","description":"","footnote":"","page_name":" 249 ","page_number":270},
  {"content":"\r\n\r\n\r\n[ 444 - رفتن شاپور بروم . 
  ]\r\n444 و منها گويند شاپور ذو الاكتاف را نيز هواى تماشاى روم در سر افتاده بدانجا شتافت و هنگام ميهمانى عام قيصر طبقيكه مصور به صورت وى بود پيش يكى از اعيان نهاده چون آنكس را نظر بر چهرهء شاپور افتاد روى او را بمثابهء طبق يافته ويرا گرفته نزد قيصر برد بعد از شرايط تجسس صورت حال مكشوف گشت .\r\n\r\nمصراع :\r\n به صورت عجبى سر كار ظاهر شد . \r\nاو را در چرم گاو گرفته قيصر با لشكرى از مور و ملخ بيشتر بايران آمده و اكثر آن ممالك را ويران ساخته در آخر شب عيدى كه مستحفظان او از كيفيت شراب ناب در خواب بودند يكى از اسيران ايران او را از آن قيد خلاص كرده بعقيده مؤلف گزيده خود را بقزوين رسانيد و در آنجا لشكر اطراف بذو اللاكتاف پيوسته با قيصر محاربه نمود و او را گرفته مقيد ساخت بعد از مدتى كه در بند بود خلاص شد مقرر بر آنكه روميان هر خرابى كه در ايران كرده‌اند اصلاح كنند بنابراين ايشان معماران از روم آورده آنمحال خراب را به حال اول درآوردند در تاريخ طبرى تحرير يافته است كه بعد از آنكه شاپور مدعاى خود از قيصر حاصل كرد در وقت رخصت داغ عبوديت بر جبين او نهاده دستور بازگشت داد\r\n\r\n[ 445 - به تخت نشستن غول بن هلاكو . 
  ]\r\n445 و منها بعد از افناى اباقا خان بسعى و اهتمام صاحبديوان قباى دارائى بر قامت غول بن هلاكو راست آمده بنا از مشكوة ذاتش زبانه زده چهرهء دولت خانى را بپرتو قبول مسلمانى بياراست و مسمى باحمد خان گرديد برادرزادهء وى ارغون بن اباقا كه در آنوقت در خراسان فرمانفرما بود و در امر سلطنت مناقشه نموده لواى خلافت برافراخت بنابرآن احمد خان به خراسان رفت چون ارغون در سرپنجهء قهرمان او زبون بود تاب مقاومت نياورده بقلعهء كلات كه از امهات قلاع خراسانست پناه برد خان التياق را كه بمزيد تقرب و اقتدار از همگنان طاق بود نزد او فرستاده ويرا باستمالت بيرون آورد و چون بملازمت خان رسيد عم او را در كنار گرفته بپرسش گرم‌گرم ازالهء غبار غميكه بر حوالى خاطرش نشسته بود فرمود و تنها خرگاهى جهت او نصب نموده او را بالتياق سپرد مقرر بر آنكه وى بعد از چند روز ديگر او را به مجلس عدم رساند .\r\n\r\nنظم :\r\n زمانه از آنكس تبرا كند * كه او كار امروز فردا كند \r\nالوقت سيف قاطع\r\n\r\nنظم :\r\n وقت را گفته‌اند تيغ بران * كه بود بىتوقفى گذران\r\nهركجا تير بگذرد چون تيغ * وانگردد بواىواى دريغ\r\nگرچه باشد گذشتنش نفسى * ليك تأثير او قويست بسى \r\nاز ابو مسلم مروزى پرسيدند كه از چه چيز بدين مرتبه رسيدى گفت مدت العمر كار امروز را بفردا نينداختم لاجرم ساختم آنچه خواستم و خان از اشتياق يكى از خواتين عنان\r\n\r\n","description":"","footnote":"","page_name":" 250 ","page_number":271},
  {"content":"\r\n\r\nاختيار از دست داده باردوى او كه در آن نزديكى بود شتافت\r\n\r\nنظم :\r\n چنانگشت از وصالش خرم و شاد * كه هيچ از ملك و دولت نامدش ياد \r\nو در غيبت خان بوقاوارق و بعضى از شاهزادگان كه در كفر و ضلالت صلابت داشتند اتفاق نموده صلاح در آن ديدند كه چون خان برهنمائى صاحبديوان از قانون چنگيز خان انحراف ورزيده تابع شرع محمدى ( ص ) شده است ارغون را كه سالك طريق كفر و عصيانست نجات داده بر سرير سلطنت نشانيم و متابعان احمد را از ميان برداريم بر اين اتفاق بوقا بجانب خرگاه ارغون رفته دست ارغون را بگرفت او تصور كرد كه مگر او را بقتلگاه مىبرند  عَسى أَنْ تَكْرَهُوا شَيْئاً وَ هُوَ خَيْرٌ لَكُمْ  چون قدم از خرگاه بيرون نهاد بر اتفاق ارباب وفاق واقف شده ببشاشتى هرچه تمامتر بر سر التياق رفته ويرا از شراب غرور بيشعور يافت در دم بقتلش مبادرت نموده خرگاهش را غارت كردند چون اين خبر بخان رسيد سراسيمه گشته تا اردوى مادرش قولى خاتون كه در سراب بود عنان بازنكشيد و آن را از حوادث زمان ماضى و از طوارق حدثان مسكنى با خود تصور كرد كه بيكبار مغولان قروتاش كه در گمراهى چون نسناسند او را گرفته نزد وى بردند و در شب پنجشنبهء بيست و ششم جمادى الاولى سنهء 683 ثلاث و ثمانين و ستمأة بقصاص شاهزاده پاى و پشت او بشكستند\r\n\r\nنظم :\r\n چنين عجايب حالى بسالهاى دراز * نه گوش دهر شنيده نه چشم گردون ديد \r\nو در آن تاريخ گفته‌اند :\r\n\r\nشعر :\r\n تاريخ چون بششصد و هشتاد و سه رسيد * تأثير حادثات فلك بر دوام كرد\r\nارغون بملك گيرى چون تيغ بركشيد * احمد برفت و تيغ شهى در نيام كرد \r\nو هم در آن تاريخ گفته‌اند\r\n\r\nنظم :\r\n سپهر عدل نكو دار مشترى ديدار * كه بود سرور ايران و خطهء ايران\r\nز دستبرد قضا پشت او شكست ولى * نمود سال شكستش ظهور از لب خان \r\nچون صاحبديوان از مجد الملك يزدى آزار بسيار در خاطر داشت همواره همت بر دفع آن ناحق ميگماشت تا در زمان احمد خان بسحر متهم شده بقتلش رسانيد چنان كه گفته‌اند .\r\n\r\nقطعه :\r\n چو مجد الملك از تقدير ايزد * شهادت يافت در صحراى نوشهر\r\nبه قصد صاحب ديوان محمد * كه دستور ممالك بود در دهر\r\nپس از دو سال و دو ماه و دو هفته * چشيد او هم ز دوران شربت قهر\r\nتو در دنيا مشو بد را مقابل * كه دارد در ترازو نوش با زهر \r\nتوضيح اين مقدمه آنكه صاحبديوان در فترت احمد خان باصفهان افتاده خواست كه\r\n\r\n","description":"","footnote":"","page_name":" 251 ","page_number":272},
  {"content":"\r\n\r\nبهند رود تا از بأس و سطوت ارغون محفوظ ماند و ارغون اتابك يوسفشاه لر را با استمالت نامه نزد صاحب فرستاده و صاحب را بموجب اذا دخل القدر بطل الحذر متقاضى اجل گريبان گرفته بپاى خود بشهادتگاهش آوردند القصه چون صاحب بملازمت ارغون رسيده منظور نظر اعتبار گرديد بوقا كه در آنولا ملقب بجنك سامك گشته منصب جليل امارت را با شغل خطير وزارت جمع كرده بود و وجود صاحب را مانع در تمشيت مهام خود ميدانست لاجرم در خدمت خان او را بزهر دادن پدرش متهم گردانيده ارغونرا بر قصد آن وزير بىنطير اغوا نموده در تاريخيكه از اينقطعه مستفاد ميگردد بقتل رسيد\r\n\r\nنظم :\r\n نظام عرصهء آفاق و صاحب ديوان * محمد بن جوينى در يگانهء دهر\r\nبسال هشتصد و هشتاد و سه ز شعبان چار * بوقت عصر دوشنبه برودخانهء اهر\r\nز دست ظلم نه از روى اختيار بجبر * ز جام تيغ لبالب چشيده شربت قهر \r\n\r\nنظم :\r\n در گردش اين سپهر ناپيدا غسور * جاميست كه جمله را چشانند بدور\r\nنوبت چو رسد عربده نتوان كردن * با ساقى اين بزم كه دور است بخور \r\nمشهور است كه در حين شهادت غسل كرد بمصحف مجيد تفأل نمود اين آيت آمد  إِنَّ الَّذِينَ قالُوا رَبُّنَا اللَّهُ ثُمَّ اسْتَقامُوا تَتَنَزَّلُ عَلَيْهِمُ الْمَلائِكَةُ أَلَّا تَخافُوا وَ لا تَحْزَنُوا وَ أَبْشِرُوا بِالْجَنَّةِ الَّتِي كُنْتُمْ تُوعَدُونَ . \r\n\r\n[ 446 - سياست بهاء الدين فرزند صاحب ديوان 
  ]\r\n446 حكايت گويند در آن ايام وزارت بل فرماندهى و ايالت اصفهان بخواجه بهاء الدين محمد ولدار شد صاحب ديوان مفوض داشته وى در حفظ حراست دقيقهء فرونگذاشت چنانچه در وصاف مذكور است به كلى در عفو و اغماض در بست و پشت همت بر حريف شفقت و مرحمت كرد اگر سخنى نه بر وفق ارادت استماع افتادى بقتل فرمان دادى تا بجرايم صغار و كبار چه رسد . جانى بر باد و خاندانى بدست استيصال ميداد ضبطش به حدى بود كه شبها در دكانها مفتوح بود و صاحبان در منازل خود بر بستر فراغت مىخفتند چنان كه شبى يكى از عسسان گرسنه شده قرصى از دكان خبازى برداشت و دوچندان قيمت آن بجا گذاشت على الصباح كه قضا كرده چون عرض ادوات خود نمود در دفتر جمع و خرج پول زائدى ديد لاجرم كيفيت آن از فرقهء پاسداران پرسيده از غايت وهم و هراس ياراى اخفاى آن در خود نديدند بالضروره بدرگاه صاحبى دويده حقيقت آن معروض داشت فى الفور از موقف سياست حكم بر گوشمال آن عسس شاگرد نافذ گشته او را بر دار كشيدند .\r\n\r\n[ 447 - جاسوسى نيك‌پى غلام بهاء الدين . 
  ]\r\n447 حكايت گويند شبى نيك‌پى غلام ، معتمد خود را بر سبيل جاسوسى نزد نگهبانان محلات و اسواق روا نكرد غلام چون عود نموده معروض\r\n\r\n","description":"","footnote":"","page_name":" 252 ","page_number":273},
  {"content":"\r\n\r\nداشت كه فلان بمراسم حفظ و حراست اقدام مينمود فلان غايب بود و آن يك را مقدمهء چرت از لوازم پاس مانع بود لاجرم صباح هر سه تن در معرض خطاب و عتاب درآمده هريك را هفتاد و يك چوب زد شيخ الاسلام جلال الدين گفت من در آنجا حاضر بودم سبب غضب آن يك كه پيدا بوده پرسيدم گفت اگر وى نيكو حاضر بودى چرا نيك‌پى را نگرفتى و از حال او استفسار نكردى ؟\r\n\r\n[ 448 - كور كردن بهاء الدين مردى را . 
  ]\r\n448 حكايت روزى سوار بود بيچارهء چنان كه شيوهء عوامست كه در حكام نظاره كنند در او نيز تيز نگاه كرد خواجهء عاليجاه از او سبب نگاه پرسيد از كمال دهشت آن دردمند را زبان دربند شد فى الفور فرمود تا هردو حدقهء او را بكارد بيرون آوردند و از اينها همه طرفه‌تر آنكه روزى يكى از اعزهء اولاد خود را در كنار داشت و نظر مهر و محبت بر آن نور ديده ميگماشت ناگاه انگشت او بمحاسن پدر رسيد در دم خشمناك شد سوگند كلان خورد كه آن قرة العين را بر دار كشد و هيچيك از معاريف و اعيان و مقربانرا قدرت نبود كه درخواستى نمايند آخر چون قباحت اين ظهور ، مالا كلام داشت بموجب فرموده عمل فرمود بفتوى فقها او را بر رومالى نهاده بر معلاق زدند .\r\n\r\n[ 449 - زن مجدهمگر يزدى . 
  ]\r\n449 من اللطايف گويند مجدهمگر يزدى كه مداح خواجه بهاء الدين محمد است زن عجوزى در يزد گذاشته باصفهان آمد و ساكن گشت منكوحه تاب مفارقت نياورده باصفهان آمد شاگرد مجدهمگر را گفت كه مژده كه خاتون به خانه فرود آمد مجد فرمود مژده آن بود كه خانه بخاتون فرود آمدى اين سخن بخاتون رسيد چون مجد را بديد از روى عتاب به دو گفت .\r\n\r\nمصراع :\r\n پيش از من و تو ليل و نهارى بوده است . \r\nمجد به او گفت بىبى پيش از من آرى ليك پيش از شما معلوم نيست .\r\n\r\n[ 450 - ديدن عمرو زشت‌رويان را . 
  ]\r\n450 و منها گويند عمر بر در خانه ايستاده بود كه جمعى ناخوش با روهاى مشوش چنان كه ديدنش ديده را زيان دارد از دور پيدا شدند چون چشم او بر ايشان افتاد درهم و پريشان شده به خانه درآمد و در همانساعت بيرون خراميد يكى از احباب سبب ذهاب و اياب پرسيد وى گفت كه نخواستم جمال اينها به‌بينم لاجرم به خانه درآمدم ملاحظه كردم كه خاتون به صد درجه در قبح منظر افزونست از آنروى بيرون آمده بدانها خرسند شدم .\r\n\r\nمصراع :\r\n كه بسيار بد باشد از بد بتر \r\n\r\n[ 451 - نشستن كيخاتو بجاى ارغون . 
  ]\r\n451 من السوانح چون ارغون در سنهء 690 تسعين و ستمأة درگذشت امرا و نوئينان بر سلطنت برادرش كيخاتو اتفاق نموده و پيكى بطلب او بروم ارسال داشتند و هم در سال مذكور او را بر سرير حكومت نشانده و كمر اطاعت بستند و چون خان و وزيرش صدر جهان كريم بالذات بودند مال و جهات ممالك ببذل ايشان وفا نمينمود و خان داد عيش داده ذكر و اناث از يكديگر جدا\r\n\r\n","description":"","footnote":"","page_name":" 253 ","page_number":274},
  {"content":"\r\n\r\nنميكرد چنان كه گفته‌اند .\r\n\r\nنظم :\r\n در زاويهء قائمه بنشست عمودش * آنسان كه يكى تير نشيند بوتر بر \r\nامرا و اعيان از اين حركت كه بر اولاد و ازواج ايشان ابقا نميكرد و بغايت آزرده گشته حكايت ( جاو ) علاوهء آن شد توضيح اين كلام آنكه بواسطهء افراط در كرم خزانه از وجود درم و دينار خالى گرديد مع هذا وزير مبلغى خطير از تجار و اهل بازار مساعده ستانده خرج سركار خان حاتم آثار نموده بود\r\n\r\nبيت :\r\n ببخشش كف او ساعتى وفا نكند * اگر ستاره‌ها درم و ضاربش فلك باشد \r\nاما حكما گفته‌اند خرج باندازهء خزينه كنيد بالضروره اصحاب ديوان صلاح در آن ديدند كه بطريق خطا جاو روان سازند و جاو عبارتست از كاغذ پارهء كه هر طرف آن به خط عجمى و خطائى عباراتى رقم نموده بودند و يكى از ظرفا در آن باب املا نموده\r\n\r\nبيت :\r\n جاو اگر در جهان روانگردد * رونق ملك جاودانگردد \r\nحاصل اينمعنى منشأ اين ويرانى ملك گشته تجارو آيند و روند و ابواب آمدوشد مسدود گردانيدند توانگران از خان‌ومان هجرت كردند و رسيد به دو آنچه رسيد\r\n\r\nبيت :\r\n وزيرى چنان پادشاهى چنين * جهان چون نيايد به زير نكين \r\n\r\n[ 452 - كوتاه كردن بايدو خان دست صدر جهان را 
  ]\r\n452 و منها چون كيخاتو خان در سنهء 694 اربع و تسعين و ستمأة درگذشت به قصد امرا بايدو خان بن طراقاى بن هلاكو خان به حكومت نشست و دست صدر جهانرا از كارها كوتاه كرد و بضابطى روم مأمور گردانيد و وزارت بكمال الدين دستجردانى داد و صدر جهان را از آن مهم ننك آمده ببهانهء خود را بگيلان انداخت و از راه دار المرز بخراسان رفته بملازمت غازان بن ارغون پيوست و او را بر مخالفت بايدو خان تحريص نمود القصه بسعى و اهتمام بىپايان امير نوروز و صدر جهان بايدو خان مغلوب گشته در آخر ذيحجهء اينسال غازان بسلطنت رسيد بعد از انقضاى ايامى چند مفسدان نسبت بخان كفرانى بخاطر آورده گرفتار گشتند و بنابر اغواى زمرهء بدگويان صدر جهان نيز متهم گشته محبوس گرديد و او را بمحصلان غلاظ و شداد سپرده خواستند او را از پاى درآوردند و از وى منقولست گفت در خلال آن سر ببالين نوميدى نهاده در عالم رؤيا چنان مشاهده كردم كه محصلان روز جمعه مرا در ميان بيشه بسياستگاه بردند ناگاه شخصى نورانى با شمعى افروخته پيدا شد و مرا از دست ايشان رها گردانيده گفت هرجا كه ميخواهى برو صباح از اين خواب متأمل گشته در دغدغهء روز موعود بودم قضا را در همانروز جمعه آنجماعت مرا بر استر سوار كرده ببيشه بردند و در موقف سياست داشته ليك چون از من نيكوئى بسيار ديده بودند در\r\n\r\n","description":"","footnote":"","page_name":" 254 ","page_number":275},
  {"content":"\r\n\r\nاجراى سياست تهاونى ميكردند كه بيكبار هور قداق نويان از دور پيدا شده چشمش بر من افتاد و من در آن هنگام در مقام تسليم درآمده به اين مقطع كه مناسب حال بود مترنم بودم\r\n\r\nنظم :\r\n سپار كاتبى اين جان وام كرده بجانان * در انتظار تقاضا مباش و قرض ادا كن \r\nكه بيكبار چشم بر هم نهاده صورت امارت‌مآب را بر وجهيكه در خواب ديده بودم مشاهده نمودم . بنابرآن غشى بر من غالب گشته از خود غائب شدم چون به خود آمدم موكلان حسب دستور مشار اليه دست از من برداشته ترك آزار من گرفته بودند .\r\n\r\nمصراع :\r\n رسيده بود بلائى ولى بخير گذشت . \r\n\r\n[ 453 - فرستادن كيكاوس علاء الدين را بمسار . 
  ]\r\n453 ايضا : در تاريخ سلاجقهء روم كه تأليف ابن بىبى است مسطور است كه سلطان عز الدين كيكاووس سلجوقى چون بر برادرش علاء الدين كيقباد دست يافت ويرا گرفته بقلعهء مسار ملاطيه فرستاد بعد از مدتى علاء الدين شبى بخواب ديد كه مردى نورانى بند از پاى او برداشته استرى حاضر گردانيد و دست در زير بغل او زده سوارش ساخت قضا را هم در در آن چند روز چون متوجه تسخير شام بود طلايهء او شكستى يافته صلاح در مراجعت ديد در خلال آن احوال مزاجش از حد اعتدال منحرف گشته بسرحد انتقال رسيد و مرض اشتداد پيدا كرده چون در حوالى ملاطيه نزول فرمود در چهارم شوال سنهء 617 سبع عشر و ستمأة درگذشت بنابراين امرا و اركان دولت قرار بر سلطنت علاء الدين كيقباد داده سيف الدين چاشنىگير را بطلب سلطان فرستادند او همه شب رانده چون صبح بحوالى قلعه رسيد سلطانرا از آمدن او خبر كردند سلطان در آن حين بر سرير سلطنت نشسته بود اگرچه از خواب شبانه ابتهاج داشت اما آن را اعتبار نكرده خاطرش بغايت پريشان شد تا آنكه سيف الدين رسيده نويد سلطنت رسانيد و سلطان را از زندان بيرون آورد و بنوعيكه در خواب ديده بود استرى چنان كشيده‌دست در زير بغل كرده سوارش گردانيد .\r\n\r\n[ 454 - مسلمان شدن غازان بسعى امير نوروز . 
  ]\r\n454 حكايت سلطان غازان برهنمائى سعادت و بخت پيروز بسعى و اهتمام امير نوروز چهاردهم شهر شعبان سنهء 764 اربع و ستين و سبعمأة در ييلاق لار بشرف اسلام رسيده بيمن توجه او يكروز قريب صد هزار مغول بر دست شيخ ابراهيم مسلمان شده وى مسمى بسلطان محمود گرديد\r\n\r\nبيت :\r\n شنيده‌ام كه در اين طارم زراندود است * خطيكه عاقبت كار جمله محمود است \r\nو سلطان بمتانت رأى و جودت طبع جهان‌آراى سمت اشتهار دارد و در ترويج شريعت غراى محمدى ( ص ) و تربيت و رعايت فضلا يد بيضا مينمود از جمله مولانا هيبت اللّه تركستانى كه بصنوف دانش و عرفان متحلى بود از خراسان درخواسته همت بر استعلاى قدر و منزلت\r\n\r\n","description":"","footnote":"","page_name":" 255 ","page_number":276},
  {"content":"\r\n\r\nاو گماشت و در جامع التواريخ خواجه رشيد مذكور است كه اكثر اوقات در ميانهء سلطان و مولانا صحبت منعقد گشته در دقايق حكم و حقايق علوم سخنان ميگذشت و در اغلب مباحث علمى سلطان را بر وى فايق مييافتم در اين انديشه بودم كه باوجود كمال استعداد سبب چيست كه خدمتش اين همه بمولانا مايلست تا آنكه روزى مولانا حاضر نبود سلطان سخن دقيقى بيان فرمود گفتند اين مسئله‌ايست كه فهم هركس بكنه او نرسد و مولانا هيبت اللّه به منظور خاص راه نبرده بيرون درمانده بود من كه مدتها مترصد تقريبى بودم عرض كردم كه باوجود اينمعنى سبب اين همه تكريم و تعظيم چيست ؟ فرمود ما حكم فولاد داريم و امثال اين مردم سنك فسان اگرچه فولاد از سنگ محكمتر است اما سنگ مذكور در جوهر و تيزيش دخل تمام دارد بر اين قياس هرچند ضمير الهام‌پذير مورد فيوضات بلانهاياتست اما از محاورت و معاشرت پيشتر از بيشتر حدت و صفا مييابد .\r\n\r\n[ 455 - نشستن خدابنده بجاى غازان . 
  ]\r\n455 من الوقايع درگذشت سلطان غازان چون در فشكل درهء قزوين بتاريخيكه از قطعهء ابن يمين مستفاد ميگردد .\r\n\r\nقطعه :\r\n بسال هفتصد و سه روز هجرت از شوال * بروز يازدهم وقت عصر يكشنبه\r\nشد از نواحى قزوين شه جهان غازان * بسوى خلد كه باد آنجهان زاينش به \r\nامرا و نوئينان و سرداران لشكر سلطان محمد خدابنده را كه در عهد جاهليت بالجاتيو مشهور بود بسلطنت نشانده دست و زبان و نثار گشادند به غير از ملك فخر الدين كرت ديگر ملوك و سرداران اطراف تهنيت فرستادند سلطان لشكرى با سرپرستى امير دانشمند باشلاميشى بر سر او فرستادند و امير مذكور ملك را در تنگناى محاصره پيچيد و اهالى هرات را بعسرت تمام اوقات ميگذشت و فقرا و بيچارگانرا تنگى بىپايان روى نمود . و فتح از هيچ طرف ميسر نميشد آخر طرفين بمصالحه رضا داده ملك با معدودى از مخصوصان پايان كوه را گرفته حصار ارك را بجهان پهلوان محمد غورى كه فى الواقع اين بيت شامل حال اوست\r\n\r\nنظم :\r\n اگر سام بودى در ايام او * نوشتى سر نام خود نام او \r\nمحول كرد و امير دانشمند با كوكبه و طنطنهء هرچه تمامتر به شهر خراميده از غايت غرور اين معنى بر او مستور بود\r\n\r\nبيت :\r\n باش تا شهر ببينى و دربار ملك * باش تا قلعه ببينى و در او عرض سپاه \r\nو بعد از چند روز اراده نمود كه كمند تسخير بر كنكرهء حصار اندازد و آن را جبرا و قهرا از وجود معاندان بپردازد و چون آنحصار بسبب آنكه برج و باره‌اش باسماء ذات البروج دم مساوات ميزد و ايوان بلند اركانش با فلك كيوان لاف محاذات\r\n\r\n","description":"","footnote":"","page_name":" 256 ","page_number":277},
  {"content":"\r\n\r\n\r\nنظم :\r\n يلان نعره‌زن بر سر آنحصار * كز او تا فلك بود يكنعروار\r\nمثل گر كسى را در او ره بدى * اجل را از او دست كوته بدى \r\nلاجرم گرفتنش تعذرى تمام داشت اهل صلاح در ميان آمده قرار بر آن دادند كه محمد سام بعد از استر خاص ملك امير را بدانجا راه دهد كه تا اينمعنى بپايهء سريرا على معروض گشته رفع غائله تمرد ملك و سوء تدبير و عدم رشد امير شود اما بدستور در تصرف گماشتگان ملك باشد ملك دو كلمه در جواب پهلوان نوشت كه امير بمطالعهء باره و حصار خواهد آمد زنهار خود را از فريب ، دانشمندانه نگاهدار امير بىتدبير از بازيچهء تقدير غافل گشته از آن بغايت خوشحال بود قرار بر آن يافت كه او با معدودى از مخصوصان بحصار درآيد امير در حين توجه هندوى منجم را خواست رملى كشيد رمال گفت امروز صلاح در رفتن نيست چه از اشكال رمل قوت خصمان و غايت ضعف شما هويداست\r\n\r\nمصراع :\r\n القصه كه بوى خون همى آيد از او \r\nامير متأمل گشته مولانا وجيه الدين بدلائل معقول و منقول خاطرنشان او نمود كه رمل نزد ارباب عقول معتبر و معقول نيست\r\n\r\nنظم :\r\n قول سه كس نيست بدهر استوار * شاعر و قرعه‌زن و اخترشمار \r\nبالجمله امير و پسرش لاغرى و طغاى بوقا و جمعى كثير بجانب قلعه توجه نمودند چون قدم اول بدر دروازه نهادند نخست پهلوان به خدمت شتافته امير را دريافت و امير در صدمهء اول او را تهديد بقتل نمود و متوجه بالا شد چون قدم در يكى از بروج نهاده بزبرين پايها رسيد پهلوان يلدوز غورى كه او نيز كوكب رخشندهء بود از برج تهور و سرورى پيش‌آمده سلام كرد امير از روى سرور بى خبر از مدلول آيهء كريمهء  أَيْنَما تَكُونُوا يُدْرِكْكُمُ الْمَوْتُ وَ لَوْ كُنْتُمْ فِي بُرُوجٍ مُشَيَّدَةٍ  پهلوان يلدوز را گفت پيش باش پهلوان گفت مرا چه حد آنكه قدم پيش پاى امير نهم امير پيش افتاده يلدوز گريبانش بگرفت و گرزى چنان بر فرقش فرود آورد كه بالكليه حاكم روح دست تصرف از قلعهء بدنش كوتاه گردانيد و در تاريخ او گفته‌اند\r\n\r\nنظم :\r\n بسال هفتصد و شش در صفر به شهر هرات * به حكم لم يزل كردگار بيمانند\r\nز دستبرد قضا از كف محمد سام * كشيد جام سعادت امير دانشمند \r\nاز جملهء معاصران سلطان محمد كبك خان بن دوا خان بن براق خان فرمانفرماى ماوراء النهر بود او به عدالت و كمال عقل و فراست اشتهار دارد شهر بلخ را كه از صدمهء چنگيز خان تا آنزمان ويران شده نيستانى شده بود به حالت زراعت و عمارت درآورد . در مقدمهء ظفرنامه مذكور است كه روزى بعزم طوف و شكار سوار گشته سير ميفرمود ناگاه در آن اثنا نظرش\r\n\r\n","description":"","footnote":"","page_name":" 257 ","page_number":278},
  {"content":"\r\n\r\nبر استخوانى چند از آدميان افتاد كه در مغاكى به ظاهر زمين ريخته بود زمانى عنان كشيده در آنها تأمل فرمود پس روى بمقربان آورده گفت هيچ ميدانيد كه اينها چه ميگويند هم خود در جواب فرمود كه اينها از من داد ميخواهند عزيمت پادشاهانه بر استكشاف آن واقعه گماشته امير هزاره را كه در حوالى آنجا بود خواست و بتحقيق حال استخوانها او را مكلف گردانيد و او سرداران نامى را تمامى جمع و حاضر ساخته بتفحص ايشان قيام نموده در حال و احوال خير مآل ايشان به آنچه ميبايد و ميشايد پرداخت و آنها را مأمور بتفحص فرمود بعد از تحقيق چنان واضح شد كه پيش از آن بسه سال قافلهء از خراسان بدانجا رسيده بود و آنجماعت آن بيچاره‌گانرا كشته و اموال ايشان را بغارت برده بودند و هنوز از آن اشياء چيزى نزد مردم آن ده باقيست در دم قهرمان عدالت خان بقيد خونيان و جمع مال امر فرموده دو كلمهء در اين باب به حاكم خراسان نوشتند تا تفحص نموده وارثان ايشان را آگاهى داده چون ورثه بدرگاه خان عدالت دستگاه رسيدند اموالرا با قاتلان تسليم ايشان نمودند\r\n\r\nبيت :\r\n عدل بين كز غايت انصاف و داد * استخوان مردگانرا داد داد \r\n\r\nبيت :\r\n از هفتصد و شانزده چو نه ماه گذشت * از گاه و كلاه و سرورى شاه گذشت\r\nبگذشت و جهان بيوفا را بگذاشت * آگاه ز حال خويش ناگاه گذشت \r\nاعنى سلطانمحمد در شب عيد رمضان اينسال بجوار رحمت ملك متعال انتقال نموده امر سلطنت بموجب استحقاق بر ولد ارشدش سلطان ابو سعيد قرار يافت\r\n\r\nنظم :\r\n چو ديرينه روزى سرآورد عهد * چو اندولتى سر برآرد ز مهد\r\nمنه بر جهان دل كه بيگانه‌ايست * چو مطرب كه هرروز در خانه‌ايست \r\nو چون سلطان در سن دوازده سالگى بود زمام اختيار بدست امير چوپان سلدوز نهاده امير نيز هريك از اولاد خود را حاكم روم و والى آذربايجان و سبزوار و عراق و سپهسالار خراسان گردانيد چون بخت از او برگشت جميع آن اعتبارات سمت زوال پذيرفته و بموجب اذا اراد الله شيئأ هيئأ اسبابه\r\n\r\nنظم :\r\n چه نادانست يا رب آدميزاد * كه گردد از متاع عاريت شاد \r\nچند چيز موجب زوال آن دودمان ممهد البنيان گشت\r\n\r\nبيت :\r\n گرفتم آنگه رسيدى بدانچه ميخواهى * گرفتمت كه شدى آنچنانكه مىيابى\r\nنه هرچه يافت كمال از پيش بود نقصان ؟ * نه هرچه داد ستد باز چرخ مينابى ؟ \r\nآنكه چون قاعدهء مغول و طورهء چنگيزخانست كه هريك از سرپوشيدگان كه منظور پادشاه گردد ازواج قطع ازدواج ايشان كرده او را بحرم عليه فرستد اتفاقا در جشنيكه\r\n\r\n","description":"","footnote":"","page_name":" 258 ","page_number":279},
  {"content":"\r\n\r\nدر آن ايام واقعشده بود نظر همايون خسرو ربع مسكون بر چهرهء موزون بغداد خاتون دختر امير چوپان منكوحهء شيخ حسن نويان كه پسر عمهء سلطان بود افتاده شيفتهء غنج و دلال او شد\r\n\r\nنظم :\r\n عشق آمد و صبر از دل و آرام ز جان برد * عشقى و چه عشقى كه از او جان نتوان برد \r\nچون سلطان را بالكليه عنان اختيار از دست رفته بود محرمى را پيش امير چوپان فرستاده آن راز سربسته را در ميان نهاد امير چوپان رسول پادشاه را جواب منفى داد .\r\n\r\nنظم :\r\n خلاف رأى سلطان رأى جستن * به خون خويش باشد دست شستن \r\n\r\n[ 456 - شيفته شدن خسرو پرويز بزن ملازم خود . 
  ]\r\n456 تمثيل آورده‌اند كه خسرو پرويز را بزوجهء بحار خان كه يكى از صناديد امرا و اعيان عجم بود ميل تمامى پيدا شد چون بحار خان اطلاع بر اين پيدا كرد ترك آن مستوره نموده از بيم جان ترك جانان كرد خسرو كه بر اينمضمون واقف شد روزى ببحار خان گفت كه شنيده‌ام كه ترا چشمهء آب خوشگواريست و تو از آن نمينوشى سبب چيست ؟ بحار خان در بديهه گفت چون در حوالى آن پى پاى شير ديده بنابراين از بيم جان از آن رميدم خسرو را جواب او خوش آمده تاج و كمر مرصع به دو بخشيد و زر و زيور بسيار با سه هزار گلرخسار كه در شبستان او بسر ميبردند جمله را با زوجه‌اش به او مكرمت نمود القصه بعد از آن امير چوپان شيخ حسن نويانرا با خانه كوچ بقشلاق قراباغ فرستاد سلطان از اين واقعه بيشتر از پيشتر رنجيده كدورت امير چوپانرا در ضمير مستمر گردانيد و در آنوقت سلطان از خرگاه خاص كمتر بيرون ميخراميد و امرا را بار نميداد\r\n\r\nنظم :\r\n هلاك عاشق از جانان جدائيست * بتخصيص آنكه بعد از آشنائيست \r\nو چون قهرمان عشق بغداد خاتون بر ملك وجود ملك جا كرد و از روى استيلا و استبداد زور آورده بود هرچند خرد نصيحت مينمود قطعا از آن متقاعد نگشته در آن اوقات مناسب احوال خود اين ابيات ميسرود\r\n\r\nبيت :\r\n عشق هرجا كه پاى محكم كرد * شاخ از اندوه و ميوه از غم كرد\r\nبملامت نشايدش كندن * بنصيحت ز پايش افكندن\r\nمشك ماند ز بوى و لعل ز رنك * فلك از جنبش و زمين ز درنك\r\nليك حاشا كه يار دل گسلم * رخت بربندد از حريم دلم \r\nشيخ ابو على در شفا آورده كه من طوطئى را ديدم در غايت محبت نسبت با مردان و كمال انس با ايشان و هم وى گويد كه يكى از ثقات به من نقل كرد كه طوطئى را ديدم در كمال محبت با صاحب خود و عاشقى با او كه اگر احيانا لحظهء مفارقتى واقعشدى بر آن جزع كردى و حسد بردى كه صاحبش طوطئى ديگر بگيرد . آرى .\r\n\r\n","description":"","footnote":"","page_name":" 259 ","page_number":280},
  {"content":"\r\n\r\n\r\nمصراع :\r\n عشق بر هر دل كه زد تأثير كرد . \r\nو هم در آن اوقات اين در شاهوار از لجهء طمع آنخسرو شيرين‌گفتار بساحل ظهور افتاده بموجب كلام الملوك ملوك الكلام درة التاج شهرياران كامكار گرديد\r\n\r\nبيت :\r\n بيا بمصر دلم تا دمشق جان بينى * كه آرزوى دلم در هواى بغداد است \r\nديگر آنكه امير چوپان بعد از مرك عليشاه خان جيلانى كه در اواخر جمادى الاخرى سنهء 724 اربع و عشرين و سبعمأة در اوجان واقعشده بود وزارت سلطانرا بخواجه ضياء الدين وزير تفويض نمود و او را با وجود دمشق خواجه ولد امير چوپان كه جملة الملك ممالك سلطان بود كارى از پيش نميرفت و اصلا او را قدرى و دفترى نبود لاجرم هميشه در خلوات در خدمت سلطان زبان و لب بغيبت چوپانيان گشاده افعال ايشانرا بر سبيل تقبيح توضيح مينمود دمشق خواجه شمهء از معايب وزير را دريافته با امير در ميان نهاد و چون امير چوپان سلطانرا در آن اوان در مقام انحراف مييافت آنسخن را در ضمير خود جا داده بنابر صلاح وقت حسب دستور بخراسان شتافت و خواجهء وزير را همراه خود برد چون امير چوپان بخراسان رسيد در آن اوقات شنيد كه والى ولايت كابلستان ترميش خان داعيهء تسخير قندهار دارد بنابراين حشرى از سپاه كينه‌خواه را همراه پسر اكبر خود امير حسين نموده بدانصوب روانگردانيد و ايشانرا با خان اتفاق مصاف افتاد شكست بر لشكر خان رسيده چوپانيان آنچه امكان خرابى و فساد است بتقديم رسانيدند و از مراعات مدلول كلكم راع و كلكم مسئول ( اين حديثى است از نبى منقول ) ذاهل گشتند از جمله مجاوران مزار سلطانمحمود غزنوى را باسيرى بردند و مقبره و گورخانهء او را درهم شكستند و اوراق كتب در زير پاى دواب ريختند ملك را چون اين حكايت معلوم شد بسيار مكدر خاطر بواسطهء مردم غزنين و رعيت اطراف آن‌كه بدست چوپانيان نابكار افتاده‌اند شده چرا كه گفته‌اند\r\n\r\nنظم :\r\n هستند فى المثل گلهء گوسفند خلق * كانرا خداى صاحب و والى شبان بود\r\nصاحب بجاى او دگريرا كند شبان * چون بنگرد كه بر گله نامهربان بود \r\nچون امير چوپان دمشق خواجه را كه از شراب غرور مست و از غايت بخار پندار از دست شده بود در خانه نايب خود ساخت بشومى آن خود را درباخت\r\n\r\nنظم :\r\n نكوكارپرور نبيند بدى * چو بدپرورى خصم جان خودى \r\nو آن نادان كه بابتلاى الشباب شعب من الجنون مفتون بود پيوسته بندگان سلطان را بحركات ناموزون رنجانيدى\r\n\r\nبيت :\r\n بسم نبود جفاى رخ چو ياسمنش * بنفشه نيز گرفتست جانب سمنش \r\nسلطان بغايت از او رنجيده رحمة اللّه على نباش الاول‌گويان امير چوپانرا جويان بود تا آنكه بىاعتدالى او از حد گذشت و طمع از همگنان سلطان محمود نمود اينمعنى يكبارگى\r\n\r\n","description":"","footnote":"","page_name":" 260 ","page_number":281},
  {"content":"\r\n\r\nعنان تمالك از كف آنشهريار باز ربوده گفت\r\n\r\nنظم :\r\n نكوخوئى خوش است اما نه چندان * تحمل دلكش است اما نه چندان \r\nسلطان در شب پنجم شوال سنهء 727 سبع و عشرين و سبعمأة استيصال او را با خود قرار داده اتفاقا مقارن آنحال سرى چند از قطاع الطريق بسلطانيه آوردند و بموجب اشارت سلطان آوازه انداختند كه اينها سر امير چوپان و اقوام اوست كه امرا از خراسان بموجب فرمان قضا جريان بدرگاه فرستاده‌اند از اين خبر دمشق خواجه با مخصوصى چند سوار گشته راه انهزام پيش گرفت سلطان خواجه لؤلؤ و مصر خواجه را با فوجى از عقب او بفرستاد و از بدايع آنكه دمشق خواجه در آن روز بر اسبى سوار بود كه بىتكلف بر باد پايان نسيم شمال سبقت گرفتى\r\n\r\nنظم :\r\n دوان چو دولت سلطان روان چو فرمانش * جهنده همچو اعادى رسنده همچو قضاست\r\nز روز و شب بگذشتى اگر نه آن بودى * كه روز روشنش از پيش و تيره شب ز قفاست \r\nو چون عنانكش قضا و قدر شكال نكال و ادبار بر چهار دست و پاى ستون مثال آن نهاده بود در صحراى سلطانيه چهارميخ گشت و چون خواست كه شمشير بدفع قاصد آن بركشد قبضه‌اش شكست و سر مكنون هلك عنى سلطانية بظهور پيوست و نخست مصر خواجه خود را بدمشق خواجه رسانيده مدينهء وجودش را از حكومت والى روان بپرداخت و سلطان مصرىنژاد حديد را بمقتضاى و ان بطش ربك لشديد بر وى محكم ساخت\r\n\r\nنظم :\r\n هركه خواهد كه بود پيش سلاطين برپاى * چاره چون شمع ندارد ز ثبات قدمى\r\nادب آنست كه گر تيغ نهندش بر سر * بايدش داشت زبان لال ز هر پيش و كمى\r\nبعد از آن كارش اگر زانكه فروغى گيرد * گو مشو غره كه ناگه بكشندش بدمى \r\nحسب الامر فرمان و احكام بامرا و حكام خراسان در قلم آمد كه امير چوپان و اولادش را همان شربت چشانند چون امرا و حكام بر آن اطلاع يافتند اصلا در خود قدرت آن نديدند كه آن را از امير چوپان مخفى دارند فكيف كه به عمل آرند پس در ساعت بخدمتش شتافته آنراز سربسته را بازشكافتند امير چوپان از استماع اين واقعهء جگرسوز بگريه درآمد ناله و بيقرارى بسيار كرد\r\n\r\nنظم :\r\n اگر ز سهم حوادث مصيبتى رسدت * در اين نشيمن حرمان كه موطن خطر است\r\nمكن بدست جزع دامن صبورى چاك * كه فوت اجر مصيبت مصيبتى دگر است \r\nبعد از آن سخن دمشق خواجه كه در باب ضائن خائن تقرير كرده بود بيادش آمد فى الحال او را حاضر ساخت و به دو گفت اكنون تسلى شدى و جلاد را بقتلش اشارت كرد و او از جلاد التماس نمود كه او را از ميان به دو نيم زند جلاد پرسيد كه اين نوع استدعا را مدعا چيست ؟ گفت هركه نان امير چوپان خورد و پشت استظهار به ديگرى گرم كند سزايش اينست\r\n\r\n","description":"","footnote":"","page_name":" 261 ","page_number":282},
  {"content":"\r\n\r\nبالجمله پسر خود امير حسن را كه حاضر بود بخلوت خواسته استيشار نمود او گفت صلاح در آنست كه تمامى امرائيكه اعتمادى بر ايشان نيست برگيريم و بيكى از شاهزادگان جغتاى توسل جسته همگى خراسان و فارس و كرمان در حيطهء ضبط آريم و اگر خصم بر سر ما آيد بجان بكوشيم و الا بتدريج انتقام از او بكشيم امير چوپانرا كمال مراعات حقوق ولىنعمت از آن مانع آمده گفت\r\n\r\nنظم :\r\n باللّه ار بر من توان بستن بمسمار قضا * مثل اين بدسيرتى يا جنس اين بدگوهرى \r\nبعد از آن امرا را با خود متفق ساخت و لواى عزيمت بصوب عراق برافراخت و بعد از طى منازل و قطع مراحل چون بابراهيم‌آباد رى نزول كرد خبر هجوم و غلبه بمسامع عز و جلال رسيد چه در آنوقت هفتاد هزار سوار جرار در ظل رايت امير چوپان مجتمع بودند سلطانرا حيرت افزود و ميگفت\r\n\r\nنظم :\r\n هزار رنك برآرد زمانه و نبود * يكى چنان كه در آئينه تصور ماست \r\nو از سلطانيه كوچ فرموده سايهء سعادت قرين بر حدود قزوين انداخت چون بين الفئتين يكروزه راه بيش نماند بيكباره اكثر امرا و لشكريان چوپانيان از او برگشته به خدمت سلطان آمدند و در يك طرفة العين لشكرى چنان‌كه كوه از شكوه ايشان بستوه آمدى ويران شدند و امير چوپانرا بر بقيهء ايشان اعتماد نمانده فرار نمود\r\n\r\nبيت :\r\n چو تدبير اين كار بد كرده بود * گناه از كه داند كه خود كرده بود \r\nباميد آنكه چون ملك غياث الدين از تربيت‌يافتگان اوست به دو توسل جست و متعاقب فرمان بقتل امير چوپان و اتباع رسيده امير چوپان و پسرش جلو خان كه خواهرزادهء سلطان بود در محرم سنهء 763 ثلاث و ستين و سبعمأة به قصد ملك حق ناشناس بقتل آمدند .\r\n\r\n[ 457 - ترقى امير نوروز در خدمت غازان . 
  ]\r\n457 تمثيل چون امير نوروز را خدمات دشمن‌سوز دولت‌افروز بر ذمت سلطان ثابت بود لاجرم ترقى كرده ممالك به كف آنخديو نيك روز درآمده چنانچه شيوهء اهل زمانست جمعى خصوصا صدر جهان كه برأى او بر كنار شده بود در صدد استيصال او درآمده نامه‌اى چند مزورانه از زبان حاكم مصر نوشته در حين مستى در جيب برادرش حاجى بيك قيصر نام ملازم او نهاد و اينمعنى را با قبح وجهى بسلطان جهان غازان خان معروض داشت چون آنها ظاهر شد حكم باستيصال او و اقوام صادرشده شاه نويان با چند تومان لشكر بصوب خراسان روا نداشتند چون اين خبر غم‌اندوز بامير نيشابور امير نوروز رسيد بدلگرمى آنكه ملك فخر الدين را از خاك برگرفته و خويش اوست به راه رفته بجوار او درآمد و چون قلعهء آنجا را محاصره كرد ملك بيوفا امير نوروز را گرفته به دو سپرد و او در بيست دويم ذيقعده سنهء 696 ست و تسعين و ستمأة ويرا بدست خود از ميان\r\n\r\n","description":"","footnote":"","page_name":" 262 ","page_number":283},
  {"content":"\r\n\r\nبه دو نيم كرد و از نوادر آنكه چون ملك شمس الدين در ناصيهء پسرش فخر الدين امور ناملايم تفرس نموده بود بنابرآن او را گرفته در سلاسل و اغلال كشيد و مدتها در حصار قلعهء غور محبوس بوده قطع حيات از خود كرده بود تا آنكه امير نوروز در استخلاص او كوشيد ملك شمس الدين امير را نهى كرد كه من در جبين او چيزى چند مىبينم كه نه لايق صحبت من است و نه درخور خدمت شما چگونه ابرام در استخلاص او ميفرمايند پس دو كلمه شفقت نمايند كه نه فردا آنها را از من بدانند لهذا او را خلاص ساخت آخر سخن پدر بر وجهى اظهر لايح گشته عذر مكافات امير بر وجهى اتم بتقديم رسانيد حكيمرا پرسيدند كه چند دوست دارى گفت چه دانم اگر روزگارم بكامست همهء خلق اللّه دوست منند و هرگاه چنين كه ذكر كرده شد بر خلاف باشد از كسى دوستى طمع مدار يار را در حين شدت توان شناخت و غدار را در وقت نكبت\r\n\r\nنظم :\r\n چو دولت خواهد آمد بندهء را * همه بيگانگانش خويش گردند\r\nچو برگرديد روز نيكبختى * در و ديوار بر وى نيش گردند \r\n\r\n[ 458 - داستانى از جلال الدين ترك . 
  ]\r\n458 من الاعجوبه مؤلف تاريخ گزيده از جلال الدين ترك كه عالمى مقبول القول بوده نقل مىكند كه در اين سالها يعنى سال وفات سلطان محمد به شهر بيكى از بلاد تركستان رسيده قصهء اعجوبهء از ساكنان آنجا استماع افتاد كه در اين دو ماه واقع شده و همهء زبانها در آن موافق و آنچنان بود كه لشكر كفار بجنك ايشان آمده بودند و مردم تركستانرا بمقابلهء ايشان ميفرستادند از شهر نيكمردى قرابهادر نام با آن قوم بجنك كفار رفت و آنجا شهيد شد بعد از مدتى ناگاه در گوشهء خانهء كه فرزندان او در آنجا ميبودند آوازى آمد كه منم قرابهادر كه مرا در فلانروز شهيد كردند و مرا آنجا خوش است و من و هفتاد هزار روح باستقبال روح پيرزنى كه در اين سه روز خواهد مرد آمده‌ايم چون خاطر متعلق شما بود آمدم بنگرم كه حالتان چيست ؟ اكنون بايد كه اهل شهر را بگوئيد كه آفت و بلاى عظيم متوجه اين شهر است دفع بلا را صدقه دهيد اهل قرابهادر در دم متوجه آن گوشه شده بنياد شكافتن كردند هيچكس را در آنجا نيافتند ناگاه از گوشهء ديگر همان آواز شنيدند كه همان عبارت را باز از سر ميگفت و اين آواز از قبيل صوت اهل ابدان نبود بلكه مانند و شبه آوازى بود كه از خمى بيرون آيد مردمش به دو گفتند كه اهل اين شهر از ما باور نخواهند داشت گفت با ايشان بگوئيد كه در ميان ميدان چوبى نصب كنند كه من از آنجا با ايشان حكايت كنم چون اين خبر بمردم شهر رسيد در ميدان مجتمع گشتند از چوبيكه در آنجا فرو برده بودند آوازى آمد كه صدقه كنيد و بگوئيد اللهم كفى علمك عن المقال و كفى كرمك عن السئوال تا سه روز اين آواز از آنموضع مختلف مىشنيدند و بعد از سه روز كه آن پيره‌زن رحلت كرد ديگر آن آواز را نشنيدند\r\n\r\n","description":"","footnote":"","page_name":" 263 ","page_number":284},
  {"content":"\r\n\r\n\r\n[ 459 - تافتن نورى از خربزهء پاره . 
  ]\r\n459 تمثيل و هم مؤلف گزيده در نزهة القلوب امثال اين غرائب كه گويا خود مشاهده كرده بود نقل مىكند از جمله در خواص خربزه ميگويد كه در اين چند سال در قزوين شخصى خربزهء پاره كرد كه نورى از آن برآمد چنان كه آنخانه روشن شد تا سه شبانه‌روز از آن خربزه نور ميتافت و فوج‌فوج مردم به زيارت آن خربزه ميشتافتند .\r\n\r\n[ 460 - داستان مولودى كه دو پيكر بود . 
  ]\r\n460 و منها در اين سال زنى در قزوين دخترى آورد نيمهء زيرين بر شكل دختران و نيمهء بالا از ناف دو پيكر شده چهار دست داشت و دو سر و همه متحرك بود و يكسر كمابيش از سر ديگر بمرد و قريب پنج ششماه آن بچه در حيات بود .\r\n\r\n[ 461 - داستان گوسالهء چهارچشم . 
  ]\r\n461 و منها در اول عهد سلطان ابو سعيد در ايران گوسالهء ديدم كه چهار چشم داشت و دو پا و هم در عهد سلطان ابو سعيد در سلطانيه مردى بود كه تمام اندامش موى خرس داشت و لحيهء او تا كمر اما كلامش مفهوم نميشد و بگدائى اوقات ميگذرانيد تا مرد .\r\n\r\n[ 462 - زنى كه روى و دستهايش موى داشت 
  ]\r\n462 و منها در بعضى بلاد زنى ظاهر شد كه روى و دستهايش پر موى بود مانند خرس و دندان زيرين نداشت و سخنش را كسى نميفهميد مردم ميگفتند خرس با مادرش جمع شده لاجرم اين تحفهء غريب آورده .\r\n\r\n[ 463 - داستانى ديگر مانند مذكور . 
  ]\r\n463 و منها مثل اينحكايت را مؤلف جامع الحكايات آورده كه در زمان سلطان ايلتميش اين نوع كسى ديدم و او را دخترى شد هم بر اين هيأت و سلطان او را نزد مستنصر عباسى فرستاد .\r\n\r\n[ 464 - دخترى كه مرد شد . 
  ]\r\n464 و منها در عهد اولجاتيو سلطان بولايت خولنجان قمشه دختريرا بوقت بلوغ زهار درد كرد بعد از چند روز آلت مردى و خصيتين از او بيرون آمده مردى شد و بر مصداق قول خود از جامع الحكايات اين حكايت را نقل مىكند كه در بغداد شخصى محمد نام را دخترى بود كه در حالت زفاف از قوت دخول شوهر از او آلت رجوليت پيدا شده زن خواست و او را فرزندان شدند مؤلف جامع الحكايات از كتاب طبايع الحيوان شرف الزمان طاهر مروى مىآورد كه از اجلهء آنجا مرديرا دخترى بود چهار ساله روزى آن دختر بر خود حركتى عنيف كرد كه لرزهء عظيم بر وى افتاد و موضع قبل را بشكافت از آنجا قضيبى با خصيتين بدرآمد چنان كه آلت مردى ظاهر شد و اينمعنى را با حكماى وقت بگفتند ايشان انكار اين را نكردند و گفتند اين مستنكر نيست در طبيعت .\r\n\r\n[ 465 - كودكى كه سرش چون آدمى و تنه‌اش مار بود 
  ]\r\n465 ايضا قطب الدين علامه در شرح كليات قانون آورده كه از جمال الدين صاعد بن محمد بن مصدق السغدى الاصل كاشغرى المولد كه معروف بجمال الدين تركستانى است شنيدم كه دختر نجم الدين حفض كه از فحول علماى كات خوارزم بود فرزندى تولد نمود سرش چون سر آدمى و بدنش چون بدن مار يكى دو ماه كه در حيات بود پيش مادر آمده بشير خوردن مشغول گشتى بعد از آن خود را در برگهء آبى كه در آن\r\n\r\n","description":"","footnote":"","page_name":" 264 ","page_number":285},
  {"content":"\r\n\r\nحوالى بود انداخته شنا كردى و باز بدستور نزد مادر آمده شير خوردى آخر بفتوى فقهاء مقتول گشت .\r\n\r\n[ 466 - دخترى كه دو سر و دو گردن داشت . 
  ]\r\n466 ايضا در تاريخ يافعى مذكور است كه در شهور سنهء 458 ثمان و خمسين و اربعمأة در بغداد دخترى بوجود آمد دو سر و دو گردن داشت در يك بدن .\r\n\r\n[ 467 - شيرخوارى كه از مغيبات سخن ميگفته . 
  ]\r\n467 ايضا قاضى مير حسين يزدى در شرح ابيات حضرت على ايراد نموده كه اين فقير از جمعى مقبول الرواية شنيدم كه طفلى در يزد متولد شده بود و بر طبق تكلم الناس فى المهد انواع سخنان ميگفت و قرآن ميخواند و از احوال خفيه خبر ميداد سرى بزرك داشت چون دو ساله شد درگذشت و پدرم او را ديده بود\r\n\r\nنظم :\r\n از غرايب هرآنچه ميشنوى * كه نيابى بمنع آن برهان\r\nممكنش دان نه ممتنع كه حكيم * گفته دعه ببقعة الامكان \r\n\r\n[ 468 - پادشاهان مغول چهارده تن بوده‌اند . 
  ]\r\n468 فرع سلاطين مغول سلاطين مغول كه در ايران فرمانفرماى بودند چهارده نفرند مدت ملكشان از شهور سنهء 599 تسع و تسعين و خمسمأة كه اول خروج چنگيز خانست در مغولستان تا روز چهارشنبه هفدهم رمضان سنهء 736 ست و ثلاثين و سبعمأة كه انقراض ارپا خان است صد و سى و هفت سال و دو سه نفرى كه از اين طبقه بنابر مصلحت امرا چند روزى اسم سلطنت يافته‌اند در اعداد آن سلاطين نيستند و در ضمن احوال امرا مذكور خواهند شد . اول : چنگيز خان بيست و پنجسال دوم : اوكتاى قاآن بن چنگيز خان سيزده سال سيم : كيوك خان بن اوكتاى قاآن يكسال چهارم : منكوقاآن بن تولى بن چنگيز نه سال پنجم : هلاكو خان هفده سال ششم : اباقا خان بن هلاكو خان هفده سال . هفتم : احمد خان بن هلاكو خان دو سال و دو ماه . هشتم . ارغون خان بن اباقا خان هفت سال . نهم : كنجاتو خان بن اباقا خان سه سال و هفت ماه . دهم : بايدو خان بن طراقاى بن هلاكو هفت سال . يازدهم : غازان خان بن ارغون هشت سال و نه ماه .\r\nدوازدهم : سلطان محمد خدابنده بن ارغون دوازده سال و نه ماه . سيزدهم : سلطان ابو سعيد خان بن سلطان محمد پانزده سال . چهاردهم : ارپا خان بن سوسة بن بيكغان بن ملك تيمور بن اباقا بن بوكا بن تولى پنجماه و كسرى\r\n\r\n[ 469 - ابو سعيد و بغداد خاتون . 
  ]\r\n469 من محاذات المكافات چون سلطان ابو سعيد يك مرتبه از دفع چوپانيان بپرداخت قاضى مبارك شاه را نزد شيخ حسن نويان روان ساخته استدعاى طلاق بغداد خاتون نمود و شيخ حسن خواهى نخواهى او را طلاق داده بحرم سلطان فرستاد و روزگار كينه‌گذار نيز مكافات بتقديم رسانيده بعد از ارتحال سلطان ابو سعيد كه در\r\n\r\n","description":"","footnote":"","page_name":" 265 ","page_number":286},
  {"content":"\r\n\r\nصباح پنجشنبهء سيزدهم ربيع الاخر روى نمود چنان كه از اينقطعهء ابن يمين ظاهر ميگردد\r\n\r\nقطعه :\r\n چون گذشت از سال هجرت هفتصد با سى و شش * وز ربيع آخرين هم سيزده بگذشته بود\r\nدر قراباغ از سر سلطان عالم بو سعيد * دست تقدير الهى افسر شاهى ربود \r\nشيخ حسن دلشاد خاتون بنت دمشق خواجه بن امير چوپانرا كه محبوبهء سلطان بود به عقد خود درآورد\r\n\r\nبيت :\r\n چو بد كردى مشو ايمن ز آفات * كه واجب شد طبيعت را مكافات \r\n\r\n[ 470 - رها شدن يارعلى از زندان الغ بيك . 
  ]\r\n470 حكايت گويند چون اميرزاده يارعلى تركمان كه در قلعه و حسب الامر ميرزا الغ بيك گوركان مقيد بوده بحيله خلاص شد . بجهاتى كه در قلعه بود جمعيرا مراعات نموده و باظهار مخالفت ميرزا افزوده و در روز متوجه تسخير هرات گشت ميرزا اين خبر را در حوالى شهر مشهد شنيده بجانب او رفت اميرزاده يار على را پاى ثبات از جا رفته بصوب قلعهء مذكوره شتافت و امير با يزيد پروانچى كه از قبل ميرزا داروغهء ملك هرات بود نزد او معروض داشت كه مردم بيرون شهر با خصم همداستان بودند بنابراين ميرزا حكم بغارت عام بيرون شهر فرمود سه شبانروز غارت ميكردند و باغها و كليهء فقيرانرا ويران ميساختند قضا را هم در آن اوان لشكر اوزبك بماوراء النهر در آمده سمرقند را بجاروب غارت بالمره رفتند و باغهاى خاصه ميرزا را ويران كردند و چينىخانهء كه تمام ازارهء آن از چينى بود و آن را به چند سال از ختا آورده بودند بضرب چماق و گرز درهم شكستند و كردند آنچه كردند\r\n\r\nبيت :\r\n چو بد كردى مشو ايمن ز آفات * كه واجب شد طبيعت را مكافات \r\n\r\n[ 471 - پرسيدن حكيمى سبب دادگرى نوشيروان 
  ]\r\n471 تنبيه حكيمى از انوشيروان پرسيد كه ميخواهم بدانم كه چه چيز پادشاهرا بر اين اخلاق پسنديده تحريص داشت ؟ وى گفت روزى در جوانى به شكار رفته بودم ديدم كه پيادهء سنگى انداخته پاى سگيرا بشكست ده قدم نرفته بود كه سوارى بر وى بگذشت اسبش لگدى انداخته پاى او را خورد ساخت و سوار اندك مسافتى طى نكرده بود كه پاى اسبش بسوراخ موشى رفته گردنش بشكست\r\n\r\nبيت :\r\n كبك مورى خورد و باز آمد قصاص از كبك خواست * در زمان آمد عقاب و آن عمل با باز كرد\r\nتير صيادى اگرچه جان صيدى قبض كرد * دور گردون هم برآرد روزى از صياد گرد \r\n\r\n[ 472 - بشاهى نشستن ارپا خان . 
  ]\r\n472 من الوقايع چون خواجه غياث الدين محمد رشيد بعد از مرك سلطان ابو سعيد ارپا خانرا بسلطنت برداشت اكثر امراى معظم بحكومت او كه از نژاد هلاكو نبود راضى نگشته لواى خلاف برافراشتند و هريك شاهزادهء كه از نژاد هلاكو خان بود بخانى برداشتند و سحبان زمان خواجه سلمان در آن اوان اين بيت در سلك\r\n\r\n","description":"","footnote":"","page_name":" 266 ","page_number":287},
  {"content":"\r\n\r\nنظم كشيد\r\n\r\nنظم :\r\n چون ملكت بو سعيد ارپا دارد * خوش دولت و نعمتيست ارپا دارد \r\nاز جمله على پاشا پسر جيجك نويان اوريات خال سلطان كه در آن اوان حاكم ديار بكر بود اظهار معادات نموده و موسيخان بن على بايدو خانرا بسلطنت نامزد گردانيده متوجه آذربايجان شد و ميانهء على پاشا و ارپا خان در حوالى جغتو اتفاق جنك افتاده بواسطهء نفاق امرا شكست بارپا خان افتاد . بعد از گريز امير و وزير اسير گشته بقتل آمدند بنابراين هرج‌ومرج به حال مملكت راه يافت و هركس كه به قدر قوتى داشت هوس سلطنت ميكرد\r\n\r\nمصراع :\r\n سلطنت گر همه يك لحظه بود مغتنم است \r\nلاجرم شورشى در عالم مىافكندند شيخ حسن ايلكانى كه بشيخ حسن بزرك اشتهار دارد و از جانب مادر دخترزادهء ارغون خانست در روم رايت استيلا برافروخته محمد خان بن تولى خان بن تيمور بن اسارجى بن مكتوتمر بن هلاكو خانرا از تبريز خواجه بسلطنت مقرر فرمود و از آنجا عزيمت آذربايجان نمود و على پاشا نيز متوجه رفع او شده در قرادرة آلاطاق بهمرسيدند ارباب صلاح واسطه شده قرار بر آن دادند كه شهزادگان با يكديگر تلاش كرده هر كدام غالب آيند همگنان او را متابعت نمايند\r\n\r\nنظم :\r\n بكوشند تا بخشش كردگار * كرا بر سر آرد سرانجام كار \r\nو لله در من قال\r\n\r\nنظم :\r\n به‌بينيم تا اسب اسفنديار * سوى آخور آيد همى بيسوار\r\nو يا بارهء رستم جنگجوى * بايوان نهد بيخداوند روى \r\nو اميران بكنار معركه ايستاده نظاره فرمايند بنابراين شيخ حسن با دو هزار سوار بر سر تلى قرار گرفتند و على پاشا نيز با جوقى بر فراز پشته فروكش كرد بعد از آن خانان بجنك درپيوستند شكست بر جانب محمد خان افتاد و لشكر اوريات بنصرت مغرور گشته روميانرا تعاقب نمودند ناگاه فلك شعبده‌باز نقش غريبى بر آب زده بمقتضاى و هم من بعد غلبهم سيغلبون قضيه برعكس نتيجه داد شيخ بزرك با اتباع خود بر سر على پاشا رانده او را بقتل آورد موسى خان و لشكر اوريات مغلوب گرديده محمديان غالب آمدند و كان ذالك فى رابع عشر ذيحجه سنهء 786 ست و ثمان و سبعمأة\r\n\r\n[ 473 - رفتن ملك اشرف به بغداد . 
  ]\r\n473 من الوقايع در سنهء 748 ثمان و اربعين و سبعمأة ملك اشرف چوپانى در اول بهار\r\n\r\nمصراع :\r\n بامدادان كه تفاوت نكند ليل و نهار \r\nاز قراباغ عازم بغداد شد و در منزل اباقاى سراى و اغروق را بمندر روانه داشته برادرش ملك اشتر و ديگر امرا را بمنقلا روانگردانيد و چون خبر وصول او ببغداد رسيد شيخ حسن\r\n\r\n","description":"","footnote":"","page_name":" 267 ","page_number":288},
  {"content":"\r\n\r\nتوهم به خود راه داده ميخواست كه بقلعهء كماخ رود دلشاد خاتون كه حرم محترم شيخ حسن نويان و ممدوح خواجه سلمان بود چنان كه از اين دو بيت بوضوح مىپيوندد\r\n\r\nبيت :\r\n دلشاد شه آن سايهء يزدان كه ز رأيش * خورشيد فلك عاريه زو خواست ضيا را\r\nبا عهدهء اسكندر حزمش نبود بيم * از رخنهء يأجوج اجل سد بقا را \r\nاو را از آن عزيمت مانع آمده و مقارن آنحال اشرف رسيده شهر را محاصره كرد و چون روزبروز هوا گرمتر شده شدت حرارت بمرتبهء رسيد كه نعل دواب چون موم آب گشتى و از تاب كلاه خود سرداران چون خماران سرگرم شدندى\r\n\r\nنظم :\r\n شد هوا باز چنان گرم كه در آب روان * سينه بر ريك نهاده است ز گرما سرطان\r\nاز حرارت شده لب خشك چو صفراوىطبع * نهر مرطوب كه بود از دهنش آب روان\r\nچرخ سيار فتادى ز عطش بيحركت * گرنه در نجفش بودى از انجم به دهان \r\nاشرفيانرا كارى چنان از پيش نميرفت روزى ملك احمد رومى كه از مخصوصان اشرف بود بالاچين غلامش بكنار حصار رفته با بغداديان سخن در ميان داشتند كه ناگاه پنج سوار مجهول از دروازه بيرون تاخته بر لاچين حمله آورده و او از پيش ايشان فرار كرد و از اين رهگذر خوف و هراسى در دل اشرفيان افتاده مجموع بهزيمت رفتند .\r\n\r\n[ 474 - بشاهى نشستن سلطان اويس . 
  ]\r\n474 من الوقايع سلطان اويس بعد از پدر بتاريخيكه از اين ابيات مستفاد ميگردد مالك رقاب گشت\r\n\r\nنظم :\r\n مبشران سعادت بر اين بلند رواق * هميكنند ندا در ممالك آفاق\r\nكه سال هفتصد و هفتاد و هفت ماه رجب * باتفاق خلايق به يارى خلاق\r\nنشست خسرو روى زمين باستحقاق * فراز تخت سلاطين بدار ملك عراق \r\nو روزبروز نير اقبالش اوج نموده بر مدارج سرورى نشست و از آن جمله شاه محمود مظفرى از برادرش شاه شجاع آزرده شده پناه بدرگاه او آورد و او نيز آنچه شرط مكرمت بود بجاى آورد در شهور سنهء 755 خمس و خمسين و سبعمأة لشكرى ستاره عدد و طوفان مدد به يارى او فرستاد و او بدان اعتضاد بشيراز رفته برادر را محاصره نمود و اكثر ممالك فارس تا جروان بحوزهء تصرف درآورده پيكى جهت آن اخبار بدرگاه سلطان فرستاد خواجه سلمان كه سحبان زمان بود در تهنيت اين فتح قصيدهء كه اين دو بيت از آنست باسم سلطان گفته به نظر گذرانيد\r\n\r\nبيت :\r\n دولت سلطان اويس عرصهء ايران گرفت * ماهجهء سنجقش سرحد كيوان گرفت\r\nاز طرفى دولتش گردن گردان شكست * وز جهتى لشكرش ملك سليمان گرفت \r\nاز نوادر آنكه پيش از آن به دو سال يكدو سه بيتى در خواب كه دالست بر اين فتح الباب\r\n\r\n","description":"","footnote":"","page_name":" 268 ","page_number":289},
  {"content":"\r\n\r\nگفته بوده چنان كه در اين قصيده بدان ايمائى كرده\r\n\r\nبيت :\r\n معجز اقبال شاه بود كه قبل از سه سال * نسخهء اين سر غيب خاطر سلمان گرفت \r\nو آن ابيات اينست\r\n\r\nبيت :\r\n هماى چتر همايون پادشاه اويس * بسيط روى زمين را به زير سايه گرفت\r\nحدود مملكت فارس تا در جروان * بسال خمسه و ستين و سبعمأة گرفت \r\nآخر سلطان در سه‌شنبهء جمادى الاولى سنهء 776 ست و سبعين و سبعمأة بمرد گويند كه پيش از اين بسه ماه از اينحالت ناگزير آگاه گشته كفن و تابوت خود حاضر ساخته بود\r\n\r\n[ 475 - دادن سلطان اويس بغداد بخواجه سرور 
  ]\r\n475 من البدايع گويند كه سلطان بعد از مرك خواجه مرجان بغداد را بخواجه سرور داد و در اواخر سنهء 775 خمس و سبعين و سبعمأة آب دجلهء بغداد طغيان كرده به غير از مدارس و خوانق و ابنيهء عاليه جملهء عمارات در آب مستغرق شد و در اين واقعه چهل هزار آدمى غريق طوفان فنا گشتند و خواجه جمال الدين سلمان در آن واقعهء طوفان نشان گويد .\r\n\r\nبيت :\r\n بسال هفتصد و هفتاد پنج گشت خراب * به آب شهر معظم كه خاك بر سر آب\r\nدريغ روضهء بغداد آن بهشت آباد * كه كرده است خرابش جهان خانه‌خراب \r\nو خواجه ناصر بخارائى نيز اشعارى بدين اضافه كرده\r\n\r\nنظم :\r\n دجله را امسال رفتارى عجب مستانه بود * پاى در زنجير و لب پر كف مگر ديوانه بود \r\nو خواجه سرور از اين قضيه رنجور شده متوجه سراى سرور گرديد و سلطان حكومت بغداد را بامير اسماعيل فرزند امير ذكرياى وزير كه سن او بچهارده سال رسيده بود شفقت فرمود و خواجه سلمان اين قطعه در حق وى گفته\r\n\r\nقطعه :\r\n وجيه دين محمد امير اسماعيل * كه رزق خلق خدا را كف تو گشت كفيل\r\nگشاده است ز دست تو دجلهء بغداد * چنان كه چشمهء زمزم ز پاى اسماعيل \r\nو او بدانجا شتافته و در تعمير دار السلام سعى تمام بتقديم رسانيد و قريب چهار سال حكومت باستقلال آنجا كرده آخر در شهور سنهء 780 ثمانين و سبعمأة بسعايت شاهزاده شيخعلى ولد سلطان اويس بر دست ملازمان خود بقتل آمد اتفاقا در زمان ايالت در آنجا عمارتى ميساخت سر چوبى از عمارت بيرون آمده خواستند كه ببرند مانع آمده گفت شايد سر كسى را بدينجا بياويزند و از عجائب آنكه بعد از قتل سر او را بدانجا آويختند\r\n\r\n[ 476 - غياث الدين سلجوقى و شمس الدين وزيرش 
  ]\r\n476 تمثيل ابن بىبى در تاريخ روم آورده كه در عهد سلطان غياث الدين كيخسرو بن سلطان علاء الدين كيقباد سلجوقى صاحب شمس الدين اصفهانى رتبهء وزارت يافت و روزبروز اختر آمالش بسرحد كمال رسيد تا در سنهء 644 اربع و اربعين و ستمأة بعد از سلطان غياث الدين پسرش عز الدين كيكاووس والى آنملك گشته صاحب يكبارگى حاكم\r\n\r\n","description":"","footnote":"","page_name":" 269 ","page_number":290},
  {"content":"\r\n\r\nمطلق گشت اما نصرت امير داود و ابو بكر پروانه كه از اعيان امراى زمان بودند گاهى با صاحب مضايقه در بعضى امور مينمودند آخر صاحب باستصواب شمس الدين باباى طغراى و مشرف الدين محمود حاكم از آنجا او را بدرگاه خواسته بدستيارى او خصمانرا بعالم فنا رسانيد آخر ميانهء صاحب و شمس الدين بزيان رفته شرف الدين بقلعهء كاخ پناه برده و صاحب جمعى از امرا را بمحاصرهء آنجا فرستاد و او را بچنگ آوردند در حينيكه او را بدرگاه ميبردند بفرمودهء صاحب ويرا بقتل آورده و سر او را در توبره نهاده در قريهء جنوق كه خانهء حامل آنسر در آنجا بود نزول نموده توبره را بر ميخيكه در آنخانه بود درآويخت قضا را بعد از دو سال چون صاحب را در يكى از قلاع بقتل آوردند سرش را به همان قلعه فرستادند و در آنخانه بر همان ميخ درآويختند .\r\n\r\n[ 477 - وباى تبريز . 
  ]\r\n477 من البدايع مشهور است كه در عهد سلطان اويس آبادانى و جمعيت عالم بمرتبهء بود كه در شهور سنهء 771 احدى و سبعين و سبعمأة وباى مفرطى در تبريز سانح شده هرروز جمعى كثير مىمردند چنان كه در آنواقعهء هايله قريب سيصد هزار كس مردند و بعد از تسكين آن بلا معلوم نميشد كه كسى مرده يا نه .\r\n\r\n[ 478 - طاعون بصره . 
  ]\r\n478 و منها در تاريخ ابن جوزى مذكور است كه در شهور سنهء 64 اربع و ستين هجرى در بصره طاعون حارى روى نموده كه هيچكس آن نوع بلائى نديده و نشنيده بود اما آن بلا تا چهار روز كشيد روز اول هفتاد هزار كس فرو رفتند و روز دوم هفتاد و يكهزار روز سوم هفتاد هزار و نود نفر و روز چهارم يكنفر\r\n\r\n[ 479 - مردن سلطان اويس در جوانى . 
  ]\r\n479 حكايت سلطان اويس در جوانى درگذشت گويند در حينيكه قصد يورش نمودند در ربع رشيدى تبريز نزول فرموده بود در روز جمعه بيست و هفتم ربيع الاول سنهء 766 ست و ستين و سبعمأة به زحمت صداع مبتلا گشته فى الحال آغاز وصيت كرده سه ماه پيشتر از آنمرگ خود را گمان برده كفن و تابوت حاضر ساخته بود و در سحر شب سه‌شنبهء جمادى الاولى بعالم بقا شتافت و در دم واپسين اين ابياترا بر حاضران خوانده ديگر دم نزد\r\n\r\nبيت :\r\n ز دار الملك جان روزى بشهرستان تن رفتم * نبودم مدتى آنجا وز آنجا در وطن رفتم\r\nغلام خواجه بودم من بر او عاصى شدم چندى * بنزد خواجه اينك رو نهاده با كفن رفتم\r\nهمايون طاير قدسم مقفس گشته يكچندى * قفس بشكست و من پرواز كردم زين چمن رفتم\r\nحريفانرا بگو ساقى كه آخر گشت دور ما * شما را باد اينمجلس بكام دل كه من رفتم \r\nو خواجه سلمان در شدت آنواقعه گويد\r\n\r\nنظم :\r\n اى فلك آهسته رو كارى نه آسان كردهء * ملك ايران را بمرگ شاه ويران كردهء \r\n\r\n","description":"","footnote":"","page_name":" 270 ","page_number":291},
  {"content":"\r\n\r\n\r\n[ 480 - پادشاهان ايلكانيه چهار تن بوده‌اند . 
  ]\r\n480 فرع سلاطين ايلكانيه چهار كسند و مدت حكومتشان از ابتداى سنهء 737 سبع و ثلاثين و سبعمأة تا بيستم شهر ربيع الاخر سنهء 813 ثلاث عشر و ثمانمأة هفتاد و شش سال شيخ حسن بن امير حسين بن امير اقبوقا بن امير ايلكان جلاير بيست سال و او بعضى اوقات محمد خان بن امير طغا تيمور خان بن مسعود بن بابا بهادر بن ابوكا بن نور بن جوجى قاآن برادر چنگيز خان و برخى ايام جهان تيمور بن الاقرا بيك بن كنجاتو خان را بسلطنت نامزد گردانيده بود سلطان اويس بن شيخ حسن نوزده سال سلطان حسين بن سلطان اويس بيست و نه سال سلطان احمد بن سلطان اويس هشت سال .\r\n\r\n[ 481 - حاكم روم شدن تيمور تاش . 
  ]\r\n481 من التدابير آورده‌اند كه چون تيمور تاش بن امير چوپان كه از قبل سلطان ابو سعيد حاكم ملك روم بود و بعد از استيصال پدر و برادران و اقوام پناه بملك ناصر پادشاه مصر و شام برده بود در آنجا دست ببذل و كرم گشاده گردنكشان آنجا را بموجب الانسان عبيد الاحسان رهين خود گردانيد و سلطان مصر از اينمعنى بدگمان شده وجودش را مستلزم اختلال ملك ميدانست لذا بقتلش مبادرت نمود بالجمله چون بعد از سلطان ابو سعيد از هر گوشهء مدعى سر برآورد شيخ حسن بن تيمور تاش كه بشيخ حسن كوچك شهرت دارد و در تزوير و كذب اقاويل استاد شيطان بود و در سنهء 738 ثمان و ثلاثين و سبعمأة در ارض روم بتمناى جاه و سرورى ترك كوسهء مسمى بقراجرى را كه در حليه و لحيه مشابهتى به پدرش داشت تيمور تاش خوانده گفت پدرم است كه از زندان مصر گريخته لاجرم مادر خود را به دو داد و در ركاب او رفته در فتنه و فساد بگشاد و مردم بدينسخن فريفته شده باندك فرصتى جمعى كثير نزد او مجتمع گرديدند و آن كوسهء محيل كه از حضيض قلقچىگرى باوج سلطنت و سرورى رسيده بود خوش‌خوش دندان طمع تيز كرده آن مهم را بجد گرفت و بنا بر آنكه در امر حكومت استقلال پيدا كند قصد شيخ حسن نمود و در خلوتى تيغى بر او انداخته كارگر نيامد و شيخ حسن از زير تيغ جسته و او را رسوا گردانيد و چون شيخ حسن را از پدر خواندهء خود گشادى نشد بلكه محرك فتنه و فساد ميبود بالضروره او را پس‌سر كرده شهزادهء ساقى بيك دختر سلطان محمد را كه در حبالهء جدش امير چوپان بود و از او پسرى سيور خان نام داشت بسلطنت نشانده بدفع شيخ حسن بزرك كه دست توسل بدولت طغا تيمور خان والى جرجان زده بعراقش آورده بود معطوف داشت چون تقارب فريقين دست داد شيخ حسن كوچك فريب كرده محرمى نزد خان فرستاد كه اين خود سعادتى است كه ما بندگانرا روى نموده كه در سايهء چون تو پادشاهى باشيم\r\n\r\nنظم :\r\n قد تو عمر دراز است و سرو گلشن ناز * بيار سايه فكن بر سرم بعمر دراز \r\nو ما به ظهور فساد و فتح سراير شيخ حسن جلاير از اين دولت محروميم\r\n\r\nنظم :\r\n قد تو عمر دراز است پيش رقيب * نشستهء و مرا نيم عمر كم شده است \r\n\r\n","description":"","footnote":"","page_name":" 271 ","page_number":292},
  {"content":"\r\n\r\nاكنون ارادهء و دولتخواهان آنكه شهزاده ساقى بيك را كه زهرهء اوج كامرانيست در سلك ازدواج نواب خدايگانى كشيم و عروس مملكتى كه بسر آن اينهمه نزاع است برايگان هم‌آغوش بندگان خان گشته امثال ما چاكران كمر بندگى بر ميان بسته داريم\r\n\r\nنظم :\r\n كمرى بر ميان جان بنديم * جان كمروار بر ميان بنديم \r\nمشروط بر آنكه شيخ حسن مذكور را كه مايهء فتنه و فساد است بنيكو وجهى دفع فرمايند .\r\n\r\nبيت :\r\n هميشه ره لطف نتوانگرفت * در ابرو فكن چين بهنگام خويش\r\nنه‌بينى كه مرهم نيايد به كار * چو باشد جراحت سزاوار نيش \r\nسه خردمند در توضيح لطف و عنف نكتهء چند ميگفتند يكى گفت گياه نحيف بنابر كمال نرمى از تندباد عنيف آزار نيابد و درخت سخت‌پيكر بيك وزيدن باد از پاى درآيد و ديگرى خلاف آن ورزيده گفت\r\n\r\nنظم :\r\n زبرى خارپشت نگهبان جان اوست * نرمى بباد داد سر قاقم و سمور \r\nآن يك انكار تخليط نموده برحسب خير الامور اوسطها از افراط و تفريط منع كرد\r\n\r\nبيت :\r\n درشتى و نرمى بهمدر بهست * چو رگزن كه جراح و مرهم نهست \r\nطعا تيمور خان بدان عشوه گول خورده چندان هواى ازدواج در سرش افتاد كه بدين قباحت نرسيده تخت و تاج بتاراج داد\r\n\r\nبيت :\r\n كه چندان شور ليلى در سرم بود * كجا پرواى كار ديگرم بود \r\nچون شيخ حسن دانست كه آن تزوير در وى اثر كرده ثانيا پيغام داد كه وقتى ما را بر مرحمت پادشاه اعتماد كلى حاصل آيد كه دو كلمه به خط و مهر مبارك خود عنايت فرمايند كه چوپانيان چون دست يابند در دفع ايلكانيه تقصير ننمايند كه پيشوائى الوس بديشان مفوض است آن ساده‌لوح رقعهء به همين مضمون نزد آنمكار پرتزوير فرستاد و آن مزور همان نوشته را نزد شيخ حسن فرستاد و گفت هرچند تو ما را از دشمنان ميشمارى اما ما با تو تا بدانجا همراه نيستيم و نخواستيم كه اين نوع چيزيرا از تو مخفى داريم شيخ حسن از آن بيتاب شده يكى از نواب خانرا خواسته آن نوشته را به دو نمود و او آن را نزد خان برده ملامتها نموده طغا تيمور خان در همانشب ديجور از كمال انفعال كوچ كرده تا خراسان ديگر نه‌ايستاد\r\n\r\nنظم :\r\n زرق و شيد تو چو جامى بخراسان شده فاش * روى در مملكتى نه كه ترا نشناسند \r\n\r\n[ 482 - جنگيدن حسن ايلكانى با حسن چوپانى . 
  ]\r\n482 من الوقايع گويند شيخ حسن ايلكانى بعزم رزم شيخ حسن چوپانى لشكرها فراهم آورده در بهار سنهء 741 احدى و اربعين و سبعمأة از بغداد متوجه\r\n\r\n","description":"","footnote":"","page_name":" 272 ","page_number":293},
  {"content":"\r\n\r\nآذربايجان شده در حوالى سهند نزول نمود و شيخ حسن كوچك نيز جمعيتى نموده به او جان آمد و در آن اثنا امير ياغى باستى بن امير چوپان از برادرزادهء خود متوهم گشته از اردوى او بيرون آمد و شش هزار اسب كه در سهند بچراگاه گذاشته بودند در پيش افكنده به راه خود ميرفت چون اردوى شيخ حسن بزرك در آن نزديكى بود مردمش گرد بسيار ديده تصور لشكرى عظيم كرده بيمناك شدند پيش از آنكه دست ستيز برآورند پاى گريز نهادند و تا بغداد عنان بازنكشيدند چوپانيانرا فتح بيگمان چنين ميسر شد .\r\n\r\n[ 483 - فتح كردن حسن كوچك . 
  ]\r\n483 من النوادر چون شيخ حسن كوچك را بىجنك و جدل اين نوع فتحى روى نمود بنا بر اين برو سادهء حكومت غنود سليمانخان بن سنكى بن كشمت بن هلاكو را بخانى برداشته شهزاده ساقى بيك را كه به عقد او درآورده بود با لشكرى بصوب روم فرستاد و ايشان شكست‌خورده بازآمدند شيخ حسن اكثر امرا را با دعاى تهاون و تقصيريكه در رزم نموده بودند بمعرض خطاب درآورده از آن جمله امير يعقوب شاه و بعضى سرداران سپاه را مقيد ساخته قضا را زن شيخ حسن عزت ملك نام را با يعقوب شاه سروكارى بوده گمانش آنكه مگر شوهرش بر آن سر اطلاعى يافته كه او را در مقام تعذيب و نكال دارد بالضروره در صدد دفع شوهرش شده دو سه زنى كه در آن سر محرم آنمجرم بودند با خود متفق ساخت\r\n\r\nبيت :\r\n زن از زن چو در مصلحت يافت كام * گرفت افعى از افعئى زهر وام\r\nز زهر مكرر حذر كن حذر * و گرنه ز جان و جهان درگذر \r\nو در شب بيستم رجب سنهء 744 اربع و اربعين و سبعمأة او را خفه كردند و خواجه سلمان كه مداح ايلكانيانست در اين باب قطعهء غرا گفته .\r\n\r\nقطعه :\r\n ز هجرت نبوى رفت هفتصد و چل و چار * در آخر رجب افتاد اتفاق حسن\r\nزنى چگونه زنى خير خيرات حسان * به زور بازوى خود خصيتين شيخ حسن\r\nگرفت محكم و بفشرد تا بمرد و برفت * زهى خجسته‌زنى خايه‌گير و مردافكن \r\nاز اتفاقات حسنه در روزيكه شبش كشته ميشد از فخر الدين جابرودى سئوال كرد كه اگر ناگاه خصمان شخصيرا فروگيرند و او را فرصت شهادتين بدل و زبان نشود آيا او مسلمان رفته باشد يا نه او در جواب فرمود كه انما الاعمال بالنيات اگر پيش از اين بر نيت مسلمانى بوده باشد مسلمان مرده باشد و الا فلا نكته در حكمت عملى آمده كه زنيكه بدين خصائل خمسه متصف بوده باشد از او احتراز لازمست اول حنانه يعنى او را از شوهر ديگر فرزندانى باشد كه بمال اين شوهر تكفل حال ايشان كند دوم منانه كه از روى تمول خود به مجرد رعايتى كه شوهر را كند او را ممنون دارد سوم انانه كه پيشتر شوهريكه داشته باشد به گمان او بهتر از اين شوهر باشد و همواره از اين شكايت و از آنحكايت كند چهارم\r\n\r\n","description":"","footnote":"","page_name":" 273 ","page_number":294},
  {"content":"\r\n\r\nخضر الدمن يعنى كه ظاهرش بحليهء جمال آراسته باشد اما بواسطهء بدى اصل افعال او بر نهج كمال نباشد پنجم كيد القضا و او آنست كه آلوده‌دامن باشد كه از آن رهگذر مردم در غيبت شوهر داغى بر قفاى او نهند القصه آن ستيزه‌كار ناعفت فرجام را از حماميكه در آنجا مخفى گشته بود بيرون آورده بعذابى اليم متوجه جهيم گردانيدند\r\n\r\nنظم :\r\n زن و اژدها هردو در خاك به * جهان پاك از اين هردو ناپاك به \r\n\r\n[ 484 - زاهد و سه دعايش . 
  ]\r\n484 حكايت در قابوس‌نامه مذكور است كه حق جل و علا بيكى از اجلهء صلحاى بنى اسرائيل وعدهء اجابت سه دعا فرمود زوجه‌اش چون بر اين مطلع شد آغاز وسوسه كرده يكى از اين سه عا را در حق خود استدعا نمود شوهرش گفت مطلوب تو چيست تا از خداى تعالى تمنا كنم ؟ وى گفت كه ميخواهم زيباترين زنان بنى اسرائيل باشم زاهد دست بدعا برداشته آن را خواست حسب الموعود و المسئول\r\n\r\nنظم :\r\n جمال مرده‌اش را زندگى داد * رخش را طلعت فرخندگى داد\r\nجوانى پيريش را گشت هاله * پس از چلسالگى شد هژده ساله \r\nزن چون در خود كمال حسن و جمال يافت بمقتضاى\r\n\r\nبيت :\r\n نكورو تاب مستورى ندارد * ورش بندى ز روزن سر برآرد \r\nآغاز جلوه كرده با بيگانگان آشنائى كرد مرد عارف چون بر اين دقيقه واقف شد غيرت كرده مراسم دعاى بد كه بموجب وعدهء كريمه رد نميگشت در حق او بجاى آورد و آنجميله بيكبار سگى گشت و بنياد نوحه كرد\r\n\r\nمصراع :\r\n برون مىآمدى از خانه و فرياد ميكردى \r\nاولادش چون بر اينقضيه واقف گشتند بنياد گريه و زارى كرده از والد ماجد خود دعاى خير در حق والده استدعا نمودند پدر را بر حال ايشان ترحم آمده دعاى ديگر كه مانده بود در حق وى به كار برد حاصل كه بشومى آن ميشومه هر سه دعاى آنصالح ضايع شد .\r\n\r\n[ 485 - بشاهى نشستن اشرف برادر شيخ حسن . 
  ]\r\n485 من البدايع چون بعد از شيخ حسن برادرش اشرف سرور ارباب زمن شد وزارت را بخواجهء عبد الحى داد و بعد از مدتى او را گرفته بقلعهء الموت نزد كيا اسماعيل فرستاد كيا چون جوانمرد بود او را معزز داشته و مكرم دانسته دخترى از اقوام خود در سلك ازدواج او كشيد چون اشرف معلوم نمود كه خواجه در آنجا خوش‌حال و صاحب اهل و عيالست و يقين داشت كه اگر او را طلب نمايد كيا اجابت نخواهد نمود بنابراين بنياد مكر و فريب كرده همواره مراعات متعلقان او كه در آنجا بودند مينمود و ايشان اينمعنى را بجناب آصفى اعلام ميكردند تا آنكه اشرف دو كلمه محبت‌آميز به خط مغولى به دو نوشت و از مفارقت اظهار ندامت نمود\r\n\r\nنظم :\r\n\r\n","description":"","footnote":"","page_name":" 274 ","page_number":295},
  {"content":"\r\n\r\n برو برو كه تو دارى فراغتى از ما * بيا بيا كه مرا نيست طاقت هجران \r\nو از خلو مكانش خود را بانواع تحسر ملامت كرد\r\n\r\nبيت :\r\n هست بىبالش تو صدر وزارت خالى * هست بيحشمت تو كار ممالك مختل \r\nو آن نوشته را توسط بحرى فراش نزد او فرستاد لاجرم خواجه ارادهء رفتن كرد كيا كه از جملهء اذكيا بود از روى خيرخواهى به دو گفت كه او چون ترا از پيش من نميتواند برد بالضروره دست در خدعه زده ميخواهد كه ترا بدين وسيله بچنك آورد اما\r\n\r\nبيت :\r\n بهتر آن باشد كه چون مرغان و دام * دور تر باشيد از هم و السلام \r\nليك چندان حب منصب و جاه در دل وزارت پناه زور آورده بود كه بموجب حب الشىء يعمى و يصم .\r\n\r\nمصراع :\r\n من گوش استماع ندارم لمن يقول \r\nدر اين قضيه ديدهء بصيرتش بغبار ادبار پوشيده شده بود\r\n\r\nحكمت :\r\nاز گفتار حكمت آثار حكيم كوشيار است هركه طالب چيزى باشد عيب آن بر او پوشيده گردد\r\n\r\nنظم :\r\n جاهل‌آسا جاه دارى در سر و كامل مدام * جاهلت خواندند كامل چون ترا جا هست كام \r\nالقصه آن خودرأى سخن كيا را چيزى نشمرده برفاقت بحرى فراش قدم در آن درياى بلا نهاد و چون فراش مذكور خبر وصول خدمت دستور بدان غدار غيور رسانيد در دم حكم بقيد او نموده او را بقلعهء النجق فرستاده او را و دلو جوهر را بقلعه اموك كه در حوالى قلعهء آنست هردو را بموسى خنجى كوتوال آنجا سپرد . مجملا موسى مورد خواجهء بيهمتا را بتعظيم و تبجيل تلقى نموده در رعايت و ملاحظهء او يد بيضا نمود آخر آن طرفه نهال و آن بزرك اديم المثال غمخوارى اشرف بخاطر رسانيده دو كلمه به دو نوشت كه موسى در باب حفظ و حراست قلعه مجاهده نميكند مبادا كه از اشرار و اكراد و الوار كه در اينحدودند ضررى لاحق شود اشرف كه بر آنمعنى اطلاع حاصل كرد موسى را خواسته بىسببى ويرا در معرض خطاب و عتاب درآورد و آن دردمند بيگناه پرسيد كه از من چه واقعشده كه مستحق اين عذاب گشته‌ام ؟ اشرف نوشتهء خواجهء حق‌شناس را نزد او انداخت موسى سوگند خورد كه در اين ماده بيگناهم و اگر بالفرض پيش از اين مساهله واقعشده باشد من بعد نكنم اشرف را بر او ترحم آمده بدستور بكوتوالى قلعهء مذكور موسى را فرستاد و در اين نوبت خواجه را خدمت بر اصل نموده بنابر غايت تعذيب او را در گنبد تنك و تاريك .\r\n\r\nمصراع :\r\n چون گلوگاه ناى و سينهء چنك \r\nكرده درش را برآوردند\r\n\r\nبيت :\r\n در اين گنبد بنيكى بركش آواز * كه گنبد آنچه گوئى گويدت باز \r\n\r\n","description":"","footnote":"","page_name":" 275 ","page_number":296},
  {"content":"\r\n\r\nآخر در آنخانهء تنك درگذشت\r\n\r\nنظم :\r\n آن را كه عقل و همت و تدبير و رأى نيست * خوش گفت پرده دار كه كس در سراى نيست \r\nآرى علمدار اولش علمست و آخرش دار و اين دو بيت در وصف حال آنخواجهء شكسته بال آمد\r\n\r\nنظم :\r\n مرا فلك عملى داد در ولايت غم * كه دخل آن نپذيرد به هيچ خرج قصور\r\nبخيره عزل چه جويم كه ميرسد شب و روز * بدست حادثه منشور از پى منشور \r\nچون ظلم اشرف بكمال رسيد رعايا از اوطان خويش كوچ نموده هريك از اكابر آذربايجان به طرفى شتافتند\r\n\r\nبيت :\r\n از رعيت شهيكه مايه ربود * پنج ديوار كند و بام اندود \r\nاز آن جمله خواجه محيى الدين بردعى كه بقرائت قرآن مشهور است بسراى شتافته در آنجا بوعظ مشغول شد نكته يكى از فضلا گفت كه پيش از اين علما را عمل بودى و قول نه بعد از آن هم عمل داشتندى و هم قول اكنون همه قولست و هيچ عمل نه . زود باشد كه از اين صورت نيز بگردند نه عمل ماند ، نه قول القصه پادشاه خيل اوزبك ، جانى بيك كه سعد الدين تفتارانى شرح مختصر تلخيص باسم او نوشته بوعظ وى حاضر گشتى قاضى روزى در اثناى وعظ شرح ظلم و تعدى اشرف را بر وجهى تقرير نمود كه خان و جميع معاريف و اعيان در گريه شدند پادشاه متعهد دفع شر او شده از راه دربند و شيروان بآذربايجان آمد چون اينخبر بسمع اشرف رسيد خزائنى كه در مدت حكومت اندوخته و خانهء چندين هزار مسكين را به آتش جور سوخته بقلعه النجق فرستاد\r\n\r\nبيت :\r\n درم بجورستانان و زر بزيور ده * بناى خانه كنانند و بام قصر اندود \r\nو مؤرخين خزائن اشرف را چهارصد قطار شتر و هزار قطار استر جواهر و زر مرقوم قلم صحت رقم فرموده‌اند و العهدة عليهم . آفت و محنت درهم و دينار از آفت سموم افعى و عقرب زيادتر است نكته : بعضى از علماى گرام در تفسير كريمهء  وَ اجْنُبْنِي وَ بَنِيَّ أَنْ نَعْبُدَ الْأَصْنامَ  قرار داده‌اند كه مراد از اصنام زر و سيم است و ابراهيم عليه السلام دعا فرمود كه مرا و فرزندان مرا از عبادت زر و سيم و دلبستگى به آن دورى ده چه خميرمايهء همه فساد است محبت اسباب و جهات كه حب الدنيا رأس كل خطيئة و اشرف خود بأستقبال خصم تا او جان شتافت و بر بالاى پشتهء ايستاده بود كه بيكبار ابرى پيدا شده بادى سخت وزيد و تگرگى عظيم باريد چنان كه مراكب اشرفيان روگردان ميشدند اما لشكرش همچنان ايستاده بودند كه خان از راه سراب با لشكرى چون باران رسيده فرمود كه آن سرگشتگان را شكارىوار در ميان گيرند و ايشان را از سطوت خان بلكه از ترس جان قوت مقابله و مقاتله نبود هريك سر خود گرفته به طرفى رفتند و اشرف همچنان بر پشته ايستاده بود كه يكى از لشكريان\r\n\r\n","description":"","footnote":"","page_name":" 276 ","page_number":297},
  {"content":"\r\n\r\nرسيده در گوش او حرفى گفت و او از آنجا به زير آمده راه انهزام پيش گرفت و به تبريز آمده شب در شنب غازان نزول نمود و صباح از عقب خزائن روانشد و از لشكر سواى دو غلام گرجى كسى ديگر با او نمانده بود چون بحوالى خوى رسيد شيخ محمد بالقچى باستقبال او آمده اشرف را به خانه فرود آورد چون خبر وى بخان رسيد امير بياض را بطلب او فرستاد و حسب الامر امير مذكور شتافته اشرف را به خدمت خان آورد\r\n\r\nبيت :\r\n بىبلا نازنين شمرد او را * چون بلا ديد درسپرد او را\r\nتا بدانى كه وقت پيچاپيچ * هيچكس مر ترا نباشد هيچ \r\nو او را به تبريز آورده همهء تبريزيان سنگ و كلوخ و خاكستر نثار و دثار او كردند و خان او را در معرض عتاب و خطاب درآورده آخر در شهر رجب سنهء 758 ثمان و خمسين و سبعمأة بسعى و فرمودهء كاووس والى شيروان و قاضى محى الدين بخارى كشته شد و رندان تبريز با سر او در ميدان گوى بازى كردند  فَقُطِعَ دابِرُ الْقَوْمِ الَّذِينَ ظَلَمُوا وَ الْحَمْدُ لِلَّهِ رَبِّ الْعالَمِينَ \r\n\r\nنظم :\r\n بسى برنيامد كه بنياد خود * بكند آنكه بركند بنياد غير\r\nخرابى كند مرد شمشيرزن * نه چندانكه دود دل پيرزن \r\nگويند كه عدل و سياست و ضبط و مهابت خان بمثابهء بود كه چون در آن اوقات كه هنگام ارتفاعات بود نوبتى بر عرصهء هشته و در مرور ، احدى از لشكريانش را قدرت آن نبود كه خوشهء غله بشكند\r\n\r\nنظم :\r\n چون همان بدروى البته كه خواهى كشتن * بر تو بادا كه همه تخم نكوئى كارى \r\nو چون به تبريز آمده بخانهء پادشاهى نزول فرمود امرا و عساكر در ميان كوچها و رودخانه فرود آمدند و هيچكس را ياراى آن نبود كه بخانهء مسلمانى درآيد لاجرم ببركت آنچه در مدت حكومت اشرف از زر و حلى و گوهر و اسباب و جهات اندوخته بود بيزحمتى نصيب او شد و اين بيت كه بغايت مشهور است در آن باب مذكور گشت\r\n\r\nبيت :\r\n ديديكه چه كرد اشرف خر * او مظلمه برد و ديگرى زر \r\n\r\nپند :\r\nامير على الياس حاكم كرمان از شيخ على دقاق پندى التماس نمود گفت تو زر و مال خود دوست‌تر دارى يا دشمن ؟ راوى گفت چرا گفت مال خود كه مطلوب تست در دنيا ميگذارى و مظلمه كه دشمن تست با خود بعقبى ميبرى\r\n\r\nنظم :\r\n خطا بين كه در دست ظالم برفت * جهان ماند و او با مظالم برفت \r\nو در اينواقعه ثمرهء ظلم و عدوان و پاداش عدل و احسان مشاهده و محسوس عالميان گشت .\r\n\r\nبيت :\r\n درختى كه شيرين بود بار او * نگردد كسى گرد آزار او\r\nوگر زانكه شيرين نباشد برش * باره ببرند ناگه سرش \r\n\r\n","description":"","footnote":"","page_name":" 277 ","page_number":298},
  {"content":"\r\n\r\n بماند بباغ اين و در آتش آن * تو خواهى چنين باش خواهى چنان \r\n\r\n[ 486 - فرقهء چوپانيه دو تن بوده‌اند . 
  ]\r\n486 فرع فرقهء چوپانيه كه بپايهء رفعت و حكومت رسيده‌اند دو نفرند و ايام حكومت ايشان از سنهء 738 ثمان و ثلاثين و سبعمأة تا سنهء 758 ثمان و خمسين و سبعمأة بيست سال شيخ حسن كوچك هفتسال و او بعضى اوقات شهزاده ساقى بيك و برخى ايام سليمان خان را بپادشاهى برداشته بود ملك اشرف برادر شيخ حسن سيزده سال و انوشيروان نام قبچاق را بسلطنت موسوم گردانيده بود و ملقب بنوشيروان عادل ساخته باوجود كمال ظلم و عدوان بدستور نوشيروان زنجير بستى و در ديوان مظالم نشستى آرى\r\n\r\nبيت :\r\n معدلت جستند از نوشيروان زنجير بست * بين چه محكم نكتهء در كار كرد از عاقلى\r\nيعنى از ديوانگى جز لايق زنجير نيست * هركه از ما ظالمان جويد نشان عادلى \r\n\r\n[ 487 - بشاهى نشستن شيخ اسحاق در شيراز . 
  ]\r\n487 حكايت گويند چون امير شيخ ابو على اسحاق بسلطنت فارس رسيد اكثر اوقاترا بمعاشرت ساده و نوشيدن باده مصروف داشتى\r\n\r\nبيت :\r\n مى خور و روى نكو بين كه ملايك نكنند * ثبت در نامهء اعمال تو بهتر عملى\r\nنقد عمريكه ندارى بدلش صرف مكن * جز بسوداى غزالى كه ندارد بدلى \r\nاما ميانهء او و امير مبارز الدين محمد مظفرى بنابر حب جاه و سرورى غبار كدورتى نشسته بود در حينيكه مبارز الدين محمد بدفع معاندان اوغان و گردنكشان كرمان اشتغالداشت وى چند مرتبه لشكر به يزد برده محرك مواد فساد و عناد گرديد لاجرم مبارز الدين محمد چون از دفع آنجماعت پرداخت استيصال نهال اقبال او را در نظر گرفت و بشيراز رفت و در شهور سنهء 754 اربع و خمسين و سبعمأة به شيراز نزول نموده آغاز محاصره فرمود و زمان محاصره امتداد پيدا كرد . اما چون در ازل خامهء جف القلم بما هو كائن رقم زوال و قلم ابطال بر سر اسم امير شيخ كشيده بود صورتى چند روى نمود كه همه موجب اختلال حال و مستلزم استيصال او گشت از آن جمله بنابر سوء ظن بقتل امير حاج ضراب كه خويش رئيس ناصر الدين پيشواى محله موردستان و جاى شمس مجاسم كه قوم كلو محلهء باغ نو بود اقدام نمود و اين موجب توحش و تنفر ايشان شد و قاضى عبد الحى نيز از وى رنجيده بمخالفان پيوست و در خلال آن احوال خواجه حاجى قوام كه در شيوهء بذل و كرم ستودهء خواص و عوام بود درگذشت و خواجه حافظ اين بيت در مدح او فرموده‌اند\r\n\r\nبيت :\r\n درياى اخضر و فلك و كشتى هلال * هستند غرق نعمت حاجى قوام ما \r\nو وى همواره در تشييد بنيان دولت امير شيخ مذكور كوشيده و گفتى تا من هستم هيچ نقصى بدين دولت نخواهد رسيد باوجود تهيهء اين اسباب و هجوم اعداد خمول احباب خدمتش چون نرگس و لاله يكدم بيجام و پياله بسر نبردى\r\n\r\nنظم :\r\n سرش از ساغر مى نيست زمانى خالى * همه سيم و زر خود كرد در اين سر نرگس \r\n\r\n","description":"","footnote":"","page_name":" 278 ","page_number":299},
  {"content":"\r\n\r\nو يكساعت به هوش نبودى\r\n\r\nحكمت :\r\nپادشاهرا نزد عقلا شراب خوردن حرامست زيرا كه وى نگهبان رعيت است و زشت باشد كه نگهبانرا نگهبانى ديگر يابد\r\n\r\nبيت :\r\n كه چون شه شد خراب از آب انگور * ولايت كى تواند داشت معمور \r\nجلال الدين بلخى گفته .\r\n\r\nنظم :\r\n سيرى از وى خواه نى از نان و آب * مستى از وى جونه از بنگ و شراب\r\nمر ترا خود عقل كو يا هوش كو * تا خورى مى اى تو دانش را عدو\r\nروت بس زيباست نيلى هم بكش * ضحكه باشد نيل بر روى حبش \r\nاما وى در آن اوقات مضمون اين ابيات را نصب العين داشتى و داد عيش و كامرانى دادى\r\n\r\nبيت :\r\n چون هست بىتوسط ريب و گمان ترا * زين صرصرى سراى ضرورت كه بگذرى\r\nاين پنجروزه فرصت عمر عزيز را * آن به كه در حضور عزيزان بسر برى \r\nچون بموجب مواضعهء رئيس ناصر الدين و اهالى محله موردستان امير محمد مظفر با لشكر قيامت اثر سوم شوال سنهء مذكوره از آن دروازه به شهر درآمده آواز نقاره و نفير او بچرخ اثير رسيد جناب شيخ امير از شراب شبانه بى خبر و مدهوش افتاده زمانه در باب آن يگانه اين ترانه ميسرائيد\r\n\r\nنظم :\r\n بصورتيكه تو در خواب غفلتى امروز * عجب كه در تو قيامت اثر كند دم صور \r\nبيكبار سر از خواب غفلت برداشته پرسيد كه منشاء اين غوغا و شورش كيست ؟ گفتند همانا كوكبهء امير محمد مظفر است فرمود كه اين مردك ستيزه‌روى گرانجان نرفته است هنوز\r\n\r\nنظم :\r\n نه مرديست دشمن در اسباب جنگ * تو مدهوش ساقى و آواز چنگ\r\nبسا اهل دولت ببازى نشست * كه دولت ببازى برفتش ز دست \r\nچون اهالى محلهء موردستان بموجب اين داستان كمر عداوت امير شيخ بر ميان جان بسته ابواب فتنه و بلا بر روى اولياى دولت او مفتوح داشتند و اصحاب درب كازرون بخلاف ايشان همگى تخم مهر و محبت امير شيخ را در دل ميكاشتند گويند در روزيكه امير محمد مظفر به شهر درآمد امير شيخ رو بوادى انهزام آورده بشولستان رفت و از آنجا بقلعهء سفيد درآمده از شيخ حسن ايلكانى استمداد نمود و از بغدار دو هزار سوار نامدار بامداد او آمدند و او بحوالى شيراز رسيده پيش از آنكه دستبردى نمايد ويران شده باصفهان رفت بعد از آن مبارز الدين محمد در شهور سنهء 755 خمس و خمسين و سبعمأة شيراز را بخواهرزادهء خود شاه سلطان سپرده متوجه يزد شد شاه سلطان و ملازمانش در شراب افتاده دست اهتزاز\r\n\r\n","description":"","footnote":"","page_name":" 279 ","page_number":300},
  {"content":"\r\n\r\nدر آغوش شاهدان شيراز كه در عشوه و ناز سرخيل خوبان طرازند آوردند امير تيمور و غياث الدين منصور شول كه از جملهء ملازمان و هواداران امير شيخ بودند غافل بشيراز ريختند و شاه سلطان بنابر كمال لوندى و غفلت تاب مقاومت نياورده فرار كرد امراى مذكور محلهء موردستانرا غارت نموده رئيس ناصر الدين متوارى شد و بعضى از اتباع او بقتل آمدند بالجمله در اينروز جمعى از محلهء موردستان چادر زنان بر سر كرده بخانهء خويشان به كازرون رفتند و قبل از اين محمد مظفر در موضع گوشك زر از اتفاق امير تيمور و امير غياث الدين منصور واقف شده شاهزاده شاه شجاع را بواسطهء اطفاء آن نايره بشيراز روانه ساخته بود اتفاقا شاهزاده در همانروز مقارن آنحال كه مخالفان در محلهء موردستان آتش بيداد برافروخته بودند از دروازهء اصطخر بامداد رئيس ناصر الدين به شهر درآمده امير تيمور را كه خميرمايهء آن شر و شور بود بكشت و امير غياث الدين شول فرار كرده مبارزان آتش قتل و غارت در محله كازرون زدند قضا را صباح همان دسته كه چادر بسر كرده بخانهء اقوام بمحلهء موردستان رفته بودند\r\n\r\nبيت :\r\n در آنزمان كه بود بيم جان شگفت مدار * به زير چادر ناهيد اگر خزد بهرام \r\nو بقيهء رندان و اجامرهء آن محله عرصهء تيغ سياست گشتند و قريب سيصد نفر بقتل رسيدند و مدت يكسال و نيم در آنجا كسى ساكن دارى نبود .\r\n\r\nفرع :\r\nپوشيده نماند كه اصل امير محمود شاه پدر شيخ ابو اسحاق از شيراز است و مؤلف گزيده او را بدينموجب از اولاد خواجه عبد اللّه ميداند محمود شاه بن محمد بن فضل اللّه مشهور بآقا خواجه مدفون در قريهء سولقان قزوين بن ابى سعد بن نصر اللّه بن محمد بن عبد اللّه انصارى و چون بعرف زمرهء مغول املاك خاصهء سلاطين را اينجو گويند خدمتش بنابر سر كارى آنها بشرف قرب سلاطين سرافراز گشته بدين لقب سمت امتياز يافت و در اوان استيلاى امير چوپان اقتدار يافته اسباب و املاك فراوان بدست آورده اكثر اهالى شيراز غاشيهء اطاعتش بر دوش گرفته در جرگهء ملازمانش منتظم گشتند و بعد از مرك سلطان ابو سعيد كه هرج و مرج به حال مملكت راه يافته ملوك الطوايف علم استيلا برافراختند و در هر گوشهء متقلبى سربرآورده با يكديگر نميساختند شيخ ابو اسحاق نيز الكاى فارس سيما شيراز كه اكثر ملك موروثى او بود بدست فروگرفته در سنهء 744 اربع و اربعين و سبعمأة سكه و خطبه باسم خود زد و مدت چهارده سال پادشاهى كرد بكرات و مرات ميانهء او و امير محمد مظفر نبرد شد آخر الامر در اصفهان بدست شاه سلطان خواهرزاده و داماد جناب مبارز الدين گرفتار گشته او را بشيراز آوردند و حسب الامر امير محمد مظفر بدست ورثهء امير حاج ضراب داده در تاريخيكه از اين قطعهء خواجه حافظ مفهوم ميگردد مقتول گشت\r\n\r\n","description":"","footnote":"","page_name":" 280 ","page_number":301},
  {"content":"\r\n\r\n\r\nقطعه :\r\n بروز كاف و الف از جمادى الاولى * بسال ذال و دگر حا و نون على الاطلاق\r\nخدايگان سلاطين مشرق و مغرب * خديو كشور عفو و كرم باستحقاق\r\nسپهر حلم و حيا آفتاب جاه و جلال * جمال دنيى و دين شاه شيخ ابو اسحاق\r\nميان عرصهء ميدان به زخم تيغ عدو * نهاد بر دل احباب خويش داغ فراق \r\nو هم در ميدان سعادت كه خود ساخته بود مدفون گرديد و خواجه حافظ در غزليكه اين دو سه بيت از آنست ايمائى به حال او كرده\r\n\r\nنظم :\r\n ياد باد آنكه سر كوى توام منزل بود * ديده را روشنى از خاك درت حاصل بود\r\nدر دلم بود كه بيدوست نباشم هرگز * چه توانكرد كه سعى من و دل باطل بود\r\nراستى خاتم فيروزهء بو اسحاقى * خوش درخشيد ولى دولت مستعجل بود\r\nديدى آن قهقههء كبك خرامان حافظ * كه ز سرپنجهء شاهين قضا غافل بود \r\nمشهور است كه هنگام مرگ اين شعرها را گفته بود\r\n\r\nبيت :\r\n افسوس كه مرغ عمر را دانه نماند * اميد به هيچ خويش و بيگانه نماند\r\nدرد او دريغا كه در اين مدت عمر * از هرچه بگفتيم جز افسانه نماند \r\nو نيز فرموده\r\n با چرخ ستيزه كار مستيز و برو * با گردش دهر در مياويز و برو\r\nيك كاسهء زهر است كه مرگش خوانند * خوش دركش و جرعه در جهان ريز و برو \r\nو وحيد الزمانى عبيد زاكانى چند بيت در مرثيهء وى گفته\r\n\r\nنظم :\r\n سلطان تاج‌بخش جهاندار امير شيخ * كاوزادهء سخاوت و جودش جهان گرفت\r\nشاهى چو كيقياد و چو افراسياب كرد * كشور چو شاه سنجر و شاه اردوان گرفت\r\nدر عيش ساز و عادت خسرو بنا نهاد * در عدل و داد شيوهء نوشيروان گرفت\r\nبنگر كه روزگار چه منصوبهء نمود * نكبت چگونه دولت او را عنان گرفت\r\nدر كار روزگار و ثبات جهان عبيد * عبرت هزار بار از اين ميتوان گرفت\r\nبيچاره آدمى كه ندارد به هيچ حال * نى بر زمانه دست و نه بر آسمان گرفت \r\n\r\n[ 488 - مردى غريب الخلقه . 
  ]\r\n488 من مآثر الرؤيا در تواريخ آمده كه غياث الدين حاجى نام شخصى از شيخاوندان كه يكى از مواضع خواف خراسانست بيزد افتاد و او مردى بود قوى هيكل و عظيم الخلقة چنان كه در يزد موزه بپاى او يافت نميشد عليحده قالبى از براى پاى او تراشيدند و شمشيرش به وزن سه من و نيم بود و فرزندزاده‌اش امير نظر بن منصور كه ابا عن جد ملازمان اتابكان يزد بوده‌اند شبى در خواب ديد كه آفتاب از خانهء اتابك علاء الدوله برآمده و بگريبان او فرو رفتى و او برپاى خاستى و آفتاب قريب پنجاه قطعه از دامانش\r\n\r\n","description":"","footnote":"","page_name":" 281 ","page_number":302},
  {"content":"\r\n\r\nفروريختى كه يمينش غرب خورشيد و يسارش شرق بودى امير مذكور واقعهء مزبور را بشيخ داود كه از جملهء علما بود عرض نمود شيخ ويرا بانتقال دولت از دودمان اتابكان بخاندان او بشارت داده و عاقبت چنانشد كه او گفته بود .\r\n\r\n[ 489 - امير مبارز الدين و سفاكى وى . 
  ]\r\n489 حكايت هرچند امير مبارز الدين محمد مظفر بغايت بر سفك دماء حريص بودى و خون مسكينان مستهام را چون قرابهء مى مدام بر خاك ريختى\r\n\r\nنظم :\r\n مردم‌آزارى نه بس كاريست خرد * هركه از طاق دلى افتاد مرد \r\nمشهور است اكثر اوقات مصحف مجيد پيش روى خود نهاده دور ميخواند ناگاه بيچارهء را بتهمت محقر گناهى در برابرش آوردند فى الفور شمشير كشيده او را بدست خود گردن زد و باز مراجعت نموده بتلاوت مشغول شد\r\n\r\nبيت :\r\n گر آدمى نشود سخرهء ارادت ديو * فرشته رشك برد بر كمال انسانى\r\nتو سرو باغ جهانى و شمع بزم وجود * ولى چه سود كه مقدار خود نميدانى \r\nچون شاه سلطان كه قرابت را به نيكو خدمتى مثل استيصال امير شيخ مؤكد گردانيد بود چشم آن داشت كه مزيد رأفت و فرط عنايت ملحوظ گشته جاه و مرتبه‌اش سمت تضاعف پذيرد ليك قضيه نتيجهء به عكس داد صورت حال آنكه چون مبارز الدين محمد باصفهان آمد شاه سلطان جشنى ملوكانه تربيت داده در آن جشن اصناف تكلفات مبذول داشت خال منقلب الاحوال چون به منزل او آمده آنها مشاهدهء او گشت خواهرزاده و خدمتكارانرا بانواع فحش و آزار شرف افتخار ارزانى داشت بدين هم اكتفا ننموده فروش و اوانى ظروف او را بتاراج داد مع ذالك علوفهء سيصد نفر اوزبك كه در آنوقت از پيش جانى خان بيك برسالت آمده بودند بر شاه سلطان حواله رفت و اينحركات موجب نااميدى دور و نزديك و ترك و تاجيك گرديد\r\n\r\nبيت :\r\n چند چو آتش گه آهنگران * دود و شراره دهى از هر كران\r\nآدمى از خوى نكو خوش بود * خس همه‌جا در خور آتش بود \r\nو چون بعد از معاودت جانى بيك و پسرش عرصهء آذربايجان به تصرف اخى جوق كه از واماندگان اشرف بود درآمد\r\n\r\nنظم :\r\n چو از سرو بن باغ گردد تهى * بگيرد گيا جاى سرو سهى \r\nمحمد مظفر به نيت تسخير آنجا لشكرى درهم كشيد و در شهور سنهء 759 تسع و خمسين و سبعمأة بدانولايت توجه نمود و اخى جوق نيز با سى هزار سوار خونخوار مستعد پيكار گشته از تبريز در حركت آمد القصه تلاقى مبارزين در منزل ميانه اتفاق افتاد و چون جناحين مبارزين بشهزادهء جهانمطاع شاه شرف الدين محمود ابو الفوارس شاه شجاع آراسته\r\n\r\n","description":"","footnote":"","page_name":" 282 ","page_number":303},
  {"content":"\r\n\r\nبود و ايشان با شمشير خون‌فشان لشكر خصم را پراكنده كردند مضمون اينمقطع وصف حال مخالف شكسته‌بال آمد\r\n\r\nنظم :\r\n حاجى چو رو نهاد ز تبريز در عراق * شوخى ز فارس راه دلش در ميانه زد \r\nپدر بزرگوار عليرغم اولاد نامدار فحتنامه باسم نبيره‌اش شاه يحيى بن شاه مظفر بممالك ارسالداشت و از آنجا ارادهء لشكركشى ايران نمود و از اينطرفه‌تر آنكه بيموجبى پسرانرا بسخنان پريشان آزرده و بىسببى تهديد بقتل و ميل در چشم كشيدن مينمود\r\n\r\nبيت :\r\n درخت توت از آن آمد لگد خوار * كه دارد بچهء خود را نگونسار\r\nكسى بر ناربن كى زد لگدها * كه تاج سر كند فرزند خود را \r\nبالجمله اولاد امجاد و خواهرزاده و داماد از حركات كج نهادش بفرياد آمده تعدى او را با خود قرار دادند .\r\n\r\nحكمت :\r\nخوشخوى خويش بيگانگانست و بدخوى بيگانهء خويشان\r\n\r\nبيت :\r\n ز خوى نيك وز خلق كريم و خوشگوئى * عجب مدار كه بيگانه آشنا گردد\r\nولى بشومى خوى وز راه بيمهرى * بسى بود كه پدر از پسر جدا گردد \r\nهنگامى كه از تبريز مراجعت نموده بودند در اصفهان او را گرفته مقيد ساختند و شاه سلطان ميل در چشمش كشيد  إِنَّ فِي ذلِكَ لَعِبْرَةً لِأُولِي الْأَبْصارِ *  و خواجه سلمان در آن باب گويد\r\n\r\nنظم :\r\n آنكه از كبر يكوجب ميديد * از سر خويش تا بافسر هور\r\nقوت الظهر پشت او بشكست * قرة العين كرد چشمش كور\r\nتا بدانى كه با سعادت و بخت * برنيايد كسى به قوت و زور \r\nو خواجه حافظ نيز قطعهء كه اين بيت از آنست در سلك نظم كشيده\r\n\r\nبيت :\r\n آنكه روشن بد جهان بينش از او * ميل در چشم جهان بينش كشيد \r\nاما شاه سلطان بمكافات اين قباحت در جنگى كه ميانهء شاه شجاع و شاه محمود در ظاهر اصفهان واقعشد بر دست مردم شاه محمود افتاد و آنچه بر حال خال و ولىنعمت پسنديده بود برأى العين ديد صدر الدين عراقى اين رباعى در حق او گفته .\r\n\r\nرباعى :\r\n گر چشم ترا دست فلك ميل كشيد * در ذات شريف تو جهان نقص نديد\r\nآنكس كه بدانچشم تو آسيب رساند * او نيز بعينه مكافاتش ديد \r\n\r\n[ 490 - شمس المعالى قابوس و فضل او . 
  ]\r\n490 تمثيل شمس المعالى قابوس بن وشمگير والى جرجان و طبرستان و گيلان كه معاصر سلاطين آل بويه و بنى سامانست از اعاظم حكام ايام و\r\n\r\n","description":"","footnote":"","page_name":" 283 ","page_number":304},
  {"content":"\r\n\r\nبوفور علم و دانش و فرط احسان و اكرام ممتاز بود از جمله بنابر حمايت فخر الدولهء ديلمى هيجده سال از خانمان آواره گشته بغربت در خراسان اوقات ميگذرانيد اما در آن اوقات هيچيك از افاضل و اعالى بملازمت شمس المعالى نرسيد كه از خزان احسانش بىبهره مانده باشد\r\n\r\nبيت :\r\n بزرك آن بود كو ز فرط كرم * بهرجا كه باشد بود سرفراز\r\nنه آنكس كه چون نامهء عزل او * بخوانى نيابيش در شهر باز \r\nو استعدادش در آنمرتبه بود كه صاحب بن عباد باوجود كمال افضال و استعداد هرگاه نوشتهء او ديدى گفتى هذا خط قابوس ام جناح الطاووس باوجود اينهمه مكارم و محاسن چون سختگير بود چنان كه بواسطهء اندك جرمى جمعيرا بكشتى و از براى جزوى گناهى خلقى را تباه كردى\r\n\r\nنظم :\r\n از دلش چون غضب زبانه زدى * شعله بر خرمن زمانه زدى \r\nلاجرم تمامى طبقات لشكر از وى منفور گشته دست تطاولش كوتاه گردانيدند از كلمات بقراطيس است .\r\n\r\nحكمت :\r\nچنان شيرين مباش كه ترا فرو برند و چنان تلخ مباش كه از دهانت فرو افكنند و منوچهر بن قابوس را كه در گيلان حاكم بود خواسته بر سرير سلطنت نشاندند و قابوس را بقلعه حباشك فرستادند گويند عبد اللّه‌نامى كه از جملهء خصمان بود ويرا بقلعه ميبرد قابوس در عرض راه از عبد اللّه پرسيد كه سبب اين چيست ؟ و اين عمل از كه ناشى شده ؟\r\nوى گفت من و پنج كس ديگر بنابر وفور سياست و فرط قتل و مهابت تو اتفاق كرده نوعى كرديم كه همگنان از غضب تو در آسايش باشند\r\n\r\nنظم :\r\n بداندر حق مردم نيكمرد * مگو ايجوانمرد صاحب هنر\r\nكه بد مرد را خصم خود ميكنى * وگر نيكمرد است بد ميكنى \r\nقابوس گفت اين خود غلط است چه اگر خون بسيار كردمى تو و ساير عاصيان را زنده نگذاشتمى كه مرا بدينروز نشانندى هركه را خلق با خلق نه نيكوست پوست بر بدن زندان اوست چنان از وجود در تنگنا افتاده كه زندان در جنب آن نزهتگاهيست گشاده\r\n\r\n[ 491 - كينه نهادن اولاد امير مبارز الدين بر پدر . 
  ]\r\n491 من النوادر در روضة الصفا مذكور است كه چون دو اولاد نامور عزم در گرفتن پدر جزم نمودند على الصباح بدر خانه رفته امير مبارز الدين محمد در آنوقت در بالاخانه قرآن ميخواند و به غير از ركن الدين شاعر هروى ديگرى نزد او نبود شاه محمود با ملازمان خود بر در ايستاده و شاه شجاع با قوم خود در زينهء پايها توقف نمودند و مسافر بوداجى و شش نفر ديگر بدرون رفتند القصه آن هفت نفر امير را بربستند و مولانا از روى سراسيمگى فحش‌گويان خود را بدهليز رسانيد از كمال اضطرار شاه شجاع را\r\n\r\n","description":"","footnote":"","page_name":" 284 ","page_number":305},
  {"content":"\r\n\r\nنشناخت و شاه از سر غضب شمشيرى بر شكم مولانا زد كه مولانا به پشت افتاده امعا و احشايش بيرون آمد در اينوقت شاهرا شناخته روى عجز بر خاك نهاده گفت ايشاه از براى خدا ترحمى فرماى شاه شجاع بر عجز و نامرادى او ترحمى نموده جراحانرا بعلاج او مأمور گردانيد و مولانا از آن نوع بلا خلاص گشته در خلاء و ملاء ملازم حضرت شاه شجاع بود بعد از چندگاه هنگامى رايات شاهى متوجه يزد بود در راه از مولانا پرسيد كه چند سال ديگر ميخواهى زنده باشى گفت ده سال قضا را مقارن حال متغير الاحوال گشته تا از خرگاه شاه بخيمه‌اش رسانيدند تسليم شد .\r\n\r\n[ 492 - يكى از فقراء و مرد در آب افتاده . 
  ]\r\n492 حكايت در آثار البلاد مذكور است كه يكى از فقيران فقير نخجوان نقل نموده كه روزى در كنار آب ارس با جمعى نظاره ميكرديم كه شخصى را آب مىبرد مردم مدد نموده او را بيرون آوردند اندك رمقى داشت به قدر لمحهء كه با خود آمد از او پرسيدند كه از كجا در آب افتادى موضعيرا نام برد كه از آنجا تا نخجوان پنجروزه راه بود پس اندك طعامى خواسته شخصى كه بجهة طعام رفت تا آمد ديوارى بر او افتاده درگذشت همگنان بر آن مدارا و بر اين مفاجا تعجب كردند .\r\n\r\n[ 493 - عظمت امير مبارز الدين . 
  ]\r\n493 من نتايج الاحكام آورده‌اند كه امير مبارز الدين محمد بعد از گريز اخى جوق بعظمت تمام به تبريز توجه فرمود شاه شجاع و شاه محمود مخالفان را تا نخجوان تعاقب نمودند و خدمت سلطان از روى استقلال مدت دو ماه در دار السلطنهء مذكوره در عين كامرانى بوده ناگاه شنيد كه سلطان اويس از بغداد متوجه آذربايجان است به مجرد آن آوازه دست از تبريز برداشته باوجود غايت دلاورى پاى در دامن گريز آورده چرا كه در زايچهء طالعش اهل نجوم مرقوم گردانيده بودند كه او را از جوان ترك چهرهء بلندبالا ملالتى خواهد رسيد مظنهء وى آنكه چون اين اوصاف در حق سلطان صادقست مبادا كه از او ضررى لاحق شود حال آنكه اين خصوصيات شاه شجاع را نيز شامل بود و وى از آن معنى غافل در تاريخ جعفرى مذكور است كه حاجى محمود شاه بن شيخ دارا كه از جملهء اتقياء آن زمان بود و به دو اعتقاد كرامات و مقامات داشتند روزى بر امير مبارز الدين محمد گذشته ديد كه بحفر خندق اشتغال دارد حاجى پرسيد كه اين از براى چيست ؟ وى گفت بواسطهء دفع دشمنانست حاجى دست دراز كرده شاه شجاع را پيش كشيد و گفت چون وقت در رسد اين ترك را بگير و چون والدهء شاه شجاع از تركان خطاست كه حاكم كرمان بوده‌اند بنابراين اطلاق ترك بودن بر او ميكردند .\r\n\r\n[ 494 - داستانى از هرمز بن نوشيروان . 
  ]\r\n494 تمثيل در تواريخ مسطور است كه در زمان هرمز بن نوشيروان ساده شاه پسر خاقان با سيصد هزار ترك از جيحون گذشته بعزم تسخير ولايت ايران در حوالى باد غيس و هرات خيام اقامت نصب فرمود چون اين خبر جانسوز بهرمز رسيد\r\n\r\n","description":"","footnote":"","page_name":" 285 ","page_number":306},
  {"content":"\r\n\r\nاولياى دولت را بخلوت خواسته در آن باب مشورت نمود و در اين اثنا يكى از نواب گفت كه در اين باب پدرم را سخنى است كه ميخواهد خود معروض دارد در ساعت حكم باحضار او فرمود آن پير را از غايت ضعف در محفلى نشانده بمجلس آوردند هرمز با او آغاز مشورت نموده پير دهقان چنان تقرير كرد كه چون ملك عادل انوشيروان مرا بخواستگارى يكى از دختران خاقان بتركستان فرستاد خاقان تمامى بنات خود را از خاتون‌زادگان و بندگان به نظر من درآورده چون آثار نجابت و اصطفا در جبين والدهء تو هويدا بود بنابرآن او را اختيار كردم و خاقان از غايت تعلق كه به فرزند دلبند داشت يكى از اهل نجوم را خواسته حقيقت آمال دختر را از او معلوم كرد منجم از روى دلائل نجومى حكم كرد كه او را از پادشاه عجم پسرى پديد آيد كوتاه‌قد فراخ‌چشم بزرك‌سر كه بعد از پدر خود صاحب تخت و تاج گردد و يكى هم از اينخاندان به قصد او لشكر بايران كشد و آن مولود عاقبت محمود مردى بلندبالاى پيشانىبزرك مجعدموى و پرگوشت و روى گندم‌گون پيوسته‌ابروى . خشك اندام بدشكلى را بمدافعه وى فرستد و شخص مذكور مخالف را مغلوب و مقهور گرداند و پير بيچاره هم در مجلس بعد از تقرير دلپذير تسليم شده قالب تهى كرد و همگنان از آن متحير شده مصداق اينكلام بيقرينه بهرام چوبينه را يافتند و او دوازده هزار كس را كه سن ايشان ميان چهل و پنجاه سال بود اختيار كرده روانشد و بنيروى شجاعت و مردى با اينقدر لشكر آن نوع خصمرا زيروزبر گردانيد .\r\n\r\n[ 495 - داستان شاه شجاع . 
  ]\r\n495 من البدايع شاه شجاع چون بعد از مرك سلطان اويس و برادرش شاه محمود كه قاصد جانى و مانع جهانبانى او بودند از روى استقلال بسلطنت فارس و شبانكاره و كرمان و عراق تكيه زد عزيمت آذربايجان نمود و بعد از انهزام سلطان حسين ولد سلطان اويس بر سرير سلطنت تبريز جلوس فرموده بنابر سببى كه در كتب مبسوط مفصلا مشروح است آنجا را گذاشته بشيراز توجه فرموده بتجديد در شهور سنهء 781 احدى و ثمانين و سبعمأة شنيد كه سارق عادل كه از عظماى امراى سلطان حسين ايلكانى و فرمانفرماى سلطانيه و زنجانست قصدى بخاطر رسانيده لاجرم شاه سپاهى كينه خواه درهم كشيده چون در حوالى سلطانيه نزول نمود ناگاه وقت چاشت كه شاه و سپاه در بيرون خرگاه بر سر سفره نشسته بودند از دور گردى پيدا شده بعد از آن شكاف رايات لشكر مخالف كه بيست و چهار هزار سوار بودند ظاهر گشت بالضروره از سر خوان بل از جان گذشته بميدان شتافتند .\r\n\r\nبيت :\r\n چه بايد بساطى برآراستن * كزو ناگزير است برخاستن \r\nو لشكر پراكنده چنان ياسامشى نمودند كه نايرهء قتال التهاب يافته مخالفان فدائى وار بجان ميكوشيدند و سپاهيان از صدمهء ايشان متفرق گشته شاه شجاع خود متوجه كارزار\r\n\r\n","description":"","footnote":"","page_name":" 286 ","page_number":307},
  {"content":"\r\n\r\nشده ناگاه در اثناى حرب و ضرب از اسب خطا شد و اسبش بسر درآمده دشمنان او را در ميان گرفته نزديك بود كه چشم‌زخمى به او رسد اما آن پادشاه شجاع شمشير دشمنانرا از خود دور ميكرد كه مقارن حال ملك باورجى ملازم شاه رسيده اسبى به او داد و اخى كوچك كه از معاريف بهادران سپاه پادشاه بودند مدد نموده او را از آن نوع مهلكه خلاص كردند پادشاه چون اثرى از لشكر و سپاه نديد خواست كه عنان بصوب هزيمت تابد اخى كوچك از آنجا كه عالم شجاعت و حميت است دست در فتراك وى زده مانع آمد پادشاه گفت از توقف من و تو حاصلى نيست اخى بشاه گفت اگر دولت باقيست از انصراف لشكر باكى نيست .\r\nبعد از آن اخى به اطراف و جوانب نگريسته ديد كه فوجى از ملازمان شاه حسين برادر شاه منصور با طبل و علم ميگريزند اخى ايشانرا مانع آمده بملازمت حضرت پادشاه آورده و نقارهء بشارت كوفته بعضى از گريختگان در زير رايت شاه مجتمع گشتند چون لشكر مخالف بتاراج مشغول بودند . عادل با دو هزار سوار كه دور ايستاده بودند بسان بلاى ناگهان بر سر ايشان فرود آمدند و آنها تاب مقاومت ايشان نياورده عنان عزيمت بجانب فرار منصرف گردانيده بقلعهء سلطانيه متحصن گشتند .\r\n\r\n[ 496 - عظمت شاه شجاع . 
  ]\r\n496 من الوقايع شاه شجاع شهنشاهيست بافسر سرورى سرفراز و بطراز نفاست نفس از ساير سلاطين عصر ممتاز شكوه سلطانى او را با كمال نفسانى جامعست و لمعان فضائل از جمال خورشيد مثالش ساطع .\r\n\r\nبيت :\r\n سخن ز وصف رخش چون ز خاطرم سرزد * ز مطلع سخنم آفتاب سر برزد \r\nاقتباس انوار مسائل معقول و منقول از صحبت افادت مشحون علامه عبد الحى نموده قوت حافظه‌اش بمرتبهء بود كه قرآن شريف را در نه سالگى حفظ نمود هفت هشت بيت را در يك شنيدن ياد گرفتى و اشعار عربى و فارسى بسيار بخاطر داشتى و از نتايج طبع لطافت نگار ابيات آبدار بر صحيفهء روزگار مىنگاشت از جمله اين رباعيست .\r\n\r\nرباعى :\r\n يكچند طريق رهروان گيرم پيش * وز ناز و نعيم ياد نارم كم‌وبيش\r\nمردانه در اين راه بپويم پس و پيش * شايد كه رسم بآرزوى دل خويش \r\n\r\n[ 497 - شاه يحيى بن شاه مظفر . 
  ]\r\n497 حكايت شاه يحيى بن شاه مظفر برادرزادهء شاه شجاع همواره مكر و خداع را شيوه خود ساخته عم ابوت منزلت را بحركات ناهنجار آزردى وى نيز بنابر دفع سائل بگوشمال او مايل و هر سال لشكر به يزد بردى تا آنكه شاه يحيى بيكبار شخصى را بجاسوسى بشيراز فرستاده و او با شخصى معامله داشت اول بدر دكان وى رفته وجه خود را بخواست و ميانهء ايشان بنزاع رسيد شيرازى به دو گفت تو ار روى سالوسى طلب قرض را بهانه ساخته بجاسوسى آمدهء الحال صورت احوال ترا بديوان\r\n\r\n","description":"","footnote":"","page_name":" 287 ","page_number":308},
  {"content":"\r\n\r\nخواهم رسانيد جاسوس چون از استخلاص وجه مأيوس شد بملازمت شاه شتافته بطريق دادخواهان زانو زده حضرت شاه از كيفيت حال سئوال كرد گفت كه مرا شاه يحيى بجاسوسى فرستاده تا معلوم كنم كه شما بسعادت و اقبال در اين زمستان بر سر او ميرويد يا نه ؟ چون بر قول ديگران اعتمادى نيست خواستم كه اين را از لفظ گهربار بشنوم شاه در خنده شده فرمود كه الحق در اين سال داعيه داشتم اما از براى خاطر تو واگذاشتم جاسوس بار ديگر زانو زده گفت دينى نزد شخصى دارم در دادن تهاون مينمايد القصه تحصيلدار جهت دينش حاصل نموده چون از مجلس چند قدمى بيرون نهاد فى الفور برگشته گفت اى شاه مبادا مدار بر قرار خود ننهاده مرا نزد شاهزادهء يزد شرمسار سازى شاه و مقربان بارگاه تمامى بخنده افتاده ويرا بنواختند و بخلعت دلپذيرش سربلند ساختند .\r\n\r\n[ 498 - داستان عبد الرحمان بن محمد اشعث . 
  ]\r\n498 تمثيل گويند چون عبد الرحمان بن محمد اشعث در جنگ حجاج مغلوب گرديد جمعى كثير اسير سرپنحهء تقدير شدند و حسب الامر حجاج يكيك بقتل مىآمدند يكى از آن جمله گفت ايها الامير مرا بر تو حقيست پرسيد كه ترا بر من چه حقيست ؟ گفت روزى عبد الرحمن ترا ناسزا ميگفت من او را منع كردم حجاج گفت گواهت كيست ؟ وى يكى از اسيران را بشهادت آورد و او بر طبق مدعاى او گواهى داد حجاج گفت تو چرا منع نكردى آنشخص گفت راستى اينست كه ترا بغايت منكر بودم حجاج فرمود كه آن يك را بواسطهء اثبات حق و ديگريرا بنابر رعايت صدق آزاد كردند ثمرهء راستى رستى و نتيجهء كجى پستى .\r\n\r\nمصراع :\r\n راستى از تو ظفر از كردگار \r\n\r\n[ 499 - درويش و حاجب واثق . 
  ]\r\n499 نكته درويشى صادق بحاجب واثق گفت كه امير را بگوى كه صد هزار درم به من كرم كند حاجب در خنده شد درويش گفت على الطلب و عليك البلاغ و عليه السماع و على الله لتيسر حاجب صورت سئوال را بعينه به صاحب ملك و مال عرض كرد وى بعد از ساعتى سربرآورده فرمود او طلب كرد و تو رسانيدى و من شنيدم و حق‌تعالى از شائبهء ريب و ريا مبراست .\r\n\r\nمصراع :\r\n بدهيد آنچه التماس ويست . \r\nروز ديگر حاجب مژدهء قبول حاجت بدرويش مذكور رسانيده درويش از قبول آن وجه امتناع نمود حاجب گفت قبول و رد ، منافات عظيم دارد درويش گفت ديشب در وقت دعا بقاضى الحاجات عرضه داشتم كه اختيار ملك و مال بجمعى اهل ضلال دادهء كه محتاجان از خوان احسان ايشان محرومند ندائى رسيد كه ايشانرا بيازماى من از روى امتحان آن طلب كردم و الا مرا بمال دنيا التفات نيست حاجب بعرض واثق رسانيد واثق بشكرانهء آنكه او را از روى آندوست خدا شرمسارى نبود آن وجه را مضاعف ساخته بارباب استحقاق قسمت نمود .\r\n\r\n","description":"","footnote":"","page_name":" 288 ","page_number":309},
  {"content":"\r\n\r\n\r\n[ 499 - سلطان و پير زال ( نمره مكرر غ ) . 
  ]\r\n499 حكايت گويند روزى سلطان از سير بازگشته پير زالى سر راه او بگرفت عرض كرد كه شوهر ندارم و از كمال پريشانى دو سرپوشيدهء كه دارم و خلاصهء عمر و زندگانى منند نزد فلان جديد الاسلام مرهون ساخته‌ام شاه را از آن رقت آمده گفت فرداى قيامت چگونه از عهدهء جواب اين زن بيرون توانم آمد فى الفور به زير آمده در آنصحرا نشست و رو بملازمان آورده فرمود كه هركه مرا دوست دارد به قدر وسعتش متاعى بياورد بنابرآن همهء اعيان و ساير سپاه حتى قلقچيان آنچه دست مكنتشان بدان ميرسيد حاضر ساختند چنان كه قريب صد هزار دينار حاصل شد بعد آن شاه رو بسپاه آورده گفت از شما كه آرزوى دامادى ما دارد ؟ در دم جوانى آدينه‌نام از قشون امير اصفهان شاه زانو زده گفت .\r\n\r\nمصراع :\r\n اول كسى كه لاف محبت زند منم . \r\nشاه را بسيار خوش آمده گفت مواجب تو چند است گفت سه هزار دينار فرمود تا هفده ديگر بر آن افزودند و شخصى خسرو شاه نام از قشون امير علاء الدين را نيز ارادهء آن شده پيش آمد سلطان از مرسوم او كه در نهايت قلت بود پرسيد و او را هم به بيست هزار دينار قرار داده امر كرد كه چهارصد دينار از خزانه نزد آن جديد الاسلام روانه سازند و دختريرا بخانهء شهزاده در ملك و ديگريرا به منزل شاه خاتون برده و مبلغ پنجهزار دينار از خاصهء پادشاه در وجه تجهيز هريك از ايشان مقرر شد و تمامى جهات و اموال موجود را به پير زال انعام فرموده شاه و تمامى شاهزادگان و خواتين بدان بزم حاضر شده كما ينبغى بلوازم آن پرداختند\r\n\r\n[ 500 - شاه شجاع و تماشائيان . 
  ]\r\n500 حكايت آورده‌اند كه روزى در شيراز بشوكت تمام سوار شده ناگاه شنيد كه زنى به دختر خود ميگويد اى فاطمه اگر آرزوى ديدن پادشاه دارى بتعجيل تمام بر بام آى شاه شجاع عنان كشيده حاضران سبب توقف استفسار كردند وى گفت كه از عالم مروت دور است كه چون فاطمه خاتونرا هوس ديدن ماست زود بگذريم و او ما را نه‌بيند . افسوس كه باوجود اينهمه كمالات قطع صلهء رحم نموده با برادران و فرزندان در صدد نزاع بودى از آن جمله پسرش سلطان شبلى را مقيد ساخته ميل كشيد و ميانهء او و برادرش شاه محمود پيوسته غبار نقار و نزاع ارتفاع پذيرفته رسيد بدانجا كه رسيد .\r\n\r\nبيت :\r\n خوبتر بر چهرهء قدت نمايد خال مهر * خلعت خلت بقد كامكارى خوشتر است \r\nآخر شاه محمود در شهور سنهء 775 خمس و سبعين و سبعمأة نزاع را بانقطاع رسانيده .\r\n\r\nمصراع :\r\n رفت تا عالم دگر گيرد . \r\nو شاه اين رباعى را در واقعهء برادر غفران‌پناه گويد .\r\n\r\nرباعى :\r\n\r\n","description":"","footnote":"","page_name":" 289 ","page_number":310},
  {"content":"\r\n\r\n محمود برادرم شه شير كمين * ميكرد خصومت ز پى تاج و نگين\r\nكرديم دو نيم تا برآسايد خلق * او زير زمين گرفت و من روى زمين \r\nو شاه شجاع نيز بعد از مدتى در يكشنبهء بيست و يكم شعبان سنهء 786 ست و ثمانين و سبعمأة عالم فانى را وداع كرده در جوار فى مقعد صدق عند مليك مقتدر منزل گزيد و از اتفاقات آنكه حيف از شاه شجاع تاريخ مرك او گرديد و اين رباعى نيز از وى منقول است\r\n\r\nرباعى :\r\n افعال بدم ز خلق پنهان ميكن * دشوار جهان بر دلم آسان ميكن\r\nامروز خوشم بدار و فردا با من * آنچه از كرم تو مىسزد آن ميكن \r\nو مؤلف تاريخ جعفرى اين قطعه را بوى نسبت كرده\r\n\r\nقطعه :\r\n گر پرسدت كسى كه على را نظير هست * با او بگو كه آب ببوى گلاب نيست\r\nدر حضرت خدا بجز از ختم انبيا * كس را مقام و منزلت بو تراب نيست \r\n\r\n[ 501 - در دلاورى شاه شجاع . 
  ]\r\n501 من مآثر التهور چون در تهور و شجاعت شاه منصور بيقرينه بود فصلى در اين باب گفته مىشود كه چون در سنهء 795 خمس و تسعين و سبعمأة پادشاه جهان امير تيمور گوركان از راه شوشتر بحوالى شيراز رسيد همگنانرا گمان آن بود كه چون شاه منصور بن شاه مظفر بن مبارز الدين محمد خبر موكب صاحبقران را دريابد عنان سلامت را بصوب هزيمت تابد تا آنكه در روز جمعهء چهاردهم جمادى الاولى سنهء مذكوره صاحبقران با سى هزار جوان كه در آنوقت ملازم ركاب او بودند بحوالى شهر رسيدند ناگاه شاه منصور كه بشجاعت و تهور مشهور بود با پنجهزار جوان كه هريك را از اقليمى گزيده بود .\r\n\r\nنظم :\r\n هريك بجاى جامهء ديبا و جام مى * دربر فكنده جوشن و بر كف گرفته تيغ \r\nوقت نماز جمعه در كوه پاتيله بر قوم مغول حمله آورده صفوف را بر هم زد و از پس پشت صاحبقران درآمده خود را چون شير ژيان به دو رسانيد و شمشير حوالهء سر آن سرور كرده عادل اختاجى و خمارى يساول سپر بر سر او كشيده آنحمله را رد كردند و به غير از اين دو كس باقى مقربان بهزيمت رفته بودند چنان كه نواب امير ميخواست كه به نيزه دفع صدمهء آن جهان پهلوان كند و فولاد جوژه كه از نيزه‌داران آن كامكار بود فرار كرده حاضر نبود القصه آن نهنك درياى دغا و آن شير بيشهء هيجا چون بصاحبقران آشنا نبود او را نشناخته به طرفى ديگر تاخت و قشون‌قشون بهادران كانهم حمر مستنفرة فرت من قسورة از حملهء او روگردانشده خال عار بر رخسار روزگار خود ميگذاشتند و اقتدا بمضمون اين بيت ميكردند\r\n\r\nنظم :\r\n گريزى بهنگام و سر بر بجاى * به از پهلوانى و سر زير پاى \r\n\r\n","description":"","footnote":"","page_name":" 290 ","page_number":311},
  {"content":"\r\n\r\nحاصل كه در آنمعركه كارزارى نمود كه داستان هفت خوان پوردستان بر طاق نسيان ماند .\r\n\r\nمصراع :\r\n چونكه سعادت نبود كوشش بيحد چه سود ؟ \r\nآخر الامر او را تيرى بر گردن و شمشيرى بر رخسار آمد و در اثناى گيرودار يكى از ملازمان شاهرخ ميرزا او را از اسب فرود آورده سرش را از تن جدا كرد .\r\n\r\nنظم :\r\n بدخواه تو قصد سر خود داشت و ليكن * تيغ تو ز يكديگرشان نيك جدا كرد \r\nو سر پرتهور او را بدرگاه پادشاه آورد\r\n\r\nبيت :\r\n سريكه گردن از امرت كشيد گردونش * بر آستان تو اينك كشان‌كشان آورد \r\nو امير علاء الدين ايناق در تاريخ آن تهمتن آفاق گويد\r\n\r\nنظم :\r\n شهريار عصر منصور آنكه او * در زمين ملك تخم داد كشت\r\nملك هشت از دار دنيا چون برفت * لاجرم تاريخ او شد ملك هشت \r\n\r\n[ 502 - شاه يحيى و ملازمانش . 
  ]\r\n502 حكايت در روضة الصفا مذكور است كه شاه يحيى بن شاه مظفر بن مبارز الدين محمد روزى در شكارگاه از ملازمان خود دورافتاده بدهقانى رسيد پرسيد كه آيا عملهء ديوان بخلاف حساب خود در اين ولا چيزى از تو ميگيرند ؟ چون دهقان فقير آن مكار پرتزوير را نميشناخت شكايت بىنهايتى از نواب وى اظهار كرده شاه يحيى گفت پادشاه در فلان جايگاه نزول كرده من متعهدم كه چون بديوان آئى در باب رفع تعدى و تخفيف اخراجات از براى تو حكمى حاصل كنم البته بيائى وى گفت البته نخواهم آمد او سبب نيامدن پرسيد گفت بنابر آنكه تو جوانى نيك مينمائى و آن ميش چشم سر در پيش افكنده چشم بر زمين خواهد انداخت و گوش بسخن تو نكرده ترا شرمندهء من خواهد ساخت شاه يحيى گفت مرا در مزاج پادشاه به قدر تصرفى هست تو بيا كه البته مهم ترا ميسازم القصه آن درويش باميد وعدهء آن وفا كيش بدرگاه شتافت و چون او را ببارگاه درآوردند نظرش بر چهرهء حريف افتاده او را بشناخت و از كمال وحشت و بيم لرزه بر وى افتاده شاه يحيى را بر آنحالت مستمند ترحم آمده نشان معافى و مبلغى گرانمند بوى مكرمت فرمود و گفت الحمد للّه كه ميش چشم سر بر زمين نينداخت و مدعاى ترا بر حسب دلخواه ساخت\r\n\r\nنظم :\r\n خواهيكه خدا در دو جهان پاس تو دارد * زنهار كه در پاس دل خسته‌دلان كوش \r\nمشهور است كه چون خبر ولادتش بجدش مبارز الدين محمد رسيد بمصحفيكه در دست داشت تفأل نمود اين آيه برآمد  إِنَّا نُبَشِّرُكَ بِغُلامٍ اسْمُهُ يَحْيى  لاجرم بدان مستبشر و مسرور گشته ويرا مسمى بشاه يحيى گردانيد .\r\n\r\n","description":"","footnote":"","page_name":" 291 ","page_number":312},
  {"content":"\r\n\r\n\r\n[ 503 - داستان حجاج بن يوسف ثقفى . 
  ]\r\n503 تمثيل در روضة الصفا مذكور است كه روزى حجاج در حوالى مدينه طوف ميكرد نظرش بر شخصى زارع افتاد كه كشاورزى ميكرد و آنشخص او را نميشناخت از وى پرسيد كه حجاج چگونه كسيست ؟ دهقانى گفت وى مردى فاسق فاجر و نابكار است حجاج گفت هيچ مرا ميشناسى كه چه كسم ؟ گفت نى گفت منم حجاج دهقان گفت من يكى از موالى ابن زبيرم و در هر سال سه روز ديوانه ميشوم و امروز يكى از آن سه روز است بموجب كلام المجانين لا تعين له حجاج از آنسخن بخنده افتاده هيچ نگفت\r\n\r\nبيت :\r\n اى غزالى گريز از يارى * كه اگر بد كنم نكو گويد\r\nدوست دارم هرآنكه عيب مرا * همچو آئينه روبرو گويد\r\nنه كه چون شانه با هزار زبان * به عقب رفته مو بمو گويد \r\n\r\n[ 504 حجاج آلت دست خدا . 
  ]\r\n504 تمثيل محمد عوفى در كتاب جامع الحكايات آورده كه روزى حجاج از روى انصاف بياران خود ميگفت كه مرا خداى تعالى براى آزار ستم پيشگان فرستاده و الا نيكمردان را از من آزارى نميرسد و براى اثبات آن دينارى بدرآورده به يارى داد و گفت اين را ببازار ببر و يكدرم آن را فلان چيز بخر و نه درم ديگر را بيار آن شخص هرچند تردد كرد كسى بواسطهء يكدرم معامله همهء آن دينار را خورده نداد و گفتند اين زر رايج نيست يكدرم نقصان دارد تا بدكان مرد درويشى رسيده آن دينار را خورده كرده يكدرم از او چيزى خريد و نه درم ديگر را زر گرفت و بعد از مهمسازى بدانمرد گفت كه حجاج ترا ميخواهد آنمرد بيچاره نزديك بود از بيم قالب تهى كند و همراه او نزد حجاج آمد چون چشم حجاج بر او افتاد گفت ايمرد چند وقتست كه دكاندارى ميكنى ؟ گفت مدتى مديد است گفت در اين مدت هرگز ترا بديوان من رجوعى شده ؟ گفت هرگز آسيبى و ضررى از امير و ملازمان امير به من نرسيده الا امروز كه اين مرد مرا اينجا آورده حجاج گفت بواسطهء نيكى اينمرد درويش خدا او را از شر من محفوظ داشته نه من او را ميشناسم و نه او مرا اگر ظالمى ميبود هزار آسيب از من و منتسبان من به دو رسيده بود همگنان بطريق مردم اين زمان بر صدق قول او معترف شدند\r\n\r\nبيت :\r\n هركه بدى كرد ببد يار شد * هم ببد خويش گرفتار شد \r\n\r\n[ 505 - آل مظفر هفت تن بوده‌اند . 
  ]\r\n505 فرع آل مظفر هفت تن‌اند كه برتبهء سلطنت رسيده‌اند مدت ملكشان از سنهء 718 ثمان عشر و سبعمأة تا دهم رجب سنهء 795 خمس و تسعين و سبعمأة كه در محال قمشهء اصفهان حسب الامر امير تيمور گوركان خرد و بزرك ايشان معرض تيغ ياسا گشتند چنان كه از اينقطعه بوضوع مىپيوندد\r\n\r\nقطعه :\r\n بعبرت نظر كن بآل مظفر * شهانيكه گوى از سلاطين ربودند \r\n\r\n","description":"","footnote":"","page_name":" 292 ","page_number":313},
  {"content":"\r\n\r\n كه در هفتصد و خمس و تسعين ز هجرت * دهم شب ز ماه رجب چون غنودند \r\nهفتاد و هفت سال بر اين منوال حكومت كرده‌اند مبارز الدين محمد بيست و دو سال شاه شجاع بن مبارز الدين محمد بيست و شش سال شاه محمود برادر او شانزده سال شاه منصور و شاه يحيى بن مظفر و سلطان احمد بن مبارز الدين محمد و سلطان زين العابدين بن شاه شجاع قريب نه سال بنوبت سلطنت كردند .\r\n\r\n[ 506 - كشتن معز الدين امير هرات را . 
  ]\r\n506 من الوقايع چون ملك معز الدين ، حسين بن ملك غياث الدين كرت سرور آنقوم را كشته رايت استبداد و استقلال بذروهء جلال برافراشت طمع در ديگر ولايات بتخصيص بادغيس و قائن نموده چند بار لشكر بآنولايت كشيد و مردمش تا بلخ رانده و خود تا شيروان تاخت نمود امراى ايردى وارلات استغاثه بامير قزغن كه در آنوقت فرماندهء ماوراء النهر بود بردند و او را حميت زحمت داده گفت تاجيك را چه حد و يارا كه دعوى سلطنت كند بنابراين لشكر اينطرف و آنطرف آب را درهم كشيده در شهور سنهء 752 اثنتين و خمسين و سبعمأة متوجه استيصال ملك شد و ملك نيز فوجى از دلاوران غور و نكودرى و سنجرى و غيره مجتمع گردانيده بضبط باره و حصار هرات اشتغال نموده ملازمان امير قزغن و امراى ماوراء النهر كوشش بسيار در تسخير آن ديار بتقديم رسانيدند و چون ديدند كه زود نتيجهء بر آن مترتب نميشود و ملك و اهل هرات نيز از طول محاصره بتنك آمده بودند ناچار طرفين بمصالحه راضى شدند و قرار بر آن يافت كه ملك سال ديگر بماوراء النهر شتافته ملازمت امير قزغن را دريابد امراى ترك چون ترك محاصره كرده مراجعت نمودند يك مرتبه صلابت و شكوه ملك در دلها كم شده اختلال بسيار بقوائم بنيان سلطنت او راه يافته بمثابهء كه غوريان ارادهء گرفتن او كرده خواستند كه ملك باقر برادرش را بجاى او نشانند ملك در آن اوان روزى از سرابستان خود سوار گشته از هجوم مردم غور بقرينه دريافت كه ارادهء گرفتن او دارند با خود در انديشه بود كه چون خود را از آن گرداب آفات بساحل نجات رساند كه مقارن حال گذرش بر ميدان افتاده قضا را در آن روز تركان بادغيس اسبى چند بمعرض بيع درآورده بودند ملك بتاراج اسبان اشارت فرمود غوريان بدان امر مشغول گشته ملك بر پس كوچهء زده بقلعهء اشكلنجه شتافته چند روزى در آنجا بسر برده حسب الوعده عنان عزيمت به خدمت امير قزغن تافت و امير از ايفاى آن موعود بغايت خشنود شده موردش را بانواع اعزاز و اكرام تلقى فرموده چون چند روزى در آنجا بسر برد ساير امرا قاصد جان او شده خواستند كه بيوقوف امير او را از هم بگذرانند و چون امير از آن تدبير آگاه گشت آنسخن را در خلوت با ملك در ميان نهاد و رخصت انصراف ارزانى داشته و ملك بر سبيل استعجال عنان معاودت معطوف داشته در اندك فرصتى خود را\r\n\r\n","description":"","footnote":"","page_name":" 293 ","page_number":314},
  {"content":"\r\n\r\nبهرات رسانيد و بيملاحظهء بر مسند حكومت نشست و در ساعت حكم بگرفتن ملك باقر فرمود .\r\n\r\nمصراع :\r\n آرى طريق دولت چالاكيست و چستى . \r\n\r\n[ 507 - ملك كيومرث با امير اسكندر . 
  ]\r\n507 تمثيل هنگامى ميرزا رستم نبيرهء صاحبقران و امير سليمانشاه با اسكندر ميجنگيد ملك كيومرث والى قلعهء تور بنابر خصومتى كه با اسكندر داشت نزد ايشان رفته فتنه را تحريك ميداد ميرزا رستم تدبير نموده او را بگرفت و پيش اسكندر فرستاد و قلعهء مذكوره را بمعتمد خود سپرده و خواهر ملك كيومرث را بزنى به دو داد و اسكندر ملك كيومرث را اسب و خلعت داده گفت هرجا كه ميخواهى برو كيومرث را چون در آنولايت محل اقامت نماند بشيراز آمده داورى نزد ميرزا محمد برادر بزرگتر ميرزا رستم برد وى متعهد امانى و آمال او شده در صدد ترتيبش بود بعد از مرك صاحبقران بعضى مردم فتان در باب ملك كيومرث غمازى نموده چند روزى معتكف بيت الاحزان زندان گرديده در آن اثنا از آنجا فرار نموده با جمعى قلندران كه بكسوت ايشان برآمده بود بحوالى قلعهء تور آمده ببهانهء دريوزه با دربان قلعه مصاحب شد و شام دربان خواست كه در را ببندد در گوشهء خزيد و نيمشب بر سر كوتوال رفت ديد كه در وثاق او چراغ ميسوزد و كوتوال خواهر او را تنك در آغوش كشيده و حربه بر بالين نهاده در دم حربه را برداشت و بدانحربه هردو را بكشت و سرهاى ايشانرا بدست گرفته بيكى از بروج برآمد و فرياد برآورد كه اى ساكنان قلعه بدانيد كه منم كيومرث بن بيستون و اينست سر كوتوال هركه نوكر و نوكرزادهء منست نزد من آيد كه كار بر حسب دلخواه است در دم جمعى از ملازمان او جمع گشتند و بقيهء ملازمان كوتوالرا از تيغ گذرانيدند چون در زندان شيراز نذر نموده بود كه چون خلاص گردد و نوبت ديگر بولايت خود رسد در رواج مذهب شيعه كمال اجتهاد بتقديم رساند بنابراين مردم آنجا را كه تا آنوقت سنى بودند شيعه ساخته آثار صلاح و سداد در آن بلاد ظاهر گردانيد .\r\n\r\n[ 508 - غارت شدن قائن . 
  ]\r\n508 من النوادر چون ملك پيوسته ولايت قائن را كه تعلق بامير ستلمش مولاى داشت غارت كرده در آنجا آثار اقتدار ظاهر ساخت بنابراين ستلمش از رعاياى آنجا خجل گشته و اهالى آنولايت بدين بيت مترنم بودند\r\n\r\nبيت :\r\n شهرى كه در آن شحنه ستلمش باشد * دانى كه در آنشهرچه شورش باشد \r\nآخر الامر بيطاقت گشته بخواجه محمد ابروى توسل نموده او نيز چون از ملك آزار بسيار داشت با او همداستان شده بدفع ملك اتفاق نمودند و با يكدگر سوگند خوردند كه چون چشمشان بر ملك افتد شمشير انتقام كشيده تا سر او را از بدن جدا نكنند از پا ننشينند القصه بدين نيت توجه نمودند ملك نيز با فوجى از دلاوران ايشان را استقبال نموده در منزل\r\n\r\n","description":"","footnote":"","page_name":" 294 ","page_number":315},
  {"content":"\r\n\r\nفرامرزان راه سرخس به يكديگر رسيدند محليكه از طرفين صفهار است شد اول كسى كه قدم جلادت در ميدان قتال نهاد آن دو امير كه بكمند تقدير اسير بودند تيغها به قصد ملك آخته بر سر وى تاختند قضا را دو تير جان‌ستان مهلك از صف ملك بر مقتل آن دو ابله مضحك آمده از پاى درآمدند .\r\n\r\nمصراع :\r\n تا سر ننهادند به جائى ننشستند . \r\nو احدى از لشكريانرا آسيبى نرسيد\r\n\r\nبيت :\r\n در آسمان ستاره بود بيشمار ليك * رنج كسوف بر دل شمس و قمر بود \r\nو وقوع اينواقعه در تاريخيست كه از اينقطعه مستفاد ميگردد\r\n\r\nقطعه :\r\n ز هجرت هفتصد و پنجاه و نه بود * ربيع الاخر آن ماه خجسته\r\nكه شد روز دوشنبه نيمهء ماه * ستلمش با محمد گشته كشته \r\n\r\n[ 509 - درگذشتن حسن بيك آق‌قويونلو . 
  ]\r\n509 تمثيل چون شب عيد فطر سنهء 882 اثنتين و ثمانين و ثمانمأة پادشاه عاليجاه ابو نصر حسن بيك آق‌قوينلو درگذشت و سلطان جلال الدين پسر كلان او بشاهى نشست بنابر سوء تدبير به قصد برادر خود مقصود بيك اقدام نمود لاجرم مواد فتنه و فساد در هيجان آمده اكثر شاهزادهاى بايندرى آغاز سركشى كردند از آن جمله مراد بيك فرزند جهانگير ميرزا برادرزادهء حسن بيك از ساوه لشكر كشيده بعزم ستيز متوجه تبريز شد و بعد از آنكه در سلطانيه بر منصور بيك بيرناك و جمعى از امراى اتراك غالب آمد به مجرد آوازهء حركت سلطان ويرانشده بحسن بيك چلاولى پناه برد و آن غدار او را گرفته بفرستادگان سلطان سپرد حكم قهرمان قهر ، بقتل او نافذ شد اما برادرش ابراهيم كه حاكم سيرجان و بعضى الكاى كرمان بود پيش از اينمقدمات جانگداز لشكر بشيراز كه در آنولايت ميرزا الوند سلطان بايالت آن مقرر ميبود كشيده سليمان بيك بايندر رچلبى را كه از سرداران معتمد او بود با پانصد سوار برسم منقلاى روانه داشت و امراى شيراز از اين معنى واقف گشته بعزم مدافعه خصم را استقبال نمودند و بعضى از ايشان در سر پل نو بديشان رسيده بقول مؤلف جهان‌آرا و تبر بر مقتل آنسرور جهان‌آراى آمده به همان دستبرد لشكرى چنان زيروزبر شد و خودش بعزم ملاقات برادر متوجه عراق شد در اثناى تركتاز بر دست لشكريان سلطان گرفتار شده او را نزد وى بردند و در همانروز كه ميخواستند كه او را ببرادرش ملحق سازند ناگاه خبر طغيان يعقوب بيك از ديار بكر رسيد همگنانرا اينخبر چنان ساخت كه هيچكس به حال او نپرداخت و او بواسطهء همين از اين نوع بليه خلاصى يافت\r\n\r\nبيت :\r\n اگر تيغ عالم بجنبد ز جاى * نبرد رگى تا نخواهد خداى \r\n\r\n","description":"","footnote":"","page_name":" 295 ","page_number":316},
  {"content":"\r\n\r\n\r\n[ 510 - رفتن امير وجيه الدين بتسخير هرات . 
  ]\r\n510 من الوقايع گويند چون امير وجيه الدين مسعود سربدار باتفاق شيخ حسن جوزى با پنجهزار سوار بتسخير هرات رفت ملك نيز با جمعى از مبارزان غورى و غيرهم كه عدد ايشان بسى هزار ميرسيد بمدافعه از هرات بيرون آمد و در سيزدهم شهر صفر سنهء 743 ثلاث و اربعين و سبعمأة در دو فرسخى زاوه و محولات فريقين بهم رسيدند و جنگى سخت شد سربداران دمار از لشكر ملك برآوردند چنان كه در هيچ صده و پنجه نبود كه دليرى مغول مقتول نشده بود بهادران غور از بيم آنواقعه هراسناك گشته هر سردارى كه جگردارتر بود خود را بدر ميبرد ملك كه هميشه شيوهء لشكرشكنى داشت خيل خود را در اينمرتبه شكسته و سررشتهء تدبير گسسته ديد\r\n\r\nبيت :\r\n ز خارى شود خسته گر دست تو * بدانى كه چونست زخم خدنگ\r\nبر افتادگانت بود مرحمت * درآمد اگر پاى رخشت به سنگ \r\nملك متحيروار با معدودى بر بالاى پشتهء برآمده اميدوار بود\r\n\r\nمصراع :\r\n مگر ز غيب درى كردگار بگشايد . \r\nناگاه وجيه الدين مسعود را نظر بر او افتاده باتفاق شيخ حسن جوزى باشكوه و سطوتى تمام حمله بر او آوردند نزديك بود كه از پاى درآيد تا بملك و اعوان چه رسد\r\n\r\nمصراع :\r\n كز صدمت روز هم فروريزد كوه \r\nناگاه فيروزى دست داد شخصى هم از مردم سربدار نظر اللّه جوينىنام زخمى بر شيخ زده او را از پاى درآورد حسن قبل از قتل بمير مسعود گفته بود كه اگر مرا قضيهء روى دهد زنهار كه نه‌ايستى امير مسعود حسب الوصيت از جنگ بازگشت و ملك مغلوب غالب شد .\r\n\r\n[ 511 - فرع ملوك كرت . 
  ]\r\n511 فرع ملوك كرت مؤلف فتوحات ميرانشاهى گويد كه در جنگى كه ميانهء سلطان محمد خوارزم شاه و حاكم سمرقند واقع شد چون ملك قلب خصمرا شكافت و كمال مردانگى بظهور رسانيد سلطان محمد به زبان آورد كه آن غورى كرت لاجرم اين اسم بر آن طبقه خوانده شد و بر ايشان اطلاق رفت .\r\n\r\n[ 512 - وجه ناميدن قزوين . 
  ]\r\n512 تمثيل مؤلف گزيده در وجه تسميهء قزوين گويد كه يكى از اكاسرهء قديم لشكرى بجنگ ديلمان فرستاده بود در صحراى قزوين صف كشيدند سپهدار لشكر اكاسره بر زمين قزوين در صف لشكر خود خللى ديد با يكى از اتباع خود گفت آن كش‌وين است يعنى بدان كچ نگر و لشكر راست كن اسم كش‌وين بر آن سرزمين اطلاق رفت قزوين معرب كش‌وين است بالجمله ملوك كرت هشت نفرند مدت حكومتشان صد و سى سال اول ملك شمس الدين محمد سى و سه سال دويم ملك ركن الدين بن شمس الدين بيست و هشت سال سيم ملك غياث الدين بن شمس الدين بيست و سه سال چهارم ملك فخر الدين بن شمس الدين دو سال پنجم ملك شمس الدين بن غياث الدين دو سال\r\n\r\n","description":"","footnote":"","page_name":" 296 ","page_number":317},
  {"content":"\r\n\r\nششم ملك حافظ بن ملك غياث الدين دو سال هفتم ملك معز الدين بن غياث الدين سى و نه سال هشتم : ملك غياث الدين پيرعلى بن ملك معز الدين حسين دوازده سال .\r\n\r\n[ 513 - قيام عبد الرزاق سبزوارى . 
  ]\r\n513 من الوقايع بعد از مرك سلطان ابو سعيد چون عالم پرآشوب شده از هر گوشهء مدعى سربرآورده بود عبد الرزاق بن فضل پاشتنى سبزوارى كه مدتها ملازم درگاه ابو سعيد ميبود به ادعاى آنكه شر اشرار را ميكنم جمعى با خود متفق گردانيده روزبروز اعوان و انصار و همراهانش سمت تضاعف مىپذيرفت تا آنكه هواى سرورى در سر او افتاده در دوازدهم شهر شعبان سنهء 787 سبع و ثمانين و سبعمأة خود را سربدار نام نهاده خروج كرد و در به دو حال طمع در دختر خواجه علاء الدين نموده خواست كه او را جبرا و قهرا در حبالهء خود آورد آن زن بالضروره از او فرار نمود . عبد الرزاق برادر خود وجيه الدين مسعود را از عقب او روانه داشت مسعود چون به دو رسيد آن مستوره زارى بسيار كرده او را بروح حضرت امير ( ع ) سوگند داد آن جوانمرد نيز دست از او بازداشته پيش برادر آمد عبد الرزاق شمهء از آن معلوم نموده مسعود را در مجلس بدشنام و فحش بيازرد و مسعود پس‌پس آمده چون خوارى از حد گذشت خنجر كشيده پيش دويد و شكمش را پاره كرد و اين قضيه در دهم ذيحجه سنهء 738 ثمان و ثلاثين و سبعمأة روى نمود و امير وجيه الدين مسعود بجاى برادر سرور قوم شد .\r\n\r\n[ 514 - نبرد وجيه الدين با امير ارغون . 
  ]\r\n514 من بدايع المعارك امير وجيه الدين مسعود ، صاحبقران طبقهء سربدار و كامكارترين آن طايفه و يگانهء روزگار است بعد از ضبط و ربط ولايت سبزوار متوجه تسخير ولايت نيشابور گشت در آنولا طوس و مرو و نيشابور و ابيورد و نسا در تصرف جماعت جانى قربانى كه در سپاهيگرى و كشورستانى ثانى نداشتند بود امير مسعود كه متوجه نيشابور شد امير ارغون شاه بن امير نوروز بن ارغون آقا كه سردار آن فرقه و حاكم آنولايت بود او را چندان وجودى ننهاده با چهار هزار سوار بمدافعه شتافت و لشكر خوانخوار سربدار در يك حمله ايشانرا درهم شكسته ارغونشاه دل از نيشابور برداشت چون بطوس رسيد خويشان خود را فراهم آورده در باب رفع تطاول امير مسعود با ايشان جانقى كرد و در اين باب گفته‌اند\r\n\r\nبيت :\r\n ملك ويران شده از جانقى جانى قربان * وز قورلتاى پريشان محمد طوفان \r\n\r\nالقصه :\r\nارغونشاه بامير محمد توكل كه از معاريف آن قوم بود گفت اگر بدفع سر بداريه نپردازيم در خراسان يك تركمان بدرمان يافت نشود\r\n\r\nبيت :\r\n از بيم سنان سربداران تا حشر * يك ترك دگر خيمه بايران نزند \r\nصلاح در آنست كه عساكر اطراف و جوانب را درهم كشيده باتفاق روى بديشان آوريم و در افناى آنگروه بتقصيرى از خود راضى نگرديم همگنان بدان همداستان گشته\r\n\r\n","description":"","footnote":"","page_name":" 297 ","page_number":318},
  {"content":"\r\n\r\nهفتاد هزار سوار و پياده مجتمع گشتند ارغونشاه بيست هزار را بسردارى امير محمود اسفراينى از راه مقرر بنيشابور فرستاد و بيست و پنجهزار ديگر را بامير محمد توكل براهى ديگر نامزد كرد و خود با بيست و پنجهزار ازده سرخ توجه نمود مقرر بر آنكه هر سه جوقه در فلانروز در نيشابور بهمرسيده نگذارند كه يك سربدار از معركهء كارزار سر بيرون برد امير مسعود از اينمواضعه جانگاه آگاه گشته با هزار سواره و دو هزار پياده كه در ركاب او بودند از نيشابور بيرون آمده در دو فرسنگى شهر لشكرگاه مقرر داشت امير محمود اسفراينى از غايت غرور مقيد بحضور سرداران ديگر نشده خواست كه آوازهء اين فتح بنام او برآيد لاجرم پيش از ايشان يساول كرده سر آفتاب رسيد و در برابر لشكرگاه سربدار صف كشيد پيادگان سربدار تو هم بسيار به خود راه داده خواستند كه قرار بر فرار دهند امير مسعود ايشانرا از آن حركت مانع آمده فرمانداد كه هريك از شما سه چوبهء تير بيندازيد اگر فتح روى نمود خوب و الا بعد از آن اختيار داريد بالجمله خود با سواران حمله نموده پياده‌ها تيرباران كردند امير سهيلى گويد\r\n\r\nنظم :\r\n ز آمد شد تير بيكرانه * شد روى هوا چو سقف خانه \r\nتركان تاب مقاومت ايشان نياورده روى بهزيمت آوردند سربداريه غنيمت گرفته مسعود پياده‌ها را سوار ساخت و آن غنايم را بالتمام بديشان واگذاشت چون وقت چاشت شد امير محمد توكل نيز بديشان رسيده آغاز كارزار نمودند لشكر سربداريه در اين نوبت كوشش بهادرانه نموده لشكرى چنانرا كه با ضعاف مضاعف زياده از ايشان بودند زيروزبر گردانيدند و هنوز از آن نيك وانپرداخته بودند كه ناگاه وقت پيشين از جانب ديگر آواز كوركهء نفير ارغونشاه برآمده زلزله در كوه و ولوله در گروه افتاد\r\n\r\nبيت :\r\n از قيد يكى خلاص ناگشته هنوز * فى الحال بدام دگرى افتادند \r\nدر اينمرتبه بهادران شير شكار سربدار\r\n\r\nبيت :\r\n چنان حريص بحربند گر بگوئى حرب * عزيزتر بر ايشان ز جان شيرينست \r\nچنان كارزارى كردند كه از صدمهء آن دست معاندان از كار بازماند و پاى در وادى فرار نهادند و تمامى آنصحرا و دشت از خون مبارزان لاله‌زار گشت و چون لشكر جانى قربانى قضيهء شكست ديگران شنيدند بيكبارگى دست و دل شكسته از هم پاشيدند و هرچند ارغونشاه خواست كه پاى ثبات بيفشارد فايدهء نداد و آن نيز روى ستيز بوادى گريز نهاد و اين نوع فتحى كه هرگز خانان عظيم الشأن را روزى نشده بود نصيب امير وجيه الدين مسعود گرديد و در يكروز با سه هزار كس مجهول هفتاد هزار سوار مغول را زيروزبر گردانيد\r\n\r\nبيت :\r\n اگرچه ثبت بود بر جريدهء ايام * رسوم پردلى گيو و مردى كشواد \r\n\r\n","description":"","footnote":"","page_name":" 298 ","page_number":319},
  {"content":"\r\n\r\n كجا حكايت آنها و قصهء اينها * زمانه قصه از اين طرفه‌تر ندارد ياد \r\nاما در تاريخ سيد ظهير الدين مذكور است كه امير وجيه الدين مسعود چون در سنهء 743 ثلاث و اربعين و سبعمأة بر لشكر طغا تيمور خان والى جرجان غالب آمد غرور موفور به خود راه داده هواى تسخير مازندران و رستمدار نمود و سپاهيان آن ديار سر راههاى تنگرا بر زمرهء سربدار گرفته وهنى نامحمود به حال امير وجيه الدين مسعود راه يافت آخر در قريهء ماورز از اطراف رستمدار بدست مردم ملك كستهم گرفتار گشته بقتل آمد خواجه نيكروز سمنانى مستوفى وى بدست ملك افتاده از كميت لشكر پرسيده جواب داد كه در مازندران دواب خاصهء امير چهارده هزار اسب و سيصد سر استر و چهارصد شتر بارگير بود كه هر شب عليق آنها بقلم من مقرر ميشد و عدد سپاه بر اين قياس بايد كرد .\r\n\r\n[ 515 - جلال الدين حاكم رستمدار . 
  ]\r\n515 من البدايع از جملهء معاصران امير وجيه الدين مسعود ملك جلال الدولة والدين اسكندر بن ملك تاج الدين حاكم ديار رستمدار است و او در واقعهء امير مسعود صاحب اموال گشته ظهير گويد شيوهء اكثر مردم مازندران در آن اوان چنان بود كه موى بسيار بر سر گذاشته دستار نمىپيچيدند اما بعد از قتل امير مسعود آن قاعده را منسوخ گردانيده سر تراشيدند و دستار پيچيدند از جمله منشآت ملك شهر كيجور و قلعهء آنجاست و آنها را در صباح روز دوشنبهء بيست و يكم ذيحجه سنهء 746 ست و اربعين و سبعمأة طرح انداخته در اندك وقتى معمور ساخت و چون از حكومتش بيست و هفت سال بگذشت بر وجه غريب درگذشت صورت حال بر سبيل اجمال آنكه شخصى قزوينى نديم ملك بود بسخنان شيرين دلفريب زنك كدورت از خاطر همگنان ميزد و دو شبى در اثناى صحبت ملك صحبتى منعقد گشت و نديم بقاعدهء قديم كلمات مضحك ميگفت و اهل مجلس از آن مسرور ميشدند ناگاه يكى از اهل مجلس از اهل هزل ناخوشى به او گفته او نيز سخن ركيك گفت و ميانهء ايشان بنزاع رسيده قزوينى به او كارد كشيده از آنجهت مجلس بهم برآمد و چراغ فرونشست ملك از غايت واهمه برجست كه بيرون رود ناگاه سر كارد بر دستش خورد يكى از ملازمانش فرياد برآورد كه ملك يوزينه تيغ چكر يعنى بر روى ملك تيغ ميكشد مقارن حال خود را بيرون انداخت يساولى كه در بيرون بود به گمان آنكه او ضارب ملكست و ميخواهد كه بگريزد خنجرى به پهلوى وى فرو برد و ملك از آن ضرب در دم بمرد در سنهء 761 احدى و ستين و سبعمأة .\r\n\r\n[ 516 - نشستن فرزند بخت النصر بجاى پدر . 
  ]\r\n716 حكايت آورده‌اند كه چون ولد بخت النصر بجاى پدر برنشست در آن اوان در روز عيدى ترتيب جشنى ملوكانه داده عظماى امرا و اركان دولت را بمجلس خواسته ناگاه در آن اثنا كف دستى بيساعد ظاهر گشته سه كلمه بر آن مكتوب بود در دم غايب شد اهل مجلس را از آن حيرت دست داده مع هذا صورت مسطور بر ايشان\r\n\r\n","description":"","footnote":"","page_name":" 299 ","page_number":320},
  {"content":"\r\n\r\nمستور مانده حل آن اشكال از حضرت دانيال سئوال كردند وى فرمود كه بر آن اين عبارت مرقوم بود كه وزن فخف و وعد فانجز و جمع ففرق پس حسب التماس معنى آن بيان كرده گفت ترا وزن كرد و سبك برآمد و شما را وعدهء سلطنت داد وفا كرد و اسباب شوكت و ابهت شما را جمع ساخته متفرق گردانيد ملك ثانيا سئوال كرد كه تفرق به حال ما كى تطرق خواهد يافت وى فرمود كه بعد از سه روز كشته خواهى شد و اين همه زر و مال پامال حوادث خواهد گرديد وى خواست كه به تدبير تقدير را از خود منع گرداند بنابراين بقصر خود درآمده يكى از خواص ارباب اعتماد و اختصاص را بر درگاه موكل ساخته گفت هركه را در اينجا بينى بقتل او مبادرت نماى و خود در آن دو سه روز از قصر به زير نيامد تا شب چهار شنبه چهارم بيرون خراميد پاسبان از خواب برجسته شمشير در دست و هرچند او فرياد ميكرد كه من فلانم فايده نداد و بضرب تيغ پيكر او زيروزبر شد .\r\n\r\n[ 517 - پادشاهى خواجه يحيى كرمانى . 
  ]\r\n517 من البدايع چون نوبت سردارى سربداران بخواجه يحيى كرمانى رسيد مكرر طغا تيمور خان ويرا بدرگاه اعلى دعوت كرده آن جناب جواب دور از صواب ميداد در اثناى مكاتبه و مراسله يكنوبتى خان اين قطعه به دو نوشت .\r\n\r\nقطعه :\r\n گردن بنه جفاى زمانرا و سر مكش * كار بزرك را نتوان داشت مختصر\r\nسيمرغ‌وار چون نتوانكرد قصد قاف * چون صعوه خرد باش و فروگير بال و پر\r\nبيرون كن از دماغ خيال محالرا * تا در سر سرت نرود صد هزار سر \r\nخواجه اينقطعه را در جواب نوشته فرستاد\r\n\r\nقطعه :\r\n گردن چرا نهيم جفاى زمانه را * راضى چرا شويم بهر كار مختصر\r\nدريا و كوه را بگذاريم و بگذريم * سيمرغ‌وار زير پر آريم بحر و بر\r\nيا بر مراد بر سر گردون نهيم پاى * يا مردوار بر سر همت نهيم سر \r\nخواجه بعد از رسل و رسايل خود با سيصد بهادر برسم رسالت باردوى او رفت\r\n\r\nنظم :\r\n پلنگانيكه شيرانرا شكارند * پيام خود بپاى خود گذارند \r\nو از گرد راه بدر خانهء پادشاه رانده قضا را در درگاه به غير از قاپوچى و فراش و خواجهء سراى و در پيش خان سواى خواجه غياث الدين بحرآبادى و يكدو طالب علم كسى ديگر نبود خواجه يحيى و حافظ شفائى و يكدو كس فرود آمده قدم در درون خرگاه نهادند و در امور ملكى خراسان سخن آغاز كردند بيكبار حافظ تبرزينى بر سر خان نازنين فرود آورد\r\n\r\nبيت :\r\n تبرزين به خود يلان گشته غرق * چو تاج خروسان جنگى بفرق \r\n\r\n","description":"","footnote":"","page_name":" 300 ","page_number":321},
  {"content":"\r\n\r\nخواجه يحيى چست‌دستى نموده سرش از بدن جدا كرد و در آن تاريخ گفته‌اند\r\n\r\nنظم :\r\n تاريخ مقتل شه عالم طغا تمر * از هجر بود هفتصد و پنجاه و چار سال\r\nدر روز شنبه از مه ذيقعده شانزده * كاين قصه گشت واقع از حكم ذو الجلال \r\nو آن فرقهء بيباك شمشيرها كشيده بر هيچ آفريدهء ابقا نكردند و كارى چنان بزرك را بيك جرأت از پيش بردند از هر طرفى از خون جوانان جويها در سيلان آمد\r\n\r\nنظم :\r\n خود گرفتم كه پس از رنج و تكاپوى دراز * كار ز انسان كه دلت خواست بسامان گردد\r\nبچه ايمن شوى از عالم نا پابرجاى * كه بيكدم زدنش كار دگر سان گردد\r\nدل بر اين گنبد گردنده منه كاين گرداب * اسيائيست كه بر خون عزيزان گردد \r\nبعد از آنكه خواجه يحيى مدت چهار سال و كسرى سردارى طبقهء سر بدار نمود جمعى در صدد قصد او شده و از جمله برادر زنش علاء الدين در وقتى كه وى سوار گشته بدهليز رسيده بود بر پس استرش نشسته خنجرى بر پهلوى او زد و خواجه در گرمى حرب در او آويخته هر دو از استر به زير افتادند خواجه زخمى مهلك بر قاتل زده هردو در يكدم گذشتند\r\n\r\n[ 518 - سربداران دوازده تن بوده‌اند . 
  ]\r\n518 فرع سربداران دوازده نفرند مدت حكومتشان سى و پنجسال اول امير عبد الرزاق هفت ماه دويم امير وجيه الدين مسعود شش سال و چهار ماه سوم آقا محمد ايتمور دو سال و دو ماه چهارم كلو اسفنديار يكسال و يك ماه پنجم خواجه شمس الدين برادر عبد الرزاق هفت ماه ششم خواجه على بن شمس الدين جشمى چهار سال و نه ماه هفتم خواجه يحيى بن حيدر كرابى چهار سال و هشت ماه هشتم خواجه ظهير بن حيدر كرابى يكسال نهم پهلوان حيدر جشمى يكسال و يك ماه دهم خواجه لطف الله بن وجيه الدين مسعود المشهور بميرزا يكسال و سه ماه يازدهم پهلوان حسين دامغانى چهار سال و چهار ماه دوازدهم خواجه على مؤيد هفت سال و كسرى\r\n\r\n[ 519 - احوال امير تيمور گورگان . 
  ]\r\n519 من التأييدات هر سعادتمندى كه در ازل مخصوص مرحمت بىانتهاى  وَ اللَّهُ يَخْتَصُّ بِرَحْمَتِهِ مَنْ يَشاءُ  گشته به منظور نظر  فَانْظُرْ إِلى آثارِ رَحْمَتِ اللَّهِ  بود هر تدبير كه در محاذى اغراض كشاد دهد بر هدف مراد آمده يكسر مو منحرف نگردد\r\n\r\nبيت :\r\n آسمان گر سلاح در بندد * تير تدبير تو نهد در كيش \r\nمصداق اين سياق حال امير تيمور گوركانست كه از ابتداى بهار اقبال تا هنگام خزان و برك‌ريز امانى و آمال هر حرف و تدبير كه بر لوح خاطر خطيرش تأثير كرد جمله موافق نسخهء تقدير افتاده چون قضاى آسمانى تيسير پذيرفت\r\n\r\nنظم :\r\n آن نيست قضاى كز سخن او بدرآيد * هرچيز كه او گفت چنين است و چنانست \r\nاز جمله در حينيكه باتفاق امير حسين نبيرهء امير قزغن فرمانفرماى ماوراء النهر در\r\n\r\n","description":"","footnote":"","page_name":" 301 ","page_number":322},
  {"content":"\r\n\r\nصدد رفع و دفع لشكر خبه كه تمامى آن ممالك را بدست تغلب فروگرفته بودند درآمده با اندك آدمى بر ايشان ميرفتند بيست هزار سوار بر سر پل سنگين با جلال نشسته بودند امير تيمور دو هزار جوان از جملهء ششهزار كه در آنوقت همراه بود گزين كرده از پيش روانشد و در سر پل بدشمنان رسيده آغاز كارزار و بنياد گيرودار كرده از صباح تا رواح سفير تير آمدوشد كرده تفسير  وَ جَعَلْناها رُجُوماً لِلشَّياطِينِ  به گوش صغير و كبير ميرسانيد .\r\n\r\nبيت :\r\n ز هر سينه ناوك چنان ميپريد * كه با ناوك از سينه جان ميپريد \r\nو دلاوران به زبان سيف و سنان مدلول  كُلُّ مَنْ عَلَيْها فانٍ  بيان ميكردند چون صبح شد صاحبقران امر مبارزت طى كرده يكساعتى به خود پرداخت چون لشكر خصم زياده از آن بود كه بوساطت سفارت سهام لاله‌فام از عهدهء جواب ايشان بيرون توان آمد لاجرم تدبيرى انديشيده از معاريف سرداران امير موسى بايجوتى و امير مؤيد ارلاتى و اوچ قرا بهادر را بر سر پل در برابر لشكر مغول بازداشته با يكهزار و پانصد نفر بر آب زده بگذشتند و صباح قراول مغول امراى خود را از پى لشكريكه از آب گذشته بودند خبردار گردانيده شبانه كه مدبر قضا بر قلعهء فلك اخضر از اشهب شهاب آتشها برافروخت صاحبقران بر قلل جبال آتش بسيار كرده زمرهء مغول را از سخن صباح قراول و رؤيت اين آتش دود بدماغ جان رفته تدبير صوابى به غير از انهزام نديدند و صاحبقران ايشان را تعاقب نموده از ضرب تيغ تيز آثار رستخيز در ميان ايشان انداخت و چون خواست كه الكاى كش كه زادگاهش بود از وجود معاندان بپردازد دويست جوان رفيق بعضى از سرداران كرده فرمود كه چهار قشون شوند و هر سوار دو شاخ پربرك از طرفين تكاور درآويزند كه شايد خصم از آن انديشه‌مند گشته راه فرار پيش گيرند قضا را آن تدبير موافق تقدير افتاده لشكر آنجا بهزيمت رفتند حبذا صاحبدولتى كه از افروختن نار لشكر بسيار ميشكند و گاهى از انگيختن غبارى ديارى ميگيرد .\r\n\r\nمصراع :\r\n چنين باشد دليل بخت و طالع . \r\nو در خلال آن احوال امير كامياب روزى بخواب رفته آوازى شنيد كه شاد باش كه حق جل و علا فيروزى روزى تو گردانيد چون از خواب برآمد شرط تفحص بجاى آورد هيچكس را در آن حوالى نيافت يقينش شد كه آن آواز از عالم بالا بود چون در شهور سنهء 760 ستين و سبعمأة امير تيمور را روى اقامت در ماوراء النهر نماند حسب الوعدهء امير حسين متوجه گرمسير قندهار شده در كنار آب هيرمند در خانهاى تومن نكودرى بامير حسين ملحق گشته باتفاق متوجه سيستان شدند\r\n\r\n[ 520 - رود هيرمند در سيستان . 
  ]\r\n520 حكايت مؤلف قاموس گفته كه هيرمند نهريست در سيستان كه با آنكه هزار نهر از آن برميدارند كم نميگردد القصه هم در آنولا ملك\r\n\r\n","description":"","footnote":"","page_name":" 302 ","page_number":323},
  {"content":"\r\n\r\nقطب الدين بر سرير حكومت آنجا نشسته بعضى اقارب و اقوام با او تنازعى نمودند ملك بامراى مذكور توسل جسته بيمن معاضدت ايشان در آن امر مستقل گرديد با آنكه اصناف خدمات تقبل نموده بود بهيچيك از آنها وفا نكرد مع ذالك در صدد گرفتن ايشان آمد امرا از آن مستشعر شده عنان معاودت معطوف گردانيدند و سيستانيان سر راه بر ايشان گرفته آغاز مقابله كردند و خصمان اگرچه از امرا هزيمت يافتند اما در اثناى حرب و ضرب تيرى بر دست صاحبقران آمد و چند عصب اصلى او را مقطوع ساخت و امرا از آنمعركه عنان برتافته بموضع شرنو كه از ولايات گرمسير است شتافتند و امير حسين صلاح در توقف نديده صاحبقران را بواسطه زخم گران گذاشته خود بجانب بغلان رفت حافظ ابرو آورده كه امير تيمور بعد از رفتن رفقا مغموم و مهموم در آن ده مانده روزى در سايهء ديوارى خوابيده با خود انديشه كرد كه چون دست و پاى در سر كار طلب رفته و بپاى مردى اجتهاد سررشتهء مرادى بدست ما نيفتاد همان بهتر كه موجب اطرح فافرح بعد از اين در گوشهء شوم و عنان ارادت بقبضهء مشيت نهم\r\n\r\nنظم :\r\n بدست ما چو از اين حل و عقد چيزى نيست * بعيش ناخوش و خوش گر رضا دهيم سزاست \r\nدر اثناى يأس و نااميدى نظر صاحبقران بر مورى ناتوان افتاد كه بجد بيشمار در بالا رفتن ديوارى اصرار ميكرد و از هر راه كه ميرفت مىافتاد عاقبت بسعى و اهتمام بكام خود رسيده بالا رفت امير كامكار آن را موافق كاروبار خود ديده از رأى سابق درگذشت و حصول امانى و آمال در خاطر اقبال ناظر گشت آرى آرى\r\n\r\nبيت :\r\n در نوميدى بسى اميد است * پايان شب سيه سفيد است \r\n\r\n[ 521 - بيمناك شدن امير تيمور از امير خضر . 
  ]\r\n521 و منها در وقتى كه امير خضر بواسطه سوء ظن از صاحبقران رنجيد امير تيمور از وى ترسان شده بامير بايزيد جلاير پيوست و او بنيروى تقويت امير تيمور لشكر بجانب امير خضر كشيده او را منهزم گردانيد باوجود آنكه بايزيد را بيمن استظهار امير كامكار اين نوع دشمن قوى مغلوب شد و از آنجا كه حق‌ناشناسى صفت او بود انديشهء غدرى كرده در جشنى كه بواسطهء صاحبقران نموده بود .\r\n\r\nنظم :\r\n دوستى از هركه گمانت بود * چون نگرى دشمن جانت بود\r\nتير كج البته بود كج‌نشان * خواه تو بر چشم چو ابرو نشان \r\nامير كامكار آنمضمونرا بقرينه دريافته ببهانهء رعاف خود را از آن مهلكه بيرون انداخت و در ساعت سوار گشته تركش بر بالاى اسب در ميان بست و دل بر خداى جهان\r\n\r\n[ 522 - جستجوى امير تيمور از امير حسين . 
  ]\r\n522 من الوقايع در وقتى كه امير از جيحون گذشته در بيابان خوارزم بطلب امير حسين سرگردان بود در اثناى آن چول در سر چاه ساجع به دو رسيده باتفاق متوجه جوق شدند تكل حاكم آنمحل برهنمونى ادبار قصد آن دو امير نامدار كرده\r\n\r\n","description":"","footnote":"","page_name":" 303 ","page_number":324},
  {"content":"\r\n\r\nايشانرا قائد اقبال از حيلهء آن محتال واقف گردانيد اميران با شصت جوان مضمون  وَ مَنْ يَتَوَكَّلْ عَلَى اللَّهِ فَهُوَ حَسْبُهُ  را كار بسته رو در بيابان بيكران نهادند و تكل جاهل با هزار سوار مكمل رسيده آتش جدال اشتعال پذيرفت و شدت كارزار به جائى رسيد كه از هزار كس تكل پنجاه كس ماند و از شصت جوان اميران سه تن . ديگر آنچه بودند كشته گشتند و چه تيغ و تير يكديگر را زخم زده خستند آخر بعد از كشش و كوشش بسيار طرفين از هم جدا گشته امير حسين و امير تيمور در آنشب ديجور در چول ماندند و سه شبانروز سه ملازم خراسانى بل سه غول بيابانى كه از آنورطه خونخوار بكنار افتادند سوار گشته فرار نمودند\r\n\r\nنظم :\r\n هركه سلامى كندت يار نيست * هر صدفيرا در شهوار نيست\r\nچون نتوانگفت در اينروزگار * يار كه او را بتوان گفت يار\r\nتا فلك از پرده دغائى نباخت * اهل زمان اهل نشايد شناخت \r\nمحك مودت محل شدتست\r\n\r\nبيت :\r\n شد دلم خوش ز رنج خود كه بدوست * فرق كردن ميان دشمن و دوست \r\nصباح اميران كامكار باوجود آن شعبدهء روزگار و چولى چنان بىزينهار عنان اصطبار از دست اقتدار نداده پياده‌روى به راه نهادند و چون بآبادانى رسيدند بعضى از تراكمه كه در آنحوالى نشيمن داشتند بعزم تاراج بر ايشان هجوم آورده و صاحبقران بنابر كمال حميت حرم خود تركان آغا را كه همشيرهء امير حسين بود در چاهيكه غله در او كنند گذاشته و شمشير كشيده بر ايشان حمله آورد قضا را در اين محل حاجى محمد نامى از آنفرقه امير را شناخته اسب كشيده او را و متعلقان او را بوثاق خود آورده شرايط خدمتگذارى بتقديم رسانيد .\r\n\r\n[ 523 - رنجانيدن امير حسين امير تيمور را . 
  ]\r\n523 من البدايع چون مملكت ماوراء النهر و بعضى از خراسان بواسطهء امير تيمور گوركان امير حسين را مصفى گشت او مدار كار خود بر غدر و رذالت نهاد و چند نوبت امير را از خود رنجانيده بينهما بمخالفت انجاميد اما در هر مرتبه اينمضمون را بخاطر آورد .\r\n\r\nبيت :\r\n چكار است اين‌كه اينسان پيش دارى * مگر قصد هلاك خويش دارى \r\nباز در تراضى خاطر امير كوشيده بعد از انقضاى اندك مدتى آن را پس كرده دقيقهء از دقايق بدگوهرى مختل نگذاشتى\r\n\r\nنظم :\r\n هركه ناكس بود باصل و سرشت * بتقاليب دهر كس نشود\r\nسك مگس را اگر كنى مقلوب * قلب او غير سك مگس نشود \r\nاز شخصى پرسيدند كه نشانهء كريمان كدامست و علامت لئيمان چيست ؟ گفت قاعدهء\r\n\r\n","description":"","footnote":"","page_name":" 304 ","page_number":325},
  {"content":"\r\n\r\nكريم آنست كه زود آشنا گردد و دير بيگانه همچون ظرف سيمين كه زود باصلاح آيد و دير شكند و لئيم آنست كه زود آشنا شود و دير نپايد همچون كوزهء سفال كه به سهولت آيد و زود بشكند و اصلاح‌پذير نباشد تا آنكه امرا و گردن‌كشان همه از حركات ناهنجار او تنفر نموده اين ماجرا با امير كبير در ميان نهادند و امير را چون رشتهء مواصلت امير حسين برحلت حرمش كه خواهر امير بود از هم گسسته سخنان بپذيرفت و با وى مخالفت كرد و سيور غميش اوغلان نبيرهء اكتاى قاآن بخانى برداشته عزيمت جانب بلخ را كه جايگاه امير حسين بود مصمم ساخت مقارن آنحال سيد بركه كه از معاريف زمان بود از مكه رسيده طبل و علم بصاحبقران داده ويرا بسلطنت نويد داد و امير حسين چون از اتفاق امرا و قصد ايشان مستشعر گشت بحصار هندوان بلخ متحصن شد و امير صاحبقران حصار را در ميان گرفته بر ساكنان سخت گرفت آخر امير حسين خواست كه جانرا بتك پا از آنمعركهء پرغوغا بدر برد لاجرم شبى با دو نوكر از حصار بپايان آمده فرار نمود و شب در بلخ كهنه افتاده سرگشته و متحير ميگشت صبح بخاطرش رسيد كه بمنارهء مسجد جمعهء شهر كهنه متوارى شود قضا را شخصى اسبى گم كرده در تجسس آن بود چون بدانجا رسيده خواست كه بر مناره رفته در خرابه‌هاى اطراف نگاه كند چون قدم به بالا نهاد ديده‌اش بر امير حسين افتاده بشناخت امير حسين آغاز اضطراب كرده عقدى در ثمين به دو داد و وعدهء جاه و مرتبه نيز كرد او هم تعهد كتمان آن كرده از آنجا برآمد و يكسر بملازمت صاحبقران شتافت اتفاقا چون در آن روز حصار مفتوح گشته او را در آنجا نيافتند اضطرابى در ميان امرا افتاده هريك سوار گشته به طرفى ميتاختند كه بيكبار شخص مذكور رسيد و خبر او رسانيد صاحبقران فوجى را بدانجا فرستاد كه او را بچنك آرند امير حسين چون از بالاى منار بسر كار آگاه گشته از آنجا به زير آمده در سوراخى خزيد و گوشهء دامانش بيرون ماند آخر بعد از تفحص بسيار پى او را برداشته او را از آن سوراخ بيرون كشيدند و بملازمت امير رسانيدند و در رمضان سنهء 771 احدى و سبعين و سبعمأة بقصاص كيقباد برادر كيخسرو ختلانى كشته گشت  وَ تِلْكَ الْأَيَّامُ نُداوِلُها بَيْنَ النَّاسِ \r\n\r\nنظم :\r\n اگر بدكنش مرد و بد روزگار * بگردون رسد از شرف زهره‌وار\r\nزمانه ز گردون به زير آردش * بفعل بد خويش بسپاردش \r\n\r\n[ 524 - لشكركشى امير تيمور به حبشه . 
  ]\r\n524 من مآثر الشجعان چون در شهور سنهء 772 اثنتين و سبعين و سبعمأة صاحبقران لشكرى به سركردگى بهرام جلاير و امير عباس و خطائى بهادر و شيخعلى بهادر بجانب جته فرستاد ايشان بباغى رسيده و صف آراستند مردم جلاير قصد بهرام كرده خواستند كه او را بگيرند بهرام امرا را از اينمعنى خبردار گردانيده بدانديشانرا كارى از پيش نرفت و خطائى بهادر حرفى ميگفت و شيخعلى بهادر از آن اغماض نموده\r\n\r\n","description":"","footnote":"","page_name":" 305 ","page_number":326},
  {"content":"\r\n\r\nگوش بر آن نميكرد و خطائى بهادر به گمان آنكه شيخعلى بهادر سخن او را حمل بر بيدلى كرده است تازيانه بر اسب زده و شمشير كشيده تنها خود را در ميان اعدا انداخته يكدو كس را بينداخت هرچند همگنان فرياد برآوردند كه پيكار صعب است مبادا كه خطائى بكنى جهان‌پهلوان از آن رأى برنگشت تا آنكه شيخعلى بهادر به يارى او رفته ويرا بدلخوشى بازآورد .\r\n\r\n[ 525 - روگردان شدن فخر الدين از امير تيمور . 
  ]\r\n525 من المعارك قمر الدين كه از صناديد امراى جته بود بنابر اغوا و افساد عادل شاه و ساربوغا كه از ملازمت صاحبقران روگردان شده و به دو پيوسته بودند جسارت ورزيده لشكر باندجان كشيده آنولايت را زيروزبر گردانيد چون اين خبر بامير رسيد بدان سوى راند .\r\n\r\nبيت :\r\n برافراشت رايات مهر ارتفاع * كه گيرد قمر را بتحت الشعاع \r\nو قمر الدين از آن آگاه گشته ايل والوس خود را از موضع باشى كوچانيده خود با چهار هزار سوار در كمينگاه غدر توقف نمود . امير بدانجا رسيده از مكيدت او وقوفى نداشت اكثر امرا و لشكر را از عقب مغولان فرستاد و پنجهزار سوار با بعضى اميران چون امير مؤيد و خطائى بهادر و شيخعلى بهادر و اقتمور بهادر در ملازمت امير ماندند در آن اثنا حكايت منجر بسخن پهلوانى و بهادرى گشت بهادران را عرق مردى و پردلى به حركت آمده از عقب دشمنان تاختند چنان كه با امير زياده از دويست كس نماند بيكبار قمر الدين از كمين بيرون تاخت . صاحبقران باوجود كثرت و هجوم اعدا اصلا انديشه به خود راه نداده تغيير نيافت بلكه مضمون كلام پادشاه جهان انوشيروان بخاطرش راه يافت كه در جنك دشمن از كمى لشكر خود نبايد انديشيد كه : هيمهء بسيار را آتش اندك تواند سوخت لاجرم دليران را دلدارى نموده خود را بر ايشان زد و خصمى چنانرا خوار و زبون گردانيد .\r\nاين كلام حكمت انجام كيخسرو ، سلطان سلاطين ايامست سعادت در ساعد قضا است\r\n\r\nبيت :\r\n سعادت ببخشايش داور است * نه در زور بازوى زورآور است \r\nاين واقعه در سنهء 777 سبع و سبعين و سبعمأة اتفاق افتاد .\r\n\r\n[ 526 - سرانجام يوسف حاكم خوارزم . 
  ]\r\n526 من المكارم يوسف صوفى حاكم خوارزم در حينيكه صاحبقران در انزار در برابر ارس خان نشسته بود اعلان عصيان نموده همچون گرك دندان طمع در مال مسلمانان تيز ساخته و بخار پندار بدماغ خود راه داده بحوالى بخارا تاخت\r\n\r\nبيت :\r\n صوفى نهاد دام و سر حقه بازكرد * بنياد مكر با فلك حقه بازكرد \r\n\r\n","description":"","footnote":"","page_name":" 306 ","page_number":327},
  {"content":"\r\n\r\nو چون دختر برادر او را صاحبقران در سلك ازدواج اميرزاده جهان‌گير كشيده بود باوجود اين جرأت و جسارت در صدد انتقام ناشده يكدو مرتبه او را از آن حركت شنيع توبيخ نمود آن نادان ايلچيانرا مقيد ساخته نوبت ديگر نواحى بخارا را غارت و يغما نمود لاجرم صاحبقران در شهور سنهء 778 ثمان و سبعين و سبعمأة وقت تحويل آفتاب بحوت حوالى خوارزم فرود آمد و ايام محاصره دراز شد در خوارزم عسرت تمام روى نمود در آن اثنا از ترمد خربزهء نوباوهء به جهت صاحبقران آوردند امير گفت ترك مروتست كه يوسف در برابر ما نشسته از اين محروم باشد لاجرم نصيبى از آن بر طبق زرين نهاده به جهت او ارسال داشت و آن نادان طبقچه را بدربان بخشيد و خربزه را در خندق افكند .\r\n\r\n[ 527 گريختن تقتمش از ارس . 
  ]\r\n527 من الاتفاقات چون تقتمش اوغلان كه از نژاد جوجى خان بود در شهور سنهء 780 ثمانين و سبعمأة از بيم جان از ارس خان گريخته پناه بصاحبقران آورد امير كبير آنچه غايت تعظيم و توقير است بتقديم رسانيد و او را بمال و رجال امداد نموده بر سر خصم فرستاد و او مكرر بدشمن برابر شده در هر مرتبه شكست يافت ليك امير مجددا او را يارى كرد تا آنكه در يك مرتبه ( بوفنه فنا ) پر ارس خان بانتقام قتلق بوغا برادرش كه پيش از اين بر دست لشكريان تقتمش زخم‌خورده درگذشته بود بجنك او آمده چون جنك درگرفت تقتمش بقرار مقرر معهود باز پشت بر معركه كرده فرار نمود و بكنار آب جيحون رسيده و قرانجى بهادر متعاقب او رسيد و او از بيم جان جامه بيرون كرده خود را در آب انداخت و قرانجى تيرى بر او انداخته در بازوى او تراز شد او زخم‌دار و برهنه بشنا گذشته خود را بجنگلى كه در آن حوالى بود رسانيده از غايت بيتابى بر روى خس و خاشاك افتاده مدهوش شد و قرانجى يكشبانه‌روز شرط تفحص بجاى آورده چون از يافتنش مأيوس شد و از عقب كار خود رفت اتفاقا صاحبقران امير ايدكوبرلاس بجانب تقمتش ارسال داشت در اثناى راه گذرش بر اين جنگل افتاده نالهء حزينى شنيد از پى آواز رفت تقتمش را بر روى خاك مشرف بر هلاك يافت در دم به زير دويده سر او را بكنار گرفت و زخم او را بسته جامه در او پوشانيد و شوربائى گرم مرتب داشته در حلق او ريخت و چون به خود آمد سوارش كرده بملازمت صاحبقران آورد .\r\n\r\n[ 528 - كوشش تقتمش براى پيروزى . 
  ]\r\n528 من السوانح بمقتضاى كلام حكمت انجام .\r\n\r\nنظم :\r\n در طلب دولت و دين روز و شب * تا نكنى سعى نيابى فرج\r\nمن طلب الشئى و جد وجد * من قرع الباب ولج ولج \r\n\r\n","description":"","footnote":"","page_name":" 307 ","page_number":328},
  {"content":"\r\n\r\nهرچند تقتمش را شكست افتادى دست اميد از دامن صاحبقران بازنداشتى .\r\n\r\nبيت :\r\n دست از طلب ندارم تا كام من برآيد * يا تن رسد بجانان يا جان ز تن برآيد \r\nچون كمال سعى و اجتهاد صاحبقران ظاهر شد امير مؤيد كامكار نيز بموجب فرمودهء مقرب حضرت بارى خواجه عبد اللّه انصارى « اگر نخواستى داد ندادمى خواست در هر مرتبه اسباب سرورى او را مرتب داشت » امراى نامدار همراه او كرد كه او را در سغناق بر سرير خانى نشانند . حسب الامر او را بدانجا برده بر تخت موروث متمكن گردانيدند اما تيمور ملك پسر ارس خان كه بعد از پدر در آنجا فرمانفرما بود همچنان در دشت قبچاق دم از استقلال و استبداد زده از او حساب برنمىگرفت ليك بمقتضاى سن شباب در لوندى و شرب افتاده در فكر ملك كمتر ميبود و چون اين خبر بامير رسيد قاصدى بشتاب نزد تقتمش خان و نوئينان فرستاد كه در روز بىتوقف بر سر تيمور ملك روند و تا او را بچنك نياورند دست بازندارند و تيمور ملك در زمستان آن سال در موضع قراطال قشلاق نموده بود تقتمش نيز بموجب خطاب ؛ بر سر او راند و بعد از كشش و كوشش بسيار او را در قيد كشيد و از جملهء مقربان تيمور ملك النجاق نامى بدست افتاده بود پيش تقتمش او را ستايش كردند تقتمش در باب وى مكرمتى بخاطر گذرانيده او را خواسته بعنايت نويد داد و النجاق زانو زده گفت در ايام ولىنعمتم بهترين ايام را بسرورى و ايالت گذرانيده‌ام و از يمن مرحمت او بدانچه خواستم رسيده‌ام و بىتكلف اكنون ترا بجاى او نميتوانم ديد اگر دربارهء من كرم ميكنى بفرما كه مرا گردن زنند و جسد او را كه اين دم بخوارى بر روى زمين افتاده است بر بالاى شخص من اندازند تقتمش فرمود تا او را به صاحبش ملحق گردانند\r\n\r\nنظم :\r\n هركه حق صحبت ديرين شناخت * عمر خود اندر ره ايشان بباخت\r\nگر شمرى دوست كسى را شمار * كو بود اندر غم و شاديت يار\r\nيار غرض‌گوى فراوان بود * آنكه كشد رنج تو يار آن بود \r\n\r\n[ 529 - ناسپاسى تقتمش بامير تيمور . 
  ]\r\n529 من نتايج الكفران باوجود اينهمه حقوق صاحبقران كه در ذمت تقتمش خان داشت در اندك فرصتى كه جملهء مدعياتش تيسير پذيرفت در عوض حقوق ، عقوق بتقديم رسانيد و در برابر وفا جفا ظاهر گردانيد .\r\n\r\nنظم :\r\n كورى من كز فلك آمد بپيش * چند خسان ديده‌ام از چشم خويش\r\nكان همه بودند به پهلوى من * ريزه خور من چو سك كوى من\r\nچون سرشان يافت ز رفعت كلاه * هيچ نكردند بسويم نگاه\r\nخسرو من سوى وفا كن خرام * تات شود ترك وفا پيشه‌نام \r\n\r\n","description":"","footnote":"","page_name":" 308 ","page_number":329},
  {"content":"\r\n\r\nتوضيح اينمقام آنكه تقتمش باوجود آن همه امداد و اسعاد بنابر ايقاع فوجى كج نهاد از سمت اطاعت صاحبقران منحرف گشته در حينيكه در آذربايجان بود لشكرى از راه دربند شيروان بكنار آب سمور و حوالى شابران فرستاد و چون خبر مذكور در مجلس امير گفته شد جمعى از بهادرانرا بمدافعهء ايشان فرستاد و سفارش نمود كه ميانهء ما و تقتمش پدر و فرزنديست در امر جنك كمال احتياط و درنك بجاى آوريد و ميرزا ميرانشاه را متعاقب ايشان روان فرمود چون تقارب فريقين دست داد لشكر امير بنابر وصيت تعللى داشتند خصمان آن را حمل بر ضعف نموده قدم جرأت پيش‌نهادند و نزديك رسيده بود كه چشم‌زخمى رسد .\r\n\r\nمصراع :\r\n چو نرمى كنى خصم گردد دلير \r\nآخر بنيروى مردى ميرزا ميرانشاه كه متعاقب رسيد دمار از روزگار ايشان برآمد بعضى كشته گشتند و برخى را اسير نمودند و بدرگاه آوردند امير پوزش‌پذير ايشانرا مشمول عنايت گردانيده رخصت داد و باوجود ظهور اين قباحت هنوز سررشتهء عطوفت از دست نميداد چرا كه .\r\n\r\nبيت :\r\n هر شاخ پايدار كه از تست سربلند * مشكن بدست خويش كه آن هم شكست تست \r\nتا در شهور سنهء 790 تسعين و سبعمأة كه امير بتسخير فارس مشغول بود چپرايلچى در عرض هفده روز از ماوراء النهر بشيراز آمده خبر آمدن لشكر تقتمش خان بدانجا معروض داشت بنابراين فارس را بدستور بآل مظفر گذاشته بماوراء النهر معاودت نمود و در روز پنجشنبهء دوازدهم شهر صفر سنهء 793 ثلاث و تسعين و سبعمأة كه آفتاب در هشتم درجهء دلو بود از قشلاق تاشكند بدشت قبچاق رفت عجز خان كار را بامرا قسمت نموده مقرر داشت كه لشكريان با آذوقه و استعداد يك ساله و هريك از امرا از چهارپاره سلاح كمان و تركش و سى چوبهء تير و سپر و هردو كس را اسبى كتل و هر ده كس را خيمه و دو پيل و يك داس و يك اره و يك تبر و يك تيشه و يك درفش و صد سوزن و نيم من ريسمان و يك چرم درست و يكدست ديكبر همراه داشته باشند چنان كه در وقت عرض اينها را به نظر آرند با استعداد چنين توجه نمود چون بموضع قراغان رسيد ايلچى تقتمش رسيد امير بعد از استيشار  شاوِرْهُمْ فِي الْأَمْرِ \r\n\r\nبيت :\r\n مصلحت از راى دين‌داران كامل‌عقل جوى * مشورت با مردم نزديك دورانديش كن \r\nدر چهارشنبهء شانزدهم ربيع الاول ايشانرا گرفته روانشدند و در پنجشنبهء غرهء جمادى الاولى بموضع سارق اوزن رسيدند و جمعه بيست و سيم بالق طالق فرود آمدند بواسطهء نظارهء دشت كه درازى آن چون امل اميدواران عريض بود .\r\n\r\nنظم :\r\n تيهى بغايت پرخطر خالى ز راه و راهبر * نى دروى از جنى اثر نى دروى از انسى گمان\r\nدور از افق بالاى او عرض فلك پهناى او * گم گشته در صحراى او سياحى وهم و گمان \r\n\r\n","description":"","footnote":"","page_name":" 309 ","page_number":330},
  {"content":"\r\n\r\nگويند طول و عرضش هزار فرسنك در ششصد فرسنگست بالق طالق فرود آمدند در دم امير فرمود كه لشكر سنك آورده استادان چابك‌دست منارى برافراشتند و سنگتراشان اسم امير صاحبقران بر آن نگاشتند و از غرهء جمادى الثانيه باماعرعوى نزول نمودند و چون قريب چهار ماه بود كه همواره قطع مسافت ميكردند و لشكريانرا آذوقه نمانده و از اطراف آن بيابان هفتماهه و پنجماهه راه ، آبادانى نبود و كثرت لشكر و انبوهى حشر بكمال رسيده سختى مىكشيدند امير متوجه مرمت حال عساكر گشته يكمن آرد به وزن انبار كه هشت من شرع باشد و شصت كاسهء حبوبات بدانها داد و مقرر نمود كه هركس بيك كاسه آش قناعت نموده قطعا تتماج و رشته و اماج نپزند در اين باب از اعيان و امرا دست خط گرفتند و در اوايل جمادى الثانيه طرح شكار انداخته انواع جانوران بجرگه درآمدند و نوعى آهو در ميان آن يافتند كه بزركتر از گاوميش بود و مغول آن را قدغاى گويند و كثرت صيد بمرتبهء بود كه باوجود اين عسرت لشكريان بموجب خذ ما صفا دع ما كدر فربه را برميداشتند و لاغر را بجا ميگذاشتند وارد و از آنجا روان شده در خلال آنحال عرض لشكر ديده بعد از آن محمد سلطان نبيرهء امير زانو زده قراولى التماس نمود و در جمعهء هفتم جمادى الاخرى روان شدند و هرچند آن لشكر صحرا و دشت را طى ميكردند اصلا از مخالفان بلكه از بنى نوع انسان اثرى نيافتند و هركس را كه بخبرگيرى ميفرستادند پارهء سرگردانى كشيده بهزار زحمت عود مينمود آخر صاحبقران شيخ داود تركمانرا كه مردى دلاور و كاردان و در ريگستان بزرك شده بود به اين كار فرستاد و بعد از دو شبانه‌روز الاچوقى چند ديد در پس پشتهء نهان گرديده چون صبح شد\r\n\r\nنظم :\r\n چو زنگى شب ديد روى سياه * در آئينهء عالم‌آراى ماه\r\nزد از قهر آئينه را بر زمين * بخنديد ناگاه صبح از كمين \r\nيكى از آن طايفه بمهمى ميرفت شيخ داود او را گرفته نزد امير آورد و بعد از آنكه از او خبر پرسيدند گفت مرا از خان خبرى نيست اما چند روز است كه دو سوار در جنگل كه نزديك منزل ماست آمده‌اند و آنجا ميباشند امير چند بهادر را فرستاد كه دو كس را از ايشان با آن آلاچوقها همراه آورند چند نفرى از ايشان گرفته آوردند و خبر تقتمش بواجبى از ايشان معلوم شد و كوچ كردند و شنبهء بيست و چهارم جمادى الثانيه بكنار آب تتق رسيده صاحبقران از سر گذر مقرر آن نگذشت و به بالاى آب رفته عبور نمود و شش روز ديگر طى مراحل نموده و بكنار آب سمور رسيدند و قراول صداى غلغله دشمن شنيده بامير خبر فرستادند محمد سلطان يكى از دشمنانرا گرفته فرستاد از او خبر تقتمش بوضوح انجاميد قدغن شد كه احدى از لشكر خود جدا نشود و در شب آتش نيفروزد و در وقت كوچ هركس\r\n\r\n","description":"","footnote":"","page_name":" 310 ","page_number":331},
  {"content":"\r\n\r\nهمراه سپاه خود روان شود و در روز دوشنبهء غرهء رجب از آب آهك بگذشتند و در آنجا خبر بودن تقتمش در قره‌كول متحقق شد در آن اثنا امير انكوتمر مهردار كه بزبان‌گيرى رفته بود كشته شد و از عجائب آنكه چون قريب ششماه بود كه بصوب شمال متوجه بودند در آن اثنا به محلى رسيدند كه پيش از غروب شفق اثر طلوع صبح صادق ظاهر ميشد القصه در روز دوشنبهء پانزدهم رجب در موضع قندرخه مرج البحرين يلتقيان هويدا گشته جنگى دست داد كه چشم سپهر پير آن نوع واقعه نديده بود و گوش زمانه مثل آن داستان و افسانه نشنيده\r\n\r\nنظم :\r\n آنچه روزى بود يا رب كز نهيب تيغ و تير * آسمان در اضطراب آمد زمين در اضطرار\r\nاز فروغ تيغ سوزان شد هواى معركه * از تف هيجا به جوش آمد زمين كارزار\r\nبيدلان از بيم مرك و پردلان از حرص نام * اين گريزان همچو توس وان گدازان همچو مار \r\nمشهور است كه وقتى چنان‌كه در آفتاب عالم‌تاب از غايت صعوبت آن قضيهء هولناك بيتاب گشته و در پس چادر سحاب متوارى شدى شيران پيشهء كارزار اعنى لشكر جرار امير ظفر شعار به زير دويده آغاز نصب خيام و بنياد طبخ طعام كردند لاجرم مخالفانرا كه تا آنوقت با خود خيال خام مىپختند دود حسرت بدماغ رسيده ديك غرورشان از جوش نشست و اطناب خيام انتقاميكه برپاى كرده بودند از باد آنواقعه چون تار عنكبوت گشت و فوجى از ارباب عمايم بتخصيص سيد بركهء داماد و شيخ احمد جام كه همراه بودند سرها برهنه كرده و دست بدعا برداشته بودند چه اگر اندك شكستى واقع شدى جاندارى از دست آن كفار جان بدر نبردى حق جل و علا بر آن زمرهء مسلمانان رحم آورده تا بر عالميان ظاهر گردد كه فتح و ظفر و پيروزى منوط بلطف كردگار است نه بكثرت لشكر جرار\r\n\r\nبيت :\r\n شب تاريك دوستان خداى * مىبتابد چو روز رخشنده\r\nاين سعادت به زور بازو نيست * تا نبخشد خداى بخشنده \r\nگويند از جملهء غنائم آن سفر خير اثر خرگاه موسوم بكوترجه بود كه در محل نزول و ارتحال آن را از هم نميگشادند بلكه همچنان بر گردونه بسته روبراه ميدادند و هريك از اعيان در چنان منزلى با ماه چگل هم‌آغوش بودند بيزحمت ركوب و راندن مركوب به مقصد رسيدندى .\r\n\r\nبيت :\r\n على الدوام بود چون سپهر در حركت * ولى نه چون حركات سپهر ناهموار \r\n\r\nبيت :\r\n هركه را چون تو بخلوت چمن‌آرائى هست * ياد نارد كه دگر باغى و صحرائى هست \r\nو قاعدهء امير كبير آن بود كه هفت صف لشكر ترتيب ميداد و خود با سپاه اشخابى بطرح\r\n\r\n","description":"","footnote":"","page_name":" 311 ","page_number":332},
  {"content":"\r\n\r\nمىايستاد و از هر طرف كه قصورى بظهور مىرسيد تدارك آن ميكرد چنان كه عبد اللّه هاتفى در باب همين جنك در تيمورنامه مىگويد .\r\n\r\nبيت :\r\n بر آن هفت سد سكندر اساس * مهندس شده هفت اخترشناس \r\nو در اين جنك نيز هفده هزار كس را انتخاب كرده ايستاده بود تقتمش نمك بحلال اول حمله بر دست راست لشكر امير كه در عهدهء اهتمام اميرزاده عمر شيخ بود آورد هرچند كوشش نمود كه در آن رخنه كند ميسر نشد از آنجا بازگشته بر يسار سپاه اسلام كه آراسته بخيل و سپاه سلدوز بود حمله برد و هرچند ايشان خواستند كه بمدد سيف و سنان و تير جان‌ستان مانع آن دجلهء ستيز شوند نشد و بحملات پىدرپى رخنه در بنيان ايشان كرده خلقى كثير را بقتل آوردند و از ايشان گذشته در عقب سپاه امير صف آراسته ايستادند در اين حالت صاحبقران با آن سپاه كينه خواه كه در ظل رايت خود جمع كرده بود متوجه دفع او شد تقتمش را چون چشم بر علم ظفر پيكر امير مذكور افتاد عنان از معركه برتافته راه گريز پيش گرفت و لشكر اسلام بدانقوم ظفر يافتند و اهل و عيال و مال و منال ايشان عرصهء تاراج شد .\r\n\r\n[ 530 - لشكركشى امير تيمور بدشت قبچاق . 
  ]\r\n530 ايضا صاحبقران نوبتى ديگر در هفتم جمادى الاولى سنهء 779 تسع و سبعين و سبعمأة از راه دربند و شيروان بعزم استيصال تقتمش خان بجانب دشت قبچاق رفته در كنار آب سمور عرض لشكر موفور ديد كه لشكر در دامن كوه البرز و يكسر در كنار آب مزبور كه ما بين پنج فرسنك است بود و چنان مجمعى كسى در ايران و توران به غير از هجوم چنگيز خان هرگز نديده بود\r\n\r\nبيت :\r\n اى سپاهت را ظفر لشكركش و نصرت يزك * نى يقين بر طول و عرض لشكرت واقف نه شك \r\nبالجمله در كنار آب اترك آن دو بحر سترك بهم ملاقى شده و جحد و شآمت كفران نعمت شامل حال تقتمشخان گرديد و بالكليه از هم پاشيده روى بوادى فرار آورد . از پس شمشير قاتل و از پيش آب خونخوار آمل تقتمش با معدودى چند حيران و سرگردان بجنگل گريخته بيكبارگى دل از ملك برداشت و در اين نوبت لشكر امير بدانجا رسيدند كه نوبت اول بدانجا آمده بودند و در اين نوبت تمامى ايل والوس دشت قبچاق و تمامى بلاد شمال بتخصيص بلاد ماحرود او كلك و آلان و باشقروقومان و چركس و اروس و مكاو و قراس و اروس‌جق را نهب و غارت نموده اكثر كفار آن ديار را بتيغ جهاد بگذرانيد و سراى حاجىترخان بر ساحل رود اتل واقعست و سه جانبش حصار منيع دارد و يكجانب آب مذكور است . آورده‌اند كه در زمستان چون آب يخ بسته شود ياغى به آسانى در آنجا درمىآيد لاجرم آنطرف را بيخ حصار كنند بدين و تيره كه پارچهاى يخ برهم چيده نماز شام آب بر آن پاشند كه يك وصله گشته دروازه بر آن نشانند و بباروى اصل متصل ساخته بدان بلندى برآرند .\r\n\r\n","description":"","footnote":"","page_name":" 312 ","page_number":333},
  {"content":"\r\n\r\n\r\n[ 531 - گريز دادن امرا جغتاى را ( نمره غ ) 
  ]\r\n531 من الوقايع در اين جنك امراى جوجى جنك صعب كرده اكثر لشكر جغتاى را از جايگاه خود راندند و صفها بهم برآمده كار به جائى رسيد كه جنك بامير تيمور رسيده بر سر او هجوم آوردند و كسى چنان در قلب نمانده بود شيخ نور الدين ساربوغا مردانگى كرده عرابهء از خصمان گرفته آورد و در پيش امير كبير داشته خود با ملازمان و اقوام پياده شده پاسبانى كردند و يكيك از امرا و اركان دولت نيز پياده شده خصم را تيرباران نموده بازداشتند چون شاهزادگان و امرائى كه در اطراف بودند واقف شدند يكيك با قشون و لشكر خود آمده بر سر امير جمع شدند و باز صف لشكر قائم و مستحكم شده بعد از آنكه خصم بنوك پيكان جوشن شكاف سوراخها در شكم و ناف كرده بودند باتفاق حمله برده غالب آمدند در اينمرتبه آنچه در حوالى دشت قبچاق و حوالى و حواشى آن بود بتاراج رفت و امير تيمور بواسطهء اين جان‌سپارى شيخ نور الدين را بمنصب امير الامرائى از كل طوايف جغتاى سربلند ساخت .\r\n\r\n[ 532 - رفتن امير تيمور باصفهان » 
  ]\r\n532 من البدايع چون در شهور سنهء 789 تسع و ثمانين و سبعمأة امير از راه همدان متوجه اصفهان شد و در اواخر شوال بر ظاهر شهر نزول كرد عظماى سادات و فحول اكابر و قضات باستقبال شتافته طوعا و كرها ماليات قبول كردند و محصلان به جهت وصول آن به شهر درآمده آغاز مطالبه كردند و كار به جائى رسيد كه تركان بواسطهء طلب وجه مزبور متعرض مسلمانان گشته على كجه نام شخصى از آهنگران طهرانى طبلى نواخته جمعى از رندان و اوباش پيش آن قلاش جمع آمدند و بوثاق تحصيلداران شتافته ايشانرا و كسانى را كه جهت داد و ستد به شهر آمده بودند قريب هزار كس از تيغ گذرانيدند امير نماز خفتن از اينحركت خبردار گشته بدروازهء طوغچى راند و ابطال رجال متوجه بارو حصار شدند و تا صباح با عوام و اوباش تلاش ميكردند صباح دوشنبهء بيستم ذيقعده حصار مسخر گشته از موقف سياست حكم بقتل‌عام واقعشد بروايت اقل هفتاد هزار نفر بقتل آمده حسب الامر از سر منارها برافراختند و در مطلع السعدين مذكور است كه از دروازهء طوغچى تا قلعهء تبرك كه نصف ديوار حصار است بيست و هشت مناره و در هر منارهء يك هزار و پانصد سر مرتب داشته بودند و در نصف ديگر هم ترتيب داده بودند اما كمتر و جمعيكه روز در بيغولها گريخته بودند شب بيرون آمدند و خواستند كه خود را به جائى رسانند\r\n\r\nنظم :\r\n جمعى از واماندگان موج طوفان بلا * فوجى از سرگشتگان تيه‌ظلم روزگار \r\nقضا را آنشب برفى باريدن گرفت و پى قدم ايشان نمايان گشت روز ديگر از پى ايشان رفتند و هرجا كه متوارى شده بودند بيرون آورده از پى ديگران روان كردند .\r\n\r\n[ 533 - عزم امير بگرفتن عراق عرب » 
  ]\r\n533 من نوادر الاثار صاحبقران در شوال سنهء 795 خمس و تسعين و سبعمأة بعزم تسخير عراق عرب توجه نموده صبح شنبهء بيست و يكم ماه مذكور ببغداد\r\n\r\n","description":"","footnote":"","page_name":" 313 ","page_number":334},
  {"content":"\r\n\r\nرسيد سلطان احمد والى آنجا از آنمعنى واقف شده از دجله بگذشت و جسر را بريده چون اثر لشكر بيگانه ديد پشت داده به طرف حله بدر رفت امير فوجى از امرا را از عقب او فرستاد و ايشان ايلغار نموده از فرات بگذشتند و در دشت كربلا بسلطان احمد رسيدند و چون در آنوقت بتعجيل رانده بودند فقط چهل نفر نوئينان با امير بودند و با سلطان احمد دو هزار سوار جرار كه از آن جمله دويست جوان برگشته حمله بر امير آوردند و امرا به زير دويده مخالفان را به زخم سهام حوادث انجام يك تير پرتاب بازداشتند و چون ايشان پشت دادند بهادران سوار گشته تعاقب نمودند ايشان بازگرديده حمله آوردند و لشكر منصور بدستور پياده شده معاندان را روگردان ساختند\r\n\r\nبيت :\r\n خدنك از سينه جان ميكرد غارت * كمان ميكردش از ابرو اشارت\r\nنى ناوك نوا هى زار ميكرد * نواى او بدلها كار ميكرد \r\nنوئينان همچنان سوار گرديده بدنبال ايشان شتافتند و آن گروه بستوه آمده در اين نوبت بر وجهى عطفهء عنان عزيمت كردند كه امرا را مجال فرود آمدن نشده بالضروره درهم آويختند و طرفين داد مردى دادند و چون هميشه نصرت و اصطبار شعار لشكر جرار امير نامدار بود بمقتضاى  إِنْ يَكُنْ مِنْكُمْ عِشْرُونَ صابِرُونَ يَغْلِبُوا مِائَتَيْنِ  نوئينان فاتح شدند .\r\n\r\nنظم :\r\n لشكر عزم ترا آمد علم لا ينصرف * در مقام كسر از آنش فتح شد قائم‌مقام \r\nليك در آندشت بىآب از غايت شدت حرارت آفتاب بيتاب گشته\r\n\r\nبيت :\r\n ز بس كافتاب از هوا يافت تاب * دل سنگ ميسوخت بر آفتاب \r\nاز كمال تشنگى بيطاقت شدند\r\n\r\nنظم :\r\n در دشت دلم آه چنان شد كه ز گرمى * مرغان خدنگ تو گشودند دهانها \r\nبالضروره هريك از پى آب روانشدند اسباح اوغلان و امير جلال حميد كه از اعاظم جوجىنژادان و معاريف نوئينان بودند جمعيرا بتفحص آب فرستادند و آنجماعت بعد از سعى و اهتمام تمام دو شربه يافته بديشان رسانيدند اسباح اوغلان حصهء خود آشاميده تشنگى او بدان تسكين نيافته جلال احمد را گفت  حَسْبُنَا اللَّهُ *  از تشنگى خواهم مرد اگر حصهء خود را به من نفقه فرمائى هر آينه نام تو در جريدهء ارباب  طُوبى لَهُمْ وَ حُسْنُ مَآبٍ  مرقوم گردد امير جلال گفت در اين باب از صاحبقران كامياب حكايتى شنيده‌ام .\r\n\r\n[ 534 - حكايت تازى با پارسى » 
  ]\r\n534 حكايت گفت يك نوبتى عربى با عجمى رفيق شدند و در باديهء بدينگونه هايله فروماندند اتفاقا عربرا قدرى آب مانده بود عجمى به دو گفت جوانمردى و مكرمت عرب شهرتى تمام دارد چه شود اگر بشربتى آب مرا از ورطهء هائل\r\n\r\n","description":"","footnote":"","page_name":" 314 ","page_number":335},
  {"content":"\r\n\r\nممات نجات دهى و رقبهء اهل عجمرا بر بقهء منت خود آورى عرب بعد از تأمل گفت اگرچه يقين ميدانم كه اين مكرمت مستلزم عدم منست اما بهيچوجه روا نميدارم كه بموجب حافظوا على الرفيق و لو كنتم فى الحريق اين فضيلت موروثى از ما ساقط گردد پس افناى ذات بر ابقاى صفات اختيار كرده آب به دو داد و دل بر هلاك نهاد\r\n\r\nنظم :\r\n بهر رفيق ترك سر خويش گو كند * هركس كه در طريق محبت زند قدم\r\nباشد حرام دوستى و مهرپرورى * كو در وفاى دوست كند فكر از عدم \r\nغرض كه من نيز به مثل او عمل نموده حق بر دودمان جوجى و چنگيز خان ثابت ميگردانم به شرط آنكه چون بمجلس صاحبقران رسى از جانبازى ما يادآورى و اينحكايت را بر صحيفهء تاريخ‌نگارى اسباح اوغلان قبول كرد و امير جلال دل بر استيصال نهاده آب را بوى داده و او را كه بسرحد هلاك رسيده بود خلاص ساخت و خود نيز بيمن آن مكرمت نجات يافت\r\n\r\nبيت :\r\n ميل كسى كن كه وفايت كند * جان هدف تير بلايت كند\r\nبهر چنين دوست كه جانى بود * دوستى جان ز گرانى بود \r\n\r\n[ 535 - داستانى از حديقة بن عدى » 
  ]\r\n535 تمثيل در بعضى سير از حديقة بن عدى منقولست كه در غزاى تبوك بعضى از اصحاب از فقدان آب عز شهادت يافته از اين خاكدان بتحت تراب شتافتند و من در آن اوان قدرى آب بچنگ آورده بودم نزد پسر عم خود بردم و او از غايت تشنگى مشرف بر هلاك شده بود ويرا گفتم آب ميخواهى گفت كه .\r\n\r\nمصراع :\r\n تشنه در خواب بجز آب نبيند هرگز . \r\nچون جام را در دست گرفته خواست كه بياشامد بيكبار يارى در آنحوالى از غايت بيطاقتى آهى بركشيد وى اشارت كرد كه آب را به دو ده چون آب را بنزد وى بردم ديدم كه هشام بن العاص است كه از فرط عطش نفسش بانقطاع رسيده وى چون خواست كه آب را بگيرد ديد كه يكى از وفور بيتابى بر روى خاك افتاده چون ماهى از حسرت آب مىطپد مرا گفت اول اين را به دو ده\r\n\r\nنظم :\r\n پيش يكى رفت كه اين را بگير * شربت حيوان خور و تشنه ممير\r\nاز طرفى كرد اشارت بيار * كوست ز من تشنه‌تر او را سپار\r\nچون سر او برد چنان كوثرى * كرد روان او بسوى ديگرى\r\nجست چنين هريك از ايثار خويش * مرك خود و زندگى يار خويش \r\nتا بنزديك آنكس رفتم درگذشته بود برگشتم چون بنزديك هشام آمدم او هم جان تسليم كرده بود چون از ايشان درگذشته پيش پسرعم آمدم وى نيز بجوار رحمت حق پيوسته\r\n\r\n","description":"","footnote":"","page_name":" 315 ","page_number":336},
  {"content":"\r\n\r\nبود\r\n\r\nبيت :\r\n هست جوانمرد درم صد هزار * كار چو با جان فتد آنجاست كار \r\n\r\n[ 536 - حكايتى از شعبى » 
  ]\r\n536 حكايت از شعبى منقولست كه گفت ابناى دهر پيش از اين با يكديگر معاشرت براستى ميكردند چون شكوه دين مبين يك مرتبه ضعيف و خوار و بىاعتبار شد اخوان زمان باز شيوهء مردى و مروت و وفا را قدوهء خود دانسته با يكدگر بمروت سلوك ميكردند اكنون كه اساس مروت و وفا متزلزل گشته اهالى روزگار شيوهء غيرمرغوب اخوان الزمان جواسيس العيوبرا منظور داشته مدار بر خدعه و فريب نهاده‌اند زود باشد كه از اين نيز بدتر گردد .\r\n\r\nبيت :\r\n شد محو از صحيفهء دوران خط وفا * يا خود بر او نبود چنين نقش دلربا\r\nخوش گفت يك دو حرف دلاويز آنكه گفت * منسوخ شد مروت و معدوم شد وفا\r\nگويا نبود باخبر از اين زمان كه گفت * زيشان دو نام ماند چو سيمرغ و كيميا\r\nورنه در اين زمانه كه مائيم اندر آن * نام و نشان نماند از ايشان به هيچ جا \r\n\r\n[ 537 - محاصره كردن پير محمد ملتان را » 
  ]\r\n537 من البدايع ميرزا پير محمد بن جهانگير بن صاحبقران ، شهر ملتانرا محاصره نموده بعد از ششماه مسخر گردانيد ليك موجب اختلال حال خود و ملازمانش گشت چنان كه بيشتر بارگير ايشان بمردند و شهزاده از ظاهر شهر بدرون نقل فرمود و حكام و سرداران هند كه از اطراف نزد وى آمده بودند خيالات فاسده كرده سر بر زده فرار نمودند مقارن آن احوال خبر توجه صاحبقران در آن ديار شايع گشت و شهزاده با ملازمان بعضى پياده و بعضى گاوسوار باستقبال جد نامدار شتافته بعد از شرف دستبوس پيشكش فراوان به نظر صاحبقران كشيد و وفور تداركات از تنسوقات و غيره بمرتبهء بود كه جمعى كتاب دو روز آن را بقلم ميگرفتند بعد از آن چون اسقاط دواب ملازمان شهزاده بر رأى جهانگشاى پرتو انداخت متوجه مرمت حال و احوال آنجماعت شده در يكروز موازى ده هزار سر اسب بديشان ببخشيد .\r\n\r\n[ 538 - گريز دادن امير تيمور برقوق حاكم را » 
  ]\r\n538 حكايت چون صاحبقران ذى احتشام در شهور سنهء 803 ثلاث و ثمانمأة برقوق حاكم مصر و شام را در ظاهر دمشق منهزم گردانيده تمامى آنولايت را بحيز تسخير درآورد\r\n\r\nنظم :\r\n چندان بود سياهى احشام شام را * كز خاوران كند يزك صبح تاختن \r\nدر آن ايام كه ظاهر شام مضرب خيام امير بود فرج حاكم آنجا را تدبيرى بخاطر رسيده چون شنيده بود كه سخنان مشايخ و اهل صلاح را در مزاج امير تأثير تمامست بنابراين حضرت شيخ رزاق عراقيرا با ده فدائى كه هريك دشنهء زهرآلود با خود داشتند برسالت\r\n\r\n","description":"","footnote":"","page_name":" 316 ","page_number":337},
  {"content":"\r\n\r\nنزد امير صاحبقران فرستاد مقرر بر آنكه چون دست يابند كارى از پيش برند شيخ در قفا از روى تهور بملازمت شتافته با آنكه چند نوبت فرصت يافتند بنابر كمال حفظ الهى دست خطا به او نتوانستند كرد تا آنكه خواجه مسعود سمنانى كه از وزراى صاحبقران بود بقرينه اينمعنى را تفرس نموده ايشان را گرفته شرط تفحص بجاى آوردند و دشنهاى زهرآلود از ميان ساق موزهء ايشان ظاهر شد و شيخ معترف بخدعهء مذكو شده به همان خنجر زهرآلود پيكر وجود او را وداع فرمودند .\r\n\r\nنظم :\r\n خار هركيد كه بدخواه به راه تو نهاد * خنجرى گشت كه جز بر جگر وى نخليد \r\nدر آن اثنا بر زبان الهام بيانش شمهء از بيراهى اهالى شام كه در ايام بنى اميه با خاندان حضرت على ( ع ) كرده بودند گذشت لاجرم لشكر بعزم تاراج و يغما رو به شهر نهاده ميخ بر ديوار و كاه بر جدار نگذاشتند و چون خانهاى آنجا را چند طبقه از چوب مرتب ميدارند در حالتى چنان بمقتضاى مؤداى  أَعْتَدْنا لِلظَّالِمِينَ ناراً أَحاطَ بِهِمْ  آتش در خانهاى ايشان افتاده هيچكس را پرواى اطفاى آن نبود از يكسو غضب الهى ميجهيد و از يكطرف آتش جهان سوز در منازل ايشان افتاده شعله به آسمان ميكشيد عاقبت شهامت اعمال ناشايست بديشان رسيد  جَزاءً بِما كانُوا يَعْمَلُونَ . * \r\n\r\nبيت :\r\n گر زانكه بد كنى تو مپندار كان بدى * گردون فروگذارد و گيتى رها كند\r\nقرض است فعلهاى تو در روزگار تو * در هر كدام روز كه باشد ادا كند \r\nو امير شاه ملك حسب الامر بحفظ مسجد بنى اميه مأمور شد هرچند سعى ميكرد نتيجهء كمتر ميداد تا آنكه منارهء شرقى كه تمام از سنك مرمر بود خاكستر شده و منابر عروس كه بلسان نبوت مذكور بمنابر بيضا بود و وعدهء نزول حضرت عيسى ( ع ) بر آنست سالم ماند حال آنكه اصلش از چوبست و ظاهرش به گچ اندوده‌اند و چون بواسطهء مغشوشى دراهم و دينار حكم شده بود كه زر تمام عيار مسكوك سازند در اندك زمانى بلشكر امير چندان نقره و طلا بدار الضرب اردو بازار آورده بودند كه مبلغ ششهزار تومان تمغاى آن بحصول پيوست و باوجود وفور چهارپايان لشكريان اقمشهء فاخره ريخته نقره و جواهر بارميكردند .\r\n\r\n[ 539 - خبر موسى براى امير تيمور » 
  ]\r\n539 حكايت در سنهء 803 ثلاث و ثمانمأة مذكور در حينيكه صاحبقران بتسخير بغداد اشتغال داشت موسىنامى از طرف ماوراء النهر رسيده از جانب محمد خان جهانگير اخبار دلپذير بموقف عرض رسانيد و چون در آنسال در كان بدخشان قطعهء لعل آبدارى كه به وزن يكصد و بيست مثقال بود مربى آفتاب جهانتاب به صد خون جگر در صميم كان پرورش داده\r\n\r\nبيت :\r\n گويند سنك لعل شود در مقام صبر * آرى شود و ليك به خون جگر شود \r\n\r\n","description":"","footnote":"","page_name":" 317 ","page_number":338},
  {"content":"\r\n\r\nحاصل گشته بود . شهزاده آن جوهر بىبها را با ديگر پيشكشها بدرگاه امير فرستاد و موسى در حين فرصت آنها را گذرانيده همگنانرا در ديدن آن در يگانه كه دال بود بر كمال قوت طالع صاحبقران عديم المثال حيرت دست داده بدين دو بيت مترنم گشتند .\r\n\r\nنظم :\r\n سالها بايد كه تا يك سنك اصلى ز افتاب * لعل گردد در بدخشان يا عقيق اندر يمن\r\nقرنها بايد كه تا صاحبقرانى چون اويس * يا چو سلمان بندهء از فارس خيزد يا قرن \r\n\r\n[ 540 - پديد آمدن كان لعل در بدخشان » 
  ]\r\n540 تنبيه در جواهرنامه مذكور است كه از قديم الايام كان لعل چون مكان عنقا و كبريت احمر بينام و نشان بود تا آنكه در بدخشان زمان يكى از عباسيان زلزلهء شديدى دست داده مصداق مؤداى  وَ أَخْرَجَتِ الْأَرْضُ أَثْقالَها  هويدا گرديد و در خلال آنحال در يكى از جبال آنجا كه آن را ممكنان خوانند سنك سفيدى كه وعاء لعلست بصفحهء ظهور رسيد لاجرم شرايط تفحص بتقديم رسانيده كان نهان آشكارا و عيان گشت .\r\n\r\n[ 541 - مسخر كردن امير تيمور بغداد را » 
  ]\r\n541 من البدايع چون امير در يكسال ملك شام را از فرمانروايش بگرفت و بغداد را مسخر ساخته قتل‌عام بتقديم رسانيد چنان كه در آن ديار از ديار اثر نگذاشته و زمستان در قراباغ قشلاق كرد در آن اثنا ارادهء تسخير روم از خاطرش سرزد امراء و اركان دولت كه اينمعنى را آگاه بودند بتوسط مقربان معروض داشتند كه اكنون سه سال شد كه همواره لشكر در زحمت يورش و تشويش جنك و جدالند و عرصهء روم مملكتى است عريض و پادشاه آنجا را نسبتى بديگر سلاطين نيست چه از كمال ابهت و كثرت و عدت و حشر از ساير قياصره و جبابره ممتاز است و نيز مظنهء اهل نجوم آنست كه لشكر جغتايرا از يورش روم بيم ضرر است صاحبقران چون آن يورش را با خود مصمم داشته بود از آن سخنان اعتبار نگرفته بنابر رفع عائله امرا و نوئينان عبد اللّه لسانرا خواسته حقيقت را سئوال كرد وى كه در شهور و سنين چون او شهابى از افق اخترشناسى طالع نگشته بود .\r\n\r\nنظم :\r\n همه زيج فلك جدول بجدول * باصطرلاب حكمت كرده بدحل \r\nمعروض داشت كه ذوذوابه در برج حمل ظاهر مىشود چنان كه از آخر روز تا انذهاب شفق مينمايد و حكم آن در رسائل استادان اين فن بتخصيص محى الدين مغربى مسطور است و آن نسخه را بمجلس آورده در آنجا مرقوم بود كه ذوذوابه در برج حمل دالست بر آنكه لشكرى از جانب مشرق بروم مستولى گردد و والى آنجا اسير شود لاجرم اينمعنى صاحبقران را خوش افتاده باستصواب رأى صواب نما و مقتضاى الفريضة تمر و امر السحاب آن نيت را بامضا رسانيد و روز يكشنبهء هفتم شعبان سنهء 804 اربع و ثمانمأة موافق روز نوروز سلطانى\r\n\r\n","description":"","footnote":"","page_name":" 318 ","page_number":339},
  {"content":"\r\n\r\nايت‌ئيل از حوالى يورت قشلاق قراباغ بعزم تسخير ولايات روم توجه نمود .\r\n\r\nبيت :\r\n شاه انجم چو مشرف كند ايوان حمل * عامل ناميه را بازفرستد به عمل \r\nاول افتتاح از قلعهء كماخ كه كمند تسخير خواقين صاحب تدبير بشرفات كاخش نرسيده و گرد آنقلعه بذروهء كوهى بلند واقعست كه وهم تيزتك در ارتقايش بتنك آيد .\r\n بر چهار اركان و از سبع سماوات طباق * نردبانى گر كند ترتيب عقل دوربين\r\nنايد از دستش كه پا بر گوشهء بامش نهد * گر شود آن سبعه‌اش سبعين و اين چهار اربعين \r\n\r\nالقصه :\r\nآن قلعه را كه قاضى امهر گويد\r\n\r\nبيت :\r\n سپهر منقش پلنگى در او * چو البرز هر پاره سنگى در او \r\n\r\nو نعم من قال :\r\n به خود فروشده صد بار عقل دورانديش * كه تا كمند نظر چون بر آن توان افكند\r\nعلو كنگرهء آن بغايتى برسيد * كه آسمان را از چشم اختران افكند \r\nزمرهء از مبارزان امير كبير قلعه را بسرپنجهء قهر و غلبه تسخير كردند و بموجب الفاتحة ام الكتاب\r\n\r\nمصراع :\r\n سالى كه نكوست از بهارش پيداست . \r\nپيكر ظفر از عرصهء دلها جلوه‌گر گشت مؤلف ظفرنامه گويد از غرايب آنسرزمين آنست كه هر سال در فصل بهار سه روز متوالى صغار طيور مثل بچهء عصفور كه از نو پر بر آورده باشند از هوا فرود مىآيند و اهالى آنها را جمع نموده نمك سود مىكنند و در اوانى و ظروف ذخيره مىسازند و هرچه در آن سه روز گرفته نمىشود پرش بزرك شده ميپرد بالجمله در روز جمعهء نوزدهم شهر ذيحجه سنهء 804 اربع و ثمانين آفتاب در ششم درجهء اسد در حوالى آنقوريه با ايلدرم بايزيد مصاف دست داده غالب آمد و او را وقت خفتن شب شنبه دست بسته نزد صاحبقران آوردند و مضمون اصبحت اميرا و امسيت اسيرا در باب او بظهور رسيد .\r\n\r\nنظم :\r\n تاب تو صد هزار سلاطين نداشتند * قيصر چگونه دارد و فغفور و اردوان \r\nدر ظفرنامه مسطور است كه چون مصاف ميان اين دو لشكر عظيم واقع شد اول كسى كه با لشكر خود حمله كرده خصم برابر خود را متفرق ساخت قراعثمان بايندرى بود و قيصر پسرى داشت موسوم بكرشيخى كه در جلادت بر برادران تفوق داشت از دست راست قيصر و سپرلاس افرنجى از دست چپ او با ده هزار فرنگى كه جبهاى ايشان از فرق تا قدم آنچنان به يكديگر مربوط و مضبوط مىشود كه به غير از قفلى كه قريب بساق پاى\r\n\r\n","description":"","footnote":"","page_name":" 319 ","page_number":340},
  {"content":"\r\n\r\nايشانست از جاى ديگر نمىتوان گشاد كوششهاى بهادرانه كردند آخر كرشيخى بمردم خود گفت كه مردم روم حريف اين سپاه نيستند و هزيمت كرده بدر رفت و سپرلاس افرنجى نيز تا قريب شام كوشش نموده او نيز مغلوب شد در اينحالت قيصر بر بلندى برآمده نظاره بر چپ و راست لشكر خود كرد ديد كه اكثر كشته و بسته گشته‌اند و كار از دست رفته چندان كوشش نمود كه شام نزديك شده راه گريز پيش گرفته بدر رفت اما روز ديگر اسير شده به نظر صاحبقرانش آوردند .\r\n\r\n[ 542 - ايلدرم بايزيد نزد محمود خان » 
  ]\r\n542 حكايت در رسالهء ديدم نوشته بود كه در وقتى كه ايلدرم بايزيد را دست بسته پيش محمود خان كه امير كبير او را از نسل اوكتاى قاآن بخانى برداشته بود آوردند امير كبير به دو به نظر مرحمت نگريسته گفت هرچه كردى به خود كردى ندانستهء .\r\n\r\nبيت :\r\n هركه با فولاد بازوپنجه كرد * ساعد سيمين خود را رنجه كرد \r\nحالا دغدغه بخاطر خود راه مده كه بشكرانهء فتحيكه واهب منان به من كرامت كرده هيچ بدى به تو نمىرسانم . ايلدرم روى تضرع به خاك نهاده بگناه خود متعرف شد و بعرض رسانيد كه سه پسر من موسى و عيسى و مصطفى در اين جنك بوده‌اند از مرده و زندهء ايشان خبرى ندارم امير كبير جمعى را تعيين نمود كه تفحص كنند آنها موسى را گرفته بودند پيش ايلدرم آوردند و عيسى و مصطفى از آن معركه جان بدر برده بودند .\r\n\r\n[ 543 - ميرانشاه و امير تيمور » 
  ]\r\n543 من اللطايف در شهور سنهء 798 ثمان و تسعين و سبعمأة صاحبقران پاىتخت هلاكو خان را كه از بادكوبهء شيروانست تا بغداد و از همدانست تا روم به بزرگترين اولاد خويش ميرزا اميرانشاه تفويض فرمود و او شهزادهء عياش و لوندمشرب بود و اكثر اوقات خود را بصحبت و عشرت مصروف داشته ! اينمضمونرا منظور داشتى .\r\n\r\nبيت :\r\n صحبت قضا ندارد و نقد روان بقا * ساغر طلب چه تكيه بر اوقات كردهء \r\nتا روزى در شكارگاه از اسب خطا شده بسر و گردن بر زمين فرود آمد و زمانى نيك بيهوش گشته اطبا نيز در معالجه سهوى كردند و آن منجر بخبط دماغ شده از او افعال ناهنجار سرميزد چون اين خبر در سمرقند بصاحبقران رسيد بنابر آن در شهور 802 اثنتين و ثمانمأة بعزم يورش هفت ساله لشكر بايران كشيد\r\n\r\n","description":"","footnote":"","page_name":" 320 ","page_number":341},
  {"content":"\r\n\r\nو شهزادهء مشاراليه را از نظر التفات انداخته مقربانش را مقهور و مقيد ساخت و از موقف جلال حكم بسياست ندماء و مصاحبانش نافذ شد از آن جمله محمد كهكى بود كه باوجود فضل و كمال در شيوهء نظم و نثر و هزل و مطابيه اعجوبهء دهر بود و استاد قطب الدين نائينى و حبيب غورى و عبد المؤمن خويناگر كه هريك در عمل خود پيشرو اهل كار و سرآمد ادوار بودند گرفتار گشته و خواجه عبد القادر مصنف ، كه فيثاغورث عهد بود فرار نمود القصه : ايشانرا بپاى دار آوردند محمد قطب الدين قطعهء را در بديهه گفت\r\n\r\nقطعه :\r\n پايان كار آخر عمر است مجملا * گر بايدت و گرنه بدست اختيار نيست\r\nمنصوروار گر ببرندت بپاى دار * مردانه پايدار ، جهان پايدار نيست \r\nو خواجه عبد القادر بكسوت قلندران و ابدالان برآمده سياحت ميكرد ناگاه يكى از ملازمان امير او را گرفته بمجلس صاحبقران آورد و خواجه چون حاوى اصناف كمالات بود از جمله قرآن مجيد را حفظ كرده بتجويد ميخواند در آن ورطهء هولناك آغاز قرائت كرد صاحبقران را بر حال وى ترحم آمده او را بجان امان داد و اينمصراع به زبان آورد .\r\n\r\nمصراع :\r\n ابدال ز بيم چنك در قرآن زد \r\nاما خواجه عبد القادر بن حافظ غيبى مراغى فريد دهر و نادر عصر و اعجوبهء زمان بوده چنان كه متون تواريخ مشحونست بذكر آنكه در زمان سلطان اويس احمد بن شيخ اويس جلاير كه اينمطلع خواجه منهى مآثر اوست\r\n\r\nنظم :\r\n احمد اللّه على معدلت السلطانى * احمد شيخ اويس حسن ايلكانى \r\nخواجه رضوانشاه كه سرآمد ادوار و خلاصهء روزگار است بنابراين او را داناى پادشاه ميدانستند و بنابر كمال وقوف پادشاه نوبتى كه مشتمل بود بر دوازده مقام و بيست و چهار شعبه و شش آوازه مبنى بر نغمات و نقرات بىاندازه ترتيب داده سالها بدان مباهى و بلندآوازه بودى و خواجه در جوانى در آن فن شروع نموده گوى مسابقت از همگنان درربود و در خدمت سلطان دعوى نمود كه اگر خواجه رضوانشاه مدت الحيات اين نوع نادره از صفحهء ضميرش بظهور آورده من در اين ماه رمضان سى نوبت كه هريك در صنعت كم از آنها نباشد مرتب ساخته بشرف عرض رسانم لاجرم زمرهء نديمان حسب الامر سلطان اشعار فارسى و عربى اختيار نموده و هرروز نوبتى معروض ضمير شهنشاه فيثاغورث نظير ميكردند و در روز عيد جملگى اين سى نوبت در سلك تحرير و تقرير كشيد كه تمامى حضار بارگاه بتخصيص خواجه رضوانشاه متحير گرديد و سلطان دربارهء آن نادرهء دوران لوازم الطاف و احسان مبذول داشته مسمى بيار عزيز گردانيد آخر از فترات عراق و آذربايجان بخراسان افتاده در ملازمت ميرزا شاهرخ بسر ميبرد و در شهور سنهء 838 ثمان و ثلاثين و ثمانمأة در وباى عام هرات درگذشت و چون بر سر سلطنت تبريز\r\n\r\n","description":"","footnote":"","page_name":" 321 ","page_number":342},
  {"content":"\r\n\r\nميانهء سلطان و قرايوسف تركمان كار بستيزه رسيد وى بر سلطان غالب آمده او را بقتل آورد اينخبر كه بسمع ميرزا شاهرخ رسيد از خواجه پرسيد كه هيچ شعر بواسطهء يار عزيز بستهء گفت اين رباعى را بخاطر رسانيده‌ام و عملى بر آن ترتيب داده به خدمت ميرزا گذرانيد .\r\n\r\nبيت :\r\n عبد القادر ز ديده هردم خون ريز * با دور سپهر نيستت جاى ستيز\r\nكان مهر سپهر خسرويرا ناگاه * ( تاريخ وفات گشت قصر تبريز ) \r\nبيكن خواجه در يكى از مصنفات خود آورده كه در شهر شعبان سنهء 779 تسع و سبعين و سبعمأة در تبريز پادشاه زمان سلطان حسين ميرزا بن شيخ اويس ايلكانى ميفرمود كه كسى باشد كه هرروز نوبتى ترتيب نمايد استادان عصر بتخصيص خواجه رضى الدين رضوانشاه متفق اللفظ و المعنى گفتند كه اين ممكن نيست و از جملهء محالاتست حقير گفتم ممكن است بر سر اين ، خواجه صد هزار دينار گرو بست و در آن باب وثيقهء نوشت و پادشاه گواهى خود به آب زر بر آن رقم نمود و خواجه شيخ كهكى و قاضى شيخعلى صالحى و امير زكريا خط بر آن نهاده و اشعار را بر پادشاه و شيخ خواجه سلمان عرضه داشتم خواجه رضوانشاه صد هزار دينار زر و دختر خود را بنكاح شرعى بخانهء بنده فرستاد .\r\n\r\n[ 544 - داماد شدن فرزند امير تيمور . 
  ]\r\n544 من نوادر العرس امير بيمانند چون از يورش هفتساله بازپرداخت و سمرقند را بتجديد بقدوم شريف مشرف ساخت خواست كه بموجب حديث تناكحوا تكثروا خانوادهء خانزادگان را در سلك ازدواج يكديگر كشد بنابراين خان‌گل را كه در دو فرسنگى سمرقند است بواسطهء مجلس جشن اختيار فرموده مضرب خيام مسرت انجام گردانيد و جارچيان به اطراف ممالك رفته حكام و سرداران آفاق را در آن محل بزرك حاضر گردانيدند و بعضى از دولتخواهان بعرض رسانيدند كه اگر ميرزا شاهرخ از خراسان و ميرزا پير محمد جهانگير از غزنين و كابلستان خواسته شوند دور نيست امير فرمود كه طلب شاهرخ صلاح نيست اما پيرمحمد را بخواهند بالجمله در غرهء ربيع الاول از خان‌گل تا دامن‌شودار و يالقوز آغاج كه قريب ده فرسنك مىباشد طناب در طناب پيوستند و سرادقات و پردهء خاصه صاحبقران يكفرسنك بود و در اندرون خيمه و خرگاها اتاق بسيار بود از آن جمله خرگاه دويست و دوازده پاى عالم‌آراى كه بيرونش از پارچه‌هاى هفت رنك و درونش از مخمل الوان و طنابش از ابريشم و ستونهايش از چوب صنوبر منقش به طلا و لاجورد و گوش‌هايش از طلا بود و گروه انبوه فراشان آن را در عرض يكهفته برپاى مىكردند و از اعجوبهء روزگار بود و آن دويست و دوازده پاى چنان وسيع بود كه ده هزار كس بفراغت در سايه‌اش مىنشستند .\r\n\r\nنظم :\r\n هزاران آفرين بادا بر آن فراش چابك‌دست * كه كرد اين خيمه زرين طناب بيستون برپاى \r\n\r\n","description":"","footnote":"","page_name":" 322 ","page_number":343},
  {"content":"\r\n\r\n\r\n[ 545 - ميرزا عمر فرزند امير تيمور . 
  ]\r\n545 حكايت چون ميرزا عمر بن ميرزا اميرانشاه از پدر و برادر روگردان شد ، دست توسل در دامن عمش ميرزا شاهرخ زد . حميت خسروانه او را در كنف عطوفت جايداده الكاى مازندران و رى و همدان را در وجه اقطاع او مقرر داشت و او در آنجا استقلال يافته علم مخالفت عم برافراشت و چون ميرزا شاهرخ بر اين اطلاع يافت او را تا جام استقبال نموده در حوالى قريه بردويه در دوشنبه نهم ذيقعده سنهء 809 تسع و ثمانمأة تلاقى فريقين دست داده بعد از مقاتله بسيار شاهرخ ميرزا غالب آمده بموجب  جاءَ الْحَقُّ وَ زَهَقَ الْباطِلُ  ميرزا عمر جان بر سر كفران نهاد . آرى\r\n\r\nنظم :\r\n شود ابر ارچه بر دريا سرافراز * نه آخر پيش دريا سر نهد باز \r\nديگر آنكه .\r\n\r\nبيت :\r\n با حملهء شمال چه تاب آورد چراغ * با دولت هماى چه پهلو زند زغن \r\n\r\n[ 546 - شخصى از كسى پرسيد چه نام دارى ؟ . 
  ]\r\n546 مطايبه مشهور است كه شخصى از يكى پرسيد كه چه نام دارى گفت عمار آنشخص گفت كه اين چه بدناميست كه تو دارى زيرا اگر عين حذف شود مار و اگر ميم حك شود عار .\r\n\r\nمصراع :\r\n اين چه بدناميست كز عالم برافتد نام تو \r\nالقصه ميرزا شاهرخ سوارى جهت ايصال اين خبر مسرت اثر بصوب هرات ارسال داشت و ميرزا بايسنقر ولد ميرزا شاهرخ نيز شاطر خود را به همين واسطه روانه نمود . شاطر خود را بحوالى كوسه به سوار ميرزا شاهرخ نموده گفت مرا نيز به جهت همين خبر به شهر فرستاده‌اند اما پايهاى من مجروح شده راه نميتوانم رفت سوار از او گول خورده يك مرتبه از سرعت وانشست و شاطر او را درپى غلطى دوايند و چون او درنك كرده ايستاد شاطر آنقدر مسافت را كه سى و شش فرسنگست در يك روز قطع نموده محل غروب خود را به شهر رسانيد چون همگى خاطر صغار و كبار از خاتونها و شهزادگان بجميع قوى متوجه آنخبر بودند از استماع آن بغايت خوشحال و فارغ البال گشته چندان زر و زيور و اقمشه و امتعه بر او ايثار كردند كه طى مسافت دور و دراز بر او آسان شده مادام الحيات بين الاقران سرافراز بود\r\n\r\nبيت :\r\n ورنه اقليم فلك شكرانهء اين مژده را * مسرعان عالم علوى برسم مژده خواه\r\nميگشايند از بر افلاك فيروزى قبا * ميربايند از سر خورشيد ياقوتى كلاه \r\n\r\n[ 547 - زخم خوردن شاهرخ بن امير تيمور . 
  ]\r\n547 من البدايع ميرزا شاهرخ از غايت صفاى نيت و خلوص عقيدت هر جمعه بواسطهء اداى نماز جمعه به مسجد جامع رفتى تا در روز جمعهء بيست و سيم ربيع الثانى سنهء 830 ثلاثين و ثمانمأة وقتى كه از نماز فارغ شد و متوجه بيرون بود و اكثر امرا بيرون شتافته سواره ايستاده بودند و نقاره‌چيان نقاره ميزدند ناگاه شخصى نمدپوش\r\n\r\n","description":"","footnote":"","page_name":" 323 ","page_number":344},
  {"content":"\r\n\r\nاحمد لرنام از مريدان فضل اللّه استرابادى بطريق دادخواهان بر سر راه آمده پادشاه بيكى از مقربان گفت كه مدعاى او را معلوم كن لرك جرأت نموده پيش دويده كاردى بر شكم ميرزا شاهرخ زد امرا مضطرب گشته بعد از رخصت او را پاره‌پاره كردند بيكبار غوغا و رستخيز عظيم برخاسته خلايق سراسيمه گشتند و نقاره‌چيانرا دست از كار بازماند و غريو مردم بيرون و درون بگردون رسيد و پادشاه امير فيروز شاه را خواسته او از غايت دهشت باندرون راند ميرزا ميخواست كه در محفه نشنيد دولتخواهان بنابر رفع مظنهء بدانديشان نگذاشتند و آنزخم را بسته باز بطريق سابق پادشاه را سوار كردند و نقاره‌چيان بدستور نقاره مينواختند تا بباغ زاغان شتافته آنجراحت را معالجه كردند تا براحت مبدل شد و يكى از شعرا در آنواقعه گفته .\r\n\r\nنظم :\r\n سال تاريخ هشتصد و سى بود * روز جمعه پس از اداى صلات\r\nقصهء بس عجيب واقعشد * در خراسان ولى به شهر هرات\r\nكج‌روى در بساط چون فرزين * خواست تا شهر خى زند شد مات \r\n\r\n[ 548 - رفتن يارعلى نزد سلطان خليل . 
  ]\r\n548 من الوقايع چون در شهور سنهء 736 ست و ثلاثين و سبعمأة اميرزاده يارعلى ولد قرا اسكندر تركمان از پدر رنجيده نزد سلطان خليل والى شيروان رفت آن بيدرد آن نوع شاهزادهء را كه بنوك مژهء خونريز در صف عشاق رستخيز انداختى هدف تير ملامت ساختى\r\n\r\nبيت :\r\n خود از براى سر زره از بهر تن بود * تو جنگجوى عادت ديگر نهادهء\r\nدربر گرفتهء دل چون خود آهنين * و آنزلف چون زره را بر سر نهادهء \r\nو بنابر خلوصى كه با دودمان تيموريه داشت ويرا بند كرده از راه دريا نزد شاهرخ ميرزا فرستاد ميرزا را آن شكل و رخسار و ملاحت و گفتار خوش آمده قيدش برداشت و در تربيتش كوشيده در جرگهء شاهزادگانش نشانيد تا آنكه در روزى كه استاد فرخ ريخته‌گر كمان رعديكه چهارصد من سنگ بدعوى مىانداخت ترتيب داده بود و شاه و سپاه را بتماشا دعوت فرمود و خلايق بينهايت از شهر بيرون آمده بودند ميرزا بر سر پشتهء ايستاده بهر طرف نگاه ميكرد در آن اثنا چشمش بر اميرزاده يارعلى افتاد كه چون از دور پيدا شد فرياد از نهاد خلايق برآمده گفتند  ما هذا بَشَراً إِنْ هذا إِلَّا مَلَكٌ كَرِيمٌ \r\n\r\nبيت :\r\n نيست حد بشر اين حسن و لطافت كه تراست * روح قدسى كه بدينگونه مصور شده‌اى \r\nو تماشاى چنانرا نابود انگاشته بيكبار همه بسوى او شتافتند و بدينمضمون مترنم گشتند .\r\n\r\nنظم :\r\n اين ترك پريچهره خدا را خلف كيست ؟ * وين در گرانمايه ز درج صدف كيست ؟ \r\n\r\n","description":"","footnote":"","page_name":" 324 ","page_number":345},
  {"content":"\r\n\r\nميرزا را از ملاحظهء آن توجه خلق عرق غضب به حركت آمده او را بگرفت و بسمرقند فرستاد .\r\n\r\nمصراع :\r\n بس مرغ همايون كه بتير نظر افتاد . \r\n\r\n[ 549 - در غرائب كشورها . 
  ]\r\n549 من مآثر البلدان بر رأى جهان‌نماى سالكان مسالك بدايع و سايران ممالك وقايع كه پيوسته خاطر خطير ايشان از ايراد حكايات غرائب اماكن متمتع است و ضمير منير آنان از استماع نوادر مواطن مستمع پوشيده نخواهد بود كه مؤلف مطلع السعدين در احوال صاحبقران و ميرزا شاهرخ بهادر خان قضيهء حيرت‌افزاى خطاى از ثقات نقل كرده و داستان هندوستان كه خود براى العين ديده و صفت كشمير موافق آنچه مؤلف ظفرنامه تحرير فرموده بتقريبى آورده چون قدر مناسبتى به وضع اينمختصر داشت بنابرآن موجزى از آن سمت تسطير يافت\r\n\r\n[ 550 - حكايت كشور ختا . 
  ]\r\n550 حكايت خطا وى گويد كه چون در سنهء 822 اثنتين و عشرين و ثمانمأة ميرزا شاهرخ ايلچيان بجانب خطاى ارسالداشت ميرزا بايسنقر خواجه غياث الدين نقاش را كه جوانى مستعد بود خاصه بواسطهء همان همراه كرد كه بر جميع خصوصيات آنولايت اطلاع حاصل نموده روزنامچهء در آن باب درست دارد و بىزياده و نقصان بحضور آورد ايلچيان در سنهء 825 خمس و عشرين و ثمانمأة بهرات آمده و خواجه غياث الدين شرح آنحالات را بىتعصب و غرض نوشته و زبدهء آنسخنان اينست كه اين بيمقدار خلاصهء از آن الفاظ انتخاب نموده معروض ميگرداند كه ايلچيان در شانزدهم ذيقعده اينسال از هرات توجه نموده بيست و هشتم جمادى الاولى سنهء 823 ثلاث و عشرين و ثمانمأة بچراگاه و خيمهء ايل شير بهرام درآمدند و در آن بيابان با آنكه آفتاب در سرطان بود آب دو انگشت يخ بسته بود .\r\n\r\nبيت :\r\n مگر زمانه بآهنگرى برون آمد * كه آب گشت چو فولاد و باد چون سوهان ؟ \r\nو آخر جمادى الاولى بطرقان رسيدند و پنجم رجب بقرا خواجه مؤلف ظفرنامه گويد كه از ختن تا خان‌باليغ كه تختگاه خطاست به راه آبادانى صد و شصت و يكمنزلست چه از آنجا تا قراخواجه سى و پنج منزلست و از قراخواجه تا سقاول كه سرحد خطاست و از كوه تا كوه ديوارى كشيده‌اند و دروازه نشانده و خانها و بامها ساخته جماعتى در آنجا بمحافظت سرحد قيام مينمايند سى و يكمنزل و از آنجا بكيخاتو كه از شهرهاى معظم خطاست پنجاه و پنج منزل و از آنجا تا بخانباليغ چهل منزلست و گويند راهى ديگر هست كه از سرحد ختن تا خطا بچهل روز ميتوان رفت اما هيچ آبادانى ندارد و ريك روانست\r\n\r\n","description":"","footnote":"","page_name":" 325 ","page_number":346},
  {"content":"\r\n\r\n\r\nبيت :\r\n راهيست ز كعبه تا به مقصد پيوست * وز جانب ميخانه رهى ديگر هست\r\nاما ره ميخانه ز آبادانى * راهيست كه كاسه ميتوانداد بدست \r\nو چاهيكه در آن محل حفر مىكنند اگرچه زود به آب ميرسد اما در بعضى مواضع آب آن سميتى دارد و هر جانوريكه مىخورد هلاك مىشود و از غرايب آنكه دو چاه كه ميانهء ايشان مسافتى نيست گاه مىباشد كه آب يكى چون زهر مار است و از آن يكى چون آب حيات خوش گوار و از ختن بكاشغر پانزده روز راه است و از سمرقند بكاشغر بيست و پنج منزلست و در ختن دو رودخانه است از يك قاش و قراقاش و بيشتر سنك آنرودخانه يشم است و از آنجا بممالك ديگر مىبرند و آب هردو رودخانه از قرانقوداق فروميريزد .\r\n\r\nالقصه :\r\nايلچيان از راه بيابان نوزدهم رجب بقصبهء اتاصوفى رفتند و دوازدهم شعبان در اثناى بيابان بشير و گاو قطاس دچار شدند و آن گاو چنان بزرك مىشود كه گويند نوبتى سواريرا از پشت اسب بسر شاخ درربود و مدتى بر سر شاخ او بود .\r\n\r\nمصراع :\r\n باشد سخنى غريب اگر راست بود . \r\nچهاردهم شعبان بمنزلى رسيدند كه از آنجا تا تنكجو كه اول شهر خطاست دو روزه راه محل بود جمعى خطائيان خبر ايلچيان شنيده و بموجب فرمان ، استقبال نمودند و يكروز در مرغزارى صفهء عالى ساخته و سايبانها افراخته و صندليها نهاده و خوردنيها از غاز و مرغ و گوشت پخته و ميوهاى خشك و تر و شيرينيها بر طبقهاى چينى ترتيب داده و بر زير هر شيرينى نخلى بسته و سبزيها در خوانها آراسته و در آن بيابان طورى مرتب گردانيدند كه در شهرها مقدور نيست و بعد از طعام انواع مسكرات پيش آوردند و همه كس را گوسفند و آرد و جو و ما يحتاج دادند و آنها را باحترام تمام نزد ايلچيان فرستادند و در آنجا اسامى ايلچيان و ملازمان بقلم گرفته تجار در جرگهء ملازمان درآمده خدمت تمام ميكردند و شانزدهم « شعبان دايك واحى » حاكم سرحد ايلچيان را ميهمانى عظيم داده انواع تكلفات بتقديم رسانيد و در آن صحبت تمثالى به شكل لك‌لك ساخته پسرى باندرونش رفته بطريق آن جانور پاى برمىداشت و سر ميجنبانيد و بغايت تقليد شبيه مىكرد چنان كه منشأ حيرت مردم مىگرديد و در هفدهم به محل درآمده بعد از چند روز بمردم قراول رسيدند و قراولگاه قلعه محكمست و اطرافش كوههاى بغايت رفيع و راه در ميان قلعه واقع گشته و يك مرتبه نسخه بر اسامى ايشان نوشتند و از آنجا بسكچو آمدند و تمامى رختها و اسبان ايشانرا در دفتر ثبت كردند و سپردند و جميع ما يحتاج از مأكول و مشروب در بام خانها مرتب بود و هر شب براى هركس يكدست جامهء خواب ابريشمين با يك كنيز خدمتكار فرمان\r\n\r\n","description":"","footnote":"","page_name":" 326 ","page_number":347},
  {"content":"\r\n\r\nبردار آماده بود و از آنجا تا خانباليغ كه تختگاهست نود و نه يامست همه آبادان و ميان يامها چند فرغود و فرغود عبارتست از خانهء شصت گزى بلند و دائم ده كس در خانها ميباشند و در آنجا كه فرغود است چون حادثهء سانح شود فى الحال آتش كنند تا فرغود ديگر ديده آنجا نيز آتش كنند چنان كه در يك شبانروز سه ماهه راه خبردار شوند كه قضيهء واقعست بعد از آن مكتوبى كه مشتمل بود بر تفصيل آنواقعه متعاقب رسد و از كيدى قوى تا كيدى قوى خانوارى چندند كه در آنجا ساكن گردانيده‌اند و ياسان ايشان همين است كه مكتوبرا بكيدى قوى ديگر مىرسانند و مسافت ميان دو كيدى قوى چهار دانك فرسنگست و مردم فرغود هر ده كس ده روز بكشيك در آنجا مىباشند و اما مردم كيدى قوى در آنجا ساكن‌اند و در آنجا زراعت مينمايند و از سكچو تا قمچو كه شهرى بزرگتر است نه يام بود و در هر يامى چهارصد و پنجاه اسب و درازگوش يورغه جهت ايلچيان مىآوردند و پنجاه ارابه و از غرايب قمچوخانه‌ايست كه آن را چرخ‌وفلك مىگويند مثل گوشكى مثمن از زير تا پانزده طبقه و در هر طبقهء منظرهاى مقرنس خطائى و غرفها و ايوانها و در تمامى آن طبقات منظرهاى خرد و بزرك ساخته بودند و در آنجا صورتهاى غريب نگاشته و زير آن گوشك صورت ديوان كه آن را بر دوش دارند و دور آن موازى بيست گز بلندى و عرضش دوازده گز بود همه از چوب تراشيده و مطلا كرده كه گوئى طلاست و سردابهء در زير آن و ميلى از آهن از زير تا بالاى آن تعبيه كرده و يكسر ميل بر سر كرسى آهن نهاده و سر ديگر بر سقف خانه كه گوشك در آنجا است استوار كرده چنان كه در سردابه باندك حركتى آن گوشك معظم در گردش و حركت درمىآمد القصه : ايلچيان هرروز بيامى و هر هفته به شهر و مقامى مىرسيدند تا چهارم شوال بشهريكه در كنار آب قراموران كه برابر جيحونست رسيدند و در آن شهر چون دختران صاحبجمال بسيار مىباشند بحسن‌آباد اشتهار دارد و از آنجا از چند شهر عبور نموده بيست و هفتم به شهر صيدين‌مور رسيدند و اين شهريست در كمال عظمت و بتخانهاى بسيار در آنجا هست و در يك بتخانه بتى ديدند جسم او از برنج زرد ريخته بلنديش پنجاه گز با تناسب اعضا و بر هر دستى صورت چشمى و آن بت را هزاردست مىخوانند و كرسى از سنك تراشيده كه اين بت و عمارت بر آن كرسى است و ديگر رواقها و منظرها بر گرد او چندان پله . پلهء اول از كعب او گذشته و پلهء دوم بزانويش رسد و مرتبهء سيم از زانويش گذشته و چهارم بميانش رسيده و پنجم به سينه و همچنين چند مرتبه ديگر تا بسر و سر آنعمارت بمقرنس درآورده و چنان پوشيده‌اند كه عقل در آن متحير است و آن عمارت هشت مرتبه و در همه مرتبه‌ها از درون و بيرون ميتوانگرديد\r\n\r\n","description":"","footnote":"","page_name":" 327 ","page_number":348},
  {"content":"\r\n\r\nو اين بت را ايستاده ساخته‌اند و دو قدم او كه هريك قريب ده گز باشد بر بالاى هم ساخته‌اند و آن خود نمينمايد و گوئى معلق ستاده تخمينا صد هزار خروار برنج در آنجا صرف شده باشد و در اين شهر گوشك چرخ‌وفلكى چون شهر قمچو بود بلكه از آن بزرگتر و بهتر و هشتم ذيحجه هنوز صبح نه‌دميده بود كه بخانباليغ رسيدند و آن شهرى بود بغايت بزرك هر ديوارى از چهار ديوار يكفرسنك بود و بر ديوارهاى دور شهر بواسطهء آنكه عمارت ميكردند صد هزار چوب‌بست بسته بودند .\r\n\r\n[ 551 - از مؤلف تاريخ وصاف . 
  ]\r\n551 روايت مؤلف تاريخ وصاف آورده كه شهر ختلانى در زمان استيلاى مغول بر دست قبلا قاآن مفتوح گشته چنان كه شمهء در محل خود مرقوم گشت و سواد اعظم ممالك چين است كه آن را خطاى نيز ميگويند و آن بلده به وضع طولانى افتاده دورش بيست و چهار فرسنك است و از ابتداى شهر تا انتها سه محل يام بسته‌اند و طول راسته بازارش سه فرسنك است و از جملهء اهل حرفت سى و دو هزار رنگريزانند باقى صناع از اين قياس كن و از جمله تمغاآت هرروز هفتصد بالش زر حاصل تمغاى نمك آنجاست و از جملهء ساكنان آنجا هفتاد تومان لشكر كه عبارتست از هفتصد هزار و هفتاد تومان رعيت‌اند سواى غربا و تجار و آيند و روند و كشيشان و عبدهء اصنام كه ايشان داخل دفتر عرض نيستند و هر شب چهار تومان عسس برسم حفظ و حراست شهر مشغولند و در ميان شهر چندين رود بزرگ جاريست و بر آن سيصد و شصت پل بسته‌اند و سفاين بيحد و نهايت در آن انهار آمدوشد مينمايند و باوجود شهرى بدين عظمت فرش كوچها و محلات آن تمامى از خشت پخته و سنگ تراشيده بود القصه دروازه‌بانان هنگام صبح دروازها را گشاده ايلچيانرا از جهتى كه عمارت ميكردند به شهر درآورده و بر در كرياس پادشاه فرود آوردند و در آنمكان هفتصد قدم سنك تراشيده بود كه پياده از روى آن گذشته بدرگاه رسيدند و در هر طرف در ، پنج فيل ايستاده و خرطومها بر راه داشته ايلچيان از ميان خرطومها گذشتند و اندرون رفتند و قريب هزار آدم آنوقت كه هنوز صبح روشن نشده بود بر درگاه حاضر بودند و اندرون فضائى بود بغايت وسيع و در پيش آن گوشك كرسئى از سى گز و بر بالاى كرسى ستونهاى پنجاه گز برپاى كرده و در پيش ستونها سه دروازه دروازهء ميانين بزرگتر و چپ و راست خردتر و ميانه محل تردد پادشاه است و از طرفين خلق ميگذرند و بر بالاى گوشك پشت دروازهء چپ و راست كور كه و ناقوس نهاده و آويخته و دو كس منتظرند كه پادشاه كى بتخت برآيد و قريب سيصد هزار آدمى در آنوقت بدرگاه جمع گشته بودند و دو هزار مغنى ايستاده و آواز زير و بم باهم ساز كرده به زبان و اصول خطائى ايشان دعاى پادشاه ميگفتند و ده هزار سلاح بدست و پرچم‌دار و دورباش‌گو و زوبين‌انداز و تبرزين بدوش و نيزه‌دار و شمشيرزن و گرز در دست حضور داشتند و بعضى بادزن و چتر گرفته\r\n\r\n","description":"","footnote":"","page_name":" 328 ","page_number":349},
  {"content":"\r\n\r\nبر اطراف آن فضا ايستاده و خانها و صفها و ستونهاى معظم و بر كنار صفها و ديوار خانها مجموع شبكه و سنك تراشيده بود القصه چون روز روشن شد آنها كه بر بالاى گوشك منتظر پادشاه بودند كوركه و دمامه و سنج و ناقوس فروكوفتند و اين سه دروازه گشادند و خلايق درون دويدند چون از اين فضا به فضاى ديگر رفتند آن نيز بغايت وسيع و دلگشاى بود و در برابر هر گوشكى از اول بعظمت‌تر و تختى آوردند به قدر چهار گز و گرد تخت مثلث همچو خرگاه نشيمن سلاطين و از اطلس زرد و نقوش خطائى و سيمرغ و اژدها نموده و بر بالاى تخت كرسى از زر نهاده و از چپ و راست خطائيان صف كشيده ايستادند اول امراى تومان و هزاره و صده بغايت بسيار هريك را در دست راست تختهء موازى يكزرع شرعى طول و يكچهار يك عرض و به غير آن بر جائى نظر نميكردند و از عقب ايشان فزون از حد و شمار جبه پوشان و نيزه‌داران بعضى شمشيرهاى برهنه در دست بر صفهاى راست ايستاده مجموع چنان خاموش كه گويا متنفسى آنجا نيست و پادشاه از حرم بيرون آمده نردبانى از نقرهء پنج پايه بر تخت نهادند و بر بالاى تخت صندلى از زر پادشاه بتخت آمده بر صندلى نشست ميانه‌بالا نه بزرك و نه كوچك با محاسنى قريب دويست سيصد موى و محاسن چنان دراز بود كه در كنار پادشاه سه چهار حلقه زدى و از چپ و راست تخت دو دختر ماه‌پيكر مويها بر ميان سر گره زده گردن و عارض گشاده و مرواريدهاى بزرك در گوش كاغذ و قلم در دست نظر كه پادشاه چه فرمايد تا هرچه بر زبان پادشاه گذرد قلمى نمايند و چون بحرم رود نوشته را بعرض رسانند كه اگر حكمى تغيير بايد كرد كنند و خط بيرون فرستند كه اهل ديوان بر آن موجب عمل كنند بالجمله چون پادشاه بر تخت قرار گرفت و صفها پيش روى پادشاه ايستاد ايلچيان را با بنديان دوشادوش بردند اول شمارهء بنديان پرسيد هفتصد نفر بودند بعضى دوشاخه در گردن و بعضى دست و گردن در تخت و پنج شش نفر را بر تختهء دراز بند كرده سرها از تخته بيرون و هريك را كسى موكل و موى گناهكار گرفته تا پادشاه چه حكم كند و او جمعيرا قتل و بعضى را زندان فرمايد و در تمامى خطا هيچ داروغه و حاكم را ياراى آن نيست كه كسى را توانند كشت و جرم گناهكارانرا بر تخته رقم كرده در گردنش آويزند و با زنجير و دوشاخه بپاى تخت ارسال دارند اگرچه يك ساله راه باشد بعد از آن ايلچيانرا پيش بردند قرب پانزده گز نزديك تخت و اميرى زانو زده به خط خطائى احوال ايلچيان نوشته برخواند مضمون آنكه از راه دور و دراز از پيش شاهرخ ميرزا و فرزندان او آمده‌اند و بواسطهء پادشاه تبركات آورده بپاىتخت بسر زدن آمده‌اند مولانا حاجى يوسف قاضى كه از امراى تومان و مقربان پادشاه بود و از دوازده ديوان پادشاه يكى تعلق به دو داشت پيش آمده با چند نفر از مسلمانان زباندان ايلچيان را گفتند دوتا شويد بعد از آن\r\n\r\n","description":"","footnote":"","page_name":" 329 ","page_number":350},
  {"content":"\r\n\r\nسر بر زمين نهيد پس از آن سه كرت ايلچيان سر بر زمين رسانيدند بعد از آن مكتوب حضرت شاهرخى و فرزندان را در پارچهء اطلس زرد پيچيدند و به دو دست خويش بلند گرفتند بعد از آن تقوى شعار مولانا قاضى آمده آنها را گرفت و بخواجه‌سرائى كه در پيش تخت پادشاه بود داد و خواجه سراپيش برده پادشاه آنها را بدست گرفت و بخواجه‌سرا گفت اينها چيست ؟ خواجه‌سرا گفت اينها مكتوبى چند است كه از جانب شاهرخ ميرزا آمده بعد از آن بگشاد و بديد و باز بخواجه‌سرا داد و از صندلى فرود آمده و بر تخت نشست و امر فرمود تا ملازمان سه هزار كرسى بياورند و سه هزار جامه و پوشيدنى در خويشان و فرزندان پوشانيد و هفت نفر از اعيان ايلچيان را پيش بردند و پادشاه احوال شاهرخ ميرزا و اولاد او استفسار نموده بعد از آن پرسيد كه قرايوسف ايلچى ميفرستد و مال مىآورند ؟ گفتند آرى ديگر پرسيد كه اينجا غله ارزانست و نعمت فراوان ؟ گفتند بلى چون دل پاشاه با خداى خود راست است حق‌تعالى نعمت فراوان ارزانى دارد\r\n\r\nبيت :\r\n بقوميكه نيكى پسندد خداى * دهد حاكم عادل و نيك‌رأى\r\nچو خواهد كه ويران كند عالمى * نهد ملك در پنجهء ظالمى \r\nديگر گفت ميخواهم ايلچى نزد قرايوسف فرستم كه از آنجا اسبان خوب بياورند اما در راه ايمنى هست ؟ گفتند راه امن است اگر حكم شاهرخى باشد گفت دانسته‌ام چون از راه دور آمده‌ايد برخيزيد و آش بخوريد و ايلچيان را به فضاى اول برده بر سر خوانها نشاندند بعد از طعام ايشان را بنوم خانه بردند و جميع ما يحتاج از مأكول و مفروش همه آماده و مهيا بود روز نوزدهم ذيحجه مهماندار آمده گفت پادشاه شما را بار ميدهد و اسبان با زين آورده ايشانرا بدر خانه بردند و هنوز شب باقى بود و در آنوقت دويست سيصد هزار نفر آدمى جمع بودند و چون روز شد آن سه دروازه را گشودند و ايلچيان را بپاىتخت بردند و از براى پادشاه پنج نوبت سر بر زمين نهادند و پادشاه از تخت فرود آمده و ايلچيان را بيرون برده گفتند كه خود را سبك كنيد غرض كه از مجلس به قضاى حاجت برخاستن عيب است و در آن جشن از نوادر بسيار بود از جمله شخصى بر آستانه خوابيده پاى خود را بالاى داشت و چند نى به كف پاى او نهادند و شخصى ديگر مجموع آنها را بدست گرفته پسرى دوازده ساله آمد و بر بالاى آنها رفت درازى نى هفت گز بود و آن كودك بر سر نيها انواع بازيها كرده آخر نيها را يك‌يك مىانداخت تا بيكى رسيد بر سر آن معلقها زد و بازيها كرد و بعد از آن بحركات غريب از سر نى خطا شد چنان كه همه كس گفتند افتاد بيكبار آن شخص خفته از جاى جست و او را در هوا گرفت ايلچيان مدتى در آنجا\r\n\r\n","description":"","footnote":"","page_name":" 330 ","page_number":351},
  {"content":"\r\n\r\nبودند و اسباب حضور ايشان از هرچه دلخواه باشد همه آماده و مهيا تا غرهء ربيع الاول سنهء 824 اربع و عشرين و ثمانمأة كه پادشاه به شكار رفت و در آنجا از اسب شاهرخ ميرزا افتاده و ميخواست كه ايلچيان را مقيد سازد و بشهرهاى شرقى خطا فرستد مولانا حاجى يوسف و بعضى امرا درخواست نموده پادشاه را از آن رأى بازداشتند و مولانا قاضى اين مژده را بايلچيان رسانيده و اسب سياه بلندى چهار دست و پا سفيد كه ميرزا الغ بيك ارسال داشته بود عبائى زربفت بر آن انداخته به مثل آنكه از چپ و راست جامهاى زربفت به دو پوشيده بودند و جلو اسب را گرفته آهسته آهسته قدم برميداشت و پادشاه قباى سرخ زربفت پوشيده و از اطلس سياه غلافى دوخته و ريش در غلاف نهاده بر آن سوار شد و قريب يك تير پرتاب سواران از يمين و يسار صف‌زده و هيچكس قدم پيش و پس نمىنهاد و صفها چندانكه چشمها كار ميكرد هر صفى از صف ديگر قدرى دور تر و تا شهر بصف رژه ميرفتند و در ميانه جاى پادشاه باده داجى و مولانا قاضى ولداخى و جان‌داجى ميرفتند قاضى پيش آمده ايلچيانرا گفت فرود آئيد و چون پادشاه برسد سر بر زمين نهيد و آنها چنان كردند پادشاه گله آغاز كرده گفت كه تحفه و پيشكش بايد كه بغايت خوب باشد تا موجب اتحاد و مستلزم ازدياد محبت و و داد گردد و اسبيكه آورده بوديد در شكارگاه سوار شدم از غايت پيرى مرا انداخت و دست مرا به درد آورد و كبود شد بسيار طلا انداختم كه اندك تسكينى يافت ايلچيان بعرض رسانيدند كه اين اسب را بنابر آنكه يادگار صاحبقران بود از غايت تعظيم و اجلال ارسال داشت پادشاه را خوش آمده تحسين فرمود و نزديك شهر خلايق بسيار بيرون آمدند و پادشاه را به زبان خطائى دعا ميگفتند و بشوكت تمام به شهر درآمده ايلچيان بوثاق خود رفتند و در آن اثنا يكى از خواتين محبوبهء پادشاهرا قضا رسيد و هشتم جمادى الاولى اين خبر فاش شد قضا را همانشب آتشى از اثر برق بقصر پادشاه كه نو ساخته بود رسيده و بارگاهى كه هشتاد گز طول و سى گز عرض ستونها بود و در آغوش سه مرد نميگنجيد مانند لاجورد و حل روغن كرده تمام بسوخت و از روشنائى آن شهر روشن شد و در اطراف و جوانب قريب دويست و پنجاه خانه و بسيارى از مرد و زن بسوختند و طريقهء ايشان در تدفين خواتين آنست كه در كوهى كه دخمه دارند چون مرده را دفن كنند اسبان خاصهء او را در آن كوه ميگذارند كه بچرد و آنها را كسى نميگيرد و در آن سردابه بسيارى از دختران و خواجه‌سرايان مىباشند و علوفهء پنجساله يا بيشتر پيش ايشان مىنهند علوفه كه تمام مىشود عمر ايشان بانجام ميرسد ايلچيان پانزدهم جمادى الاولى رخصت گرفته از خان باليغ بيرون آمدند و باز بدستور بلكه بهتر مراعات يافته دهم رمضان سنهء 825 خمس و عشرين و ثمانمأة بهرات آمدند .\r\n\r\n","description":"","footnote":"","page_name":" 331 ","page_number":352},
  {"content":"\r\n\r\n\r\n[ 552 - داستان هندوستان . 
  ]\r\n552 داستان هندوستان و هم وى گويد كه جناب شاهرخى حاوى اوراق عبد الرزاق بن اسحاق سمرقندى را در غرهء شهر رمضان سنهء 845 خمس و اربعين و ثمانمأة برسم رسالت نزد شاه بى جا نكرد فرستاد و غرايبى كه در آن سفر ملاحظه نموده بود مرقوم گردانيده شرح ميدهد كه بيجانكرد شهريست در غايت عظمت و بسطت هفت حصار و قلعه گرد يكديگر كشيده و گرداگرد حصار اول در عرض و پهنا همه‌جا سنگها بقد آدمى نصفى در زمين و نصفى در بيرون بنزديك هم محكم كرده‌اند و خانهء پادشاه ميان حصار هفتم است و از دروازهء حصار اول كه جانب شمالست تا دروازهء جنوب دو فرسخ شرعيست و از دروازهء شرق تا غرب مثل اين و وسعت ملك اين پادشاه از سرانديب است تا كلبركه و از مليبار است تا بنگاله و قريب هزار فرسنگست و پادشاه را راى گويند و حكما را براهمه خوانند و در درگاه پادشاه آبهاى بسيار و جويهائى از سنگ تراشيده واقعست و بر دست راست ايوان پادشاه ديوانخانهء بغايت عظيم بر شكل چهل ستون و در پيش وى كرسئى بلند زياده از قامت آدمى بسته‌اند سى گز در طول و شش گز در عرض و دفترخانه و نويسندگان آنجا ميباشند و دفتر ايشان دو نوعست يكى برك جوز هندى كه دو گز درازى و دو انگشت پهنا دارد و بقلم آهن نقش و نوع ديگر سنك نرمى دارند همچون قلم تراشيده و بر صفحهء مينويسند و از آن سنك رنك سفيد بر اين صفحهء سياه مىآيد و بسيار ميماند و اين دفتر معتبر باشد و در ميان چهل ستون خواجه سرائيكه او را دمامك گويند بر متكاى استقلال در ديوان نشيند و در پائين متكا چوبداران بسيار صف كشيده ايستاده‌اند و هركس را كه مهمى باشد بميان چوبداران آمده محقر تحفهء گذرانيده روى خود بر زمين نهد و برخيزد و مدعاى خود عرض كند و دمامك بقاعدهء كه عدالت آنجاست حكم كند و ديگر كسى را مجال سخن نباشد و چون دمامك از ديوان برخيزد چند چتر ملون پيشاپيش او مىبرند و نفير ميكشند و از دو طرف مداحان دعا ميكنند و تا پيش پادشاه هفت جا دربان نشسته است چون دمامك روان شود بر هر درى حشرى از او بازمانند مرتبه‌بمرتبه چنان كه از در هفتم دمامك تنها بدرون رود و مهماترا عرض كند و بعد از زمانى بيرون آيد و در قفاى بارگاه پادشاه منزل دمامك باشد و در دست چپ خانهء پادشاه ضرابخانه است و تمامى زرهاى ممالك در آنجا مسكوك گشته برات ارباب حوالات بر آنجا نويسند و در برابر ديوانخانه فيلخانه است و طريق گرفتن چنانست كه در راهى كه به آب خوردن ميروند چاهى گشاده فروبرند و سر چاه را بخس و خاشاك پوشند و چون فيل به آب خوردن رود در آنجا افتد و تا سه روز هيچكس گرد آن فيل نگردد بعد از آن شخصى آيد و چند چوب محكم بر او زند ناگاه كسى ديگر آيد و آنشخص را دور اندازد و چوب را گرفته پرتاب كند و قدرى علف پيش او ريزد و بازگردد و چند روزى بدين و تيره عمل كند تا با شخص دوم انس گيرد و او بآهستگى نزد فيل رود و ميوها كه مرغوب فيل باشد پيش او برد و او را به\r\n\r\n","description":"","footnote":"","page_name":" 332 ","page_number":353},
  {"content":"\r\n\r\nآهستگى خارش و مالش دهد تا به اين نوع رياضت رام شود و گردن به بند نهد .\r\n\r\n[ 553 - فيل از بند گريخته . 
  ]\r\n553 حكايت گويند فيلى از بند گريخته بصحرا و جنگل رفت و فيلبان از عقب رفته و در راه او چاه كند فيل بيكبار چون محنت چاه كشيده بود بنابراين چوبى عصاآسا در خرطوم گرفته پيش‌پيش بر زمين مىنهاد و احتياط ميكرد و راه ميرفت فيلبان عاجز شد و پادشاه در گرفتن آن قدغن پيش از پيش داشت فيلبان مضطر گشته بر بالاى درختى كه فيلان از آنجا ميگذشتند پنهان شده در وقت گذشتن فيل فيلبان خود را از درخت بر پشت او افكند و ريسمان سطبرى كه بر پشت و سينهء فيل مىبندند هنوز آن ريسمان به حال خود بود آن را محكم بگرفت و فيل هرچند خود را جنبانيد و خرطوم بر او حواله كرد فائدهء نداد آخر بپهلو افتاد و بهر جانب كه ميغلطيد فيلبان به طرف ديگر ميرفت و سبكدستى كرده كجكى چند بر سر فيل ميزد تا او را عاجز گردانيد فيل منقاد شده او را نزد پادشاه آورده انعام مالا كلام گرفت . و در برابر ضرابخانه عسس خانه است گويند دوازده هزار عسس مقرر است كه بحفظ و حراست هفت قلعه اشتغالدارند كه اگر چيزى فوت شود پيدا نمايند يا از عهده بيرون آيند و هرروز اجرت ايشان دوازده هزار هونست كه از خراجات آنجا حاصل شود و شرح عمارات و تكلف خرابات و بيان حسن دلبران قابل تحرير نيست وى ميگويد كه چون بدانجا رسيدم مهماندار آمده مرا بدرگاه پادشاه بردند و او در چهل ستون بعظمت تمام نشسته بود و بر يمين و يسار او عملهء بسيار حلقه زده و پادشاه قباى زيتونى دربر و از مرواريدهاى آبدار بل درهاى شاهوار كه مثل آنها ديدهء روزگار نديده بود گردن‌بند ساخته سبزچهره لاغراندام مايل ببلندى بغايت جوان و بر دو عارض غبار خطى و بر ذقن هيچ نه به او به صورت بسيار مطبوع . چون مرا ديد التفات بسيار نموده گفت خوشحال گشتم كه پادشاه بزرك ايلچى نزد ما فرستاده است .\r\n\r\n[ 554 - چگونگى غذا خوردن هندوان . 
  ]\r\n554 حكايت قبل از آنكه بدانجا روم قضيهء غريبى سانح شده بود و آنچنان بود كه برادر پادشاه منزلى نو ساخته بود و پادشاه و امرا را بضيافت خواست و عادت ايشان آنست كه در حضور يكديگر چيزى نخورند پس اعيانرا در ايوان بزرك نشانده هردم كسى ميفرستاد كه فلان بزرك آيد و طعام خورد و در اينحال كوركه و نقاره و دهل كه در شهر بود حاضر ساخته بصلابت تمام مينواختند و هركس را كه بخانهء معهود ميبردند دو كس را با تيغهاى آبدار در كمينگاه نشانده بود كه در دم او را بر سر خوان ممات نشانده شربت فوات ميچشانيدند آرى مشهور است .\r\n\r\nمصراع :\r\n كاين سيه‌كاسه در آخر بكشد مهمانرا . \r\nتا هركس را كه به قدر اعتبارى بود بدينطريقه دفع كرد بعد از آن متوجه درگاه\r\n\r\n","description":"","footnote":"","page_name":" 333 ","page_number":354},
  {"content":"\r\n\r\nپادشاه شده جمعى از نگهبانان را كه از خوان نوال او بهره‌مند نگشته بودند بچرب‌زبانى دعوت نموده به مهمانان سابق لاحق ساخت و چون درگاه را از مستحفظان پرداخت پيش پادشاه درآمد و طبقى ميوه در دست و كتارهء بل الماس پارهء در زير آن پنهان پادشاهرا گفت مجلس منعقد گشته اميد كه بفر قدوم همايون و طلعت ميمون آنجا را زيب و زينت ديگر بخشند\r\n\r\nبيت :\r\n بيسا بحلقهء ديوانگان عشق و ببين * كز آن سلاسل مشكين چه فتنها برپاست \r\nپادشاه اظهار تمارضى نموده عذر خواست آن روسياه چون از آمدن پادشاه مأيوس شد شمشير كشيده چند زخم متواتر بر پادشاه زده پادشاه در پس تخت افتاد و آن غدار او را كشته انگاشته از معتمدان خود كسى را بازداشت كه سر او را جدا كند و خود از آنجا بيرون آمده بر ديوان درگاه برآمد و آواز برآورد كه پادشاهرا با فلان امير و فلان وزير كشتم اكنون پادشاه منم و چون آن معتمد به قصد سر پادشاه پيش تخت رفت پادشاه كه در قفاى تخت افتاده بود چنان تخت را بر سينهء آنشخص زد كه بقفا افتاد و بيكى از جامه‌داران كه از صدمهء آنواقعه در گوشهء پنهانشده بود گفت سر او را بردار و خود از راه حرم بيرون آمده مردم را از حيات مجدد خود خبردار گردانيد رعايا كه پادشاهرا بسلامت ديدند هجوم نموده برادرش را بزشت‌ترين حالى بقتل آوردند .\r\n\r\nنكته :\r\nخالد بن صفوانرا گفتند كه يار بهتر يا برادر گفت برادر اگر يار باشد\r\n\r\nبيت :\r\n بسا اخ كز اخوت چون زند دم * دمش باشد چراغ عيش را پف\r\nتف افكن بر رخ آن اخ كه هرگز * از اين خوشتر نمىافتد اخ و تف \r\n\r\n[ 555 - صفت كشور كشمير . 
  ]\r\n555 صفت كشمير كشمير ولايتىست در ميان اقليم چهارم و عرصهء آن طولانى از شرق بغرب موازى چهل فرسنك و از جنوب بشمال هشت فرسنك و آنمحروسه محفوظ است بكوههاى بلند بىمانند حد شمالش بولايت بدخشان و جنوبش بممالك هند خصوصا دهلى و غربش بمنازل و مساكن افغان و شرقيش مساوى صحراى تبت و هيچ بيگانه را بر آن دستى نيست چه معظم طرق آن منحصر است در دو سه راه از آن جمله يكى بجانب بدخشان خراسانست و عبور از آن بغايت دشوار چنان كه نقل احمال و اثقال از آن راه بر پشت الاغ ميسر نيست و مردم آنجا كه به آن كار عادت دارند آنها را بر دوش گرفته روز به جائى ميرسانند كه بر چهارپاى بار نميتوان كرد و راهى كه به هندوستان ميرود چنين است و راه جانب تبت يك مرتبه از اين دو راه آسان‌تر است اما گياه چند روزهء راه آنجا زهردار است و در آن دشت هموار كه در ميان آن كوهسار واقعست دو هزار قريهء معمور است با چشمه‌هاى خوشگوار و آب و علف بسيار و گويند در آنولايت از كوه و دشت صد هزار موضع و مزرعه داير است و در ميان\r\n\r\n","description":"","footnote":"","page_name":" 334 ","page_number":355},
  {"content":"\r\n\r\nآن شهريست كه دلغر نامست و نشيمن حكماء آنجاست و چون دجلهء بغداد بلكه زياده از آن نهرى در ميان شهر جاريست و از غرائب آنكه چنان آب بىپايان از چشمه‌اى كه آن را دبير گويند و در آنولايت واقعست بيرون آيد و بر آن آب سى پل از كشتى و زنجير بسته‌اند و از آن جمله هفت پل در اندرون شهر است و در كوه و دشت آن اصناف درختان ميوه‌دار است و چون هوايش مايل بسرديست برفهاى عظيم در آنجا مىبارد و ميوهاى گرمسيرى چون خرما و نارنج و ليمو و غيره حاصل نميشود اما از آن نزديكى بدانجا حمل ميكنند و از غايت لطافت آب و هوا در آنجا شكل و شمايل زيبا بسيار مىباشد چنان كه گفته‌اند .\r\n\r\nبيت :\r\n شاه همه دلبران كشمير توئى * خرم‌دل آنسپاه كش مير توئى\r\nآن حور كه روح را سزد كش گويد * كاندر كف پاى نازكش مير توئى \r\n\r\n[ 556 - داستانى از شيخ آذرى . 
  ]\r\n556 من معالى الفطرة از شيخ آذرى منقولست كه در حينيكه صاحبقران در قشلاق قراباغ بود همراه خال كه قصه‌خوان ايشان بود بدانجا رفتم و در آنولا به خدمت ميرزا الغ‌بيك آشنا شده مدت چهل روز با شهزادهء عديم المثال بسر بردم و از آن سبب او را به من انس دست داده بمقتضاى طفوليت و حداثت سن شيوهء ارسل معنا اخانا يرتع و يلعب ملازمتش مسلوك ميداشتيم بعد از آن بحسب تصاريف ايام از ملازمتش دور افتاده ديگر بصحبتش نرسيدم تا در شهور سنهء 852 اثنتين و خمسين و ثمانمأة كه جناب الغ‌بيك تسخير خراسان فرموده باسفراين نزول اجلال نمود من از كودكى بپيرى رسيده در زى فقرا به خدمت وى رفتم چون چشمش بر من افتاد تيز در من نگريست و گفت تو مصاحب و آشناى ما مينمائى تو خواهرزادهء قصه‌خوان ما نيستى ؟ گفتم آرى چنين است و مرا از كمال قوت حافظه و غايت ادراك آن شاهزاده حيرت تمام روى نموده لوازم دعا بتقديم رسانيدم .\r\n\r\n[ 557 - كور علوى كه مردم را بكشتن ميداد . 
  ]\r\n557 حكايت در تاريخ گزيده آورده‌اند كه در زمان سلطان محمود ملكشاه نابينائى علوى بدنى نام در اصفهان بهمرسيده بود كه در آخر روز سر راه ايستاده از مسلمانان التماس مينمود كه منزل من در بيخ اين كوچه است براى خدا مرا بدانجا بريد هركس را كه اين خير بخاطر ميرسيد دست او را گرفته بدان كوچهء تاريك درمىآورد و جمعى در آنجا بودند او را گرفته بدرون آن خانها كه جهت اين كار ساخته بودند ميكشيدند و بقتل آورده لباس و خرجى كه داشت تصرف ميكردند تا خلقى كثير ناياب شدند و هرچند اقوام تفحص ميكردند اثرى ظاهر نميشد تا روزى مردى دست او را گرفته بدان كوچه برد كه بيكبار دزدان كه در كمين بودند او را گرفته كشيدند آن مرد فرياد زد زنى بكارى بدان كوچه آمده بود بشنيد و بدر دويده بانگ برآورد\r\n\r\n","description":"","footnote":"","page_name":" 335 ","page_number":356},
  {"content":"\r\n\r\nو خلقى بدان كوچهء تاريك رو نهادند و بدرون خانه علوى بدنى درآمدند چون ديدند در و ديوار از خون كشتها پررنك گشته و چاهها پر از كشته است فرياد از خلق برآمد هركس كه مردهء خود را بشناخت برده به خاك سپرد و هركس كه نشناخت با قضا درساخت سلطان محمود ، ملكشاه فرمود تا آن كور ظاهر و باطن را گرفته با تابعان و همسايگان بخفت تمام كشتند .\r\n\r\n[ 558 - انتخاب كردن آذرى حديقهء سنائى را . 
  ]\r\n558 و منها گويند نوبتى در صحبت شريفش تعريف حديقهء شيخ سنائى گذشت آن جناب فرمود كه كاشكى كسى آن را انتخابى ميكرد يكى از ندما گفت كه شيخ يك مرتبه آن را انتخاب فرموده چون آن را حاضر كرد ، چند بيتى از آن خواندند بعضى از آنها موافق طبع وقاد نيفتاد مجددا فرمودند كه اين را نيز انتخابى ميبايد كرد و خود بنفس نفيس متوجه شده لب‌لباب آن را كه فصل الخطاب معارف آن عارف عوارف انتساب بود گزيدند اتفاقا بعد از مدتى نسخهء كهنهء موافق آن يافتند كه شيخ تارة اخرى برچيده بود چون مقابله كردند يك بيت زياده يا كم بود .\r\n\r\n[ 559 - گم شدن برخى اجزاء فتوحات محى الدين . 
  ]\r\n559 تمثيل مشهور است كه چون شيخ محى الدين عربى از تصنيفات فتوحات مكى بپرداخت پيشتر از آنكه ديگر نسخ از روى آن نوشته شود از او فوت شد شيخ بار ديگر متوجه تأليف و ترتيت آن شده باتمام رسانيد و بعد از چندگاه نسخهء سابق بدست افتاد چون مقابله كردند حرف واوى زياد يا كم بود و بتقريب فتوحات حكايات غرايب اثر حبيب السير كه منظور است مسطور گرديد .\r\n\r\n[ 560 - پسر كمال الدين كه بسفارت رفته بود . 
  ]\r\n560 حكايت وى گويد كه چون پسر كمال الدين حسين ابيورديرا در زمان سلطان حسين ميرزا برسالت عراق سرافراز نمودند مير عليشير تحفهء چند از نفايس خصوصا كليات جامى جهت قاضى عيسى صدر مقرر داشت عبد الكريم كتابدار كتاب فتوحات را بنابر رعايت مشابهتى كه در حجم و جلد با كليات داشت بمير تسليم نموده وى بىآنكه ببيند آن را در بار بست و چون بصحبت پادشاه رسيد بنابر سبق آشنائى كه داشت از كلفت راه پرسش نمودند وى جواب داد كه در راه چون بمطالعهء كتاب كليات اوقات ميگذرانيدم زحمت راه چندانى نبود سلطان از غايت رغبت بديدن او اظهار نمود بعد از آنكه حاضر گردانيدند واضح شد كه فتوحاتست نه كليات لاجرم به چند وجه كمال شرمندگى و انفعال بجناب مير حميده خصال راه يافت و آثار انكسار بر وجنات كاروبار وى تافت .\r\n\r\n[ 561 - دفتر روزنامهء شكار . 
  ]\r\n561 و منها گويند كه ميرزا شكار دوست بوده در آن باب روزنامچهء تربيت داده و مجالس شكار را كه در كدام روز واقعشده و چه جانور انداخته و چه طيور بچنگال جوارح مقهور گرديده قلمى نموده بود و اين نسخه را بسيار\r\n\r\n","description":"","footnote":"","page_name":" 336 ","page_number":357},
  {"content":"\r\n\r\nدوست داشتى ناگاه آن نسخه در خزانه گم شد ميرزا از فوتش اظهار تأسف نموده خواست بعضى از آنمجالس كه بخاطر دارد بر صحيفهء بنگارد بنابراين يكيك مجالس را بيان فرموده كاتب مينوشت تا آنكه ديگر چيزى بخاطرش نرسيد بعد از چندى آن نسخه پيدا شد چون مقابله كردند تمام موافق بود .\r\n\r\nمصراع :\r\n همين باشد كمال حفظ و ادراك . \r\n\r\n[ 562 - حالات امير نظام الدين على شير . 
  ]\r\n562 تمثيل امير شهير بنظام الدين عليشير قبل از استقلال و استبداد سر حلقهء ارباب فهم و استعداد بود چنان كه خود آورده كه نوبتى در مشهد مقدس بحضور بودم و پهلوان بىنظير پهلوان محمد كشتىگير بتفقد حال من پرداخته بيشتر اوقات مرا مشرف ساختى تا آنكه در ايام نقاهت غزلى بخاطر رسيده مسودهء آن را در جيب نهادم و صباح پهلوان بدستور بحضور خود مرا مسرور ساخته بعد از پرسش احوال بنديمى اشتغال نمود همانا در آن اثنا گوشهء كاغذ از جيب من نمودار گشته بر وجهيكه اصلا خبردار نگشتم پهلوان بيرون آورده بيك نظر آن غزلرا كه هشت الى نه بيت بود ياد گرفته آن را بجاى خود گذاشت و مطلقا حركت خارجى از وى صادر نگشته و من داعيه داشتم كه غزل مذكور را بپهلوان كه در شعرشناسى يگانهء دوران بود بخوانم لاجرم از وى پرسيدم كه هيچ در اينولا شعرى بستهء كه لحظهء بسرود آن مرا مسرور سازى گفت آرى در اين دو روز بر وزن غزل ميرشعرى بسته‌ام بروم و مسودها را بياورم و آن را با يكديگر بگوئيم القصه ساعتى بيرون رفته يكدو رفيق با خود آورد چون بنياد كرد اول مصراعيكه خواند از من بود آن را حمل بر توارد نموده مصراع ثانى نيز موافق بود مرا انديشه دست داده از استماع ديگر ابيات بالكليه حيرت افزود سر بجيب تفكر فروبرده در آن انديشه بودم كه توارد و توافق اينهمه ابيات چگونه متصور خواهد بود كه بيكبار پهلوان در خنده شده حقيقت را از قرار واقع بيان كرد .\r\n\r\n[ 563 - امير معزى شاعر . 
  ]\r\n563 حكايت گويند معزى ولد برهانى شاعر سلطان سنجر كه اين مقال مبين حال اوست\r\n\r\nنظم :\r\n آن معزى كه خاص سنجر بود * در فصاحت زبان چو خنجر بود\r\nخنجرى آبدار و پرجوهر * جوهرش مدح شاه دين‌پرور \r\nبشدت قوت حافظه در ميان خلق انگشت‌نما بود چنان كه مشهور است كه هر شاعر كه بر وى قصيدهء خواندى بعد از اتمام گفتى كه اين از من است و آن را تماما به ترتيب ادا كردى و فرزند خلفش كه دو بار شنيدى بر طبق مدعاى او شهادت نموده آن را بالتمام قرائت كردى و غلام قابليكه در سلك مماليكش داخل بود بعد از قرائت سه بار بدستور خوانده\r\n\r\n","description":"","footnote":"","page_name":" 337 ","page_number":358},
  {"content":"\r\n\r\nقائل آن حيران ماندى مؤيد اين معنى آنكه انورى قصيدهء كه مطلعش اينست در مدح سلطان در سلك نظم كشيد .\r\n\r\nنظم :\r\n گر دل و دست بحر و كان باشد * دل و دست خدايگان باشد \r\nبامداد متوجه منزل معزى شده خود را در لباس ارباب جنون و وسواس به دو نموده گفت شعرى در مدح سلطان گفته‌ام مأمول آنكه آن را بر وجه ابلغ بگذرانى و مرا بپايهء تربيت سلطان رسانى معزى وضع غريب و نواى عجيب مشاهده نموده گفت شعرت را بخوان وى خواند كه .\r\n\r\nبيت :\r\n زهى شاه و زهى شاه و زهى شاه * زهى مير و زهى مير و زهى مير \r\nمعزى در خنده شده بر سبيل تمسخر گفت چرا نميگوئى زهى ماه و زهى ماه و زهى ماه انورى گفت نشنيدهء كه هر شاهى از اميرى ناگزير است معزى آن را وسيلهء نديمى دانسته گفت صباح بگاه بر در خانهء پادشاه آى كه آنچه خاطرخواهست چنان شود القصه روز ديگر در حينيكه معزى در خدمت پادشاه بود انورى كس بدرون فرستاد . ملك الشعرا از معزى آنچه ديده و شنيده بود بموقف عرض كشيد و انورى را بمجلس خواسته و او با لباس و جامه تغيير داده در زى ارباب عمايم بدرون رفت معزى تعجب كرده شعر خواست و انورى مطلع مذكور را خوانده گفت اين قصيده‌ايست مشتمل بر چندين ابيات اگر از شماست باقى ابياترا بخوانيد و اگر از شما نيست اعتراف نمائيد تا بقيه خوانده شود سلطان از اين سخن دانست كه معزى سابقا با ديگران چه كار ميكرد .\r\n\r\n[ 564 - بشاهى نشستن عبد اللطيف . 
  ]\r\n564 من الاتفاقات گويند كه چون سرير سلطنت بفرشكوه عبد اللطيف سعادتمند سربلند گشت نخست سلطان ابو سعيد را از ميان ايل ارغون بيرون آورده او را بجان امان داد و اما چند روزى بتنگناى زندانش فرستاد و در آنولا از حسن اخلاص از زندان خلاص گشته بصوب بخارا شتافت و در روز جمعه كه شبش او را گرفته مقيد ساختند و داعيه داشتند كه بجان او ضررى رسانند ناگاه خبر واقعهء عبد اللطيف رسيد و همان جماعت او را نه تنها از زندان خلاصى دادند بلكه زبان عجز و انكسار گشادند .\r\n\r\nنكته :\r\nهر زحمتى مستلزم رحمتى است و هر محنتى مستلزم نعمتى  فَإِنَّ مَعَ الْعُسْرِ يُسْراً * \r\n\r\n[ 565 - داستان محمد اردستانى . 
  ]\r\n565 من بدايع الاحكام مؤلف روضة الصفا آورده كه علاء الدين على قوشچى گفت كه روزى در مجلس ميرزا نشسته بودم كه مولانا محمد اردستانى كه اعجوبهء زمان و نادرهء دوران بود و در فن رمل بتخصيص قسم ضمير بيعديل و نظير بود درآمد ميرزا فرمود كه قرعهء بينداز و ما را از ما فى الضمير خبردار ساز مولانا حسب الامر طالع وقت ملاحظه نموده رمل كشيد و گفت سئوال از خادمان حرمست و زبان مقال در آن وادى كوتاه ميرزا\r\n\r\n","description":"","footnote":"","page_name":" 338 ","page_number":359},
  {"content":"\r\n\r\nفرمود كه ملا على محرم ماست آنچه بخاطرت رسيده بگوى وى گفت ميرزا از دو خاتون كه در حباله دارد يكى را ميكشد و ديگريرا كه دختر خانست طلاق ميدهد ميرزا را از طلاق دختر خان كه بحليهء عفت و صلاح آراسته بود و معهذا بحركات موزون صبر و سكون دل از وى ميربود حيرت دست داد و هم در آن چند روز يك حرم مقتول گشته دختر خان چندان اظهار مسرت در شماتت او نمود كه ميرزا را عرق حميت به حركت درآمده او را طلاق داد و چون مولانا در زايچهء طالع عبد اللطيف از عقوق و عصيان ملاحظه نموده بود بعد از مرك ميرزا شاهرخ كه در يكشنبهء بيست و پنجم ذيحجه سنهء 850 خمسين و ثمانمأة كه در فشافويه اتفاق افتاد روزى ميرزا الغ بيك در مجلس بر زبان آورده كه عنقريب ممالك موروثى بتحت تصرف ما درخواهد آمد مولانا بيمحابا گفت اگر عبد اللطيف بگذارد .\r\n\r\n[ 566 - بيان فضل الغ بيك گوركانى . 
  ]\r\n566 من بدايع الوقايع ميرزا الغ بيك در علم رياضى سرآمد حكماى حال و ماضى بوده است\r\n\r\nبيت :\r\n چون الغ بيكى بعلم هندسه * يافت نبود در هزاران مدرسه \r\nباوجود مشاغل سلطنت ، همواره مشاغل فضل و حكمت افروختى و علم علم افراختى\r\n\r\nنظم :\r\n چون او نديده ديدهء ايام قرنها * روشندلى دقيقه‌شناسى سخنورى \r\nاز غايت صفاى نيت و علو فطرت سرچشمهء اوصاف و در ميدان مباحثه و مناظره بصفت نصفت و انصاف اتصاف داشت مؤيد اين كلام زيج جديد گوركانيست كه الحال در استخراج تقاويم مدار بر آنست . بهرحال چون در زايچهء طالع عبد اللطيف پسر اكبر خود آثار عقوق و عصيان ديد و در حبيب السير نيز مذكور است كه باوجود آنكه خضر خان والى هندوستان به دو گفت كه اين حال از پسر بداختر به تو ميرسد و از جوكيان معلوم كرده‌ام و مكرر بميرزا الغ بيك گوشزد نمود . بنابراين به حال او نپرداخته و در تربيت پسر كوچكش ميرزا عبد العزيز ميكوشيد تا در سنهء 853 ثلاث و خمسين و ثمانمأة پسر عاق در بلخ عصيان نموده كوس نفاق فروكوفت و پدر محزون بعزم اطفاء نايرهء آن از دايرهء سعادت بيرون رفت و لشكر بكنار جيحون كشيده پسر رشيد لشكرها درهم آورده پدر را از عبور مانع آمد القصه زمان تعادى متمادى گشته در خلال آن احوال ميرزا ابو سعيد فرصت يافته لشكر به سمرقند كشيد و ميرزا عبد العزيز را محاصره كرد و ميرزا الغ بيك دفع او را ضرور دانسته ناگزير پشت بر معركهء پسر كرده بسمرقند رفت سلطان ابو سعيد تاب مقاومت نياورده بميان ايل ارغون رفت و عبد اللطيف بسمرقند در حركت آمده ميانهء\r\n\r\n","description":"","footnote":"","page_name":" 339 ","page_number":360},
  {"content":"\r\n\r\nپدر و پسر در حوالى قريهء دمشق سمرقند اتفاق محاربه افتاده شكست بر جانب پدر افتاد و ميرزا به شهر آمده كوتوال ارك ميرانشاه توجين در به روى او بست و از آنجا بشاهرخيه شتافته دژدار آنجا ابراهيم پسر جود كه غلامزادهء آن جناب بود همين شيوه را مرعى داشته ميرزا را مفرى به غير از ساحت عطوفت پدر و فرزندى نماند و اين خود غلط بود .\r\n\r\nبيت :\r\n شو ادب آموز پسر هم ز پيش * رود چو پر شد نتوان بست پيش\r\nخون كه بتن چشمهء حيوان ماست * گشت چو فاسد خلل جان ماست \r\nالقصه ميرزا الغ بيك علاقهء ابوت و بنوت آن دولتمند را ملجاء دانسته بسمرقند آمد و آن بىسعادت پدر را بدست عباس‌نامى كه پدرش بر دست ملازمان ميرزا بقتل آمده بود داد تا بقصاص پدر در رمضان سنهء مذكور بكشت مؤلف روضة الصفا گويد كه ميرزا را در دفعهء اول بامير حاجى محمد خسرو سپردند كه به حج برد امير مشار اليه نقل ميكرد كه در ركاب آن پادشاه بيمانند قريب بغروبى از سمرقند بيرون آمده وى از غايت خوشحالى و مسرت در هر باب حكايتى ميفرمود كه ناگاه شخصى از عقب رسيده دست مرا كشيد چون نيك نگاه كردم يكى از جماعت سلدوز بود كه در صحبت عبد اللطيف در راه سخنى داشت گفتم خير است گفت آرى فرمان چنانست كه ميرزا را در آبادى فرود آرى تا تهيهء اسباب ايشان نموده شود ميرزا را از استماع آنسخنان زبان از گفتار بازمانده ملال به حال او راه يافت آخر در موضعيكه در آنحوالى بود نزول كرديم و بنابر فرط سرما آتش در پيش ميرزا افروختند در آن اثنا شرارهء آتش بگوشهء رداى ايشان رسيده اندكى بسوخت و ميرزا از آن برافروخته فرمود جامه‌ام هم آتش گرفت القصه در خلال انهراس عباس با شخصى ديگر به خانه درآمد چون چشم ميرزا بر ايشان افتاد بيخودانه برجسته مشتى بر سينهء پركينهء عباس زد و آن شخص پوستين از دوش او برداشته جهت آوردن ريسمان بيرون شتافت و من در خانه را بسته ميرزا غسلى برآورد آنگاه عباس و آنشخص برگشته ميرزا را بدر برده در پاى مشعلى كه در بيرون مشتعل بود بيكضرب تيغ نامش از صفحهء حيات ستردند و پيشتر برادرش عبد العزيز را همان شربت چشانيده بودند مشهور است كه عبد اللطيف همواره اين بيت را در آن اوان به زبان داشتى .\r\n\r\nبيت :\r\n پدر كش پادشاهى را نشايد * وگر شايد بجز شش مه نپايد \r\nقضا را بعد از شش ماه در شب جمعهء ششم ربيع الاول سنهء 854 اربع و خمسين و ثمانمأة در شبيكه از باغ چنار با حسين‌نامى از ملازمان ميرزا عبد العزيز ميرفت حسين مذكور تيرى بر او انداخته بسان تير قضا كارگر افتاد و دست در يال اسب زده فرياد برآورد كه مرا كشتند در دم ملازمانش چون بنات النعش پريشان گشته فوجى كه گرد كمينگاه غدر بودند بيرون\r\n\r\n","description":"","footnote":"","page_name":" 340 ","page_number":361},
  {"content":"\r\n\r\nتاخته سرش را بريدند و بر پيشگاه طاق مدرسهء ميرزا آويختند\r\n\r\nنظم :\r\n مرد كه با خون تن خود بد است * چون نگرى دشمن جان خود است\r\nخسرو از اهل رحمى آن مگوى * قطع رحم را رحم آمد گلوى \r\nو از نوادر اتفاقات آنكه : تاريخ پدر و پسر را عباس كشت و بابا حسين كشت يافته‌اند\r\n\r\nبيت :\r\n الغ بيك آن شاه جم اقتدار * كه دين نبى را از او بود پشت\r\nچو عباس كشتش بتيغ جفا * شنو سال تاريخ عباس كشت \r\n\r\nايضا\r\n باباحسين كشت شب جمعه‌اش بتير * تاريخ قتل اوست كه باباحسين كشت \r\n\r\n[ 567 - تغيير يافتن اخلاق خسروپرويز . 
  ]\r\n567 تمثيل مشهور است كه خسروپرويز را در اواخر اوقات كه برك‌ريز روضهء حياتست تغيير اطوار دست داده دلهاى صغار و كبار را بنيش تهتك ريش ميساخت تا آنكه همگنان در دفع او همداستان شده پسر او شيرويه را بر قصد او اغوا نمودند و او شخصى مراد شاه نام را كه پدرش بر دست پدرش كشته گشته بود بقتل پدر مأمور ساخت و چون وى شمشير خونريز آخته بر سر پرويز تاخت خسرو آهى كشيده گفت حرامزاده فرزنديست كه كشندهء پدر را نكشد قاتل غافل چون به خدمت حلال‌زادهء مقبول رسيد ، ماجرا بسمع او رسانيد شيرويه بقتل او اشاره فرمود و گفت پدرم مرا از اين سخن بر قتل تو تنبيه كرده است القصه بعد از استيصال پدر بروايت اشهر يازده برادر خود را از عقب پدر فرستاد و آخر شآمت قطع صلهء رحم در او اثر كرده از عمر و دولت برنخورد و بعد از شش ماه به مرض طاعون بمرد .\r\n\r\n[ 568 - داستان عبد المؤمن . 
  ]\r\n568 من المضحكات از جملهء خواص و ندماى خاص ميرزا ، خواجه عبد المؤمن است و او بطراوت گفتار و ملاحت سخنان در آثار گوى و بلاغت و گوى لطافت از همگنان ربودى و بسر انگشت بذله‌گوئى عقدهاى مشگل گشودى از جمله يك بار نواب ميرزا قاضى قرشى را به علت بىديانتى گرفته در صدد ريش تراشيدن و به شهر گردانيدن درآمدند قاضى بوى التجا برده او در خدمت ميرزا حوالت او را به پشت سر اسب مقطع داد و اسب را نيز بكلبهء خود فرستاد . در آن اثنا بخاطرش رسيد كه مبادا اينمعنى ظاهر شود و منشأ كدورت ميرزا شود لاجرم بقاضى گفت كه فردا از دور خود را بميرزا بنما تا اگر غائلهء باشد رفع كنم قاضى نيز على الصباح ريش را شانه زده خود را منظور نظر ميرزا گردانيد در آنحالت حكايت او بخاطر ميرزا راه يافته بخواجه عبد المؤمن در آن باب اظهارى نمود وى گفت قاضى از سرانجام آنوجه عاجز شده بدين نيت آمده كه\r\n\r\n","description":"","footnote":"","page_name":" 341 ","page_number":362},
  {"content":"\r\n\r\nريشش بتراشيد و گرد شهرش برآريد ميرزا از حسن كلام او در خنده آمده و از سر او درگذشت .\r\n\r\n[ 569 - كدورت ميان امير شاه ملك و نور الدين . 
  ]\r\n569 من البدايع چون هميشه ميانهء امير شاه ملك قلچقان كه در اوائل مهردار صاحبقران و در زمان شاهرخ ميرزا مصاحب اولغ بيك ميرزا بود و در ميانهء شيخ نور الدين امير الامراى صاحبقران بنابر حسب جاه ، كدورتى بود آخر شيخ نور الدين را آن كدورت منجر بكفران نعمت شاهرخى ساخته در سرحد تركستان قلعهء چند را بدست فروگرفت و بخانان جته توسل نموده پيوسته اسب طغيان در ميدان عصيان ميتاخت و گوى قباحت در ميدان وقاحت ميباخت آخر بقلعهء حيران متحصن گشته و امير شاه ملك بعزم محاصره بدانجا رفت و بتوسط ارباب صلاح ميان ايشان صحبت آشتى شده امير شاه ملك با دو ملازم بحوالى حصار رفت و او نيز با دو كس از حصار بيرون آمده يكديگر را دريافتند امير شاه ملك او را نصيحتى چند كرده بملازمت جناب شاهرخى ترغيب نمود او بمعاذير غير معقوله متمسك گشته امير شاه ملك سخنى كه در او بوى خيرى باشد از وى نشنيد آخر از وى جدا شده در يورت خود نزول نمود و سر بجيب تفكر فروبرده تدبيرى انديشيد و مرقداق ملازم خود را خواسته گفت تو مرا بمنزلهء برادرى بلكه زياده وظيفه آنكه بحوالى قلعه روى و شيخ نور الدين را ببينى چون ترا ببيند بيشك ترا خواسته در آغوش خواهد كشيد چون دستهاى تو از كمر او بگذرد به قوت هرچه تمامتر او را به زير كشى و بىفوت وقت سر او را بقطع رسانى از تو اينكه از اين رهگذر آوازهء شجاعت و دلاورى خود را بلند سازى و از ما آنكه ترا از آسيب مردم نگاه داريم القصه مرقداق بدين نيت روان شده در آنوقت شيخ نور الدين با دو غلام بر در قلعه ايستاده بود چون او را بديد خندان شد مرقداق پيش دويده شيخ نور الدين دستها بگشاد و او را در آغوش كشيد مرقداق را چون دست در كمر او بهمرسيد قوت كرد و او را به زير كشيد آن ملازمها كه حاضر بودند بر مرقداق آويختند او شيخ نور الدين را در زير زانو گرفته ايشانرا بضرب شمشير از خود دور گردانيد و امير شاه ملك با دويست سوار مكمل بر سر او رسيد مرقداق در دم بيكضرب شمشير ، سر پركين شيخ نور الدين را از تن جدا كرد .\r\n\r\nمصراع :\r\n هم بر سر آن روى كه بر سر دارى . \r\n\r\n[ 570 - ظاهر شدن ذوذوايه در زمان بابر . 
  ]\r\n570 من البدايع آورده‌اند كه در اوائل سنهء 860 ستين و ثمانمأة در اواخر دولت بابر ميرزا بن بايسنقر بن شاهرخ ميرزا ذوذوابهء در غايت بزرگى و مهابت در حوالى برج ثور كه خانهء هشتم طالع پادشاه مذكور است طالع شد و اولياى دولت او بغايت از اينمعنى هراسان بوده و اهالى خراسان كه از پرتو عدالت و كرم آن شهنشاه كريم الشيم سالها در مهاد امن و امان خوابيده بودند در لجهء اضطراب افتادند تا آنكه در بهار سنهء 861 احدى و ستين و ثمانمأة ميرزا هواى سير و تماشا نموده با جمعى از مخصوصان\r\n\r\n","description":"","footnote":"","page_name":" 342 ","page_number":363},
  {"content":"\r\n\r\nو جمعى سازنده و خواننده بنزهات مشهد مقدس رفت ناگاه در خلال اين احوال روزى درويشى ژوليده‌موى نيكوروى نزديك ميرزا بالاى سنگى ظاهر شده آغاز ترجيعى نمود كه بندش اين بود .\r\n\r\nبيت :\r\n اينهمه طمطراق كن فيكون * ذرهء نيست پيش اهل جنون \r\nو اين ترجيع كه تخمينا پنجاه بيت است تمامى كنايه بود از بيوفائى دنيا خاطر همگنان از شنيدن اين ابيات محنت نشان قرين صد هزار غم و رديف چندين گونه الم گرديد و درويش بعد از اتمام ناپديد شده هرچند ملازمان آستان سلطنت آشيان تفحص و طلب نمودند او را نيافتند آخر در صباح سه‌شنبهء بيست و پنجم ربيع الثانى سنهء مذكوره در چهار باغ مشهد مقدس سير ميفرمود كه بيكبار غضب بر مزاج صاحب تخت و تاج مستولى شده نسبت ببعضى امرا اعراض فرموده بحرم درآمد و بوقت چاشت آواز نوحه و زارى از اهل حرم برآمد و مولانا عبد القاهر برادر مؤلف مطلع السعدين در آنواقعه گفته .\r\n\r\nنظم :\r\n آفتاب ملك بابر خود نماند * كى چنين خورشيد پنهان در خور است\r\nدر ربيع الثانى فصل ربيع * لاله را ساغر ز خون دل پر است\r\nچرخ را گفتم جگرها چاك چيست ؟ * ديدها پراشك و دامن پردر است\r\nاين چه حالست و چه تاريخست ؟ گفت * فوت شه سلطان مؤيد بابر است \r\n\r\n[ 571 - داستان مهدى بن جعفر دوانقى . 
  ]\r\n571 تمثيل در تاريخ طبرى آورده كه روزى مهدى بن جعفر دوانقى در قصر خود خوابيده و غلامان بر در خانه نشسته بودند ناگاه شخصى در باز كرده مهدى بيدار شد آنشخص بيتى چند عربى كه از آن جمله يك بيتش اينست .\r\n\r\nعربيه :\r\n كانى بهذا القصر بار اهله * و اوحش منه ركبه و منازله \r\nبآواز بلند خواند مهدى بغايت پريشان گشته وى غايب گرديد مهدى غلامانرا عتاب كرده ايشان سوگند خوردند كه هيچكس باندرون نيامد مهدى دانست كه آنشخص از رجال الغيب است بعد از چند روز در نماز شام ذيحجهء سنهء 179 تسع و سبعين مأة بفجأة درگذشت\r\n\r\n[ 572 - داستان سيمى شاعر . 
  ]\r\n572 من النوادر از جملهء معاصران پادشاه مبرور مولانا سيمى نيشابوريست كه اعجوبهء دهر و نادرهء عصر بوده از نوادر امورى كه از وى ناشى شده يكى آنست كه روزى در ميدانى كه جميع خلايق حاضر بودند دو هزار بيت بر بديهه گفت و نوشت و نهال حيرت در حديقهء خاطر ارباب كمال كشت و در نسخ مشهوره اهل حل و عقد نيشابور در اين باب مرقوم گردانيده‌اند كه مولاناى مذكور در روز يكشنبهء دوازدهم ربيع الاول سنهء 824 اربع و عشرين و ثمانمأة در حضور اكابر و اصاغر خطهء مزبور از وقت طلوع آفتاب تا بين الصلاتين صد و بيست مكتوب مرغوب بلاغت اسلوب كه هريك از آن مشتمل بود بر ده سطر و جمهور\r\n\r\n","description":"","footnote":"","page_name":" 343 ","page_number":364},
  {"content":"\r\n\r\nارباب فضل و انشاء بر آنها آفرين و ثنا ايثار فرموده قلمى نمودند بعد از آن روز چهارشنبهء بيست و ششم جمادى الاولى سنهء 825 خمس و عشرين و ثمانمأة وقتى كه جميع خواص و عوام از خرد و بزرك حاضر بودند از ابتداى طلوع تا هنگام غروب چهار حكايت كه چهار بزرك نقل فرموده‌اند در چهار بحر خمسهء نظامى كه مجموع دو هزار بيت است مشتمل بر غايت سلاست و نهايت براعت در سلك نظم كشيد و به خط نستعليق بر وجهيكه مقبول طبايع استادان مطاع بود بقيد كتابت درآورد با آنكه تمامى سازندها و خوانندها و نقاره‌چيان معركه را گرم داشتند اصلا از آن اصوات مختلفه فتورى در حواس او نشده مع هذا باداى صلاة پيشين و پسين بشرايطها نيز قيام نمود لاجرم اين بيت نقش نگين آن نادرهء روى زمين بود .\r\n\r\nبيت :\r\n يكروز بمدح شاه پاكيزه‌سرشت * سيمى دو هزار بيت گفت و بنوشت \r\nاز اين طرفه‌تر آنكه چون خبر جوع و لوع او در اكل طعام شيوع يافت دو حريف ظريف بر سر آنكه بيست من خرما مىتوانند خورد يا نه گرو بستند و بيست من خرما برداشته نزد او رفتند از قضا مولانا را در آن روز اندكى بيمارى روى نموده صاحب فراش بود چون منشأ آمدن ياران دانست گفت خرما را پيش فراش من نهيد تا ببينم كه چون مىشود بعد از آن دست از زير لحاف بيرون آورده مشت‌مشت در دهان ريخته مىخورد بعد از آنكه تمام شد از حريفان پرسيد كه شما با هسته شرط كرده بوديد يا بىهسته ايشان گفتند خرما را كسى با هسته نميخورد گفت به همه حال من با هسته خوردم كه تا ميانهء شما نزاع نشود .\r\n\r\n[ 573 - حكايت معروف بغدادى . 
  ]\r\n573 حكايت آورده‌اند كه مولاناى معروف بغدادى كه جوانى خطاط و مستعد بود از سلطان احمد جلاير روگردان شده باصفهان نزد ميرزا اسكندر بن عمر شيخ آمد ميرزا در رعايت او مبالغه نمود و او را در كتاب‌خانهء خاص خود جاى داد و اين شعر در تتبع شعر سلمان از اوست .\r\n\r\nبيت :\r\n ز ترك چشم تو هر تير غمزه كامد راست * درون سينه نشست آنچنانكه دل ميخواست \r\nو ميرزا در آنولا كتابتى به او فرموده مقرر شد كه هرروز پانصد بيت كتابت نمايد و از حكم ميرزا تخلف نكردى و مولانا دو روز رفت كه كتابت نكرده بود ميرزا سبب پرسيد وى گفت ميخواهم يكروز هزار و پانصد بيت كتابت نمايم لاجرم ميرزا در ميدان مجلسى آراسته و خاص و عام در آنجا حاضر بودند و مولانا از بام تا شام هزار و پانصد بيت در غايت لطافت نوشت .\r\n\r\n[ 574 - بسيار خوارى سليمان عبد الملك . 
  ]\r\n574 حكايت گويند سليمان بن عبد الملك روزى به وزن صد رطل طعام خوردى و در يك دفعه سى بره با نان و بسيار بودى كه مرغ بريان گرم پيش\r\n\r\n","description":"","footnote":"","page_name":" 344 ","page_number":365},
  {"content":"\r\n\r\nآوردندى او صبر نكردى كه سرد شود و گرم‌گرم به كار بردى و شبها طبقهاى حلوا بر بالين او گذاشتندى آنها را همه خالى كردى .\r\n\r\nنظم :\r\n معدهء دارد كه سيريرا در آن اميد نيست * در علاج جوع كلبى كوه اگر معجون كنند\r\nاز شره‌گوئى همى حلواى صابونى خورد * گر خمير نان او را جمله از صابون كنند \r\n\r\n[ 575 - اختلال خراسان بعد از بابر شاه . 
  ]\r\n575 من النوائب آورده‌اند كه بعد از مرك بابر ميرزا اختلال تمام باهل خراسان راه يافته هريك از شاهزاده‌ها علم استقلال برافروخته ديگريرا وجود نمىنهادند .\r\n\r\nبيت :\r\n تيغ خلاف از غلاف كرده برون روزگار * مملكت آشفته شد چون شكن زلف يار \r\nو چون در پنجم محرم سنهء 862 اثنتين و ستين و ثمانمأة ميرزا ابراهيم بن علا الدوله كه بمدافعهء ميرزا شاه محمود بن بابر ميرزا باستراباد ميشتافت ناگاه بلشكر ميرزا جهانشاه تركمان دچار شده بعد از كوشش بسيار روى بوادى فرار تافت و مضمون اينمقال وصف حال آن شكسته‌بال بود\r\n\r\nنظم :\r\n دل بود سراسيمه ميان همه خوبان * شوخى ز كنار آمد و دل را ز ميان برد \r\nگويند در روزى كه شكسته و پريشان بهرات درميآمد و پيشتر خبر رسيده بود كه اكثر مير و ميرزادهء الوس جغتاى مثل ابو سعيد ميرم و سيد يوسف اولاد خواجه و سلطان حسين ولد ميرزا فيروز شاه و امير سعادتمند خاوند شاه و غيرهم در معركهء جهانشاه كشته شدند ، در سر خيابان قلندرى از دكانچهء برخاسته گفت خدا بر عمرت بركت دهد اى پادشاه اگر يك يورش ديگر كنى تخم جغتايرا از عالم برمىاندازى القصه در سنهء مذكوره در عرصهء خراسان چهارده كس دم از استقلال زده در بند استيصال يكديگر بودند كه بيان خواهد شد ميرزا جهانشاه استراباد و ترشيز بحيطهء ضبط درآورد و ميرزا سلطان در بلخ رايت غرور برافراشته ديگرانرا كان لم يكن مىانگاشت ميرزا ابراهيم در هرات ، ميرزا شاه محمود در طوس ، ميرزا علاء الدوله در نسا و ابيورد ، ميرزا سنجر در مرو ، ملك قاسم ولد ميرزا اسكندر تركمان در سيستان ، و مولانا احمد يساول در حصار ، اختيار الدين هركهء مغول در قلعهء بره‌تو ، مير عبد اللّه ميرزا در سرخس امير اويس خاوند شاه در تون و طبس ، امير شيخ حسن تيمور در قلعهء خبوشان ، و مير باباحسن در قلعهء عماد ، و امير محمد خداداد در قلعهء صعلوك اسفراين ، و اهالى بيچارهء خراسان بمضمون اين بيت مترنم بودند\r\n\r\nبيت :\r\n مگر هرپارهء زين دل بدلدارى دهم ورنه * چه خواهم كرد با خوبان به اين يكدل كه من دارم \r\nاز غرائب آنكه در يكروز سه پادشاه در هرات فرمانده بودند بيان اين كلام آنكه چون روز سه‌شنبهء بيست و پنجم شعبان سنهء 861 احدى و ستين و ثمانمأة ميان ميرزا شاه محمود ولد\r\n\r\n","description":"","footnote":"","page_name":" 345 ","page_number":366},
  {"content":"\r\n\r\nميرزا بابر و ميرزا سلطان ابراهيم پسر علاء الدوله در حوالى كوسونه جنك شد اول محموديان فتح كردند و ملازمان به شهر آمدند و آخر ابراهيميان بظفر اختصاص يافته بتعاقب ايشان رسيدند و در ظهر همين روز ملازمان سلطان ابو سعيد به شهر رسيده ديگرانرا تمكين ندادند .\r\n\r\n[ 576 - لشكر كشيدن ميرزا يادگار بخراسان 
  ]\r\n576 من بدايع الوقايع ميرزا يادگار محمد بن سلطان محمد بن ميرزا بايسنقر بن ميرزا شاهرخ بتقويت ابو النصر حسن بيك لشكر بخراسان كشيده در شهور سنهء 874 اربع و سبعين و ثمانمأة در حوالى دربند شقاق با سلطان حسين ميرزا بن منصور بن بايقراى بن عمر شيخ بن امير تيمور گوركان مصاف دست‌داده شكست بر جانب او افتاد باز حسن بيك لشكر بخراسان كشيده در شهور سنهء 875 خمس و سبعين و ثمانمأة بيشتر از پيشتر امداد و اسعاد او بتقديم رسانيده بعضى از اولاد و اقوام خود را بكومك او فرستاد القصه نوبتى ديگر ميانهء فريقين مقابله واقعشده چون فوجى از امراى سلطان حسين ميرزا از او روگردان گشته بالضروره بمخالفان پيوستند سلطان حسين ميرزا عنان از آنمعركه برتافته بمسند فارياب رفت و چون يادگار محمد بهرات آمده بمقتضاى جوانى در شراب و لوندى افتاد تركمانان دست تعدى برآورده مسلمانان از ايشان بفغان آمدند چون خبر اختلال ملك و بىپروائى يادگار محمد بسلطان حسين ميرزا رسيد با هشتصد و پنجاه نفر سوار از باباخاكى ايلغار كرده در شب چهارشنبهء بيست و هفتم صفر سنهء 875 خمس و سبعين و ثمانمأة همه شب رانده وقت طلوع صبح خود را بدر باغ زاغان رسانيد و يادگار محمد را كه در آنوقت مست و بيتاب بلكه از غايت غرور در خواب بود و زمانه در باب آن فرزانه اين ترانه ميسرائيد .\r\n\r\nنظم :\r\n اى از مى غرور چو نرگس بخواب ناز * بگذشت روزگار خوشى چشم باز كن \r\nبدست آورده بقتل رسانيد .\r\n\r\nبيت :\r\n در رنج توان يافت بزرگى و بلندى * نرگس شرف تاج زر از رنج سحر يافت \r\nو مولانا عبد اللّه در آنواقعه فرموده .\r\n\r\nنظم :\r\n شد شهر صفر شهيد و هم شهر صفر * از سال شهادتش دهد باز خبر \r\nبعد از آن سلطان حسين ميرزا سايهء معدلت و رأفت بر سر اهل خراسان گسترده ابواب امن و امان برگشاد .\r\n\r\nبيت :\r\n آرام يافت در حرم امن وحش و طير * آسوده گشت در كنف عدل انس و جان\r\nگردون فروگشاد كمند از ميان تيغ * ايام برگرفت ره از گردن كمان\r\nاز غصه خون گرفت چو نى ظلم را جگر * از خنده بازماند چو گل عدل را دهان \r\n\r\n[ 577 - محاصره كردن سلطان حسين بلخ را . 
  ]\r\n577 من الوقايع در اوائل جلوس ابو الغازى سلطان حسين ميرزا سلطان محمود ولد سلطان ابو سعيد بمحاصرهء بلخ كه بسردارى مير مغول و سلطان\r\n\r\n","description":"","footnote":"","page_name":" 346 ","page_number":367},
  {"content":"\r\n\r\nعلى كچكينه مقرر بود شتافته بعد از مدتى كه ايام محاصره امتداد يافته بود سلطانعلى مذكور كفران نعمت نموده دروازهء خواجه على عكاشه را بر روى مخالفان گشاده ايشان بى خبر بر سر مير مغول ريخته او را دستگير نمودند و ميرزا سلطانمحمود ويرا بند فرموده مصحوب يادگار نامى كه از جملهء معتمدان بود بسمرقند روان فرمود اما يادگار مذكور در اثناى راه طريق خلاف نعمت سپرده باتفاق مير مغول بجانب بارگاه سلطان حسين ميرزا شتافت و چون قبلا خبر وحشت اثر دستگيرى مير مغول سلطان حسين ميرزا را بغايت متأثر كرده بود . در شب اول جدى در قشلاق مرو با ندماى خاص نشسته از هر جانبى به سخنى درپيوستند در آن اثنا سخن بوادى مير مغول منجر گشته پادشاه و تمامى خواص بارگاه خصوصا مير عليشير جهت استخلاص مومى اليه از روى اخلاص فاتحهء خواندند اتفاقا همانساعت امير مغول و يادگار از گرد راه رسيده در بارگاه حاضر گشتند و همگنانرا از آن حسن اتفاق حيرت دست داده بدينمقال اشتغال نمودند .\r\n\r\nنظم :\r\n دعاهائى كه بر لب نارسيده * نويد فاستجبناها شنيده \r\n\r\n[ 578 - دلاورى ابو محمد انطاكى . 
  ]\r\n578 و منها در ايام بنى اميه ابو محمد عبد اللّه انطاكى كه مشهور است ببطال كه بطال رجال بود و در حدود روم جنگهاى مردانه كرده و اهالى آنمرزوبوم از ترس او ببستر استراحت نمىغنودند و صولت و سطوت او بمرتبهء بود كه مردم يكدگر را از وى ميترسانيدند مؤلف كامل التواريخ گويد نوبتى تاخت ببعضى از ولايت آنجا برد و بى خبر شب هنگامى بحوالى دهى رسيد آواز زنى شنيد كه بكودك خود كه گريهء بسيار ميكرد ميگفت خاموش شو اگرنه ترا ببطال مىدهم آن كودك بس نميكرد عورت بتنك آمده بچه را برداشت كه هان بطال بگير وى دست دراز كرده او را بستد .\r\n\r\n[ 579 - تسخير كردن سلطان حسين شادمان را . 
  ]\r\n579 من الوقايع آورده‌اند كه در شهور سنهء 901 احدى و تسعمأة بنابر فترت ماوراء النهر سلطان حسين ميرزا ارادهء تسخير حصار شادمان نموده عنان نصرت نشان بدانسوى معطوف داشت و چون از مهم آنجا بپرداخت لواى جهانگشائى بجانب قندهار و تولان برافراخت چون امير خسرو شاه حاكم آنجايگاه از سمت اطاعت منحرف گشته بصفت عقوق و عصيان متصف شده بود و اردوى آنخسرو كامياب بكنار آب آمويه رسيد بنابر قلت سفاين از موضعيكه آب آنجا دو شق شده بود جسر بسته بگذشتند و در ميان آب كه بسان جزيره بود نشستند بارادهء آنكه صباح كشتيها را بشعبهء ديگر برده به همين و تيره بگذرند قضا را آخر روز شترى در آب افتاده به سهولت بدانطرف رفت لاجرم ظاهر شد كه عبور با سهل وجهى ميسر است در دم كوس رحيل فروكوفته آغاز گذشتن كردند و نماز خفتن كسى ديگر در آنجا نمانده بود اتفاقا آب همانشب طغيان نموده زمين جزيره را فروگرفت سبحان الله\r\n\r\n","description":"","footnote":"","page_name":" 347 ","page_number":368},
  {"content":"\r\n\r\nو اگر قضيهء شتر كه عين حكمت بود واقع نگشتى نيم‌شب طوفان بلا از سر چندين هزار نفس بگذشتى .\r\n\r\n[ 580 - داستانى از امير علىشير . 
  ]\r\n580 من النوادر از جملهء توفيقات\r\n\r\nبيت :\r\n ملاذ الورى ملجأ الخافقين * هژبر ظفر صيد سلطان حسين \r\nآنست كه چون امير عليشير كه شرح درك و شعور او بنابر وفور ظهور محتاج به بيان نيست ملازمى دارد مصداق اينمقال آنكه يكبارى امير شيخ احمد المشهور بسهيلى كه از امراى عاليجاه آن پادشاه بوده است قصيدهء در مدح سلطان احمد ميرزا والى سمرقند گفته بنا بر غايت و دادى كه ميانهء او و امير عليشير بود اول بر وى خوانده استدعاى اصلاح نمود امير گفت كه اين قصيده سراسر نيك واقعشده اما اگر بيتى پيش از مداحى مندرج گردد اوليست وى التماس نمود كه اين بيت را شما التفات فرمائيد امير به دو گفت كه تو هم فكرى كن و هردو قلم برداشته بيتى در سلك نظم كشيدند چون به يكديگر نمودند اتفاقا هردو بيت بىزياده و نقصان يكى بود چنان كه همگنانرا از آن حيرت افزود و آن بيت اينست\r\n\r\nنظم :\r\n بهار باغ جوانى نهال گلشن عدل * گل رياض كرم سر و جويبار و قار \r\nو اين مطلع نيز زادهء فكر بكر امير شخيم است\r\n\r\nبيت :\r\n شد توارد آنچه آورده است با مجنون مرا * توأمان آورد با او گوئيا گردون مرا \r\n\r\n[ 581 - امير عليشير و تصحيح شعر . 
  ]\r\n581 و منها مؤلف حبيب السير گويد كه بيواسطه از امير عليشير شنيدم كه چون ميرزا كيچوك خواهرزادهء سلطان حسين ميرزا از سفر حجاز معاودت نمود از جملهء تحف و سوغاتى كه بر سبيل پيش‌كش بميرزا كشيد بيضهء شترمرغى بود و آن را ميرزا بخزانه سپرده بعد از انقضاى مدتى خواست كه از آن كاسه ، كمانچهء ترتيب فرمايد آن را بمجلس آورده چون پاره كردند بچهء شترمرغى زنده بيرون خراميد .\r\n\r\n[ 582 - در جدا شدن بچهء كرگدن از مادر . 
  ]\r\n582 تنبيه در شجرهء الهيه از حافظ ابرو روايت كرده‌اند كه بچهء كرگدن دو سال در شكم مادر بماند و در خلال آنحال سر بيرون آورده چرا مىكند و باز سر بدرون ميبرد مدتى بدين و تيره اوقات ميگذراند تا آنكه قوت تمام گرفته بيكبار از شكم مادر جسته فرار مينمايد چه مادر ايشانرا زبان چون اره است و بچه ميترسد كه او را از روى مهربانى بليسد .\r\n\r\n[ 583 - داستانى از مالك بن انس . 
  ]\r\n583 تمثيل در اكثر تواريخ بتخصيص در تاريخ گزيده مرقوم و ثبت است كه مالك بن انس مدت سه سال در شكم مادر بود .\r\n\r\n","description":"","footnote":"","page_name":" 348 ","page_number":369},
  {"content":"\r\n\r\n\r\n[ 584 - كودكى كه چهار سال در شكم مادر بود 
  ]\r\n584 ايضا هم مؤلف حبيب السير از تاريخ يافعى نقل مىكند كه مالك بن دينار كه از اجلهء مشايخ كبار است روزى بقرائت مشغول بود كه شخصى حاضر شده گفت اى شيخ دعا كن در حق زنيكه چهار سالست كه حامل است و الحال بشدت كربت مبتلا است شيخ دست برآورده دعا كرد بعد از زمانى آنشخص بازآمده پسرى چهار ساله در كنار داشت و دندان برآورده بود صاحب تفسير گازر گويد كه هر دم بن جنان چنين متولد شده .\r\n\r\n[ 585 - داستانى از امير علىشير . 
  ]\r\n585 و منها و هم مؤلف حبيب السير گويد كه از امير عليشير شنيدم كه يكى از خويشان من گفت كه شبى مرا ميل حمام شده پيش از صبح بحمام ميرزا شاهرخ رفتم اتفاقا همان لحظه حمامى چراغ روشن كرده بود و هنوز كسى بحمام نيامده من لنك بميان بسته درآمدم و بخلوتى رفته غسلى كردم و چون از آنجا بميان حمام درآمدم ديدم شخصى بر كرسئى نشسته پرسيدم كه آيا صبح دميده است ؟ گفت باش تا احتياط كنم بيكبار خود را بلند كرده دست بر شيشهء حمام رسانيد تا آن را برداشته ملاحظه نمايد من كه آن را ملاحظه نمودم هراسى بيقياسم غالب شده در دم بيرون دويدم و رخوت پوشيده متوجه منزل گرديدم چون بدر باغ شهر رسيدم شخصى بهيأت مردم آشنا دچار شده گفت در اين وقت از كجا مىآئى ؟ گفتم از حمام و واقعه را بيان كردم او نيز هردو دوش خود را بركشيد تا سر طاق باغ بلند شد و بر زبان آورد كه او بلندتر بود يا من مرا از مشاهدهء آنصورت غشى روى نموده تا صباح در آنجا افتاده بودم آنگاه بعضى كسان كه مرا ميشناختند بسر وقتم رسيده مرا به خانه بردند .\r\n\r\n[ 586 - داستان بزغالهء كلان‌خايه . 
  ]\r\n586 و منها و هم وى گويد كه امير مذكور گفت كه يكى از ملازمان امير حسن ملك نقل ميكرد كه در زمستانى متوجه باد غيس شدم و در روزيكه تمام دشت و صحرا برف گرفته بود .\r\n\r\nنظم :\r\n بر باد پاى ابر چو آمد سوار برف * گرديد بر زمين و زمان فتنه بار برف\r\nآهو ز پا درافكند و مرغ از هوا * گوئى بدشت آمده بهر شكار برف \r\nناگاه بزغالهء سياهى بنظرم درآمد كه در ميان برف خفته بود و در هيچ طرف اثر قدم او نبود من متحير شدم و بدانطرف راندم و آن بزغاله را برگرفته بقاش زين رسانيدم در آن اثنا دست من بميان هردو پاى او درآمده خصيتين او را بغايت بزرك يافتم به زبان حيرت با خود گفتم ( الغ خايه لرى باخ ) بزغاله روى بازپس كرده گفت ( بش باتمان اولار ) بنابرآن وهم بىپايان به من راه يافت و او را دور انداختم و بسرعت تمام بجانب ديگر تاختم\r\n\r\n[ 587 - كودك چهارچشم و دو بينى . 
  ]\r\n587 و منها و هم وى گويد كه در اول جمادى الاولى سنهء 916 ست عشر و تسعمأة در يكى از محالات هرات پسرى متولد شد كه چهار چشم و دو بينى و دو دهان داشت و\r\n\r\n","description":"","footnote":"","page_name":" 349 ","page_number":370},
  {"content":"\r\n\r\nدر دهانش دو دندان رسته بود و بر پشت او پارهء گوشت زيادتى بود بسان كوهان شتر و در حينى كه در مجلس شيخ الاسلام بودم طفل را بعد از آنكه مرده بود بدآنجا آوردند او متغير شده گفت وقوع امثال اين صورت دالست بر انتقال ملك .\r\n\r\n[ 588 - زنى كه چهار كودك يك بار زاييد . 
  ]\r\n588 و منها و هم وى گويد كه در اواخر رجب سنهء مذكوره در هرات در محلهء خواجه ملك زرگر زنى بيك شكم چهار فرزند آورد يك پسر و سه دختر پسر همان لحظه بمرد و دخترها و مادر بعد از چند روز . قضا را در همانسال شيبك خان اوزبك كه بتغلب در خراسان دست استيلا يافته بود بر دست غازيان عظام ظفر انجام كشته گشته خراسان بتحت تصرف ديوان اعلى درآمد .\r\n\r\n[ 589 - گاوى كه چشمهايش زير گردن بود . 
  ]\r\n589 ايضا و هم وى آورده كه در زمان سلطان حسين ميرزا گوسالهء از شكم گاوى كه آن را ذبح كرده بودند بيرون آمد چشمهايش در زير حلقوم او بود پادشاه غفران پناه او را خواسته به من نمود و سفارش نمود كه اين معنى را در تاريخ ثبت نماى .\r\n\r\n[ 590 - گوسفند هشت دست و پا . 
  ]\r\n590 ايضا وى گويد كه مسود اوراق ، در بلخ گوسفندى ديد كه هشت دست و پاى داشت اما چهار از آن كوتاه‌تر بود و به زمين نميرسيد و پس از ساليانى چند بمرد .\r\n\r\n[ 591 - تيموريان بيست و يكتن بوده‌اند . 
  ]\r\n591 فرع تيموريان پوشيده نماند كه نسب امير تيمور گوركان و چنگيز خان و تومنه خان بدينموجب بهم ميرسد تيمور بن طراغاى بن يوكل بن البكير بهادر بن اپيجل‌نويان بن قراچار نويان بن سوغن صمعن بن ابروحجى بن برلاس‌قاجولى بهادر بن تومنه خان و مدت ملك گوركانيه از روز چهارشنبهء دوازدهم رمضان سنهء 771 احدى و سبعين و سبعمأة تا بتاريخ تأليف اين مختصر شهر رمضان المبارك سنهء 959 تسع و خمسين و تسعمأة صد و هشتاد و هشت سال و از ايشان تا غايت بيست و يكتن بمرتبهء سلطنت رسيده‌اند امير تيمور سى و شش سال ميرزا شاهرخ بن امير تيمور چهل و سه سال ميرزا الغ بيك بن شاهرخ در ماوراء النهر بنيابت پدر سى و هشت سال و كسرى و بعد از پدر در آن ملك و خراسان دو سال و هشت ماه و نيم ميرزا عبد اللطيف بن ميرزا الغ بيك ششماه و ميرزا عبد الله بن سلطان ابراهيم بن شاهرخ علاء الدولة بن بايسنقر بن شاهرخ ميرزا ابراهيم بن علاء الدوله ميرزا سلطان محمد بن بايسنقر بن شاهرخ ميرزا يادگار محمد بن سلطان محمد بن بايسنقر ميرزا بابر بن بايسنقر ميرزا شاه محمود بن بابر ميرزا سلطان حسين . ميرزا بديع الزمان . ميرزا مظفر حسين بن ميرزا سلطان حسين ميرزا خليل بن ميرزا ميرانشاه بن امير تيمور ميرزا عمر بن ميرزا ميرانشاه ميرزا ابا بكر بن ميرزا ميرانشاه ميرزا ابو سعيد شاه\r\n\r\n","description":"","footnote":"","page_name":" 350 ","page_number":371},
  {"content":"\r\n\r\nبن محمد بن ميرانشاه ميرزا سلطان احمد بن سلطان ابو سعيد ميرزا بابر بن عمر شيخ بن سلطان ابو سعيد ميرزا همايون محمد بن ميرزا بابر صد و پنج سال بنوبت سلطنت كردند .\r\n\r\n[ 592 - قرايوسف كه با دلاورى بشاهى رسيد . 
  ]\r\n592 من آثار الشجاعة چون قرايوسف بن قرامحمد تركمان قراقوينلو كه از توابع سلطان اويس ايلكانى بود از غايت شجاعت و نهايت رشد بر معارج حكومت عروج كرده قدم در وادى مخالفت صاحبقران مىنهاد و گاه‌گاهى با سلطان احمد جلاير اتفاق نموده هرچند وقت بحدود عراقين آمده فتنه مىانگيخت و در سنهء 803 ثلاث و ثمانمأة كه امير تيمور بالكليه بغداد را از گماشتگان سلطان احمد اخراج نموده به نبيره‌اش ميرزا ابا بكر بن ميرانشاه و ولايات عراقين و آذربايجان را بامراى ذوى الاقتدار سپرد . بيكبارگى خاطر اقبال ناظر از آن وادى جمع نمود و عنان خويش بسمرقند معطوف داشت بامراى سرحد سفارشها نمود از جمله بامير دولدادى حاكم قلعهء اونيك كه در اعتبار و اعتماد از همگنان در پيش بود گفت سلطان احمد و قرايوسف دست از اين ممالك نخواهند داشت زنهار كه از جانب ايشان غافل نشوى اگرچه رعايت جانب سلطان احمد سهلست زيرا او مردى با جنك مخالف و صلح مشربست اما زنهار و هزار زنهار كه از قرايوسف غافل نگردى و از او تا توانى برحذر باش و اگر دست‌يابى در دفع او تقصير مكن .\r\n\r\nمثنوى :\r\n حذر از ملنكو حذر زينهار * كه عفريت دهر است و كهنه‌سوار \r\nآخر ميرزا ابا بكر باتفاق پسر عمش ميرزا رستم بن عمر شيخ در زير حله بكنار نهر النعيم با قرايوسف محاربه نموده يارعلى برادرش را بقتل آوردند و او از آنمعركه جان بدر برده بسلطان مصر متوسل شد . حاكم او را و سلطان احمد را مقيد ساخته ميخواست كه نزد امير تيمور فرستد در آن اثنا خبر مرك امير بدانجا رسيده هردو از قيد رها شدند قرايوسف با هزار تركمان كه همراه او بمصر رفته بودند از آنجا فرار كرده تا كنار آب فرات با امراى سر حد و مستحفظان شوارع صد و هشتاد نوبت جنك كرده در اكثر آنمعارك ظفر او را بود .\r\n\r\n[ 593 - داستان يكى از ملازمان قرايوسف . 
  ]\r\n593 من الوقايع گويند در حينيكه قرايوسف در حبس بود ملازم و معتمد مخصوص او پير عمر نام سقائى كرده آنچه حاصل شدى در وجه اهل و عيال قرايوسف صرف نمودى و آخر ملازم امير شيخى حاكم شام شد ليك دقيقهء از دقايق از مراعات ولىنعمت قديم فوت ننمودى تا زمانى نمامان بامير شيخى رسانيدند كه قرايوسف لعلى قيمتى دارد هرچند از او خواستند قسم ياد كرد كه ندارم آخر عورت او را شكنجهء غليف كردند اصلا اقرار ننمود آخر پير عمر را در خلوتى خواسته گفت اين لعل در موى سر منست و من ميدانم كه در زير شكنجه خواهم مرد بعد از فوت من آن را بايد بردارى و بقرايوسف رسانى كه قيمت اين در وجه مصالح خود مصروف دارد چون قرايوسف از آن واقف شد ، او را از آن منع نمود و لعل را از او ستانده\r\n\r\n","description":"","footnote":"","page_name":" 351 ","page_number":372},
  {"content":"\r\n\r\nتسليم كرد .\r\n\r\n[ 594 - كشته شدن ميرزا ميرانشاه . 
  ]\r\n594 من الوقايع چون ميرزا ميرانشاه بن امير تيمور در بيست و چهارم ذيقعده سنهء 810 عشر و ثمانمأة در حوالى سردزد و تبريز در جنك قرايوسف بقتل آمد ميرزا شاهرخ انتقام او را در دل گرفته در سنهء 823 ثلاث و عشرين و ثمانمأة بعزم مدافعهء او نهضت نموده برى رسيد با آنكه در آنوقت دويست هزار سوار كينه‌گذار كه هريك خود را از رستم و اسفنديار كم نميدانستند\r\n\r\nقطعه :\r\n ملك مانند و ديو آئين فلك تأثير و كوه آلت * نهنك آسيب و شير آفت پلنك آشوب و پيل افكن\r\nدليرانى كه گردونرا بنوك رمح سياره * ربودندى چو گنجشكان بمنقار از زمين ارزن \r\nدر ظل رايت فتح آيت آن پادشاه مجتمع بودند و چون صيت صلابت و آوازهء شجاعت و مهابت قرايوسف حوالى خاطر همگنانرا ترك‌تاز كرده بود و خواب و آرام را بغارت برده بنابراين جمع حفاظى كه در اردو بودند شاهرخ جمع نمود كه بجهة استيصال او بختم   إِنَّا فَتَحْنا   اشتغال نمايند حفاظ دو هزار نوبت تلاوت كردند و چون خبر ورود شاهرخ برى در تبريز بوى رسيد به نيت سبرباوجان آمده در آن اثنا او را عارضهء روى نمود و در شنبهء هفتم ذيقعده بساط نزاع در نورديده بعالم ديگر انتقال نمود و يكى از شعرا در آن باب گفته\r\n\r\nبيت :\r\n بساط حكومت بگسترده بود * ولى هيچ فرصت ندادش حيات\r\nچنين طرفه منصوبهء كس نديد * ز يك سوى شهرخ ز يكسوى مات \r\nمنشور است كه تراكمه از مرك او سراسيمه گشته اردوئيكه بدانسان جمع كرده بود بيكطرفة العين دست از هم داده ويران گشت و او را بر سرير گذاشته كوچ كردند بعضى طمع در حلقهاى زر كه در گوش او بود كرده گوشهايش را با حلقها بريده بردند و او را برهنه كرده بر روى خاك انداختند .\r\n\r\nنظم :\r\n گوهر پند مرا كن گوشوار * بهر عبرت حال يوسف گوشدار \r\n\r\n[ 595 - مردن قرايوسف . 
  ]\r\n595 حكايت آورده‌اند كه چون قرايوسف بمرك فجأ بمرد هيچكدام از فرزندانش بر سر او حاضر نبودند و آنچنان آشوبى در اردوى او افتاد كه كسى بدفن و كفن او مشغول نشد و گوش او را با گوشوار بردند اين خبر بعد از چهار روز در رى بميرزا شاهرخ رسيده بسرعت تمام روانه بدانسوى شد ميرزا اسكندر ولد قرايوسف در قلعهء النجق بود بيرون آمده ايل متفرق را جمع كرده آمد و با شاهرخ ميرزا مصاف داد و ميمنه و ميسرهء ميرزا را درهم شكسته آخر بواسطهء تدبير امير شاه ملك كه آوازه درانداخت كه فلان پسر قرايوسف را كشتند و اسكندر آن را شنيد مغلوب شد و اين جنك سه روز كشيد كه روز كوشش كرده شب فرود مىآمدند باز صباح بر سر جنك ميرفتند آخر اسكندر بجانب روم گريخته قراعثمان\r\n\r\n","description":"","footnote":"","page_name":" 352 ","page_number":373},
  {"content":"\r\n\r\nبايندرى راه بر او بست و بدين واسطه بقتل آمد و ميرزا شاهرخ هرچند آذربايجانرا به اولاد خود و امراى بزرك تكليف كرد كسى قبول نكرد ناگزير آنجا را بىسرپرست بگذاشت و برفت و شاعرى در اين باب گفته .\r\n\r\nبيت :\r\n سكندر لشكر ما را زد و جست * شه ما مملكت بگرفت و بگذاشت \r\nباز اسكندر آمده بحكومت نشست و ميرزا مرتبهء ديگر آمد و باز مصاف كرده غالب آمد و باز مملكت را بگرفت و بگذاشت تا در مرتبهء ثالث ميرزا جهانشاه ولد قرايوسف با برادر مخالفت كرده باتفاق بايزيد بيك نزد ميرزا آمده ميرزا ملك آذربايجان و توابع و لواحق را بميرزا جهانشاه داد و اسكندر بدست پسر خود بقتل آمده ملك بر جهانشاه قرار گرفت و جهانشاه پادشاهى عظيم الشأن و صاحب اقبال بود و تمام ايران‌زمين را سواى خراسان در تحت تصرف داشت با تمام عراق عرب و سواحل درياى هندوستان و مدت سى و دو سال بعزت و استقلال سلطنت كرده آخر بواسطهء غفلت بر دست حسن بيك بايندرى بقتل رسيد\r\n\r\nبيت :\r\n خداست آنكه نيابد زوال بر وى راه * بقول اشهد ان لا إله الا الله \r\n\r\n[ 596 - سلاطين قراقويونلو چهار تن بوده‌اند . 
  ]\r\n596 فرع سلاطين قراقويونلو سلاطين قراقويونلو چهار تن‌اند و مدت حكومتشان شصت و سه سال قرايوسف بن قرامحمد چهارده سال و كسرى اسكندر بن قرايوسف شانزده سال جهانشاه بن قرايوسف سى و دو سال حسنعلى بن جهانشاه يكسال .\r\n\r\n[ 597 - عيسى حاكم با امير تيمور . 
  ]\r\n597 من بدايع الوقايع چون از سلطان عيسى حاكم باوردين نسبت بامير تيمور گوركان جرأتى سر زده بود در حينيكه از يورش شام مراجعت كرد قراعثمان جد حسن بيك را بمحاصرهء باوردين بازداشت وامد را كه متعلق بسلطان باوردين بود بابراهيم بيك ولد رشيد قراعثمان براى بهادريها كه از او سر زده بود واگذاشت . بعد از مرك صاحبقران نوبت سيم كه قراعثمان بمحاصرهء باوردين مشغول شد سلطان آنجا و امراى كردستان بحكيم امير الامراى شام متوسل گشتند حكيم بواسطهء آنكه امراى افشار و بيات و اينان‌لو از وى گريخته پناه بقراعثمان آورده بودند از او رنجيده بود و چون در بهادرى و تهور مشهور بود چنان كه بارها ميگفتى بايستى كه قراعثمان و قرايوسف و ناصر الدين و القدر بيكجا بودندى كه دستبرد من مشاهده مىنمودند . القصه حكيم با هفت هزار جوان خون‌آشام كه از آنها پنجهزار غرق پولاد بودند توجه نمود و در برزن كه والى باوردين در آنجا عمارت كرده و باغات ساخته و موسوم بجوسق گردانيده بود نزول نمود امراى كردستان نيز ملحق شدند سلطان باوردين چون خواست كه نزد ايشان رود منجميكه در سر كار او بود او را از رفتن منع كرد سلطان\r\n\r\n","description":"","footnote":"","page_name":" 353 ","page_number":374},
  {"content":"\r\n\r\nگفت چون ايشان بمدد من آمده‌اند نرفتن چه صورت دارد ؟ منجم مبالغه از حد گذرانيد وى بدان ملتفت نشده سوار شد منجم از روى بىتابى دست در عنان سلطان زده گفت مرو كه صلاح نيست حاجى فياض نام مقدم امراى سلطان بمنجم نهيب داده گفت ترا چه حد كه در اين امور داخل شوى منجم دست بازداشته گفت من از روى دولتخواهى ميگويم چون حكيم را كثرتى تمام چنين دست داد غرور موفور به خود راه داده بچوبيكه در دست داشت او را رد نمود ليك او بدان تفأل نموده گفت جكه و بكه و الحو و داوحان از آن من و آن از قراعثمان و آن را بر سر طبلباز انداخت و آنجا نشست حريفان چندان غرور داشتند كه اين امارات را هيچ و پوچ پنداشتند و قراعثمان چون غلبهء خصمان ملاحظه نمود خواست كه در همان لحظه بر قراجه‌داغ و اخمه‌داش رانده جنك كند اما اولياى دولت صلاح در آن نديدند و گفتند كه بايد بحوالى درآمده در آنجا مصاف كنند لاجرم بدانجا شتافته پشت بر دروازهء باب الشام دادند و خصمان رسيده صف‌آرا گشتند و در حين تسويهء صفوف ، حكيم چون خبر دلاورى و بهادرى ابراهيم بيك شنيده بود از بيان اغلى كه ملازم ابراهيم بيك و از او گريخته نزد حكيم رفته بود پرسيد كه وى كدامست ؟ اتفاقا قراعثمان او را در آن محل از صف خود كه در دست راست بود خواسته و او با سى جوان ميگذشت بيان اغلى او را بحكيم نمود و حكيم با جمعى بر او تاخته او نيز اصلا پاى كم نياورده هردو با يكديگر آويختند و داد مردى دادند آخر حكيم او را بتير انداخته هلاك ساخت . قراعثمانرا از مشاهدهء آنحال عنان مصابرت از دست رفته جلو ريز بر سر او تاخت و آتش كارزار بالا گرفته خودش تيرى بر حكيم زده و شعيب نوكر ابراهيم بيك تير ديگرى در ميان دو ابروى او زد و على الفور سرش را بريده بر نيزه كردند و اسب حكيم گريخته بميان لشكر افتاد و لشكريان كه اين حال مشاهده نمودند راه فرار پيش گرفتند و با آنكه ميمنه و ميسرهء قراعثمان دو فرسنك راه گريخته بودند غالب شد و سلطان و حاجى فياض نيز بقتل آمدند و اسباب بيحساب بدست آق‌قويونلوها افتاد .\r\n\r\n[ 598 - مخالفت ميان قراقويونلو و آق‌قويونلو 
  ]\r\n598 من الوقايع چون همواره ميانهء قراقويونلو و آق‌قويونلو چون بياض و سواد متقابل و متضاد بوده و قراعثمان جد ابو النصر حسن بيك بدست قرااسكندر بن قرايوسف تركمان كشته گشته بود در آنوقت كه ميرزا جهان‌شاه بن قرايوسف بر عراقين و فارس و آذربايجان مسلط شد خواست كه حسن بيك بن على بن عثمانرا كه دشمن قديم بود بيكبارگى مستأصل سازد بنابراين در شهور سنهء 872 اثنتين و سبعين و ثمانمأة بديار بكر توجه نمود و حسن بيك اقوام و عشاير خود را فراهم آورده بقلل جبال را سيات و قلاع حصين آنولايت تحصن نموده ميرزا جهانشاه را بنابر استحكام و حصانت آنمواضع چندان كارى\r\n\r\n","description":"","footnote":"","page_name":" 354 ","page_number":375},
  {"content":"\r\n\r\nاز پيش نرفته مع هذا لشكر برف و سرما از رواسى جبال رو بهامون و صحرا نهاده ترك لشكركش حريف ، پشت بر معركه كرده و زمانه اين ترانه ميسرود\r\n\r\nبيت :\r\n تن زمين همه در آهن است غرق كه چرخ * سهام دى يمى از چرخ مىكند پرتاب\r\nنمىكند نظر مهر آسمان به زمين * كه در ميانهء هردو كدورتست حجاب \r\nلاجرم ميرزا جهانشاه آن ماجرا را ببهار انداخته عزم معاودت نمود و در كوچ كردن بىپروائى كرده در منازل ميخوابيد و تجهيزات و لشكريان را پيشتر ميفرستاد و از وفور غرور غايت بىاحتياطى بظهور مىآورد .\r\n\r\nحكمت :\r\nاز كلمات حكمت آيات افراسيابست كه هركه جوشن حرب در پوشد از تيرباران حوادث و نوائب ايمن باشد . حسن بيك كه هميشه در مكمن انتظار بود فرصت يافته با يكهزار سوار چون قضاى آسمان\r\n\r\nبيت :\r\n گردون اثر زمانه تهور اجل نهيب * انجم عدد ملائكه نصرت قضا توان \r\nبر سر او ريخته ميرزا جهانشاه در وقت گريز كشته گشته محمد و يوسف پسرانش گرفتار شده مكحول و مقتول گرديدند .\r\n\r\n[ 599 - كشتار ابو النصر با ميرزا جهانشاه . 
  ]\r\n599 و منها از ثقات قدسى صفات استماع افتاد كه چون ابو النصر حسن داعيهء قتال با سپاه ميرزا جهانشاه نمود از موقف حكم ، فرمان لازم الاذعان صادر گشت كه هر جوان فرزانهء كه در محاسن او شانه‌بند شود بعزم رزم برنشيند بنابراين در آن روز كه مبارزان رستم آئين بر زين كين نشستند پسرا مردى تهمتن مانند شانه در پوست روى خود بند كرده در برابر پادشاه ايستاد اكثر سپاه او را منع كرده حسن بيك را خوش افتاده گفت ممكن است كه جهانشاه بر دست او تباه شود آخر همچنان شد كه او فرموده بود .\r\n\r\n[ 600 - نامه نوشتن خواص بابى سعيد . 
  ]\r\n600 من بدايع الوقايع بعد از واقعهء جهانشاه حسنعلى فرزند او و ساير امرا و حكام عرضه داشتها به خدمت سلطان ابو سعيد گوركان نوشته عروس ممالك را در نظر حرص آن سالك مسالك كشورستانى جلوه دادند لاجرم چون اوان تطاول فرمان وى طى گشت سلطان ابو سعيد خورشيدوار يونس مثال واقعهء فالتقمه الحوت صورت احوال آمد در اواخر شعبان سنهء 872 اثنتين و سبعين و ثمانمأة از قشلاق مرو بجانب عراق توجه نموده چون منزل ، ميانهء مخيم سلطان زمانه گشت حسنعلى و امراى قراقويونلو بملازمتش رسيدند و مقارن آنحال ايلچيان امير حسن بيك رسيده به زبان تضرع و ابتهال عرض اخلاص\r\n\r\n","description":"","footnote":"","page_name":" 355 ","page_number":376},
  {"content":"\r\n\r\nو حفظ مال نمودند و بىنيل مقصود مراجعت كردند بعد از آن كسان او بكرات و مرات آمده عرضه داشتند كه حسن بيك ميگويد كه در اين اوقات بنابر كثرت برف و اشتداد سرما مراجعت بمقام اصلى نوعى از ممتنعاتست اينقدر مهلت دهيد كه اين زمستان در اين نيستان بسربرده و بهار بمنازل خود رويم و اگر اين معنى را از من قبول نميداريد از خصمان من كه در آنجا هستند تحقيق فرمائيد و هرچند مبالغه بيشتر نمودند نواب سلطان ابو سعيد در لجاج افزودند .\r\n\r\nمثنوى :\r\n ستيزه به جائى رساند سخن * كه ويران كند خانمان كهن \r\nاللجاج اقل منفعة فى العاجل و اكثر مضرة فى الاجل\r\n\r\nقطعه :\r\n مكن پيشه لجاج اى نور ديده * ز من اين نكته را در گوش ميدار\r\nكه افتى بهر اندك نفع عاجل * بآجل در مضرتهاى بسيار \r\n\r\n[ 601 - بازى كردن هارون با زبيده . 
  ]\r\n601 حكايت آورده‌اند كه هارون الرشيد روزى با زبيده خاتون بلعب شطرنج بگرو دلخواه اشتغالداشت هارون فائق آمده زبيده خاتون را باخراج جامها مأمور گردانيد و حسب الشروط جميع جامها را به غير از تنبان كه صرف آن خالى از اشكال نيست بيرون كرد هارون در رفع آن لجاجت از حد بيرون برد تا او حسب دستون تنبان بيرون كرد هارون او را عريان بازداشت و لنعم من قال و سراويل اذا صرف فلا اشكال نوبت ديگر خاتون بر سرآمده هارون را به مباشرت فايزه نام كنيزك حبشى كه عفريت پيش او پرىوشى بود الزام نمود .\r\n\r\nبيت :\r\n ملك الموتم از لقاى توبه * عقربم گو بزن تو دست منه \r\nهارون هرچند در رفع آن كوشيده استشفاع گوناگون بجاى آورد فائده نداد آخر الامر بهر طريق كه بود نزديكى كرد آنجا ريه بمأمون حامل گشت عاقبت ميانهء مأمون و امين كه پسر زبيده بود كار بدانجا رسيد كه پيش از اين مذكور شد و چون خبر قتل امين را زبيده شنيد آه سرد از جگر بركشيد و گفت لعن الله اللجاج\r\n\r\nمصراع :\r\n كه انتهاى لجاج باشد شوم \r\nالقصه سلطان از ميانه متوجه قشلاق قراباغ شده در بعضى منازل الاغان ايشان بواسطهء علف زهرآلود كه در آن صحارى بود بچراگاه عدم رفتند و چون اجناس بغايت ناياب بود يراق قشلاق در حوالى محمودآباد پديد و لشكر نصرت مآثر حسن بيك طرق عراق و\r\n\r\n","description":"","footnote":"","page_name":" 356 ","page_number":377},
  {"content":"\r\n\r\nآذربايجان را بطريقى مسدود گردانيدند كه هربار و توشهء كه باردوى سلطان ميرفت ميگرفتند و پيغام تهديدآميزى بشيروان شاه فرستاده او را از ايلى سلطان ابو سعيد متقاعد گردانيدند وى نيز در چهارم رجب سنهء 873 ثلاث و سبعين و ثمانمأة گشتيها را بدانطرف كشيده آثار خلاف بظهور رسانيد چون ابو سعيد را از ياران شيروان كه مدار حيات ايشان بر آن بود يأس كلى حاصل شد بالضروره باردبيل در حركت آمدند و در بعضى مراحل بواسطهء گل و لاى بدشوارى گذشتند و بسيارى از چهارپايان در آنجا ضايع شدند و در روز پنجشنبهء دوازدهم رجب كه قراولى به سيد مراد ارغون متعلق بود امير بيك موصلو كه از عظماى امراى حسن بيك بود به دو دچار شده گفت سلطان دوستان قديم را دشمن و دشمنان را دوست انگاشته اكنون كه نه صلح كرده و نه جنك كجا ميرود فردا امرا را بفرستد كه صلح كنند روز ديگر سيد مريد ارغون كه امير الامرا بود بقراولى رفته باندك مردم تركمان واخورده بر ايشان تاخت و چند كس از ايشان را اسير ساخت اما در اثناى تك‌وتاز حسن بيك از كمينگاه بيرون تاخته امير مريد را كه ركن اعظم دولت ابو سعيد بود دستگير كرده سلطان از اين واقعه سراسيمه و پريشان گشته مادر خود را با بعضى اجلهء سادات بطلب صلح نزد حسن بيك فرستاد كه صلح كند سيد اردبيلى حقيقت كمال ضعف لشكر جغتايرا خاطرنشان كرده والده سلطان بىنيل مقصود برگشت و متعاقب حسن بيك و لشكر تركمان دررسيدند و امراى بيوفاى جغتاى لشكر خود را گذاشته به دو پيوستند سلطان را از مشاهدهء آن روز كه نمونهء فزع اكبر بود پاى صبر و قرار از جا رفته دست در دامن فرار استوار كرد كوز زنبيل ولد حسن بيك از عقب او شتافته ويرا دريافت و او را بسته نزد حسن بيك آورد بعد از سه روز در بيست و دويم رجب او را بيادگار محمد سپردند و او را بقصاص جدهء پدرش گوهرشاد بيگم بقتل رسانيد بىتكلف در اينواقعه كه در اقران و ادوار قرينه آن ديدهء روزگار نديده و گوش سپهر نظير آن نشنيده نكتهء عجيب منظور نظر اعتبار اهل روزگار گرديده\r\n\r\nصوفى :\r\n گرفتم كه از يمن اقبال و بخت * شدى در جهان صاحب تاج و تخت\r\nبكشورستانى فريدون شوى * بمال و زر افزون ز قارون شدى\r\nسخن مختصر جمله عالم‌تر است * سليمانى و افسرت عرش ساست\r\nبه اين اعتبارات بىاعتبار * همه نيست گردد سرانجام كار \r\n\r\n","description":"","footnote":"","page_name":" 357 ","page_number":378},
  {"content":"\r\n\r\nو علامهء دوانى در آن تاريخ گويد\r\n\r\nقطعه :\r\n سلطان ابو سعيد كه در فر خسروى * چشم سپهر پير جوانى چو او نديد\r\nالحق چگونه كشته نگشتى كه كشته بود * تاريخ قتل مقتل سلطان ابو سعيد \r\n\r\n[ 602 - آق‌قويونلو نه تن بوده‌اند . 
  ]\r\n602 فرع سلاطين آق‌قويونلو سلاطين آق‌قويونلو نه تن‌اند و مدت حكومت‌شان چهل و دو سال حسن بيك يازده سال كسرى سلطان خليل بن حسن بيك ششماه و نيم سلطان يعقوب بن حسن بيك دوازده سال و دو ماه بايسنقر ميرزا بن يعقوب و رستم بيك بن مقصود بيك بن حسن بيك پنج سال و نيم احمد بيك بن اغورلو و محمد بن حسن بيك بن يوسف بيك يكسال سلطانمراد بن يعقوب بيك پانزده سال .\r\n\r\nمقطع :\r\n المنة للّه تعالى و تقدس كه : \r\nسلطنت و جهاندارى و نوبت خلافت و كامكارى بدودمان رفيع الشأنى منتهى شده كه قوايم اركانش منصوص كأنهم بنيان مرصوص است و ساحت گردون مساحتش بصفت من دخله كان آمنا مخصوص و صحف دولت اين خاندان اقبال آشيان برموز كلام معجز طراز و اشارهء كريمهء كثيرة الاعجاز و لقد كتب فى الزبر من بعد الذكران الارض يرثها عبادى الصالحون مزبور و در ضماير انجم نظاير ارباب بصاير انضال اين خلافت عظمى و اقتران اين سلطنت كبرى بعطيهء ظهور حضرت صاحب عليه و آبائه التحية و الثناء مذكور .\r\n\r\nسلمان :\r\n در آخر منشور زمان عهد تو تاريخ * در اول احكام جهان نام تو طغرا \r\nبىشايبهء تكلف و مداهنهء نسبت اين روزگار فرخنده آثار بساير ازمنه لاشك نسبت حريم حرمست بديگر ديار و امكنه .\r\n\r\nسعدى :\r\n سزد گر بدودش بنازم چنان * كه احمد بدوران نوشيروان \r\nچه از فرط عدالت وصيت صلابت اطراف مملكت از آلايش مكاره پاك است و اعداى دولت پژمرده و غمناك .\r\n\r\nقطعه :\r\n ديديم چند بار نيايد بسى نكو * هركس كه قصد خويش در اين خاندان كند\r\nاز بار سر كنند سبكبار گردنش * هر سر سبك كه پاى در اين آستان كند \r\nو از وفور بدايع وقايع و ظهور لطايف و ظرايف كه از پرتو اين اقبال بىانتقال و دولت ابدى الاتصال شاهد عالم و عالميان گشته ناسخ تواريخ اكاسره و ماحى مآثر قياصره است\r\n\r\nسعدى :\r\n چشم بد دور كه بس منتطم است اين دولت * آرى اين دولت را منتظمى معهود است \r\n\r\n","description":"","footnote":"","page_name":" 358 ","page_number":379},
  {"content":"\r\n\r\nو چون اين موجز گنجايش اين مقامات كه الحق خارق عاداتست نداشت متصدى ايراد آنولادات نگشته نظر بر اختصار و اختتام گماشت\r\n\r\nبيت :\r\n گر آن جمله را كاتب انشا كند * مگر دفترى از نو املا كند \r\nو اين سفينه كه فى الحقيقة حبابيست بر سر آب و نموداريست از سراب همچون مخترعات بىخردان بىته او چون تصورات كودكان كوته . آلتى است لعب طفلان را لايق و ريشخند خاطر غافلان را موافق در تاريخى سمت اختتام و صورت انجام پذيرفت كه از اين سه بيت اطلاع بحصول مىپيوندد .\r\n\r\nتاريخ :\r\n در اين روضه كه از فرط نوادر * شود هردم نگارى تازه لامع\r\nپى تاريخ و نامش فكر كردم * خرد گفتا كه هست اين نكته جامع\r\nچو در واقع نگارستان چين است * از آن آمد نگارستان واقع \r\nقد تم الكتاب بعون الملك الوهاب\r\n\r\n","description":"","footnote":"","page_name":" 359 ","page_number":380},
  {"content":"\r\n . \r\n","description":"","footnote":"","page_name":" 360 ","page_number":381},
  {"content":"\r\n\r\n\r\nتذييل تاريخ نگارستان\r\n\r\n[ 603 - سرسلسلهء صفويان « 1 » . 
  ]\r\n603 من الوقايع سر سلسلهء شاهان صفويه شاه اسماعيل از دودمان شيخ صفى الدين اردبيلىست كه از پيشوايان صوفيهء نعمت اللهى بود و خود را از فرزندان امام موسى كاظم مىدانست . صفى الدين در 735 درگذشت و اولادانش جانشين او شده بارشاد صوفيان مىپرداخته‌اند .\r\nشيخ حيدر يكى از فرزندانش پاى از دائرهء ارشاد و درويشى فراز نهاد و بداعيهء پادشاهى برخاست زيرا او خواهرزادهء امير حسن بهادر و سروسامان امارت و ارشاد را هم دارا بود گويند كلاهى از ماهوت سرخ دوازده ترك بر سر مىنهاد و پيروانش نيز همان نوع كلاه بر سر مىنهادند و از اينروى معروف به قزلباش شدند .\r\nامير حسن پس از آنكه ابو سعيد گوركان را شكست داد و بر جهانشاه تركمان قره قويونلو غالب شد و آذربايجان و عراق عرب و عجم را از دست او ربود ، دختر خويش حليمهء آغابيگى را بسلطان حيدر بزمى داد سلطان حيدر در جنگى كه با شروانشاه در آذربايجان كرد كشته شد و يعقوب بيك پسر ازون حسن فرزندان او را كه على و ابراهيم و اسماعيل باشند در قلعهء اصطخر فارس بزندان افكند .\r\nليك پس از چندى در نتيجهء پيشآمدهائيكه ميان سران آق‌قويونلو درگرفته بود اين سه برادر بدستور رستم بيك رهايى يافتند و بآذربايجان رفتند و على كه برادر كلانتر ايشان بود بهواى رياست و خوانخواهى پدر برخاست و با شروانيان زد و خوردى كرد اما كارى از پيش نبرد .\r\n\r\nشعر :\r\n چو دولت نباشد سپهر بلند * نيايد بمردانگى در كمند \r\nناگزير با برادران بساط ارشاد را تجديد كرد ليك به زودى رستم بيك از او بيمناك شده او و برادرانش را باردو خواست على و برادرانش باردبيل گريختند و بمخالفت برخاستند و بمقاومت لشكر آراستند سرانجام على بدست مخالفانش كشته شد و ابراهيم و اسماعيل با دويست تن از مريدان خود\r\n\r\n\r\n","description":"","footnote":"\r\n( 1 ) - از اول تاريخ صفويه تا انجام كتاب بقلم مصحح آقاى مرتضى گيلانى است .\r\n","page_name":" 361 ","page_number":382},
  {"content":"\r\n\r\nبگيلان نزد امير آنجا ميرزا على كه با ايشان خويشاوندى داشت شتافتند و چندى نگذشت كه ابراهيم كلاه سرخ پوشيدن را ترك گفت و طاقيهء تركمانى بر سر نهاد و از گيلان بمملكت تركمانان بازآمد و در اردبيل بارشاد نشست و اسماعيل در گيلان بماند و حسب ظاهر پاى قناعت در دامن سلامت كشيد .\r\n\r\nسعدى :\r\n درويش و پادشه نشنيدم كه كرده‌اند * بيرون از اين دو لقمهء روزى تناولى\r\nزان گنجهاى نعمت و خروارهاى مال * با خويشتن بگور نبردند خردلى\r\nاز مال و جاه و منصب و اقبال و تخت و بخت * بهتر ز نام نيك نكردند حاصلى \r\n\r\n[ 604 - ميلاد شاه اسماعيل صفوى . 
  ]\r\n604 من الاتفاقات اسماعيل صفوى در سال 892 بجهان آمد و وقتى كه در گيلان بود سيزده يا چهارده ساله بود و در همان سال 906 هجرى از گيلان با گروهى از صوفيان باردبيل آمد و در آنجا نيز دستهء ديگرى از صوفيان به دو پيوستند ، سپس بقراباغ رفت و پيكان بهر سوى فرستادى و سپاه گرد كردى و چون باذربايجان فرود آمد سپاهش بهشت هزار جوشن‌پوش سخت‌كوش رسيد و در عرض سالى دشمنان را بشكست و با پيروزى به تبريز آمد و تاج بر سر نهاد و در آن هنگام برنائى پانزده ساله بيش نبود و زبان تبريزيان بستايش بدين اشعار گويا .\r\n\r\nسعدى :\r\n بخرمى و بخير آمدى و آزادى * كه از صروف زمان در امان حق بادى\r\nباتفاق همايون و طلعت ميمون * درى ز شادى بر روى خلق بگشادى\r\nبهر مقام كه پاى مباركت برسد * زمانه را نرسد دست جور و بيدادى \r\n\r\n[ 605 - تصحيف شاه اسماعيل نام جامى را . 
  ]\r\n605 من الغرائب نقل است كه چون امير اسماعيل صفوى شهر هرات را مسخر ساخت دستور داد كه هرجا نام شيخ عبد الرحمان جامى در كتابى ديده شود نقطهء جيم را تراشيده بر بالاى آن گذارند تا خامى خوانده شود . هاتفى خواهرزادهء جامى از اين قضيه متأثر گشته و دو بيت زير را بر اسماعيل فرستاد :\r\n\r\nبيت :\r\n بس عجب دارم ز انصاف شه كشورگشاى * آنكه عمرى بر درش گردون غلامى كرده است\r\nكز براى خاطرجمعى لوند ناتراش * نقطهء جامى تراشيده است و خامى كرده است \r\n\r\n[ 606 - ظهور شاه اسماعيل صفوى . 
  ]\r\n606 من اللطائف برخى از علماء تاريخ ظهور شاه اسماعيل را كه مطابق با آغاز پادشاهى اوست 906 هجرى گفته‌اند و چنان در ترويج مذهب تشييع كوشيد كه از خونريزى و قتل‌عام و تحزيب قبور علماء اهل سنت فروگذار نكرد و دستور داده بود كه استخوانهاى مرحوم عبد الرحمان جامى را از گور برآرند و آتش زنند اما بجهاتى بدان دست نيافت و در 930 هجرى درگذشت و در گور جدش مدفون شد .\r\n\r\nشعر :\r\n يا رب از جنس ما چه خير آيد ؟ * تو كرم كن كه رب اربابى\r\nبا همه عيب خويشتن شب و روز * در تكاپوى عيب اصحابى \r\n\r\n","description":"","footnote":"","page_name":" 362 ","page_number":383},
  {"content":"\r\n\r\n\r\n[ 607 - پرداختن اسماعيل بدفع ازبكان . 
  ]\r\n607 من الفتوحات امير اسماعيل صفوى بعد از تسخير فارس و خوزستان و كرمان و عراق بدفع ازبكان پرداخت و مهمترين جنك ، جنك مرو است كه سال 916 هجرى واقع شد ، در اين سال كه اوضاع خراسان از همه‌جاى ايران ويرانتر بود و محمد خان شيبانى ، خان ازبك خراسان و اطراف آنجا را بباد غارات و تاراج گرفته بود بعد از جنك با امير اسماعيل مغلوب شد و از هرات بمرو گريخت اسماعيل در مرو بلشكرش دستور فرار داد چون محمد خان با سپاهش تعقيب لشكر اسماعيل كردند ناگاه لشكر اسماعيل بازگرديدند و محمد خان گرفتار و كشته شد .\r\nديگر جنك چالداران كه بسال 920 هجرى واقع شد و اجمال مطلب آنكه سلطان سليم خان عثمانى در سال مذكور با لشكرى چندين برابر سپاه امير اسماعيل بايران تاخت و در جلگه چالداران جنك درگرفت و چون لشكر عثمانى مسلح به توپ و تفنك بودند و ايرانيان فاقد آن نوع ابزار جنك ، از اينرو شكست خورده و بسيارى كشته شدند و امير اسماعيل به تبريز عقب‌نشينى كرد .\r\n\r\nشعر :\r\n اگر ز باد فنا اى پسر بينديشى * چو گل بعمر دو روزه غرور ننمايى \r\nگويند لشكريان عثمانى بعد از خاتمهء جنك بجستجوى كشتگان ايرانى پرداختند و اجساد عده‌اى از زنان ايرانى يافتند كه همراه شوهران خود بجنك آمده مردانه‌وار مىجنگيدند . از پس اين جنك بود كه ايران با اروپائيان ارتباط پيدا كردند .\r\n\r\n[ 608 - شاهى طهماسب پسر شاه اسماعيل . 
  ]\r\n608 من المآثر بعد از مرك امير اسماعيل پسر كلانش طهماسب كه بسلطنت رسيد خرد بود و كارهاى دولتى بدست امراء قزلباش اداره مىشد و اين امراء با يكديگر مشغول رقابت و جمع مال بودند از اين جهت عثمانيان و ازبكان از سرگرمى آنان استفاده كرده دوباره شرق و غرب ايران را عرصهء تاخت‌وتاز خويش كردند عبد اللّه خان ازبك خراسان را تصرف كرد شاه طهماسب او را در جام خراسان شكستى سخت داد و خان ازبك تا ماوراء النهر عنان بازنكشيد و همانسال سلطان عثمانى سليمانخان بآذربايجان در تاخت و تا سلطانيه پيش‌آمده بود اما از سرماى فوق العاده آنسال و برف باران تاب نياورده بازگشت .\r\nپيك اليزابت اول انگلستان كه آنتونى جنكين‌سون نام داشت بدربار طهماسب آمده بود روى خوش نديده بازگشت . طهماسب پادشاهى بود حريص بمال اندوختن ، برادران خود را آزار ميرسانيد چنان كه القاص ميرزا برادر خويش را برنجانيد او نيز بسلطان عثمانى پناهنده شد . طهماسب از سال 930 تا 984 سلطنت كرد .\r\n\r\n","description":"","footnote":"","page_name":" 363 ","page_number":384},
  {"content":"\r\n\r\n\r\n[ 609 - درگذشتن طهماسب و شاهى حيدر . 
  ]\r\n609 من الحوادث در سال 984 شاه طهماسب درگذشت و حيدر ميرزا پسر وى بپادشاهى نشست چون قزلباش با او موافق نبود او را كشتند و پسر ديگرش را كه اسماعيل نام داشت پادشاه كردند . اسماعيل ميرزا پادشاهى بود خونريز و جاه‌طلب براى نگاهدارى سلطنت خود همهء برادران و برادرزادگان خود را بقتل رسانيد و خواست تا سلطان محمد ميرزا را با فرزندانش نيز بكشد خواهر اسماعيل دوم او را زهر داد و بدانجهان فرستاد . بعد از او سلطان محمد كه بنام سلطان محمد خدابنده موسوم شد تا سال 996 پادشاهى كرد و بعد از وى پسرش عباس بپادشاهى رسيد .\r\nشاه عباس در سال 996 هجرى هيجده ساله بود كه در قزوين بپادشاهى نشست و امراء قزلباش و مرشد قلى خان را كه هواى ملوك الطوايفى داشتند از ميان برداشت و با عثمانىها كنار آمد و از طرف آنان آسوده‌خاطر شد بعدا بخراسان راند و ازبكان را شكستى سخت داد . و حكومت فارس را به اللّه‌ورديخان كه از سرداران بود سپرده او جزائر بحرين را به تصرف درآورد و فرزند امام قلى خان بر بندر جرون ( بندر عباس كنونى ) مسلط شد و جزائر قشم و هرمز را از تصرف پرتقاليها بيرون آورد .\r\nشاه عباس پس از فراغت از امور داخلى كشور لشكر بسيارى فراهم كرد و با عثمانيها جنگيد و بر شهرستانهاى آذربايجان و قفقاز مسلط شد .\r\nو پايتخت را از قزوين باصفهان نقل داده عمارات و ساختمانهاى باشكوهى در آنجا بساخت از آن جمله مسجد شاه ، ميدان نقش جهان و چهار بازار و عمارت عالىقاپو و غيرها از آنست . سپاهيان قزلباش تا پيش از شاه عباس اگرچه خدمت دولتى داشتند ليك فرمان بردار امراء خود بودند و امراء ايشان نفوذى بسيار داشتند و در رتق و فتق كشور شاه عباس سپاه تازه‌اى بنام شاهسون ( لفظ تركىست بمعنى دوستداران شاه ) فراهم ساخت تا از نفوذ امراء قزلباش كاسته باشد و ابزار جنگى تازهء از توب و تفنك نيز در دست‌رس ايشان نهاده شد .\r\nدر سال 1006 دو برادر بنام آنتونى شرلى و روبرت شرلى با بيست و پنج نفر انگليسى از انگلستان بايران آمدند و خدمت شاه عباس رسيدند و بنام آموختن فن توب‌سازى بايرانيان اندك‌اندك شروع برخنه در ايران كردند . شاه عباس بسال 1038 هجرى در گذشت و در قم در نزديكى حضرت معصومه مدفون شد .\r\n\r\nشعر :\r\n نام نيكو گر بماند ز آدمى * به كز او ماند سراى زرنگار\r\nبس بگرديد و بگردد روزگار * دل به دنيا در نبندد هوشيار\r\nايكه دستت ميرسد كارى بكن * پيش از آن كز تو نيايد هيچكار \r\n\r\n","description":"","footnote":"","page_name":" 364 ","page_number":385},
  {"content":"\r\n\r\n\r\n[ 610 - شاه عباس و حالات وى . 
  ]\r\n610 من مآثر الفضل شاه عباس پادشاهى دانش‌دوست و داناپرور بود و از اينرو دانشمندان بسيارى بنام او كتابهائى تأليف كردند و در روزگار او مورد استفاده بودند از آن جمله ، بهاء الدين محمد عاملىست وى در ايران نشو و نما يافته بود و در علوم زمان خود از همگنان برترى داشته مدتى در اصفهان رتبهء شيخ الاسلامى داشت آثارش حدود نود كتابست ميلادش بسال 953 هجرى در بعلبك شام و مرگش باصفهان بسال 1031 اتفاق افتاده و بعدا جنازه‌اش را بخراسان نزديك قبر امام على بن موسى ( ع ) دفن كردند از اشعار اوست :\r\n\r\nشعر :\r\n ايكرده بعلم مجازى خو * نشنيده ز علم حقيقت بو\r\nسرگرم بحكمت يونانى * دل‌سرد ز حكمت ايمانى\r\nدر علم رسوم چو دل بستى * بر اوجت اگر ببرد پستى \r\n\r\n[ 611 - نشستن سام ميرزا بجاى شاه عباس . 
  ]\r\n611 من اثر الشقاوه در سال 1038 كه شاه عباس اول درگذشت نوادهء وى سام ميرزا فرزند صفى ميرزا كه وليعهد شاه عباس بود ، باتهام آنكه صفى ميرزا توطئه قتل پدر خود شاه عباس را فراهم كرده كشتند بعد از شاه عباس سام ميرزا چون به تخت پادشاهى برنشست دست بقتل و خونريزى دودمان صفويه دراز كرد و تا توانست از خويشاوندان خود كشته بآخرت فرستاد و به اين شقاوت و سفاكى اثبات كرد كه از نوادگان شاه عباس اول است چه او نيز فرزندانى از خود را به بهانهء آنكه ميخواسته‌اند او را بقتل رسانند كشته بود يا كور كرده و سام ميرزا نيز كه بلقب شاه صفى بود بسال هزار و پنجاه و دوى هجرى بمرد و خلقى از بستن و كشتن آسوده شدند .\r\n\r\nشعر :\r\n نماند ستمكار بدروزگار * بماند بر او لعنت پايدار\r\nرياست بدست كسانى خطاست * كه از دستشان دستها بر خداست\r\nرعيت نشايد به بيداد كشت * كه مر سلطنت را پناهند و پشت \r\n\r\n[ 612 - اعتقاد شاه عباس بمنجمان . 
  ]\r\n612 من الوقايع شاه عباس اول به نجوم و منجمين اعتقاد راسخى داشت چنان كه منجمين هميشه در سفر و حضر در ركاب و ملتزم آن جناب بوده‌اند استاد محمد قاسم بن منجم مظفر گنابادى خراسانى كه از افاضل عصر صفويه در نجوم و رياضيات بود كتابهاى بسيارى براى پادشاهان صفويه پرداختى از آن جمله كتاب تنبيهات المنجمين اوست كه در آغاز آن گويد كه شاه عباس بدانش نجوم بسيار رغبت داشتى از اينرو بخاطر فاتر خطور كرد كه به قدر استعداد خود تأليفى نموده در بارگاه شاه معروض\r\n\r\n","description":"","footnote":"","page_name":" 365 ","page_number":386},
  {"content":"\r\n\r\nدارد ليك در اين مدت بيست و پنج ساله كه ملازم ركاب ظفر انتساب بود از كثرت اسفار كه بسبب دفع اهل خلاف بر ذمت شاهى لازم شده بود اين مطلب در عقدهء تعويق ماند تا آنكه معاندان مكرر طالب مصالحه شدند و فى الجمله فرصتى روى نمود كه شروع در مقصود نمايد . نگارنده داستانى چند از وقايع نجومى اين كتاب را در اين تذييل كتاب نگارستان مىآورم تا تهى از نكات تاريخى نجومى نبوده باشد . مىتوانم بگويم كه پادشاهان باستان ايران عموما به نجوم و اهل آن عنايتى داشته بودند . چنانچه در شاهنامه خوانده‌ايد نامه‌ايكه رستم فرخ هرمز سپهسالار يزدگرد به برادر خود نوشته گويد :\r\n\r\nشعر :\r\n ز چارم همى بنگرد آفتاب * بجنك بزرگانش آيد شتاب\r\nز بهرام و زهره است ما را گزند * نشايد گذشتن ز چرخ بلند\r\nهمان تير و كيوان برابر شده است * عطارد ببرج دو پيكر شده است \r\n\r\n[ 613 - در ظهور ستاره‌هاى دنباله‌دار . 
  ]\r\n613 من اثر النجامه در احكام ظهور ذوات الاذناب در نوع حربه گويد : در اوائل ذى الحجه سنهء هزار و بيست و هفت هجريه ( حربه نوعى از مركبات ناقصه كه منجمان براى آن اثراتى در كتب احكام مىآورند ) در طرف مشرق ظهور كرد در برج ميزان و در دار السلطنهء قزوين بعرض پادشاه ( مقصود شاه عباس است ) رسانيدم كه ضرر اين علامت بحكام ولايت ماوراء النهر خواهد رسيد و در ولايت عرب نيز انقلاب و تغيير دولت ممكن است آن بود كه بعد از وفات سيد مبارك خان در عرب انقلابات بهمرسيد و اولاد و اقرباى او بيشتر نابود شدند و بزرگان لشكر او بقتل رسيدند و اعداء فرصت يافته چند قلعهء محكم از قلعهء خوزستان تصرف نمودند و در ولايت ماوراء النهر فتنها حادث شده والى بخارا لشكرى بدفع پادشاهان قراق به طرف تركستان فرستاد آن لشكر شكست عظيم خورده بعضى را شعلهء حيات از آب سيحون فرونشست و قليلى بدستيارى بادپايان قرقرى از جيحون عبور نموده ، خود را بساحل حيات كشيدند .\r\n\r\nبيت :\r\n جدى مفتون خوشهء گندم * بره مذبوح خنجر بهرام\r\nدر ترازوى چرخ چيزى نه * جز مراد لئام و غبن كرام \r\n\r\n[ 614 - در احتراق مريخ و عطارد . 
  ]\r\n614 ايضا در تنبيهات گويد در سنهء نهصد و هفتاد و هشت هجرى كه اين حقير طفل بود والد فقير از احتراق مريخ و عطارد در بيت دهم طالع سال در برج حمل حكم كرد كه يكى از ذوات الاذناب ظاهر خواهد شد در همانسال ذوذنبهء در مغرب ظاهر شد و بعد از آن بيكسال سه سال خشكسال شد و انواع قحط روى نمود .\r\n\r\nشعر :\r\n دست‌رس اربودشان بچرخ نماندى * مزرع سبز سپهر و خوشهء پروين \r\n\r\n","description":"","footnote":"","page_name":" 366 ","page_number":387},
  {"content":"\r\n\r\n\r\n[ 615 - پيشگويى مظفر منجم . 
  ]\r\n615 ايضا در سنهء نهصد و هشتاد و پنج هجرى در خانهء دهم طالع فصل خزان مقارن عطارد شد . در برج سنبله اينجانب با آنكه آنوقت پانزده ساله بودم باهل خراسان گفتم كه يكى از ذوات الاذناب ظاهر مىشود قضا را در اواخر شعبان همانسال ذوذنبهء در مغرب ظهور نمود بنحويكه مردم از عظمت آن بخوف و هراس آمدند و قريب پنجاه شبانروز برداشت و در شب سيزدهم رمضان اسماعيل ميرزا كه بجاى شاه جنت‌آرامگاه شاه طماسب بر مسند شاهى متمكن بود بعالم بقا ارتحال نمود و تخت و تاج را بشاه سلطانمحمد برادر خود واگذاشت و او بسبب عجزى كه داشت ضبط ممالك و عساكر نتوانست نمود تا آنكه انواع خرابى بمملكت رسيد و رعايا پريشان شدند و چند سال هم قحط و غلا روى نمود و ياغيان از هر طرف سر برآورده آذربايجان به تصرف روم و خراسان به تصرف اوزبك درآمد و مدت دوازده سال كه زمان سلطنت او بود مردم به اين بليات مبتلا بودند تا آنكه رايات كلب آستان على ابو المظفر شاه عباس الصفوى از ناحيهء خراسان طلوع نمود و تا سرحد مغرب برفت و اعداء دين و دولت را دفع نموده مملكت موروثى با زور بدست آورد و قلع و قمع اشرار و تربيت ابرار نموده جهانرا بعدل و داد بياراست چنان كه دولت و آبادانى مملكت و فراغت مترددين و رعايا بنوعىست كه ما فوق آن متصور نبوده و چون اين معنى در تمام ربع مسكون منتشر است تفصيل آن تحصيل حاصل است ايزد تعالى اين دولت را پاينده دارد .\r\n\r\nشعر :\r\n حكيمى دعا كرد بر كيقباد * كه در پادشاهى زوالت مباد\r\nبزرگى در اين خرده بر وى گرفت * كه دانا نگويد محال اى شگفت\r\nچنين گفت فرزانهء هوشمنند * كه دانا نگويد سخن ناپسند\r\nمر او را به عمر ابد خواستم * بتوفيق خيرش مدد خواستم \r\n\r\n[ 616 - ذوذوابه در برج عقرب . 
  ]\r\n616 ايضا در سنهء هزار و بيست و هفت هجرى چنان اتفاق افتاد كه مريخ و شمس و عطارد در بيت عاشر طالع استقبال مقدم واقع شدند در برج حوت و قمر در مقابل ايشان بسبب اين دلائل اين حقير در اين احكام تقاويم ايراد نمودم كه در اين سال يمكن يكى از ذوات الاذناب ظاهر گردد و همين مضمون را در وقت فرصت بعرض پادشاه ظل اللّه رسانيدم تا در صبح دوشنبهء هشتم ذى الحجه بسال مذكور در جهت مشرق ذوذوابهء در وسط برج عقرب ظاهر شد و قريب چهل روز بداشت حسب الامر احكامى بر اين علامت نوشتم بر اين نهج دلالت دارد و اللّه اعلم بر شر و فتنه و قتل و فرو رفتن اعاظم و اشراف و غارت و تاراج و خروج خوارج و لشكريان بيگانه خصوصا در\r\n\r\n","description":"","footnote":"","page_name":" 367 ","page_number":388},
  {"content":"\r\n\r\nولايت مشرق مثل تركستان و ماوراء النهر و شرقى خراسان و طرف هندوستان و زمين عرب و فرورفتن شخص نامى در اينحدود و بسيارى و با و خنكى هوا و نقصان آب رود خانها و كثرت بيمارى و حدوث زلزله خصوصا در بلاد عقرب طالع و بيماريهائى كه عارض شود اكثر لكنت زبان و گرانى گوش و درد چشم و آتشك و درد پشت و جرب و حصبه و جدرى و عسر البول و مثانه و اعوجاج الذكر و عسر وضع حمل و بواسير و ساير امراض و آفات كه در عورتين عارض ميگردد و اسقاط دواب و تلف بعضى ميوها و شايد ميانهء طائفهء فرنگيه و لشكر روم مجادله و محاربه دست دهد و كشتيها را بجنك گرفته بسوزانند و بشكنند و در ولايت روم اضطراب و انقلاب پديد آيد و اللّه اعلم . از وقت ظهور اين ذوذوابه تا حال تحرير كه قريب سه سال و نيم گذشته اكثر اين احكام بظهور آمد چه در ماوراء النهر انقلاب بسيار شد چنان كه شمه‌اى در احكام حربه كه در آن ولايت ظهور نموده بود مذكور شد .\r\n\r\nبيت :\r\n گر بر فلكم دست بدى چون يزدان * برداشتمى من اين فلك را ز ميان\r\nاز نو فلك دگر چنان ساختمى * كآزاده بكام خود رسيدى آسان \r\n\r\n[ 617 - واقعه‌اى آسمانى . 
  ]\r\n617 ايضا و نيز گفته : آنچه در زمان ما روى داد آن بود كه در حوالى سنهء نهصد و نود و شش هجريه رجعت مريخ در برج عقرب دست داد و اينجانب بسمع اكابر و اصاغر خراسان رسانيدم كه در مذهب تغييرى ممكن است اتفاقا قبل از آن به دو ماه عبد اللّه خان اوزبك لشكر بخراسان كشيده هرات را محاصره نمود و بعد از نه ماه بر قلعه دست‌يافته بقتل‌عام فرمان داد و مردم از مذهب اماميه بيرون آمده در عبادات و معاملات تقيه و عمل بمذهب ابو حنيفه نمودند و بعد از آن پسرش مشهد مقدس را محاصره كرده در اندك فرصتى دست‌يافته بنهب و غارت اشاره نمود و بسيارى از علماء و فضلا در آن قضيه بقتل رسيدند .\r\n\r\nمصراع :\r\n تو بر اوج فلك چه دانى چيست ؟ * كه ندانى كه در سراى تو كيست ؟ \r\n\r\n[ 618 - مريخ در برج عقرب . 
  ]\r\n618 ايضا سنهء هزار و سى هجريه مريخ در عقرب راجع شد بعد از تفكر و تدبير بسيار از ضعف و تباهى حال مشترى در آنوقت بخاطر رسيد كه شخصى از علما فوت شود و از آن وهنى بمذهب راه يابد چون افضل و اكمل وافقه آن زمان شيخ بهاء الدين العاملى رحمه اللّه بود ظن فقير غالب آمد كه جناب شيخ الاسلامى رخت حيات از دار فانى بدار باقى خواهد كشيد لاجرم در قصبهء اشرف كه از مضافات ولايت مازندران است اين قضيه را بعرض پادشاه ظل اللّه ( يعنى شاه عباس ) رسانيدم و گفتم كه در اين باب دغدغه بخاطر اشرف نرسد كه طالع اين دولت قوىست و نوعى ديگر نمىتواند شد از قضا\r\n\r\n","description":"","footnote":"","page_name":" 368 ","page_number":389},
  {"content":"\r\n\r\nبعد از چهار پنج ماه حضرت شيخ مريض شده و در عرض يكهفته برحمت ايزدى پيوست و در همان سال شيخ محمد نبيرهء شيخ زين الدين كه در كمال زهد و علم بود و جماعتى كثيره اجتهاد او را در مذهب اماميه قبول و اذعان نموده بودند در ولايت حجاز از دار مجاز بعالم حقيقت انتقال نمود و نيز همانسال قيصر روم سلطان عثمان لشكر بر سر فرنگيان كشيده و در آن وقت كه خبر آن عزيمت در ايران انتشار يافت بعرض اشرف رسانيدم كه فرنگيان غالب خواهند شد اتفاقا در آن غزا شكست يافته مغلوب و منكوب مراجعت نمود\r\n\r\nشعر :\r\n رئيس دولت و دين اى اسير دست اجل * شدى و رفت بهين حاصل جهان از دست\r\nزمانه عقد و كمالى گسست و اى دريغ * كه آسمان نتواند نظير آن پيوست \r\n\r\n[ 619 - حاكم بلخ و شاه عباس . 
  ]\r\n619 ايضا حكيم فاضل محيى الدين مغربى گفته كه رجوع ثلاثهء علويه در وقت واحد دلالت كند بر تغيير دولت و موت ملوك و در سنهء هزار و هشت هجرى اين وضع روى داد چون طالع مملكت بلخ و ولايت مرو بحلول نحسين در آنوقت منحوس شده بود بعرض پادشاه ( شاه عباس ) ظل اللّه رسانيدم كه در اين دو ولايت تغيير دولت ممكن است اتفاقا در آن حين نورم خان ولد جلال خان اوزبك كه از قديم الايام ابا عن جد والى مرو بود از خوف عبد اللّه خان پناه بدرگاه عرش آشيان آورد و بتأييد اين دولت ابد پيوند باز در دارائى ملك مرو تمكن يافته عصيان ورزيد شاه عالم‌پناه لشكر بر سر او كشيده او را دستگير نمود و با اهل و عيال به سمت ولايت فارس فرستاد و مملكت مرو و مضافات آن را جزء ممالك محروسهء پادشاهى نمود و حاكم بلخ ابراهيم محمد خان بعد از اندك زمانى به مرض جدرى از اين جهان فانى درگذشت و در ثانى سلطان ولايت ماوراء النهر فرصت يافته بلخ و مضافات آن را متصرف شد .\r\n\r\nشعر :\r\n اى ترا در حبس طاعت هم وضيع و هم شريف * وى ترا در تحت فرمان هم صغير و هم كبير\r\nسايهء عدل تو شامل بر فراز و بر نشيب * منتهى حزم تو آگاه از قليل و از كثير \r\n\r\n[ 620 - صائب تبريزى . 
  ]\r\n620 من اللطائف صائب تبريزى از شعراى مهم عصر صفويست و مدتى در هندوستان در دربار پادشاهان مغولى آنجا گرامى بود روزى در انجمنى كه بزرگان هند در آن بودند گفتگو از معانى بكر و تازه در اشعار متأخرين شده بود برنائى كه به بىعفتى موصوف بود در آن بزم نشسته به صائب گفت هر معنى بكريرا كه شعراى عصر گمان ميكنند بكر و تازه است شعر كهنه‌ايست و از قدماء برداشته‌اند و بسته‌اند در اين عصر شعرا مطلقا معنى تازه‌اى ندارند صائب بالبديهه اين بيت بسرود و حضار بخنديدند و آن برنا سخت شرمنده شد .\r\n\r\nشعر :\r\n شاعران در شعر مضمونهاى رنگين بسته‌اند * هست مضمون نبسته بند تنبان شما \r\n\r\n","description":"","footnote":"","page_name":" 369 ","page_number":390},
  {"content":"\r\n\r\n\r\n[ 621 - شاه عباس و شيخ بهاء الدين عاملى . 
  ]\r\n621 من النوادر شاه عباس صفوى بالنسبة بپادشاهان سلسلهء خود ممتاز بفضل و دانش‌پرورى و نكته‌سنجى بود و شيخ نظام الدين ساوجى كه از شاگردان بهاء الدين عاملى است در فصل پنجم كتاب جامع عباسى كه شيخ بهائى تمام نكرده درگذشت و او آن را بپايان رسانيد در فرجام گويد : دولت قاهره نظام ساوجى گويد كه : از استاد خود بهاء الدين محمد عاملى طاب ثراه شنيده شد كه روزى شاه عباس اول در مجلس درس ايشان حاضر شده بودند بحث عاقله در ميان بوده شاه پرسيده‌اند كه عاقله چه معنى دارد بهاء الدين گفت كه عاقله جماعتى را گويند كه هرگاه از روى خطا كسى را بكشند خونبهاى كشته‌شده را ايشان ميدهند شاه فرمود كه حكمت در اين چه باشد كه ديگرى كسى را بكشد و جمعى خونبها دهند ايشان در جواب گفتند كه ظاهرا حكمت در اين آن باشد كه چون ايشان دانند كه هرگاه يكى از خويشان ايشان كسى را بكشد ايشان خونبهائى دهند و نگذارند كه هرزه‌گردى نمايند و هميشه در محافظت ايشان باشند تا كسى را نكشند شاه فرمود شايد حكمت در اين آن باشد كه چون خويشان جرمانهء گناه او را ميكشند آن شخص هميشه شرمنده ايشان باشد و ديگر چنين كارى نكند .\r\nعاقله كسانىاند كه هرگاه خويش ايشان از روى خطا كسى را كشته باشد ديه ميدهند چون پدر و فرزندان پدرى و خويشان پدرى با شروطى كه در فقه مقرر است\r\n\r\nشعر :\r\n در طلب علم كمر چست كن * دست ز اشغال دگر سست كن\r\nبا تو پس از علم چگويم سخن ؟ * علم چو آيد به تو گويد چه كن ؟ \r\n\r\n[ 622 - داستانى از ميرداماد . 
  ]\r\n622 من الغرائب مير محمد باقر داماد از دانشمندان عصر صفويست . در دانش و بينش روزگار خويش يگانه بود و در خصال پسنديده مردانه . مشهور است در ايام جوانى در اصفهان يا قزوين در مدرسه ساكن بودى و دانش آموختى روزى شمه‌اى از مرتبت و پاكى او بنزد پادشاه عصر گفتگوئى شده بود براى آزمايش وى دوشيزه‌ايرا واداشتند كه شب هنگام در فصل زمستان برود بمدرسه و ميرداماد را بيازمايد او نيز خود را بياراست چون پاسى از شب بگذشت بمدرسه رفت و در حجرهء ميرزا بكوفت او بيرون آمد گفت چه بوده دخترك گفت : از كلبهء خويش دور افتاده و امشب بحجرهء تو پناه آورده‌ام مير او را بدرون حجره آورده بستر خويش براى او افكنده و خود مشغول مطالعه و حاضر كردن درس خويش شد آن دوشيزه خود را ببهانه‌هائى بمير نمودى و عشوه‌گرى ساختى و بنكته‌گويى پرداختى مير به دو مطلقا توجه نكردى هرگاه از اين حركات بىآرام شدى انگشتى از خود را فراز چراغ گرفتى و بسوزانيدى تا مشغول خود شده باشد همچنين تا پنج انگشت\r\n\r\n","description":"","footnote":"","page_name":" 370 ","page_number":391},
  {"content":"\r\n\r\nخويش بسوخت و از دوشيزه چشم دوخت بامدادان كه دخت پرده‌نشين چرخ آغاز عشوه گرى نهاد و جهان را فروغ داد دخترك از حجرهء وى بيرون آمد و واقعه را براى شاه بگفت گويند شاه دختر خود را به دو داد و آوازهء پاكى مير بجهان افتاد\r\n\r\nشعر :\r\n چون تو باشى امين و راست‌عيار * مىشود بر مراد تو هر كار\r\nبا امانت چو راست‌پيشه شوى * بگذرى از بشر فرشته شوى\r\nهركه با مردمان خيانت كرد * نرسد هرگز او بنعمت و ناز\r\nمؤتمن آن كسى بود كه به دو * چون امانت دهى دهد به تو باز \r\n\r\n[ 623 - نامهء شاه عباس بدربار عثمانى . 
  ]\r\n623 من النوادر آورده‌اند در زمان شاه عباس اول روزى به تحريك برخى از ندماء ملازمينش ، اين دو بيت را بدربار سلطان عثمانى فرستادند :\r\n نحن اناس قد غذا طبعنا * حب على ابن ابيطالب\r\nعيبنا الناس على حبه * فلعنة الله على العائب \r\nو از دربار خليفهء عثمانى دو بيت زير را در جواب قطعهء فوق فرستادند :\r\n ما عيبكم هذا و لكنه * عيب الذى لقب بالصاحب\r\nعنه و عن بنته فى بيته * فلعنة الله على الكاذب \r\n\r\n[ 624 - شاه عباس دوم و پاره‌دوز . 
  ]\r\n624 من الغرائب شاه عباس دوم پادشاهى مهربان و غمخوار رعيت بودى چنان كه بيشتر شبها و روزها در بازارهاى اصفهان منفردا يا با خواص گردش نمودى و از حال رعيت آگاه شدى روزى در هنگام زمستان كه آبها يخ بسته بود و بادهاى گزنده وزيدن گرفته با تنى چند از خواص خويش ببازار راند ديد ، پيرى پاره‌دوز مشتهء در دست و از شدت سرما ياراى كوبيدن آن را بر كفش و تكه‌هاى چرم ندارد شاه بلطف گفت اى استاد چرا سه را در چهار نزدى تا در اين وقت آسوده‌خاطر زيست كنى گفت از يك نمىگذشت شاه را اداى او خوش آمد گفت هرگاه مرغى فرستم توانى پر او كندن گفت باقبال خداوندى از بيخ بركنم شاه با كوكبهء سلطنتى از آنجا براند و بوزير خود گفت من به اين پاره‌دوز چه گفتم ؟ و او چه پاسخ داد وزير گفت بخطاب و جواب منتقل نشدم شاه گفت اگر تا سه روز ديگر اين نكته نيافتى هر آينه ترا از وزارت معزول كنم وزير روز ديگر نهانى متكبرا نزد پاره‌دوز رفت و گفت اى استاد ، دى شاه با تو چه گفت و تو او را چه پاسخى دادى ؟ پاره‌دوز گفت ترا با سخنان پادشاه چه كار القصه از وزير اصرار و از پير انكار تا او را به گفتن رام كرد به شرط آنكه او را صد اشرفى زر دهد پاره‌دوز زر بستد و وزير را گفت شاه مرا گفته بود چرا برك سه ماه زمستان را از نه ماه پيشين پس‌انداز نكردى گفتم تا اندازه‌اى\r\n\r\n","description":"","footnote":"","page_name":" 371 ","page_number":392},
  {"content":"\r\n\r\nپيشه ضعيف بود كه براى روزانه درماندمى چگونه توانستمى كه پس‌انداز كردمى .\r\n\r\nنظم :\r\n يكدل و يك جهت و يكرو باش * وز دورويان جهان يكسو باش\r\nاز كجى خيزد هرجا خللى است * راستى رستى نيكو مثلى است\r\nراست‌جو راست‌نگر راست‌گزين * راست‌شو راست‌شنو راست‌نشين \r\n\r\n[ 625 - شيخ بهاء الدين با پالان‌دوز . 
  ]\r\n625 من الوقايع شيخ بهاء الدين عاملى دانشمندى صاحبدل بود گويند ( روزى در مشهد خراسان در هنگام زمستان از بازار ميگذشت پيرى پالان‌دوز ديد كه از شدت سرما توانايى كوفتن مشته بر پالان ندارد شيخ به دو نگريسته و همتى نموده مشتهء پالان‌دوز زر شد پالان‌دوز چون شيخ را ديد گفت مرا نيازى بزر تو نيست آن را به حالت نخستين بازگردان شيخ فروماند پالان‌دوز توجهى نموده باز آن را به حالت اولى گردانيد .\r\n\r\nشعر :\r\n مپندار كين قول معقول نيست * چه قانع شدى سنك و سيمت يكى است\r\nخداوند از آن بنده خرسند نيست * كه راضى به قسم خداوند نيست \r\n\r\n[ 626 - فندرسكى با بت‌پرستان هند . 
  ]\r\n626 من النوادر مير ابو القاسم فندرسكى دانشمندى جهانگرد بود وقتى بهندوستان رسيد و در بتخانه‌اى بتماشا رفت بت‌پرستان او را گفتند هرگاه دين اسلام بر حق است چرا مساجد ايشان زود ويران مىشود و اگر ما باطليم چرا بتكدهء بت‌پرستان قرنها پابرجاست و ويرانى بدان راه نيابد مير گفت چون در مساجد مسلمانان خدايرا بدرستى مىپرستند ديوارها و ستون تاب عظمت نام خدا نياورده ويران مىشود و در بتكده‌هاى شما چون خدا براستى ستايش نمىشود از اينرو بسى مىپايد و براى اثبات مدعى غسلى كرد و دوگانه‌اى گذارد و بانگى باللّه اكبر نمود در دم آن محكم بنا فرود آمد و غريو از بت‌پرستان برخاست .\r\n\r\nشعر :\r\n آدمى آنست كه دينى در اوست * محو گمان كرده يقينى در اوست\r\nآدمئى پشت بر ايام كن * روى بمعمارى اسلام كن\r\nپيش شريعت رو اسلام سنج * ميرسد اركان چو حروفش به پنج \r\n\r\n[ 627 - بىتكلفى ميرفندرسكى . 
  ]\r\n627 من اللطائف ميرفندرسگى با فضل و دانشى كه او را بود بسيار بىتكلف زيستى چنان كه در كوى و برزن ايستادى و بازى كودكان نگريستى با شاه عباس از اخلاق او شمه‌اى بگفتند شاه روزى بمير گفت شنيده‌ام برخى از دانشمندان وقار و سنگينى خود را نگاه ندارند و در كوى و برزن ببازى كودكان سرگرم\r\n\r\n","description":"","footnote":"","page_name":" 372 ","page_number":393},
  {"content":"\r\n\r\nمىشوند مير گفت بنده هميشه در آنجاها هستم و دانشمندى نديده‌ام شاه را فروتنى او در شگفت آورد .\r\n\r\nشعر :\r\n ز خاك آفريدت خداوند پاك * پس اى بنده آفتادگى كن چو خاك\r\nحريص و جهانسوز و سركش مباش * ز خاك آفريدت چو آتش مباش\r\nچون آن سرفرازى نمود اين كمى * از آن ديو كردند و زين آدمى \r\n\r\n[ 628 - شاه عباس دوم و اتباع روس . 
  ]\r\n628 من الاتفاقات چون شاه عباس دوم فرزند شاه صفى در سال 1052 هجرى در خردى بجاى پدر نشست ، كارهاى كشورى و لشكرى بدست ميرزا تقى خان اعتماد الدوله كه وزيرى كاردان بود اداره مىشد و دشمنانش او را كشتند .\r\nمهمترين وقايع عهد شاه عباس دوم فتح شهرستان بلخ و منقاد كردن سركشان قندهار و ديگران بوده . و در روزگار وى گروهى از اتباع دولت روس بنام دستهء سياسى از درياى خزر ، بمازندران پياده شدند و بعد از تحقيق معلوم شد از تجار روسيه‌اند و چون قصد رهايى از پرداخت گمركى داشتند خود را بنام هيأت فوق العاده سياسى قلمداد كرده بودند از اينرو بفرمان شاه همه را بيرون كردند . شاه عباس دوم بسال 1077 هجرى درگذشت .\r\n\r\n[ 629 - وصيت شاه سليمان صفوى . 
  ]\r\n629 من الوقايع شاه عباس دوم را فرزندى بود بنام صفى ميرزا كه پس از مرك پدرش بنام شاه صفى دوم بسال 1077 ه بپادشاهى رسيد . چون غالبا بيمار بود اخترشماران آن روزگار مدعى شدند كه ساعت نشستن وى بر تخت شاهى نحس بود از اينرو وى دوباره تاجگزارى كرد و نام خود را تغيير داد و بشاه سليمان موسوم شد .\r\nدر كلمات حكمت آيات خواجه عبد اللّه انصارى آمده : خدا بآنكس كه عقل دادى چه ندادى ؟ و بآنكس كه عقل ندادى چه دادى ؟\r\n\r\nشعر :\r\n اگر محول حال جهانيان نه قضاست * چرا مجارى احوال بر خلاف رضاست ؟\r\nبلى قضاست بهر نيك و بد عنانكش خلق * بدان دليل كه تدبيرهاى جمله خطاست \r\nسلطنت‌مآب اگرچه لايق سلطنت نبود اما بواسطهء وزيرى شايسته چون شيخ عليخان زنگنه و سردارى قابل مانند على قليخان معروف به شير ايران پادشاهى شاه سليمان رونقى داشت و وقايع مهمى بروزگار وى رخ نداد بلكه مرزهاى كشور تا اندازه‌اى آرام بود و گاهى تجاوزات مختصرى از طرف عثمانيان و ازبكان بكشور ايران مىشده كه چندان ذكر آن مهم نيست . شاه صفى دوم بسال 1106 ه درگذشت .\r\n\r\n[ 630 - نشاندن سليمان حسين را بشاهى . 
  ]\r\n630 من مآثر الادبار شاه سليمان صفوى هنگام درگذشتنش بملازمان درگاهش گفته بود : هرگاه آسايش خويش ميخواهيد حسين ميرزا را بشاهى\r\n\r\n","description":"","footnote":"","page_name":" 373 ","page_number":394},
  {"content":"\r\n\r\nبرگزينيد از اينرو امراء و خواجه‌سرايان او را بپادشاهى برگزيدند و بنام شاه سلطان حسين خواندند . اين پادشاه به اندازه‌اى بىكفايت و نالايق بود كه اوضاع كشور ايران بسبب سلطنت او روزبروز بويرانى و بىسروسامانى ميگراييد چندانكه سفراى خارجى را جناب خواجه‌باشى حرم‌سراى شاهى به نيابت شاه ميديد و كارهاى سياسى را انجام ميداد . ملايان و عالم‌نمايان سخت نيرومند شدند و برتق‌وقتق كشور و سياست مىپرداخته‌اند و لشكر ايران بمرتبه‌اى ناتوان شده بود كه بسال 1035 هجرى از دفع شورشيان قندهار كه بسردارى محمود غلجائى باصفهان تاخته بودند برنيامدند و با شكست روبرو شدند . سلطان حسين از نادانى ، وزير لايق خود را كه فتعليخان نام بود بتحريك اطرافيان خود بكشت و همچنين برادر او لطفعليخان كه فرمانده پادگان كرمان بود از خود رنجانيده او نيز از يارى او شانه تهى كرد لاجرم ميدان را براى شورشيان غلجائى كاملا آماده كرد تفصيل اين اجمال آنكه بروزگار صفويه فرمانداران شهرهاى افغانستان از طرف دربار اصفهان معين مىشدند سلطان حسين صفوى در زمان شاهى خود شاهنواز خان گرجى معروف به گرگين خان را بفرماندارى قندهار فرستاد . گرگين خان دست تعدى و ستم بمردم و اموال اهل قندهار دراز كرد ستم‌رسيدگان كه طايفهء غلجائى و در آنجا ساكن بودند بسلطان حسين رسانيدند كه گرگين خان حاكمى معتديست البته اطرافيان شاه نمىگذاشتند كه نامه‌هاى ستم‌رسيدگان بشاه برسد و شاه خود از گرگين خان حمايت ميكرد و اعتنائى به طايفهء غلجائى نكرد .\r\nسرانجام ميرويس كلانتر قندهار شخصا باصفهان آمد كه با شاه در اين موضوع عرائضى كند ظاهرا شاه خود را به او نشان نداده ميرويس نااميد از اصفهان به سفر قبله رفت و در آنجا از علماء اسلام بر شوريدن بدولت سلطان حسين استفتاء كرد آنان تجويز كردند ميرويس جواب استفتاء گرفته مجددا باصفهان آمد و چون از بىكفايتى شاه و سستى درباريان آنجا آگاه شد بقندهار رفت و چون گرگين خان از واقعه آگاه شده بود بآزار ميرويس كوشيد ليك سرانجام روزى ميرويس گرگين خان را مهمان كرده بقتل رسانيد و كيخسرو خان پسر عموى گرگين خان از دربار سلطان حسين مأمور حكومت آنجا و تأديب شورشيان شده اهالى قندهار سخت كوشيدند تا او را نيز بكشتند .\r\nمحمود فرزند ميرويس پس از مرك پدر و كشته شدن عموى خود مير عبد اللّه رئيس طايفه غلجائى شد و در سال 1122 هجرى بكرمان تاخت اما از حاكم آنجا لطفعلى خان\r\n\r\n","description":"","footnote":"","page_name":" 374 ","page_number":395},
  {"content":"\r\n\r\nشكست خورده بقندهار فرار كرد بار ديگر بسال 1134 از راه سيستان باصفهان تاختن آورد و در گلون‌آباد چهار فرسنگى اصفهان لشكر سلطان حسين را شكستى فاحش داد و بسبب نرسيدن آذوقه باصفهان مردمش بخشكسالى و نايابى افتادند ناگزير سلطان حسين روز آدينهء دوازدهم محرم سال 1135 هجرى خود بفرح‌آباد پيش محمود رفت و تاج شاهى را بر سر او نهاد و ديگر روز محمود وارد اصفهان شد و بجاى سلطان نالايق صفوى بر تخت شاهى نشست .\r\nمحمود غلجائى بعد از گرفتن اصفهان گروهى از افغانان را بگرفتن طهماسب فرزند شاه نالايق بقزوين فرستاد و مردم آنجا بسيارى از ايشان را كشتند محمود از اين پيشآمد خشمناك شده دستور داد در روزى معين بسيارى از سركردگان قزلباش و بازماندگان صفوى را بآخرت فرستند و چون در كشتن اسراف ميكرد ، بفرجام اشرف پسر مير عبد اللّه بانتقام خون پدر خويش محمود را بسال 1137 بكشت و اشرف بجاى او بسلطنت نشست . در روزگار او شهرستانهاى ساحلى درياى خزر در تصرف روسيان درآمد و عثمانيان تا اصفهان پيش آمدند با آنكه اشرف چيره شد بيشتر شهرستانهاى غربى ايران در تصرف عثمانيان درآمد اشرف پيوسته از طرف طهماسب فرزند سلطان حسين بىآسايش بود .\r\n\r\nشعر :\r\n كلاه دولت و صولت به زور بازو نيست * بهفت ساله دهد بخت و دولت از هفتاد\r\nبخدمتش سر طاعت نهند خرد و بزرك * در آن قبيله كه خردى شود بزرك نهاد\r\nقمر فروشد و صبح دوم جهان بگرفت * حباب او بسرآمد دوام عمر تو باد \r\n\r\n[ 631 - بشاهى نشستن طهماسب . 
  ]\r\n631 من سوء العاقبة طهماسب چون شنيد پدرش سلطان حسين تسليم افغانان شده در قزوين خود را شاه خواند و لشكرى فراهم كرده فتعليخان رئيس ايل قاجار از او حمايت كرد ؛ طهماسب تا مشهد را به تصرف خود درآورده چون طهماسب در مشهد آوازهء دلاورى نادر قلى را كه جوانى دلاور و از ايل افشار بود و دو هزار سوار در اختيار خود داشت شنيد از او يارى خواست او موافقت كرد و گويا بتحريكات نادر قلى فتحعلى خان رئيس ايل قاجار كشته شد و نادر سپهسالار لشكر طهماسب شد .\r\nاشرف افغان براى سركوبى نادر از اصفهان به تهران و دامغان در حركت آمد و در مهماندوست دامغان جنگى سخت واقع شده لشكر اشرف مغلوب شد ناگزير باصفهان بازگشت و سلطان حسين را با بسيارى از مردم اصفهان بسال 1140 ه بكشت و با غنائم فراوانى در مورچه‌خوار با نادر دوباره جنگيد و شكستى فاحش خورده بشيراز گريخت\r\n\r\n","description":"","footnote":"","page_name":" 375 ","page_number":396},
  {"content":"\r\n\r\nو در دشت زرقان پنج فرسنگى شيراز باز با نادر سخت بجنگيد و مغلوب شد ، اشرف از راه بلوچستان بقندهار رفت هنوز بدانجا نرسيده بدست يكى از مردم ايل بلوچ كشته شد .\r\n\r\nشعر :\r\n الا تا نپيچى سر از عدل و راى * كه مردم ز دستت نپيچند پاى\r\nگريزد رعيت ز بيدادگر * كند نام زشتش بگيتى سمر\r\nبسى برنيايد كه بنياد خود * بكند آنكه بنهاد بنياد بد\r\nبه دو نيك مردم چو مىبگذرند * همان به كه نامت به نيكى برند \r\n\r\n[ 632 - طهماسب و نادر شاه . 
  ]\r\n632 من سوء التدبير طهماسب دوم فرزند سلطان حسين كه به يارى نادر قلى افشار بسلطنت اشرف افغان كه بر اصفهان و برخى از ايالات فارس و كرمان قيام داشت خاتمه داد و بسال 1142 ه بسلطنت رسيد و بعد از سه سال بتحريك نادر قلى امرا و سرداران زيردست نادر طهماسب را از شاهى بر كنار كردند و فرزند خردسالش را كه عباس نام داشت بنام شاه عباس سوم بشاهى برگزيدند و نادرقلى نائب السلطنهء او شد .\r\nطهماسب دوم بسال 1151 يا بقولى ديگر 1153 بدستور رضا قلى ميرزا فرزند نادر قلى كشته شد .\r\n\r\nشعر :\r\n مشقت نيرزد جهان داشتن * گرفتن بشمشير و بگذاشتن\r\nبدين پنجروز اقامت مناز * بانديشه تدبير رفتن بساز\r\nكه بر تخت و ملكش نيامد زوال * نماند بجز ملك ايزد تعال \r\n\r\n[ 633 - لشكركشى خان عثمانى بايران . 
  ]\r\n633 من السياسة چون سليمان خان عثمانى از لشكريكه بايران كشيده بود باز گرديد شاه طهماسب بجانب ارمنيه لشكر كشيده و همهء شهرستانهايى كه بدست عثمانيان گشوده شده بود بازپس گرفت ليك سركشى سام ميرزا سبب آشفتگى خراسان شد و عبد اللّه خان اوزبك باز بدان استانها تاخت‌وتاز نموده هرات را بگرفت و چون خبر حركت شاه طهماسب را شنيد شهر را غارت كرده با سود بسيار از جيحون درگذشت طهماسب به طرف قندهار در حركت آمد و سام ميرزا كه آن ملك را به تغلب گرفته بود از بيم فرار كرد و حكومت آنجا را به پير بداق خان قجر برگذار كرد .\r\nاما كامران ميرزا پسر بابر شاه مغولى كه آن هنگام پادشاهى دهلى هندوستان داشت قندهار را فتح كرده از تصرف پير بداق خان انتزاع نمود و اين نخستين بارى بود كه نام اميرى از قاجاريان آنزمان معروف شده بود .\r\n\r\n","description":"","footnote":"","page_name":" 376 ","page_number":397},
  {"content":"\r\n\r\n\r\n[ 634 - همايون شاه و شاه طهماسب . 
  ]\r\n634 من الكرم همايون شاه پادشاه هندوستان در عهد شاه طهماسب از هندوستان گريخته پناه به او برد مردم ايران در هر عهد دعوى نان و خوان و رعايت پرونيان و جوانمردى با مهمانان كرده‌اند ورود همايون شاه اسباب نيكى براى اظهار اين صفت بود شنيده نشده است كه پادشاهى را به غير از وى در حال خارى اين گونه گرامى داشته و با مروت و مردانگى با وى سلوك نموده و با آن عزم و همت در رهائى وى كوشيده باشند . شاه طهماسب همهء خزائن و ملك خويش در اعزاز و توقير وى به كار برد تا همايون شاه بار ديگر ، بتاج و تخت خود رسيد و زبان زمانه در ستايش شاه طهماسب بدين اشعار گويا بودى .\r\n\r\nشعر :\r\n كو آصف جم ؟ گو بيا ببين * بر تخت سليمان راستين\r\nپيشش بدل بود دام و دد * درهم زده صفهاى حور عين\r\nبادى كه كشيدى بساط او * بر درگه اعلاش زير زين\r\nاز بيم سپاهش سپاه خصم * چون مور نهان گشته در زمين \r\n\r\n[ 635 - رفتن القاص برادر طهماسب بروم . 
  ]\r\n635 من عدم الحزم القاص ميرزاى صفوى برادر شاه طهماسب چون خبر مرك برادر شنيد بىآنكه در اين باب تحقيق كند رايت استقلال برافراشت و چون معلوم شد كه خبر مذكور خلاف واقع است دوباره سر اطاعت نهاد و بعد پيوسته از كردار خود بيمناك بود ناگزير بروم شتافت و با سليمان خان عثمانى نوع معاهدتى در ميان نهاده او را بگرفتن ايران تشويق كرد . القاص را دوستان بسيار بود و اگر ميتوانست بر معاهدهء با سليمان خان برقرار بماند شايد خطرى متصور بود . ليك بخت برادرش شاه طهماسب مساعدت نموده القاص نتوانست عهد را وفا كند . شرح اين داستان آنكه چون القاص تا باصفهان رسيد لشكر عثمانى همهء كشور آذربايجان را به تصرف درآوردند سليمان خان عثمانى آهنك گرفتن القاص كرد وى از اين معنى آگاه شد بكردستان درگريخت و از سرخاب بيك والى اردلان كه از امراى معتبر آنجا بود و در شهرزور نشيمن داشت يارى خواست گويند سرخاب بيك بعد از رشوه گرفتن او را بشاه طهماب سپرده طهماسب او را بند نهاده هنوز سالى نگذشته بود كه در زندان بمرد بعضى مدعى هستند كه او را در زندان بكشتند .\r\n\r\n[ 636 - پناهندگى بايزيد بطهماسب 
  ]\r\n636 حكايت گويند بايزيد پسر سلطان سليمان عثمانى بموجبى از پدر گريخته بشاه طهماسب پناهنده شد شاه در آغاز كار با وى جوانمردى بسيار\r\n\r\n","description":"","footnote":"","page_name":" 377 ","page_number":398},
  {"content":"\r\n\r\nكرد و چون از بايزيد و ملازمانش كارهاى ناشايستى سرزد شاه طهماسب ناگزير او را و يارانش را در زندان افكند و در همان اوقات ميان سلطان سليمان عثمانى و شاه طهماسب صفوى پيمانى بسته شده بود كه متعرض كشور يكديگر نشوند سليمان خان بايزيد را از طهماسب درخواست كرد او نيز ناچار ويرا بپدرش سپرد تا از پيمانشكستن دور و بعدل و داد نزديك باشد و زمانه او را بدين ابيات وصف كردى\r\n\r\nشعر :\r\n دست عدلى دراز كردستى * هم بپاداش و هم بباد افراه\r\nكه نه بس روزگار مىپايد * اى قضا عمر روزگار پناه\r\nعدل دايم بود گواه دوام * بر دوام تو عدل تست گواه \r\n\r\n[ 637 - تعصب شاه طهماسب در دين . 
  ]\r\n637 من اثر التعصب شاه طهماسب با همه گذشتى كه داشت گاهى در تعصبات دينى و مذهبى افراط كردى گويند يكى از تجار انگلستان كه از طرف ملكه اليزابت مأمور بتجارت بايران شده بود نامه‌اى بشاه طهماسب براى حمايت از طرف ملكه به دو داد هنگامى كه شاه او را اجازهء خدمت داده كفش براى آن بدبخت فرستاد تا پوشيده بدرگاه آيد و پاى مردى مسيحى زمين‌سراى شاهى را پليد نكند و چون شرف مجلس دست داد شاه از او پرسيد كه تو كافرى يا مسلمان ؟ انگليسى احمق در جواب گفت نه كافرم و نه مسلمان بلكه نصرانى هستم و مسيح را از همهء پيامبران كلانتر مىدانم شاه خشمناك شده در جوابش گفته بود ما را به يارى و مدد كفار نيازى نيست و ويرا دستور باز گشت بانگلستان داد و چون بيرون از بارگاه ميرفت يكى از ملازمان درپى وى روان شده تا بيرون در سراى شاهى بر جاى پاى او خاك ميريخت تا نشانهء پاى كافرى در زمين درگاهش نمانده باشد .\r\n\r\nشعر :\r\n قهر تو گر طلايه به دريا كشد شود * در در صميم جوف صدف دانهء انار\r\nور يك نسيم خلق تو بر پشه بگذرد * از كام شير نافه برد آهوى تتار \r\n\r\n[ 638 - وقايع ايام طهماسب . 
  ]\r\n638 من الوقايع از بيست سال اخير پادشاهى طهماسب وقايعى كه ياد كرده‌اند يكى تاخت‌وتاز ساليانهء اوزبك است به اطراف خراسان و ديگر قحطى و نايابى در كشور ايران تا اندازه‌ايكه مردم يكديگر را ميخوردند . گويند در آن روزگار از آسمان چيزى مىباريد مانند دانهء گندم ليك از آن خردتر مردم آن را با اندكى آرد آميخته سد جوع ميكردند و آن غذائى لذيذ بود و تا اندازه‌اى از سختى در\r\n\r\n","description":"","footnote":"","page_name":" 378 ","page_number":399},
  {"content":"\r\n\r\nامان بودند . و گويند در آن واقعه سى هزار كس در اردبيل از نايابى نابود شدند .\r\n\r\nشعر :\r\n چنان قحط سالى شد اندر دمشق * كه ياران فراموش كردند عشق\r\nچنان آسمان بر زمين شد بخيل * كه لب تر نكردند زرع و نخيل\r\nنجوشيد سرچشمه‌هاى قديم * نماند آب جز آب چشم يتيم \r\n\r\n[ 639 - شاه عباس اول و سرداران عثمانى . 
  ]\r\n639 من الاتفاقات گويند روزى شاه عباس اول با دو تن از ملازمان در كنار رود كر ايستاده بود بعضى از سرداران عثمانى ايشانرا ديده بى آنكه آنان را بشناسند بخيمهء خود دعوت كردند شاه عباس بپذيرفت بعد از مهماندارى شاه عباس نيز اين دوستان تازه را بمهمانى خواست آنان نيز موافقت كردند يكى از آن دو تن گفت به شرط آنكه نوعى نمائى كه شاه عباس را بما بنمائى شاه عباس گفت در خواهش شما ميكوشم چون روز ديگر سرداران عثمانى باردوى شاه عباس رسيدند دانستند كه مهمان ايشان همان شاه عباس بود و شاه از انعام خويش آنان را بهره‌مند گردانيد .\r\n\r\nانورى :\r\n صميم فكرتش از سير اختران منهى * صفاى خاطرش از راز روزگار آگاه\r\nبجز تفكر مدح تو نيست در اوهام * بجز حكايت جود تو نيست در افواه\r\nامان دهد همه كس را ز خصم همچو حرم * حريم حرمت تو چون به دو كنند نگاه \r\n\r\n[ 640 - قتل‌عام شاه عباس مردم گيلان را . 
  ]\r\n640 من الادبار چون سركشى مردم گيلان تكرار يافت شاه عباس چنان خشمناك شد كه بسال هزار و دوى هجرى حكم بقتل‌عام اهالى آنجا كرد گويند چندين هزار آدمى از معمورهء وجود بمطمورهء عدم رهسپار شدند اين تنبيه چنان بقيه را آرام و رام كرد كه ديگر بسالها و قرنها گرد فتنه و آشوب نگرديدند .\r\n\r\nشعر :\r\n تا چو تير است كار دولت تو * بىزيانست خصم چون سوفار\r\nتو بشادى نشين كه گشت فلك * خود برآرد ز دشمن تو دمار \r\n\r\n[ 641 - شاه عباس و نجوم . 
  ]\r\n641 من اثر النجامه اگرچه شاه عباس پادشاهى باكفايت و درايت بود اما از اوهام تهى نبود بنقل قاسم بن مظفر مؤلف تنبيهات المنجمين كه منجم‌باشى\r\n\r\n","description":"","footnote":"","page_name":" 379 ","page_number":400},
  {"content":"\r\n\r\nشاه عباس بود خدمت سلطنت‌مآب عرضه داشته بود كه از نظرات اجرام سماوى چنان مىنمايد كه خطرى عظيم متوجه پادشاه است شاه عباس نيز مصلحت در آن ديد كه حسب ظاهر از تخت و تاج روزى چند استفعا ورزد و يوسف نامى كه مؤرخان ايران گويند بدين مسيحى بود بر تخت نشاندند و سه روز شاهى كرد بعد از آن ويرا بقتل آوردند و ساعتى سعد معين شده بر تخت برآمد . منجم‌باشى گفت كه سلطنت درازى خواهد يافت و بر دشمنان چيره خواهد شد و چنين شد .\r\n\r\nشعر :\r\n اى بسا حكمهاى روشن و راست * همچو الهام و وحى بىكم‌وكاست\r\nكه جهد از زبان اهل نجوم * صدق آن عاقبت شود معلوم\r\nبنده را روى در خدا آرد * صورت بندگى بجا آرد\r\nدل او زين سرا بگرداند * رخش همت بدان سرا راند \r\n\r\n[ 642 - سبب مرك شاه اسماعيل . 
  ]\r\n642 من الوقايع علت مرك اسماعيل بن طهماسب را كه مشهور بشاه اسماعيل دوم است چنين نوشته‌اند كه او غالبا شبها تغيير لباس داده مست و خراب در شهر گردش كردى و او را يارى بود حلوافروش حسين بيك نام كه شبها با هم بگردش مىپرداختند شبى اتفاقا تا نزديك بامداد با يكديگر گرديده بودند هنگام فجر خستگى بر شاه چيره شده بخانهء حسين بيك رفت ملازمان كه عادت او را ميدانستند چون بامداد شد دانستند كه شاه كجاست ، در خانهء حلوافروش آمدند چون در كلبه‌اى كه شاه در آن بود از اندرون بسته بود كسى را ياراى پشت در رفتن و آواز دادن نبود چون بيگاه شد و اثرى از بيرون آمدن شاه نشد بيمناك شده خواهر او را آگهى دادند او بيامد و در دم دستور داد تا در را از پاشنه بركنند و چون درون رفتند ديدند اسماعيل مرده و يارش حسين بيك مست در پهلوى او افتاده او را به هوش آورده واقعه را از وى پرسيدند گفت شاه معتاد بود پيش از باده نوشى معجونى كه به آن عادت داشت بخورد چون قوطى معجون را آوردند درش باز بود بخلاف هميشه كه سربسته مىآوردند علت پرسيدم شاه گفت يكى از حرمسرا در حضور من آن را گشود . از اين بيان معلوم شد كه معجون را مسموم كرده بودند و چون پادشاهى ستمكار بود در صدد حقيقت حال برنيامدند .\r\n\r\nشعر :\r\n از بازى سپهر سبكبار بلعجب * بر تخت نرد رنج و بلا در مششدرم\r\nاى چرخ سفله‌پرور دلبند جان شكر * شد زهر با وجود تو در كام شكرم \r\n\r\n","description":"","footnote":"","page_name":" 380 ","page_number":401},
  {"content":"\r\n\r\n\r\n[ 643 - بشاهى نشستن محمد بجاى اسماعيل . 
  ]\r\n643 من الاتفاق چون محمد بن طهماسب كه پسر كلان او بود بعد از مرك برادر خود اسماعيل دوم بپادشاهى نشست و اوقات خود را باشتغال مناهى و ارتكاب ملاهى صرف كردى و بامور كشورى و لشكرى نپرداختى سلطان عثمانى از تباهى اوضاع ايران آگهى يافته بطمع گرفتن ايران لشكرى فراهم كرد و به سردارى عثمان پاشا بايران تاخت عثمان پاشا تبريز را بگرفت در اين هنگام پادشاه غافل در نزديكى كوه سهند مشغول گردش و هواخورى بود چون او را آگاه كردند با سپاهى مختصر به قصبهء باسمنج كه نزديك تبريز است شتافت و با عثمان پاشا زد و خورد كردند و چون لشكريان و وزراى شاه باهم خوب نبودند اختلاف آراء شد در نتيجه لشكر ايران غالب نشد بلكه سپاه عثمانى فايق آمد اما عثمان پاشا در آن هنگام ، ناگاه بمرد و سپاه عثمانى ناگزير بكشور خود بازگشتند و شاه محمد ضعيف الرأى فى الجمله نفسى براحتى كشيد .\r\n\r\nشعر :\r\n سقاى سراى امل خصم ترا ديد * فرياد همى كرد كه سنگى و سبويى\r\nاى خصم ترا حادثه چون سايه ملازم * آن رنك نيايد به از آن هيچ ركويى\r\nحال دل بدخواه تو مانند پيازيست * بويى نبرد از مزه روئيش ز تويى \r\n\r\n[ 644 - رفتن سپاه عثمانى بمرك عثمان پاشا بروم 
  ]\r\n644 حكايت چون عثمان پاشا درگذشت و سپاه عثمانى بكشور خود رفت براى احتياط افواجى چند براى نگاهدارى تبريز گذاشتند حمزه ميرزا پسر كلان شاه محمد پس از آنكه سركشان لشكر خود را رام كرد ديد گرفتن تبريز بيورش ممكن نيست لاجرم از رود ارس گذشته و از عقب آتش در خرمن هستى آنها زد و شهر را به تصرف آورد .\r\n\r\n[ 645 - راندن قزوينيان افغانان را از قزوين . 
  ]\r\n645 من العجائب در سال هزار و صد و سى و شش هجرى مردم قزوين بر افغانانى كه در اين شهرستان بودند شوريدند و هرجا كه افغانى بود بر وى تاختند افغانان گريخته در ميدانيكه پيش خانهء حاكم است فراهم شدند امان اللّه حاكم قزوين چون از صورت واقعه آگهى يافت بميدان شهر برآمد همين‌كه چشم مردم به دو افتاد ويرا زخمها زدند باوجود زخم آنچه مىتوانست در باب آرام كردن مردم كرد اما اثرى ظاهر نشد سرانجام شوريان غلبه كردند ناچار دوباره بسراى حكومتى پناه برده و از آنجا از راهى كه بيكى از دروازه‌ها مىپيوست خود را نجات داد در آن شورش دو هزار افغانى\r\n\r\n","description":"","footnote":"","page_name":" 381 ","page_number":402},
  {"content":"\r\n\r\nرا بآخرت فرستادند و همهء اموال ايشان را به تصرف درآوردند و بقيهء افغانان باصفهان گريخته و چون هوا بغايت سرد بود نيمى از ايشان از سردى و گرسنگى تلف شدند .\r\nچون اين خبر باهالى خوانسار و نقاط ديگر رسيد اهل آن شهرستانها نيز بافغانان همان معاملت كردند و افغانان از هر طرف باصفهان ميگريختند و از بىتدبيرى محمود افغان مىناليدند و از ستمكارى وى ميخروشيدند .\r\n\r\nشعر :\r\n كسى را كه گنجست و فرمان و جيش * جهاندارى و شوكت و كام و عيش\r\nگرش سيرت خوب و زيبا بود * همه وقت عيشش مهيا بود\r\nوگر زورمندى كند با فقير * همين پنجروزش بود دار و گير\r\nچو فرعون ترك تباهى نكرد * بجز تالب گور شاهى نكرد \r\n\r\n[ 646 - كشتن محمود افغانى اعيان كشور را . 
  ]\r\n646 من اثر الشقاوة چون خبر شورشهاى فوق بمحمود افغان رسيد از بيم آنكه مبادا مردم اصفهان نيز با افغانان همان كنند كه ديگر شهرستانها . در روز ورود امان اللّه همهء امراء و اعيان كشور را بجز محمد قليخان و برادرش لطف عليخان كه در قزوين از افغانان يارى كرده بودند دعوت نمود و آنها سيصد تن بودند ناگاه بدستور وى افغانان ريخته و همهء آنان را از دم شمشير گذرانيدند بعدا اجساد ايشان را در ميدان على قاپى اصفهان بر بالاى هم ريخته تا موجب خوف ديگران شده و ديگر گرد چنين شورشها نگردند .\r\nسپس سه هزار تن از قراولان خاصهء سلطان حسين كه در خدمت او بودند دعوت كرده و خوردنى پيش آنان نهادند هنوز نخورده بودند كه گروهى از افغانان بر سر ايشان تاختند و همه را بديار عدم فرستادند . بعدا هركس كه در ايام سلطان حسين داراى منصب و مقامى در دستگاه او بود همه را جمع كرده بقتل رسانيدند و اين كشتار تا پانزده روز در اصفهان ادامه داشت و اين مردم بىحميت اصفهان اصلا قيامى و حركتى از خود نشان ندادند الحق محمود نيكوكارى با ايشان كرد زيرا مردمى كه تا آن اندازه بىعرضه و بىرك هستند در خور زندگى نيستند هرچه زودتر بايد اينان را نابود كرد سرانجام اين خونهاى ناحق سبب شد كه اشرف افغان محمود را بقتل رسانيد و خود بر جاى او نشست .\r\n\r\n","description":"","footnote":"","page_name":" 382 ","page_number":403},
  {"content":"\r\n\r\n\r\nشعر :\r\n نكوكار مردم نباشد بدش * نورزد كسى بد كه نيك افتدش\r\nشرانگيز هم بر سر شر شود * چو كژدم كه با خانه كمتر شود\r\nاگر نفع كس در نهاد تو نيست * چنين گوهر و سنك خارا يكيست \r\n\r\n[ 647 - فضلاء عصر صفوى . 
  ]\r\n647 فضلاء عصر صفوى در دوران صفويه نيز دانشمندان و هنرمندانى برخاسته‌اند كه افرادى از آنان را در اين مختصر ياد ميكنيم : شيخ على محقق عاملى شارح مقاصد متوفى بسال 940 ه ملا عبد اللّه يزدى شارح تهذيب المنطق مشهور بحاشيهء ملا عبد اللّه و سيد محمد باقر داماد متوفى بسال 1041 هجرى و بهاء الدين محمد عاملى متوفى بسال 1031 ه و نظام الدين ساوجى مكمل‌كنندهء كتاب جامع عباسى ، صدر الدين محمد بن ابراهيم شيرازى مؤلف اسفار در فلسفه متوفى بسال 1051 ه در بصره ، عبد الرزاق لاهيجى مؤلف شوارق در كلام متوفى بسال 1052 و ملا محسن فيض كاشانى محدث شيعى متوفى بسال 1090 ه ابو القاسم ميرفندرسكى متوفى 1050 ، عليرضاى عباسى نقاش مشهور دورهء صفوى ، مير عماد قزوينى و احمد نيريزى خطاطان معروف ، آقا حسين خوانسارى ، آقا جمال خوانسارى ، كمال الدين بهزاد نقاش ، مقدس اردبيلى مؤلف كتاب آيات الاحكام متوفى بسال 993 ه ، محمد تقى مجلسى ، محمد باقر مجلسى مؤلف بحار الانوار دائرة المعارف شيعه متوفى بسال 1111 ه آقا ميرك نقاش ، قاضى نور اللّه شوشترى مؤلف مجالس المؤمنين ، احمد بن محمد قاضى غفارى كاشانى متوفى بسال 975 مؤلف تاريخ نگارستان و تاريخ جهان‌آراء ، غياث الدين خواند مير متوفى بسال 941 مؤلف حبيب السير ، ابن بزاز مؤلف صفوة الصفا در شرح‌حال اجداد صفويه ، حسن بيك روملو مؤلف تاريخ احسن التواريخ در حالات صفويه ، اسكندر بيك منشى دربار شاه عباس مؤلف كتاب تاريخ عالم آراى عباسى ، قاسم بن مظفر منجم دربار شاه عباس مؤلف شرح بيست باب و كتاب تنبيهات المنجمين ، عبد العلى بيرجندى مؤلف شرح زيج الغ بيك ، سلطان محمد احمد بن نصر اللّه مؤلف تاريخ الفى كه بامر اكبر شاه هندى مغول تأليف شده ، عبد القادر بداونى مؤلف كتاب منتخب التواريخ ، محمد قاسم هندوشاه استرابادى مؤلف كتاب گلشن ابراهيمى يا تاريخ فرشته ، ابو الفضل وزير اكبر شاه هندى مؤلف تاريخ مفصل اكبر شاه مشهور بتاريخ اكبرنامه ، محمد باقر يزدى رياضى ، سام ميرزا صفوى مؤلف تحفهء سامى در حالات شعراى قرن نهم\r\n\r\n","description":"","footnote":"","page_name":" 383 ","page_number":404},
  {"content":"\r\n\r\nو دهم امير على شيرنوائى مؤلف مجالس النفائس در حالات شعرا و نويسندگان معاصر مؤلف كه شاه على آن را از تركى به فارسى ترجمه كرده ، امين احمد رازى مؤلف كتاب هفت اقليم در حالات شعرا ، جمال الدين حسين انجو مؤلف فرهنك جهانگيرى كه بنام جهانگير شاه هندى تأليف كرده ، محمد قاسم كاشانى سرورى مؤلف فرهنك سرورى كه بنام شاه عباس تأليف كرده ، محمد حسين تبريزى مؤلف برهان قاطع كه بنام عبد اللّه قطب شاه هندى نگاشته ، عبد الرشيد مؤلف فرهنك رشيدى كه بنام اورنك شاه هندى نوشته .\r\nو از شعرا محتشم كاشانى متوفى بسال 996 ؛ عرفى شيرازى متوفى بسال 999 صائب تبريزى متوفى بسال 1088 ابو طالب كليم همدانى ، طالب آملى ، ظهورى ترشيزى متوفى بسال 1024 ه ، نظيرى نيشابورى متوفى بسال 1021 ه ، زلالى خوانسارى متوفى بسال 1024 ه ، وحشى بافقى متوفى بسال 991 ه ، هلالى جغتائى متوفى بسال 939 ه ، هاتفى خرجردى متوفى بسال 927 ، بابا فغانى متوفى بسال 925 ، اهلى شيرازى ؛ فوق الدين يزدى ناظم كنز المهملات ، سرمد كاشانى كه اين دو بيت از اوست .\r\n\r\nبيت :\r\n ايكه از روز بدم در حيرتى * يكدمى آنروى زيبا را ببين\r\nعاشق و رند و قلندر ديده‌اى * سرمد شيداى رسوا را ببين \r\n\r\n[ 648 - فرع سلاطين عثمانى . 
  ]\r\n648 فروع سلاطين عثمانى چون در اين دفتر ضمن حالات پادشاهان صفوىنامى از بعضى از خلفاء عثمانى برده شده بعدا نيز نام برده مىشود از اينرو فهرست اسامى ايشان تا زمان انقراض دولت عثمانى ذكر شد . دولت عثمانى در سال 699 ه بنيروى تركان غز و رياست عثمان خان فرزند ارطغرل مسلمان حنفىمذهب بود و در مشرق آسياى صغير تأسيس شد . و چون در سال 857 ه سلطان محمد فاتح عثمانى شهر قسطنطنيه را گشود از آن زمان پاىتخت پادشاهان عثمانى بدانجا نقل شد اين دولت از سال 699 - تا 1342 ه ادامه داشت و در همين سال مصطفى كمال پاشا دولت پانصد سالهء آل عثمان را منقرض كرد و عنوان دولت عثمانى بدولت جمهوريه تركيه تبديل شد . سلاطين آل عثمان 38 تن بودند بدين ترتيب :\r\nيكم - اور خان ( 1326 - 1359 م ) دوم مراد اول ( 1359 - 1379 م ) سوم بايزيد اول ( 1379 - 1403 م ) چهارم محمد اول ( 1413 - 1421 م ) پنجم مراد دوم ( 1421 - 1451 م ) ششم محمد دوم ( 1451 - 1481 م ) هفتم بايزيد دوم ( 1481 -\r\n\r\n","description":"","footnote":"","page_name":" 384 ","page_number":405},
  {"content":"\r\n\r\n1512 م ) هشتم سليم اول ( 1512 - 1520 م ) نهم سليمان اول قانونى ( 1520 - 1566 م ) دهم سليم دوم ( 1566 - 1574 م ) يازدهم مراد سوم ( 1574 - 1595 م ) دوازدهم محمد سوم ( 1595 - 1603 م ) سيزدهم احمد اول ( 1603 - 1617 م ) چهاردهم مصطفى اول ( 1617 - 1640 م ) پانزدهم عثمان دوم ( 1618 - 1622 ) شانزدهم مراد چهارم ( 1623 - 1640 م ) هفدهم ابراهيم ( 1640 - 1648 م ) هيجدهم محمد چهارم ( 1648 - 1687 م ) نوزدهم سليمان دوم ( 1687 - 1691 م ) بيستم احمد دوم ( 1691 1695 م ) بيست و يكم مصطفى دوم ( 1695 - 1703 م ) بيست و دوم احمد سوم ( 1703 1730 م ) بيست و سوم محمود اول ( 1730 - 1754 م ) بيست چهارم عثمان سوم ( 1754 1757 م ) بيست و پنجم مصطفى سوم ( 1757 - 1773 م ) بيست و ششم عبد الحميد اول ( 1773 - 1789 م ) بيست و هفتم سليم سوم ( 1789 - 1807 م ) بيست و هشتم مصطفى چهارم ( 1807 - 1808 م ) بيست و نهم محمود دوم ( 1808 - 1839 م ) سىام عبد المجيد اول ( 1839 - 1861 م ) سى و يكم عبد العزيز اول ( 1861 - 1876 م ) سى و دوم مراد پنجم ( 1876 - 1876 م ) سى و سوم عبد الحميد دوم ( 1876 - 1909 م ) سى و چهارم محمد پنجم رشاد ( 1909 - 1918 م ) سى و پنجم محمد ششم ( 1918 - 1924 م ) سى و ششم عبد المجيد دوم ( 1341 - 1341 م ) سى و هفتم عبد العزيز دوم كه آخرين پادشاه عثمانى است ( 1341 - 1342 م ه ) و عثمان اول كه فرزند ارطغرل است ( 1316 - 1326 ) كه بايد او را اول قرار داد .\r\n\r\n[ 649 - شاهان صفوى يازده تن بودند . 
  ]\r\n649 فروع پادشاهان صفوى پادشاهان صفوى شيعىمذهب بوده‌اند كه از سال 906 تا سال 1145 هجرى در ايران سلطنت كرده و يازده تن بوده‌اند بدين ترتيب يكم اسماعيل بن سلطان حيدر ( 907 - 930 ه ) دوم طهماسب بن اسماعيل ( 930 - 984 ه ) سوم اسماعيل دوم بن طهماسب ( 984 - 985 ه ) چهارم محمد بن اسماعيل دوم معروف بخدابنده ( 985 - 996 ه ) پنجم عباس اول بن محمد خدابنده ( 996 - 1038 ه ) ششم شاه صفى يا قصاب صفويه كه نامش سام ميرزا پسر صفى ميرزا پسر شاه عباس اول بود ( 1038 - 1052 ه ) هفتم شاه عباس دوم بن شاه صفى شبگرد ( 1052 - 1078 ه ) هشتم شاه صفى دوم معروف بسليمان صفوى فرزند عباس دوم ( 1078 - 1106 ه ) نهم سلطان حسين بن سليمان ( 1106 - 1140 ه ) دهم شاه طهماسب دوم ( 1140 - 1145 ه )\r\n\r\n","description":"","footnote":"","page_name":" 385 ","page_number":406},
  {"content":"\r\n\r\nيازدهم شاه سليمان دوم كه از متنفذين خراسان بود و بنام سيد محمد كه مدعى بود خواهرزادهء سلطان حسين صفوى است در سالهاى ( 1162 ) هجرى در مشهد بر شاهرخ افشار شوريد و او را كور كرد و چند روزى بنام شاه سليمان پادشاهى كرد سرانجام بدست يكى از سرداران شاهرخ كشته شد و برخى او را بنام ابو تراب نوادهء دخترى سلطانحسين معروف باسماعيل سوم معرفى كرده‌اند و اسما فقط پادشاه بود ( 1164 - 1178 ه ) و ممكن است ايشان دو تن باشند بهمه‌حال فعلا وقت مراجعت براى تحقيق اين مطلب ندارم .\r\n\r\n[ 650 - علل روابط ايران با اروپا . 
  ]\r\n650 علل روابط ايران با اروپا ايرانيان از روزگار قديم با كشورهاى اروپايى و آسيايى روابط دوستانه داشته و در زمان صفويه اين روابط نسبتا بيشتر شد مؤرخان ايران براى اين ارتباط علل و عواملى ياد كرده‌اند و برخى از آنها را اينجا مىآورم يكم محل جغرافياى ايران و واقع بودن ميان آسيا و اروپاست دوم از راه كالاهاى تجارتى كه از ايران باروپا و غيره حمل مىشود مانند : قالى و مرواريد و ابريشم سوم جنك چالدران كه ميان عثمانيان و ايرانيانيان رخ داد و اروپائيان گويا صلاح در اين ديدند كه دولت صفويه را تأييد و تقويت كنند تا دشمن سرسخت خود كه عثمانيان باشند تا اندازه‌اى در آسايش باشند و عثمانى با ايرانى در كار و ستيز و نبرد بوده اروپائيها از حملات عثمانيان در امان باشند چهارم پديد آمدن كيش مسيحى در ايران و اين روابط ايران با اروپا در اين روزگار از حد تجاوز كرده و فائده‌ايكه ايران از روابط با اروپائيان استفاده كرده فقط فساد اخلاق و تقليد كور كورانه و استعمال مرفين و هروئين و دخانيات و ترياك و شيره و نوشابه‌هاى الكلى است و مدافعه‌هاى بىجا در كارهاى كشورى و لشكرى ايران و گرانى و قحطى و غلا و حالت يأس و پريشانى و نوميدى در افراد و ساختن لانه‌هاى جاسوسى بنام سفارتخانه‌هاى اروپائى در نقاط مختلف ايران و اختلاف انداختن ميان دولت و ملت و هرروز آشوبى از هر گوشه بنام كردستان آزاد و تحريك ايل قشقائى فارس و حكومت جمهورى آذربايجان و جدا ساختن بلوچستان ، غارت كردن نفت و محصول درياى آن و هزارها امثال اين امور اين خلاصهء نتايجى است كه ما در اين عصر از روابط اروپائيان با ايران استفاده ميكنيم .\r\n\r\n[ 651 - فرع پادشاهان مغولى هند . 
  ]\r\n651 فروع پادشاهان مغولى هند چون در اين تذييل در طبقات صفويه و افشاريه و غيرهما نام پادشاهان مغولى هندوستان بسيار تكرار مىشود براى معرفت خوانندگان فهرست اسامى ايشان را در اينجا آوردم . سلاطين مغولى هند كه\r\n\r\n","description":"","footnote":"","page_name":" 386 ","page_number":407},
  {"content":"\r\n\r\nگوركانيان هندوستان نيز از ايشان تعبير ميكنند سلطنتشان از ( 937 تا 1275 ه ) بود دولت گوركانى هند از نوادگان امير تيمور گوركانند كه بواسطهء ظهير الدين بابر شاه بر هندوستان استيلا يافته . در آغاز سلطنت پايتخت آنان شهر لاهور بود از سال 936 و در سال 1275 هجرى بدست انگليسيان منقرض شدند و اينان مسلمانان حنفىمذهب بودند و نام ايشان بدين ترتيب است .\r\nيكم ظهير الدين بابر ( 932 - 947 ه ) دوم ناصر الدين همايون ( 942 - 963 ه ) سوم جلال الدين اكبر شاه ( 963 - 1014 ه ) چهارم نور الدين جهانگير شاه ( 1014 - 1037 ه ) پنجم شهاب الدين شاه جهان ( 1037 - 1068 ه ) ششم محيى الدين اورنك زيب عالمگير ( 1068 - 1118 ه ) هفتم قطب الدين شاه عالم بهادر شاه ( 1118 - 1124 ه ) هشتم معز الدين جهاندار شاه ( 1124 - 1124 ه ) نهم فرخ سير شاه ( 1124 - 1131 ه ) دهم شمس الدين رفيع الدرجات ( 1131 ه ) يازدهم شاه جهان دوم رفيع الدوله ( 1131 ه ) دوازدهم ناصر الدين محمد شاه ( 1131 - 1161 ه ) زيج مشهور هندى بنام و خدمت اين پادشاه دانش‌دوست انجام يافت و همان پادشاه مغول هندى است كه از نادر شاه شكست خورد سيزدهم احمد شاه ( 1161 - 1167 ه ) چهاردهم عزيز الدين عالمگير دوم ( 1167 - 1173 ه ) پانزدهم جلال شاه عالم ( 1173 - 1202 ه ) شانزدهم محمد اكبر شاه دوم ( 1202 - 1253 ه ) هفدهم بهادر شاه دوم ( 1253 - 1275 ه )\r\n\r\n[ 652 - نادر شاه افشار و حالات او . 
  ]\r\n652 من الوقايع نادر شاه مسلمانى حنفىمذهب بود و از ايل تركمان افشار است بسال 1100 هجرى در دستگرد دره‌گز خراسان بجهان آمد . نام وى نادر قلى و پدرش فردى از افراد ايل افشار بود و چون نادر بسن رشد رسيد چوپانى كردى از همان خردى آثار مهترى و دلاورى از او آشكار بودى چنان كه رئيس ايل افشار دختر خويش به دو داد نادر مدتى پوستين‌دوزى كردى . گويند نادر در هفده سالگى بدست اوزبكانى كه همه ساله بخراسان مىتاختند با مادرش اسير شد و چهار سال با مادر خود در ميان اوزبكان زيستى سپس بزاد و بوم خويش فرار كرد و در خدمت بابل بيك از امراى ملك خويش درآمد و او را كشته و دخترش را بزنى بگرفت و رضا قلى فرزندش از آن دختر متولد گشته بعد از چندى گروهى از راه زنان را با خود همدست ساخته و در آن زمانه پرشور بتاخت و تاز مردم اطراف پرداخت و از اين راه زندگى ميكرد تا خوش‌خوش آوازه‌اش بدلاورى بلند شده به خدمت والى خراسان درآمد و چون در جنك با اوزبكان در خراسان مردانگى او آشكار شد بسردارى سپاه رسيد اما پس از چندى حاكم خراسان از نادر رنجيده او را\r\n\r\n","description":"","footnote":"","page_name":" 387 ","page_number":408},
  {"content":"\r\n\r\nشكنجه نمود وى از او خشمناك شده نزد عموى خويش بكلات رفت آنجا نيز از او حركاتى سرزد عمويش از او در هراس شد ، او را از خود دور ساخت نادر ناگزير از پيش او بازگشت و به كار يغماگرى و تاراج اطراف و نواحى پرداخت .\r\nدر آن روزگار افغانان بر اصفهان استيلاء يافته بودند و نادر بدلاورى مشهور شده بود عمويش از او بيمناك بود كه مبادا نادر كلات را از او متصرف شود از اينرو نادر را تشويق كرد كه خدمت شاه طهماسب فرزند سلطانحسين كند و او را يارى نمايد تا افغانان را از آن مرزوبوم براند او نيز بمدد طهماسب رفت و بر افغانان فايق شد و چون عم خويش را مانع پيشرفت ترقى خود ميدانست او را بچنك آورده نابود ساخت و كلات را متصرف شد .\r\nبعد از آن بجنك افغانان خراسان پرداخت و ايشان را از آن بلاد براند و شاه طهماسب او را گرامى داشتى گويا طهماسب با همه لطفى كه بنادر داشتى بر او رشك بردى چه فتوحات همه بنام نادر انجام شدى و طهماسب را تنها نام پادشاهى بودى و اختيارات بيشتر بدست نادر بود .\r\n\r\n[ 653 - راندن نادر شاه افغانان را از ايران . 
  ]\r\n653 من الحوادث بعد از آنكه نادر ، دست افغانان را از كشور ايران كوتاه كرد طهماسب خراسان و مازندران و سيستان و كرمان را در عوض زحمات نادر به او برگزار كرد و از نادر درخواست نمود كه نام شاهى بر خود گذارد از اينرو طهماسب براى نادر تاجى مرصع با بعضى از امراء به دو فرستاده بود . نادر همهء آنها را به‌پذيرفت مگر عنوان پادشاهى را شايد سر نپذيرفتن وى اين لقب را از آنجهت بودى كه مبادا حساد وى افزون گردند و اسباب پيشرفت وى را مانع شوند . نادر هم در آن اوقات چنان مصلحت ديد كه براى پسر خود رضا قلى دخترى از فرزندان سلطانحسين صفوى بستاند و بدين شيوه اسباب سلطنتى را براى خود فراهم كرده باشد و قلوب مردم ايران را بدين وسيله جلب نمايد .\r\nنادر با آنكه لشكرش هنوز از زحمات نبرد با افغانان آسايش نگرفته بودند با لشكر عثمانيان كه اطراف عراق و آذربايجان را در تصرف داشتند در بيابان همدان اتفاق مقاتلت رويداد و سپاه نادر غالب آمدند و لشكر دشمن تيره‌بخت شد آنگاه به تبريز و اردبيل رفت تا بقاياى لشكر عثمانى را از آنجا براند مقارن آن حال از برادرش كه از طرف وى حاكم خراسان بود خبر رسيد كه افغانان باز سر ستيز دارند ناگزير فسخ عزيمت اطراف آذربايجان نموده بخراسان شتافت و افغان را شكستى فاحش داد چنان كه فراه و هرات را نيز از دست ايشان متخلص گردانيده مادهء فساد اينان را قطع ساخت .\r\n\r\n","description":"","footnote":"","page_name":" 388 ","page_number":409},
  {"content":"\r\n\r\n\r\n[ 654 - فرستادن نادر فرزند خود بمحمود عثمانى 
  ]\r\n654 من الوقايع نادر شاه رضا قلى خان فرزند خود را بسفارت پيش سلطان محمود عثمانى فرستاد و از او درخواست كرده بود كه بايد لشكر عثمانى آذربايجان را تخليه كنند و اگر نه آمادهء جنك باشند و از سوى ديگر خبر حركت خود را باحمد پاشا والى بغداد فرستاد . بعدا باصفهان رفت و طهماسب را بسبب مصالحه با عثمانى نكوهش كرد سپس او را دعوت كرده طهماسب موافقت نمود همين‌كه طهماسب به آنجا رسيد دستور داد او را از پادشاهى خلع كردند و سلطنت صفويه را به دو قطع كرد و ويرا با همهء خاتونان حرم بخراسان فرستادند و چون خواص لشكر تاج شاهى بر او عرضه كردند در ظاهر نه‌پذيرفت بلكه پسر هشت ماههء طهماسب را كه عباس سوم ميگفتند تاج گذاشته ادارهء امور لشكرى و كشورى را خود به گردن گرفت اين واقعه بسال هزار و صد و چهل و پنج هجرى اتفاق افتاده بود .\r\n\r\nشعر :\r\n چو بركندى از دست دشمن ديار * رعيت بسامانتر از وى بدار\r\nكه گر باز كوبد در كارزار * برآرند عام از دماغش دمار \r\n\r\n[ 655 - شاه خواندن نادر عباس فرزند طهماسب 
  ]\r\n655 من الحوادث پس از آنكه نادر شاه عباس فرزند طهماسب را شاه خواند با سپاهى گران به فتح بغداد راند ليك آنجا احمد پاشا آمادهء نبرد شد و لشكر سنگين از استانبول بنام طوپال عثمان چنانچه ميرزا مهدى مورخ نادر شاه مىنگارد حدود صد هزار مرد بودند و نادر شاه دوازده هزار مرد جنگى بدور بغداد بمحاصره نهاده خود با باقى لشكر به سامره كه شهريست در كنار رود دجله براند و از آنجا تا بغداد حدود شصت ميل است تلاقى دو سپاه شد در اول سپاه نادر چيره شدند بعدا لشكر عثمانى غالب شدند و مردم بغداد محاصرين از لشكر نادر را هزيمت دادند گويند در اين جنگ حدود بيست هزار از سپاه نادر كشته شده بودند و شايد همين اندازه از سپاه عثمانى اين حادثه بسال هزار و صد و چهل و شش هجرى اتفاق افتاده بود .\r\nنادر شاه لشكر شكستهء خود را به همدان كوچ داد و آنچه كه لشكرش در اين جنك متضرر شده بودند از خود مضاعف داد و ايشان را بجنك دشمن تحريص كرد دو سه ماهى از اين پيشآمد نگذشته بود كه نادر شاه دوباره با سپاهى آراسته به بغداد رفت بار ديگر طوپال عثمان لشكرى فراوان مرتب كرده و بمقابله و مقاتله با سپاه نادر پرداخت اما مواجه با شكستى فاحش شده و طوپال عثمان بدست يكى از سواران نادر شاه كشته شد و سر او را بنزد نادر شاه بردند اما نادر بر كشتهء وى احترام نهاد و سر را بلشكر عثمانى فرستاد تا با جسد او را دفن كنند .\r\n\r\n","description":"","footnote":"","page_name":" 389 ","page_number":410},
  {"content":"\r\n\r\n\r\n[ 656 - طغيان محمد خان بلوچ . 
  ]\r\n656 من اثر الصلح چون خبر سركشى محمد خان بلوچ در فارس بنادر شاه رسيد از محاصرهء بغداد منصرف شده و با والى بغداد مصالحه كرد و بر اين قرار شد كه آنچه از شهرستانها كه در عهد سلطانحسين قبل از فتح افغان در تصرف ايران و تركيه بوده بر قرار سابق باشد بعدا نادر از آنجا بجنك محمد خان شتافته هنوز از كار او نپرداخته بود كه رجال دولت عثمانى از قبول مصالحهء والى بغداد سر پيچيدند و عبد اللّه پاشا والى مصر را با لشكرى گران مأمور جنك نادر ساختند و او را مخير كردند در جنگيدن با نادر يا صلح كردن با وى تا خون چندين خلق بىجهت ريخته نگردد .\r\n\r\nشعر :\r\n رعيت نشايد به بيداد كشت * كه مر سلطنت را پناهند و پشت \r\n\r\n[ 657 - لشكركشى نادر بارمنيه . 
  ]\r\n657 من الفتوحات نادر شاه لشكر به بلاد ارمنيه و گرجستان كشيد و براى استخلاص آن كوشش بسيار كرد پس پل بر رود ارس افكنده شهر تفليس و گنجه و ايروان را به يك بار محاصره كرده و چون عبد اللّه پاشا سپهسالار عثمانى نزديكى قارص را لشكرگاه ساخت ، نادر شاه به گمان آنكه چون عبد اللّه پاشا خبر محاصرهء شهرستانهاى مذكور را بشنود از اقامتگاه خود بيرون آمده به جنك مبادرت خواهد كرد از اينرو آنها را محاصره كرده بود ميرزا مهدى مؤلف كتاب تاريخ نادرى ميگويد در بيابان بغاوند از اطراف بغاوند از اطراف ايروان تلاقى شد آن روز سپاه ترك شصت هزار سواره بود و پنجاه هزار پياده نادر سرداران سپاه خود را جمع كرده ايشان را به گفتار خود دلدارى و تقويت نموده و گفت هرچند سپاه من نسبت بدشمن حدود يك هشتم آنهاست اما اين دليل فيروزى خصم بر ما نخواهد شد مردانه كوشيده و داد مردانگى دهيد .\r\nنادر اين بگفت و با دسته‌اى از دلاوران بقلب سپاه عثمانى زد . سر بود كه مانند برك خزان در ميدان ريزان بودى ناگاه رستم نام يكى از سپاهيان نادر عبد اللّه پاشا را پيدا كرده سر از تن وى برداشت و بنزد نادر برد نادر فورا گفت سر را بر نيزه كرده در جائى كه سپاهيان عثمانى توانند ديدن نگاهدارند و چون سپاه عثمانى سردار خود را كشته يافتند روى بهزيمت نهادند و نادر را فتح گنجه و تفليس ميسر شده و زبان حال سپاه عثمانى گويا چنين بود .\r\n\r\nشعر :\r\n كليد ظفر چون نباشد بدست * ببازو در فتح نتوان شكست\r\nدو لشكر بهم برزدند از كمين * تو گفتى زدند آسمان بر زمين\r\nبنامردى از هم بداديم دست * چو ماهى كه با جوشن افتد بشست \r\n\r\n","description":"","footnote":"","page_name":" 390 ","page_number":411},
  {"content":"\r\n\r\n\r\n[ 658 - شكست عثمانى از سپاه نادر شاه . 
  ]\r\n658 من الصلح چون دولت عثمانى از سپاه نادر چنين شكستى خورد درخواست مصالحه كردند بر همان شروطى كه ميان نادر شاه و پاشاى بغداد مقرر شده بود و قارص و ايروان با همهء ممالكى كه در زمانهاى گذشته متعلق بدولت ايران بود واگذار كردند و در همين ايام خبر مرك عباس بن طهماسب صفوى كه طفلى بود و نادر شاه بنيابت او كشورگيرى ميكرد آشكار شد ، اعتقاد غالب اهل تاريخ آنست كه عباس به تحريك نادر شاه كشته شده نگارنده هنوز اين مطلب را از كتبى كه محل اعتماد باشد نديده‌ام و استبعاد نيز نميكنم .\r\n\r\n[ 659 - تاج‌گذارى نادر شاه . 
  ]\r\n659 من المراسم نادر شاه بسال هزار و صد و چهل و هفت اول جشن نوروز همه سپاه و حشم خود را كه حدود صد هزار آدمى بودند در جولگاى دشت مغان جمع كرده و گفت شاه طهماسب و شاه عباس هردو پادشاه و پادشاه‌زاده در مهد و سير سر موجودند ايشان را يا هركس كه شايستهء پادشاهى دانيد بسلطنت برگزينيد و من آنچه شرط كوشش بود راجع بكشور ايران از بيرون كردن افغانان و رهايى بلاد ايران از روس و عثمانى كردم حضار همه گفتند جز تو شاهى بر ايران نخواهيم نادر در جواب سوگند ياد كرده بود كه هرگز انديشهء پادشاهى ايران نداشته و از پذيرفتن اين مقام خوددارى نموده و تا يك ماه هرروز اين مطلب را تكرار ميكردند و او اصرار و امتناع ميكرد تا ناگزير پادشاهى ايران را به‌پذيرفت و چون مسلمان حنفىمذهب بود ايشان را گفت از زمان رحلت حضرت رسول اكرم ( ص ) چهار خليفه بنوبت خلافت داشتندى و مردم برسم و راه ايشان ميرفتند شاه اسماعيل صفوى مذهب تشييع را براى مصالحى در ايران بضرب شمشير رواج داد و از آن زمان كه اين مذهب را در ايران رواج داد هميشه با همسايگان خود از تركمنان و افغانان عثمانيان در نبرد بودند .\r\n\r\n[ 660 - مخالفت نادر شاه با مذهب تشيع . 
  ]\r\n660 من النتايج نادر شاه پس از آنكه در سال هزار و صد و چهل و هفت هجرى در جولگاى مغان اعلان كرد كه مذهب تشييع را شاه اسماعيل صفوى رواج داد و سبب و رفض خلفا را او تقويت كرد و بايد از ميان برود . پس دستور داد تا صورت واقعه را بسلطان عثمانى كه پيرو مذهب حنفى بود باستانبول نوشته بفرستند و از وى خواسته بود تا مذهب جعفرى را خامس مذاهب شمارد و آن را باطل و زندقه جلوه ندهد و چنانچه چهار ركن در حرم براى نماز چهار مذهب معين شده ركنى هم براى اين مذهب تازه كه شيعه باشد مقرر سازند و از مردم ايرانى التزام گرفت كه ديگر نام بزرگان دين از خلفا و مذاهب اسلامى\r\n\r\n","description":"","footnote":"","page_name":" 391 ","page_number":412},
  {"content":"\r\n\r\nرا ببدى ياد مكنند\r\n\r\nشعر :\r\n چو خواهى كه نامت بود جاودان * مكن نام نيك بزرگان نهان\r\nيكى نام نيكو ببرد از جهان * يكى رسم بد ماند ازو جاودان \r\n\r\n[ 661 - بشاهى نشستن نادر شاه . 
  ]\r\n661 من المرسوم نادر شاه بسال هزار و صد و چهل و نه هجرى هشت ساعت و بيست دقيقه از روز گذشته به اختيار منجمان تاج شاهى بر سر نهاد شاه در آن روز بر تختى مرصع نشسته بود و در دم سكه بنام وى زدند و در طرفى از آن اين شعر را نوشته بودند .\r\n\r\nشعر :\r\n سكه بر زر كرد نام سلطنت را در جهان * نادر ايران‌زمين و خسرو گيتىستان \r\nو بر طرف ديگر آن نقش كرده بودند : الخير فيما وقع اما بعضى آن را تصحيف كرده ميخواندند : لا خير فيما وقع .\r\nبعد از تاج‌گزارى ، نادر شاه باصفهان رفت و چندى در آنجا بفراهم كردن لشكر پرداخته و تسخير قندهار را در نظر گرفت ، حسين خان برادر محمود غليجائى در آن زمان والى قندهار بود و در همين سال جزيرهء بحرين بدست محمد تقى خان حاكم فارس فتح شد و چون ايل بختيارى اطراف اصفهان را بباد يغماگرى و تاراج گرفته بودند از اينرو اولا بدفع ايشان پرداخت . و چون ايل بختيار هنگام گريز به مغاره‌ها و كوه‌هاى صعب العبور پناه مىبردند مردم گمان ميكردند نادر شاه از عهدهء تأديب ايشان نتواند كه برآيد اما نادر شاه ثابت كرد كه اين توهمى پيش نيست دلاوران خود را بر قلل جبال و مغاره‌ها كشيد يكىيكى آن طائفه را بچنك آورد و در مدت يك ماه جميع ايل بختيار فرمان‌بردار شدند و امير ايشان را كه على مراد خان باشد بقتل رسانيد و باقى سركردگان ايل ملتزم ركاب نادرى شدند و در فتح قندهار از ايشان مردانگى آشكار شد لاجرم نادر شاه بايشان عنايتى پيدا كرد .\r\n\r\n[ 662 - نادر شاه و قندهار . 
  ]\r\n662 من اللطف نقل است كه چون نادر شاه بقندهار رسيد ديد استحكامات شهرستان قندهار بنوعىست كه فتح آن به زودى دست ندهد از اينرو آمد شد مردم اطراف آن را قطع كرد و در مقابل قندهار شهرى ساخت بنام نادرآباد و بعد از فتح قندهار بيشتر مردم قندهار بنادرآباد نقل كردند و بعد از مرگ نادر شاه همانجا مشهور بقندهار شد خلاصه بعد از سالى قندهار را فتح كرد و بسيارى از افغانان بوى گرويدند چون جلب خاطر ايشان كرده بود آنان اظهار انقياد و فرمان‌بردارى مىنموده‌اند .\r\n\r\nبيت :\r\n گر آيد گنهكار اندر پناه * نه شرط است كشتن به اول گناه\r\nچو خشم آيدت بر گناه كسى * تأمل كنش در عقوبت بسى \r\n\r\n","description":"","footnote":"","page_name":" 392 ","page_number":413},
  {"content":"\r\n\r\n\r\n[ 663 - نادر شاه و امير بلخ . 
  ]\r\n663 من اثر الشهامة امير بلخ از والى قندهار مدد خواسته بود چون اين خبر به گوش نادر شاه رسيد پسر كلان خود رضا قلى ميرزا را با دوازده هزار سوار بدفع وى فرستاد رضا قلى لشكر ويرا هزيمت داده و بلخ را گرفته از رود جيحون گذر كرد و بعزم گرفتن بخارا روانشد امير اوزبك آنجا بمقابلت سپاهى آراست اما از لشكر رضا قلى شكستى فاحش خورد و چون اين خبر بنادر شاه رسيد دستور مراجعت فرزند خود را داد و نامه‌اى بپادشاه اوزبك و آنحدود نوشت كه فرزند خود را امر نمودم كه بايران بازگردد و ممالك موروثى فرزندان چنگيز خان و بزرگان تركمان را مزاحمت نرساند\r\n\r\nشعر :\r\n شنيدم كه در وقت نزع روان * بهرمز چنين گفت نوشيروان\r\nكه خاطر نگهدارد رويش باش * نه دربند آسايش خويش باش\r\nنياسايد اندر ديار تو كس * چو آسايش خويش جوئى و بس \r\n\r\n[ 664 - نادر شاه و دربار هند . 
  ]\r\n664 من اثر الفتح در ايام محاربهء افغانان نادر شاه پيكى بدهلى فرستاده از پادشاه هندوستان كه محمد شاه هندى باشد خواهش كرده بود كه بنابر اتحاد ميان دو دولت ايران و هند متوقع است كه فراريان افغانان را كه دشمنان اين دولت‌اند و از شمشير نادرى گريزان گشته‌اند در آن بلاد راه و پناه ندهند محمد شاه از فرط غرور و نادانى جوابى بنادر شاه نداد و پيك ايران را هرروز به بهانه‌اى مانع از مراجعت بايران ميشدند نادر شاه از اين حركت كودكانهء محمد شاه چنان خشمناك شد كه فراريان افغان را تا كابل تعاقب كرد و كابل و اطراف آن را تسخير نمود سپس نامه‌اى ديگر بمحمد شاه فرستاد و او را بر اين حركات سفيهانه نكوهش كرد اين‌بار سفير او را ( ولد عباس نام ) يكى از امراى افغان كه حاكم جلال‌آباد بود بقتل رسانيد . گويا نادر شاه خود پى بهانه‌اى براى فتح هند مىبود و همين كار را بهانه قرار داده از كابل بهندوستان راند . نادر شاه در نامه‌ايكه بفرزندش رضا قلى نوشته ، در اول خبرى از جنك فوجى از سپاه ايران با مقدمهء لشكر هند و غلبهء ايران ميدهد و بعد از كوششى كه براى مانع شدن از الحاق لشكر سعادتخان بلشكر محمد شاه نمود ولى نتيجه ماند نوشته كه چون اين مدد به محمد شاه رسيد اميدوار گشته و لشكر خود را رها نموده در ميدان جنك پاى نهاده ما كه در آرزوى چنين روزى بوديم قراول براى نگاهدارى لشكر گذاشته و از خدا يارى خواسته بر دشمن حمله برديم تا دو ساعت تمام تنور حرب گرم بود و آتش توپ و تفنك خرمن‌سوز عمر اعدا . بعد از آن به يارى حق سپاه ايران صف دشمن را بر هم زده ايشانرا پراكنده كردند و دو ساعت و نيم لشكر ما دشمن را تعاقب و هنوز يك ساعت از روز مانده بود كه معركهء حرب به كلى از دشمن پاك شد .\r\n\r\n","description":"","footnote":"","page_name":" 393 ","page_number":414},
  {"content":"\r\n\r\nو چون استحكامات سپاه ايشان مستحكم و مضبوط بود فرمانداديم كه از يورش دست بردارند . خزانهء بسيار و چند فيل و قدرى از توپخانهء پادشاه هندوستان و نفايس غنايم از هر قسم بسبب اين فتح بدست افتاد و از بيست هزار متجاوز از دشمن بر خاك هلاك افتادند و بسيارى بيش از اين نيز در قيد اسارت درآمد بعد از اين جنك در دم لشكر محمد شاه را احاطه كرده راه مراودت به اطراف و حوالى را بر ايشان مسدود ساختيم و توپها و خمپارها را به جهت با خاك يكسان كردن استحكامات مهيا نموديم چون اختلال و اغتشاش عظيمى در اردوى هنديان راه يافته بود كه به هيچوجه اداره‌پذير نبودند\r\n\r\nشعر :\r\n گمان كى برد مردم هوشمند * كه در سر گرانيست قدر بلند \r\nدر وقتى كه محمد شاه ناگزير شد ، بعد از يكروز در پنجشنبهء هفدهم ذيقعده نظام الملك را باردوى ما فرستاد و روز ديگر خود با اعيان ملك بحضور رسيد . در وقتى كه محمد شاه رو باردو مىآمد بملاحظهء اينكه ما تركمانيم و او نيز از سلسلهء تركمانيه و خانوادهء گوركانيه است فرزند عزيز نصر اللّه ميرزا را تا بيرون اردو باستقبال فرستاديم و چون وارد خيمهء پادشاهى ما گشت نظر بملاحظهء قرابت ايلى آنچه لازمهء احترام پادشاهى وى بود معمول داشتيم و او مهر سلطنت خود را بما سپرده ما حكم كرديم كه كسى متعرض سراپردهء شاهى و متعلقان سراى سلطنت و امراء و اعيان مملكت نشود .\r\nدر اين هنگام پادشاه و حرم پادشاهى و جميع اكابر و اعاظم هندوستان كه از اردو حركت كرده‌اند بدهلى رسيده‌اند و ما نيز در بيست و نهم ذيقعده بجانب دهلى حركت خواهيم كرد اراده اين است كه نظر بملاحظهء نسب محمد شاه و قرابت ايلى كه فيما بين است او را دوباره به پادشاهى هندوستان مقرر نموده تاج سلطنت بر سر وى نهيم حمد خدايرا كه بانجام چنين كار ما را قدرت داد .\r\n\r\nشعر :\r\n نفس مىنيارم زد از شكر دوست * كه شكرى ندانم كه در خورد اوست\r\nعطائىست هر موى ازو بر تنم * چگونه بهر موى شكرى كنم ؟ \r\n\r\n[ 665 - بخشيدن محمد شاه جواهرات را بنادر شاه 
  ]\r\n665 من مآثر الكرم بعد از آنكه محمد شاه هندى و نادر شاه باهم كنار آمدند محمد شاه براى آنكه اندكى از سپاسگزارى خود را بنادر شاه اظهار كرده باشد تمام جواهرات و خزاينى كه در سالهاى دراز سلاطين گوركانيه در هندوستان جمع كرده بودند همه را بنادر شاه داده و امرا و اعيان وى نيز پيروى از او كرده آنچه از نقود و اجناس گرانبها مالك بودند بنادر شاه دادند و نادر شاه پس از گرفتن اين نفايس ، ماليه از بلاد و ممالك دوردست هند خواست . از تاريخ بنگاله نقل شده كه هنوز اندكى از حكومت سرفراز\r\n\r\n","description":"","footnote":"","page_name":" 394 ","page_number":415},
  {"content":"\r\n\r\nخان در بنگاله نگذشته بود كه شخصى از جانب قمر الدين خان وزير رسيده خبر ورود نادر شاه را بدهلى رسانيد و ماليهء سه سال گذشته را درخواست كرد سرفراز خان بمشورت حاجى احمد و سايرين كه اهل راز او بودند نه تنها اداى مبلغ مذكور كرد بلكه حكم كرد تا خطبه و سكه بنام نادر شاه خواندند و زدند . بالجمله اندازهء سنگينى از ماليات ، بر دارندگان اهالى دهلى نيز تحميل شد اما دادن وجه مذكور بر مردم چندان دشوار نبود كه طريقهء گرفتن آن .\r\n\r\nشعر :\r\n تو گر شكر كردى كه با ديده‌اى * و گرنه تو هم چشم پوشيده‌اى\r\nخردمند طبعان منت‌شناس * بدوزند نعمت به ميخ سپاس \r\n\r\n[ 666 - اخاذى محصلان . 
  ]\r\n666 من اثر الظلم چون محصلان وجه مذكور از اهالى هندوستان بودند فرصت را مغتنم دانسته بناى اخاذى و تهى كردن جيب مردم نهادند و براى هر ده هزار روپيه كه بخزانهء نادر شاه مىرسانيدند گويا چهل يا پنجاه هزار روپيه براى خود برميگرفتند و بدين سبب مردمان را آزار و گزند ميرسانيدند تا آنچه دارند بدهند تا اندازه‌ايكه گروهى بيشمار از مردم از فرط شكنجه و آزار نابود شدند و بسيارى از سرشناسان هندوان يا براى رهايى از رنج و استخفاف يا بسبب آنكه بمال خود دلبستگى داشتند خويشتن را هلاك كردند . در هندوستان در طبقات عالى مردم ، خودكشى براى رهائى از رسوايى و غيره رسم است .\r\n\r\n[ 667 - داستانى از مؤلف تاريخى . 
  ]\r\n667 من اثر السفاهة از مؤلف تاريخ فريزر نقل است كه نادر شاه بعد از آنكه در سراى سلطنتى هند فرود آمد حكم كرد تا هركس از لشكريانش نسبت باهالى ملك هند ، حركتى خلاف كند در دم گوش و بينىاش را بريده او را مثله كنند تا سه روز هم به آرامى گذشت اما در شب چهارم بعضى از اشرار خبر مرگ نادر شاه را در دهانها افكندند ناگاه مردم نادان از جاى برآمده بر سپاه نادر شاه كه در اطراف شهرستان براى نگاهدارى مقرر شده بودند حمله برده بىخبر بر سر ايشان تاختند و ايرانيان چون دسته‌دسته متفرق و بى خبر بودند تا رفتند بدانند چه خبر است هندوان همه را عرضهء شمشير ساختند و چيزى كه بيشتر سبب نفرت از دنائت طبع امراى دهلىست آن بود كه چون اين خبر بديشان رسيد سپاه ايران را كه به جهت حفظ و حمايت ايشان مقرر شده بود بعوام سپردند بلكه بعضى از ايشان بكشته شدن ايشان مدد كردند . نادر شاه چون اين خبر را شنيد چند تن فرستاد تا بمردم بگويند كه خبر صحت ندارد و او زنده است هندوان آنان را نيز بكشتند نادر شاه با كسانى كه در دور او بودند آنشب را در سراى خود گذرانيد و در طلوع فجر سوار\r\n\r\n","description":"","footnote":"","page_name":" 395 ","page_number":416},
  {"content":"\r\n\r\nشده در ميان شهر رفت و خواست تا شورش مردم هند را فرونشاند عوام هند سفاهت آغاز كردند و تفنگى بنادر شاه انداختند اتفاقا بيكى از اطرافيان او خورده در دم بمرد چون نادر شاه حال بدين منوال ديد فورا حكم بقتل‌عام داد همين‌كه دست لشكر ايران بشمشير رفت دست هندوان از حركت افتاد آن روز از برآمدن آفتاب تا نيمروز كشته بود كه بالاى هم ريخته مىشد .\r\n\r\nشعر :\r\n اگر عز و جاهست وگر ذل و قيد * من از حق شناسم نه از عمرو و زيد\r\nز علت مداراى خردمند بيم * چو داروى تلخت فرستد حكيم\r\nبخور هرچه آيد ز دست حبيب * نه بيمار داناتر است از طبيب ؟ \r\nگويا دستور قتل‌عام نادر شاه در انتقام كافى نبوده كه اتفاقا در يكى از محلات شهر آتش زبانه كشيد و بجميع اطراف شهر رسيد و خرمن‌سوز جان و مال سركشان شد نادر شاه بعد از آنكه حكم بقتل‌عام داد به مسجد روشن الدوله كه در وسط شهر بود رفته و قرار گرفت و هيچكس را ياراى شفاعت كردن در خدمت او نبود\r\n\r\nشعر :\r\n همه تخم نامردمى كاشتند * ببين لاجرم خود چه برداشتند ؟ \r\nسرانجام محمد شاه با دو تن از وزرا پيش رفته ابقاى مردمرا از درگاه نادر شاه درخواست كردند شاه نيز به خواهش آنها احترام گذارده دستور داد تا سپاه ايران از قتل‌عام باز ايستادند . مؤلف مذكور عدد كشته‌شدگان را در آن روز صد و بيست هزار آدمى نوشته و ديگران نيز باختلاف نوشته‌اند .\r\n\r\nشعر :\r\n كسى دانهء نيك‌مردى نكاشت * كزو خرمن كام دل برنداشت\r\nنه هرگز شنيديم در عمر خويش * كه بدمرد را نيكى آمد به‌پيش \r\n\r\n[ 668 - آشوبگرى برخى از وزراء . 
  ]\r\n668 من اثر سوء العاقبة آن روز دو تن از امراء محمد شاه هندى كه گمان برانگيختن اين فتنه بر ايشان ميرفت چون صورت واقعه را بدين نوع ديدند ناگزير روى بفرار نهادند و در قلعه كوچكى كه نزديك بدهلى بود پناه بردند لشكر نادر شاه ايشان را تعاقب كرده بدست آوردند و با هركس كه گمان ميرفت با ايشان در آن كار دستى داشته‌اند و مجموعا گويا چهارصد نفر مىبودند همه را از دم شمشير گذرانيدند و جهان را از ناپاكى ايشان پاك كردند .\r\n\r\n[ 669 - اقامت نادر شاه در دهلى . 
  ]\r\n669 من الوقايع نادر شاه مدت دو ماه تقريبا در دهلى پايتخت هندوستان اقامت كرد و پيش از آنكه از دهلى كوچ كند روزى با محمد شاه هندى خلوت كرد و تا مدتى اين خلوت طول كشيد و كسى جز محمد شاه و نادر شاه در ميان نبود گويا\r\n\r\n","description":"","footnote":"","page_name":" 396 ","page_number":417},
  {"content":"\r\n\r\nنادر شاه نصايح و اندرزهائى بمحمد شاه در باب سلطنت‌دارى و سياست كشورى به دو ميداده بعدا امراء و وزراى وى را خواست و ايشان را بهوادارى و دولتخواهى محمد شاه سفارش بليغ كرده و همچنين نامه‌ها به اطراف فرستاد و مردم آنجا را بفرمان‌بردارى از محمد شاه و تحذير از مخالفت اوامر و تأكيد نمود .\r\n\r\nشعر :\r\n فراخى در آن مرز و كشور مخواه * كه دلتنك بينى رعيت ز شاه\r\nز مستكبران دلاور بترس * از آنكو نترسد ز داور بترس \r\n\r\n[ 670 - وزير محمد شاه با نادر شاه . 
  ]\r\n670 حكايت روزى نادر شاه از وزير محمد شاه هندى پرسيد در حرم خود چند زن دارى ؟ گفت هشصد و پنجاه نادر شاه از روى ظرافت بملازمان گفت صد و پنجاه زن ديگر بجناب وزارت‌مآب بدهند تا منصب مين‌باشيگرى داشته باشد .\r\n\r\nشعر :\r\n كه نارفته بيرون ز پهلوى زن * كدامين هنر باشد و رأى و فن \r\n\r\n[ 671 - اندازهء اموالى كه نادر از هند برد . 
  ]\r\n671 من الوقايع اندازهء اموال و جواهريكه نادر شاه از هندوستان با خود بايران آورد مختلف ياد كرده‌اند بعضى گويند هفتاد مليون از نقد و جنس بوده و مؤلف جهانگشاى نادرى گويد در فتح قندهار مواجب سه ماههء لشكريان را بانعام بايشان داد و مضاعف اين مال را بعد از فتح كرنال هند و باز نيز بيشتر از آن قبل از آنكه از دهلى حركت كند در حق لشكر بخشش نمود . نادر شاه پس از مراجعت از هندوستان خراج سه سالهء رعاياى ايران را بمردم آن بخشيد . گويند مردم ايران مدتها بود كه فيل را نديده بودند مگر تصوير آن را و چون نادر شاه فيلهاى بسيارى از هندوستان بايران آورد مردم آن او را مانند شاپور و انوشيروان مىپنداشتند .\r\n\r\nشعر :\r\n نياسايد مشام از طبلهء عود * به آتش نه كه چون عنبر ببويد\r\nبزرگى بايدت بخشندگى كن * كه دانه تا نيفشانى نرويد \r\n\r\n[ 672 - نادر شاه و مير نور محمد عباسى . 
  ]\r\n672 من الحوادث نقل است كه در عهد محمد شاه كه خبر لشكركشى و جهانگيرى نادر شاه در جهان پراكنده شده بود مير نور محمد عباسى كالورى كه بر حسب وراثت در ضلعهء سيوى كه سيرى نيز خوانند اضافه بر حكومت ظاهرى بعضى از امراء نسبت بدودمان وى اعتقادى عظيم داشتند و چون بيم و هراس صادق عليخان را كه در آن روزگار از جانب محمد شاه صوبه‌دار شده بود مشاهده كرد فرصت يافته با او قرار داد كه سه لك روپيه گرفته حكومت سند را به او واگذار كند صادق عليخان نيز بدان راضى شد و اندازه‌اى آن وجه را رسانيده و قدرى نيز نرسانيد . اين معامله در سال هزار و صد و پنجاه هجرى\r\n\r\n","description":"","footnote":"","page_name":" 397 ","page_number":418},
  {"content":"\r\n\r\nصورت گرفته بود و در هزار و صد و پنجاه دو نادر شاه لشكر كالوريرا شكسته امراى اين طايفه بقلعهء امركوت كه در بيابانى باير واقع است پناه بردند ليك سرانجام قرار بر اين شد كه سلسلهء كالورى نسلا بعد نسل بحكومت سند مقرر باشند مشروط بر اينكه همه ساله باجى معين بپادشاهان ايران بفرستند و ظاهرا حكام اوائل اين سلسله خراج مذكور را همه ساله ميداده‌اند مير نور محمد بسال صد و هشتاد و پنج هجرى درگذشت و هشت تن بعد از او از سلسلهء كالورى در سند حكومت كردند تا بسال هزار و صد و نود و هفت كه مير فتحعلى تالپر عبد النبى را كه آخر سلسلهء كالوريست بيرون كرده سند را مالك شد و حكام بعد از نسل اويند .\r\n\r\nشعر :\r\n به نوبت‌اند ملوك اندر اين سپنج‌سراى * كنونكه نوبت توست اى ملك بعدل‌گراى \r\n\r\n[ 673 - نادر شاه پس از فتح سند . 
  ]\r\n673 من التأديب نادر شاه پس از فتح سند بهرات رفت و در آنجا جواهرات و اموالى را كه از هند آورده بود بمردم نموده و بر تخت طاووس محمد شاه كه مرصع بود بجواهر شاهوار نشسته و تا چند روز وجوه سپاه و مملكت را بار داده و بساط نشاط گسترده بخوشى ميگذرانيدند بعدا از هرات در حركت آمده با فرزندش رضا قلى ديدار كرد و او و ساير شاهزادگانرا پيشكش‌هاى پادشاهانه داده و بجانب بلخ راند و در آنجا اسباب گذر كردن از رود جيحون را فراهم ساخته ، تأديب خان بخارا كه در ايام غياب او بهندوستان ، بر خلاف معاهدت ميان او و نادر شاه بود فرصت دانسته اطراف خراسان را بتاخت و تاز آورده بود عازم شده و خواست او را گوشمال دهد و ديگر گرد چنين نادرستىها نگردد .\r\n\r\nشعر :\r\n اولين باب تربيت پند است * دومين نوبه خانه و بند است\r\nسيمين توبه و پشيمانى * چارمين شرط و عهد و سوگند است\r\nپنجمين گردنش بزن كه خبيث * به قضاى بد آرزومند است \r\nگويا غرض نادر شاه از راندن به بخارا كشورگيرى نبوده چه ميدانست كه كشورگيرى آسانست ليك نگاهدارى آن دشوار بلكه ميخواسته همان ترك و تازيكه خان بخارا بايران و مردم آن ميكرده مقابله نمايد . ابو الفيض خان كه در آن روزگار سردار اوزبك بود و خود را از دودمان چنگيز خان ميدانست چون خبر حركت نادر شاه را شنيد سخت بهراس افتاد از اينرو وزير خويش را بدرگاه فرستاد شايد باظهار انقياد ، بر خشم نادر شاه آبى ريزد نادر شاه بوزير گفت هرگاه ابو الفيض خان درستى خود و كشورش را خواهد بايد از در فرمان‌بردارى پيش آيد و در آن وقت كه اين گفتگو در ميان بود لشكر ايران به بخارا كوچ كرده پنجروز بعد از جيحون گذشته در دوازده ميلى بخارا فرود آمدند شهر بخارا از جيحون بيش از پنجاه ميل دورى ندارد خلاصه ابو الفيض خان خود با تمام امراى بسراپردهء نادر شاه رفته و تاج شاهى خود\r\n\r\n","description":"","footnote":"","page_name":" 398 ","page_number":419},
  {"content":"\r\n\r\nرا بر پاى وى نهاد نادر شاه او را گرامى داشته محلى شايسته در مجلس براى او معين كرد و چند روز بعد كشور او را به او برگزار نموده او را دوباره بايالت خويش فرستاده مشروط به آنكه كما فى السابق جيحون حد ميان دو كشور باشد و اين معاهدت بمزاوجت ميان دختر ابو الفيض خان و برادرزادهء نادر شاه نيرومند شد و جمعى بسيار از ايلهاى تركمان و اوزبك برضاى ابو الفيض خان در سلك سپاه نادر شاه درآمدند سپس به طرف خوارزم راند كه در سمت مغرب بخارا واقع است و از دو طرف رود جيحون گرفته تا سواحل بحر خزر ميرود و علت لشكركشى نادر شاه بدانجا آن بود كه البرز خان حاكم خوارزم مكرر اطراف ايران را بباد غارت و تاراج گرفته بود و چون خبر سپاه نادر شاه را شنيد . باستوارى قلعه و تدبير خود مغرور شده سركشى نمود هرچند خان بخارا ابو الفيض خان او را از اين عمل نهى كرد در او درنگرفت بلكه پيك خان بخارا را نيز بكشت كه چرا چنين پندى به او ميدهد لاجرم نادر شاه پس از جنگيدن او را اسير كرده با بيست نفر از امراى بزرك او بكشت و كشور او را بطاهر خان نوادهء ولى محمد خان چنگيزى كه با خانان توران بنى عم بودند بخشيد .\r\n\r\nشعر :\r\n بر مرد هشيار دنيا خسست * كه هر مدتى جاى ديگر كسست\r\nچنين گفت شوريده‌اى در عجم * بكسرى كه اى وارث ملك جم\r\nاگر ملك بر جم بماندى و بخت * ترا كى ميسر شدى تاج و تخت \r\n\r\n[ 674 - نادر شاه و كلات . 
  ]\r\n674 من اثر التعلق نادر شاه در زمستان سال هزار و صد پنجاه و سه هجرى بعد از آنكه البرز خان امير خوارزم را بكشت بكلات راند نادر شاه از اوائل جوانى خود بكلات تعلقى زائد الوصف داشتى و به قصد آنكه پايان زندگى را در آنجا سپرى كند دستور داده بود كه بناى آن را تعمير و استوار نمايند و سرائى براى او در آنجا بسازند و آب‌انبارها و بركها و تالابها براى كشاورزى بسازند و همهء خزائن و اموالى كه از جنگها آورده بود در آنجا بياورند يكى از مؤرخين گفته كلات قريب يكدرجه در شمال مشهد در راه مرو شاه جهان در جائى واقع است كه آن را اژدركوه نامند و اطراف آن همه كوهستان است و آن كوهىست بسيار بلند و فقط دو راه تنك دارد بعد از آنكه باندازهء هفت ميل بالا ميروند سطحهء نمودار مىشود كه قريب دوازده ميل محوطهء آنست و چشمه‌هاى خرد بسيار دارد و غله و برنج در آنجا بفراوانى حاصل مىشود ، مردم آنجا بيابان‌گردند و در چادر زندگى ميكنند تنها عمارتى كه در اين زمين است خوش‌منظر مىنمايد و دو برج و عمارت كوچكى از مرمر است كه نادر بنا كرده است و برجها را براى نگاهدارى راه و خانه را براى مقام خود ساخته بود .\r\nو چون سطحهء مذكور را رها كرده باندازهء پانزده ميل ديگر بالا روند بقلهء كوه ميرسند\r\n\r\n","description":"","footnote":"","page_name":" 399 ","page_number":420},
  {"content":"\r\n\r\nدر آنجا سطحهء ديگر به نظر مىآيد كه اگرچه به بزرگى قطعهء اولين نيست اما در حاصل خيزى به آن برابرى مىكند در اينجا نيز دو برج كوچكى ساخته‌اند كه سركوب راه است و تنها بنائىست كه براى استحكام قلعهء كلات ساخته شده است اشكالى كه در گرفتن كلات و قلعهء سفيد است همان صعوبت راه آنست و چون بر قلهء كوه واقع‌اند اگر سنكى از كوه بغلطد اگر سبب تباهى نشود سد راه دشمن خواهد بود . خلاصه گويا سعدى وصفى را كه براى قلعهء قزل ارسلان مىكند كاملا انطباق بر آن دارد .\r\n\r\nشعر :\r\n قزل‌ارسلان قلعه‌اى سخت داشت * كه گردن بالوند برمىفراشت\r\nنه انديشه از كس نه حاجت به هيچ * چو زلف عروسان رهش پيچ‌پيچ\r\nچنان نادر افتاد در روضه‌اى * كه بر لاجوردى طبق بيضه‌اى \r\nپس از اقامت اندكى در كلات بمشهد كه پاىتخت كشور او بود رفت در مدت سه ماه اقامت در مشهد داد عيش داد و در مدت پنجسال پنج پادشاه مغلوب كرده بود اشرف و حسين دو امير افغان ، محمد شاه پادشاه هندوستان و ابو الفيض پادشاه بخارا و البرز خان والى خوارزم و ايران از ملل مذكوره رهائى يافته و حدود آن از طرف شمال تا رود جيحون شده بود و از طرف مشرق تا نهر اتك و زبان ملت در ستايش او چنين بودى :\r\n\r\nشعر :\r\n تا بگردون بر برخشد اختران * تا بگيتى دربتابد نيرين\r\nجاودان در بارگاهت عيش باد * تا بگردون ميرود آواز قين\r\nبخت را با دوستانت اتفاق * چرخ را با دشمنان حرب حنين \r\n\r\n[ 675 - اميد ايران از نادر شاه . 
  ]\r\n675 من النتايج ايرانيان از نادر شاه اميدوار بودند كه سپاه عثمانى را از كرانه‌هاى دجله و فرات براند اما نادر شاه اول مصلحت آن ديد كه خون برادرش ابراهيم خان را كه در جنك لزكى كشته شده بود بستاند بعدا باميد ملت به‌پردازد از اينرو لشكر بداغستان كشيد تا لزكيه را تأديب و شكنجه سازد پيش از رفتن نادر شاه بدانجا سپاهى از لشكر افغانان فرستاد و خود بمازندران بود ، بعد از مراجعت از آنجا اگرچه سخت كوشيد اما پيروز نشد زيرا دولت روس از بيم آنكه مبادا چون نادر شاه لزكيه را نابود كند ببلاد روسيه بتازد لاجرم لشكر روس در هشدر خان آمادهء جنك با نادر شاه شدند و لزكيه نيز به لشكر روس پيوسته حربى سخت شد و نادر بىنتيجه بازگشت .\r\n\r\nشعر\r\n دنيا بدين خريدنت از بىبضاعتىست * اى بدمعاملت به همه هيچ ميخرى\r\nمردى گمان مبر كه بپنجه است و زور و كتف * با نفس اگر برآئى دانم كه شاطرى \r\n\r\n[ 676 - تير خوردن نادر شاه . 
  ]\r\n676 من اثر السوء نادر شاه هنگامى كه از مازندران بداغستان ميراند وقتى در يكى از جنگلهاى مازندران رسيد از پشت درختى گلوله‌اى به دو زدند\r\n\r\n","description":"","footnote":"","page_name":" 400 ","page_number":421},
  {"content":"\r\n\r\nكه دست وى را زخم كرده و اسبش نيز تلف شد گويا نادر شاه از روزيكه در جنگل مازندران بوى تير انداختند از پسرش رضا قلى بدگمان شده بعد از بازگشت او را خواسته چون حاضر شد دستور داد تا دو چشمش را كندند ليك ميرزا مهدى خان مؤلف جهانگشاى نادرى گويد : كه نيكقدم نام غلام دلاور تا يمنى باغواى پسر دلاور مرتكب اين عمل شد پسر دلاور كشته شده و غلام را نيز كور كردند .\r\n\r\nشعر :\r\n بايد كه قهر و لطف بود پادشاه را * ورنه ميسرش نشود حل مشكلى\r\nوقتى بلطف گوى كه سالار قوم را * با گفتگوى خلق ببايد تحملى\r\nوقتى بقهر گوى كه صد كوزهء نبات * گه‌گه چنان به كار نيايد كه حنظلى \r\n\r\n[ 677 - انكار رضا قلى از عمل خود . 
  ]\r\n677 حكايت يكى از مؤرخين فرنگستان كه دو سال بعد از تير خوردن نادر شاه در ايران بود گويد كسى كه در جنگل بنادر تير انداخت به تحريك رضا قلى ميرزا مرتكب اين عمل شد و رضا قلى ميرزا اگرچه رشادت و شايستگى سرورى داشت اما سخت‌گير بود و ستمكار بدليلى كه هنگامى كه نادر شاه به هندوستان رفته بود و خبر مرگش در افواه افتاده رضا قلى فورا نام پادشاهى بر خود نهاده و شاه طهماسب صفوى را كه در سبزوار در بند بود بكشت . اينها همه دلالت ميكرد بر تهور و بىباكى و سفاكى او . اما در قتل طهماسب اختلافست بيشتر اهل تاريخ معتقداند كه اين كار به حكم نادر شاه بود .\r\nخلاصه آنكه چون نادر شاه از كار پسر خود رضا قلى آگاه شد و جرم او متيقن گشت در كمال نرمى و مهربانى با وى گفت كه اگر به گناه خويش اقرار كرده و از كرده نادم شود او را عفو خواهد نمود گويند رضا قلى را غرور جوانى كه با سفاهت نادانى يار بود از اعتراف بگناه بازداشت و سخنان درشت گفتن آغاز نهاد لاجرم به كيفر اعمال خود برسيد آرى .\r\n\r\nشعر :\r\n فرزند عاق ريش پدر گيرد ابتدا * فحل بوزينه دست بمادر زند نخست\r\nاينست وضع گردش دوران و چاره نيست * اين ناخنه بديدهء ايام در برست \r\n\r\n[ 678 - پشيمانى نادر شاه از عمل خود . 
  ]\r\n678 حكايت ميرزا مهدى خان مؤرخ نادر شاه را عقيده بر خلاف آنچه نوشته شده بود چنان كه گويد : نادر شاه باغواى بدگوهران فريب خورده و به اين عمل زشت اقدام كرد و بعدا پشيمان شد در حالى كه پشيمانى سودى نداشت :\r\n\r\nشعر :\r\n حذر كن زانچه دشمن گويد آن كن * كه بر زانو زنى دست تغابن\r\nگرت راهى نمايد راست چون تير * از آن برگرد و راه دست چپ گير \r\nچنان كه يكى از پزشگان فرنگستان كه در پايان زندگى نادر شاه ملازم وى بودى گويد : بيگناهى رضا قلى ميرزا ثابت شد و نادر شاه چنان از كردهء خود پشيمان گشت كه\r\n\r\n","description":"","footnote":"","page_name":" 401 ","page_number":422},
  {"content":"\r\n\r\nپنجاه نفر از امرا را كه در آن واقعه حضور داشتند به بهانهء آنكه چرا شفاعت او نكردند به قتل رسانيد . و از روزيكه در مازندران تير به او افكندند روزبروز خشونت طبعش بيشتر مىشد و شايد چيره نشدنش در جنگ لزكى نيز به همين سبب باشد كه ديگر آن روح و رشادت و نشاطى كه در جنك و نبرد داشت از او ظاهر نمىشد .\r\n\r\nشعر :\r\n اگر ز دست بلا بر فلك رود بدخو * ز دست خوى بد خويش در بلا باشد \r\n\r\n[ 679 - نكوهش نادر شاه رضا قلى را . 
  ]\r\n679 من اثر الندامة بعد از آنكه نادر شاه چشم فرزند خود رضا قلى را كند روزى به دو گفت فضايح اعمال تو سبب اين امر شد رضا قلى گفت تو چشم مرا نكندى بلكه چشم ايران را كور كردى زيرا هيچ ملتى پادشاه كور نخواهد خواست . مؤلف جهانگشاى نادرى گويد نادر شاه بعد از اين پيشآمد نه بر خود آرام ميديد و نه بر ديگران روا ميداشت و بعد از اين واقعه آنچه از وى منقول است قبايح افعال ويست مگر جنگى كه در عرض سه سال با عثمانى كرد و در اين جنگ نيز هيچيك از دلاوريها و مردانگىهاى وى كه در سابق از آن ديده مىشد مشاهده نگرديد و هرچند سپاه ايران كوششها براى گرفتن بصره و بغداد و موصل كردند شاهد مقصود در كنار نيامد و در اول سال ديگر نادر شاه براى مقابله با سپاه عثمانى كه تا نزديكى ايروان رفته بودند حركت كرد و گويند كه ميخواسته در همان بيابان كه ده سال پيش با دشمن جنگيده بود ديگر بار بجنگد اما سردار عثمانى بهزيمت رفت و در دست سپاه خود كشته شد و لشكرش پراكنده گشته فتحى چنين نادر شاه را دست داد و در همان هنگام پسرش نصر اللّه ميرزا سپاه عثمانى را در ديار بكر از اطراف موصل مغلوب كرد و جمع ايشان را پراكنده .\r\n\r\nشعر :\r\n چو صد دانه مجموع در خوشه‌اى * فتادند هر دانه در گوشه‌اى\r\nبنامردى از هم بدادند دست * چو ماهى كه با جوشن افتد بشست \r\nو چون نادر شاه از حال خود آگهى داشت صلاح در آن ديد كه با عثمانى مصالحه كند و از خليفهء عثمانى درخواست نمايد كه مذهب جعفريرا پنجم مذاهب قرار داده و ركنى مخصوص براى شيعهء جعفرى در مكه بنا كنند . ليك فقط موافقت شد كه ايشان بعد از آنكه مذهب شافعى اعمال خود را تمام كنند مذهب جعفرى آنجا مناسك را بجاى آرند . و قرار بر اين شد كه اسراى طرفين رهائى يابند و از حاجيان ايران در راه مكه و مدينه حمايت و رعايت شود و همهء كشور عراق و آذربايجان پيوسته با ايران باشد مگر برخى از جاها كه در زمان امير اسماعيل صفوى بدولت عثمانى تعلق داشته است .\r\n\r\nشعر :\r\n با مردم سهل‌خوى ، دشخوار مگوى * با آنكه در صلح زند جنك مجوى \r\n\r\n","description":"","footnote":"","page_name":" 402 ","page_number":423},
  {"content":"\r\n\r\n\r\n[ 680 - سفاكى نادر شاه در پايان عمر . 
  ]\r\n680 من شآمت الظلم مؤرخان اتفاق دارند نادر شاه در پنجسال آخر پادشاهى خود ظلمى كه برعيت كرد در هيچ تاريخى ياد نكرده‌اند و چون دولت هندوستان به دستش افتاد عرق سخاوتش در حركت آمده خراج سه ساله را به رعاياى خود بخشيد و اموال و خواسته‌هاى خويش را بكلات مىفرستاد و باستحكام آن مىكوشيد و بعدا از بخشش خود پشيمان شده خراج سه ساله را كه بخشيده بود بازپس گرفت و ماهانهء سپاه را از آن ميداد بلكه روزبروز بر خزانهء دولتى اضافه ميكرد و راه گرفتن اين وجوه بوجوه بسيار از گزند و آزار حاصل ميشد نادر شاه ميدانست كه براى برترى كه بمذهب اهل سنت داده دل مردم ايران به او مايل نيست و از اين‌رو كه علما و ملت را منشاء اين امر و فساد ميدانست بيشتر تعدى ميكرد و هم بدين سبب بآنانكه هنوز برفض و تشيع راسخ بودند اعتماد نمىكرد در واقع بمردم ايران ايمانى نداشت تنها اميدش در سپاه و ملازمان بافغانان و تركمنان بودى و هر يك از امراى ايران كه اقتدارى داشت يا در اذهان مردم مهم بودى به بهانه‌اى از ميانه برداشت از اينرو نوع تنفرى از او در اطراف كشور پديد شد و هرجا سرى بود گردن كشيد چنان كه فارس و شيروان و مازندران هرسه در يك زمان ياغى شدند .\r\n\r\nشعر :\r\n گريزد رعيت ز بيدادگر * كند نام زشتش بگيتى سمر\r\nبسى برنيايد كه بنياد خود * بكند آنكه بنهاد بنياد بد\r\nخرابى كند مرد شمشيرزن * نه چندانكه دود دل طفل و زن\r\nچراغى كه بيوه‌زنى برفروخت * بسى ديده باشى كه شهرى بسوخت \r\nچون اين اخبار به گوش نادر شاه رسيد چنان خشمناك شد كه هرگاه سابقا يكىيكى ميكشت بعد از شنيدن اين خبر شهر شهر مردم كشتى مهديخان مؤرخ نادرى گويد كه مردم منازل خود را رها كرده از ستم وى بغارها و بيابانها جاى گرفته و زبان حال ايشان چنين بدى\r\n\r\nشعر :\r\n بچه كار آيدت جهان‌دارى * مردنت به كه مردم‌آزارى \r\n\r\n[ 681 - ياغى شدن برادرزادهء نادر شاه بر او 
  ]\r\n681 منها نقل است هنگامى كه شنيد برادرزاده‌اش على قلى خان در سيستان ياغى شده نادر شاه لشكر كشيد و اراده كرده بود كه همهء ايرانيان كه در سپاه على قلى خان‌اند بقتل رساند ، اهل تواريخ متفقند كه اين حركات نادر شاه در پايان زندگى وى نوعى جنون و مرض ماليخوليا بود كه بر مزاج سلطنت‌مآب استيلا يافته بود ، و چون اين خبر به گوش برخى از امراى معتبر كه در دستگاه نادر شاه بودند رسيد و دانسته شده بود كه نام ايشان نيز در عداد كشته‌شدگان خواهد بود از اينرو در هلاك وى كوشيدند و\r\n\r\n","description":"","footnote":"","page_name":" 403 ","page_number":424},
  {"content":"\r\n\r\nگويند چهار تن به اين قصد كمر همت بستند و قدم جلادت در ميدان مبارزت نهادند از آن جمله محمد على خان افشار و صالح بيك سردار فوج خاصه بود كه شباهنگام به بهانهء كار ضرورى بخيمهء او تاختند و چون از امراء لشكر بودند پاسبانان ايشان را مانع نشدند پس از آن گروه ديگرى بدرون خيمه ريختند گويا همهمهء ايشان نادر شاه را از خواب برانگيخت و خون دو تن از ايشان را بر زمين ريخت ناگاه صالح بيك شمشيرى بر او زده از پاى درآمد .\r\n\r\nشعر :\r\n نخواهى كه باشد دلت دردمند * دل دردمندان برآور ز بند\r\nپريشانى خاطر دادخواه * براندازد از مملكت پادشاه\r\nتو خفته خنك در حرم نيمروز * غريب از برون گو بگرما بسوز\r\nستانندهء داد آنكس خداست * كه بتواند از پادشه دادخواست \r\n\r\n[ 682 - حكايتى از مؤلف تاريخ خسروان . 
  ]\r\n682 حكايت مؤلف تاريخ خسروان گويد گروهى از داستان‌سرايان بر آنند كه چون نادر خواست كه آئين شيعه و چهار ياريرا يكى كند و اين كار بزرك كه مايهء آسايش هردو گروه و برترى دادن دين اسلام از ديگر اديانست بوده و همهء خردمندان دانند كه اگر چنين مىشدى دين اسلام بواسطهء اتحاد كه ميان فرق خود داشتى بيشتر گيتى را فروگرفتى و از ديگر اديان جز نامى نمىماندى . بارى چون نادر شاه به اين كار كوشش داشت بيخردان ايران دل با او تيره كردند و او را بديوانگى و بيدادگرى و آدم‌كشى مشهور نمودند لاجرم از هر كشورى شورى برخاست تا زمانى كه بخراسان ميرفت به فتح‌آباد قوچان رسيد بسال 1161 هجرى ويرا بكشتند . گويند ملازمانش با على قلى خان برادرزاده‌اش كه فرمانرواى هرات بود در نهانى پيمان بسته شبى آهنك سراپرده نادر شاه كردند و هر شب دوازده سك درنده در آن سراپرده نهان ميكردند در آنشب نگهبانان سگان را رها نكردند همين‌كه همهمه آن نمك‌ناشناسان در ميان سراپرده بلند شد نادر شاه از خواب برخاست و از حرم خود بودن سگها را پرسيد وى گفت امشب سگها را رها نكرده‌اند نادر گفت انديشهء كشتن مرا دارند پس گرزيكه نزديك جامهء خواب خود داشت برداشته آهنك آنمردم كه بيشتر از سيصد تن بودند و بسراپردهء او آمده بودند كرده بيشتر آنان بگريختند .\r\n\r\nشعر :\r\n چو آهنك جنك يلان داشتى * كمندى و گرزى گران داشتى \r\nو نادر شاه دنبال گريختگان كرد ناگاه پايش به بند خرگاه پيچيده بر زمين خورد در دم بر او ريختند و با شمشير او را پاره‌پاره كردند .\r\n\r\n[ 683 - تاريخ‌نگارى جان‌ملكم . 
  ]\r\n683 من الماثر مؤلف تاريخ ايران مشهور به تاريخ سرجان ملكم چنان كه نگارنده از تاريخ وى استفاده كرده‌ام كيفيت تاريخ‌نويسى وى چنان بود كه\r\n\r\n","description":"","footnote":"","page_name":" 404 ","page_number":425},
  {"content":"\r\n\r\nگويندگان ايرانى تاريخ‌دان ، نزد وى تاريخ ايران ميخوانده‌اند و او آنها را ترجمه بانگليسى ميكرده مگر اواخر آن را كه راجع بعقائد و اخلاق ايرانيان است كه اطلاعات شخصى خود را در آن آورده بنابراين جاهايى كه اظهار نظر مىكند اين نظرات همان تحقيقات آن خوانندگان وى بوده نه از او بنابراين هرگاه نگارنده در اين تذييل از تاريخ وى نقل ميكنم در واقع از افكار آن گويندگان در اينجا مىآورم نه نظرات سرجان ملكم را خلاصه در حالات نادر شاه گويد : از ملاحظهء وقايع ايام زندگى نادر شاه بهتر دانسته مىشود كه چون نسبى شايسته نداشت چنين مىنمايد كه در اوائل حال قوت بدنى و عزم ثابت و ذكا و كياست طبيعى او سبب برترى وى ميان امثال و اقران او گشته بود و حدت طبع و فراست ذاتى او اگرچه بمرور و تجربت افزون شد ليك هرگز تربيت و تهذيب نيافت و براستى هرج‌ومرج كشور ويرا بخيالات بزرك انداخت و چون كوششهايى كه در اخراج افغانان كرد و فيروزى وى در اين جهت ملاحظه شود مىتوان گفت كه غصب نام سلطنت بى جا نبود بسبب اينكه مدتها بود كه در حقيقت اين امر با او بود اگر بعد از آن كناره ميگرفت خطر سختى هم براى او و هم براى مردم ايران كه بشجاعت و كاردانى او از چنك دشمنان رهايى يافته بودند داشت .\r\nبعد از آنكه افغانان را از ايران راند و در محاربات با عثمانى فتوحات نمايانى كرد و قندهار و كابل را به تصرف آورد و بتدبير و حكمت دشمنان كشور را دوست ساخت در اسباب تسخير هندوستان شد و اگرچه سبب خرابى هزارها مردم شد ليك هيچيك از پادشاهان آسيا فتحى بدين شگرفى با كمتر گناه نكرده‌اند . اموالى كه از هندوستان بدست آورد باعث اين شد كه تجمل و بزرگى قديم ايران را تازه كند و مردم آن كشور را بلندآوازه و تاخت و تازى كه ببلاد بخارا نمود نه تنها بهترين وجهى بود براى آرامى بلكه بر قوت و شهرت ملك و ملت افزود و از حركت مردانه كه بالنسبه بپادشاه بخارا و سلطان هندوستان محمد شاه كرد پيداست كه بنياد توانائى خود را در آوازهء شمشير و نيروى تدبير مىدانست نه در فراخى كشور و بسطت سلطنت بنابراين اعم از اينكه ملاحظه شود كارهائى كه در آغاز براى ايران كرد يا نظر كنيم بر شجاعت و شهامت و كاردانى كه در ايام زندگى از او آشكار شد يا مروت و مدارائى كه در هريك از فتوحات آشكار كرد يا كارهاى بزرگى كه از وى صادر گشت بهر ملاحظه اين پادشاه مستحق و سزاوار كمال ستايش و تحسين است ليك تغييريكه در اواخر زندگى در مزاجش پيدا شد و حرص و بدگمانى كه بر طبيعتش غلبه كرد او را از بيرحم‌ترين ستمكاران معرفى نمود .\r\nگويا مقدر شده بود كه ايران از همان دستى كه شربت زندگى نوشيد ضربت مرك نيز\r\n\r\n","description":"","footnote":"","page_name":" 405 ","page_number":426},
  {"content":"\r\n\r\nچشيده باشد در همان اوقات كه مزاج نادر شاه دچار اين اختلال بود هنوز خيال ترقى و تقويت ايرانرا در خاطر ميداشت و بسيار مائل بودى كه بازار تجارت ملك رواج يابد و گمان ميكرد هرگاه كشتىهاى تجارتى ترتيب يابد انگيزهء افزونى دولت و توانائى ملت خواهد بود از اينرو با يارى يكى از اروپائيان در درياى گيلان آغاز به اين كار كرد ليك اين عمل سودى به حال ايران نه‌بخشيده و محرك حسد روسيان و سبب خرابى كارخانهء تجار انگليس كه تازه ميخواسته‌اند از اينرو در ايران اسباب رخنه و فساد را ترتيب دهند شد .\r\n\r\nشعر :\r\n تحمل كن اى ناتوان از قوى * كه روزى تواناتر از وى شوى\r\nبهمت برآر از ستيهنده شور * كه بازوى همت به از دست زور\r\nلب خشك مظلوم را گو بخند * كه دندان ظالم بخواهند كند \r\n\r\n[ 684 - كشتى ساختن نادر شاه . 
  ]\r\n684 من حسن التدبير نقل است دستور داده بود كشتىهاى تجارتى در خليج فارس بسازند و براى چوب كشتى از مازندران كه مسافت ششصد ميل راه است تا خليج فارس رعيت دهات اينها را رايگان بدانجا برند و نيز فرمان داده بود كه سنك مرمر از آذربايجان براى آرايش سراهاى كلات و مشهد ببرند كه حمل‌ونقل آن كمتر از چوبهاى كشتى نبود با همهء اينها از قرائن پيدا بود كه مائل بترقى تجارت شده و دليل بر آن يكى از تجار انگليس سه سال پيش از مرك نادر شاه هنگامى كه به ايران آمد كه ايران از جور و بيداد وى ويران شده باردوى او رفته گفت : كه اندازه‌اى از مال او را در شورش استراباد بيغما برده‌اند نادر شاه حكم كرد تا آنچه از وى ربوده بودند به دو رسانند .\r\n\r\nشعر :\r\n اگر ز باغ رعيت ملك خورد سيبى * برآورند غلامان او درخت از بيخ\r\nبه پنج بيضه كه سلطان ستم روا دارد * زنند لشكريانش هزار مرغ بسيخ \r\n\r\n[ 685 - نادر شاه با اديان مختلفه . 
  ]\r\n685 حكايت نادر شاه مسلمان حنفىمذهب بود و گاهى كه از كارهاى سياسى او را فراغتى دست دادى علماى اديان را در بارگاه خود أحضار كردى و از ايشان پرسشهاى دينى نمودى گويند وقتى از كشيشان نصارى خواسته بود كه براى او انجيل را ترجمه بپارسى كرده تا از چگونگى دين ايشان آگاه شده باشد بعد از آنكه ترجمهء ناقصى از آن كتاب كردند و در محضرش فروخواندند گويا پسند خاطر او نشده بود از اينرو از آن ترجمه ستايشى نكرده و به كشيشان ايشان هم وقعى ننهاد .\r\n\r\n","description":"","footnote":"","page_name":" 406 ","page_number":427},
  {"content":"\r\n\r\n\r\nشعر :\r\n يكى جهود و مسلمان نزاع ميكردند * چنان كه خنده گرفت از حديث ايشانم\r\nبطيره گفت مسلمان گر اين قبالهء من * درست نيست خدايا جهود ميرانم\r\nجهود گفت بتورات ميخورم سوگند * اگر خلاف كنم همچو تو مسلمانم\r\nگر از بسيط زمين عقل منعدم گردد * به خود گمان نبرد هيچكس كه نادانم \r\n\r\n[ 686 - بزرگان زمان صفويه . 
  ]\r\n686 من سوء السياسة بروزگار صفويه چون بزرگان ايران بواسطهء ايشان اقتدار يافته بودند در دربار صفويه رتق و فتق‌هاى بىجا ميكردند و اموال مردم را به عناوين مختلف تصرف مىنمودند چنان كه شواهدى بر مدعى در دورهء قاجاريه خواهد آمد و اين اقتدار در عهد سلطانحسين صفوى باوج قدرت و توانايى رسيده بود چنان كه يكى از بزرگان رسما در كارهاى لشكرى و كشورى تصرفات كلى ميكرد و از ماليات ممالك بهرمند بودندى لاجرم هركسى كه هوس نان رايگان داشته و اقتدار بىپايان ميخواسته بواسطهء آنان در دربار مىشد آنگاه دمار از مردم برمىآورد شاعرى در اين باب گفته :\r\n\r\nشعر :\r\n بزرگى بناموس و گفتار نيست * بلندى بدعوى و پندار نيست \r\nنادر شاه تا اندازه‌اى دستگاه ايشان را تخته كرد و وجوهى كه در اين باب آنان ميگرفتند قطع نموده صرف لشكر و كشور كرده و ايشان بتدريج مردم را از پادشاهى نادر و دستگاه او بىزار كردند تا باغراض دنيوى خويش كامياب شدند و از جمله اين دكانها يكى عنوان صدر الصدور بود مقصود از اين لفظ شخصى بود كه بر همهء محترمين ديگر حاكم بودى و اموال مردم قبضه كردى و بقول خويش بارباب استحقاق رسانيدى تا دعاگوى دولت ابد مدت صفويه بوده باشند و بنام حيدرى و نعمتى هميشه ميان آنها نزاع و جدال حكمفرما بودى و بدين عناوين خونها بود كه ريخته مىشد و اموال بود كه بباد ميرفت چنان كه هريك بقايائى از آن اعمال در اين روزگار ديده مىشود و پيكر دين مقدس اسلام را با اين عناوين پاره‌پاره و قطعه‌قطعه ميكنند تا تنورى گرم شود و نانى خورند نظامى گنجه‌اى خطابى بروح مقدس پيامبر اكرم ( ص ) و شريعت او كرده و همىگويد :\r\n\r\nشعر :\r\n بسكه ببستند بر او برك و ساز * گر تو بيائى نشناسيش باز \r\n\r\n[ 687 - نادر شاه و كرامات صلحاء . 
  ]\r\n687 حكايت مؤلف تاريخ سرجان ملكم گويد نادر شاه بقلندران و عقايد عوام ايمان و اعتقادى نداشتى چنان كه ايشان بسيارى از مردم را بعنوان آنكه امام رضا معجزه مىكند اغفال ميكردند و فريب ميدادند و براى بريدن جيب مردم\r\n\r\n","description":"","footnote":"","page_name":" 407 ","page_number":428},
  {"content":"\r\n\r\nخود را كور وانمود كرده بر سر فردى ميرفتند و چندى بدعا و نماز پرداخته و در زمانى چشم خود را غفلتا باز ميكردند با دعاى آنكه امام رضا ايشان را شفا داده است . روزى يكى از اين شيادان بر در صحن نشسته بود كه كوكبهء نادر شاه پيدا شد چون نادر را چشم بر او افتاد پرسيد كه چند وقت است تو كورى گفت دو سال نادر شاه كه از باطن او آگاه بوده گفت اگر همين دم چشم تو روشن نشود ترا خواهم كشت مردك از بيم جان همچو نمود كه باخلاص دعا مىكند يكدم چشمش بينا گشت مردم فرياد كردند امام رضا معجزه فرمود و جامهء او را پاره‌پاره كرده براى تبرك مىبردند نادر شاه تبسم كرده و از او درگذشت اما سعدى گوهر مقصود را چنين سروده :\r\n\r\nشعر :\r\n غريبى گرت ماست پيش آورد * دو پيمانه آبست و يك چمچه دوغ\r\nگر از بنده لغوى شنيدى ببخش * جهان‌ديده بسيار گويد دروغ \r\n\r\n[ 688 - عقائد دينى نادر شاه . 
  ]\r\n688 من العقائد چون نادر شاه حنفى بود و غالبا احناف در اصول اشعرى مىباشند اعتقاد داشتى كه سبب هر چيز را سابقهء حكم ازلىست لاجرم خود را در هنگام قتل و غارت مردم آلت دست جبار منتقم مىپنداشتى و بر طبق اين مدعا حكايتى ياد ميكنند و آن اينست كه روزى تيرى در منزل وى افكندند و بر آن برگى نوشته بود كه اگر پادشاهى حمايت از رعيت كن و اگر پيغمبرى راه نجات بما بنما و اگر خدائى رحم بمخلوق خود كن چون نادر شاه آن را ديد گفت آن سؤال را با جوابى كه خود گفته بود منضم ساخته ميان مردم پخش كنند كه من نه پادشاهم تا حمايت رعيت كنم نه پيامبر تا طريق نجات نمايم نه خدا تا بر بندگان رحم كنم بلكه آلت دست قهار على الاطلاقم كه براى عقوبت گناه‌كاران آمده‌ام  قُلْ كُلٌّ مِنْ عِنْدِ اللَّهِ  و زبان حال نادر شاه بدين بيت‌گويان\r\n\r\nشعر :\r\n هر آنكس را كه مذهب غير جبر است * پيمبر گفته او مانند گبر است \r\n\r\n[ 689 - اختلاف سپاه نادر شاه بعد از قتلش . 
  ]\r\n689 من الوقايع گويند روزيكه نادر شاه در شب گذشته آن كشته شد اختلاف عظيمى در سپاهش پديد آمد احمد خان ابدالى با افواج اوزبك بر سپاه ايران تك آورد و آنان نيز حملهء ايشان را رد كردند احمد خان صلاح در آن ديد كه بقندهار رفته آن شهر را به تصرف خود درآورد و در ميان راه بر خزانه‌ايكه از كابل و سند بلشكر ايران ميبردند تك آورد و آن را به زور بستد و بدان مال و خواسته آبرويى يافت سپس بنياد حكومتى افكند كه كشورهاى اطراف از وى حساب برگرفتند . امرائى كه نادر شاه را كشتند بپادشاهى\r\n\r\n","description":"","footnote":"","page_name":" 408 ","page_number":429},
  {"content":"\r\n\r\nعلى قلى خان كه در آن هنگام در سيستان بود اتفاق كردند او نيز از شنيدن اين خبر به خراسان شتافته به تخت پادشاهى برنشست و آوازه افكند كه كشتن نادر شاه بدستور او بود گويا مقصودش از اين كار حمايت از كشندگان نادر بوده با آنكه وى برادرزادهء نادر شاه بود و مشمول عنايات او مىنمود با همهء اينها گفتى ظالمى بيباك و هتاكى سفاك را از جاى كنده و از پاى انداخته است كه نشاطش در خونريزى و خونخوارى بوده و از سر رعيت خود منارها مىساخت بنا - براين گويد : ما حكم داديم كه محمد قليخان قراولان افشار را فرمان دهد تا آن غدار را گرفته از تخت به تخته كشند و اين عمل را خدمت بعموم ناس و موجب رفاه ملك و ملت دانستيم و در همين فرمان ميگويد : كه بدعوت امراء از سيستان بمشهد رفته و باتفاق اعيان سپاه و استدعاى اهالى مشهد به تخت برآمده براى آنكه ايران را از ويرانى و رعيت را از پريشانى رهائى دهد و در آخر آن فرمان گويد . بملاحظهء اموالى كه در عهد نادر بجور از مردم گرفته شده و ظلم شديديكه بر ايشان رفته و تا خشم خدا آرام يابد ماليهء آن سال و تحميلات اضافه بر ماليهء مقرره را تا سه سال بر رعيت بخشيدم .\r\n\r\nشعر :\r\n سپاهى كه خوشدل نباشد ز شاه * ندارد حدود ولايت نگاه\r\nچو دشمن خر روستايى برد * ملك باج و ده يك چرا مىخورد\r\nمخالف خرش برد و سلطان خراج * چه اقبال ماند در آن تخت و تاج\r\nرعيت درختست اگر پرورى * بكام دل دوستان برخورى\r\nبه بيرحمى از بيخ و بارش مكن * كه نادان كند حيف بر خويشتن \r\n\r\n[ 690 - عادلشاه افشار . 
  ]\r\n690 من النتايج چون على قلى خان بسال 1161 هجرى در مشهد بسلطنت نشست نام خود را عادلشاه نهاد و سپاهى بقلعهء كلات كه خزائن نادر شاه در آن بود فرستاد تا آنجا را به تصرف درآورند نصر اللّه ميرزا و امامقلى ميرزا و شاهرخ ميرزا در آن هنگام در كلات بودند چون خبر پادشاهى عادلشاه را شنيدند از كلات فرار كردند اما سپاه عادلشاه ايشان را بدست آورد . نصر اللّه ميرزا و امامقلى ميرزا و رضا قلى ميرزا و سيزده تن ديگر از فرزندان و فرزند زادگان نادر شاه را على قلى خان بكشت مگر شاهرخ پسر رضا قلى ميرزا كه در آن هنگام چهارده سالهء بيش نبود . گويند علت نگاهداشتن شاهرخ اين بود كه هنوز پادشاهى عادلشاه قوامى نداشت و خيال وى آن بود كه هرگاه رعيت گويند كه بايد يكى از نسل نادر شاه پادشاه شود شاهرخ را بر تخت نشانده خود بنام او سلطنت كند .\r\n\r\nشعر :\r\n چو بر دشمنى باشدت دسترس * مرنجانش كو را همين غصه بس\r\nعدو زنده سرگشته پيرامنت * به از خون او گشته در گردنت \r\n\r\n","description":"","footnote":"","page_name":" 409 ","page_number":430},
  {"content":"\r\n\r\n\r\n[ 691 - گرفتارى عادلشاه . 
  ]\r\n691 من سوء العاقبة چون عادلشاه افشار بخراسان بر سرير شاهى متمكن شد براى جلب دلها به خود ، دست باسراف گشاده آنچه را كه نادر شاه بسالهاى دراز از كشورهاى مختلف بدست آورده بود همه را بباد داد با وصف آن هيچكس بپادشاهى او رغبت نشان نمىداد از اينرو سلطنتش دوامى نكرد و بر محمد قليخان كه در قتل نادر شاه ساعى بود خشمناك شده او را بگرفت و در بند كشيد و به خاتونان حرم‌سراى نادرى سپرده تا او را پاره‌پاره كردند . ابراهيم خان برادر عادلشاه كه از طرف او حكومت عراق داشت جهت نقار ، با وى جنگيده و چون گروهى از سپاه عادلشاه در جنك با برادرش از او روىگردان شده بودند از اينرو شكست يافت و گرفتار شد ابراهيم خان دستور داد تا در چشم عادلشاه ميل كشيدند . و چون ابراهيم خان ميدانست مردم با وى و سلطنتش بجاى عادلشاه موافق نيستند بلكه راغب بشاهرخ مىباشند از اينرو صلاح در آن ديد كه شاهرخ و خزانه را بدست آرد اما تقدير چيز ديگرى بود با همهء اين گرفتاريها و سرگرانيها خود را چند روزى پادشاه ناميد . اما شاهرخ سرانجام پيروز شد و عادلشاه را بكشت و جهان چند روزى بكام وى گرديد .\r\n\r\nشعر :\r\n در اين فيروزه كاخ دير بنياد * عجب غافل نهادست آدميزاد\r\nنباشد دأب او نعمت‌شناسى * نداند طبع او جز ناسپاسى\r\nبنعمت گرچه عمرى بگذراند * نداند قدر آن تا درنماند \r\n\r\n[ 692 - خزانهء نادر شاه در كلات . 
  ]\r\n692 من الوقايع در تاريخ خسروان گويد : چون همهء اندوخته‌هاى نادر با زادگانش در كلات بودند عادلشاه ابراهيم خان برادر خود را بدانجا فرستاد چون شب برآمد ابراهيم خان بدانجا رسيد و ديد بختش يارى كرده نردبانى كه از ديوار براى آب آوردن گذاشته بودند فراموش كرده برنداشته‌اند وى نيز با همراهانش از نردبان بالا رفته باندرون شتافتند و همه زادگان نادر را با اندوخته‌هاى وى بچنك آورده پانزده تن از فرزند زادگانش را هم آنجا بكشتند و سه پسر و يك پسرزادهء نادر را در مشهد بنزد عليقلى خان آوردند وى نيز امامقلى ميرزا و نصر اللّه ميرزا را بكشت و شاهرخ ميرزا را كه جوانى پانزده ساله و دخترزادهء شاه طهماسب بود به پنهانى نگاه داشت براى آنكه اگر مردم ايران وى را بشاهى نخواهند از زادگان نادر و شهرياران صفوى كسى را در دست داشته باشند كه بنام او كشور رانند . گويند در يكروز پانزده كرور از آن اندوخته‌هاى نادر را بمردم بخش كرد و برادر خود ابراهيم خان را سردار لشكر كرده بعراق فرستاد و كار كشور را به حسين على خان معير - الممالك و سهراب خان گرجى كه از بندگانش بود سپرد و خود به كار باده‌نوشى و خوش‌گذرانى\r\n\r\n","description":"","footnote":"","page_name":" 410 ","page_number":431},
  {"content":"\r\n\r\nپرداخت همين‌كه سالى گذشت ابراهيم خان برادرش در چمن سلطانيه بنياد سركشى نهاد عادلشاه بسوى او لشكر كشيد پس از كارزار بدست ابراهيم خان گرفتار شد و ديدگانش را كور كردند و ابراهيم خان خود را ابراهيم شاه ناميد . امراء خراسان چون چنين ديدند شاهرخ ميرزا را از زندان بيرون آورده پادشاهش كردند و سپاهى بسلطانيه كشيدند ابراهيم شاه و عادلشاه كور را گرفته به مشهد آوردند و بخونخواهى زادگان نادر هردو را بكشتند و پادشاهى بكام شاهرخ شد .\r\n\r\nشعر :\r\n به نوبتند ملوك اندر اين سپنج سراى * كنون كه نوبت تست اى ملك بعدل گراى \r\n\r\n[ 693 - شاهى سليمان بىتاج و نگين . 
  ]\r\n693 من سوء الاتفاق اما چندى نگذشت كه سرداران خراسان شاهرخ شاه را نيز گرفته كور كردند و سيد سليمان‌نامى كه مدعى بود از دخترزادگان صفويه است به پادشاهى برداشتند پس از چند روز ويرا نيز كور كرده باز شاهرخ كور اول را پادشاه خواندند و چند روزى سلطنت كرد . خلاصه شاهرخ افشار يك سال پس از كشته شدن نادر شاه در مشهد بسلطنت رسيد و بر ابراهيم خان افشار برادرزادهء نادر كه در آذربايجان پادشاهى براى خود راه انداخته بود غلبه كرد و چندى بعد چنان كه گفتيم بدست سيد محمد كه خود را سليمان بىتخت و نگين ميدانست كور شد و كريم خان زند به پاس احترام نادر شاه در زمان پادشاهى خود و بازماندگانش بسبب اختلاف داخلى ، حكومت شاهرخ را در خراسان منقرض نكردند . و شاهرخ به يارى فرزند خود نادر ميرزا تا سال 1210 هجرى كه مشهد بدست آقا - محمد خان قاجار فتح شد بدست آقا محمد خان افتاد و بعد از شكنجه‌هاى بسيارى راجع بجواهرات نادر شاه درگذشت .\r\n\r\nشعر :\r\n بس بگرديد و بگردد روزگار * دل به دنيا درنبندد هوشيار\r\nاينكه در شهنامه‌ها آورده‌اند * رستم و روئينه‌تن اسفنديار\r\nتا بدانند اين خداوندان ملك * كز بسى خلق است دنيا يادگار \r\n\r\n[ 694 - احمد خان ابدالى بعد از مرگ نادر شاه 
  ]\r\n694 من الاتفاق چنانچه گفتيم احمد خان ابدالى پس از مرگ نادر شاه افغانستان را تصرف كرد و خود را پادشاه ناميد و در همين اوقات شهر هرات را نيز جزء فتوحات خود ساخته لشكر بر سر مير عالم كشيد و او را كشته و مشهد خراسان را محاصره كرد مردم بيچاره شدند و شهر بوى تسليم كردند اقتدار احمد خان تا اندازه‌اى شده بود كه ميتوانست همهء كشور ايران تسخير كند اما نظر بجهاتى از گرفتن ايران منصرف شد . نقل است احمد خان پيش از آنكه خراسان را رها كند اعيان امرا را جمع كرده گفت صلاح در اين است كه ملكى كه نادر شاه در آن پديد آمده از ايران جدا و به نوادهء او شاهرخ واگذار\r\n\r\n","description":"","footnote":"","page_name":" 411 ","page_number":432},
  {"content":"\r\n\r\nشود امرا اين رأى را پسنديدند و عهد و پيمان كردند كه سر از دولتخواهى شاهرخ نه‌پيچند و احمد خان نيز به خيال اينكه هركس پادشاه ايران شود خاك خراسان سدى ميان تطاول ايران و كشور افغان است خواهد بود\r\n\r\nشعر :\r\n عاجز باشد كه دست قدرت يابد * برخيزد و دست عاجزان برتابد \r\n\r\n[ 695 - نادر شاه افشار تحصيل نكرده بود . 
  ]\r\n695 من العجائب نادر شاه افشار تحصيل نكرده بود هنگامى كه دستور داده بود كه مرقد حضرت على را آباد كنند چون گنبد زرين آن بپايان رسيد خواستند چيزى به آنجا بنگارند از وزيرش ميرزا مهدى خان پرسيدند چه نويسند ؟ گفت از نادر شاه ميپرسم چون پرسيد گفت بنويسند  يَدُ اللَّهِ فَوْقَ أَيْدِيهِمْ  وزير بسيار در شگفت شد چون چيزى را از كسى شنيد هرگز احتمال نمىداد كه دانشمندى در خاطر ببديهه داشته باشد تا چه رسد بمانند نادر شاه بىتحصيل بخواص گفت اين نوعى الهام است دليل خواستند گفت از شاه آن جمله بازپرسند چون پرسيدند گفت فراموش كردم همان را كه گفته بودم و شنيده بوديد آن را بنويسيد .\r\n\r\n[ 696 - نادر شاه و مذاهب اسلامى . 
  ]\r\n696 من الوقايع نادر شاه بسيار كوشيده بود تا در ايران ميان مذهب سنت و تشييع توافقى دهد و شيعه را از سب و شتم كه عادت ايشان است منع كند از اينرو هنگامى كه به عراق رسيد و در حله سراپردهء پادشاهى زد بزرگترين علماء شافعى بغداد را كه مشهور به عبد اللّه سويدى بود و از دودمان سويد ، طلب كرد و گفت با ملاباشى درگاهش كه از ملايان تشيع بود و بنام على اكبر موسوم ، واداشت تا بمباحثه و مداقه در مذهب تشيع و سنت به‌پردازند و عبد اللّه سويدى كتابى در اين موضوع تأليف كرده بنام الحجج القطعيه و اين كتاب در مصر بچاپ رسيده نگارنده آن را بدقت بررسى كرده بود مطالب سودمندى در آن موجود است ليك فعلا بدان دست‌رس ندارم تا از آن در اين دفتر چيزى ياد كنم خلاصه نادر شاه علماء فريقين را در حرم حضرت على جمع كرده بعد از موافقت ايشان هردو دسته را سوگند داده بود كه دست از اين فتنه و فساد ببهانهء دين و مذهب بردارند تا بتواند فتوحات شايانى در جهان نمايد و نگارنده همچنين نامه‌اى ديده بودم كه بسيارى از علماء دو فرقه آن را دستينه كرده بودند كه ديگر گرد تخريب دين مقدس اسلام بعنوان تشيع و تسنن نگردند و علماء افغان و بخارا نيز در آن حكم كرده بودند هرگاه ايرانيان دست از سب و شتم سلف بردارند و بديگر مذاهب اسلامى توهين نكنند حكم ايشان حكم افراد مسلمان خواهد بود همچنانكه خون و عرض مسلمان بر مسلمان حرام است اينان نيز چنان خواهند بود زيرا اختلاف مخالف نص قرآن است كه مىفرمايد  وَ اعْتَصِمُوا بِحَبْلِ اللَّهِ جَمِيعاً وَ لا تَفَرَّقُوا \r\n\r\n","description":"","footnote":"","page_name":" 412 ","page_number":433},
  {"content":"\r\n\r\nاما : خوش درخشيد ولى دولت مستعجل بود .\r\n\r\n[ 697 - ادبار افغانان . 
  ]\r\n697 من نتايج الظلم شيخ محمد على حزين كه در زمان استيلاى افغان بر ايران در ايران بوده گويد : بعد از آنكه نادر شاه اقتدار يافت بهند سفر كرده بودم برادرزادهء اشرف افغان و يكى از امراء ايشان را كه خداداد خان نام داشت و در زمان اشرف حاكم لار بود در مسقط ديدم كه با سقائى تحصيل معاش ميكردند و يكى از امراى ديگر كه سنتار خان نام داشت در همان جا گل‌كشى ميكرد اين بود خاتمهء كار امراء افغان در ايران .\r\n\r\nشعر :\r\n غم و شادمانى نماند و ليك * جزاى عمل ماند و نام نيك\r\nكرم پاىدارد نه ديهيم و تخت * بده كز تو اين ماند اى نيكبخت\r\nمكن تكيه بر ملك و جاه و حشم * كه پيش از تو بودست و بعد از تو هم \r\nسرجان ملكم گويد : قتل و اسر همهء افغان كيفر مصايبى كه بر ايران وارد آوردند نبود در عرض هفت سال حكومت ايشان قريب چهار كرور خلق ايران تلف شد و بهترين شهرستانهاى آن ويران و نيكوترين عمارات آن با خاك يكسان گشت با همهء و اينها بر طرف شدن افغان از ايران بعوض اينكه سبب تقويت طهماسب شود مقدمهء خرابى او شد .\r\n\r\nشعر :\r\n از قضا اسكنجبين صفرا فزود * روغن بادام تلخى مىنمود\r\nاز هليله قبض شد اطلاق زفت * آب آتش را مدد شد همچو نفت \r\n\r\n[ 698 - شكست اشرف افغانى از نادر شاه . 
  ]\r\n698 و ايضا بعد از آنكه نادر شاه اشرف افغانى را شكست داد اشرف چون در شيراز وارد شد به نادر شاه پيام فرستاد كه اسباب و خزائن پادشاهى بنادر تسليم خواهد كرد به شرط آنكه افغانان را اجازه دهد كه با عيال و اسباب خود بقندهار روند نادر شاه گفته بود افغانان بايد اشرف را تسليم كنند و گرنه همه را بقتل خواهد رسانيد امراى افغان سلامتى خود را بر وجود اشرف رجحان داده پذيرفتند در اين گفتگو بودند كه اشرف با دويست تن از ياران خود بگريخت و گريز او سبب تفرقهء افغانان شد محمد على حزين كه شاهد واقعه بوده گويد : لشكر افغان كه بيش از بيست هزار بودند از بيم نادر شاه متفرق شدند و هر دسته‌اى از سركرده‌هاى ايشان براهى فرار كردند سپاه نادر ايشان را تعقيب كرده در ميان راه اسبان و شتران مرده بود ، كه ديده مىشد و همچنين جنازهء مردان پير و زنان و كودكان افغانان كند ، بر دست و پاى اسبان ريخته بود گويا چون ميديدند كه نمىتوانند آنان را همراه ببرند با دست خود ايشان را كشته تا بدست دشمن گرفتار نشوند . اشرف برادر\r\n\r\n","description":"","footnote":"","page_name":" 413 ","page_number":434},
  {"content":"\r\n\r\nخود را با خزانهء بسيار از طرف دريا روانه به بصره كرده بود تا حاكم آنجا را با خود همدست كند اما در ميان راه لار گروهى از روستائيان بر وى تاخته او را كشتند و خزانه را ربودند .\r\nچون اين خبر به چند تن ايرانى كه در لار بودند رسيد ناگاه بجوشيدند و بر افغانانى كه بنگاهدارى شهر ايستاده بودند حمله برده همه را بقتل رسانيدند . اشرف با دو تن از ملازمان خود در بيابان سرگردان ميگشت كه ناگاه ابراهيم خان پسر عبد اللّه خان بلوچ بوى رسيده او را بشناخت در دم وى را كشته سرش را با الماسى بسيار بزرك كه با وى بود بشاه طهماسب فرستاد و در فرار اندكى از افغانان از چنك اجل امان يافتند و كمترى بملك خويش رسيدند يا در بيابانها از خشكى و گرسنگى هلاك شدند يا گرفتار شده بطور غلام و برده به فروش رسيدند و دسته‌اى از ايشان به طرف دريا رفتند و برخى بكشتى نشسته بلحسا كه قصبه‌ايست برابر جزيرهء بحرين فرود آمدند و هنوز پاى بر زمين نه‌نهاده بودند كه بفرمان شيخ بن خالد همه را كشتند و باقى به سواحل مكران و سند رسيدند .\r\n\r\nشعر :\r\n چو تيره شود مرد را روزگار * همه آن كند كش نيايد به كار \r\n\r\n[ 699 - فضلاى دورهء افشار . 
  ]\r\n699 فضلاء افشارى از مشاهير دانشمندان و شاعران دورهء افشاريان شيخ يوسف بحرانى مؤلف حدائق در فقه شيعه متوفى بسال 1186 هجرى در كربلا و شيخ محمد باقر وحيد بهبهانى متوفى بسال 1206 و نصير الدين اصفهانى طبيب مشهور متوفى بسال 1192 و سيد احمد هاتف اصفهانى متوفى بسال 1198 كه شعر نيز ميگفت و سيد على - مشتاق متوفى بسال 1171 و سيد محمد شعله متوفى بسال 1160 و طبيب اصفهانى متوفى بسال 1168 و آقا محمد خياط اصفهانى معروف به عاشق متوفى بسال 1181 و محمد تقى صهبا متوفى بسال 1191 و آقا محمد بيدآبادى متوفى بسال 1197 و ملا اسماعيل خواجوئى متوفى بسال 1170 و لطفعلى بيك آذر بيگدلى متوفى بسال 1195 و صباحى بيگدلى متوفى بسال 1207\r\n\r\n[ 700 - سلاطين افشارى پنج تن بوده‌اند . 
  ]\r\n700 فرع سلاطين افشار - افشاريان كه از سال 1140 تا 1214 هجرى در ايران و عراق و افغان سلطنت كردند پنج تن بودند يكم نادر شاه بن نثار بن امامقلى افشار از قبيلهء قرخلوى افشار ( 1140 - 1160 ه ) دوم على قلى خان افشار مشهور به عادلشاه برادرزادهء نادر شاه كه در مشهد خراسان بسلطنت رسيد و بدست شاهرخ كشته شد ( 1161 ه ) سوم ابراهيم خان افشار برادرزادهء نادر شاه سلطنت وى در تبريز بود ( 1160 - 1161 ) چهارم شاهرخ بن رضا قلى بن نادر شاه افشار كه بدست سيد محمد صفوى مشهور بشاه سليمان بىتاج و تخت كور شد ( 1161 - 1210 ) پنجم نادر شاه دوم بن شاهرخ افشار كه بدست فتحعلى شاه قاجار كشته شد ( 1210 - 1214 ه )\r\n\r\n","description":"","footnote":"","page_name":" 414 ","page_number":435},
  {"content":"\r\n\r\nاز شعرائى كه نادر شاه را در روزگارش ستوده يكى مشتاق اصفهانى است كه در مدح نادر شاه و تاريخ جلوسش گفته :\r\n\r\nشعر :\r\n هزار شكر كه آمد بهار و رفت خزان * ز فيض مقدم گل شد جهان پير جوان\r\nز پرده رخ بصفائى نمود ابر بهار * كه هرگز آينه نايد برون ز آينه‌دان\r\nدميد لاله و گل صد هزار رنك ز خاك * شد آشكار زمين در دل آنچه داشت نهان\r\nبه‌بين به جوش طراوت كه همچو گل بر شاخ * شكفته شد بسر تير غنچهء پيكان\r\nز فيض ابر بهارى دميد سبزه و خاك * به آن صفت كه خط از صفحهء عذار بتان\r\nبهر قدم ز دل خاك چشمهء زد جوش * حيات‌بخش‌تر آبش ز چشمهء حيوان\r\nچمن ز جوش صفا شد به آن صفت كايد * بديده قطرهء شبنم چو گوهر غلطان\r\nز بسكه موج طراوت ازين چمن برخاست * فتاد آب فلكرا بجوى كاه‌كشان\r\nصفاپذير چنان شد زمين ز صيقل ابر * كه گشت آينه از غيرتش چو آب روان \r\n\r\nبعد از هشت بيت ديگر گويد\r\n اگر غلط نكنم اين سرور و عيش و نشاط * بود ز فيض جلوس شهنشه دوران\r\nجناب شاه ملايك سپاه نادر شاه * خديو جم عظمت خسرو سكندرشان\r\nشهى كه پايهء قدر رفيع دربانش * قدم گذاشته برتر از اين بلند ايوان\r\nشهى كه كشتى نه چرخ را بهم شكند * چو آب تيغ جهانگير او كند طوفان\r\nشهى كه ناخن مشكل‌گشاى همت او * هزار عقدهء دشوار را كند آسان\r\nشهى كه گاه گهر پاشى سحاب كرم * بر آب از كف جودش رود چه بحر و چه كان\r\nشهى كه هيبت او بانك اگر زند بر كوه * بلرزه آيد و گردد بسان آب روان\r\nبه تخت سلطنت اين خسرو بلند اقبال * كه پيش رفعت جاهش خجل بود كيوان\r\nجلوس كرد بروز خجستهء نوروز * ز يارى فلك و نصرت خداى جهان\r\nدگر براى چه زين باغ هر كف خاكى * ز خرمى نشود رشك روضهء رضوان ؟\r\nخلاصه از مدد بخت تكيه زد مشتاق * چو بر سرير شهنشاهى آن رفيع مكان\r\nنوشت خامه دو مصرع كه سال تاريخش * ز هر يكيش شود بىكم و زياد عيان\r\nرساند مژدهء شاهى به گوش اهل زمان * جلوس نادر آفاق شاه جم دربان \r\n( 1148 ) ( 1148 )\r\n\r\n[ 701 - متفرق شدن سرداران نادر شاه . 
  ]\r\n701 من الوقايع مؤلف تاريخ خسروان گويد : بعد از آنكه نادر شاه كشته شد سرداران لشكرش هر يكى به طرفى تاختند و خود را پادشاه و امير\r\n\r\n","description":"","footnote":"","page_name":" 415 ","page_number":436},
  {"content":"\r\n\r\nحصه‌اى خواندند . كريم خان يودايناق زند از لرهائى بود كه در ملاير ساكن بودند و كار ايشان در آنجا قطع طريق و آشوب در آن اطراف بود نادر شاه اين طايفه را از آنجا كوچ داده بدرگز و ابيورد خراسان برد ايل زند بعد از مرك نادر شاه باز به مكان اصلى خود مراجعت كردند و كريم خان در آن هنگام رئيس ايل بود و هيچ فردى از افراد طايفهء زند از امرش سر نمىپيچيدند و باصطلاح لرها او را كريم توشمال مىخواندند .\r\nچون دو سال از مرك نادر شاه بگذشت على مردان خان بختيارى قصد گرفتن اصفهان كرد و از كريم خان يارى خواست او نيز سوارانى در اختيار على مردان خان گذاشت و اصفهان را فتح كردند و با فرمانرواى آنجا ابو الفتح خان متفق شدند كه سه نفرى با يكديگر جهانگيرى نمايند و صلاح كار در اين ديدند كه يكى از دودمان صفويه را كه بنام ابو تراب از دخترزادگان سلطانحسين بود بپادشاهى برگزينند و چنين كردند و او را شاه اسماعيل نام نهادند و بنابراين شد كه على مردان خان پيش كار شاه اسماعيل گردد و كريم خان سردار و ابو الفتح خان مانند سابق فرماندار اصفهان باشد و مصلحت چنين ديدند كه كريم خان با سپاهى جرار بعراق رود پس از رفتن او على مردان نامردى كرده ابو الفتح خان را كشت و شاه اسماعيل مصنوعى را برداشته به شيراز رفت كريم خان دانست كه على مردان مردى غدار و نابكار است و با وى نيز همان خواهد كرد كه با ابو الفتح خان . از اينرو از رفتن بعراق منصرف شده لشكر بفارس كشيد و با على مردان سخت بجنگيد شاه اسماعيل نيز خانمان بگذاشت و به پناه كريم خان آمد و مردان فرار كرد كريم خان اسماعيل را برداشته باصفهان بازآمد .\r\nكريم خان پس از زمانى اسماعيل را برداشته بمازندران بجنك محمد حسن خان قاجار كه بعد از نادر شاه برخى از بلاد گيلان و استرآباد را گرفته بود رفت اما از خان قاجار شكست خورده بعراق گريخت و اسماعيل و پيروانش از كريم خان بريده پيش محمد حسن خان قاجار رفتند كريم خان در عراق شنيد كه على مردان در كرمانشاه مردكى را بدست آورده و او را فرزند شاه طهماسب و سلطان حسين دويم ناميده پس بجنك ايشان رفت على مردان فرار كرد و شاه مصنوعى در آن گير و دار كشته شد پس از چندى آزاد خان افغان به يارى مردان خان آمده او نيز از سپاه كريم خان شكست خورده بملاير گريخت بعدا آزاد خان باصفهان رفت و سكه بنام خود زد كريم خان باز او را از اصفهان گريزانيد .\r\nهنوز كريم خان در اصفهان از شر آزاد خان نرسته بود كه محمد حسن خان قاجار با لشكر جرار باصفهان آمد كريم خان بشيراز گريخت خان قاجار نيز بشيراز از پس كريم خان رفت اما قجرهاى دولو با افغانان يكدله شدند و بمحمد حسن خان قاجار شوريدند خان قاجار ناگزير\r\n\r\n","description":"","footnote":"","page_name":" 416 ","page_number":437},
  {"content":"\r\n\r\nبمازندران رفت و كريم خان شيخ على خان زند را بمازندران به تعقيب خان قاجار فرستاد و خود دو سال بطهران ماند شيخ على خان زند خان قاجار را كشته و سرش را با فرزند كلان او كه آقا محمد خان خواجه باشد بدرگاه كريم خان آورد گويند كريم خان از قتل خان قاجار اظهار نارضايتى كرده و در مجلس خود چنان وانمود كرد كه على خان زند بىدستور او خان را كشته و بعد از اين ماجرا دختر او را كه خواهر آقا محمد خان است بزنى بگرفت و دستور داد تا سر محمد حسن خان قاجار را برى نزد قبر سيد عبد العظيم حسنى دفن كنند . كريم خان تا اندازه‌اى در حق آقا محمد خان قاجار مردى و جوانمردى كرد كه تاكنون داستانهايى مردم روزگار از او در اين باب نقل ميكنند .\r\n\r\n[ 702 - كريم خان زند و اخلاق وى . 
  ]\r\n702 من حسن الخلق كريم خان زند در اخلاق فاضله و شهامت نفس از پادشاهان روزگار خود تك بود جلال ميرزا فرزند فتحعلى شاه قاجار در تاريخ‌نامهء خسروان داستانى چند از خلق و خوى نيك او راجع به آقا محمد خان قاجار آورده و نگارنده اينها را در اينجا مىآورم .\r\n\r\nشعر :\r\n جوانمردى از كارها بهتر است * جوانمردى خود خوى پيغمبر است \r\nبزرك‌منشى كريم خان با آقا محمد خان بسيار است چنانچه همهء آنها در اين نامه نمىگنجد چند گفتگو كه پدرم ( مقصود فتحعلى شاه ) چه خود در شيراز بوده و ديده و چه از برادر پدرش ( يعنى آقا محمد خان قاجار ) شنيده در روزگار پادشاهى خود براى فرزندان خويش نقل كرده و اين بنده ( جلال ميرزا فرزند فتحعلى شاه ) نيز از برادران بزرگم شنيده‌ام مىنگارم .\r\nآقا محمد خان قاجار چون كريم خان را كشندهء پدر خود محمد حسن خان قاجار مىپنداشت و از خشمى كه در دل از او داشت و كارى از دست وى براى انتقام برنمىآمد شبها همين‌كه بر سر خوان كريم خان مىنشست خنجر خود كشيده زيراندازها را ريزريز ميكرد بامدادان كه چاكران اين داستان را به آن شاه بزرك‌منش و مهربان ميگفتند در جواب گفتى به روى او نياورند كه دل‌شكسته و پدر كشته است و هر شب زيرانداى ديگر بيندازند . گويا زبان آقا محمد خان بدين بيت گويا بودى .\r\n\r\nشعر :\r\n پدر كشتى و تخم كين كاشتى * پدر كشته را كى بود آشتى \r\nو نيز پدرم ( فتحعلى شاه ) مىفرمود : روزى در بارگاه كريم خان با آقا محمد خان بودم مرا با برادرزادهء خويش لطفعلى خان بكشتى گرفتن انداخت اگرچه وى در سال از من فزون بود ليك من از او نيرومندتر بودم آقا محمد خان عمويم مرا اشارت ميكرد كه خود را بر زمين اندازم\r\n\r\n","description":"","footnote":"","page_name":" 417 ","page_number":438},
  {"content":"\r\n\r\nكريم خان با لهجهء لرى به آقا محمد خان گفت ( ويسه پيران ) زيرا بيشتر هنگام او را چنين مىناميد بچه را دوروئى مياموز تو خود از دشمنى زيرانداز مرا ريزريز مىكنى و به بچه دوروئى ميآموزى پس از آن برخاست دست خود را بر شانهء من ميزد و آفرين ميگفت و مرا بر زمين زدن برادرزادهء خود واميداشت تا آنكه ويرا بر زمين افكندم پس مرا پيش خوانده و بر زانوى خويش نشانده چهره‌ام را بوسيد و مهربانى بسيار فرمود .\r\n\r\nشعر :\r\n پدرمرده را سايه بر سر فكن * غبارش بيفشان و خارش بكن\r\nندانى چه بودش فرومانده سخت * بود تازه بىبيخ هرگز درخت ؟\r\nچو بينى يتيمى سرافكنده پيش * مده بوسه بر روى فرزند خويش \r\n\r\n[ 703 - عمارت ساختن كريم خان . 
  ]\r\n703 و منها داستان ستونهاى سنگى كه آقا محمد خان بروزگار پادشاهى به تهران آورد بيشتر مردم مىدانند روزيكه اين ستونها را با رنج بسيار از باروى شيراز بالا مىكشيدند كريم خان بآقا محمد خان فرموده بود ميدانم اكنون در چه انديشه هستى با خود ميگوئى براى اين راه كم كه ستونها را ببرند اين همه رنج مى كشند من چگونه اينها را به تهران برم آقا محمد خان نيز در آندم همين انديشه را در دل داشتى .\r\nكريم خان گاهى در ميان ايل زند به بستگان خود كه شكايت ميكرد گفته بود كه اگر خدا به كسى فرزند يا برادرزاده ميدهد خوب بودى كه مانند آقا محمد خان باشد پيداست كه پس از من اين جوان به ايران دست‌يافته پادشاه خواهد شد بزرگان زند گفتند هرگاه چنين است چرا او را بقتل نرسانى گفتى كسى را كه خدا براى پادشاهى آفريده باشد من چگونه مىتوانم او را از اين كار بازدارم .\r\n\r\nشعر :\r\n چو انعام كردى مشو خودپرست * كه من سرورم ديگران زيردست\r\nاگر تيغ دورانش انداختست * نه شمشير دوران هنوز آختست\r\nچو بينى دعاگوى دولت هزار * خداوند را شكر نعمت گزار \r\n\r\n[ 704 - مهربانى كريم خان با مردم . 
  ]\r\n704 من المكارم كريم خان پادشاهى بود پيروزمند و دلير و خوشخوى و مهربان مؤلف تاريخ خسروان گويد : گمان نمىكنم از آغاز جهان كه اين همه شهرياران آمده‌اند هيچيك را چنين خوى نيك بوده باشد از بزرك‌منشى نام پادشاهى را از خود برداشته و خود را وكيل الرعايا مىخواند و اگر گاهى او را بنام شاهى ميخواندند او را بد آمده ميگفت شاه ، ابو تراب ميرزاى نمك‌نشناس است كه هر دم دست‌آويز كسى است .\r\n\r\n","description":"","footnote":"","page_name":" 418 ","page_number":439},
  {"content":"\r\n\r\n\r\nشعر :\r\n ز خاك آفريدت خداوند پاك * پس اى بنده افتادگى كن چو خاك\r\nحريص و جهانسوز و سركش مباش * ز خاك آفريدت چو آتش مباش\r\nچو گردن كشيد آتش هولناك * به بيچارگى تن بينداخت خاك\r\nچو آن سرفرازى نمود اين كمى * از آن ديو كردند وز اين آدمى \r\n\r\n[ 705 - خوشگذرانى كريم خان . 
  ]\r\n705 و منها كريم خان خوش‌گذرانى را بسيار دوست داشتى چنانچه پس از آسايش از كار بزرگان ايران ، هيجده سال از شيراز بجاى ديگر نرفت و شب و روز بخوش‌گذرانى مىپرداخت و زنانى كه براى اين كار آماده بودند هر شب در بزم باده‌نوشى او مىآمدند و خوانندگان و مطربان شهر را هر شب بار ميداد گويند شبى يكى از آن زنان را ديد كه گره بر ابرو زده و بانديشه فرورفته است پرسيد كه چه بوده است ؟\r\nزن گفت كه سبزىفروشى سالهاست كه از عشق من در سوز و گداز است و براى نداشتن زر با منش راهى نبود تا اندك‌اندك از سرمايهء خود هشت سكه زر گرد آورده مرا از داشتن آن آگاه كرد و امشب مرا بمهمانى خواسته من نيز پذيرفتم و براى رفتن آنجا خود را آماده ساختم كه ناگاه ملازمان حضرتت مرا اينجا آوردند ايندم در اين انديشه‌ام كه به آن عاشق دل از دست رفته چه ميگذرد .\r\n\r\nشعر :\r\n مهار بر سر شيران زند صلابت عشق * چنان كشد كه شتر را مهار در بينى \r\nهماندم كريم خان فرمان داد كه آن زن را با باده و كباب كه در بزم شاهى بود بخانهء سبزىفروش بردند .\r\n\r\n[ 706 - كريم خان و غليان‌بخشى وى . 
  ]\r\n706 و منها روزى كريم خان در باغى كه براى او مىساختند بر سر سنگى نشست و غليانى خواسته مىكشيد و كاركنان آنجا را مىنگريست ناگاه يكى از گل‌كشان را ديد سر بسوى آسمان كرده چيزى در زير لب گفت و سر را به زير انداخته به كار خويش پرداخت وكيل ويرا نزديك خواند و از او پرسيد رو كه بسوى آسمان كردى چه گفتى ؟ ناوكش گفت با خدا در گفتگو بودم و ميگفتم خدايا تو يك كريمى هرچه هست از تو است اين نيز يك كريم است كه غليانى كه در آن دانهاى گران‌بهاست در دست گرفته مى كشد من هم نامم كريم است كه از بامداد تاكنون آرزوى غليان گلى دارم كه دست‌رس بدان ندارم .\r\n\r\nشعر :\r\n اگر دستم رسد بر چرخ گردون * از او پرسم كه اين چونست و آن چون\r\nيكى را داده‌اى صد ناز و نعمت * يكى را داده‌اى نانى جگرخون \r\n\r\n","description":"","footnote":"","page_name":" 419 ","page_number":440},
  {"content":"\r\n\r\nكريم خان وكيل الرعايا در دم همان غليانى را كه در دست داشت بوى بخشيد و فرمود بهاى اين غليان سى هزار تومانست مبادا ترا فريب داده به بهاى اندك از تو بربايند پس از چندى يكى از بزرگان شيراز غليان را به همان بهايى كه گفته شده بود از ناوكش خريده به حضرت وكيل پيشكش كرد و مرد خاك‌كش از توانگران روزگار شد .\r\n\r\nشعر :\r\n در سخن به دو مصرع چنان لطيف به‌بندم * كه شايد اهل معانى كنند ورد خود اين را\r\nبخور به‌بخش كه دنيا به هيچ كار نيايد * جز آنكه پيش فرستند روز بازپسين را \r\n\r\n[ 707 - كريم خان اسباب آسايش مردم بود . 
  ]\r\n707 حكايت كريم خان وكيل بيشتر روزگار را خوش‌گذراندى و مردم را نيز بخوش‌گذرانى واداشتى چنانچه در بيرون شهر شيراز سرائى بنياد نهاده زنانى كه بشوى گرفتن خواهش نداشتندى در آن سراى جاى ميداد و براى آنان پزشك و داروساز و چاكر و بزرگى كه همه از او سخن شنوند آماده ساخته جوانان و جهانگردان كه به آن خانه ميرفتند هريك باندازهء گذران با زيبائى آن زنان پولى بوى ميدادند از آنروى مردمان بىزن از گناه‌كارى دور بودندى .\r\n\r\n[ 708 - جستجوى كردن كريمخان از حال مردم 
  ]\r\n708 و منها كريم خان هر شب بر بام خرگاه خود رفتى و به كار مردم شهر گوش فرادادى هرگاه از مردم آوازساز و خوشگذرانى شنيدى ايزد را سپاس گفتى و اگر خبر نبودى در دم فرود آمده كدخدايان و پاسبانان شهر را فرمان دادى و از ايشان بازخواست كردى كه با مردم چه بدرفتارى نموده‌ايد كه چنين اندوهگين و پريشان‌اند ؟\r\nكه آواز شادى از آنان نمىشنوم و چنان با داد و دهش بودى كه بهنگام مرگ در خزانه‌اش بيش از هفت هزار اشرفى نبوده آن نيز باجى بود كه همان‌روز از شهرستانى آورده بودند .\r\n\r\nشعر :\r\n هميشه دست توقع گرفته دامن فضلش * چو وام‌دار كه دريابد آستين ضمين را\r\nبعهد ملك وى اندر نماند دست تطاول * مگر سواعد سيمين و بازوان سمين را \r\n\r\n[ 709 - كريم خان خودآرائى را نمىخواسته . 
  ]\r\n709 من المكارم كريم خان هرگز خودآرائى را دوست نداشتى و از پوشيدنىها جز چيت ناصرخوانى جامه‌اى نپوشيدى و بيشتر اوقات آرنج جامه‌اش پينه داشتى و گفتى خودسازى كار زنان است . نام پادشاهى بر خويش نه‌نهادى و خود را وكيل الرعايا ناميدى وكيل را اين گونه اوصاف پاك بسيار بودى .\r\n\r\nشعر :\r\n شنيدم كه فرماندهى دادگر * قبا داشتى هردو روى آستر\r\nيكى گفتش اى خسرو نيكروز * ز ديباى چينى قبائى بدوز\r\nبگفت اينقدر ستر و آسايشست * چو زين بگذرى زيب و آرايشست \r\n\r\n","description":"","footnote":"","page_name":" 420 ","page_number":441},
  {"content":"\r\n\r\n\r\n[ 710 - كريم خان و كمپانى انگليس . 
  ]\r\n701 من المعاهدات كريم خان به آبادانى ايران بسيار كوشيدى چنان كه در شيراز بناهاى نيكو ساخت و هنوز مسجد وكيل و بازارش در شيراز شهرتى دارد . تا اندازه‌اى به تجارت و بسط آن مايل بودى كه بسال 1177 هجرى 12 سرطان مطابق با 1769 ميلادى اجازهء تجارت به كمپانى هند داده بود بدين صورت :\r\nخداوند متعال بعنايت بىپايان بكريمخان فتح و نصرت داده او را حاكم ممالك ايران نموده است كريم خان ميخواهد كه ظلم را بردارد و عدالت را مجرى نمايد بواسطهء توسعهء تجارت اهالى ايران چون ايام ديرين مقتدر شوند و بآسودگى زندگى نمايند . چون سركار ويليام آندر و هريس‌اسكو امير حاكم ملت انگليس در خليج فارس به بندر بوشهر وارد شده است كه در آنجا دار التجارهء بنا نمايد و مستر توماس دوران فرد را بنزد من فرستادند تا اجازه‌نامهء كه سابقا از دولت ايران براى ترويج تجارت درين مملكت داشته‌اند بامضاى من برسانند علىهذا من اجازه‌نامهء ايشانرا امضاء نمودم و بعضى امتيازات را به آنها دادم .\r\nيكم - كريمخان بكمپانى انگليس اجازه ميدهد كه براى ساختن دار التجاره در بوشهر و ساير بنادر هرقدر زمين لازم دارند بگيرند و براى حفظ دار التجارة خود هرقدر توپ لازم دارند در برج آن قرار دهند مشروط بر آنكه توپها از شش پوند بزرگتر نباشند .\r\nدوم - در بنادر بوشهر و ساير بنادر از امتعهء كه انگليسها بايران مىآوردند عمال گمرك ، گمرك و حق عبور نگيرند .\r\nسوم - آنكه تجار ملل ديگر اروپائى حق وارد كردن پارچهء پشمى و اقمشه ندارند .\r\nچهارم - هرگاه شخصى از اهالى ايران به تجار انگليس مقروض شود و دين خود را ادا نكند در محل يا بنادر ايران باشد حاكم يا شيخ آنجا آن شخص را مجبور كند كه دين خود را در اقرب زمان به‌پردازد .\r\nپنجم - تجار انگليس مختارند كه مال التجارهء خود را بهركس ميخواهند بفروشند و متاع ايران را از هركس بخواهند بخرند .\r\nششم - هرگاه كشتى تجارى انگليس در بنادر خليج فارس طوفانى شود حكام بنادر در استخلاص كشتى بانگليسها امداد كنند .\r\nهفتم - انگليسها مختار هستند برسومات مذهب خود رفتار كنند و از اهالى ايران احدى مزاحم آنها نشود .\r\nهشتم - اگر سرباز يا ملاح انگليسى از كشتيهاى انگليس فرار كند و بايران بيايد\r\n\r\n","description":"","footnote":"","page_name":" 421 ","page_number":442},
  {"content":"\r\n\r\nدر هر محل باشد او را گرفته بانگليسها تسليم كنند .\r\nنهم - دار التجارهء انگليس يا كارخانهء آنها از دادن ماليات معافند و حكومت عمله‌جات آنها با خودشان است كسى مداخله نكند .\r\nدهم - انگليسها در ايران هرجا باشند يك قطعه زمين براى باغ و يك قطعه براى قبرستان داشته باشند .\r\nيازدهم - خانه و عمارت كمپانى كه از قديم در شيراز داشتند من بخودشان واگذار كردم بعلاوه باغ و آبى كه متعلق به آن عمارت است . اما آنچه را كه كمپانى در مقابل متعهد شده است :\r\nيكم - تجار انگليس از امتعهء ايران هرچه ممكن است ابتياع كنند و در عوض امتعهء خود ببرند و پول نقد نگيرند چه خروج زر و نقرهء مملكت اسباب فقر مىشود و عاقبت مضر تجارت است .\r\nدوم - انگليسها مزاحم مسلمانان نباشند و به آنها آزار نرسانند .\r\nسوم - هرگاه يكى از رعاياى كريمخان سر از اطاعت برتافته نافرمانى پيش گيرد انگليسها از او حمايت و طرفدارى نكنند .\r\nچهارم - انگليس بايد در هيچ زمان بدشمنان پادشاه ايران بواسطه يا بدون واسطه امداد نكند يا از آنها حمايت نمايد . بتاريخ 12 سرطان 1177 هجرى در شيراز مرقوم شد .\r\n\r\n[ 711 - زلزلهء در زمان كريم خان زند . 
  ]\r\n711 من الحوادث در اواخر زمان كريمخان در تبريز و كاشان زلزله ، خرابى بسيار كرد و طاعون در بغداد بسيارى از مجاورين و تجار را بكشت عمر پاشا والى بغداد اموال ايشان را ضبط كرد كريمخان بحمايت وراث رد اموال را خواست عمر پاشا قبول نكرد صادقخان مأمور بصره شد و بساختن جسر پرداخت شيخ عبد اللّه منتفج مستعد مدافعه شد صادق خان بر بصره غلبه كرد سليمان آقا حاكم بصره محصور شد و فتح شهر دست نداد سلطان مصطفى درگذشت عبد الحميد خان خواندگار شد بسال 1187 هجرى پيكى نزد كريمخان فرستاد و رفع محاصرهء بصره را خواست كريمخان نپذيرفت پس از يكسال و كسرى بصره به تصرف سپاه ايران درآمد صادقخان همشيره‌زادهء خود على محمد خان را در بصره گزارده بشيراز آمد تازيان طغيان كرده آب بصحرا انداختند على محمد خان در هنگام كشته شدن على همت خان برادر على محمد خان و محمد حسين خان بهبهانى بصره را نگهدارى كرده و بقاياى لشكر را پرستارى نموده و خبر بكريمخان فرستادند . كريمخان از اين واقعه سخت غمگين شده برادر خود صادقخان را نامزد انتظام آن سامان كرد در اين اثنا قولنج\r\n\r\n","description":"","footnote":"","page_name":" 422 ","page_number":443},
  {"content":"\r\n\r\nشديدى بر او عارض شده در 13 صفر 1193 هجرى درگذشته هشتاد سال زندگى كرد و نوزده سال سلطنت بالاستقلال داشت .\r\nبواسطهء اختلاف امراى نادان سه روز نعش وى بر جاى ماند سرانجام بسعى زكيخان حكومت بابو الفتح خان قرار گرفته جنازهء كريمخان را دفن كردند . كريم خان را سه پسر بود ابو الفتح خان و محمد على خان و ابراهيم خان .\r\n\r\nشعر :\r\n دانى كه بر نگين سليمان چه نقش بود ؟ * دل بر جهان مبند كه با كس وفا نكرد\r\nبسكندر نه ملك ماند و نه مال * بفريدون نه تاج ماند و نه تخت\r\nپيش از آن كن حساب خود كه ترا * ديگرى در حساب گيرد سخت \r\nكريم خان را در روزگارش شعرا بسيار ستوده و ستايش كرده‌اند از جمله لطفعلى خان آذر بيگدلى در ديوانش بسيار مدح گفته و يكى از قصائدش را در اينجا مىآورم\r\n\r\nشعر :\r\n ايسرو گلندام من اى نخل برومند * وى تلخ كن كام من اى ماه شكرخند\r\nايمرغ دلم فاخته و نخل قدت سرو * وى طاير روحم مگس و شهد لبت قند\r\nاى روى تو باغى كه جهان كرده معطر * وى موى تو زاغى كه ز من برده جگربند\r\nاى دل ز تو در بند ، چو يوسف ز برادر * وى جان به تو خورشيد چو يعقوب به فرزند\r\nاى ديدهء تارم بتماشاى تو روشن * وى خاطر زارم بتمناى تو خرسند\r\nهر شب بودم آمدن بوى تو ارمان * هرروز بود آمدنم سوى تو اروند\r\nچون گل رخت از تاب مىافروخته تا كى * چون لاله دل از داغ توام سوخته تا چند ؟\r\nشد عمر و شب هجر ترا روز ، نه گوئى * دارد ز درازى بسر زلف تو پيوند\r\nآيا بود آن روز كه آئى بسرايم * سايه بسر اندازيم ايسرو برومند ؟\r\nنازان‌تر از ارباب عمايم كه شتابان * هر جمعه خرامند بايوان خداوند\r\nداراى عجم مملكت آراى كى و جم * گردن زن بيدادگران دادگر زند\r\nقاآن ملك جاه فلك گاه ولى خواه * سلطان كريم اسم و كرم رسم عدوبند\r\nاى خسرو ايران سرو سرخيل دليران * در بيشهء شيران توئى امروز ظفرمند\r\nآن پردهء هنديست بر ايوان تو كيوان * كاعداى ترا طشت ز بام فلك افكند\r\nبرجيس ز تنور ضمير تو منور * هم تير ز تدبير دلير تو هنرمند\r\nدر عيش تو ناهيد يكى چنگى قوال * در جيش تو بهرام يكى ترك صدق‌بند \r\n\r\n","description":"","footnote":"","page_name":" 423 ","page_number":444},
  {"content":"\r\n\r\n مه در صف ميدان تو پيكىست فلك سير * خور در كف غلمان تو جاهيست مىآكند\r\nبس گلبن انصاف كه لطف تو ز سر گشت * بس خاربن ظلم كه عدل تو ز بن كند\r\nجمعند كنون بر درت از منعم و مفلس * دست كرمت بسكه در سيم پراكند\r\nدل دربر احباب تو كاوه است و صفاهان * جان در تن اعداى تو ضحاك و دماوند \r\n\r\nو بعد از هفده بيت گويد :\r\n تا هست حريف شه كابل شه زابل * تا هست رديف مه بهمن مه اسفند\r\nبر نار خليلت چو بر آب حيوان خضر * بر آب حسودت چو بنارسقر اسپند \r\n\r\n[ 712 - اصل دودمان كريم خان زند . 
  ]\r\n712 من الوقايع در تاريخ ملكم گويد : اگرچه طايفهء زند بسيار نيست و شيعه‌ايست از لك‌ليك در ميان ساير قبايل اعتبار و امتيازى خاصى دارند برخى برانند كه اين طايفه را زند از اينرو خوانند كه زردشت نگاهدارى كتاب زند و اوستا را با ايشان نهاده بود كريمخان قبيلهء خود را به يارى خويش خوانده ايشان را بر اتفاق تشويق كرد و مردم شهرستانهاى ايران براى دادگرى و انصاف كريمخان به دو مايل بودند حتى دشمنان را نيز بر راستى گفتار و جوانمردى او اعتماد بود پس از مرك على مردان خان دو دشمن قوى بودند كه باوجود ايشان پادشاهى بر كريمخان قرار نمىگرفت يكى آزاد خان افغان و ديگرى محمد عليخان قجر آزاد خان در آن هنگام بر آذربايجان چيزه بود و در جنك اول كه نزديك قزوين ميان او و كريمخان رخ داد شكست بر كريمخان افتاده بقسمى كه ناگزير شده اصفهان و شيراز را كريمخان نهاده يكوهستان كوه كيكويه گريخت متقول است كه چون شكستها بر وى رسيد و گروهى از سپاهش بدين سبب از او روىگردان شدند در اين انديشه رفت كه بهندوستان رفته بقيهء زندگى را به آرامى بسر برد ليك رستم سلطان رئيس ده خشت از اطراف شيراز او را از اين انديشه بازداشت و گفت چون راهى كه از آن لشكر خصم بايد گذشته تا بخشت رسد راهى دشوار است از اينرو شكست بر ايشان حتم است و رئيس تفيل مساعدت در اين كار كرد چون لشكر دشمن داخل درهء آنجا شد مردان رستم سلطان دست گشادند و يكى از آن لشكر را زنده نگذاشتند كريمخان با سپاه خود و مدد رئيس خشت سپاه دشمن را گريزانيد دوباره شيراز را به تصرف كرد و آزاد خان ناچار بكريمخان تسليم شد كريمخان نيز با وى جوانمردى كرد تا اندازه‌ايكه آزاد خان از موافقان صادق وى شد و بعضى اين جنك را با محمد حسن خان قجر نوشته‌اند . ظاهرا درست همين است كه گفته‌اند .\r\n\r\nشعر :\r\n چو دولت خواهد آمد بنده‌اى را * همه بيگانگانش خويش گردند\r\nچو برگرديد روز نيك‌بختى * در و ديوار بر وى نبش گردند \r\n\r\n","description":"","footnote":"","page_name":" 424 ","page_number":445},
  {"content":"\r\n\r\n\r\n[ 713 - كريم خان و نبرد با آزاد خان . 
  ]\r\n713 من الحوادث بعد از آنكه كريمخان شيراز را متصرف شد از جنگى كه ميان آزاد خان افغان و محمد حسن خان قاجار واقع گرديد فرصتى بدست آورده همهء فارس و اصفهان و بيشتر شهرستانهاى عراق عجم را تسخير كرد اما اين تسخير كردن دوامى نيافته زيرا محمد حسن خان قاجار آزاد خان را شكست داده آذربايجان را ضميمهء فتوحات خود ساخت و با لشكريكه پس از نادر شاه تا آن هنگام در زير درفش هيچ اميرى فراهم نشده بود بجانب اصفهان در جنبش آمد كريمخان كوشش كرد كه راه اين سيل بنياد كن را سد كند اما سودى نداشت ناگزير راه شيراز را پيش گرفت .\r\n\r\nشعر :\r\n بس چون تو ملك زمانه بر تخت نشاند * هريك بمراد خويشتن ملكى راند\r\nاز جمله بماند و دور گيتى به تو داد * درياب كه از تو همچنين خواهد ماند \r\n\r\n[ 714 - چيره شدن محمد حسن خان بر كريمخان . 
  ]\r\n714 حكايت يكى از مسافران نقل كرده كه چون محمد حسن خان قاجار بر كريمخان چيره شد اخلاقش تغيير كلى يافت در مبادى حال بحلم و مدارا و تواضع يگانه بود و چون بر حريفان غالب شد و ميان او و پادشاهى نزديكى پيدا گرديد حرص و سفاكى بر مزاجش چيره شده با مردم اصفهان بنياد درشتى و خشونت آغاز نهاد و تحميلات شاقه بر ايشان كرد و سپاهش بدون سياست اقسام تطاول و دست‌اندازى بر مال مردم نمودند اين حركات سبب بىزارى دلها از وى گشته به كريمخان كه در همه‌حال بر يك روش بود بيشتر گرويدند محمد حسن خان بعد از فراهم كردن اسباب لشكر هشت هزار نفر در اصفهان گزارده خود با سپاهى قريب بسى هزار بمحاصرهء شيراز پرداخت اما كارى از پيش نبرد و كريمخان براى استوارى قلعهء شيراز ، شيخ على خان زند كه مردى جنك آزموده و كاردان بود با فوجى از سواره به اطراف سپاه محمد حسن خان تك آورد و اسباب و آذوقهء دشمن را عرضهء غارت و يغما ساخت كريمخان نيز در نگاهدارى شيراز مردانگى نشان داد و در سپاه محمد حسن خان نفاق و اختلاف كلمه افكند محمد حسن خان ناگزير از گرفتن شيراز منصرف شد راه اصفهان پيش گرفت و لشكر اصفهان چون شكست وى را شنيدند آنان نيز از اطراف وى پراكنده شدند خان قاجار ناچار از اصفهان بسوى مازندران رفت در صورتى كه بيش از دوازده هزار نفر بيشتر همراه نداشت .\r\n\r\nشعر :\r\n ملك ايمن درخت بارور است * زان قناعت بميوه بايد كرد\r\nچون ز بيخش برآورد نادان * ميوه يك بار بيش نتوان خورد \r\n\r\n[ 715 - چيره شدن كريم خان بر خان قاجار . 
  ]\r\n715 من اثر العدل چون خان قاجار بمازندران راند كريمخان سپاه خود را مرتب كرده باصفهان شتافت مردم آنجا چون از خان قاجار دلخوشى نداشتند\r\n\r\n","description":"","footnote":"","page_name":" 425 ","page_number":446},
  {"content":"\r\n\r\nمقدم او را گرامى داشته اظهار خشنودى كردند و ساير شهرستانهاى عراق عجم نيز بپادشاهى كريمخان موافقت كرده رام شدند كريمخان نيز در دلجوئى از آنان ميكوشيد زيرا ميدانست كه تنها بسبب ميل مردم بود كه باوجود شكستهاى مكرر كه برخى از اوقات بنااميدى كشيده بود همين‌كه اندك يارى روى ميداد كارش نيرومند ميشد .\r\n\r\nشعر :\r\n شهى كه پاس رعيت نگاه ميدارد * حلال باد خراجش كه مزد چوپانى است\r\nو گرنه راعى خلق است و زهر مارش باد * كه هرچه مىخورد آن جزيت مسلمانى است \r\nكريمخان بعد از انتظام بلاد شيخ على خان را با فوجى از مردان كارديده بتعاقب محمد - حسن خان قاجار بمازندران فرستاد و چون در دو قبيلهء خان قاجار و محمد حسن خان امير قبيلهء يخارى باش نزاع خانگى بود و گويا كريمخان امير حسين خان را به نويدهايى شاد كرده بود از اينرو حسين خان با خان قاجار مخالفت ورزيد و به شيخ على خان پيوست و بسبب اين خيانت جمعى از نزديكان و ياران او كه با محمد حسن خان بودند به حكم وى بقتل رسيدند و اين عمل كينه‌هاى گذشته را تازه كرد از اينرو خان قاجار شكست خورده و در ميدان نبرد اسب خان قاجار بسر درآمد تا خواست برپاى خيزد گروهى بوى رسيدند كه از آن جمله يكى از امراى قجر بود كه اول جنك از وى روىگردان شده او را از پاى درآوردند . امراى معتبر قبيلهء اشاقه‌باش و فرزندان محمد حسن خان با آقا محمد خان خواجه پسر بزرگش باويماقات تركمانان گريخته و بعد از چهار سال مصلحت در آن ديدند كه بكريمخان پناه برند كريمخان نيز با ايشان بمهربانى رفتار كرد .\r\n\r\nشعر :\r\n مكافات بدى كردن حلالست * چو بىجرم از كسى آزرده باشى\r\nبدى با او روا باشد و ليكن * نكوئى كن كه با خود كرده باشى \r\n\r\n[ 716 - رفتن شيخ على خان بمازندران 
  ]\r\n716 من حسن الخلق مؤلف تاريخ خسروان گويد : چون كريمخان شيخ على خان زند را بمازندران فرستاد خود نيز به تهران آمد و دو سال در آنجا مقام كرد و خلوت كريمخانى و ديوانخانهء بزرك كه در جشنها اكنون تختگاه پادشاهان قاجار است از ساختمانهاى اوست و چون سر محمد حسن خان قاجار با آقا محمد خان فرزند بزرك وى را با ديگرانش در تهران بدرگاه كريمخان آوردند از ديدن سر محمد حسن خان روى ترش كرده افسوس بسيار خورد و كشندهء او را نزد خود راند و آقا محمد خان را پيش خود خواند و در پهلوى خويش بنشاند و بسيار گرامى داشت و فرمود هرگز فرمان بكشتن پدرت نداده بودم خدا روى قجرهاى دولو را سياه كند كه مايهء اين كار شدند و من و هيچيك از زندها به خون او انباز نبوديم پس از آن فرمانداد كه سر محمد حسن خان را در شاهزاده عبد العظيم\r\n\r\n","description":"","footnote":"","page_name":" 426 ","page_number":447},
  {"content":"\r\n\r\nرى برده به خاك سپردند كريمخان بقولى خواهر محمد حسن خان را بزنى بگرفت و كسان او را با خود بشيراز برد و بيشتر شب و روز در شام و نهار آقا محمد خان را ميخواست و مهربانى بسيار مىفرمود .\r\n\r\nشعر :\r\n چنان زندگانى كن اى نيكراى * بوقتى كه اقبال دادت خداى\r\nكه سايند از بهرت انگشت دست * گرت بر زمين آيد انگشت پاى \r\n\r\n[ 717 - رام كردن كريم خان سركشان را . 
  ]\r\n717 من الحوادث بعد از آنكه كريم خان تمام سركشان را رام كرده بود . به كار سلطنت‌رانى مشغول ، فتحعلى خان افشار كه مكرر با دشمنان كريمخان درساخته و ايشان را مدد كرده بود در آذربايجان درفش مخالفت افراشت و در قراچمن كه بمسافتى نزديك در جنوب تبريز است با سپاه كريمخان جنك نموده تاب نياورده فرار كرد و به اروميه گريخته چند ماهى در آنجا محصور شد و چون رهائى نيافت ناگزير از كريمخان امان خواست خان از سوابق ناشايست وى درگذشت ليك چندى بعد از آن بسبب حركات ناهنجار خود كشته شد . گويا پيش از آنكه فتحعلى خان اروميه را از دست بدهد با برخى از امراى كريمخان در نهانى سازش كرده قرار برين نهادند كه او را بكشند كريمخان از راز ايشان آگاه شده همه را بسزا رسانيد و برخى از سركردگان نيز سربرسر اين كار گذاشتند و چون شيخ على خان نيز در اين دسته بود كريمخان او را كور كرد اين شيخ على خان از بستگان كريمخان و يكى از انگيزه‌هاى پيشرفت كريمخان شده بود .\r\n\r\nشعر :\r\n دشمنت خود مباد وگر باشد * ديده بردوخته به تير خدنك\r\nسر عصمت بگرز كوفته باد * پيروان اوفتاده در صف جنك \r\n\r\n[ 718 - مير مهنا و سرانجامش . 
  ]\r\n718 من الشقاوة اعرابى كه در سواحل خليج فارس سكنى داشتند در ايامى كه كريمخان با دشمنان در جنك بود هميشه او را يارى ميكردند از جمله بسيارى از ايشان تا اصفهان با وى بجنگ رفتند اگرچه بسبب ناهمواريهاى ايشان مجبور شد كه در جنك خان قاجار شتاب كند و شكستى نيز كه در آن جنك خورد بيشتر به جهت بد - حركتى ايشان بود با همهء اينها بستگى باعراب را بسود خود ميدانست و هرگز بر ايشان سخت نمىگرفت مگر هنگامى كه از حد تجاوز ميكردند يا آنكه خراج نمىدادند و نوع سياست و عقوبتى نيز كه در اين گونه موارد به اين گونه مردم ميكرد سبب احترام ايشان در حق وى ميشد ليك سركش‌تر و آشوبگرتر از همه مير مهنا حاكم بندر ريك بود تاريخ ملكم گويد : ميرمهنا بسبب راهزنى و نهب و سرقت و قتل و غارت مسافران راه رفت و آمد ميان بوشهر و شيراز را بر مردم بسته بود چون لشكر كريمخان به بندر ريك رسيد تاب نياورده به\r\n\r\n","description":"","footnote":"","page_name":" 427 ","page_number":448},
  {"content":"\r\n\r\nجزيرهء خارك پناه برده شيخ بوشهر را كه بگرفتن وى رفته بود مغلوب كرد در جزيرهء خارك افرادى از اهالى هلند ساكن بودند مهنا نگاهبانان جزيره را كه غفلتا بر ايشان تاخته بود مغلوب كرد و اموال مردم را غارت كرد سپاه كريمخان او را تا آنجا تعاقب كرد لاجرم فرار كرده به بصره رفت حاكم بصره در دم او را بدست آورده بكشت و جسدش را به صحرا انداخته طعمهء سگان و عبرت سكان آن بلد ساخت و خبر مرك او از در خانهء شيراز گرفته تا سواحل بحر هند همه‌جا ايجاد نشاط كرد زيرا شرارت ذاتش به حدى بود كه پدر خود را كشته بود\r\n\r\nشعر :\r\n هرچه ميكرد با ضعيفان دزد * شحنه با دزد بازكرد امروز\r\nملخ آمد كه بوستان بخورد * بوستانبان ملخ بخورد امروز \r\n\r\n[ 719 - زكيخان برادر كريمخان . 
  ]\r\n719 من النسب مشهور است كه زكيخان برادر كريمخان بود ليك از شجرهء زنديه معلوم مىشود كه پسر عم و برادر مادرى ويست . بوداقخان پدر زكيخان برادر اويماقخان پدر كريمخان است پس از مرك اويماقخان مادر كريمخان را بهمسرى برگزيد او را از وى سه فرزند شد اسكندر خان و زكيخان و دخترى كه مادر على مرادان خانست كه پس از مرك كريمخان چندى پادشاه ايران شد . زكيخان در ايام پادشاهى كريمخان بسبب سركشى پىدرپى كريمخان را كوفته خاطر ميكرد تا آشكارا ياغى شد و از امراى سرشناس كشور كه به او وعدهء اطاعت كرده بودند ضامن گرفته بجانب ايلات فيلى كه از ايشان اميد يارى داشت گريخت ليك كارى از پيش نبرده ناچار از كريمخان پوزش خواستند او نيز از لغزشهاى وى چشم پوشيد باز او را محل اعتماد خويش ساخت و در دم او را بدامغان كه حسين قليخان قجر در آنجا سبب شورش شده بود فرستاد اين حسين قليخان از جانب كريمخان حاكم دامغان بود بعدا سركشى از كريمخان نموده زكى خان او را مغلوب كرده حسين قليخان باويماقات تركمانان گريخت و ايشان او را كشتند .\r\n\r\nشعر :\r\n دوام دولت اندر حق‌شناسىست * زوال نعمت اندر ناسپاسىست\r\nاگر فضل خدا بر خود بدانى * بماند بر تو نعمت جاودانى\r\nچه دادت لطف و احسان و نكوئى * حرامت باد اگر شكرش نگوئى \r\n\r\n[ 720 - گرفتن صادقخان بصره را . 
  ]\r\n720 من سوء التدبير بعد از آنكه صادق خان بامر كريمخان زند بصره را گرفت باستمالت دلها پرداخته در رعايت حال طبقات مردم ميكوشيد ليك بعد از بازگشت وى بشيراز در ميان دو قبيلهء تازيان نزاعى دست داد على محمد خان نام كه از طرف صادقخان در آنجا حاكم بود مداخله در آن كرده كار بمحاربه رسيد على محمد خان و گروهى\r\n\r\n","description":"","footnote":"","page_name":" 428 ","page_number":449},
  {"content":"\r\n\r\nاز بستگانش در آن واقعه كشته شدند چون خبر به گوش صادقخان رسيد به بصره شتافت آنجا را آرام كرد و خود حاكم آنجا شد تا مرك كريمخان در غايت آسودگى بسر برد بعد از مرك كريمخان بصره را رها كرده بايران بازگشت و دولت عثمانى بىجنگى بصره را باز پس گرفت .\r\n\r\nشعر :\r\n ايخداوندان طاق و طمطراق * نعمت دنيا نمىارزد فراق\r\nاندك‌اندك خانمان آراستن * پس بيكبار از سرش برخاستن \r\n\r\n[ 721 - مردم اروپا در زمان كريمخان . 
  ]\r\n721 من النقل گويند از زمان استيلاى افغانان تا اواخر روزگار كريمخان زند مردم اروپا بسيار كم مراوده با ايران داشتند بدين سبب پريشانى كشور و وضع تجارت تناسب نداشته از اينرو سوداگران انگليس تجارتخانهء خود را از بندر عباس بسبب ستمكارى نصير خان لارى حاكم آنجا برداشتند و در بوشهر جاى برگزيدند اما در آنجا نيز هميشه آشوبى كه در تغيير حكومتها روى ميداد در رنج بودند ليك تجارت مردم هلند با ايران و عثمانى روان بود در آغاز روزگار كريمخان پيشآمدى كرد كه اگر دولت هلند روى بزوال نبود در سواحل درياى كشور ايران و تركيه آبرويى پيدا ميكرد و آن چنانست كه بارن‌نيفاسن نام مردى از سوى حكومت هلند در بطاويه بوكالت در بصره مأمور شد حاكم بصره او را بنام آنكه مبلغى گمرك كه حق حكومت است نداده متهم كرده بزندان افكند و تا پنجاه هزار روپيه از نيفاسن نگرفت و سى هزار روپيه از وكيل او و بيست هزار از دلال مال التجاره او را آزاد نكرد .\r\nچون بارن‌نيفاسن بكشور خود بازگشت تدبيرى براى گرفتن خارك انديشيد اين جزيرهء خارك تقريبا دوازده ميل در دوازده ميل فراخى دارد و نزديك دهنهء خليج فارس است . خلاصه بارن با دو كشتى شراع كشيده به آسانى جزيرهء مذكور را بدست آورد به اين معنى كه شيخ بندر ريك كه دعوى مالك بودن آن جزيره را ميكرد به او واگذار نمود و بارن در دم قلعهء خردى در آنجا بنياد كرد و نخستين كارش آن بود كه دهنهء رود بصره را با همان دو كشتى گرفت و چند كشتى عثمانى را كه از هندوستان مىآمد نگاهداشت اين كار حاكم بصره را مجبور كرد كه آنچه را كه گرفته بود بازپس دهد .\r\nوقتى كه بارن در خارك فرود آمد جمعيت آنجا صد تن ماهيگير بود و پس از يازده سال كه در تصرف مردم هلند شد از دوازده هزار زياده شدند صحت اين واقعه در غايت اشكال است زيرا ناقل آن سرجان‌ملكم انگليسى و امثال او هستند اينان براى آنكه بمردم شرق وانمود كنند كه اقتدار و كياست در كارها دارند دست بساختن چنين داستانها مىزنند .\r\n\r\n","description":"","footnote":"","page_name":" 429 ","page_number":450},
  {"content":"\r\n\r\n\r\nشعر :\r\n هركس بنصيب خويش خواهند رسيد * هرگز ندهند جاى پاكان به پليد\r\nگر بخت‌ورى مراد خود خواهى يافت * ور بخت بدى سزاى خود خواهى ديد \r\n\r\n[ 722 - آبادى ايران به زمان كريمخان . 
  ]\r\n722 من اثر العمران ايران در روزگار كريمخان بسيار آباد شد اما هيچ شهرى از شهرستانهاى آن بآبادى شيراز نرسيد و شايد هم از اول كريمخان به خيال آنكه اين شهرستان ( شيراز ) عنوان مركزى براى طوائف مختلفه داشته جاى حكومت خود قرار داد و در زيبائى آن بسيار رنج برد و عمارات بلند در آن بنياد كرد و اطراف و جوانب آن را ساختمانهاى نفيس و باغهاى پادشاهانه آرايش داد اما همهء همتش بر رفاه و تهذيب مردم آن شهرستان بيشتر مصروف بوده است تا به ترتيب و تزيين عمارات آن گويا سعدى زبان حالش به كريمخان بوده كه گفته :\r\n\r\nشعر :\r\n چه نيكبخت كسانى كه اهل شيرازند * كه زير بال هماى بلندپروازند\r\nبروزگار همايون خسرو عادل * كه گرگ و ميش بتوفيق او هم‌آوازند\r\nخدايرا به تو بر خلق نعمتىست چنان * كز او بشكر دگر نعمتش نپردازند \r\n\r\n[ 723 - نرمى كريمخان با زيردستان . 
  ]\r\n723 من حسن الخلق اگرچه كريمخان بزرك‌منشى را دوست داشتى ليك سخت‌گيرى كه لازمهء مقام سلطنت و جهانبانىست نداشتى و آفرينشش در شدت و رخا و رزم و بزم يكسان بودى و در همهء روزگار زندگى ، نوع سادگى مردانه در سرشت داشتى كه هرگز اعتنا به ساختگىهاى پادشاهانه نكردى و همچنين از اين صفت كه غرور و حيله را پرده فرومىپوشند دور بود و اگرچه جوانمردى برنهاد او چيرگى داشت اما برخى اوقات شكنجه‌هاى سخت كردى و كسانى كه سخت‌گير بودندى بر دشمنان سركش برمىگماشت تا بيم و هراس بر ايشان غالب شود با همهء اينها دشمن خوار و پشيمان از نابكارى ، از وى نوميد نشدى و بخشايش وى را كرانه‌اى نبودى\r\n\r\nشعر :\r\n هردولت و مكنت كه قضا مىبخشد * در وهم نيايد كه چرا مىبخشد\r\nبخشنده نه از كيسهء ما مىبخشد * ملك آن خداست تا كرا مىبخشد \r\n\r\n[ 724 - تهىدستى كريمخان قبل از سلطنت او . 
  ]\r\n724 من الشهامة از كريمخان نقل كرده‌اند كه مكرر داستان ميكرد كه در سپاه نادر شاه لشكرى بودم و تهىدستى مرا بر آن داشت كه زينى زركوب از زين‌سازى دزديدم و اين زين را يكى از امراى افغان به او داده بود كه اصلاح كند روز ديگر شنيدم كه زين‌ساز در زندان افتاده و ميخواهند او را براى زين بر دار كشند از شنيدن آن متأثر شدم و زين را برده در همان جائى كه برداشته بودم باز نهادم زن زين‌گر آمده آن را ديد از شادمانى بانگى زد در دم بر زمين افتاده دعا كرد كه كسى كه اين زين را واپس آورد خدا\r\n\r\n","description":"","footnote":"","page_name":" 430 ","page_number":451},
  {"content":"\r\n\r\nآن اندازه به او زندگى دهاد كه صد زين زركوب به خود ببيند و من يقين دارم كه از دعاى آنزن بود كه من به اين دولت رسيدم\r\n\r\nشعر :\r\n فرياد پيرزن كه برآيد ز سوز دل * كيفر برد ز حملهء مردان كارزار\r\nسيصد هزار بار از آن سخت‌تر زند * ضربت كه شير شرزه و شمشير آبدار \r\n\r\n[ 725 - استحضار كريمخان از حال مردم . 
  ]\r\n725 لطيفه كريمخان هنگامى كه از مشاغل سلطنتى فراغتى يافتى از حال وضع افراد مردم استخبار كردى نقل است روزى از لرى از ايل زند پرسيد ماهى چند بار گرمابه ميروى بيچاره كه هرگز نام گرمابه نشنيده بود پرسيد كه گرمابه چه‌چيز است خان فرمود كه : جائى است كه مردم براى دفع كثافت بدن آنجا در آب مىروند تا خود را شستشو داده باشند لر از خان پرسيد شما هرچندگاه بگرمابه ميروى ؟\r\nخان گفت ماهى يك بار لر بخنديد و گفت معلوم مىشود جناب خان مرغابىست و گرنه آدمى اينهمه در آب نمىرود كريمخان پرسيد پس شما هرچندگاه خود را شتشو ميدهيد ؟ گفت دو بار . يك بار كه بجهان مىآئيم و يك بار كه از جهان مىرويم .\r\n\r\nشعر :\r\n بد نه نيك است بىخلاف و ليك * مرد خالى نباشد از بد و نيك \r\n\r\n[ 726 - شياد و كريمخان . 
  ]\r\n726 ايضا روزى مردى نابكار خدمت خان زند رسيده عرض كرد زنى به شرط دوشيزه بودن بنكاح خويش درآوردم در شب زفاف بيوه بودمى خواهم او را در خانواده‌اش رسوا نمايم تا ديگر مردم چنين تدليس‌ها نكنند خان از روى شفقت به او مشتى زر داد و گفت از جوانمردى دور است كه آبروى او را برى با اين زر دل خوش دار مرد او را سپاس گفته برفت ديگرى اين داستان بشنيد خدمت خان آمد و گفت زنى به شرط دوشيزه گرفتم بيوه درآمد ميخواهم او را رسوا كنم خان دريافت براى سود خود تدليس مىكند گفت ايفرزند امسال همهء دوشيزگان در شب زفاف بيوه از كار درآمده‌اند صلاح در آنست كه با وى بسازى .\r\n\r\n[ 727 - بازرگان و كريمخان . 
  ]\r\n727 حكايت روزى بازرگانى به بارگاه كريمخان آمد و فرياد برآورد كه ايخداوند بنده‌اى بازرگانم و به سفر رفته در بيابان خفته بودم ناگاه دزدان مال التجارهء مرا ربودند كريمخان گفت هنگام ربودن چه ميكردى گفت در خواب بودم خان زند گفت چرا در خواب بودى تا كالايت ببرند ؟ بازرگان گفت پنداشتم كه خداوند روى زمين بيدار است و پاسبانى كالاى من مىكند هرگاه ميدانستم خفته هرگز نمىخوابيدم خان زند از اين سخن متأثر شد در دم دستور داد تا مال او را از دزدان دست آورده به دو تسليم كنند .\r\n\r\nشعر :\r\n چشم گيتى تويى مرا در خواب * فرصت از دست ميرود درياب\r\nاگر اين بنده را تو گنجورى * مرك از او بازدار و رنجورى \r\n\r\n","description":"","footnote":"","page_name":" 431 ","page_number":452},
  {"content":"\r\n\r\n\r\n[ 728 - كور شياد و كريمخان . 
  ]\r\n728 حكايت وقتى يكى از شيادان خدمت كريمخان آمد و مدعى شد كه كور بوده و شفا يافته پرسيد چگونه شفا يافتى گفت بامامزاده يودايناق پدر خداوند روى زمين رفتم و از او شفاى چشم خود خواستم خان زند از اين سخن در خشم شد و گفت اى مردك پدر من مردى قتال و سفاك بودى چگونه مقام كرامات اولياء او را دست داده پس بفرمود تا شياد را شكنجه كردند و نفى نمودند تا ديگر گرد چنين كراماتى نگردد .\r\n\r\nشعر :\r\n نكوئى با بدان كردن و بال است * ندانند اين سخن جز هوشمندان\r\nز بهر آنكه با گرگان نكويى * بدى باشد بجان گوسفندان \r\n\r\n[ 729 - بازماندگان فرنگى و كريمخان . 
  ]\r\n729 حكايت يكى از بازرگانان فرنگستان ظروف چينى براى كريمخان آورد و گفت لائق خان خداوندى اين‌گونه ظروف چينىست كريمخان دستور داد تا ظروف مسى كاشان را بياورند سپس يكى از آن ظرفهاى چينى را پرتاب كرد و در دم بشكست بعدا مسى را پرتاب كرد سالم به زمين رسيد ببازرگانان گفت صلاح كشور و مردم كشور من در اين است كه با اين گونه ظروف خو گيرند كه هرگاه پرتاب شد سالم ماند و بساخته‌هاى كشور خرسند باشند تا تهىدست و درويش نگردند .\r\n\r\nشعر :\r\n تميز بايد و تدبير و عقل و آنگه ملك * كه ملك و دولت نادان صلاح جنك خداست \r\n\r\n[ 730 - آزمايش كردن كريمخان علماء را 
  ]\r\n730 حكايت نقل است كريمخان از حليهء كمالات عاطل بودى و در آغاز جوانى تنها كتاب نصاب فراهيدى را خوانده بود و هرگاه دانائى نزد او رفتى او را بنصاب آزمودى و اگر سؤالات وى را پاسخ دادى او را بدانايى پسنديدى و اگرنه در نظر او وقعى نيافتى ، آرى .\r\n\r\nشعر :\r\n چو كنعان را طبيعت بىهنر بود * پيمبرزادگى قدرش نيفزود\r\nهنر بنماى اگر دارى نه گوهر * گل از خارست و ابراهيم از اذر \r\n\r\n[ 731 - اولاد خان زند پنج تن بوده‌اند . 
  ]\r\n731 اولاد خان زند كريمخان را پنج پسر بود يكم صالح خان كه بسلطنت نرسيد و پسر عمش اكبر خان فرزند زكيخان او را كور كرد دوم ابو الفتح خان كه چند روزى سلطنت نمود و در روزگار حكومت صادقخان كور شد سوم محمد على خان كه اكبر خان او را نيز كور كرد چهارم محمد رحيم خان كه در روزگار كريمخان مرد پنجم ابراهيم خان كه اكبر خان او را خواجه ساخت .\r\n\r\n[ 732 - درگذشتن كريمخان زند . 
  ]\r\n732 من الوقايع چون بسال 1193 هجرى كريمخان در شيراز درگذشت زنديان دو دسته شده دسته‌اى ابو الفتح خان را بپادشاهى ميخواستند و\r\n\r\n","description":"","footnote":"","page_name":" 432 ","page_number":453},
  {"content":"\r\n\r\nگروهى با زكى خان كه خواهان محمد على خان دامادش بود موافق شدند اين دو دسته آشوب برپا كرده بجان يكديگر افتادند چنانچه سابق گفتيم جنازهء كريمخان تا سه روز براى اين دو دستگى بر زمين مانده دفن نشد سرانجام زكى خان بر ديگران چيره شد ناگزير چون ابو الفتح خان را هواخواهان بسيار بود نام شاهى بر وى نهاد صادقخان برادر كريم خان بگرفتن شيراز آمد پس از چند روز گيرودار چون كارى از پيش نبرد ناچار بكرمان رفت . على مراد خان كه از سرداران كريم خان بود و در تهران توقف داشت با سپاه خود باصفهان آمد زكيخان از شيراز ابو الفتح خان را برداشته بجنك على مراد خان آمد . در ايزد خواست ابو الفتح خان على مراد خان را مغلوب كرده بقتل رسانيد سپس بشيراز بازگشت . صادقخان از كرمان كمر چاكرى ابو الفتح خان را بسته بشيراز آمد پس از چندى ابو الفتح خان و ديگر برادرانش را گرفته در زندان كرد و خود به فرمانروايى پرداخت .\r\n\r\nشعر :\r\n چو ميدانستى افتادن بناچار * نبايستى چنان بالا نشستن\r\nبپاى خويش رفتن به نبودى ؟ * كز اسب افتادن و گردن شكستن \r\n\r\n[ 733 - امارت زكيخان . 
  ]\r\n733 من الحوادث گويند چون كريمخان درگذشت زكيخان امور شاهى را بدست آورد و چون امرايى چند مانند ناصر على خان و پسران شيخ على خان با سلطنت زكيخان موافق نبودند لاجرم ارك را به تصرف آورده باسباب حصار دارى پرداخته و نام پادشاهى بر ابو الفتح خان نهادند و چون زكيخان چنان ديد پادشاهى را ميان ابو الفتح خان و پسر ديگر كريمخان كه محمد على خان باشد و دامادش بود شركت نهاد كه هردو با يكديگر مباشر امور شوند و چون هنوز سن ايشان اقتضاى كفايت سلطنت نمىكرد خود را محافظ ايشان قرار داده چرخانيدن كارها را به گردن گرفت و در انجام با يارى على مراد خان كه از امراى مشهور و دخترزادهء يوداق بود و نسبت خواهرزادگى با زكى خان داشت كار ميكرد و اين دو بمحاصرهء ارك مشغول شدند . و چون گرفتن ارك كار آسانى نبود زكيخان از روى مكر سوگند ياد كرد كه از گذشته درگذرد و ايشان را در كارهاى خطير كشور شريك كند ايشان نيز فريب سوگند او را خورده ارك را از دست دادند و در دم گرفتار و به بدترين حالى نابود شدند\r\n\r\nشعر :\r\n نفس ظالم مثال زنبور است * كه جهانش ز دست مىنالند\r\nصبر كن تا بيوفتد روزى * كه همه پاى بر سرش مالند \r\n\r\n[ 734 - آمدن صادقخان از بصره . 
  ]\r\n734 ايضا نقل است چون گزارش مرك كريمخان بصادقخان رسيد شهر بصره را رها كرده بشيراز رفت و چون نزديك آن رسيد پسر خود جعفر خان را كه همشيره‌زادهء زكيخان بود براى خاطر جمعى و عهد و پيمان نزد او فرستاد جعفر خان\r\n\r\n","description":"","footnote":"","page_name":" 433 ","page_number":454},
  {"content":"\r\n\r\nاز آثار زكيخان تزوير يافته چگونگى را به پدر خويش صادقخان بگفت كه اگر داخل شهر شود آنچه بفرزندان شيخ على خان و امراى ديگر كرده است با وى نيز همان خواهد كرد صادقخان از اينرو مخالفت زكيخان را كمر بست و اسباب محاصرهء قلعه را آهنك نمود زكيخان ابو الفتح خان را كه با پسر عم خود دم از موافقت ميزد با سه فرزند صادقخان كه در شيراز بودند و بنام محمد تقى خان و على نقى خان و حسين خان در زندان افكند و چنانچه گفتم نام پادشاهى بر ابو الفتح خان و برادرش على محمد خان نهاده و خود قيام بامور سلطنتى كرد و دروازه‌هاى شيراز را بسته به سپاهيانى كه با صادقخان بودند آگهى كرد كه هركس با صادقخان در جنك ثبات ورزد اموال و عيالش كه در شيراز است در معرض تعرض خواهد بود چون اين گزارش بسپاه صادقخان رسيد از اطراف وى پراكنده شدند صادقخان ناچار با سيصد تن از ملازمانش بكرمان گريخت زكيخان محمد حسين خان زند هزارهء سركردهء سواره را بتعاقب صادقخان فرستاد و در تنك ارسنجان از اطراف شيراز بجنگيدند اما صادقخان غالب شده محمد حسن خان را بآخرت فرستاد و خود با ملازمانش به رفسنجان پناه برد و بنابر قول برخى بقلعهء بم رفت و چون والى قلعه از ياران صادقخان بود با وى مردمى كرده از او نگاهدارى نمود .\r\n\r\nشعر :\r\n دوست مشمار آنكه در نعمت زند * لاف يارى و برادرخواندگى\r\nدوست آن دانم كه گيرد دست دوست * در پريشان‌حالى و درماندگى \r\n\r\n[ 735 - آگهى زكيخان از آمدن على مراد خان 
  ]\r\n735 من اثر الظلم چون زكيخان از ورود على مراد خان آگهى يافت سپاهى فراهم كرد و باصفهان راند و چون به ايزد خواست رسيد مردم آنجا را خواسته و مدعى شد كه مبلغى از ماليات را نرسانيده‌اند و آن وجه سيصد تومان آن وقت بوده مردم ايزد خواست منكر آن وجه شدند زكيخان دستور داد تا هيجده نفر از رؤساى آنجا را بسرايى كه مشرف بر دره بود به زير اندازند بعدا يكى از سادات را كه بزهد مشهور بود حاضر كرده مدعى شد كه مبلغى از آن وجه نزد اوست سيد هرچه بر بىگناهى خود استدلال كرد به جائى نرسيد و بامر زكيخان او را با خنجر كشتند و از بام به زير افكندند و بعد فرمانداد تا زن و دخترش را بقراولان ما فى سپارند اما مافيان از اين كار گويا بسيار متأثر شده بر سر زكيخان ريخته او را بقتل رسانيدند ظاهرا اين واقعه روز آدينه سلخ ماه جمادى الاولى سال هزار و صد و نود و سه هجرى واقع شد\r\n\r\nشعر :\r\n نه نيكان را بد افتاده است هرگز * نه بدكردار را فرجام نيكو\r\nبدان رفتند و نيكان هم نماندند * چه ماند نام زشت و نام نيكو \r\nبعد از قتل زكيخان صادق خان زند فرزندان كريمخان را در زندان افكنده سپس\r\n\r\n","description":"","footnote":"","page_name":" 434 ","page_number":455},
  {"content":"\r\n\r\nجعفر خان پسر خويش را سردار كرده باصفهان فرستاد جعفر خان در جنك على مراد خان شكست خورده بشيراز بگريخت على مراد خان با سپاه خود به شيراز آمده نه ماه در گرد آن شهر نشست سرانجام آن شهر را بگرفت . اگرچه صادقخان مردى بود سپاهى و نيك‌محضر ، اما سخت‌گير بودى . ابو الفتح خان در زمان سلطنت خود اوقات را بباده‌گسارى و ساده‌بازى صرف كردى از اينرو صادقخان تاب نياورده با پسرانش در حرم رفته بىمنازعت ابو الفتح خان را گرفته كور كردند و در زندان افكندند و صادقخان بعد از اين عمل خود را پادشاه خواند ليك از على مراد خان زند بيمناك بود از اين جهت پسر خود را كه جعفر خان باشد و برادر امى عليمراد خان بفرماندارى اصفهان فرستاد كه بر اعمال على مراد خان مشرف باشد تا زمانى كه ابو الفتح خان پادشاه بود على مراد دم از اطاعت ميزد . همين‌كه خبر صادقخان و كور شدن ابو الفتح خان را شنيد على مراد خود را پادشاه خواند و لشكرى ترتيب داده از تهران باصفهان راند جعفر خان تاب مقاومت نياورده بشيراز فرار كرد صادقخان سپاهى كه بيست هزار براى محاصرهء يزد فرستاده بود بسردارى پسرش على نقى خان بمقابلهء على مراد فرستاد و حسن خان پسر ديگرش نيز پيش از آنكه بسپاه على مراد برسند بعلى نقى خان پيوسته شد اما سپاه على مراد خان ايشان را شكست داده با وصف آن بجهاتى لشكر على مراد از دور وى پراكنده شده برخى بعلى نقى خان پيوستند و برخى دست از يزد برداشتند على مراد با خواص خود بهمدان فرار كرد صادقخان به پسر خود نوشته بود كه تعاقب دشمن نكند و بشيراز بازگردد اما على نقى خان را غرور جوانى و فتح ناگهانى بر آن داشت كه سى چهل روز در اصفهان به بيهودگى وقت تلف كرد على مراد خان بهمدان رفت و فرماندار آنجا را بقتل رسانيد و خزانه و اموال او را بر لشكر خود صرف نموده و دوباره با علينقى خان جنگيد و پيش برد علينقى خان ناگزير بشيراز فرار كرد صادق خان سپاه خود را بمقابلهء وى فرستاد و چون لشكر وى بر بر سر قسمت علوفه نزاع كردند سرانجام منجر به تفرقه شد و از دور صادقخان پاشيده و پراكنده شدند على مراد خان چنانچه گفتيم نه ماه اطراف شيراز را محاصره كرد و در روز هيجدهم ربيع الاول هزار و صد و نود و پنج هجرى شيراز به تصرف على مراد خان زند درآمد در دم صادقخان و فرزندانش بجز جعفر خان همه را بقتل رسانيد گويند اول صادقخان را كور كرد سپس به دو زهر داد .\r\n\r\nشعر :\r\n خون‌دار اگرچه دشمن خرد است زينهار * مهمل رها مكن كه زمانش بپرورد\r\nتا كعب كودكى بود آغاز چشمه‌سار * چون پيشتر رود ز سر مرد بگذرد \r\n\r\n[ 736 - يارى اكبر خان على مراد خان را 
  ]\r\n736 من اثر الظلم در ايام محاصرهء شيراز اكبر خان فرزند زكيخان بعلى مراد خان زند يارى بسيار كرده بود اگرچه بشهامت و شجاعت نامى داشت\r\n\r\n","description":"","footnote":"","page_name":" 435 ","page_number":456},
  {"content":"\r\n\r\nاما ظالمى غدار و منتقمى جبار بود گويند على مراد خان را او بقتل صادقخان و فرزندانش و برخى از امراى وى اغوا كرد بلكه خود بقتل ايشان بدستور على مراد خان پرداخت و چندان در سفك دماء جرى شده بود كه او را بقتل على مراد خان متهم كردند على مراد خان نيز باور كرده او را به جعفر خان پسر صادقخان سپرد تا بانتقام قتل پدر و برادرانش او را بقتل رسانيد .\r\n\r\nشعر :\r\n آن ستمديده نديديكه بخونخوار چه گفت * ملكا جور مكن چون بجوار تو دريم\r\nگله از دست ستمكار بسلطان گويند * چون ستمكار تو باشى گله پيش كه بريم \r\nعلى مراد خان چند ماه در شيراز بماند بعدا باصفهان رفت و آنجا را پاىتخت خود ساخت و جعفر خان پسر صادقخان را فرماندار شوشتر و بعدا بخمسهء زنجان فرستاد سپس على مراد پسر خود شيخ ويس را بجنك آقا محمد خان قاجار بمازندران فرستاد سرانجام از خان قاجار شكست خورده بطهران آمد پدرش على مراد در آنجا توقف داشت تقصير شكست خوردن را به گردن برخى از سرداران سپاه خود نهاد و على مراد ايشان را بضرب تخماق بقتل رسانيد با آنكه على مراد در آن وقت سخت بيمار بود لشكر ديگر بمازندران كشيد گويا خبر شكست پسر و پدر به گوش جعفر خان پسر صادقخان زند حاكم خمسه رسيد و سر طغيان برداشت و عازم اصفهان شد چون خبر بعلى مراد خان رسيد چنان خشمناك شد كه آهنك مراجعت باصفهان كرد هرچند اطباء گفتند مسافرت براى بيمارى وى صلاح نيست نشنيد على مراد در حركت باصفهان آمده در بيست و هشتم صفر هزار و صد و نود و نه هجرى در قصبهء مورچه‌خوار سى ميلى اصفهان درگذشت .\r\n\r\nشعر :\r\n عمرت چه به صد رسد چه سيصد چه هزار * زين كهنه‌سرا برون برندت ناچار\r\nار پادشهى و گر گداى بازار * اين هردو بيك نرخ شود آخر كار \r\n\r\n[ 737 - مرك على مراد خان . 
  ]\r\n737 من الحوادث پس از مرك على مراد خان تا رسيدن جعفر خان فرزند صادقخان زند پنج روز كشيد تا جعفر خان وارد اصفهان شد قبل از رسيدن وى فرماندار اصفهان وقت را غنيمت دانسته ادعاى پادشاهى كرد و بر تخت نشست بمحض ورود جعفر خان ، شاه تازه فرار كرد جعفر خان او را گرفته بزندان افكند بعدا نامه‌اى بدلجوئى شيخ ويس فرزند على مراد خان نوشت تا او باصفهان آمد در دم او را گرفته كور كرد همين‌كه آقا محمد خان قاجار خبر مرك على مراد خان را شنيد با سپاه خود از مازندران باصفهان راند جعفر خان چون خود را حريف آقا محمد خان نميدانست از اينرو از اصفهان چنان فرار كرد كه اسباب و خزانهء پادشاهى همه بتاراج اوباش شهر رفت . نقل است هنگامى كه جعفر خان اسباب فرار آماده ميكرد چند تن از امرا كه در زندان بودند از آن جمله محمد باقر خان فرماندار\r\n\r\n","description":"","footnote":"","page_name":" 436 ","page_number":457},
  {"content":"\r\n\r\nاصفهان بيرون آمدند جعفر خان بشيراز رفت اعيان شهر كه حاجى ابراهيم خان رئيس آنها بود او را باعزاز وارد شهرستان كردند جعفر خان بسبب اين خدمت كلانترى همهء فارس را بحاجى ابراهيم خان برگذار كرد . آقا محمد خان قاجار اصفهان را فتح كرد بعدا بتأديب ايل بختيارى پرداخت . جعفر خان لشكر به يزد كشيد اما فاتح نشده و در آغاز سال آخر پادشاهى خود پسرش لطفعلى خان كوهستان لار را مسخر كرد و در غياب آقا محمد خان لطفعلى خان اصفهان را متصرف شد اما دوامى نكرد . جعفر خان بر حاج على قليخان و صيد مراد خان كه زمانى از ملازمينش بودند متغير شد و ايشان را بزندان افكند و صيد مراد خان را در زندان دستور داده بود كه بزنند تا اموال خود را بروز دهد او نيز يكى از غلامان جعفر خان را رشوه داده تا زهر در غذاى او كرد و چون زهر در مزاج او اثر نمود گويا زندانيان از زندان بدر رفتند و در سراى جعفر خان ريختند و سر او را از بدن جدا كرده از ديوار ارك به زير افكندند و بر مردم شيراز روشن شد كه جعفر خان را كشتند . و در تاريخ خسروان گويد : جعفر خان روزى در هنگام ناخوشى چند تن از زندانيان كه از مردم زند و اهل فارس بودند در زندان را شكسته از بام خانه به نشيمن‌گاه جعفر خان رفتند و او را با دستهء سر جاروبهائى كه در آنجا بود بزدند تا بمرد .\r\n\r\nشعر :\r\n جهان اى برادر نماند بكس * دل اندر جهان آفرين بند و بس\r\nچو آهنك رفتن كند جان پاك * چه بر تخت مردن چه بر روى خاك \r\n\r\n[ 738 - شاهى لطفعلى خان زند . 
  ]\r\n738 من الوقايع لطفعلى خان پسر جعفر خان زند در وقت كشته شدن پدرش در كرمان بود . كسانى كه سبب قتل جعفر خان را فراهم ساختند صيد مراد خان زند را پادشاه كردند اما بيش از روزى چند اين سلطنت دوامى نكرد چون خبر قتل جعفر خان بلشكر لطفعلى خان رسيد از اطرافش پراكنده شدند لطفعلى خان به بوشهر رفت و از شيخ حاكم آنجا يارى خواست و چون شيخ در حالت مرك بود به پسر خود شيخ نصر تأكيد كرد كه از لطفعلى خان مدد كند شيخ نصر بگفته عمل كرد و سپاهى مختصر در كاب لطفعلى خان فرستاد حاج ابراهيم پسر حاج هاشم شيرازى نيز در شيراز مردم را بحمايت او برانگيخت ، شاه مراد برادر صيد مراد با سپاه بسيارى بمقابلهء لطفعلى خان شتافت اما حاج ابراهيم سرداران سپاه وى را بفريفت تا به لطفعلى خان پيوستند و بشيراز وارد شد در دم صيد مراد را گرفته بقتل رسانيد . لطفعلى خان قصد قتل حاج على قلى خان را كه محرك فتنه در شيراز بود كرد اما حاج ابراهيم از او شفاعت كرده از لطفعلى خان برايش امان گرفت . لطفعلى خان نيز صلاح\r\n\r\n","description":"","footnote":"","page_name":" 437 ","page_number":458},
  {"content":"\r\n\r\nوقت در آن ديده از تقصيرش درگذشت .\r\n\r\nشعر :\r\n مر ترا چون دو كار پيش آيد * كه ندانى كدام بايد كرد\r\nهرچه در وى مظنهء خطر است * آنت بر خود حرام بايد كرد\r\nوانكه بيخوف و بىخطر باشد * بهمانت قيام بايد كرد \r\n\r\n[ 739 - تغيير يافتن خوى لطفعلى بعد از شاهى 
  ]\r\n739 من الحوادث چون لطفعلى خان بر تخت شاهى نشست تواضع و مهربانى كه پيش از سلطنت داشت تبديل بغرور و خشونت شد و با حاج ابراهيم كه بسبب خدمات وى بر تخت شاهى برآمده بود بناى دشمنى نهاد . هنوز از پادشاهى وى چيزى نگذشته بود كه آقا محمد خان قاجار را جنگى با لطفعلى خان در اطراف ده هزارهء بيضا شش فرسنگى شيراز واقع شد لطفعلى خان شكست خورده بشيراز گريخت خان قاجار يك ماه در گرفتن شيراز كوشش كرد چون استحكامات شهر استوار بود كارى از پيش نبرده به تهران بازگشت لطفعلى خان بار ديگر لشكر بكرمان كشيد مير حسين خان كهكى فرماندار آنجا دم از فرمانبرى زده و خراج سالانه را پذيرفت اما لطفعلى خان او را بشيراز طلب داشت او از آمدن عذر خواست خان زند كرمان را محاصره كرد چون زمستان بود و برف باريدن گرفت سپاه خان زند بجان آمدند ناگزير بشيراز بازگشت ، خان زند قبل از رفتن از شيراز يكى از برادران خرد خود را بحكومت گزارده و نظم كارهاى شهر را بحاج ابراهيم شيرازى نهاده و نگاهدارى ارك را به برخوردار خان زند كه امارت لشكر داشت داد . برخوردار از حاج - ابراهيم توقع كرنش كردن داشتى حاج ابراهيم بدوچندان وقعى ننهادى لاجرم ميان ايندو دشمنى پديد آمد برخوردار او را بنزد خان زند بخودسرى منسوب كرد حاج ابراهيم گويا حس كرد كه لطفعلى خان آن لطف و مهربانى پيشين را با او ندارد . از جمله آنكه بروزگار جعفر خان زند ميرزا مهدىنامى كه كار لشكرنويسى داشت ظاهرا اندازه‌اى از مال ديوان را ربوده بود جعفر خان زند بكيفر اعمالش دو گوش او را بريده هنگامى كه جعفر خان كشته شده بود مشهور است كه ميرزا مهدى مذكور سر جعفر خان را بريده از ارك آويخته لطفعلى خان براى شفاعت حاج ابراهيم از گناه او در گذشته بود اما مادر لطفعلى خان فرزند را تحريك بقتل وى كرد تا كشته شد . حاج ابراهيم از اين واقعه كوفته خاطر شده بود از آن روز ديگر اعتماد حاج ابراهيم بخان زند روى بكاستى نهاد خان زند نيز اين مطلب را دريافته بود از اين سبب چون عزم تسخير اصفهان كرد به خيال آنكه انديشه‌اش ازينجهت راحت باشد برخوردار خان و حاج ابراهيم را برقرار سابق گذاشت و نگاهدارى ارك را به محمد على خان زند و در وقت رفتن پسر بزرك حاج ابراهيم را كه ميرزا محمد باشد ملتزم ركاب كرد از اين عمل حاج ابراهيم يقين كرد كه لطفعلى خان ايمانى بدرستى وى ندارد اما حاج ابراهيم مدعى بود علت بريدن\r\n\r\n","description":"","footnote":"","page_name":" 438 ","page_number":459},
  {"content":"\r\n\r\nاز خان زند و پيوستن به قجر آن بوده كه صدمات جنگهايى كه هماره بر سر سلطنت مىشد براى مردم ايران زيان داشت طبعا مردم مايل بودند كسى پادشاه ايران شود كه بر بزرگى بشوكت ايران افزايد خواه خان زند باشد يا خان قاجار . خلاصه چون خان زند باصفهان راند حاج ابراهيم در نهانى با آقا محمد خان قاجار درپيوست بعدا برخوردار و محمد عليخان را ببهانهء مشورت ملكى دعوت كرده فوجى از مردم شهر را كه فراهم آورده بود به برادر خرد خود محمد حسين خان سپرده بدون خون‌ريزى امراى مذكور را گرفت و خبر اين واقعه را به برادر ديگر خود عبد الرحيم خان كه در سپاه لطفعلى خان بود رسانيد خان زند در آنوقت در پنج فرسنگى قمشه بود و لشكر خان قجر نيز در آنجا مقام داشت و سردار وى فتحعلى خان قاجار بود چون اين خبر در سپاه لطفعلى خان افتاد لشكرش از وى پراكنده شدند تنها طهماسب خان فيلى و هفتاد تن فرمانبردارى از وى كردند خان زند به گمان گرفتن شيراز آمد و كسى نزد حاج ابراهيم فرستاد حاج ابراهيم در پاسخ گفته بود هرگاه سلامتى خواهد بگريزد لطفعلى خان بدين سخن اعتنا نكرده شيراز را محاصره كرد حاجى بسپاهيان لطفعلى خان پيام فرستاد كه هركس از ايشان از لطفعلى خان پراكنده نشود خانمانش را در شيراز به يغما خواهد داد بشنيدن اين خبر جز چهار پنج تن با لطفعلى خان كسى نماند و او به بوشهر رفت چون شيخ نصر از هواخواهان حاج ابراهيم بود روى خوشى نشان نداد پس به بندر ريك رفت حاكم آنجا سپاهى براى وى ترتيب داد و او سپاه را بشيراز كشيد و در قريهء تنگستان با شيخ بوشهر بجنگيد و بوشهرى مغلوب شد . رضا قليخان كه فرماندار كازرون بود گويا هنگامى كه لطفعلى خان از شيراز به بوشهر فرار ميكرد اندكى از اسباب وى را به يغما برده بود از اينجهت لطفعلى او را دست آورده كور كرد و بعدا بشيراز راند و آنجا را محاصره كرد اما باوجود حاج ابراهيم در شيراز نمىتوانست كارى از پيش برد زيرا حاج ابراهيم در خرد و سياست يگانهء روزگار خود بود چون ديد لطفعلى باز شيراز را در نظر دارد در دم واقعه را بآقا محمد خان قاجار نوشته او را بگرفتن شيراز تشويق كرد خان قاجار مصطفى قليخان نامى را با فوجى بشيراز فرستاد مصطفى قلى خان از خان زند شكستى فاحش خورد حاج ابراهيم از آقا محمد خان خواهش كرد كه شخصا خود لشكر كشيده بمقابلهء خان زند بيايد روز چهاردهم شوال هزار و دويست و شش هجرى ميان خان قاجار و خان زند در قريهء مائين تلاقى دو سپاه شد خان قاجار ابراهيم خان را بحراست ميان مائين و ابرج گماشت اما لطفعلى خان با سپاهى كه بيش از هزار نبود بسپاه خان قاجار كه سى هزار بود زد و سپاه قاجار را چنان هزيمت داد كه تا سراپردهء آقا محمد خان تاخت اگرچه خان زند در آن هنگام از بيست و سه يا دو سال بيشتر نداشت اما جنگيده و لشكر كشيده بود و از اين نوع پيش‌آمدها بسيار ديده .\r\n\r\n","description":"","footnote":"","page_name":" 439 ","page_number":460},
  {"content":"\r\n\r\n\r\nشعر :\r\n سپه را مكن پيشرو جز كسى * كه در جنگها بوده باشد بسى\r\nنخواهى كه ضايع شود روزگار * بناكار ديده مفرماى كار\r\nنتابد سك صيد روى از پلنك * ز روبه رمد شير ناديده جنك\r\nچو پرورده باشد پسر در شكار * نترسد چو پيش آيدش كارزار\r\nبكشتى و نخجير و آماج و گوى * دلاور شود مرد پرخاشجوى \r\nدر آن اثنا ميرزا فتح اللّه اردلانى يكى از امرا كه بخان زند پيوسته بود گفت كه آقا محمد خان نيز با گريختگان رفته صلاح در آن است كه سپاه را از جنك مانع شوند زيرا ممكن است جواهرات و خزانهء كشور در آنشب تار يغماى سپاهيان گردد خان زند دستور داد تا دست بدارند و داخل خرگاه شاهى خان قاجار نشوند مؤرخان دستهء مدعى هستند كه فتح اللّه از روى راستى و اخلاص چنين گفته بود و گروهى گويند وى از كارآگاهان خان قاجار بود بهمه‌حال چون بامداد شد مؤذن خان قاجار آغاز اذان كرد خان زند در شگفت شد و دانست كه دشمن بر جاى خود ثابت است و سبب فرار نكردن آقا محمد خان آن بود كه ميدانست با سپاه پراكنده محال است به جائى پناه بردن و ديگر بىنظمى سپاه و قلت عدد و بىاقبالى مردم را بخان زند كاملا متوجه بود از اينرو با اندكى سپاه پافشارى كرد . لطفعلى خان چون از خواب غفلت بيدار شد و جاى فرار نيافت ناگزير پا بفرار نهاد . دوش غالب و روز مغلوب ،\r\n\r\nشعر :\r\n چه خوش گفت گرگين به فرزند خويش * چه فرمان پيكار بربست و كيش\r\nاگر چون زنان جست خواهى گريز * مرو آب مردان جنگى مريز\r\nسوارى كه در جنك بنمود پشت * نه خود را كه نام‌آوران را بكشت \r\n\r\n[ 740 - ستايش خان قاجار از خان زند . 
  ]\r\n740 من حسن التدبير نقل است كه آقا محمد خان قاجار مكرر ميگفت كه : سه كار بزرگست كه شايستهء آنست كه در تاريخ ايران براى آيندگان نوشته شود\r\nيكم - تدبير حاج ابراهيم شيرازى كه به يارى مشتى از سوقه و كسبه ، شيراز را گرفته و تا چند ماه در مقابل جنگجويان كشور نگاهدارى كرد .\r\nدوم - بهادرى لطفعلى خان كه با چهارصد يا پانصد تن جرأت كرده خود را بسى هزار لشكر زد سيم - بتأنى كه من خود نمودم هنگامى كه لشكر از اطراف ميگريختند و من از جاى خود حركت نكردم و آن سكونت خاطريكه در زمان خطر فرمان دادم تا مؤذن اذان گفت تا هم لشكر من و هم سپاه دشمن بدانند كه من بىپروا از آنچه واقع شد بر جاى خويش برقرارم .\r\n\r\n","description":"","footnote":"","page_name":" 440 ","page_number":461},
  {"content":"\r\n\r\n\r\nشعر :\r\n برأى جهانديدگان كار كن * كه صيد آزمودست گرگ كهن\r\nمترس از جوانان شمشيرزن * حذر كن ز پيران بسيار فن \r\n\r\n[ 741 - گريختن خان زند از خان قاجار . 
  ]\r\n741 من الحوادث چون لطفعلى خان از پيكار آقا محمد خان بكرمان گريخت آقا محمد - خان شيراز را گرفته از آنجا سپاهى بسردارى ولى محمد خان قجر با عبد الرحيم خان برادر حاجى ابراهيم خان بگرفتن لطفعلى خان فرستاد خان از كرمان بخراسان فرار كرد حاكم طبس مير حسين خان ويرا پناه داد و دويست تن سپاه و افراد بلطفعلى خان پيوسته بجانب يزد رفت على نقى خان فوجى بمقابلت وى فرستاد خان زند ايشان را مغلوب كرد بعدا بداراب‌جرد راند سپاهش هزار و پانصد شدند چون خان قاجار حركت خان زند را شنيد سپاهى از تهران بسردارى محمد حسين خان بجنك او فرستاد حاجى ابراهيم شيرازى نيز برادر خرد خويش محمد حسين خان را به يارى ايشان فرستاد خان زند مغلوب شد دوباره به حاكم طبس پناه برد حاكم او را گفت ترا بقندهار بايد رفتن و از تيمور شاه افغان يارى خواستن . خان زند هنوز بافغان نرسيده بود كه خبر مرك تيمور شاه بوى رسيد در اين اثناء از نرماشير كرمان نامه‌اى از محمد خان و جهانگير خان امراى آنجا رسيده يارى ويرا تعهد كردند بدانجا رفت و قصد تسخير كرمان كرد و عم عبد اللّه خان زند را فرمانداد با نيمهء لشكر بكرمان تازد و خود با نيمهء ديگر سرانجام شهر را تصرف كرد . محمد حسين خان قراگوزلو و عبد الرحيم خان برادر حاجى ابراهيم ناچار از كرمان فرار كردند لطفعلى خان در دم نام پادشاهى بر خود نهاد و سكه زد چون خبر بخان قاجار رسيد شخصا لشكرى گران بكرمان كشيد و بسبب خيانت برخى از مردم كرمان سپاه خان قاجار كرمان را فتح كرد هرچند در اول خان زند فاتح بود و سبب مغلوب شدن خان نجف قليخان خراسانى بود كه اگرچه محل اعتماد خان زند مينمود اما نهانى از خواص خان قاجار بود خواست خان زند فرار كند خان قاجار دريافت در دم سپاه را بدور كرمان نگاه داشت تا مانع فرار وى باشند با همهء كوشش خان قاجار لطفعلى خان تا سه ساعت با افراد كمى با لشكر خان نبرد ميكرد شباهنگام از تخته پل كرمان خود را بيرون افكند و با سه تن خود را بر سپاه خان قاجار كه دور شهر را گرفته بودند زد و مردانه جنگيده به نرماشير فرار كرد\r\n\r\nشعر :\r\n دلاور كه بارى تهور نمود * ببايد بمقدارش اندر فزود\r\nچو خواهى بريدن بشب راهها * حذر كن نخست از كمين‌گاهها \r\n\r\n[ 742 - كور كردن خان قاجار مردم كرمان را 
  ]\r\n472 من اثر الغضب بامدادان كه آقا محمد خان قاجار دانست كه لطفعلى خان از كرمان فرار كرده چنان خشمناك شد كه هشت هزار زن و كودك مردم\r\n\r\n","description":"","footnote":"","page_name":" 441 ","page_number":462},
  {"content":"\r\n\r\nكرمان را بسپاهيان خود مانند كنيز و غلام بخشيد و همهء مردم آنجا را يا دستور بكشتن داد يا فرمان كور كردن گويند عدد كورشدگان بامر وى هفت هزار بود و كشته‌شدگان بيشتر از اين عدد . نقل است فرمان داده بود كه باندازهء مخصوصى يعنى چند من چشم از برايش ببرند الحق روان هلاكو و چنگيز خان را بدين قتل و غارت شاد كرد .\r\n\r\nشعر :\r\n اگر فتد ز قهر او ، به نه فلك شراره‌يى * بيك سپهر ننگرى ، نسوخته ستاره‌يى\r\nز روى خشم اگر كند ، بلشكرى نظاره‌يى * گمان مبر كه جان برد پياده‌يى سواره‌يى \r\n\r\n[ 743 - كور كردن خان قاجار منشى خان زند را . 
  ]\r\n743 ايضا نقل است منشى لطفعلى خان را چون بآستان محمد خان قاجار آوردند از روى عتاب گفت چگونه جرأت كردى كه بچون من پادشاهى از جانب لطفعلى خان فرمان نويسى . منشى گفت : اى خداوند من بندهء در درگاه او بودم و او حاضر بود و تو غايب از اينرو بيم من از وى در آن هنگام بيش از خوف من از تو بود خان قاجار چنان از اين سخن خشمناك شد كه در دم فرمان داد تا دستهايش را به‌بريدند و چشمهايش را بركندند و روز ديگر پسر وى را بخواست و گفت شب گذشته حضرت رسول اكرم ( ص ) را در خوابديدم كه مرا بر اين كردار ملامت فرمود اكنون بگوى تا در جبران خاطر وى چه كنم پسر گفت پدرم را ارادهء آنست كه اگر از چنك اجل رهايى يابد بقيت زندگى را در نجف اشرف كنار مرقد حضرت على ( ع ) بگذراند خان قاجار اسباب رفتن وى را آماده كرد و سيصد تومان نيز براى وى فرستاد كه در موارد دعاى خير او را فراموش نكند .\r\n\r\nشعر :\r\n چو بيداد كردى توقع مدار * كه نامت به نيكى رود در ديار \r\n\r\n[ 744 - كندن خان قاجار چشم خان زند را با انگشت 
  ]\r\n744 ايضا بعد از آنكه لطفعلى خان دوباره به حاكم نرماشير كرمان پناه برد ، حاكم آنجا سلامت خود و برادرانش را در آن ديد كه خان زند را بدست خان قاجار بسپرد خان زند هنگامى بيدار شد كه گروهى از گماشتگان خان قاجار دورش را فروگرفته بودند لطفعلى خان بر اسب خويش كه قران نام داشت برجست و خواست بجهاند كه شمشيرى بر اسبش زدند بر زمين افتاد و زخمهاى گران برداشت چون او را بدرگاه محمد خان بردند چنان از لطفعلى خان خشمناك بود كه بدست خويش چشمان زيباى او را بسر انگشت بركند و به تهران فرستاد و بر اين نيز بسنده نكرده تا او را بقتل نياورد آسوده نه‌نشست نقل است كه دستور داده بود كه اجامر و اوباش آن جوان ناكام را پيش از كشته شدن زجر بسيار دهند . عمرش بيست و پنجسال بود .\r\n\r\n","description":"","footnote":"","page_name":" 442 ","page_number":463},
  {"content":"\r\n\r\n\r\nشعر :\r\n تو آنچنان ز شراب غرور سرمستى * كه خون خلق بريزى و باده انگارى\r\nچو دشمن بعجز اندرآمد ز در * نبايد كه پرخاش‌جوئى دگر\r\nچو زنهار خواهد كرم پيشه كن * به‌بخشاى و از فكرش انديشه كن \r\n\r\n[ 745 - شمائل خان زند . 
  ]\r\n745 من الخصائل لطفعلى خان زند جوانى بود زيباروى و در فنون آلات جنك ورزيده و نبردهاى بسيار ديده و بپادشاهى شايسته حتى آقا محمد خان قاجار با آنكه دشمن سرسخت زنديان بود برازندگى و شايستگى لطفعلى خان را تصديق كردى گويند روزى بوى خبر آوردند كه برادرزاده‌اش فتحعلى خان را كه وليعهد وى بود در شبى خدا چند پسر داده است گفته بود كاش يكى از ايشان مانند لطفعلى خان شدى هرگاه لطفعلى خان اسباب چنگيز و عدت تيمور داشتى يكى از نام‌آوران جهان شدى با آنكه هميشه به كارهاى كشورى و لشكرى پرداختى گاهى شعرى نيز مىسروده . از اوست :\r\n\r\nشعر :\r\n دهرا ستدى ملك خود از همچو منى * دادى به مخنثى نه مردى نه زنى\r\nاز پستى روزگار معلومم شد * پيش تو چه دف‌زنى چه شمشيرزنى ؟ \r\n\r\n[ 746 - سلاطين زنديه شش تن بوده‌اند . 
  ]\r\n746 فرع سلاطين زنديه پادشاهان زنديه شش تن بودند كه از سال 1162 تا سال 1209 هجرى در ايران و برخى از بلاد عراق عرب پادشاهى كردند .\r\nيكم كريمخان بن ايماق يا بنابر نقل برخى يودايناق زند ( 1162 - 1193 ه ) . دوم زكى خان برادر كريمخان كه سه ماه پادشاهى كرد و بعدا بدست ايل ما فى كشته شد ( 1193 - 1193 ه ) سوم صادق خان زند برادر كريمخان كه بدست على مراد خان كشته شد ( 1193 - 1195 ه ) چهارم على مراد خان زند كه مردى دلاور و باده‌خوار بود ( 1195 - 1200 ه ) پنجم جعفر خان بن صادق خان زند دلاورى بىتدبير بود و بدست زنديه كشته شد ( 1200 - 1203 ه ) ششم لطفعلى خان بن جعفر خان بن صادقخان زند دلاور ليك بىاقبال كه بدست آقا محمد خان خواجه كشته شد ( 1203 - 1209 ه )\r\n\r\n[ 747 - نسب قاجاريان . 
  ]\r\n747 نسب قاجار ايل قاجار از تركان تاتارند كه در روزگار چنگيز و هلاكو در ركاب آنان بشامات رفتند و در بلاد شام ساكن بودند امير تيمور - گورگان ايشان را باز بايران آورد و از جملهء هفت ايلى هستند كه به يارى آنان امير اسماعيل صفوى بپادشاهى رسيد . شاه عباس اول اينان را سه بخش كرد طايفه‌اى از ايشان را بگرجستان\r\n\r\n","description":"","footnote":"","page_name":" 443 ","page_number":464},
  {"content":"\r\n\r\nدر دهنهء لزكى جاى داد و طايفهء ديگر را بمرو در دهنهء اوزبك و طايفهء سوم را باسترآباد نهاد تا سدى باشد براى تاخت‌وتاز تراكمه . طايفهء اول كه در گنجه جاى داشتند خود را بنادر شاه چسبانيده و خود را قجر افشار نام نهادند و طايفهء دوم كه ايشان را زدانلو مىگفتند در مرو باقىاند و طايفهء سوم كه در استراباد و مازندران بودند بعد از مرك نادر بهواى سلطنت افتادند اين طايفه دو دستهء بزرك مىشدند يكى را يخارىباش و ديگريرا اشاقه‌باش مىنامند و امراى يخارى در ازمنهء پيشين هميشه برترى داشته‌اند تا هنگامى كه فتحعلى خان كه از شعبهء اشاقه‌باش است در عهد شاه طهماسب ترقى كرده رئيس طايفهء اشاقه‌باش شد و چون نادر فتحعلى خان را كشت براى آنكه ميان ايشان تفرقه افكنده باشد حكومت استراباد را به زمان بيك پسر محمد حسين خان كه از سلسلهء يخارىباش است برگذار كرد . محمد حسين خان در نزد نادر شاه اعتبارى داشت و چون حكومت استراباد بطايفهء يخارىباش رسيد محمد حسن خان پسر فتحعلى خان از بيم جان به تركمانان آن حوالى پناه برد . و در سال 1173 هجرى محمد حسن - خان قاجار را يكى از قاجاريان سربريده بنزد كريمخان كه در آن هنگام در تهران بود آورد و او سر را از توبره درآورده و با دست خود به آب شست و مويش را شانه زد و گلاب افشاند و سوگوارى كرد و روز ديگر در تابوت نهاده و خود پياده تا دروازهء شهر از آن تشييع كرد و آن را در بقعهء سيد عبد العظيم حسنى در جنوب تهران در خاك سپرد .\r\n\r\nشعر :\r\n گر غصهء روزگار گويم * بس قصهء بىشمار گويم\r\nيك عمر هزار سال بايد * تا من يكى از هزار گويم \r\n\r\n[ 748 - اولاد خان قجر پانزده تن بوده‌اند . 
  ]\r\n748 اولاد خان قجر محمد حسن خان قاجار نه پسر و دو دختر داشت يكم آقا محمد خان ميلاد 1155 وفات 1211 هجرى دوم حسينقلى خان پدر فتحعلى شاه قاجار مشهور بجهانسوز ميلاد 1154 وفات 1191 هجرى سوم محمد حسن خان چهارم مرتضى قلى خان پنجم مصطفى قلى خان ششم مهديقلى خان هفتم عباسقلى خان هشتم رضا قلى خان نهم على قلى خان . و دو دختر يكم شاه جهان بىبىخانم نام داشت دوم زبيده خاله . حسينقلى خان در زمان كريمخان از طرف وى حاكم دامغان شد سپس بهواى پادشاهى افتاد سرانجام مغلوب و كشته شد سپس زكى خان زند از طرف كريمخان مأمور شد كه فرزندان وى را بشيراز بياورد و او را دو پسر بود يكى باباخان معروف به فتحعلى شاه متولد سال 1185 هجرى و دوم حسينقلى خان .\r\n\r\n","description":"","footnote":"","page_name":" 444 ","page_number":465},
  {"content":"\r\n\r\n\r\n[ 749 - وصف مخبر السلطنه نادر و كريمخانرا 
  ]\r\n749 من الحوادث مخبر السلطنهء هدايت در تاريخ خود گويد : نادر و كريمخان آشفتگى كشور را بوجهى بسامان آوردند و بهمين‌جا قناعت كردند و فرصت توجه بمعارف و صنايع نيافتند . نوبت به آقا محمد خان قاجار رسيد طايفهء گوسفندچران يا شتربان نوبت يافتند آق‌قوانلو بيشتر گوسفند سفيد داشت و قراقوانلو گوسفند سياه ليك در سياست وقت ، سفيد از سياه تشخيص نميدادند در كشوردارى همان زاكان تركمنى را استوار مىداشتند . وقتى كامران ميرزا از حاج بهاء الدوله ساسان ميرزا نوهء فتحعلى شاه نسب قاجاريه را پرسيد گفت ما از اولاد شاه قلى دودكچى هستيم كه در مهمانيها سرنا ميزده .\r\nاعتماد السلطنه قاجاريه را باشكانيان مىرساند و گويد : از زمان امير تيمور خانان اين طايفه از كاركنان هردولت بوده‌اند . غازان خان ولايت سرتاق را بقاجار نويان داد و اسم قاجار از آن روز بر اين طايفه ماند . حسن بيك آق قوانلو با صفويه قرابت پيدا كرد مادر شاه اسماعيل اقچه قوانلو بود . قاجار نژاد ترك‌اند سه طايفه بودند سلدوس ، تنكقوت ، جلاير . طايفهء سلدوس بايران نيامده‌اند ، تنگقوت اندكى بوده بمغل پيوسته‌اند ، جلاير در ايران پراكنده شده‌اند و در رديف قاجار معروف ، قاجاريه دولو كه شتر داشته‌اند و قوانلو كه گوسفند - چران بوده بخش مىشده‌اند .\r\nدر هنگامى كه قاجاريه در قلعهء مبارك‌آباد تركستان مىنشسته‌اند گروهى كه در فراز قلعه سكنى داشتند ايشان را يوخارىباش و آنان كه در نشيب قلعه بودند اشاقه‌باش ميگفته‌اند و در تواريخ نام ايشان مذكور است و دولونامىست كه در اواخر پيدا شده است . قاجار شام بياتى را در سال 652 هلاكو بشام برد امير تيمور باز ايشان را بايران آورد و برخى را بگرگان ( استراباد ) و برخى را در گنجه سكنى داد . شاه عباس اول گروهى را باستراباد و مرو آورد و گروهى را بقزوين . در زمان سلطانحسين رياست استراباد به فتحعلى خان پسر شاه قلى قوانلو رسيد . پس از غلبهء افغانان طهماسب بمازندران رفت وى وكيل دستگاه شد در محاصرهء مشهد بتحريك نادر شاه بسال 1139 هجرى كشته شد . محمد حسن خان طفل بود و متوارى بروزگار نادر شاه باسترآباد آمد شكست خورده پس از نادر مراجعت كرد .\r\nنقل است هنگامى كه فخر الدين خان وزير محمد شاه خزانه را از نظر نادر شاه ميگذرانيد نادر شاه گفته بود اين جواهر و نقود بقاجاريه خواهد رسيد در آن وقت محمد حسن خان را را تركمانان از خود دور كرده بودند و با دو چاكر و سه اسب و بازى بيابانى شده بود اسبها را خوردند و چاكران مردند محمد حسن خان چالى كنده كه در آن چال جهان را بدرود گويد مقارن آن حال سوارى رسيد و خبر مرك نادر شاه را آورد خان او را مژدهء سرورى ميدهد . آقا محمد خان در مشهد در زندان بود كه على قليخان از هرات بمشهد آمده او را\r\n\r\n","description":"","footnote":"","page_name":" 445 ","page_number":466},
  {"content":"\r\n\r\nاخته كرد و از آن روز مشهور بآقا محمد خان خواجه شد . پس از چندى فرار كرده به پدر خود محمد حسن خان پيوست . زمانى كه ابو تراب مشهور بشاه اسماعيل با كريمخان بمازندران آمد و كريمخان شكست خورد شاه اسماعيل بمحمد حسن خان پيوست . ابراهيم خان بغايرى و گروهى از خانان كه از احمد خان افغان هراسان بودند باشرف مازندران آمدند و از جمله اشيائى كه آورده بودند كوه نور و تاج ماه و دو قطعه الماس بود يكى به وزن هشت مثقال و كسرى و ديگرى شش مثقال .\r\nمحمد حسن خان بگرجستان رفت و چون برگشت آقا محمد خان را در تبريز گزارد و باصفهان روآورده خواست بشيراز رود ليك آشوب سپاه باصفهانش بازگردانيد و دنبال حسين خان دولو بمازندران شتافت و سپاهش پراكنده شد . خواست باسترآباد بازگردد شيخ على خان بر او چيره شده بجنگل درگريخت و بدست يكى از مخالفان بسال 1171 هجرى كشته شد .\r\nو سرش را بدرگاه كريمخان آوردند چنان كه گفتيم .\r\n\r\nشعر :\r\n دى از سر تو تا بفلك يك گز بود * امروز سرت تا بدنت فرسنگىست \r\nمحمد على خان قوانلو از بيم يوخارىباش حسين قليخان و ساير فرزندان حسنعلى خان را نزد كريمخان برده تكريم يافتند و در قزوين ماندند . كريمخان خواهر آقا محمد خان را بزنى گرفت و آقا محمد خان را همراه خود بشيراز برد و گروگانش بداشت . فرماندارى دامغان را بحسين قليخان داد وى باستراباد رفت آنچه از يوخارىباش خار راه بودند برداشت . محمد خان را حكومت داد و گماشتهء كريمخان را در دامغان بكشت سرانجام بتحريك يوخارىباش يموت ، او را بكشتند .\r\n\r\nشعر :\r\n هرگز بمال و جاه نگردد بزرك‌نام * بدگوهرى كه خبث طبيعيش در رگست\r\nقارون گرفتمت كه شدى در توانگرى * سك نيز با قلاده زرين همان سگست \r\n\r\n[ 750 - مرك كريمخان زند . 
  ]\r\n750 من الوقايع روز سه‌شنبه سيزدهم صفر سال هزار و صد و نود و سهء هجرى كريم خان زند در شيراز درگذشت . آقا محمد خان كه پس از سركوبى برادرش حسين قليخان جهانسوز ، در شيراز و گرگان بود تا هم او سركشى نكند و هم افراد ديگر خانواده‌اش آرام بمانند از غفلتى كه پاسبانانش دربارهء وى كردند با چاكرى از شيراز بگريخت . بعد از جنگهاى بسيار و سركوبى زنديان ، تهران را پاىتخت قرار داد و حاج ابراهيم خان شيرازى را وزير خود كرد . در تابستان سال 1197 چند كشتى روسى بساحل استراباد لنگر انداختند ايوانويچ رئيس دسته ، خواهش بنياد تجارتخانه در ايران كرده چنان كه رسم استعمارگران و سياست اروپائيانست كه از تجارتخانه آغاز ميكنند و سرانجام خانه\r\n\r\n","description":"","footnote":"","page_name":" 446 ","page_number":467},
  {"content":"\r\n\r\nو كشور را مىبرند . چنان كه انگليسيان در هندوستان ، اول بنام تجارت در آنجا رخنه كردند بعدا آنكشور پهناور را فروخوردند . بعدا آقا محمد خان معلوم كرد كه تجارتخانه قلعهء محكم شده است و از جملهء كالاى سوداگرى هيجده عراده توپ در آن آورده‌اند چون بتماشاى تجارتخانهء آنان رفته بود اوضاع را دگرگونه يافت ايوانويچ و پيروان او را مهمان كرد و شرط مراجعت ايشان را بردن توپها قرار داد ناچار چنان كردند . منع وارد كردن ابزار جنك در خاك غير از مقررات قانون بين‌المللىست ليك ميكنند و نامش را نگاهدارى تجارت مىنهند نظير همين وقتى آوازه افكندند كه حاج معين التجار بوشهرى در نجف اشرف آهنك ساختن بيمارستانى براى فقرا دارد ساختمان اين بيمارستان به قلعه و دژ از جهت استحكام و بلندى ديوارهايش مانندتر بود تا به بيمارستان بعدا كه انگليسها با مردم نجف در نبرد بودند معلوم شد بانى مذكور براى ايشان در نجف سنگر و قلعه‌اى ميساخته بنام بيمارستان فقرا و بسا خود غافل از اين معنى بوده\r\n\r\nشعر :\r\n گاوان و خران باربردار * به ز ادميان مردم‌آزار \r\n\r\n[ 751 - زناشوئى فتحعلى خان قاجار . 
  ]\r\n751 من الحوادث آقا محمد خان دختر فتحعلى خان دولو را براى فتحعلى خان بگرفت و بسيارى از منسوبان خود را كه خار راه بودند بقتل رسانيد و فتحعلى خان را كه برادرزادهء تنى او بود وليعهد خود كرد و شيراز را به دو سپرد . كاترين دوم خورشيد كلاه مردم جنوب قفقاز را نوازش كرده و سپاه بدان كشيد . داغستان و گرجستان را امير اسماعيل صفوى بسال 917 هجرى مسخر كرده بود . هراكليوس حكمران گرجستان از سركردگان نادر شاه بود كه تا كنار رود ارس را داشت و تطميع شده بسال 1198 هجرى به طرف روس رفت از اينرو آقا محمد خان امر گرجستان را بر خراسان مقدم داشته روى بقفقاز آورد شوش را گرفته بتفليس پرداخت هراكليوس بگريخت . امر بقتل‌عام داد تفليس را مانند كرمان ساخت . گويند پانزده هزار زن ماه‌رخسار را اسير كرده در بازار معامله بمعرض خريد و فروش نهاد و در صحراى مغان تاجگذارى كرد . بسال 1211 هجرى و شمشيرى از مقبرهء شيخ صفى بر كمر بست و روى بخراسان آورد . شاهرخ ميرزا پسر رضا قلى ميرزا از دختر سلطانحسين بنام پادشاه بود . نصر اللّه ميرزا و نادر ميرزا داعيهء پادشاهى داشتند اما غلبه بامامش خان چنارانى بود آقا محمد خان وارد مشهد شد شاهرخ را شكنجه كرد كه خزانهء نادر شاه نزد اوست . اسحاق خان قراييى در تربت حيدرى و مير حسينخان حيدرى در طبس و زعفرانلو در قوچان و شادلو در بجنورد دم از استقلال ميزدند . خسرو خان والى اردلان نيز دلاورى ميكرد .\r\nخورشيد كلاه سپاه بقفقاز كشيد فرزندان هراكليوس را دست از آنجا كوتاه كرد و از خود\r\n\r\n","description":"","footnote":"","page_name":" 447 ","page_number":468},
  {"content":"\r\n\r\nحكومت نهاد . ژنرال كودويچ از طرفى و ژنرال زوبوف از طرف ديگر وارد ميدان مبارزه شده بودند . آقا محمد خان متوجه قفقاز شد بسال 1212 هجرى و بر شوش دست يافت برخى چاكران مخصوص در پشت سراپرده نزاع كرده بودند آقا محمد خان سوگند ياد كرد كه بامدادان ايشانرا بكشد آنان نيز پيشدستى كرده او را كشتند و صندوقچهء جواهر را برداشته فرار كردند . قاتل آقا محمد خان را صادقخان فراش خلوت نوشته‌اند . آقا محمد خان مردى قوىدل و ضعيف البنيه بود 63 سال زندگى كرد مدت پادشاهى وى از زمان مرك كريمخان زند 18 سال و 10 ماه بود . مؤرخان براى وى سه صفت نوشته‌اند : قدرت ، خست ، كينه‌توزى .\r\nحاج ابراهيم وزيرش ميگفت : آقا محمد خان هيچگاه نمىگذاشت انديشه‌اش بشمشير بكشد .\r\nآوردن استخوان كريمخان و دفن كردن آن را در معبر خلوت كريمخانى در تهران از فجايع اعمال اوست . نقل است كه ناصر الدين شاه بر سر گور آقا محمد خان در نجف رفته سرپايى بگور او زده و گفت اگر آنشب زبان خود را نگاهداشته بودى چه ميشد .\r\n\r\nشعر :\r\n پادشاهى كو روا دارد ستم بر زيردست * دوستدارش روز سختى دشمن زورآورست\r\nبا رعيت صلح كن و از جنك خصم ايمن نشين * ز آنكه شاهنشاه عادل را رعيت لشكر است \r\n\r\n[ 752 - سه داستان از محمد خان قاجار . 
  ]\r\n752 من النوادر و نيز مخبر السلطنه از جدش آقا اسماعيل صندوقدار آقا محمد خان سه داستان نقل كرده :\r\nيكم - وقتى آقا محمد خان چهار تن از رجال دربار را نشانده بود كه مرواريد جور كنند در اين اثنا لازم مىشود بيرون برود چون برمىگردد گمان مىكند كه چهار مرواريد فرد اعلى را برداشته و بدل بجايش گذاشته‌اند بمادر فتحعلى خان چيزى مىگويد : مىپرسد چه گفتى ميگويد هيچ ، اگر برو مىآوردم مىبايست هر چهار را سياست كنم و عوض ندارند .\r\nدوم - آقا محمد خان صندوقچهء جواهر داشته است كه هر شب آقا اسماعيل روى رختخواب او مىگذارده تا خان بخواب رود شبى مصاحبهء خان با صندوقچه بدرازا مىكشد آقا اسماعيل نگران مىشود با ترس و لرز از كنار پردهء نگاه مىكند مىبيند جواهر پياده است و خان روى لحاف ريخته و صورت خود را به آنها ميمالد .\r\nسوم - وقتى در شكارگاه روى ناخوش خان بالا مىآيد مردمش دورى مىجويند خان پياده شده اسب را رها كرده بر سنگى مىنشيند مستمندى از اهل مازندران درميرسد پاافزار و پاكش ميخواهد خان اشاره باسب مىكند مرد زارى مىكند كه اين مرا زياد است تا سه نوبت بيچاره ميرود لجام اسب را بگيرد خان برخاسته هردو گوش او را بريده به كف دست\r\n\r\n","description":"","footnote":"","page_name":" 448 ","page_number":469},
  {"content":"\r\n\r\nاو مىگزارد كه اين پاكش . اين هم پاافزار .\r\n\r\nشعر :\r\n گركان فضائلى وگر دريائى * بىراحت خلق باد مىپيمائى\r\nگر با همه عيبها كريم آسائى * عيبت هنر است و زشتيت زيبائى \r\n\r\n[ 753 - تاختن خان قاجار بگرجستان . 
  ]\r\n753 من الوقايع چنان كه گذشت آقا محمد خان آهنك تاختن بگرجستان كرد و نقشه‌اش اين بود كه راه را بلشكريان روس به‌بندد كه به يارى گرجيان نروند . پس از فتح كرمان دستور داد كه سپاه در بهار ، اطراف تهران فراهم شوند و چون جمع شدند شست هزار بودند پنجاه و سه روز پس از نوروز از تهران بگرجستان راند و تا آن زمان كسى نمىدانست بكجا خواهد رفت . سپاه را سه بخش كرد . بخشى را از سمت راست بمغان و شروان داغستان فرستاد و بخشى ديگر را سمت چپ بايروان پاىتخت ارمنستان و خود در ميان ايشان راه قلعهء شوشى را گرفت كه از دژهاى استوار قراباغ بود .\r\nلشكريانى كه بمشرق رفته بودند از كرانهء درياى خزر گذشتند و امراى آن اطراف يا تسليم شدند يا شكست خوردند . اما سران ايروان و شوشى بهراكليوس تأسى كرده و مقاومت كردند . چون هراكليوس را دعوت كردند كه نزد آقا محمد خان برود گفت من جز ملكهء روس فرمانبردار كسى نيستم . چون لشكريان آقا محمد خان بيشتر سواره بودند فتح ايروان و شوشى را صلاح نديد و تنها باظهار اطاعت سركردگان آنجا بسنده كرده و كسانى را بمراقبت ايشان گماشت .\r\nپس از آن دستور داد سپاه او كه در سمت چپ بودند در گنجه به او به‌پيوندند و با آنكه سپاه وى در راه پراكنده شده بودند باز چهل هزار سپاه با خود داشت و بتفليس تاخت .\r\nهراكليوس با سپاه خود كه چهار يك سپاه آقا محمد خان بود نبردى سخت كرد اما شكست خورد و بكوهستان گريخت . خان قاجار تفليس را گرفت گويند كشته‌شدگان از مردم تفليس پانزده هزار بودند و بنابر قول ديگر بيست و پنجهزار\r\n\r\nشعر :\r\n اگر ممالك روى زمين بدست آرى * وز آسمان بربائى كلاه جبارى\r\nوگر خزائن قارون و ملك جم دارى * نيرزد آنكه وجودى ز خود بيازارى \r\n\r\n[ 754 - شنيدن خان قاجار مرك كاترين روس را 
  ]\r\n754 من الحوادث بآقا محمد خان خبر رسيد كه كاترين دوم روس درگذشته و پاول پسر پطر بجاى او نشسته است و چون اين خبر بسپاه روس كه در قفقاز بوده‌اند رسيده ، شروان و دربند را تخليه كرده و رفته‌اند . و در همين زمان آقا محمد خان تدارك رفتن بقفقاز را مىديد . پيش از مرك كاترين نقل است شبى كه هوا بسيار سرد بود در كنار آتش نشسته و با انبرى آتشها را پس و پيش ميكرد و تمام شب را\r\n\r\n","description":"","footnote":"","page_name":" 449 ","page_number":470},
  {"content":"\r\n\r\nدرين حال بود و چون روز شد با خشم تمام انبر را در ميان منقل كوفت چنان كه آتشها در اطاق پراكنده شد و گفت : « اى خداى قهار يا او را بكش يا مرا از ميان بردار » چند روز بعد خبر مرك كاترين را به او رسانيدند .\r\n\r\nشعر :\r\n راغب دنيا مشو كه هيچ نيرزد * هردو جهان پيش چشم همت عالى \r\n\r\n[ 755 - كشته شدن خان قاجار . 
  ]\r\n755 من الوقايع آقا محمد خان ماه ذيقعدهء سال 1212 هجرى در تهران سپاه را فراهم كرد و از راه اردبيل بكنار رود ارس رسيد و آنجا را لشكرگاه ساخت و ده هزار سوار بگرفتن قلعهء پناه‌آباد فرستاد . ابراهيم خليل خان بار ديگر پل را شكسته بود . با اين همه از آب گذشتند چنان كه كشتىهايى كه سپاهش را مىبردند شكست و برخى از آنها غرق شد . ابراهيم خليل خان باز هراسان شد و بىدرنك خانوادهء خود را برداشت و بشكى و سرزمين لگزيها رفت آقا محمد خان پناه‌آباد را گرفت و آنجا را غارت كرد . سه تن از چاكران وى كه به او خيانت كرده بودند خان ايشان را تهديد كرده بود كه فردا روز آدينه آنها را بكشد . چون شب آدينه كسى را نمىكشت در همان شب كه بيست و يكم ماه ذيحجه 1212 بود دو تن از ايشان به بستر او نزديك شدند و نزديك بامداد با دشنه او را كشتند و صندوقچهء جواهر و بازوبندهاى جواهرنشان و شمشير مرصع و الماس درياى نور و تاج ماه را كه هميشه همراه او بود برداشتند و بصادق خان شقاقى پناه بردند . يكى از چاكرانش كه روز چنين ديده بود اين شعر را ميخواند .\r\n\r\nمصراع :\r\n بدتر از شمر و يزيد * سر نحست كه بريد \r\nتفصيل اين اجمال آنكه سه روز پيش از آنكه بشوش برسد ميان صادق خان گرجى پيشخدمت و خداداد نام فراش بر سر پولى نزاع درگرفت . صادق خان چند روز پيش هم بر مسند آقا محمد خان آب ريخته بود و او را خشمناك كرده و چون اين دو تن باهم نزاع كردند بانگشان برخاست آقا محمد خان را بيشتر خشم گرفت و فرمان داد هردو را بكشتند . صادق خان شقاقى كه از سركردگان معروف سپاه بود شفاعت كرد خان نپذيرفت و گفت چون شب آدينه است فردا آنها را بكشند . اما برخى از خواص آقا محمد خان نقل كرده‌اند در اين هنگام اختلال حواسى در وى پديد آمده و گرفتار جنونى شده بود و كارهاى ديوانه‌وار ميكرد و از آن جمله اين كار بود .\r\n\r\n[ 756 - مشابهت نادر و محمد خان . 
  ]\r\n756 من الاتفاق اهل تواريخ نادر شاه و محمد خان را در جهانگيرى و سفاكى قرين يكديگر دانسته‌اند مثلا نادر شاه از 1144 بناى تاخت‌وتاز را در جهان گذاشت و چهار سال بعد در 13 رمضان 1148 در صحراى مغان ياران خود را گرد آورده بوسائلى كه پيش از وقت برانگيخته بود آنها را واداشت به او پيشنهاد پادشاهى ايران\r\n\r\n","description":"","footnote":"","page_name":" 450 ","page_number":471},
  {"content":"\r\n\r\nبكنند . در شب دوازدهم جمادى الثانيه كه گرفتار جنون خطرناكى بود در لشكرگاه فتح‌آباد ( نزديك خبوشان قوچان ) در شمال شرقى ايران بدست سركردگان قاجار و افشار كشته شد .\r\nآقا محمد خان 49 سال پس از او تاخت‌وتاز آغاز كرد و 17 سال پس از آن در 62 سال پس از تاج‌گذارى نادر بهمان‌گونه وسيله برانگيخت كه يارانش سلطنت ايران را به او پيشنهاد كنند . دو سال پس از آن واقعه و 52 سال پس از كشته شدن نادر در نزديكى شهر شوشى در شمال غربى ايران و نزديك همانجايى كه نادر تاج بر سر گذاشته بود هنگامى كه گرفتار جنون شده بود بدست چاكران خود كشته شد و نادر شاه در بيست و هشتم محرم 1100 بجهان آمد و هنگام قتلش شست سال و چهار ماه و 12 روز زندگى كرد .\r\nآقا محمد خان در 1155 بجهان آمده و چون كشته شد نزديك شست و سه سال داشت .\r\n\r\nشعر :\r\n فرمان بر خداى و نگهبان خلق شد * اين هردو قرن اگر بگرفتى سكندرى\r\nعمرى كه ميرود بهمه‌حال جهد كن * تا در رضاى ايزد بيچون بسر برى \r\n\r\n[ 757 - خان قاجار تنها سپاه را خشنود داشتى 
  ]\r\n757 من الخصائل آقا محمد خان بجز خشنودى سپاه خود كه از مردم چادرنشين ايران بودند در آسايش طبقات ديگر مردم كوششى نداشت . تا بشاهى نرسيده بود با دشمنان خود مدارا مىنمود . با زيردستان خود بدرفتارى ميكرد تنها با حاج - ابراهيم شيرازى سازگار بود و بيشتر كارگزاران خود را جريمه ميكرد و يكى را به ديگرى مىفروخت و كسى را در برابر پولى كه داده بود بر دارايى و زندگى ديگرى چيره مىكرد پيش از آنكه حاج ابراهيم را بوزارت برگزيند در زمانى كه ميرزا شفيع مازندرانى كه بعد صدر اعظم شد در دستگاه وى بود خواست پولى از ميرزا شفيع بستاند . يكى از چاكران حاج ابراهيم در مجلس عام شال را كه نشانهء منصب او بود از كمر ميرزا شفيع بازكرد و به گردن وى انداخت كه نشانهء سرشكستگى بود و بدين‌گونه او را بخانهء حاج ابراهيم كشيد .\r\nحاج ابراهيم چون مرد زرنگى بود بخوشروئى با او رفتار كرد و به او گفت كه اين كار بدست آقا محمد خان شده است . سرانجام چون ميرزا شفيع هرچه كوشيد نتوانست آن پول را كه آقا محمد خان خواسته به‌پردازد حاج ابراهيم بازماندهء آن را از خود داد و ميرزا شفيع رها شد و دوباره به كار گماشت .\r\n\r\nشعر :\r\n زرطلبان را نبود غير رنج * مورخور و مار به بالاى گنج \r\nبا ايل قاجار كه وى را بپادشاهى رسانده بودند نابكارى كرد و سران دولو را كه بيش از همه خدمت‌گذارش بودند واداشت كه خانوادهء خود را به تهران بياورند و سپاهى\r\n\r\n","description":"","footnote":"","page_name":" 451 ","page_number":472},
  {"content":"\r\n\r\nكه فرمانبردار ايشان بودند در نواحى ديگر ايران پراكنده كرد و بدين‌گونه نيروى ايشان را از ميان برد . برخى رسوم و آداب كه آن زمان شايع بود از ميان برداشت يكى آنكه هرگاه به تهران برميگشت بمردم شهر اجازه نمىداد چنان كه پيش از او معمول بود از او پيش بازكنند و نيز دستور داد كه فتح نامها و فرمانهاى دولتى را با انشاء مغلق منويسند . در همهء كارها حق را به كسى مىداد كه بيشتر به او پول برساند . بعامهء مردم ايران و طبقهء سوم مردم اعتنايى نمىكرد . حاج ابراهيم نقل كرده : كه وقتى دو تن از مردم طبقهء سوم كه توانگر شده بودند مىخواستند محلى را اجاره كنند و اين كار خواهان بسيار داشت اين دو تن بيشتر مىدادند و چون مىدانستم آقا محمد خان بحرصى كه به پول دارد خشنود خواهد شد .\r\nچون ايشان را ديد و اسم و رسم هردو را پرسيد گفت من با اين مردم سروكارى ندارم گفتم بايد بمبلغى كه ميدهند توجه شود گفت من از اين مبلغ ميگذرم و اين‌گونه مردم نبايد پيش من بيايند .\r\n\r\nشعر :\r\n نخورد شير نيم‌خوردهء سگ * ور بميرد گرسنگى در غار \r\nآقا محمد خان همهء اميدواريش در پادشاهى به سپاهيانش بود از اينرو حتى در موقعى كه در جنك نبود با ايشان نشست و برخاست ميكرد يا به شكار مىرفت و پيوسته با آنان به زمين مىنشست و هم‌خوراك مىشد و همان جامهء سادهء ايشان را مىپوشيد و تنها در روزهاى عيد جامهء گران مىپوشيد . در روزگارش كشور بسيار امن شده بود و بر سركشان هيچ رحمت نميكرد بعد از كشته شدن آقا محمد خان در شوش صادقخان شقاقى سپاه خود را بآذربايجان برد و سرداران ديگر نيز همين كار را كردند حاج ابراهيم صدراعظم بازماندگان سپاه را به يارى وليعهد كه فتحعلى شاه باشد خواند .\r\n\r\n[ 758 - پادشاهى فتحعلى شاه . 
  ]\r\n758 من الوقايع بعد از درگذشتن آقا محمد خان حاج ابراهيم شيرازى صدراعظم آقا محمد خان فتحعلى شاه را كه نام سابقش باباخان بود به تهران آورده روز شنبه 21 ذيحجه بسال 1212 به تخت شاهى مىنشاند . جز صادقخان حريفى در ميدان براى ادعاى پادشاهى نبود از شوش رو به تهران آورد امان يافت و در زندان از گرسنگى درگذشت آنچه مانده بود از غنائم هندوستان تخت طاووس و جز آن در تهران جمع شد .\r\nاز آغاز پادشاهى فتحعلى شاه دولت ايران روابط سياسى با دول اروپا پيدا كرد در سال 1215 جان‌ملكم مؤلف تاريخ ايران از طرف كمپانى هند با هدايا بايران آمد . سه مقصود داشت\r\nيكم - آنكه از تاخت‌وتاز افغان بهندوستان پيش‌گيرى شود .\r\nدوم - انصراف ايران از نقشهء فرانسه كه راه بهندوستان ميجست .\r\n\r\n","description":"","footnote":"","page_name":" 452 ","page_number":473},
  {"content":"\r\n\r\nسوم - استقرار رابطهء تجارى با هند . نقل است سرجان‌ملكم روزى هزار تومان به فتحعلى شاه مىداد اين كار چشمها را گرفت حاج ابراهيم خان كه از اوضاع اروپاى آن وقت آگاهى نداشت مىبايست با سرجان‌ملكم كهنه‌كار طرف استقرار عهدنامه شود .\r\n\r\nمصراع :\r\n يا رب چكند هيچ مدان با همدانى . \r\nدر اين اثنا و زمان خان افغانستان خلع شد و محمود بر سر كار آمده فصل اول عهدنامه از ميان رفت . فتحعلى شاه قول داده بود كه با افغان صلح نكند مگر دست از هند بكشند ملكم قول داده بود كه ابزار جنگى برساند ضمنا معهود بود كه از فرانسه كسى را بايران راه ندهند اين همه توقعات براى آن بود كه جان‌ملكم روزى هزار تومان آن وقت را به فتحعلى شاه ميداد جان‌ملكم بعد از يكسال از راه بغداد مراجعت كرد . حاج خليل خان بسفارت از طرف ايران به بمبئى هند رفت و بدست چاكران خود بسال 1217 هجرى كشته شد امان از سياست كه انسان گاهى بدست كسان خود كشته مىشود . سه سال بعد از آن ميرزا نبى خان قزوينى يكى از منسوبان او بجاى خليل خان منصوب شد . فرمانفرماى هند بلندن رفته بود در شام و مصر انگليس بر فرانسه چيره شده كسى بسفير ايران وقعى نگزارد و با خفت مراجعت كرد .\r\nنفوذ حاج ابراهيم خان شيرازى صدراعظم فتحعلى شاه و كسان او نگرانى براى پادشاه فراهم كرده بود از اينرو بسال 1218 هجرى بدست پيشكار محرمش نامه به شهرستانها ساختند چشمش را نمك كريمخان كور كرد زبانش را بريدند سپس بقتلش رسانيدند كسانش را نيز از پى او فرستادند و اموالش را دولت ضبط كرد .\r\n\r\nشعر :\r\n چنين كه هست نماند قرار دولت و ملك * كه هر شبى را بىاختلاف روزى هست\r\nچو دست دست تو باشد دراز چندان كن * كه دست دست تو باشد اگر بگردد دست \r\nبعد از حاج ميرزا ابراهيم ، ميرزا شفيع بارفروشى صدراعظم فتحعلى شاه شد .\r\nخورشيد كلاه پادشاه روس بسال 1212 هجرى درگذشت دولت روس در قفقاز تجاوز ميكرد در 1218 زير نانف معروف به ايشپخدر كوس اقتدار در قفقاز فروكوفت عباس ميرزا وليعهد كه حكومت آذربايجان در سال 1219 هجرى داشت متوجه ايروان شد پس از نبردى چند بىنتيجه معاودت كرد . زير نانف در محاصرهء باكو كشته شد . در سال 1221 هجرى چند كشتى روس بدسيسهء مصطفى خان طالش بلنكران آمد و بانزلى ( پهلوى ) تجاوز كردند مردم گيلان تن بمذلت ندادند بكشتيها نشسته برگشتند . جنك فرانسه و روس در گرفت ژنرال گاردان را فرانسه بايران فرستاد از طرف ناپلئون نويد حمايت داد چند نفر صاحب‌منصب همراه داشت كه سپاه ايرانرا تعليمات دهند . در لندن و هند نگرانى شديد پيدا\r\n\r\n","description":"","footnote":"","page_name":" 453 ","page_number":474},
  {"content":"\r\n\r\nشد از آن روز ايران به خود روز پيروزى نديد . روس و انگليس اهميت ايران را شناختند ايشان بىسياست گرفتند ، ايرانيان دنبال غفلت رفتند . سرجان ملكم سفير انگليس به بوشهر بازگشت راهش ندادند محرك شد كه يك دسته قشون از هند بجزيرهء خارك بيايد صبر مىبايست چه سر هرفرد جلس از لندن بسفارت مىآمد و ببوشهر رسيده بود بسال 1223 هجرى . در اين اثنا روس و فرانسه صلح كردند نقشه‌ها نقش بر آب شد ژنرال گاردان راه پاريس پيش گرفت سر هرفرد وارد تهران شد و اولياى دولت سنك روى يخ . ميرزا شفيع صدر اعظم تنظيم عهدنامه كرد . در سر يك فصل مناقشه پيش‌آمد . ميرزا شفيع زبان بدشنام گشود سر هرفرد با لگد چراغها را خاموش كرده به منزل خود رفت .\r\n\r\n[ 759 - ناپلئون و عزم هندوستان . 
  ]\r\n759 من الحوادث ناپلئون بناپارت سردار معروف فرانسوى كه در نتيجهء كشورستانى هاى شگرف در 1804 ميلادى مطابق 1219 هجرى به تخت امپراطورى فرانسه نشست انديشهء بسيار جسورانه داشت كه از راه ايران بهندوستان بتازد .\r\nخبر تاخت‌وتاز آقا محمد خان بگرجستان و تسخير تفليس و قتل‌عام و حريق آنجا به گوش او رسيده بود گمان ميكرد جانشين آقا محمد خان نيز مانند او در ميدانهاى جنك كامياب خواهد شد .\r\n\r\nشعر :\r\n گيرم كه مار چوبه كند رخ به شكل مار * كو زهر بهر دشمن و كو مهره بهر دوست \r\nدر زمانى كه ناپلئون در صدد شد از ايران در پيشرفت اين نقشهء جسورانه يارى بخواهد فتحعلى شاه مشغول جنك اول با روس بود كه از 1803 ميلادى مطابق 1218 هجرى تا 8 شوال 1228 ه 12 اكتبر 1813 بيش از ده سال دوام داشت . در نخستين كار اين جنك كه فتحعلى شاه ناتوانى خود را در برابر الكساندر اول تزار روس حس كرد . چون خبر جهانگيرى ناپلئون اول و اختلاف او با تزار روس بوى رسيده بود در صدد شد از ناپلئون براى جنك با روس يارى بخواهد . به همين مقصود در سال 1219 ه نامه‌اى با نشانى پر از كنايه و استعارهء معمول آنزمان بناپلئون نوشت و ازو خواست در بهار آينده كه وى بجنك روس خواهد رفت ناپلئون نيز از سوى خود بروس بتازد تا هردو روس را تأديب كرده باشند .\r\nاين نامه كه بناپلئون رسيد وى را در انديشهء حمله بهندوستان يارى كرد نخست آمده ژوبر را كه خاورشناس جوانى بود از راه تركيه بايران فرستاد سپس آژودان ژنرال روميو را در پس او فرستاد ژوبر در خاك تركيه گرفتار شد روميو زودتر بايران آمد و نامه اى از ناپلئون براى فتحعلى شاه آورد كه در 30 مارس 1805 سلخ ذيقعدهء 1219 ه از پاريس نوشته شده بود ژوبر نيز چون بايران رسيد نامهء ديگرى از ناپلئون بتاريخ 16 فوريهء 1805\r\n\r\n","description":"","footnote":"","page_name":" 454 ","page_number":475},
  {"content":"\r\n\r\nمطابق 16 ذيقعده 1219 همراه داشت . فتحعلى شاه در رمضان 1218 وارد جنك با روس شد .\r\nانگليس كه تازه ببسط منافع خود در هندوستان آغاز كرده بود و در ايران نيز تازه رخنه ميكرد ناچار بود كه پيشرفت روس و فرانسه را در ايران مانع شود تا مبادا فرانسه بهندوستان دست يابد از اينرو انگليس سالهاى 1215 هجرى قبل از اين پيش‌آمدها صلاح ديد كه ايران را به خود جلب كند سرجان‌ملكم سفير انگليس مبالغ گزافى پيشكش و رشوه بفتحعلى شاه و درباريانش داد و بيش از دو مليون روپيه در آن سفر خرج كرد تا از فتحعلى شاه قول گرفت كه در افغانستان بر خلاف منافع انگليس قدم برندارد اما سه سال بعد ايران وارد جنگ با روس شد ناگزير از فرانسه يارى خواست . روميو سفير ناپلئون با هدايا به تهران وارد شد و مقبول نظر دربار گرديد اما پس از چند روز در تهران ناگهان درگذشت سبب مردنش معلوم نشد شايد بدسيسهء كسانى كه بودن او را در تهران خلاف مصلحت خود ميدانسته‌اند مسموم شده باشد .\r\nژوبر سفير ديگر ناپلئون از راه آذربايجان وارد تهران شد در 14 شوال 1220 ه 5 ژوئيه 1806 در چمن سلطانيه به خدمت فتحعلى شاه رسيد . شاه ، ميرزا محمد رضا خان حكمران قزوين را مأمور كرد كه با ژوبر بفرانسه برود و وى در 25 صفر 1322 ه 4 مه 1807 در اردوگاه نظامى فين‌كن‌اشتاين در خاك لهستان هنگامى كه ناپلئون مشغول جنك با پروس بود هداياى شاه و نامهء او را بناپلئون رسانيد و در ميان فرانسه و ايران عهدنامهء بامضا رسيد .\r\n\r\nصورت عهدنامه :\r\nاعليحضرت امپراطور فرانسويان پادشاه ايتاليا و اعليحضرت پادشاه ايران براى استحكام روابط دوستانه و عقد معاهدهء اتحاد اين كسان را مأمور مىكنند .\r\nاعليحضرت امپراطور فرانسويان و پادشاه ايتاليا آقاى هوك‌برناماره وزير مشاور و داراى حمايل لژيون دو نور و نشان سنت اوبر از كشور باوير و نشان خدمت‌گزارى از كشور باد .\r\nپادشاه ايران جناب ميرزا محمد رضا خان سفير فوق العاده و بيگلر بيگى قزوين و پيشكار شاهزاده محمد على ميرزا . ايشان پس از آراء و مبادلهء اعتبارنامهاى خود درين موافقت كردند :\r\nمادهء اول - در ميان اعليحضرت امپراطور فرانسويان و پادشاه ايتاليا و اعليحضرت پادشاه ايران صلح و دوستى و اتحاد هميشگى برقرار خواهد بود .\r\nمادهء دوم - اعليحضرت امپراطور فرانسويان و پادشاه ايتاليا استقلال كشور كنونى اعليحضرت پادشاه ايران را حمايت مىكند .\r\nمادهء سوم - اعليحضرت امپراطور فرانسويان و پادشاه ايتاليا گرجستان را حقا از\r\n\r\n","description":"","footnote":"","page_name":" 455 ","page_number":476},
  {"content":"\r\n\r\nآن اعليحضرت پادشاه ايران ميداند .\r\nمادهء چهارم - اعليحضرت امپراطور فرانسويان و پادشاه ايتاليا به عهده ميگيرد همهء كوشش خود را به كار برد تا روسها گرجستان و خاك ايران را ترك كنند و براى رسيدن به اين نتيجه در عهدنامهء صلح خواهد كوشيد . تخليهء اين نواحى هميشه جزو سياست و نظرات او خواهد بود .\r\nمادهء پنجم - اعليحضرت امپراطور فرانسويان و پادشاه ايتاليا سفير فوق العاده و چند منشى سفارتخانه در دربار ايران خواهد داشت .\r\nمادهء ششم - چون اعليحضرت پادشاه ايران خواستارست پياده‌نظام و توپخانه و استحكامات نظامى خود را بنابر روش اروپايى اصلاح كند اعليحضرت امپراطور فرانسويان و پادشاه ايتاليا تعهد مىكند توپهاى صحرايى و تفنگها و سرنيزه‌هايى را كه اعليحضرت پادشاه ايران لازم دارد براى او فراهم كند و بهاى اين اسلحه برابر ارزش آنها در اروپا خواهد بود .\r\nمادهء هفتم - اعليحضرت امپراطور فرانسويان و پادشاه ايتاليا تعهد مىكند بهر اندازه افسر توپخانه و مهندس و پياده‌نظام كه اعليحضرت پادشاه ايران آنها را براى استحكام دژها و ايجاد توپخانه و پياده‌نظام ايران بنابر روش فنى نظام اروپايى لازم داشته باشد در اختيارش بگذارد .\r\nمادهء هشتم - اعليحضرت پادشاه ايران هم از سوى خود تعهد مىكند كه همهء روابط سياسى و تجارى خود را با انگلستان قطع كند و فورا به آن دولت اعلان جنك بدهد و از همان دم با آن خصمانه رفتار كند . بنابراين اعليحضرت پادشاه ايران متعهدست وزير مختارى را كه به بمبئى فرستاده بخواهد و كنسولها و نمايندگان و كارگزاران ديگر كمپانى انگليس را در ايران و بندرهاى خليج فارس فورا از آنجا بيرون كند و همهء كالاهاى انگليسى را ضبط كند و در قطع هرگونه رابطه با انگليسها چه در خشگى و چه در دريا بولايات خود حكم اكيد بدهد و از پذيرفتن هر وزير مختار يا سفير يا كارگزارى كه در ضمن جنك از آن دولت بيايد خوددارى كند .\r\nمادهء نهم - در هر جنگى كه انگلستان و روسيه در آن در برابر فرانسه و ايران اتحاد كنند فرانسه و ايران نيز به همان گونه در برابر آن دو دولت اتحاد خواهند كرد و همين‌كه يكى از متعاهدين كه در تهديد يا حمله قرار گرفته باشد رسما به ديگرى اطلاع دهد متحدا در برابر دشمن مشترك جنك خواهند كرد و از آن پس دربارهء هرگونه روابط سياسى و تجارتى به اول مادهء پيش رفتار خواهد شد .\r\n\r\n","description":"","footnote":"","page_name":" 456 ","page_number":477},
  {"content":"\r\n\r\nمادهء دهم - اعليحضرت پادشاه ايران همهء نفوذ خود را به كار خواهد برد تا افغانان و ديگر اهالى قندهار را با ارتش خود ، در برابر انگلستان متحد كند و پس از آنكه بدان نواحى راه يافت لشكرى بمتصرفات انگلستان در هندوستان بفرستد .\r\nمادهء يازدهم - چنان كه از نيروى دريائى فرانسه يك دسته كشتى بخليج فارس و بندرهاى اعليحضرت پادشاه ايران برسد اعليحضرت پادشاه ايران همهء وسائل و تسهيلاتى را كه لازم باشد فراهم خواهد كرد .\r\nمادهء دوازدهم - اگر اعليحضرت امپراطور فرانسويان و پادشاه ايتاليا اراده كند كه براى حمله بمتصرفات انگلستان در هند ارتشى از راه خشگى بفرستد اعليحضرت پادشاه ايران همانگونه كه متحد صميمى و باوفاى اعليحضرت امپراطور فرانسويان و پادشاه ايتالياست به آنها راه خواهد داد كه از كشورش بگذرند . اگر اين كار عملى شود دو دولت پيشاپيش ، قرار مخصوص خواهند گذاشت و راهى را كه ارتش بايد در پيش بگيرد و لوازم و وسائل نقليه كه لازم شود و ياورى را كه اعليحضرت پادشاه ايران مىتواند در اين راه بكند در آن معين خواهند كرد .\r\nمادهء سيزدهم - هرچه از لوازم و تداركات در ايران بلشكريان برى و نيروى دريايى داده شود بنابر مدلول مواد ديگر اين عهدنامه ببهايى كه در كشور بمردم كشور داده مىشود به حساب خواهد آمد .\r\nمادهء چهاردهم - مقررات مادهء دوازدهم كه در بالا ذكر شده تنها شامل حال فرانسه است بنابراين ، اين حقوق نبايد با عقد عهدنامهاى ديگر بانگلستان يا روسيه واگذار شود .\r\nمادهء پانزدهم - براى بهره‌جويى هردو طرف يك عهدنامهء تجارتى هم در تهران بسته خواهد شد .\r\nمادهء شانزدهم - اين عهدنامه تا چهار ماه ديگر از تاريخ امروز در تهران نيز امضاء خواهد شد و بتصويب خواهد رسيد .\r\nدر لشكرگاه امپراطورى در فينكن‌اشتاين در 4 مه 1807 ( 25 صفر 1222 ) منعقد شد و بامضا رسيد . امضاى هوك ب . ماره امضاى سفير ايران وزير روابط خارجى ش . م .\r\nتالران ، پرنس دوبنوان .\r\nظاهرا اين عهدنامه آشوبى در محافل اروپا مخصوصا در دربار روس و انگليس كه اين عهدنامه بزيان آنان بسته شده بود افكند . از تهور فكرى و بلندپروازى مخصوص ناپلئون عجيب نيست كه چنين عهدنامه‌اى را در نظر گرفته باشد و جاى شگفت است كه فتحعلى شاه\r\n\r\n","description":"","footnote":"","page_name":" 457 ","page_number":478},
  {"content":"\r\n\r\nحاضر شد در همسايگى روس با فرانسه‌اى كه در آن سوى جهان واقع شده بود و راهى بايران نداشت چنين قرارى بگذارد و بازپس گرفتن گرجستان و نواحى ديگر از روس را به عهده بگيرد .\r\n\r\nشعر :\r\n هركه با پولاد بازو پنجه كرد * ساعد مسكين خود را رنجه كرد \r\n\r\n[ 760 - فرستادن ناپلئون سفير بايران . 
  ]\r\n760 من الوقايع ناپلئون سفيرى بايران فرستاد كه در ضمن ، رياست هيأت نظامى را فرانسه را نيز داشته و آن كس ژنرال كلودماتيوكنت دوگاردان بود اين ژنرال چهل و يك ساله در 11 ژويه 1766 در مارسى بندر معروف جنوب فرانسه بجهان آمده بود در 30 ژانويه 1818 يعنى نه سال پس از بازگشت از ايران در لنسل در ناحيهء باسز الپ فرانسه درگذشت وى پيش از انقلاب فرانسه در سواره‌نظام منصب سروانى داشت و از 1792 ببعد در نتيجهء دلاوريهايش زودتر از آنچه مىبايست ترقى كرد تا اينكه ژنرال مور و سردار معروف فرانسوى در 1799 او را منصب سرتيپى داد و در 1704 فرماندهء پاسبانان شخصى و در 1805 آجودان ناپلئون شد . در 1807 مأمور ايران شد پس از بازگشت از اين سفر در 1809 چون از عهدهء كار مرجوعه بوى برنيامده بود از نظر ناپلئون افتاد و پس از چندى لقب كنتى گرفت و بيست و پنج هزار فرانك به او انعام دادند و چون در 1811 در مأموريت نظامى كه در پرتغال به او رجوع كرده بودند شكست خورد باز از نظر ناپلئون افتاد و بار ديگر به كار برگشت و در دورهء صد روزهء ناپلئون جزو افسران زيردستش بود .\r\n\r\n[ 761 - پيمان فرانسه و ايران . 
  ]\r\n761 من المعاهدات در 21 ژانويه 1808 مطابق با 12 ذى القعده 1222 يعنى يك ماه و 17 روز پس از ورود گاردان به تهران قراردادى در ميان وى و ميرزا شفيع مازندرانى صدراعظم ايران بامضا رسيده كه آقاى احمد توكلى در ضمن مقالهء خود بعنوان « يك فصل مهيج از تاريخ روابط سياسى ايران و فرانسه » در شمارهء 31 سال سوم اطلاعات ماهانه در مهرماه 1329 آن را چاپ كرده و متن آن اينست :\r\nبسم الله تعالى شأنه - چون قبل از اين پادشاه جم جاه كيوان بارگاه ايران خواهان اين مطلب گرديده بود كه موازى بيست هزار تفنك سرنيزه‌دار به جهت سالدات از جبه‌خانه حضرت امپراطور اعظم پادشاه ايطاليه بايران آورده شود امپراطور خواهش پادشاه والاجاه ايران را قبول نموده در اين وقت عالىجاه رفيع جايگاه عظمت وحشت و اجلال دستگاه آصف جاهى ميرزا شفيع دستور معظم مكرم پادشاه سليمان جايگاه دولت عليهء ايرانيه و عاليجاه معلى جايگاه جنرال گاردان خان ايلچى حضرت امپراطور از جانب دولت بهيهء فرانسه باهم نشسته اين مطلب را قرارداد نمودند و از دو طرف قبول كردند كه انشا اللّه بنابر خيرخواهى فيما بين دولتين عليتين باشد .\r\n\r\n","description":"","footnote":"","page_name":" 458 ","page_number":479},
  {"content":"\r\n\r\nمطلب اول - موازى بيست هزار تفنك به جهت سالدات كه وجه قيمت هريك از آنها يك تومان و پنجهزار دينار تبريزى بوده باشد بانضمام سرنيزهء غلافدار ، سوزن ماشهء كار و پنجهزار قالب گولوله و دو هزار و پانصد گولوله‌كش و صد هزار سنك از جانب دولت فرانسه بدولت عليهء عاليهء ايران تسليم شود ، بنابر خواهش سلطان ايران .\r\nمطلب دوم - اين بيست هزار تفنك را در كشتىهاى دولت فرانسه جا داده و از بحر عمان روانهء مملكت ايران نموده در بندر بوشهر هرگاه مانعى بهمرسد در بندرهاى ديگر لنگراندازى كنند .\r\nمطلب سيم - در وقت ورود كشتيهاى فرانسه از جانب دولت عليهء ايران و از جانب سركردگان كشتيها مباشر تعيين شود كه به حامل تفنك‌ها رسيد تحويل نمايند .\r\nمطلب چهارم - در باب اداء قيمت تفنگها كه مبلغ سى هزار تومان به حساب ايران و به حساب فرانسه موازى ششصد هزار فرانك مىشود شرط و تعهد اينست كه در وقت تسليم تفنك‌ها وجه قيمت را بسرداران كشتيهاى فرانسه بسپارند و هرگاه سرداران كشتيها در عوض قدرى از آن تنخواه ، اجناس مأكولى مثل : آرد يا برنج يا گاو يا گوسفند بخواهند بايشان بدهند و هرگاه نخواهند وجه بگيرند .\r\nمطلب پنجم - باعلام شرعى تحرير شد به زبان ايرانى و زبان فرانسه كه سواد آن اعلام در نزد مباشران هردو طرف سپرده و سواد عليحده هم بدفتر سفارت فرانسه كه در پاىتخت ايران مىباشد سپرده شود كه آنها حفظ نمايند .\r\nمطلب ششم - پادشاه والاجاه كيوان بارگاه ايران خواهش كرده است كه چند نفر اهل حرفه از قرار تفصيل از جانب دولت فرانسه روانهء ايران گردند : سازندهء مكرى ؟ و ماهوت ، نقاش ، باسمه‌چى كتاب ، بلورساز و بلورتراش ، ميناساز و سازندهء پريوره ؟ و ميناى الوان ، ساعت‌ساز كه ساعت اندك بزرك بتواند بسازد ، زرگر و كندن‌كار و جواهرتراش و نقاش زرگر ، فنرساز و چخماق‌ساز و ساير اسباب آهن ، چيت‌ساز ، چينىساز ، نجار ، سنك - تراش ، توپچى و عراده‌ساز ، معدن جوى و كاركن معدن ، عكس‌ساز و باروت‌ساز و مواجب آنها را هريك بفراخور صنعت و حرفهء ايشان از سر كار گردون اقتدار پادشاهى بناگذارى خواهد شد .\r\nتحريرا فى شهر ذيقعده الحرام 1222 مطابق يكهزار و دويست و بيست و دو هجرى مهر ميرزا شفيع و امضاى ژنرال گاردان . ظاهرا بيست هزار تفنك را فرانسه براى ايران\r\n\r\n","description":"","footnote":"","page_name":" 459 ","page_number":480},
  {"content":"\r\n\r\nنه‌فرستاد چون ديده شده كه عباس ميرزاى وليعهد از پرنس مترنيخ صدراعظم اتريش ابزار جنگى خواسته بود .\r\n\r\n[ 762 - فابويه توب‌ساز فرانسوى . 
  ]\r\n762 من اثر الخيانة سعيد نفيسى در تاريخ ايران گويد : كارخانهء توپسازى كه فابويه از افسران فرانسوى هيأت نظامى ژنرال گاردان بدستور فتحعلى شاه در اصفهان دائر كرده بود در آن هنگام اهميت سياسى و نظامى بسيار داشته . روسها ترسيده بودند در جنگهاى آينده اين توپها مانع پيشرفت ايشان شود و انگليسها نيز مىترسيده‌اند كه ايران به تحريك و يارى ناپلئون بهندوستان بتازد . از گزارشهاى فابويه صريحا برمىآيد كه عبد اللّه خان نايب الحكومهء اصفهان پسر حاج محمد حسين خان امين الدولهء اصفهانى حكمران اصفهان ؛ و وزير ماليهء دربار فتحعلى شاه آلت دست انگليسها بودند و پيوسته فابويهء فرانسوى بيچاره را در نزد فتحعلى شاه به بىكفايتى و بىلياقتى نام مىبرده‌اند تا از ارباب خود انگليسها كامياب شوند . هنگامى كه امين الدوله از تهران باصفهان آمده بود فابويه از دست پسرش عبد اللّه سخت تظلم كرده بود كه ماهانهء كارگران توپ‌خانه را نميپردازد و اسباب ساختمان توپ را تلف مىكند لطفى كه امين الدوله بايشان كرد آن بود نوزده خربوزه بوى انعام داده . چون فابويه رسما امين الدوله را تهديد كرد كه اگر به كار وى نپردازد به فتحعلى شاه شخصا شكايت خواهد كرد امين الدوله فى الجمله به كار بوى رسيدگى نمود او نيز توپهايى ساخته بدرخواست فتحعلى شاه به تهران فرستاد .\r\n\r\nشعر :\r\n نه هر آدمىزاده از دد بهست * كه ددزادمى زادهء بد بهست\r\nبهست از دد انسان صاحب خرد * نه انسان كه در مردم افتد چو دد \r\n\r\n[ 763 - سرانجام جنگهاى ايران با روس . 
  ]\r\n763 من المعاهدات سرانجام پس از جنگهايى كه از 1218 هجرى تا 1228 ميان ايران و روس واقع شد دربار تهران از نادانى بانگليس متوسل شد كه ميان روس و ايران صلحى كند و عهدنامه‌اى كه بعهدنامهء گلستان معروفست در ميان ايران و روس در 29 شوال 1228 مطابق 12 اكتبر 1813 امضاء شد . نگارنده يازده فصل آن را بطريق اختصار در اينجا ذكر ميكنم :\r\nفصل اول - بعد از اين امور جنك و دشمنى كه تابحال در ميان روس و ايران بود بموجب اين عهدنامه براى هميشگى متروك خواهد بود .\r\nفصل دوم - بموجب گفتگوى طرفين هر موضع كه الى قرارداد مصالحة الحاليه بوده است از آن قرار باقى و تمامى الكاى ولايات خوانين‌نشين كه تا حال در تحت تصرف و ضبط هريك از دولتين بوده است كماكان در تحت ضبط و اختيار ايشان بماند ( آنگه گويد )\r\n\r\n","description":"","footnote":"","page_name":" 460 ","page_number":481},
  {"content":"\r\n\r\nاگر چيزى از خط طرفين بيرون رفته باشد معتمدان و مهندسان مأمورهء طرفين هر طرف موافق ( استاتو كوئوپرزنتيوم ) رضا خواهند داد .\r\nفصل سوم - پادشاه ايران تمامى اولكا و اراضى كه در ميانهء قفقازيه و سرحدات معينة الحاليه بوده و نيز آنچه از اراضى دريائى قفقازيه الى كنار درياى خزر متصلست مخصوص بممالك روس مىدانند .\r\nفصل چهارم - پادشاه ايران كه هريك از فرزندان ايشان كه بوليعهدى ايران تعيين مىگردد هرگاه محتاج باعانت يا امداد از روس باشند دريغ ننمايند تا از خارج كسى نتواند دخل و تصرف در كشور ايران نمايد .\r\nفصل پنجم - كشتىهاى دولت روس كه براى معاملات بر روى درياى خزر تردد مىنمايند بدستور سابق مأذون خواهند بود كه بسواحل و بنادر جنوب ايران عازم و نزديك شوند و زمان طوفان و شكست كشتى از ايران اعانت دوستانه به آنها بشود .\r\nفصل ششم - تمامى اسرايى كه در جنگها گرفته شده‌اند يا اينكه از اهالى طرفين اسير شده از كريستيان يا هر مذهب ديگر باشند مىبايد الى وعدهء سه ماهه هلالى بعد از تصديق و حق گذاردن در اين عهدنامه از طرفين مرخص و رد گرديده .\r\nفصل هفتم - بدستور سابق وكلايى كه از دولتين بخصوص حمايت ارباب معاملات در بلاد مناسبهء طرفين تعيين گرديده زياده از ده نفر عمله نخواهند داشت .\r\nفصل هشتم - آمد و شد قوافل از روس بايران يا ايران بروس اذن داده مىشود كه از دولت خود يا از سرحدات تذكره يا كاغذ راه در دست داشته باشند از راه دريا يا خشگى مانعى نخواهد بود\r\nفصل نهم - باج و گمرك اموال تجار روسى كه به بندرها و بلاد ايران مىآورند از يك تومان مبلغ پانصد دينار در يك بلده گرفته از آنجا با اموال مزبوره بهر ولايت ايران كه بروند چيزى مطالبه نكرده .\r\nفصل دهم - بر ذمهء امناى گمرك و مستأجرين لازمست كه ملاحظه نمايند تا معطلى و تأخير در كارخانجات ارباب معاملات وقوع نيافته باج خزانه را از بايع يا از مبيع يا از مشترى هر نوع حاصل و بازيافت دارند .\r\nفصل يازدهم - بعد از تصديق و خط گذاردن در اين شروط نامه بوكلاى مختار روس و ايران بلا تأخير به اطراف جانبين اعلام مىنمايند ترك دشمنى بهرجا ارسال دارند .\r\nتحريرا فى معسكر روس و رودخانهء زيوه من محال گلستان متعلق بولايات قراباغ بتاريخ 29 شوال سال 1228 هجرى مطابق 12 اكتبر سال 1813 ميلادى تحرير يافت .\r\n\r\n","description":"","footnote":"","page_name":" 461 ","page_number":482},
  {"content":"\r\n\r\nاين صلح ميان ايران و روس پيش از سيزده سال دوام نكرد . گويا محرك فساد در اين ميان انگليسها بودند .\r\n\r\n[ 764 - پيمان ايران با انگليس . 
  ]\r\n764 ايضا عهدنامه‌ايكه حاج ابراهيم شيرازى صدراعظم فتحعلى شاه با جان‌ملكم انگليسى بسته بود صورت آن اينست : الحمد لله الذى قال يا ايها الذين آمنوا اوفوا بالعقود و لا تنقضوا الايمان بعد توكيدها .\r\nيكم - آنكه صورت ممتاز اتحاد كامل و دوستى و يگانگى كه در آئينهء جاويدانى نقش بسته است هميشه ثابت و برقرار باشد .\r\nدوم - هرگاه پادشاه افغانستان قصد كند كه بممالك هندوستان حمله ببرد از ممالك اعليحضرت پادشاه ايران يكدسته قشون دلير بدفع او مأمور شود .\r\nسوم - هرگاه پادشاه افغان باب صلح و دوستى را با پادشاه جمشيد اقتدار مفتوح سازد بايد بدوا تعهد نمايد كه بممالك هندوستان حمله نبرد .\r\nچهارم - هرگاه يكى از سلاطين افغان يا فرانسه با دولت ايران شروع بجنك نمايد پادشاه انگليس بايد به قدر كفاف اسلحه و ما يحتاج جنك در اقرب زمان بيكى از بندرهاى فارس بفرستد .\r\nپنجم - هرگاه دولت فرانسه بخواهد يكى از جزاير خليج فارس را متصرف شود قشون ايران با مدد قشون انگليس ايشان را از آن جزيره بيرون كند و اگر از فرانسه تقاضا شود كه محلى براى توقف به آنها داده شود دولت ايران قبول نكند . بتاريخ ماه جدى 1216 ( ژانويه 1801 )\r\n\r\n[ 765 - پيمان‌نامهء ايران با انگليس . 
  ]\r\n765 ايضا عهدنامهء تهران در تكميل عهدنامهء مجمل كه بين ميرزا محمد شفيع صدراعظم و حاج محمد حسين خان مستوفى الممالك و سرحرفرد جنس بسته شده بود ( 1224 ه ) بعدها در سال 1227 هجرى باتفاق سرگور اوزلى تغييراتى داده شد هنرىاليس براى انجام حاضر شد .\r\nيكم - اولياى دولت ايران بر خود لازم داشتند كه از اين تاريخ هر عهد و شرطى كه با هر يك از دول اروپا كه با انگليس در نزاع و دشمنى بوده بسته باشند باطل دانند و پادشاه ايران متعهد مىشود كه لشكر ساير دول فرنگستان را از حدود ايران راه عبور بهندوستان ندهد و حتى الامكان نگذارد كسى از راه خوارزم و بخارا به آن مملكت حمله برد .\r\nدوم - اولياى انگليس متعهد ميشوند در امور داخلى ايران بهيچوجه مداخله نكنند ( توبهء گرگ مرك است ) و در منافشات بين شاهزادگان و امراى اين مملكت مداخله ننمايند .\r\n\r\n","description":"","footnote":"","page_name":" 462 ","page_number":483},
  {"content":"\r\n\r\nسوم - مقصود كلى از اين عهدنامه معاونت دو دولت قويشوكت است به يكديگر و اين عهدنامه در موقع سبقت دشمنى در نزاع پذيرفته است و مراد از سبقت در جدال تجاوز نمودن از خاك خود است براى بردن خاك ديگرى .\r\nچهارم - اولياى انگليس متعهد ميشوند كه هرگاه يك دولت خارج بخواهد بممالك ايران حمله برد مادامى كه جنك در ميانست همه ساله انگليس با اسلحه و ما يحتاج جنك بدولت ايران كمك كند يا كه سالى دويست هزار تومان وجه نقد براى مصارف قشون بايران بدهد به شرط آنكه سبقت در جدال از طرف ايران نشده باشد و ايرانيان از حدود خود تجاوز نكرده و در دفاع باشند .\r\nپنجم - دولت ايران مختار است كه براى تعليم قشون خود از مملكتى كه با انگليس در خصومت نباشد معلم بياورد .\r\nششم - اگر از ملل فرنگى يكى هم كه با انگليس در حال مسالمت باشد با دولت ايران طرف خصومت شود باز انگليس مكلف است بقشون و اسلحه يا نقد مقرر كمك كند .\r\nهفتم - تنخواهى كه انگليس بعوض سپاه مىدهد بايد از طرف ايلچى آن دولت هرچه زودتر تدارك و كارسازى شود .\r\nهشتم - هرگاه طايفهء افاغنه با انگليس نزاع نمايند ايران قشون خود را بكمك قشون انگليس خواهد فرستاد و اخراجات آن را از دولت خواهد گرفت از قرارى كه اولياى دولتين قطع و فصل نمايند .\r\nنهم - هرگاه بين ايران و افغان نزاع شود انگليس بيطرف خواهد ماند مگر اينكه به خواهش طرفى وارد در اصلاح بشود .\r\nدهم - اگر متمردى بممالك انگليس فرار كند بتقاضاى ايران او را از خاك خود دور خواهد كرد و اگر بيرون نرود او را گرفته تسليم نمايد .\r\nيازدهم - اگر در خليج فارس ضرورتى پيش بيايد انگليس به شرط امكان و فراغ بال بكشتى جنگى و قشون بايران كمك كند و مخارج را موافق قطع و فصلى كه كرده باشند دريافت دارد . بتاريخ 25 نوامبر 1814 - 5 قوس 12 ذيحجه 1229 ه . محمد شفيع ، ميرزا بزرك ، عبد الوهاب ، جمس موريه ، هنرى اليس .\r\n\r\n[ 766 - عهدنامهء تركمان‌چاى ميان ايران و روس 
  ]\r\n766 ايضا عهدنامهء تركمان‌چاى : در عهدنامهء تركمان‌چاى بين نايب السلطنه و ايوان‌پسكاويچ اول حوت 1243 . 21 فوريه 1828 چون دوستى\r\n\r\n","description":"","footnote":"","page_name":" 463 ","page_number":484},
  {"content":"\r\n\r\nو و داد كامل نشده بود نظر بنهايت شوق طرفين بكمال و داد و اتحاد . عهدنامهء گلستان لغو و عهدنامهء تركمان‌چاى منعقد شد . دولت ايران ايروان و نخجوان طرفين رود ارس را بدولت روس واگذار مىكند حدود جديد از سرحد عثمانى بقلهء كوه آغرى كوچك بسرچشمهء قراسوى پائين بملتقاى آن به ارس مقابل شرور از آنجا بمتابعت مجراى ارس تا قلعهء عباس‌آباد اينجا قوسى بشعاع نيم فرسنك رسم مىشود و متعلق بروس خواهد بود از طرف شرقى آن قوس باز بمتابعت رود ارس بدبدى بلوك سير كرده تا سه فرسنك سپس به خط مستقيم از صحراى مغان مىگزرد تا مجراى بالكارود و محلى كه در سه فرسنگى آن واقع است پائين‌تر از ملتقاى آدينه‌بازار و سارى قمش از اينجا بكنار چپ بالكارود تا ملتقاى رود مذكور صعود كرده در كنار راست آدينه بازار شرقى تا منبع رودخانه و از آنجا ببلندىهاى جكير امتداد مييابد بنوعى كه جملهء آبهاى جارى متعلق بروس خواهد بود .\r\nزيان جنك ايران با روس ده كرور تومان معين شد سير كشتيهاى تجارتى كما فى السابق .\r\nمالكين املاك طرفين از اين تاريخ تا سه سال مهلت دارند كه معامله كنند آزادى اسراى طرفين . ايران از جرم خائنين آذربايجان درخواهد گذشت . عباس ميرزا ، قايم‌مقام ، آصف الدوله ، معتمد الدوله ، جنرال بسكاويچ ، الكساندر ابرنسكوف . در ضميمهء تجارتى قاعدهء صد پنج در سرحد برقرار شد .\r\n\r\n[ 767 - اولاد فتحعلى شاه قاجار . 
  ]\r\n767 كثرة الاولاد مخبر السلطنه از سنجر ميرزا پسر ملك ايرج ميرزاى ملقب برئيس الاطباء فرزند ذكور و اناث فتحعلى شاه قاجار را 264 نفر نوشته مىنويسد كه 154 نفر در طفلى درگذشتند آنان كه مانده‌اند 62 پسر و 48 دختر بودند آنگاه اسامى يكايك را با تاريخ ولادت و شمه‌اى از گزارش ايشان را نوشته اسامى فرزندان ذكورش نوشته شد .\r\n1 - محمد على ميرزا دولتشاه ميلاد 1203 هجرى 2 - محمد قلى ميرزا ملك‌آرا 1203 ، 3 - محمد ولى ميرزا 1203 ، 4 - عباس ميرزا نايب السلطنه 1203 5 - حسين على ميرزا فرمانفرما 1203 ، 6 - حسن على ميرزا شجاع السلطنه 1204 7 - محمد تقى ميرزا حسام السلطنه 1206 ، 8 - على نقى ميرزا ركن الدوله 1207 9 - شيخ على ميرزا شيخ الملوك 1210 ، 10 - على شاه ظل السلطان 1210 ، 11 - عبد الله ميرزا دارا ، 1211 ، 12 - امام‌وردى ميرزا ، 1211 ، 13 - محمد رضا ميرزا ، 1211 ، 14 - محمود ميرزا ، 1214 ، 15 - حيدر قلى ميرزا ، 1214 ، 16 - همايون ميرزا ، 1216 ، 17 - الله‌وردى ميرزا ، 1216 ، 18 - اسماعيل ميرزا ، 1217 ، 19 - احمد على ميرزا ، 1218 ، 20 - على رضا ميرزا ، 1218 ، 21 - زمان\r\n\r\n","description":"","footnote":"","page_name":" 464 ","page_number":485},
  {"content":"\r\n\r\nميرزا ، 1220 ، 22 - كيقباد ميرزا شهريار ، 1220 ، 23 - بهرام ميرزا ، 1221 24 - شاپور ميرزا ، 1222 ، 25 - منوچهر ميرزا ، 1222 ، 26 - هرمز ميرزا ، 1222 ، 27 - ملك ايرج ميرزا ، 1222 ، 28 - ملك قاسم ميرزا ، 1222 ، 29 - كيكاوس ميرزا 1222 ، 30 - شاه قلى ميرزا ، 1223 ، 31 - سلطان ملكشاه ، 1223 32 - محمد مهدى ميرزا ، 1223 ، 33 - كيخسرو ميرزا ، 1224 ، 34 - كيومرث ميرزا ملك‌آرا ، 1224 ، 35 - جهانشاه ميرزا ، 1224 ، 36 - سليمان ميرزا ، 1224 37 - فتح الله ميرزا شعاع السلطنه ، 1226 ، 38 - شاهمراد ميرزا ، 1226 39 - ملك منصور ميرزا ، 1226 ، 40 - بهمن ميرزا بهاء الدوله ، 1226 ، 41 - تهمورث ميرزا ، 1227 ، 42 - سلطان محمد ميرزا سيف الدوله ، 1228 ، 43 - سلطان ابراهيم ميرزا ، 1228 ، 44 - سلطان سليم ميرزا ، 1228 ، 45 - سلطان مصطفى ميرزا ، 1228 ، 46 - سيف الله ميرزا ، 1229 ، 47 - يحيى ميرزا ، 1233 ، 48 - ذكريا ميرزا ، 1234 ، 49 - محمد امين ميرزا ، 1234 ، 50 - فرخ ميرزا ، 1234 51 - سلطان احمد ميرزا عضد الدوله ، 1235 ، 52 صاحبقران ميرزا ، 1237 53 - على قلى ميرزا اعتضاد السلطنه ، 1238 ، 54 - پرويز ميرزا نير الدوله ، 1239 55 - محمد هادى ميرزا ، 1239 ، 56 - عباس قلى ميرزا ، 1241 ، 57 - كامران ميرزا ، 1242 ، 58 - امان الله ميرزا ، 1243 ، 59 - سلطان حسين ميرزا ، 1245 60 - جهانسوز ميرزا ، 1246 ، 61 - جلال الدين ميرزا ، 1246 ، 62 - اورنگ زيب ميرزا ، 1246 .\r\nنقل است اوگوست پهلوان پادشاه لهستان صد زن و سيصد و پنجاه و دو فرزند داشت .\r\n\r\n[ 768 - نسب خان قاجار . 
  ]\r\n768 من الغرائب رستم الحكماء در كتاب رستم التواريخ كه نسخهء خطى آن به شماره 3808 در تهران در كتابخانهء ملك موجود است مىنويسد كه :\r\nسلطان حسين صفوى كنيزكى به فتحعلى خان قاجار هبه مىكند هنگامى كه فتحعلى خان خواسته كه با وى درآويزد او را بارور مىبيند خشمناك مىشود علت مىپرسد كنيزك مدعى مىشود كه سلطان حسين با وى درآويخته فتحعلى خان از سلطان حسين حقيقت را جويا مىشود شاه در پاسخ ميگويد كه كنيزك از ما آبستن شده و چون كودك را مىزايد پسر بود فتحعلى خان او را محمد حسن خان قاجار نام مىنهد آنگاه مؤلف مذكور آقا محمد خان قاجار را كه نوهء فتحعلى خان است فرزند سلطان حسين صفوى ميگويد و گفته‌اند كه\r\n\r\n","description":"","footnote":"","page_name":" 465 ","page_number":486},
  {"content":"\r\n\r\nآقا محمد خان ميخواسته خود را در شمار علويان آورد و دستار سبز يا سياه كه شعار آنان است گذارد اما قاجار دولو او را مانع شدند و گفتند هرگاه چنين كند از گرد او پراكنده خواهند شد او نيز براى مصلحت از اين نظر منصرف شد . نگارنده گويد : اين مطلب بافسانه و داستان مانندتر است تا بتاريخ زيرا شهرت و تواتر نسبت آقا محمد خان را بقاجار شناخته نه بسلطان حسين و ادعاى مؤلف مذكور از قبيل اجتهاد مقابل نص است و ديگر آنكه خبر وى از اخبار آحاديست كه محفوف بقرائن نيست و چگونه مىتواند خبر آحاد ، معارضه با اخبار متواتره كند ؟ و بر فرض صحت در انتصاب صفويه به حضرت على اختلاف بيشتر است تا اختلاف در نسب آقا محمد خان قاجار و ديگر آنكه چگونه معقول است كه مردى از خانان قاجار فرزند كسى را به خود انتساب داده باشد و اگر چنين كارى كرده بود محال بودى كه ايل قاجار اين مطلب را كتمان كرده باشند . گمان ميكنم مؤلف مذكور يا مغرض بوده يا از روى سادگى اين مطلب را در كتاب خود آورده و احتمال مىدهم كه در آن روزگار مردم ايران هنوز بخاندان صفويه اعتقاد و اعتمادى داشتند چنانچه افشار و زنديه مىدانستند با بودن دودمان صفويه كسى به پادشاهى ايشان گردن نمىنهد از اينرو هميشه فردى از صفويه را بدست مى آوردند اعم از آنكه فرد واقعا از اولاد ايشان بوده يا نى تا بتوانند پادشاه يا نايب سلطنت شده باشند چنان كه نادر همين كار را كرده فرزند طهماسب را شاه خواند و خود را نايب السلطنه و كريمخان نيز همين نقشه را كشيد ابو تراب نامى را باسم انتساب بخاندان صفويه شاه نام نهاده خود از طرف او نايب السلطنه شده بود . بعيد نيست اين هوو جنجال را آقا محمد خان خود شهرت درانداخته تا از اين راه غرض خود را كه سلطنت است بىمعارضى دست آورد و الله اعلم بالصواب .\r\n\r\nشعر :\r\n گر نه‌بيند بروز شب پره چشم * چشمهء آفتاب را چه گناه\r\nراست‌خواهى هزار چشم چنان * كور بهتر كه آفتاب سياه \r\n\r\n[ 769 - ملكم انگليسى و سفارتش بايران . 
  ]\r\n769 من الحوادث جان‌ملكم انگليسى بسال 1225 هجرى باز بايران آمد هرفرد عهدنامهء ميان ايران و انگليس را بتوسط موريه براى امضا بلندن فرستاد ميرزا ابو الحسن خان با او بدربار جرج سوم عازم گشت در سال 1226 هرفرد احضار شد و سر گراوزلى بجاى او آمد ميرزا ابو الحسن خان با وى بايران بازگشت . جان‌ملكم از كار بر كنار شد . اليس و ماكدنال ياران ملكم بعدها بسفارت ايران آمدند . موسىاث مهندس بيست سال در ايران خدمت كرد سپس بروس رفته در جنك عثمانى خدمت مارشال بسكويچ كرد . ليندس و كريستن ياران جان‌ملكم با توپهاى انگليس در جنك روس ملازم سپاه\r\n\r\n","description":"","footnote":"","page_name":" 466 ","page_number":487},
  {"content":"\r\n\r\nايران بودند . شش نوبت حملات ژنرال كدويچ بايروان نتيجه نداد . بسال 1224 محمد على ميرزا از سرحد بغداد بكمك نايب السلطنه آمد در گرجستان پيشرفت كرد تا كنار تفليس رسيد در گنجه شكست خورد واپس كشيد زمستان تعطيل پيش آورد . 1227 سپاه ايران بدست صاحب منصبان انگليسى انتظامى گرفته بود . سر گراوزلى بسپاه رفت كه ميانجى شود به مقصود نرسيد برگشت . در پائيز 1227 در كنار ارس در اصلان‌دوز سپاه ايران شكست خورد و در لنكران سپاه ايران سه ماه پايدارى كردند اما ثمرى نه‌بخشيد . مقارن جنك اصلان‌دوز خبر صلح انگليس با روس رسيد سر گراوزلى صاحب منصبان انگليس را امر داد كه از خدمت ايران خارج شوند . با گرفتارى روس در اروپا اگر دولت ايران پافشارى ميكرد و اتفاق سركردگان بارى خاتمهء بهترى براى جنك روس گمان ميرفت . بالجمله بدستيارى گراوزلى بسال 1228 معاهدهء گلستان يعنى خار چشم ايران منعقد شد و ايران بازيچهء دست روس و انگليس .\r\nدربند ، باكو ، داغستان ، ابخازستان ، گرجستان ، مينگرلى ، قره‌باغ ، شكى ، شيروان و قسمتى از طالش ايران جدا شد . كشتىرانى مازندران نيز از دست رفت و بدتر از همه حدود قطعى ميان خاك ايران و روس معين نشد . اين بود نتايج پادشاهى فتحعلى شاه و رجال فاسد دربارش . نتيجهء اين شكست آن بود كه سران خراسان سر نافره‌مانى بلند كردند و خراسان را يغما نمودند و بعد از استقرار قواى ايران عذر خواستند . نقل است چون محمد حسين خان اصفهانى و فرزندش عبد اللّه خان براى خوش‌آمد انگليسها در تخريب توپ‌خانه‌سازى اصفهان خدمات شايانى بانگليس كرده بودند گويا به فتحعلى شاه دستور داده شد كه محمد حسين خان صدراعظم ايران شود . فتحعلى خان ملك الشعرا در اين معنى گويد :\r\n\r\nشعر :\r\n از كاه‌كشى بكهكشان شد * بر تخت زد كهء دكان شد \r\nميرزا عبد الوهاب خان معتمد الدولهء نشاط وزارت خارجه يافت مردى اديب بود در عهدنامهء انگليس شريك رأى بوده و در مقام دوستى با روس . ماليات ايران در زمان فتحعلى شاه قريب دو كرور بوده دو سه كرور نيز برسم پيشكش بخزانه ميرسيده اين مقدار در آن زمان اگر باعتدال گرفته ميشد مهم نبود تعدى حكام و عمال بار رعيت را سنگين ميكرد سپاه و حكام تحميل بر شهرستانها ميشد . بزرگترين تحميل ، فرزندان خاقان فتحعلى شاه بودند كه بهريك شهرستانى برگزار ميگشت و كسى ياراى شكايت كردن نداشت . نقل است كه سيب‌زمينى را بايران آورده بودند فتحعلى شاه گفته بود كه بما چه پيشكش ميدهند كه اجازه كشتن آن را بدهيم .\r\n\r\nشعر :\r\n طمع است اينكه رخ كند زردت * مايهء رنج سازد و دردت\r\nاز طمع خويشتن چو ببريدى * خير گيتى و آخرت ديدى \r\n\r\n","description":"","footnote":"","page_name":" 467 ","page_number":488},
  {"content":"\r\n\r\n\r\n[ 770 - نبرد محمد على ميرزا با عثمانى . 
  ]\r\n770 من الوقايع محمد على ميرزا كه سرحد كرمانشاه را داشته است شاهزادهء كافى و كاردانى بوده اينكه عباس ميرزا وليعهد شد بمناسبت مادرش بود كه مادر وليعهد مىبايست از ايل قاجار باشد دستگاه چاپ كردن را او بايران آورد و به خوبى حروف آن روز تاكنون حروفى ساخته نشده است . ميرزا بزرك قايم‌مقام وزير او بوده پسر ميرزا محمد حسين وزير لطفعلى خان زند از روسها بيزار بوده ميخواسته راه بايشان ندهد ليك دير شده بود و چاره از دستش رفته . محمد على ميرزا رفتارش با رعيت مانند پدر بود با فرزند . در آذربايجان صاحب منصبان انگليسى و در كرمانشاه صاحب منصبان فرانسوى پرستار سپاه ايران بودند . بسال 1227 كه سوء ادب عثمانى بحاج ايرانى سبب جنك شد در حينى كه آثار فتح ظاهر بود محمد على ميرزا به مرض و با درگذشت . عباس ميرزا بايزيد را به تصرف درآورده بود و مهمات بسيار برده اينجا نيز و با سبب برگشتن بخوى و مرخص كردن عده‌اى شد . ميرزا بزرك فراهانى مذكور بوبا در تبريز درگذشت و ميرزا ابو القاسم فراهانى بجاى او آمد گويند جاى او را نتوانست گرفتن .\r\nدر روش نگارش بيانى ساده دارد . در سال 1241 پرنس منچيكف براى آگهى جلوس نيكلا به تهران آمد ضمنا مىبايست در تحكيم سرحد قرار بدهد بجاى آنكه چيزى از ممالك مفتوحه رد كند پيشنهاد اتحاد بر عثمانى كرد و از استراباد و خراسان راه خواست كه به خيوه برود و صاحب منصبان روس براى نظام استخدام شوند پذيرفته نشد رنجيده بازگشت . ميرزا اسماعيل انجدانى ميزبان وى بود چنان وانمود ميكرد كه مأمور قتل سفير است كه خبر ايرانرا بروس نبرد و از براى رهايى هزار باجغلى از سفير مىستاند و باز در انزلى جمعى پوستين وارونه پوشيده شمشير بكمر بسته دم روباه بسر زده روى خود را به گل سرخ و سفيد آلوده بر سفير وارد ميشوند و هزار باجغلى ديگر از بدبخت مادر مرده ميستانند باختلاف وجه المصالحه . جهانگير ميرزا در تاريخ خود گفته نايب السلطنه به من گفت سفير روس منچيكف تعهد بازگذاشتن طالش و مغان را تا كنار ساليان و قزل‌آغاج كرده بود و ميگويد چون نايب السلطنه تصميم جنك داشت سفير را با پيشكش مراجعت داد . عباس ميرزا كه حال را چنان ديد پيشدستى كرد . ماكدنالد از هندوستان مأمور ايران شد پس از آغاز جنك رسيد ايران وفاى بعهدنامه را خواست انگليس‌هاى نابكار بهانه كردند كه شما بدون شور وارد جنك شده‌ايد و حال آنكه تهديد ، آغاز از روس بود . عباس ميرزا كنار رود جام را مضرب خيمه‌گاه كرد . بيست هزار پياده و دوازده هزار سواره و بيست و چهار ارادهء توپ داشت پىدرپى فتح ميكرد غافل از آنكه سپاه او محدود است و سپاه دشمن نامحدود . سرانجام مغلوب شد\r\n\r\n","description":"","footnote":"","page_name":" 468 ","page_number":489},
  {"content":"\r\n\r\nبخوى آمد سپاه خسته و خزانهء خالى جنرال اريسف تبريز را محاصره كرد مير فتاح و حاج ميرزا يوسف مردم را باطاعت روس فتوى دادند ناگزير مردم سست شدند . روسها باردبيل رفتند و نفايس بسيار از گور شيخ صفى الدين خصوصا كتب نفيسه را يغما بردند . بسال 1242 هجرى . مخبر السلطنه هدايت ميگويد : روسها ميرفتاح را براى آن فتوى بتفليس بردند و تجليل بسيار كردند باغ او امروز محل تفرج اهالى شهر است خسر الدنيا و الاخرة كيست كه عبرت بگيرد انتهى .\r\nگربايدف سفير روس اسراى روس را از ايران خواست دو گرجيه كه در خانهء آصف الدوله بودند بسفارت فرستادند از مراجعت بايروان خوددارى كردند نگاه داشتن آنها به زور در سفارت روس باميد دلجويى بود كه قبول بازگشت كنند اما اين كار سبب ايراد علماء و آشوب عامهء مردم شد بسفارت روس ريختند سفير را با اتباعش كشتند . خسرو ميرزا پسر خرد عباس ميرزا و ميرزا مسعود و ميرزا محمد خان زنگنه براى عذرخواهى به پطر رفتند دولت روس به نفى ميرزا مسيح مجتهد و عاملين از تبريز قناعت كرد . عباس ميرزا پس از تنظيم خراسان در سال 1247 محمد ميرزا پسر خرد خود را مأمور هرات كرد و در مشهد روز 28 ميزان 1249 هجرى درگذشت محمد ميرزا از هرات برگشته بوليعهدى منصوب شد . عباس ميرزا در وصيت خود گفته بود هزار نفر نوكر تربيت كردم محمد ميرزا ايشان را نگاهدارى كند و سلطنت ايران اوراست .\r\n\r\nشعر :\r\n چو نتوان بر افلاك دست آختن * ضروريست با گردشش ساختن\r\nگرت زندگانى نبشتست دير * نه مارت گزايد نه شمشير و شير\r\nوگر در حياتت نماندست بهر * چنانت كشد نوشدارو كه زهر\r\nنه رستم چو پايان روزى بخورد ؟ * شغاد از نهادش برآورد گرد \r\n\r\n[ 771 - آمدن محمود برادر زمان شاه بايران 
  ]\r\n771 من الوقايع محمود برادر زمان شاه افغان به تهران آمده بود فتح خان پسر سردار پاينده خان پس از كشتن پدرش دنبال محمود آمده او را ببازگشت بافغان تشويق كرد با يكديگر رفتند فراه و قندهار را گرفتند محمود به طرف كابل حركت كرد بسال 1215 هجرى بر زمانشاه چيره شد و او را كور كرد . در همين سال جان‌ملكم بايران آمد قصد انگليس فشار بافغان بود كه ايران سختى كند تا متوسل بانگليس شوند روابط فرانسه اين سياست را باريكتر كرد و به مقصود خود نائل گرديد . زيرا افغان را ميخواسته‌اند كه ميان روس و هند هايل باشد . در سال 1222 فيروز ميرزا حاكم هرات غوريان را بگرفت باز خودسرى كردند حسن على ميرزا متوجه هرات شد بسال 1234 ياغيان را پنجاه هزار تومان جريمه كرد فتحعلى شاه از پى رسيد محمود جان خود را بكور كردن\r\n\r\n","description":"","footnote":"","page_name":" 469 ","page_number":490},
  {"content":"\r\n\r\nوزير خود خريد بعدا او را كشت . دوست محمد برادر وزير ياغى شد و بعد از هشت سال ياغىگرى پادشاه افغان شد و هرات بمحمود ماند و بعد از وى بكامران پسرش .\r\n\r\nشعر :\r\n يكى از بخت كامران بينى * ديگريرا دل از مجاهده پست\r\nتاج دولت خداى مىبخشد * هركه را اين مقام و رتبت هست\r\nلاجرم خلق را به خدمت او * كمر بندگى ببايد بست \r\n\r\n[ 772 - مرك فتحعلى شاه قاجار 
  ]\r\n772 من الحوادث فتحعلى شاه باصفهان رفته و در عمارت هفتدست بسال 1250 هجرى درگذشت و در قم به خاك رفت شست و هشت سال زندگى كرد و سى هفت سال پادشاهى . مخبر السلطنه گويد : خاقان مغفور « فتحعلى شاه » نه تنها شجاعت و سياست نداشت شعر را نيز بد مىسرود و از فتحعلى خان ملك الشعرا تصديق ميخواست .\r\nنوبتى ملك الشعرا بر عروض و بديع آن اشكال كرد بدستور ، ملك الشعرا را باصطبل همايونى فرستاد بعدا مورد عفو گشت . نوبت ديگر از او تصديق خواست تعظيم كرد و روانه شد فرمود كجا ؟ گفت باصطبل شاه را خوش آمد ريش مهربانى بجنبانيد . نفيسى گويد : فتحعلى شاه با آنكه در 28 سالگى بپادشاهى رسيده بود مهم‌ترين خصال جوانى را كه دليرى باشد نداشت در حقيقت همهء خرده‌هاى عمش آقا محمد خان در او بود و محاسن او را كه تدبير و شجاعت باشد نداشت چنان كه به همان اندازهء وى لئيم و مال‌دوست بود بلكه در اين صفت از عم خود نيز تجاوز كرده عمش از پرداخت هزينهء لشكركشى خوددارى نداشت و بالعكس يكى از اسباب عمدهء شكست وى در هردو جنك با روسها اين بود كه از پرداخت حقوق سربازان در جنك خوددارى ميكرد و گاهى نيز اميدوار بود كه انگلستان در مخارج جنگى او شركت كند . اعتقاد بخرافات مانند : او راد و سعد و نحس ستارها و توسل بدعانويسى و طلسم و جادو و امثال اين اباطيل جبن طبيعى او را سخت‌تر كرده بود لاجرم تحمل شدايد در او نبود فتحعلى شاه خود را زيباترين مردان روزگار ميدانسته و بميرزا نقى علىآبادى گفته بود رساله‌اى در اين باب بنگارد بنام شمايل خاقان پس از مرگش همين رساله را روى سنك مرمر با خط خوش كنده و بر سر قبرش در صحن قم گذاشته‌اند . يكى از صفات روحى وى آن بود كه بروش پادشاهان پيشين هرگز نمىخواست كسى از كارش سر بدر آرد و از ضعف او خبر شود و چاره‌جويى از كسى نميكرد بلكه بيشتر ميكوشيد كسى را كه به دو نيازمند است فريب بدهد و در هر موردى ميكوشيد نيروى خود را به طرف بنمايد كه اگر از وى يارى مىخواهد از ناتوانى نيست چنان كه براى جلب توجه و ارعاب ژوبر فرانسوى روزى همهء جواهرى را كه داشت به او نشان داد .\r\n\r\n","description":"","footnote":"","page_name":" 470 ","page_number":491},
  {"content":"\r\n\r\n\r\nشعر :\r\n اى درونت برهنه از تقوى * كز برون جامهء ريا دارى\r\nپردهء هفت رنك را بگذار * تو كه در خانه بوريا دارى \r\nفتحعلى شاه قاجار را ديوانىست كه حدود سه هزار بيت شعر دارد و در ايران بچاپ رسيده و لقبش خاقان بوده اين مثنوى را كه بشيوهء قصيده در ستايش عمش آقا محمد خان سروده در اينجا مىآورم .\r\n\r\nشعر :\r\n جهان‌آفرين را ستايش سزاست * به پيش چنين شه نيايش رواست\r\nچه ذات خدا را شهان مظهراند * ستايشگر ايشان ستايش‌گرند\r\nز دادار جان‌آفرين بيشمار * ستايش بر اين داور كامكار\r\nمحمد شه آنخسرو سرفراز * كه شد صعوه از عدلش انباز باز\r\nشرف ديد از او افسر سرورى * قوى گشت از او دين پيغمبرى\r\nبرازندهء خلعت سروريست * طرازندهء تخت اسكندريست\r\nهمانا كه نوشيروان زنده شد * كه بيخ ستم از جهان كنده شد\r\nكيومرث تا تاج بر سر نهاد * چنين پادشاهى ز مادر نزاد\r\nچو آيد بميدان كين روز جنك * منوچهر چهر است و آرش خدنك\r\nسليمان وقار است و قاآن كرم * سكندر شكوه و فريدون خدم\r\nكمين چاكر اوست پور پشنك * سياووش هوشست و هوشنك شنك\r\nاگر بشنود نامش از اضطراب * شود آب در خاك افراسياب\r\nشها تا ابد نام تو زنده باد * بنام تو اين چرخ پاينده باد\r\nتو آن پادشاهى كه در روزگار * عديلت نديده است ليل و نهار\r\nز عدل تو ايشاه وز داوريست * كه انباز با باز كبك دريست\r\nفريدون جنك‌آور هوشمند * خديو جهان‌گير ضحاك بند\r\nاگر برفرازد بر زمت درفش * درفشش شود در عزايش بنفش\r\nكمين چاكر درگهت اردشير * برزم تو روبه شود نره‌شير\r\nشوى چيره رستم صفت روز جنك * باسفنديار و بپور پشنك\r\nشها دور گردون بكام تو باد * فريدون فرخ غلام تو باد\r\nزمين پايه بر عرش سائيده است * بعهد تو از بسكه باليده است\r\nبود گردش چرخ نيلوفرى * در انگشت بختت چو خاكسترى \r\n\r\n","description":"","footnote":"","page_name":" 471 ","page_number":492},
  {"content":"\r\n\r\n ز چشم بدت تا نباشد گزند * دل دشمنان مجمر ترا سپند\r\nبسان تو شاهى ديگر نافريد * جهان‌آفرين تا جهان آفريد\r\nز عدل تو ايخسرو سرفراز * كند زاشيان صعوه در جنك باز\r\nزرافشان شود دست تو گاه بزم * سرافشان شود تيغ تو روز رزم\r\nتهمتن تن آنشاه شيده تبار * كزو مانده تابع كيان يادگار\r\nدر اين عهد گر زندگى يافتى * بسوى تو از مهر بشتافتى\r\nنهادى ترا تاج شاهى بسر * نه لهراسب را ايشه دادگر\r\nبرازندهء تاج شاهيت شا * چو لهراسب بر درگهت صد گدا\r\nخرد رهبر تست اى شهريار * جهان‌آفرين يارت اى تاجدار\r\nكند مدح ( خاقان ) شهى را كه هست * برازندهء تاج و تخت و نشست\r\nبهين گوهر افسر سروريست * ز دارا و اسكندرش برتريست\r\nجهان خرم از عدل و داد تو باد * شهى تا ابد در نژاد تو باد\r\nبود نام تو زنده در روزگار * چو خاقان خلف دارى اى شهريار\r\nبتازى اگر در ميان شهان * بدارا و اسكندر و ارسلان\r\nسزاى نيايش تو ايشهريار * كه دارى خلف همچو او يادگار \r\n\r\n[ 773 - محدث نيشابورى با فتحعلى شاه . 
  ]\r\n773 من الاتفاق ميرزا محمد نيشابورى معروف باخبارى تعهد كرده بود كه چهل روز سر ايشپخدر سردار روس را براى فتحعلى شاه بياورند و اتفاق افتاد ايشپخدر كارش سست شده از حسين قليخان باكوئى وقت براى ملاقات خواست وى از بنى اعمام خود گماشته بود كه از پشت سر او را بزنند زدند و سرش را به تهران آوردند و ورود سر مقارن با روز چهلم بود كه ميرزا محمد گفته بود . پادشاه و وزراء بسيار شگفتيها كردند . اين سردار چنان سخت و سفاك بود كه شاعر گفته :\r\n\r\nشعر :\r\n جهان‌سوز و بىرحمت و خيره‌كش * ز تلخيش روى جهانى ترش\r\nگروهى برفتند از آن ظلم و عار * ببردند نام بدش در ديار \r\n\r\n[ 774 - آمدن محمد شاه به تهران . 
  ]\r\n774 من الحوادث مخبر السلطنه گويد : هنگام مرك فتحعلى شاه محمد شاه در تبريز بود و برادر عباس ميرزا ملقب بظل السلطان حكمران تهران وى بعد از فتحعلى شاه پدر خود ، ادعاى پادشاهى كرد و امين الدوله طرفدار او بود . حسين على ميرزا در شيراز نيز خيال پادشاهى مىپخت . خان مروى بديدن حسن على ميرزا مىرفت اما به منزل حسين على ميرزا نمىرفت ملازمانش او را بر آن داشتند كه از شاهزاده حسين على\r\n\r\n","description":"","footnote":"","page_name":" 472 ","page_number":493},
  {"content":"\r\n\r\nميرزا نيز ديدن كند رفت . گويا ريش جناب خان مروى بواسطهء رنك و حنا رنك زيبايى پيدا كرده بود حسين على ميرزا را خوش آمده پرسيد چه تدبير مىكنى كه اين الوان پيدا مىشود . خان اين سخن را حمل بر خفت عقل شاهزاده كرده از مقولهء ديگر سخن ميگويد چون از حضور بازميگردد ملازمان ميگويند شاهزاده را چگونه يافتى ميگويد : گوسالهء مادر حسن . اين گوسالهء مادر حسن هواى سلطنت داشت انتهى\r\n\r\nشعر :\r\n سخندان پرورده پير كهن * بينديشد آنگه بگويد سخن\r\nبنطق آدمى بهتر است از دواب * دواب از توبه گر نگوئى صواب \r\nاگر هواى پادشاهى در سر على شاه افتاده بود تعجب نبود زيرا در تهران توقف داشت و خود را آماده مىدانست . سركردگان عباس ميرزا هواخواه محمد شاه پسرش بودند مانند ميرزا ابو القاسم فراهانى وزير و اللّه يار خان آصف الدوله رئيس يوخارىباش خالوى او وعدهء صاحب منصبان انگليس در نظام آذربايجان مستخدم بودند جان‌كانتيل وزير مختار انگليس سىهزار تومان براى مخارج حركت محمد شاه به تهران وام داد . در اوائل سال 1251 به تهران حركت كرد سفير روس و سفير انگليس در ركاب بودند و سرهرى - ليندس رئيس سپاه بود . منوچهر خان از مهاجرين گرجستان با سوارهء ايلات قزوين به سپاه محمد شاه پيوست . على شاه و على نقى ميرزا و امام وردى ميرزا كه جنازهء فتحعلى شاه را به قم برده بودند با عده‌اى روانهء قزوين كرد كه اگر بتوانند بمدافعه و الا بمصالحه پردازند ايشان شكوه سپاه محمد شاه را كه ديدند از على شاه بريدند و مخاصمه را مصلحت نديدند .\r\nمحمد شاه پنهانى فرمانى بمحمد باقر خان قاجار فرستاد كه حكومت تهران داشت و خالوى محمد شاه بود وى على شاه و محمد جعفر خان وزير او را شبانه در بند كشيد . پس از جلوس منوچهر خان معتمد الدوله با سرهانرى بشيراز مأمور شدند جمعيت حسين على ميرزا پراكنده شد شيراز بدون جنك بدست آمد . حسين على ميرزا گرفتار شد حسن على ميرزا شجاع السلطنه رئيس سپاه او باصفهان آمده بود منهدم گشت . ظل السلطان و فرمان‌فرما موظف شدند و مقرر شد در خوى و كربلا توقف كنند . حسن على ميرزا را كور كردند و حسينعلى ميرزا به زودى درگذشت . ملك‌آرا كه در مازندران بود سر فرمانبردارى پيش آورد شاهزادگان ديگر به دو پيوستند . آنان كه بلندپروازى ميكردند سركوب شدند و باردبيل افتادند .\r\nميرزا ابو القاسم قايم مقام بسال 1251 هجرى بدستور محمد شاه كشته شد جمعى محرك بر قتل وى ميرزا آقاسى را مىدانند . بعد از او ميرزا آقاسى ايروانى صدراعظم شد وى معلم محمد شاه بود و روس‌خواهى مسلك درويشى او بود . در جواب اين جمله گفته مىشود در صورتى كه ستايش و تأييد انگليسها\r\n\r\n","description":"","footnote":"","page_name":" 473 ","page_number":494},
  {"content":"\r\n\r\nجزو كشورخواهى باشد چرا طرفدارى از روسها جزو مسلك درويشى نباشد مخبر السلطنه بعدا در حق وى مىنويسد كار شاه و وزير بمريدى و مرادى كشيد . ميرزا آقاسى مريد ملا عبد الصمد همدانى بوده كه در فتنهء وهابيها كشته شد . ميرزا به حكم وصيت خانواده او را بهمدان رسانيد ملا عبد الصمد از ميرزا پرسيده بود كه در عوض اين كار دنيا را ميخواهى يا عقبا را ميرزا گفته بود به دنيا تدارك آخرت مىتوان كرد . بعدا از همدان در جامهء درويشى به تبريز رفت با ميرزا بزرك قايم‌مقام آشنا شد به لباس ملائى درآمد ميرزا موسى خان به دو سپرده شد و گاهى بحضور عباس ميرزا نايب السلطنه بارمىيافت . پس از ميرزا بزرك ، ميرزا ابو القاسم نسبت بميرزا موسى بدگمان شد ميرزا آقاسى را محرك دانسته دست او را كوتاه كرد ميرزا آقاسى نزد امير خان سردار رفت و دو سال در خوى بسر برد .\r\nبسال 1241 به تبريز آمده تا در خدمت نايب السلطنه مشغول خدمت شود .\r\n\r\nشعر :\r\n دنيا نيرزد آنكه پريشان كنى دلى * زنهار بد مكن كه نكردست عاقلى\r\nاين پنج روزه مهلت ايام آدمى * آزار مردمان نكند جز مغفلى \r\n\r\n[ 775 - روس و انگليس در ايران . 
  ]\r\n775 من الوقايع در زمان محمد شاه قاجار روس و انگليس براى آشفته كردن اوضاع ايران دست بكارهائى مىزدند از آن جمله روس كارآگاهانى بايران بنام كارمند سفارت روس مىفرستاد اينان نيز بمقتضاى زمان آشوبهايى ميكردند ظاهرا يكى از ايشان بنام كينياز دالگوركى كه در اواخر پادشاهى محمد شاه از طرف تزار روس بايران آمد و خود را بنام شيخ عيسى لنكرانى شهرت داد و دكان دين‌سازى و بابىگرى را به سيد على محمد شيرازى آموخت . و بعضى گويند قائم‌مقام بدستور او توسط شاه كشته شد و بعدها همين جاسوس بنام سفير در ايران مشغول انجام وظيفه و طرف توجه محمد شاه ميبوده و شرح او مفصلا در ناسخ التواريخ و ساير كتب تواريخ درج است\r\n\r\n[ 776 - اسلحه فرستادن هند بايران . 
  ]\r\n776 من الاتفاق حكومت هند مقدارى اسلحه و پيشكش بدربار محمد شاه فرستاده بود با دسته‌اى از صاحب‌منصبان از جمله رولتيس‌شل مورد توجه شدند پس از دو سال بهند بازگشتند سرجن‌نيل نيز پرچم را خوابانيده و از ايران رفت .\r\nناصر الدين ميرزا وليعهد شد . كامران افغان بسيستان دست مىانداخت و پيمان عباس ميرزا را استوار نمىداشت . محمد شاه كه به كار هرات آشنا بود بر طبعش گران آمده قصد هرات كرد انگليس اين عمل را از نادانى و غباوت تحريك دولت روس پنداشت . آصف الدوله قبلا به\r\n\r\n","description":"","footnote":"","page_name":" 474 ","page_number":495},
  {"content":"\r\n\r\nخراسان رفت محمد شاه در برج عقرب 1203 عزيمت كرده 15 عقرب قلعهء غوريان مفتوح شد و شهر هرات محصور ايران و افغان با توپ و تفنك ميجنگيدند روس و انگليس با سياست بيشتر ماكنل وزير انگليس و كنت سيميونيچ وزير دولت روس در ميدان حاضر شدند سفير انگليس در پطر نيز وارد مذاكره شد . كار هرات به سختى كشيد از هند سپاه بخارك آمد و سفير احمق محمد شاه را تهديد كرد صاحب منصبان انگليسى دست از كار كشيدند . در هنگامى كه هرات تسليم مىشد محمد شاه دست از جنك كشيد اين يكى از هزارها فجايع انگليسها بر ايرانست در نتيجهء اقدامات سفير انگليس در پطر ، سيميونيچ احضار شده و كنت مدن بجاى او آمد . ثمرهء جنك هرات با ايران بهره‌اش مزاحمت انگليس شد و امير دوست محمد خان نيز آزرده گشت كه شجاع را تجهيز كرده بكابل فرستادند . با سابقه‌اى كه نادر شاه در هند گزارده بود توجه ايران بافغانستان تزلزل حكومت هند است . فرمانرواى هندوستان مبلغى از براى كامران امير افغان فرستاد و استقلال هرات را ضمانت كرد . سپاه انگليس بسال 1258 هجرى خارك را تخليه كرد كلنل انگليسى رفت و كلنل‌شيل بجاى او برقرار شد . روس آشوراده را متصرف شد و ميان موافق و مخالف فرقى نماند . بسال 1259 در ارزنة الروم مجمعى گرد آمدند كه قرارى در تشخيص حدود ايران و عثمانى بدهند از طرف انگليس ويليام و كرزن و از طرف ايران ميرزا تقى خان وزير لشكر و از طرف عثمانى انور افندى و از طرف روس كلنل و نيز . از ارض روم به بغداد رفتند و بسال 1268 بمحمره آمدند و نقشه كشيدند از كوه اقرىداغ تا خليج فارس در دويست فرسخ طول و يك فرسنك الى پنج فرسنك عرض منطقهء متنازع فيه تشخيص دادند در حقيقت سابقه براى گفتگوى ديگر نهادند و قرار شد سليمانيه متعلق بعثمانى باشد و محمره متعلق بايران .\r\n\r\nشعر :\r\n آن را كه طوق مقبلى اندر ازل خداى * روزى نكرد چون نكشد غل مدبرى\r\nپيش از من و تو بر رخ جانها كشيده‌اند * طغراى نيك بدبختى و نيل بداخترى \r\n\r\n[ 777 - آشفتگى كارها در ايران . 
  ]\r\n777 من الوقايع در پايان روزگار محمد شاه بواسطهء كسالت هميشگى شاه و اعتماد بميرزا آقاسى وزير و طرز رفتار او هرج و مرج در دربار و گوشه و كنار بسيار شده بود و دولت از هر سوى از اعتبار افتاده . سفرا در همه كار مداخله مىكردند و مجال نمىدادند . ميرزا آقاسى در آباد كردن املاك و انباشتن مخزن از لوازم ارتشى كوششى داشته و تا پايان دولت مظفر الدين شاه بسيار از لوازم وزير مانده بود يكى\r\n\r\n","description":"","footnote":"","page_name":" 475 ","page_number":496},
  {"content":"\r\n\r\nاز شعراى آن روزگار بر ميرزا آقاسى گفته .\r\n\r\nشعر :\r\n نگزاشت بملك شاه حاجى درمى * شد صرف قنات و توپ هر بيش و كمى\r\nنه مزرع دوست را از آن آب نمى * نه خايهء خصم را از آن توپ غمى \r\nبهمن ميرزا پسر عباس ميرزا حكومت آذربايجان داشت از حاجى نگران شد بگرجستان رفت و از دولت روس موظف شد فرزندانش در غوغاى بلشويكى بايران آمدند . نفوذ حاجى در مزاج شاه باندازه‌اى بوده كه آصف الدوله را باوجود خشنودى مردم از او بر كنار كرد و دستور داد كه به مكه برود با اينكه خواهر آصف الدوله مادر شاه بود . سالار پسرش را حكومت خراسان دادند . جعفر قليخان فرماندار بجنورد نافرمانى كرد سالار سر بطغيان برافراشته ميان تركمان رفت و با جعفر قليخان سازش كرد و آرزوى استقلال داشت . املاك ميرزا آقاسى 1438 قريه بوده همه را بموجب كتابچهء بمحمد شاه ببخشيد . در عروسى ناصر الدين ميرزا كه تابستان بوده مىبايست شاه از محمديه ييلاق خود به شهر بيايد بميرزا آقاسى پيام مىفرستد نفسى كن كه هوا مساعد شود حاجى قدرى ناسزا به خود مىگويد كه من چه‌كاره‌ام كه تصرف در هوا كنم تا سرد شود مخبر السلطنه گويد : از پدرم و از جعفر قليخان عمويم شنيدم كه در آن روزگار هوا باندازه‌اى سرد شد كه طرف مغرب حاجت به بالاپوش مىافتاد .\r\nگويند وقتى ميرزا آقاسى بر سر چاهى از چاه‌كن از آب مىپرسيد چاه‌كن از بن چاه گفته بود آب كجاست ميرزا آقاسى دماغش خراب شده بى خود در زمين شنزار چاه مىكند ميرزا آقاسى از بالاى چاه ميگويد : اگر آب درنمىآيد نان هم در نمىآيد . در سال 1264 هجرى 18 اسد محمد شاه در قصر محمديه درگذشت . زندگيش 41 سال و 11 ماه بوده و پادشاهيش 14 سال و سه ماه . فرزندان وى چنانچه سنجر ميرزا در تاريخ خود نوشته : پنج پسر و سه دختر بوده پسرى و دخترى در خردى درگذشتند چهار پسر و دو دختر از او ماند ناصر الدين ميرزا مولود بسال 1247 ه ، عباس ميرزا ملقب بملك‌آرا ، عبد الصمد ميرزا عز الدوله ، محمد تقى ميرزا ركن الدوله . محل دفن محمد شاه در قم صحن كهنه است .\r\n\r\n[ 778 - بشاهى نشستن ناصر الدين شاه قاجار . 
  ]\r\n778 من الوقايع بعد از محمد شاه قاجار فرزندش ناصر الدين ميرزا در شب 14 شوال در تبريز بر تخت نشست نصير الملك پيشكار او بوده و ميرزا تقى خان فراهانى وزير نظام و امارت نظام داشته رتق و فتق سپاه نيز به دو داده بودند عبد اللّه ميرزا بخمسه رفت ناصر الدين شاه از مدعيان ملك سخت نگران بوده ميرزا تقى خان آنان را از ميان برداشت . مهدعليا مادر ناصر الدين شاه امور را در دست گرفت و چون مردم از جماعت ماكويى كه اطرافيان حاج ميرزا آقاسى بوده‌اند بستوه مىآيند ميرزا آقاسى از بيم جان به حضرت عبد العظيم پناهنده مىشود . هنگامى كه ناصر الدين شاه از تبريز به تهران مىآمد از\r\n\r\n","description":"","footnote":"","page_name":" 476 ","page_number":497},
  {"content":"\r\n\r\nمخارج سفر گفتگو ميكرد ميرزا تقى خان ميگويد : كه دستخط بفرمايند كه سند تقى سند من است هر اندازه مخارج لازم باشد فراهم ميكنم شاه در 10 شوال 1264 از تبريز حركت به تهران كرد . در منزل اوجاى لقب محمد خان زنگنه را كه درگذشته بود بميرزا تقى خان ميدهد و او را امير نظام لقب كرده . در يافت‌آباد شاهزادگان و رجال خدمت شاه ميرسند مقام ميرزا تقى خان و كاردانى او را ديده گردنهاى كشيده از بيم او بگريبان فروميرود و نويدها كه به خود داده بودند بدل بنوميدى مىشود و قاآنى در ستايش وى گفته :\r\n\r\nشعر :\r\n دو سال هست كمترك كه فكرت تو چون محك * ز نقد جان يك‌بيك بسنك زد عيارها\r\nبپاىتخت پادشه فزودى آنقدر سپه * كه صف كشد دو ماهه ره پيادها سوارها\r\nكشيده گرد ملك و دين ز سعى فكرت رزين * ز توپهاى آهنين بس آهنين حصارها \r\nناصر الدين شاه در 21 ذيقعده سال 1264 به تهران وارد شد و در شب 22 ذيقعده جلوس رسمى مىكند ميرزا تقى خان بلقب صدارت و منصب امارت لشكر انتخاب مىشود . ميرزا آقا خان نورى كه در قم بود به تهران آمده بسفارت انگليس ميرود سپس بدربار آمده دستور رفتن بقزوين خواسته بود اجازه داده نشد . حشمت الدوله مأمور سرخس بود سالار شهر را در قبضه داشت انتظام خراسان لازم بود از اينرو نور محمد خان سردار قاجار و سليمان خان افشار بدانجا رفتند . از سبزوار نامهء پائين براى سالار و جعفر قليخان مىفرستند : نظر به قوت خود و ضعف حمزه ميرزا كه به نيروى يارمحمد خان بهرات رفته بود وقعى به آن نامه نمىگزارد سالار براى ترتيب دادن كارهاى تربت حيدريه رفته و جعفر قليخان بنيشابور آمده بود سليمان خان او را اميدوار كرده نامه‌اى به تهران فرستاد سالار چون بسبزوار آمد سخن عم خود را نشنيد . سام خان ايلخانى زعفرانلو در آن ايام از تهران به قوچان گريخته بود .\r\nسلطان مراد ميرزا مشغول اسفرائن بود چون بسبزوار رسيد امر بمحاصره داد بسيارى برف و اندكى خوراك سبب رفع محاصره شد باز بقوچان رفتند و بجوين و قلعهء جغتاى پرداختند سالار بحمايت اللّه يار خان جوينى شتافت و كارى نساخت قلعهء جغتاى گشوده شد و بسبزوار تسليم گشت .\r\n\r\n[ 779 - وليعهدى محمود فرزند ناصر الدين شاه 
  ]\r\n779 من الوقايع روز آدينهء 17 ذيقعده سال 1264 سلطان محمود ميرزا نخستين فرزند ناصر الدين شاه از گلين بانو بولايت‌عهد نامزد شد امير اتابكى او را بر عهده گرفت . 1265 ميرزا تقى خان نيز در اين سال خواهر تنى عزة الدوله را بزنى گرفت مدعيان خصوصا اسماعيل خان فراشباشى رشك برده افواج را بر امير بشورانيد\r\n\r\n","description":"","footnote":"","page_name":" 477 ","page_number":498},
  {"content":"\r\n\r\nميرزا آقا خان اعتماد الدوله وزير لشكر و نائب الصداره كه خود محرك بود آن هنگامه را تسكين داد . خطرى متوجه ميرزا تقى خان بود كه بواسطهء احترام عزة الدوله بخانهء او رفتند .\r\nاز خدمات شايان ميرزا تقى خان تعديل خرج و دخل كشور است كه خرج دو كرور بر دخل مى چربيد ماهانه‌ها را به نسبتى موافق با دخل درآورد . بسال 1265 ه اجلافى در مازندران طغيان كردند مهدى قلى ميرزا مأمور مازندران شد و بهرام ميرزا بفارس رفت و اردشير ميرزا بلرستان و سليمان خان باصفهان و حشمة الدوله كه به تهران آمده بود بآذربايجان رفت .\r\nامر مهم اين سال كار خراسان بود كه چراغعلى براى اطلاع مأمور شد و در نيشابور بسلطان مراد رسيد پس از مكاتبه با پنج سوار بمشهد رفت سالار با سواره و پياده و توپخانه بديدار وى رفت كه ضمنا نيروى خود را از نظر او بگذراند بعدا او را به شهر بردند پيام امير نظام را بسالار رسانيد سودى نداد بلكه جمعى بر سر او ريختند تدبيرى انديشيد چراغعلى گفت كه اگر سالار چند اسب زيبا و نامه‌اى بشاه بنگارد من لشكر چناران را كوچ مىدهم و حكومت خراسانرا براى سالار مىستانم چنان كه او را به تهران نخواهند رجب مهماندار شبانه سالار را از آن آگهى داد سالار بپذيرفت اما نتيجه نگرفت و تا اواخر سال 1265 زد و خورد ميان سالار و دولت ادامه داشت اتباع سالار اثاثيهء مرقد حضرت رضا ( ع ) را بيغما بردند و درشكستند و قنديل بردند و علماء را بازداشتند . و در سال 1266 كار سالار خاتمه يافت شهر گشوده شد كنار دروازهء نوغان بساط صلح بگستردند بمردم شهرستان امان دادند شرط مهم مردم آن بود كه سالار را بدست ندهند اما دولت اين شرط را قبول نميكرد قرار شد سالار يا به تهران رود يا بهرات و يارمحمد خان را شفيع كند يا بهرجا كه خواهد برود و زن و فرزند او در شهر بمانند سالار با بستگان خود در صحن حضرت رضا بست نشست امام جمعه و علما و متوليان گفتند چون احترام آستانه را نگاه نداشتى ترا در اين‌جا راه نيست . چراغعلى خان سالار و بستگان ويرا بسپاه خود برد و بحسين شاه خان سپرد . در دوشنبه 16 جمادى الثانيه 1266 از امير كبير دستور قتل وى رسيد يزدان بخش ميرزا براى پرستارى زن و فرزندانش قيم شد . درفش كشورهاى خارجه در بنادر ايران برپا بود اما برپا بودن درفش ايران در كشورهاى خارجه ممنوع امير كبير گفت هرجا درفش خارجه در ايران برپا باشد درفش ايران نيز در آنجا برپا باشد و گرنه همه را منع خواهم كرد . ايجاد روزنامه نيز از كارهاى ويست تا اخبار بشهرستانها برود . در ربيع الاول 1267 امپراطور روس در نامهء بناصر الدين شاه فرزند گرامى خطاب نوشت امير ايراد گرفت اگر نسبت اينست پدر از فرزند جرم و تاوان نمىخواهد و الا هر عنوان كه براى پادشاهان ديگر معمول است بناصر الدين نوشته شود . كالاى خارجه را منع نكردى\r\n\r\n","description":"","footnote":"","page_name":" 478 ","page_number":499},
  {"content":"\r\n\r\nليك امير خود پارچهء خارجه نپوشيدى شال از آن تاريخ در ايران معمول شد و كالاى مصنوعات داخله ترتيب داد . بقندريزى و چينىسازى تشويق كرد شكر مازندران را تقريبا مانند شكر هند ساخته بود . آبله‌كوبى در ايران به زمان وى مقرر شد . مخبر السلطنه گويد : از ميرزا - عباس خان برادر سعد الدوله كه در تفليس بودم شنيدم كه گفت چون امپراطور روس اشكال امير را شنيد ، تقبل كرد كه وجه تاوان و غرامت را حاضر كرده بدولت ايران باز پس فرستند اما چون شنيد ناصر الدين شاه امير كبير را عزل كرده از رسانيدن وجه منصرف شد . پدر امير از اهل فراهان بوده و خدمت ميرزا بزرك قايم‌مقام كرده سرانجام مظهر اين قطعه شد .\r\n\r\nشعر :\r\n بدر عالم صدراعظم غوث ملت غيث ملك * فخر دنيا ذخر دين كان كرم كوه وقار\r\nهم بجسم ملك عدلش را خواص عافيت * هم بخشم فتنه پاسش را مزاج كو كنار \r\n\r\n[ 780 - خوارزمشاه و دربار ناصر الدين شاه . 
  ]\r\n780 من الحوادث بسال 1267 محمد امين خان كه خود را خوارزم شاه ميخواند آقا نياز محرم را با پيشكش به تهران فرستاد امير كبير رضا قليخان هدايت را بخوارزم فرستاد . در اين سال شاه قصد گردش اصفهان كرد چنان سپاهش منظم بود كه اسب محمد حسنخان ميان مزرعه‌اى افتاد سه روز آن اسب يله بود چون از كشت خداوند آن خورده از اينرو به دو بخشيدند در اين سفر ملازمين ركاب شاه در كارها بامير كبير بيشتر توجه داشتند تا بشاه گويا يكى از علل قتل وى همين بود . شاهزاده عباس ميرزاى ملك‌آرا برادر خردشاه در ركاب بوده او را بحكومت قم برقرار مىفرمايند گويند شاه ، ملك‌آرا را دست‌آويز امير كبير مىپنداشته اين نيز يكى از علل از ميان برداشتن امير بود . و چون امير كبير راه تاخت‌وتاز و يغماگرى اطرافيان شاه را سخت بسته بود سرانجام خاطر شاه را از وى آزرده كردند همسايگان ايران را نيز نقشهء او نگران نموده انتظام امور لشكر را مقدمهء سوء قصد بشاه جلوه دادند و زبان امير كبير بدين بيت ، گويا بود .\r\n\r\nشعر :\r\n حسد برد بدگوى در كار من * تبه شد بر شاه بازار من \r\nفى الجمله كارى صورت گرفت كه بعدها ناصر الدين شاه بسيار افسوس و پشيمانى خورد و اين قطعه ميخوانده .\r\n\r\nشعر :\r\n مرد خردمند هنرپيشه را * عمر دو بايست در اين روزگار\r\nتا بيكى تجربه آموختن * در دگرى تجربه بردن به كار \r\n\r\n","description":"","footnote":"","page_name":" 479 ","page_number":500},
  {"content":"\r\n\r\nامير كبير دست مهدعليا مادر شاه را در كارهاى سياسى كوتاه كرده بود و نقل است كه بشاه گفته بود او را مسموم كند صحت اين نزد نگارنده ثابت نشده است . روز 18 محرم 1268 شاه او را از صدارت عزل كرده بامارت نظام قرار داد امير از گناه خود پرسيد ميرزا آقا خان نورى از گناهان او شمه‌اى برشمرد خدمت شاه رسيد خدمات خود را عرض كرد البته امرى ننمود بقول مخبر السلطنه ميرزا آقا خان نوكر ديگرى بود و صدارت او را ميخواستند و از امير انديشناك بودند و بحكومت كاشانش فرستادند جليل خان جليلوند با صد سوار او را در فين كاشان فرود آورد . عزة الدوله همسر امير كبير كه خواهر شاه باشد با او رفته و مراقب حال وى بود همهء اينها اثرى در بقاى او نكرد . نقل است كه هنگامى در مقام تربيت شاه بود و درشتى ميكرد . شايد سيلئى نيز بر وى زده روز ششم صفر 1268 روز ميلاد شاه ، آقا خان نورى خلعت پوشيد و قتل امير را شرط خدمت خود قرار داد . اين آقا خان همان كسى بود كه در زمان محمد شاه قاجار چوب خورده علتش را رضا قليخان در تتميم روضة الصفا نوشته . چهل روزى در فين كاشان نمانده بود كه ميرزا عليخان فراشباشى مأمور قتل امير كبير شد شب شنبه 18 ربيع الاول در گرمابه او را بگشودن رگهاى دستش كشتند . امير سه سال و دو ماه و سه روز صدارت كرد و امارت لشكر را نيز داشت و غلامحسين خان صاحب اختيار ميگويد : كه ناصر الدين شاه گفت : بقتل امير راضى نبودم آقا خان تدليس كرد و دستخط از من گرفت نامهء ديگرى فرستادم كه ميرزا على خان نرود گفت رفته است و بهانه آورد .\r\nامير در سه سال صدارت كارهاى بزرك بر جاى نهاد . مخبر السلطنه گويد : آقا خان اهل نور مازندران بود و نامش نصر اللّه ، مزور و متكبر بوده و دروغ را تدبير مىپنداشته .\r\nپسر خود را كه هنوز نوآموز بود نظام الملك لقب كرد و برادر خود را وزارت لشكر داد .\r\nچشم طمع بازكرد و ديدهء انصاف بربست . ايران بعد از امير كبير كسى ميخواست كه كارها را راست بياورد آقاخان آنمرد نبود . افتتاح دار الفنون كه امير كبير بنا نموده روز يكشنبه پنجم ربيع الاول سال 1268 بود . آقاخان ميخواست يكى از بستگان خود را مدير آن نمايد شاه رضا قليخان هدايت را براى اين كار برگزيد آقاخان بهانه‌اى تراشيده شاه گفت ما اراده داريم كه شاهزادگان و اشرف‌زادگان را در دار الفنون بگزاريم مرد امينى بايد اگر رضا قليخان امين نبود پدرم محمد شاه عباس ميرزا را به او نمىسپرد . در اين سال يارمحمد خان حاكم هرات درگذشت باستدعاى مردم آنجا صيد محمد خان پسر او را بجاى او گزاردند .\r\nكهندل خان كه بر سر هرات آمده بود كارى نساخت نامه‌اى در پوزش نوشت صيد محمد خان سكه بنام شاه زد . و نيز در اين سال ميرزا يوسف مستوفى الممالك بحكومت عراق منصوب شد استيفا را بنظام الملك سپردند . روز يكشنبه 27 شوال سال مذكور گروهى از اوباشان\r\n\r\n","description":"","footnote":"","page_name":" 480 ","page_number":501},
  {"content":"\r\n\r\nتيرى بشاه افكندند آنها را در دم گرفته بقتل رسانيدند . روز آدينه 17 ذيقعده شاه به تهران آمد عباس ميرزا را با مادرش بكربلا و نجف فرستاد . كهندل خان دوباره روى بهرات آورد كار صيد محمد خان ظهير الدوله سست شد افغان و تركمان دست بتاخت‌وتاز نهادند . حسام السلطنه بسرخس رفت حاكم سيستان مطيع شد و پسر خود را بمشهد فرستاد تا از صيد محمد خان تقويت شود كهندل فرار كرد . و ميرزا سعيد خان وزارت خارجه يافت . بسال 1269 هجرى محمد امين خان خوارزمى بمرو آمد عبد الرحمان پسر خود رحمان وردى را نزد حسام السلطنه فرستاد عباسقلى خان در جزى بكمك او رفت سپاهيان خان خوارزم عقب‌نشينى كردند عباسقلى خان درگذشت نخست پسرش بجاى او آمد سپس اسماعيل خان سرهنك با سه فوج و پانصد سوار دستش عراده توپ بجاى برادر فرستاده شد حسام السلطنه را خواستند . شاهزاده معين الدين ميرزا از تاج الدوله دختر سيف اللّه ميرزا پسر خاقان بولايت‌عهد نامزد شد شش ساله درگذشت . سلطان على خان پسر كهندل خان با پيشكش به تهران آمد مظفر الدوله لقب يافت ميرزا رضى كردستانى از شاگردان دار الفنون براى آموزگارى افواج با وى بهرات رفت كه اگر خواسته شدند به تهران بيايند و اگرنه در فرمان حاكم قندهار باشند . شاه در اينسال عزم چمن سلطانيه كرد در اردو و با افتاد و در شيراز زلزله‌اى سخت شد درفش ايران را در استانبول برافراشتند .\r\nدر سال 1270 بندر عباس را كه امام مسقط گرفته بود پس‌گرفتند قلعهء دزك بلوچستان گشوده شد . بسال 1271 محمد امين ، خان خيوه كه با گروهى بسيار بسرخس آمده بود از لشكر ايران شكست خورده سر او را نزد فريدون ميرزا برده به تهران فرستادند و در قسمت شمال غربى ميدان سپه دفن كردند و آنوقت خارج شهر بود . رضا قليخان حضور داشته رباعى زير را خدمت شاه فروخواند :\r\n\r\nشعر :\r\n شاها بفلك صيت سخاى تو رسيد * بر انس و ملك بذل و عطاى تو رسيد\r\nخوارزم شه ارچه سركشى كرد بسى * اينك سر او به خاك پاى تو رسيد \r\n\r\n[ 781 - پيشرفت ايران در هرات . 
  ]\r\n781 من الوقايع پيشرفت دولت ايران در هرات و كار كهندل خان و دوست محمد خان سبب انديشهء انگليس شد كلنل شيل سفير انگليس به آقا خان رسما پيام فرستاد كه اگر لشكر ايران دست از هرات نكشد كار به سختى خواهد كشيد .\r\nمحمد يوسف خان كه هنگام قتل كامران بدست يارمحمد خان بسال 1261 بدولت ايران پناه آورده بود و سالها در ايران ميزيسته با مخالفين صيد محمد خان سازش كرده بىخبر از مشهد بدر رفت ظهير الدوله و مادر و خواهر او را بكشت و بزن وى تعدى كرد و نامهء به تهران فرستاد و پوزش خواست .\r\n\r\n","description":"","footnote":"","page_name":" 481 ","page_number":502},
  {"content":"\r\n\r\nبسال 1272 هجرى ميان كابل و قندهار كدورتى پديد آمد كهندل خان بمرد و فرزندانش درهم افتادند و دوست محمد خان برادر كهندل خان بهواى قندهار افتاد بعضى پسران كهندل به تهران آمدند و گفتند دست‌اندازى دوست محمد به قندهار به تحريك انگليس ملعون است و اگر بتواند از آشفتن خراسان خوددارى نخواهد كرد اين مطلب در روضة الصفاى ناصرى مفصلا بيان شده . عيسى خان افغان از دوست محمد خان يارى خواست دولت ايران نيز براى نگاهبانى سرحدات متوجه خراسان شد حسام السلطنه روى بهرات آورد غوريان را بگشود بهرات رسيد عيسى خان محمد يوسف را هواخواه ايران شناخته بزندان افكند كار بر عيسى خان سخت شد . سلطان احمد خان از كابل بهرات آمد حسام السلطنه را ديد و عيسى خان نيز سر پيش افكند حسام السلطنه بهرات وارد شد بنام ناصر الدين شاه خطبه خواند و سكه زده به تهران فرستاد در همين سال مرك معين الدين وليعهد در اين هنگام سور را بسوك مبدل كرد . و صيد سعيد خان دگرباره پناهنده بايران شد .\r\nبسال 1273 موره سفير انگليس درفش را خوابانيده به بغداد رفت تا آنجا را نيز مانند ايران در فتنه و آشوب افكند چون خاصيت انگليسى بودن در همه‌جا و همه زمانها آشوب و فتنه در جهان بوده و خواهد بود . هرات يعنى رك جان انگليس همان هراتى كه آمدن جان‌ملكم بايران براى خواستن پيشگيرى افغان از تاختن بهند بود . و فرخ خان امين الملك مأمور دربار فرانسه در آن هنگام در پاريس بود و در همين سال لردكليف سفير انگليس با او وارد گفتگو شد سود نداد فرمانفرماى هند اعلان جنك كرد و انگليس خارك را متصرف شد و در كنار بوشهر به گمان خود سپاه آورد و اين دزدان بوشهر مقدس را از دريا بتوپ بستند شجاع الملك برازجان را تهى كرد خواست ميداندارى كند نتوانست طوايف تازى و بختيارى خود را فروختند سپاه استعمارگران از دريا و خشكى بمحمره حمله برد و راه شوشتر پيش گرفتند خانلر خان احتشام الدوله كه محمره را براى دفاع از دست داده بود سنگر خود را كنار كارون برده و آن را نيز بدشمن سپرد . غلهء بسيار بدست دزدان افتاد .\r\nناصر الدين شاه انديشناك شد مخبر السلطنه گويد : آقا خان بشاه گفت ريش مرا بگير چون شاه بگرفت او تخم شاه را بگرفت شاه گفت هان چه ميكنى گفت رها كن تا رها كنم ظاهرا اين دستور انگليس بود كه بآقا خان آموخته بودند . آمدن انگليس را ببوشهر آقا خان بقوام الملك نسبت داده كه بتلافى قتل پدرش حاج ابراهيم خان فتنه انگيخته است فتحعلى خان پسر حاج قوام تهران بود بعرض شاه رساند كه شجاع الملك گماشتهء صدراعظم آقا خان است اين آتش را افروخته برادر من در اين كار مدخل ندارد او از طرف صدراعظم اشاره كرد كه انگليس سپاه\r\n\r\n","description":"","footnote":"","page_name":" 482 ","page_number":503},
  {"content":"\r\n\r\nبه بوشهر بياورد تا بهانهء تخليهء هرات شود . مسألهء ريش و تخم نيز تدليس آقا خان بوده .\r\nفرخ خان در پاريس با لردكرلى ببستن پيمان پرداخت بر فصول پيش و بندى در منع برده فروشى در خليج فارس و گفته شد كه صدراعظم از موره عذر بخواهد .\r\n\r\n[ 782 - پيمانى ميان ايران و انگليس . 
  ]\r\n782 من المعاهده در 14 حوت 1273 هجرى ( مارس 1857 ) كه امضاى آن در بغداد شد ميان فرخ خان امين الملك و كرلى سفير انگليس در پاريس 12 ثور 1273 دوم مه 1857 .\r\nيكم - استقرار صلح و دوستى ميان دولت ايران و انگليس پس از امضاى عهدنامه\r\nدوم - انگليس بنادر ايران را تخليه خواهد كرد .\r\nسوم - همهء اسراى طرفين را بدون درنك رد كنند .\r\nچهارم - عفو عمومى نسبت بخائنين بايران و خائنين بانگليس .\r\nپنجم - تخليهء هرات و ساير ممالك افغان از سپاه و مأمورين ايرانى .\r\nششم - ترك حق سلطنت ايران بر هرات و ممالك افغانستان و علامت اتحاد مثل سكه و خطبه از ايشان نخواهند و استقلال افغانستان را بشناسند و اگر منازعه‌اى باشد اصلاح آن را از انگليس بخواهند .\r\nهفتم - از براى تنبيه اشرارى كه از افغانستان به خاك ايران تعدى كنند ايران مىتواند سپاه به آن حدود بفرستد ليك پس از غائله بلافاصله برگردند .\r\nهشتم - اسراى افغان را بدون عوض نقدى رد خواهند كرد .\r\nنهم - معاملهء افغان و ايران نسبت به يكديگر معاملهء دول كاملة الوداد خواهد بود .\r\nدهم - پس از مبادلهء اين عهدنامه سفير انگليس به تهران مراجعت خواهد كرد و مطابق شرح عليحده پذيرائى خواهد شد .\r\nيازدهم - تعيين مأمورى كه باتفاق مأمور انگليس مطالبات رعاياى انگليس را از رعاياى ايران تشخيص بدهند و آنچه محقق شد دفعتا يا باقساط خواهند داد .\r\nدوازدهم - انگليس ديگر از رعاياى ايران حمايت نخواهد كرد مگر اشخاصى كه مستقيما مستخدم سفارتخانه يا قنسولگريها هستند ( مقصود آنان كه سمت جاسوسى انگليس را داشته باشند از ايشان حمايت خواهند كرد )\r\nسيزدهم - تجديد فصل قرارداد سنه 1267 در باب منع برده‌فروشى .\r\nچهاردهم - پس از مبادلهء اين عهدنامه سپاه انگليس هر نوع رفتار خصمانه را ترك خواهند كرد و از بنادر و جزائر ايران خواهند رفت .\r\n\r\n","description":"","footnote":"","page_name":" 483 ","page_number":504},
  {"content":"\r\n\r\nپانزدهم - اين عهدنامه در پاريس امضاء شده در بغداد مبادله مىشود .\r\n\r\n[ 783 - حسام السلطنه و هرات . 
  ]\r\n783 من الوقايع حسام السلظنه قلعهء هرات را خراب كرده شهر را بسلطان احمد خان برادرزادهء كهندل خان سپرد پسر عظيم خان كه حكمران قندهار بود . و هم درين سال عزيز خان سردار كل معزول شد و ميرزا داود خان وزير لشكر . بسال 1274 شاه محمد قاسم ميرزا فرزند خود را كه از جيران بود وليعهد كرد و بسال 1275 درگذشت مرك او را محمد ولى ميرزا كه از منجمان روزگار خود بود پيش‌بينى كرده و وليعهدى مظفر الدين ميرزا را تبريك گفته . در سال 1274 حشمة الدوله شكست خورد . مرو از ايران جدا شد گويا از كارشكنى محمد قوام السلطنه بود و حشمة الدوله مغضوب درگاه شاه شده كلاه كاغذى بر سرش نهادند . بسال 1277 اطراف صحن حضرت حسين ( ع ) را خريده وسعت دادند و گنبد آنحضرت و حضرت عباس ( ع ) را مرمت كردند . در اين سال ميرزا صادق قايم‌مقام پيشكار آذربايجان آقاخان را در امر هرات و بوشهر نزد شاه بخيانت منسوب كرد و مؤثر شد شاه او را معزول نمود مخبر السلطنه گويد : آقاخان صورتا و معنا از نوكران و كاركنان انگليس ملعون بوده . پس از چندى بسال 1276 شاه شش وزارتخانه ترتيب داد :\r\nاول - وزير اول و وزير داخل صادقخان قائم‌مقام ملقب بامين الدوله\r\nدوم - وزارت خارجه ميرزا سعيد خان مؤتمن الملك .\r\nسوم - وزارت جنك محمد خان كشيكچىباشى كه بعد سپهسالار شد .\r\nچهارم - وزارت ماليه ميرزا يوسف مستوفى الممالك .\r\nپنجم - وزارت عدليه عباسقلى خان جوانشير معتمد الدوله .\r\nششم - وزارت وظايف و اوقاف فضل اللّه نصير الملك و مهرشاه بفرح خان سپرده شد . سپهسالار بسال 1280 صدراعظم شد و يكسال و پنج ماه در اين منصب بود شب 17 صفر بخراسان درگذشت و بسال 1283 شاه به زيارت خراسان رفت . بسال 1282 انگليس بكابل آمد به گمان آنكه آنجا نيز مانند ايرانست و زورگوئى به كار ميرود انگليس را از كابل با خفت بيرون افكندند و سال 1283 امير بخارا خجند را از روس بگرفت و در سال 1285 سمرقند بدست روس افتاد بسال 1287 شاه بكربلا و نجف رفت و بسال 1288 يوسف خان مستوفى - الممالك از كار خود استعفا داد و در سال 1290 خيوه تسليم و بسال 1299 خيوه به تصرف روس درآمد و بسال 1303 على خانف داغستانى روسى مرو را مسخر كرد و دست ايران از مرو به كلى قطع شد .\r\n\r\n","description":"","footnote":"","page_name":" 484 ","page_number":505},
  {"content":"\r\n\r\n\r\n[ 784 - تعيين سرحد روس و ايران . 
  ]\r\n784 من الوقايع سرحد روس ايران در تركمن‌چاى معين شده بود نوبت بسرحد استراباد و خراسان رسيد سليمان خان صاحب اختيار با مترجمى رضا خان دانش پرنس ارفع الدوله مأمور تعيين سرحد شدند . خلاصهء قرارداد سرحدى . در مقدمه دوستى كماكان برقرار است .\r\nفصل يكم - خط سرحد برود اترك و رود خليج حسين قلىست تا چات سپس قلل سنگرداغ و ساكريم متوجه برود چندر تا چغان قلعه باز قلل فاصل ميان چندر و سومبار تا ملتقاى سومبار بنمدآج آقايان و كنار سوميار تا خرابهاى مسجد داد يا نه از آنجا قلل كوپت‌داغ و قلل ميز نو و چوپ‌پست سرحدات و از يك ورسطى رباط مىگذرد بكوه الانچه ميرسد از شمال قلعهء خيرآباد مىگذرد بحدود كك‌قتيال ممتد مىشود دربند رود فيروزه را قطع مىكند از راه ميان عشق‌آباد و فيروزه مىگذرد و بانتهاى شمالى كوه اسلم ميرسد از شمال كلنهء چنار رد شده بكوههاى زير كوه برميخورد بدرهء رود بابا مىگذرد در جاده گاورس بلطف‌آباد وارد جلگه مىشود .\r\nفصل دوم - در تعيين مأمورين براى نصب در نصب\r\nفصل سوم - دولت ايران متعهد مىشود در ظرف يكسال قلاع گرماب و قلقلاب را تخليه كند دولت روس در آن نقاط استحكامات نخواهد ساخت و تركمن را آنجا سكنى نخواهد داد .\r\nفصل چهارم - منع مردم ايرانست از توسعهء زراعت به آب انهارى كه از ايران به خاك وراى خزر ميرود و اينكه دهات جديد آباد نشود و آب بيشتر به مصرف نرسانند .\r\nفصل پنجم - تقليل ساختن راههاى عرابه‌رو است از طرفين .\r\nفصل ششم - در منع حمل اسلحه است در سرحد چه از ايران بآنطرف چه از خاك وراى خزر به اين طرف .\r\nفصل هفتم - تعيين مأمورين از طرف روس در نقاط سرحدى براى حفظ نظم كه با كارگزاران وارد مذاكره بشوند .\r\nفصل هشتم - بقاى معاهدات و قرارنامه‌هاى سابق به قوت خود .\r\nفصل نهم - امضاى اين قرارداد در ظرف چهار ماه در تهران 9 دسامبر 1881 مطابق 22 محرم 1299 . امضا ذينونف ، ميرزا سعيد خان . بموجب قرارداد 27 مه 1893 مطابق 23 ذيحجه 1310 فيروزه با حصار لطف‌آباد مبادله شد البته براى حصول مزيد\r\n\r\n","description":"","footnote":"","page_name":" 485 ","page_number":506},
  {"content":"\r\n\r\nاتحاد و از روى كمال مودت شاهنشاه ايران فيروزه را از خط سرحد مقرر الى كوه كنار به طرف دره پيرباعلى امپراطور روس وامىگذارد در عوض امپراطور روس نقاط ذيل را با شاهنشاه ايران رد مىكند اولا قطعه زمين ساحل راست رود ارس را كه مقابل قلعهء قديم عباس‌آباد است ثانيا ده حصار را بحدودى كه در قرارداد 1310 مذكورست در مدت يكسال رعاياى طرفين را دولتين به خاك خود مهاجرت خواهند داد و در فيروزه يا حصار تركمن را سكنى نخواهند داد .\r\nفصل هفتم - راجع بتقسيم آبست كه قرارداد 1884 تأييد مىشود . امضا بوتزف و برحسب دستخط ناصر الدين شاه - امين السلطان\r\n\r\n[ 785 - روس و انگليس و حدود ايران . 
  ]\r\n785 من الوقايع در 1259 هجرى دسته‌اى مختلط روس و انگليس و ايران بعضى قطعاترا بتوافق رد و بدل كرده بود ( سليمانيه و محمره ) خط قطعى موكول شده بود بتشخيص ثانوى ( منطقهء متنازع فيه ) در سال 1268 پالمرستن پيشنهاد كرد كه قطع گفتگوى سرحدى بر طبق عهدنامهء ارزنة الروم بايد در اسلامبول بشود و پذيرفته شد تفحصات محلى هشت سال طول كشيد 1274 - 1282 - از اقريداغ تا خليج فارس منطقهء متنازع فيها رسم شد 700 ميل طول و 20 الى 40 ميل عرض معهود بود كه دولتين در منطقهء مذكور در خط سرحد توافق كنند و اگر در محلى اختلاف شود بمداخلهء روس و انگليس تصفيه شود در 1325 تركيه نه فقط محالى را كه مىبايست بايران واگذار شود متصرف شد بلكه از انقلاب كشور استفاده كرده از منطقه نيز تجاوز نمود در سال 1332 دستهء مجددى تشكيل شد روز بعد تركيه با روسيه وارد جنك شد و مسألهء سرحد باز معوق ماند .\r\n\r\n[ 786 - ملا على كنى و آصف الدولهء شيرازى . 
  ]\r\n786 من المناظره حاج ملا على كنى قاضى تهران بود در روزگار خود در دولت و ملت نفوذ داشت ظاهرا آصف الدوله در كارهاى ديوانى باوامر قاضى وقعى چندان نمىنهاد قاضى نامه‌اى به دو فرستاده كه با جواب آصف الدوله در اينجا آوردم ملا على كنى اعلى اللّه مقامه بمرحوم آصف الدوله شيرازى ( غير از آصف الدوله شاهسون است ) ميرزا عبد الوهاب خان رحمة اللّه عليه نوشته است :\r\nعرض مىشود : دو مسأله است لازم دانستم بطريق استفتاء سؤال كنم جواب را در حاشيه بنويسيد . مسألهء اولى جنابعالى در احكام الهيهء فرعيه باجتهاد خود معمول مى داريد يا مقلديد اگر تقليد است مجتهد شما كه باشد ؟ شما همهء علماء را بد ميدانيد و بىفهم و از همه بد مىفرمائيد يقين كه به اين حال تقليد از ايشان نتوان پس عمل باجتهاد است در\r\n\r\n","description":"","footnote":"","page_name":" 486 ","page_number":507},
  {"content":"\r\n\r\nاجتهاد هم لازم نيست مجتهد را بد دانست .\r\nثانيا : لازم است مجتهد از فتاوى علماء و سابقين و لاحقين با اطلاع باشد تا آنكه خلاف اجماع نگويد از جنابعالى مكرر خلاف اجماع مسموع مىشود بلكه بالاتر .\r\nمسأله دوم : اينكه رياستى كه بسركار مرحمت فرموده‌اند تحديد و محل و مورد آن لازم است از قرار مسموع رياست سركار خصوص تجارتست تعدى تعديست اگر مراد از تاجر همان معنى معروفست كه ( جالب من محل الى بلاد آخر ) باشد كه معامله ايشان هم كلى باشد نه خرده‌فروشى پس هرگاه رياست در صورتيست كه دو تاجر با يكديگر منازعه باختلاف حساب داشته باشند اين خيلى خوب ليك هيچ موافق معمولى شما نيست بزاز و بقال و عطار و غير ذالك چرا مجبور احكام شما باشند و اگر اين اختصاص نيست يا كه همان يكطرف دعوى تاجر باشد كفايت است در اجراى احكام سركارى يا آنكه مراد از تاجر مطلق مباشر در بيع و شرى باشد ( اذن على الاسلام و على سائر الحكومات السلام بالتمام ) نواب عضد الدوله چكاره است نواب نايب السلطنه چه مىفرمايد وزير دار الخلافه چه ميگويد و هكذا زيرا معلوم است جميع اصناف بلكه جميع خلق داد و ستد دارند مگر پينه‌دوز و تون تاب حتى فوته و تنباكو از تاجر ميخرد دلاك سنك و تيغ از تاجر ميخرد در اين صورت خلق محكوم به حكم شما خواهند بود كه طلب تاجر از ايشان بگيريد آن هم به حكم خود بدون رجوع بشرع بدليل آنچه در مسألهء اولى ذكر شد اگرچه عمده سؤال و جواب در مسألهء اخرى با كسى است كه اين رياست عامه را بسركار داده است ليك غرض استفهام بود كه چنين است يا خير ؟ جواب در حاشيه مرقوم فرمائيد . زياده زحمت است .\r\nمرحوم آصف الدوله بمرحوم حاج ملا على كنى در جواب نوشت :\r\nعرض مىشود : مراسلهء خط شريف را گماشتهء جنابعالى ابلاغ كرد دو مطلب سؤال فرموده بوديد . اما فقره اولى كه من يا مجتهدم يا مقلد اگرچه اين سؤال جنابعالى و جواب بنده هيچيك امر تكليفى نيست ليك ظاهر است مقلدم اما اينكه فرموده بوديد مقلد كه هستى باز نه بر جنابعالى لازم است اين سؤال را از بنده بفرمائيد نه جواب بر من لازم ليك مقلد مرحوم شيخ مرتضى اعلى اللّه مقامه هستم با اجازهء مجتهد حى اما اينكه نوشته‌ايد ترا از مجتهدين بد مىآيد و بد آنها را ميگوئى نفهميدم مقصود چه و كه بوده است اولا بنده خدمت شما هرگز چنين چيزها نگفته‌ام كه از اقرار من اين فرمايش را بكنيد ثانى اگر كسى خدمت شما عرض كرده لازم بود عوض اين سؤال آنفقره را از من سؤال مىفرموديد تا اگر دروغ بگويد معلوم ميشد ديگر آنكه اگر مقصود از اين مجتهدين علماى خارج\r\n\r\n","description":"","footnote":"","page_name":" 487 ","page_number":508},
  {"content":"\r\n\r\nدار الخلافه است مثل عراق عرب و ساير بلاد ايران تمام رؤساى علماى عراق عرب و ساير بلاد ايران با بنده نهايت التفات و اعتماد را دارند و بنده نهايت ارادت اغلب نوشتهاى آنها موجود است اگر بخواهيد ملاحظه نمائيد حاصل است و اگر مقصود مجتهدين دار الخلافه است لفظ عموم كه حاصل ندارد به اشخاص بايد رجوع كرد جناب آقاى آقا سيد - صادق سلمه اللّه تعالى جناب آقاى حاج ملا محمد جعفر سلمه اللّه تعالى جناب آقاى حاج ميرزا محمود سلمه اللّه تعالى جناب آقاى آقا ميرزا حسن سلمه اللّه تعالى جناب آقاى حاج آقا محمد سلمه اللّه تعالى و ساير آقايان همه با بنده نهايت لطف را دارند و بنده با همه با نهايت اخلاص اين عقيدهء بنده است از خود آنها هم سؤال فرمائيد تا عقيده ايشان مكشوف شود بلى بنده به كسانى كه مجتهد نيستند و بدروغ خود را مجتهد خرج ميدهند و اين كار را وسيلهء جمع حطام دنيوى قرار ميدهند و داخل  ( الَّذِينَ يَكْنِزُونَ الذَّهَبَ وَ الْفِضَّةَ وَ لا يُنْفِقُونَها فِي سَبِيلِ اللَّهِ   يَوْمَ يُحْمى عَلَيْها فِي نارِ جَهَنَّمَ فَتُكْوى بِها جِباهُهُمْ وَ جُنُوبُهُمْ وَ ظُهُورُهُمْ هذا ما كَنَزْتُمْ لِأَنْفُسِكُمْ فَذُوقُوا ما كُنْتُمْ تَكْنِزُونَ )  هستند بدم مىآيد و خدا هم بدش ميآيد رسول ( ص ) خدا هم بدش ميآيد اگر دروغ بگويند و مجتهد كه نباشند داخل  ( لَعْنَتَ اللَّهِ عَلَى الْكاذِبِينَ )  خواهند بود .\r\nاما سؤال ثانى كه از شغل و منصب بنده سؤال فرموديد اصلا راجع بجنابعالى نيست آن راجع بذات اقدس همايون ارواحنا فداه است كه عزل و نصب و تعيين حدود امثال بنده بسته برأى مبارك ايشانست ليك اگر بنا بود بنده كه بعضى سؤالها تكليف بنده نبود ميكردم البته مىپرسيدم بنده اگر در كار دنيا حريص باشم غريب نيست جنابعالى را چه شده كه كمند بدور دار الخلافه و بلوكات انداخته هرجا آب ، ملك ، دكان ، آسيائيست يا وقف است يا ثلث بهر اسم و رسم باشد تصرف مىفرمائيد در يك مسأله معين سند خط جنابعالى حاضر است كه اين وصيت صحيح نيست بعد به خط عالى سندى كه مثل مرحوم حاج ملا هاشم اعلى اللّه مقامه باسم ورثهء حاجى محمد جواد حريرفروش گرفته و مال وارث است مفروض مىبريد و ثلث آن را در پشت سند وجه ضمن مىفرمائيد و تمسك باسم ميرزا خليل باسم قوامت ميگيريد كه باز مثل حاج ملا هاشم مرحوم او را به خط و مهر از قوامت عزل كرده و الآن سند نزد بنده موجود است اگر بنا باشد از مال وارث كه حى و حاضر هستند ثلث موضوع بشود از هر زنده حاضر ثلث مىبايد گرفت و اگر بايد هرچيز را شنيد و ذكر كرد بنده هم از تجار طهرانى شنيدم كه بيست سال قبل از حاج شيخ مرتضى اعلى اللّه مقامه پرسيدند كه اگر كسى بواسطهء تحصيل بدرجهء اجتهاد رسيده باشد و بعد مدت چند سال مباحثه و مذاكره نكند و مشغله او منحصر باشد به آب و ملك و قنات و باغ و آسيا و دكان آيا ملك اجتهاد در او\r\n\r\n","description":"","footnote":"","page_name":" 488 ","page_number":509},
  {"content":"\r\n\r\nمىماند فرموده بودند نميدانم ليك من گاهى كه از نجف اشرف بكربلاى معلى براى زيارت ميروم وقتى برميگردم در ملكه خود خلل مشاهده ميكنم اينكه فرموده بوديد جواب در حاشيه همان كاغذ نوشته شود چون قبل از اينكه بنده جوابى عرض كنم معلوم شد حتى مراسلهء جنابعالى با سواد آن را ديده آن و صورت آن را باختلاف گفته‌اند اصل را به خط شريف نگاهداشت جواب را به خط خود نوشته در حاشيه سواد آن عرض كرد كه هردو مصون از تحريف باشد . زياده زحمت است . اين سؤال و جواب پشت مجلد اول معجم البلدان حموى كه در تهران در كتابخانهء باشگاه افسران است نوشته شده بود .\r\n\r\n[ 787 - دانيل هوم جادوى . 
  ]\r\n787 من الغرائب دانيل هوم‌جادوى بزرك در ماه مارس 1833 بجهان آمد در شهرستان كورى در نزديكى ( ادينبورك ) اسكاتلند پرورش يافته اين مرد از عجائب روزگار خود بود و در كارهاى شگفت‌انگيز مانند ملكم ايران است يكى از روزنامه نگاران آن عصر در حق وى نوشته كه بدستور دانيل روزى در برابر ما ميزيكه در اطاق بود از روى زمين به هوا برخاست و هر طرفى را كه ما اشاره كرديم ميز هم به همان سوى رفت هنگامى كه ميز روى هوا پيوسته به اين سو و آن سو ميرفت يكايك ما از هر سو ميز را ميديديم كه با هيچ چيزى تماس نداشت بلكه بخودىخود اين حركات را انجام ميداد و سرانجام ميز با شتاب بسيارى بدور خود چرخيدن گرفت و مدتها بگردش خود ميان زمين و آسمان به كار بود . آن ميز باندازه‌اى سنگين بود كه براى بلند كردن آن دست‌كم چند تن مىبايست سر آن را بگيرند . يكى از استادان دانشگاه آن وقت نوشته ميز بزرگى بدرخواست دانيل هوم از زمين بلند شد و بىآنكه اتكاء بجسم ديگرى داشته باشد و با در نظر گرفتن قوانين جاذبه زمين روى هوا برقصيدن پرداخت سپس بدستور هوم ميز مجددا بخودىخود به روى زمين آمد و اين‌بار چند نفر روى ميز نشسته و بار ديگر ميز سنگين به روى هوا برخاست و بدستور هوم بهر سوئى ميرفت نكات قابل توجهى كه دربارهء عمليات حيرت‌انگيز او بايد يادآورى شود اينست كه هوم بر خلاف شعبده‌بازان كارهاى خود را در روز روشن و اطاقهاى كاملا روشن انجام ميداد بينندگان دانشمندان طبيعىدان بودند هنگام نگاه كردن چيزى كه سبب ظنى باشد دست نداد . يكى از استادان دانشگاه عملياتش را در نقطهء ناشناس ديگرى خواست كه انجام دهد باز هوم كاملا از عهده برامد .\r\nسردبير روزنامه هارتفوردتايمز گويد : هنگامى كه با هوم مشغول صحبت بودم كاغذى از روى ميز بلند شد و بنزديك من آمد و من با دست آن را گرفتم ليك دستم بدست قرمز و لطيف زنى برخورد نمود هرچه نگاه كردم هيچكس در اطاق ديده نمىشد تنها دست لاغر\r\n\r\n","description":"","footnote":"","page_name":" 489 ","page_number":510},
  {"content":"\r\n\r\nزنى به نظر ميرسيد طولى نكشيد كه دست مذكور با قلمى كه غفلتا در دستش ظاهر گشت كلماتى را روى كاغذ نوشت من از جا برخاستم و دستى بمچ آن زن كشيدم ليك از آرنج ببعد آن زن نامرئى بود دستم را چند بار بشدت باينسو و آنسو بردم اما خبرى نشد كه آن زن كجا بود ؟\r\nو چگونه دستى توانست بخودىخود بنويسد : هنگامى كه من قلم را از دست آن زن گرفتم دست عجيب نيز ناگهان ناپديد شد . با اين وصف هنوز شك و شبههء بسيارى در نيروى خارق العادهء هوم موجود بود ليك وى قدرت عجيبى داشت كه بوسيلهء آن قادر بود بنحو اكمل طبيعت بشرى را درك كند . هوم برابر كارهاى فوق پول نمىگرفت . تنها صرف نمايش بود .\r\nهوم در شهر پاريس روزى در برابر عده‌اى به روى هوا بلند شد و در ميان زمين و آسمان به راه رفتن پرداخت مردم از شدت تعجب قادر بتكلم نبودند . هوم در شهر رم دست دخترى را گرفت و گفت ارواح به من آگهى داده‌اند كه شما زن من خواهيد شد . امپراطور بزرك فرانسه ناپلئون سوم هوم را خواست آن روز ناپلئون و ملكه و پنج تن از نزديكانش روى مبل بزرگى نشسته بودند هوم دستور داد مبل بزرگ از روى زمين بلند شود هيچكس تصور نميكرد اين كار شدنى باشد ملكه بگريست ناپلئون علت پرسيد گفت احساس ميكنم دست پدرم در دستم مى باشد ناپلئون دستش را دراز كرد او نيز تصديق نمود كه دستش دست ديگرى را لمس مىكند .\r\nروحانيون كاتوليك هوم را مردى گمراه بمردم معرفى كردند اثر نكرد . هوم در سال 1872 ميلادى به بيمارى سل در ماه ژوئن بسن پنجاه و سه سالگى درگذشت . نقل از تهران مصور شمارهء 959\r\n\r\n[ 788 - انجمن‌سازى ناصر الدين شاه . 
  ]\r\n788 من الاتفاقات در سال 1288 هجرى ناصر الدين شاه مقرر داشت كه شاهزادگان و وزراء هفته‌اى دو روز حضور رسانيده در امور جاريه شور كنند .\r\nو در سال 1292 اضافه بر مجلس شورى مجلس تحقيق دائر شد . شاه بسال 1290 سفر دوم فرنك رفت اين سفر غيررسمى بود براى مطالعهء بيشترى از اوضاع فرنك . شاه پيش از حركت بعبد العظيم رى رفت در مراجعت عده‌اى سرباز دادخواه بودند نامه بدست كنار راه ايستاده سواران ايشانرا زدند و دور كردند ايشان نيز چند سنك به طرف سواران افكندند يكى بكالسكهء شاه خورد چنان كه يكى از بندهاى كالسكه پاره شد علاء الدوله در ركاب بود بشاه گفته بود تحريك حسين خان سپهسالار است شاه بتهران آمد و ده تن از ايشان را گرفته به شهر آوردند چنان خشمناك شده بود كه امر كرد نه نفر را بدار كشيدند سپهسالار كلاه بر زمين زد و پاى شاه بوسيد سودى نكرد غلامحسين خان غفارى صاحب اختيار ميگفت كه آقا - ابراهيم امين السلطان كه در دستگاه شاه همه‌كاره بود پس از تنظيم امور مسافرت به سپاه آمده عرض كرد كار سپاه كسرى ندارد بنده را اجازه دهيد به زيارت مكه روم شاه گفت تو بايد\r\n\r\n","description":"","footnote":"","page_name":" 490 ","page_number":511},
  {"content":"\r\n\r\nهمراه ما باشى عرض مىكند غلام را مرخص كنيد شما نيز بيهوده به سفر ميرويد با مقدمهء دار كشيدن سربازان كجا ميرويد دول جهان بشما چه نظرى خواهند داشت وقتى كه خشمگين مىشويد تحمل نمىكنيد و حرف نمىشنويد بسعايت فردى مغرض نه نفر را بىگناه دار مى - كشيد و ميگريد بقسمى كه براى شاه نيز رقت دست ميدهد ميگويد امرى اتفاق افتاده اكنون چه بايد كرد ؟ ميگويد دست‌كم بازماندگان آنان را بخواهيد و استمالت كنيد روز ديگر همه را ميخواهد و موظف مىكند . دستخط اختيارات : بموجب اين دستخط كه خود ( يعنى شاه ) مى - نويسم اختيار ميدهيم بوزراى منتخبين حاليه دولت كه در مجلس دربار حكم بجلوس فرموده‌ايم كه آنچه را كه آنها صلاح دانسته بعرض برسانند رد نخواهيم كرد و نفاذ امر و قدرت سلطنت را به اين مجلس اعطا مىفرماييم . 1298 هجرى . نتيجه سفر دوم شاه يكى ساختن راه آذربايجان بود كه تا قزوين بسعى امين السلطان ساخته شد . ديگر دستهء قزاق برياست مقتويچ صاحب روس و عيار جديد سكه كردند معروف بامين السلطانى و آوردن مشاقان اتريشى برياست كلنل شيوتوسكى براى تربيت هفت فوج عراقى و ششصد توپچى و تربيت نظميه بدست كنت و بناى موزه در باغ گلستان و موقوف شدن لقب جنابى جز براى وزرا . شاه بعد از سفر دوم بروس بسيار نزديك شد و تأسيس قزاقخانه كرد . از كارهاى حسين خان سپهسالار مهر نماز و تعزيه‌دارى به زمان او در استانبول شايع شد و در سفر عراق بسعى او بالاى گلدسته‌ها شهادة ثلاثه گفتن آغاز گرديد شد . بسال 1297 شيخ عبد اللّه نقشبندى بتحريك عثمانى باروميه و ساوجبلاغ تجاوز كرد تجاوزى بىاندازه حسين خان سپهسالار اصلاح كرد . بسال 1298 سپهسالار والى خراسان شد در سن پنجاه و هفت سالگى شب 21 ذيحجه سال مذكور در آنجا درگذشت از آثار وى مدرسهء سپهسالار جديد در تهران است . امير كبير در اصلاحات تند ميرفت اعدامش كردند آقا خان كند ميرفت دوامى كرد سپهسالار ميانه‌روى كرد نتيجه‌اى نگرفت . شاه از وليعهد خود مظفر الدين ميرزا مكدر بود او را به تهران خواست رجال از خوف شاه با او مراوده نمىكردند .\r\n\r\nشعر :\r\n دوست نزديكتر از من به من است * وين عجبتر كه من از وى دورم\r\nچكنم با كه توان گفت كه دوست * در كنار من و من مهجورم \r\n\r\n[ 789 - مرك اعتضاد السلطنه . 
  ]\r\n789 من المنامات شب عاشوراى 1299 اعتضاد السلطنه درگذشت ، شاهزاده‌اى كه خداوند محاسن اخلاق و مكارم اوصاف بود در فضل و دانش بروزگار خود تك . روز عاشورا به حضرت عبد العظيم بردند نزديك آب متكا دستهء سينه‌زنى كه از امامزاده به شهر مىآمد جنازه را گرفته برگشت در ضمن تعزيه‌دارى بود تابوت را برده\r\n\r\n","description":"","footnote":"","page_name":" 491 ","page_number":512},
  {"content":"\r\n\r\nپاى منبر گذاردند . از غرائب اينكه شهرت داشت كه اين احوال را كسى بخواب ديده و ملا آقاى دربندى در كتاب خود نوشته مخبر السلطنه گويد فرستادم كتاب را آوردند هيجده سال پيش از مرك شاهزاده چاپ شده بود كسى خواب ديده بود شاهزاده درگذشته مردهء او را بعبد العظيم مىبرند و در تابوت معذبست در آب متكا روضه‌خوانىست شاهزاده از تابوت گريخته پناه بمنبر مىبرد و معذبين وارد حوزهء روضه‌خوانى نمىشوند .\r\n\r\nشعر :\r\n هرگز به پنج روز حيات گذشتنى * خرم كسى شود مگر از مرك غافلى\r\nنى كاروان برفت و تو خواهى مقيم بود * ترتيب كرده‌اند ترا نيز محملى \r\n\r\n[ 790 - خواب ديدن تزار نيكلاى دوم . 
  ]\r\n790 ايضا تزار نيكلاى دوم آخرين امپراطور روس يكى از شبهاى تابستان سال 1917 بخواب ديد عده بسيارى از شورشيان بكاخ وى هجوم آورده و او را با زن و فرزندش بوسيله خط آهن بسيبرى مىبرند از وحشت بر خود لرزيد و بيدار شد فردا اين خواب را براى راسپوتين كشيش معروف تعريف كرد وى نيز تعبيرى نمود سه ماه گذشت انقلاب معروف رخ داد و انقلابيون تزار و فرزندانش را اعدام كردند .\r\n\r\n[ 791 - خواب ديدن يكى از انقلابيون فرانسه 
  ]\r\n791 ايضا ما را يكى از انقلابيون فرانسه خوابديد كه دامنه انقلاب و اغتشاش بالا گرفته و در خيابانها مردم بجان هم ريخته و يكديگر را مى كشند او نيز مورد حملهء يكى از انقلابيون قرار گرفته و كشته مىشود خواب وى تعبير شد و هنگاميكه در اطاق كار خود نشسته بود زن زيبائى از در درآمد و او را كشت .\r\n\r\n[ 792 - خواب ديدن انشتين آلمانى . 
  ]\r\n792 ايضا انشتين آلمانى رياضىدان معروف دربارهء فرمول فرضيه نسبى خود مدتها فكر ميكرد و نتيجه نمىگرفت شبى در خواب فورمول مذكور را حل كرده بلافاصله از خواب برجسته و يادداشت نمود و به اين ترتيب به مقصود خود رسيد .\r\n\r\n[ 793 - ناصر الدين شاه و روزهاى هفته . 
  ]\r\n793 من الوقايع ناصر الدين شاه براى رسيدن به كارهاى كشورى روزهاى هفته را تقسيم كرده بود مثلا شنبه را براى وزارت دادگسترى و فرهنك و تلگراف يكشنبه وزارت جنك دوشنبه تعطيل سه‌شنبه وزارت داخله و ماليه چهارشنبه وزارت امور خارجه پنجشنبه مخصوص تشريف وزرا بحضور . رواج اسكناس روس را در كشور ممنوع كرد . پس از عزل سپهسالار مستوفى الممالك مرجع امور شد و بيست و دو ماه و پنجروز صدارت كرد پنجشنبه سوم رجب 1303 درگذشت به درويشان اخلاص\r\n\r\n","description":"","footnote":"","page_name":" 492 ","page_number":513},
  {"content":"\r\n\r\nداشتى و از آنان زر خالص ميخواستى در مقبرهء ونك به خاك كردند . در تاريخش گفته‌اند :\r\n\r\nشعر :\r\n دو از تاريخ فوتش چون كنى كم * شود تاريخ فوتش صدراعظم \r\nشاه بسال 1300 سفر دومى بخراسان كرد و در راه آقا ابراهيم درگذشت على اصغر خان امين السلطان بجاى او نشست و بلقب اتابكى و صدارت بزرك شد وى پسر آقا ابراهيم امين السلطان پسر زال‌بك از گرجيان مهاجر بود جوانى خوش‌منظر سخى ، كريم الطبع چهارده سال به زمان ناصر الدين شاه وزارت راند .\r\n\r\n[ 794 - سپهسالار و ناصر الدين شاه . 
  ]\r\n794 من الحوادث وقتى حسين خان سپهسالار مقام دوست عليخان معير الممالك و يوسف خان مستوفى الممالك را با پيشكشى از شاه خواسته بود شاه بالاى نامهء او اين شعر سعدى را نوشته :\r\n\r\nشعر :\r\n دوست به دنيا و آخرت نتوان داد * صحبت يوسف به از دراهم معدود \r\nوقتى تاجرى از ميرزا لطف اللّه روضه‌خوان وام گرفته بود مهلت ميخواست نميداد نامه‌اى بشاه نوشت شاه در جواب نوشت كه ميرزا لطف اللّه قال رسول اللّه المفلس فى امان اللّه ناصر الدين شاه زبان فرانسه ميخوانده و مىنوشته و در نقاشى ماهر بود و در ادب فارسى و تازى فاضل گاهى شعرى نيز مىسرود . ديوانش مكرر بچاپ رسيده از اوست .\r\n\r\nشعر :\r\n دوست نبايد ز دوست در گله باشد * مرد نبايد كه تنك‌حوصله باشد\r\nآنكه پريشان نمود طره ليلى * خواست كه مجنون اسير سلسله باشد \r\nكارهايى را كه ناصر الدين شاه در هنگام سلطنت خود در ايران انجام داده بود بسيار است از آنها تأييد مدرسهء دار الفنون كه امير كبير ساخته بود بسال 1267 و تلگراف كه بسال 1274 و پستخانه كه بسالهاى 1292 كه از سفر اروپا بازگرديد و خريد كشتى جنكى زيرا آخر تدبير ناصر الدين شاه وقتى چاره مداخلهء روس و انگليس ميسر نشد اين بود كه دول ديگر را در ايران ذىنفع كند و مسافرتهاى فرنك بيشتر از اين جهت بوده مقدمهء بر اين شد كه از آلمان كشتى براى بوشهر خريدارى شود و كارخانه‌ها مانند كارخانه چلواربافى و شماعى و غيرها .\r\nشاه روز دوازدهم شعبان بسال 1306 از عشرت‌آباد سفر سوم فرنك را عازم شد .\r\nبسبب همين مسافرتهاى فرنك بود كه از ارتش اتريش در دستگاه خود استخدام كرده چنانچه\r\n\r\n","description":"","footnote":"","page_name":" 493 ","page_number":514},
  {"content":"\r\n\r\nدر دستخط خود راجع باستخدام صاحب منصبان اتريشى بوزير امور خارجهء خود نوشته :\r\nجناب وزير امور خارجه . فرمايش ما را درست و بنامها نوشته‌ايد و ان شاء اللّه نريمان خان بطورى كه لايق است اين خدمت را بانجام مىرساند اما ابتدا بايد تفصيل را بعرض برساند و صاحب منصبان بزرك را ( ارگانيزاتور ) پيدا كند و شرايط و قرار و مدار و تعهد خدمت آنها را بنويسد بعرض برسد حتى در اين كار و عقيدهء جديد ما بايد با امپراطور اتريش حرف بزند و با وزير جنك گفتگو كند كار كوچكى نيست در حقيقت ادارهء كل قشون و قورخانه و توپخانهء ايران را ميخواهيم بدست صاحب‌منصبان اتريشى بسپاريم رئيس آنها بايد يك ژنرال بزرك علم جنك ديده باشد و زياد پير نباشد از كارافتاده نباشد منتها چهل پنجاه سال داشته باشد\r\n\r\n[ 795 - ناصر الدين شاه و سفر عتبات . 
  ]\r\n795 من الوقايع نقل است در سفر عتبات در طاق كسرى شاه بوزراى خود گفته بود من دادگرترم يا انوشيروان پس از تملقات حضار گفته بودند شما شاه در جواب گفته بود بچاپلوسى گفتيد نه از روى واقع ليك من دادگرترم ، انوشيروان مثل بوزرجمهر در اطرافش بودند و در اطراف من شما هستيد . از اين گفتار شاه استنباط مىشود كه ميدانسته اطرافيانش مردم درستى نيستند بىغيرت‌اند پول‌پرستند و اجنبىخواه‌اند اما چه مىتوانست بكند چنين بار آمده بودند . آنچه دانسته شده در روزگار وى روس و انگليس بسبب ضعف دولت و وزراى خائن پول‌پرست در كارهاى داخلى ايران مداخله‌هاى دامنه‌دارى ميكردند .\r\nبسال 1309 هجرى بعد از سفر سوم اروپا بنا شده بود كه شاه دخانيات ايران را به كمپانى انگليس برگزار كند به همان شرايطى كه انگليسها در حقه سوار كردن و گول زدن شرقيان مهارتى دارند و در عوض سالى پانزده هزار ليره بشاه بدهند اين كار منافع تجار را زيان مىداشت . گويند ميرزا كاظم ملك التجار فتوائى بنام ميرزا محمد حسن شيرازى مجتهد شيعه كه در سامراء ساكن بود جعل كرد كه اليوم شرب دخانيات در حكم محاربه با امام زمانست چون پيشرفت فوق العاده كرد ميرزا نيز تكذيب نكرد . اما آنچه را كه پيران نقل ميكنند دولت روس اين قرارداد را مخالف سياست خود ميدانست از اينرو طلاب قفقازى كه در سامراء در اطراف ميرزا بودند مخصوصا شيخ على لنكرانى كه از دانشمندان آن روزگار بود ميرزا را بر تحريم واداشت و به او سرا گفته بود كه اگر فتوى دهد دولى هستند كه از فتواى شما حمايت ميكنند از اين جهت روس رسما در تأييد فتواى ميرزا بسيار در ايران كوشيد و گرنه محال بودى كه به فتواى ميرزاى شيرازى آن مردم افسار دريده به اين زودى فرمانبردارى\r\n\r\n","description":"","footnote":"","page_name":" 494 ","page_number":515},
  {"content":"\r\n\r\nميكردند و سرانجام نتيجه مطلوبه گرفته شد آرى باتفاق جهان مىتوان گرفت . با همه تأكيدات ميرزا بر تحريم ، گروهى آشوبگر كه از سفارت انگليس مزدور بودند در آن روزگار عكس خود را با غليان گرفته در مردم نشر داده رمز از آنكه فتواى ميرزا مؤثر در ارادهء ما نيست با همهء كوشش اين دسته ذليل شدند و ميرزا غالب و عزيز .\r\n\r\nشعر :\r\n در پس آينه طوطىصفتم داشته‌اند * آنچه استاد ازل گفت بگو ميگويم \r\n\r\n[ 796 - خرده‌گيرى بر ناصر الدين شاه . 
  ]\r\n796 من الانتقاد ناصر الدين شاه را از داخلهء كشور و خارج آن انتقاد بسيار كرده اند نقل است كه در دائرة المعارف ميرالمانى مىنويسد ناصر الدين شاه صفر بزرگى است در زندگى ايران و وليعهدش صفر كوچكى مخبر السلطنه ميگويد ميرالمانى درست داورى نكرده زيرا ندانست كه شاه ميان دو سنك آسيا واقع بود كه كوه را نيز خرد مىكردند . روس و انگليس قدم‌بقدم سنك راه بودند و طرح مداخل بل تصرف ميريختند پنجاه سال ناصر الدين شاه ميان آن دو سنك مقاومت كرد . سلطان عبد الحميد در تركيه و ناصر الدين شاه در ايران مصادف شدند با رقابت دو دولت روس و انگليس گويا زبان حال گفته :\r\n\r\nشعر :\r\n اين دزد كاروان و تو مسكين كاروان * آن رند و اوستاد و تو نادان روستا\r\nتو در ميانه‌هايم و حيران و تن زده * آكنده از سفاهت و آموده از عمى \r\nمخبر السلطنه گويد هنگام جشن پنجاه سالهء ناصر الدين شاه خيالاتى داشتند رجال كشور غالب بىغيرت و اجنبىپرست بودند ( اكنون نيز چنانست ليك با تفاوتى ) يحيى خان مشير الدوله به قوت سفارت روس وزارت خارجه ميكرد هنگام مرك او ناصر الدين شاه شكر كرد نفوذ يعنى پول خارجه در ايلات و در رجال و در علما كار مىكرد وطن همه ليره و اسكناس بود . بهركس روز متوسل ميشد شب دستور از سفارتين روس و انگليس ميگرفت انتهى .\r\n\r\nشعر :\r\n گفته بودم چو بيائى غم دل با تو بگويم * چه بگويم كه غم از دل برود چون تو بيائى \r\n\r\n[ 797 - پيشگوئى از محمد ولى ميرزا . 
  ]\r\n797 من اثر النجامه محمد ولى ميرزا از شاهزادگان دانشمند قاجارى بود و در نجوم بسيار ورزيده در زايچهء طالع شاه گفته بود در سال پنجاهم شاه قرانى دارد اگر بگزرد سى سال ديگر پادشاهى خواهد كرد . دو روزبروز رسمى جشن مانده جمعهء 17 ذيقعده سال 1313 شاه به زيارت عبد العظيم رفته و دستور ميدهد كه حرم را قرق نكنند كسى در حرم نبوده جز ميرزا رضاى كرمانى از پرورده‌شدگان سيد جمال افغانى در طرف قبر\r\n\r\n","description":"","footnote":"","page_name":" 495 ","page_number":516},
  {"content":"\r\n\r\nسيد حمزه كه تاريك بود كمين كرده عريضه‌اى تقديم مىكند و از زير آن تيرى بشاه مىاندازد بقلب شاه مىخورد و مىافتد و اين واقعه يكساعت پيش از نيمروز رخ ميدهد . ناصر الدين شاه علاقه‌اى مفرط بجيران معشوقه‌اش داشته است . هنگامى كه بعبد العظيم ميرفته سر گور جيران دست نماز ميگرفته و صاحب اختيار آب روى دست شاه ميريخته شاه ميگفت اگر در جهان ديگر مرا مخير كنند جيران را بر هر حورى برترى مىنهم و آخر بر سر گور جيران درگذشت\r\n\r\nمصراع\r\n يار بر يار رفت دوست بر دوست . \r\nميرزا على اصغر خان اتابك آن روز جلادتى كرده و شاه مرده را در دامان امين خاقان در كالسكه نشانده به شهر آورد و در عمارت گلستان ماند تا ورود مظفر الدين شاه به خوبى رتق و فتق امور مىكرد و در هيچ‌جا فتنه و آشوبى نشد . جنازهء شاه را در تكيهء دولت امانت نهادند .\r\n\r\n[ 798 - خواب ديدن ناصر الدين شاه . 
  ]\r\n798 من اثر الرؤيا مخبر السلطنه گويد من از اجزاى خلوت بودم شب جمعه با چند نفر از دوستان ملاقات روى داد گفتند فردا شاه بعبد العظيم ميرود شب از براى پدرم نقل كردم گفت از ترس است شاه خوابى ديده و پريشانست . خواب را مختلف نقل كرده‌اند آنچه درست‌تر به نظر مىآيد اين بود كه در تبريز خواب ديده بود كه بزرگى شمشير بكمر او بست و قبل از جشن ديده بود كه همان شخص شمشير از كمرش بگشود . ميرزا رضاى كرمانى قاتل شاه از آقا بالاخان صدمهء بسيار ديده بود و او را در زير زنجير شكنجه كرده با اين دلتنگى سخنان سيد جمال افغانى در وى اثر كرده و از براى او مجسم شده بود كه بكشتن ناصر الدين شاه ايران گلستان مىشود . در استنطاق خود امتياز تنباكو و بانك انگليس و تراموى و قند و كبريت و امثال اينها را براى شاه گناه شمرده بود كه دين از دست ميرود و گفته بود كه سلطان عبد الحميد عثمانى فتنهء سامره را بتحريك ناصر الدين شاه مىدانست و به سيد جمال افغانى گفته بود و از او خواسته كه دربارهء ناصر الدين شاه آنچه ميتوانى بكن .\r\nو نيز نقل كرده كه شاه در خواب ديده بود كه بزرگى از بالاى منبرى جامى خون به دو داده بود كه بخور .\r\n\r\nشعر :\r\n ساغر ز خون ماست به اندازه نوش كن * اين جام باده نيست كه لب‌ريز ميكنى \r\nملك التجار بميرزا رضا گفته بود كه كدام سلمان فارسى را بيرون دروازه تهران سراغ داشتى كه ناصر الدين شاه از او بهتر نبود . ميرزا رضا شعر نيز ميگفته اين بيت را در زندان سروده بود .\r\n\r\nشعر :\r\n غلام ساقى كوثر مريد هشت و چهارم * فدائى همه ايران رضاى شاه شكارم \r\n\r\n","description":"","footnote":"","page_name":" 496 ","page_number":517},
  {"content":"\r\n\r\nدر زمان ناصر الدين شاه البته اوضاع ايران در نظر كسانى كه اروپا را ديده بودند خوب نبود ليك مردم در زمان او خوش بودند و رفاه حال عامه را هميشه در نظر داشتى روزى كه جنازهء شاه را بعبد العظيم مىبردند زن و مرد تهران بر او مىگريستند . گورش در عبد العظيم ، آباد و معروفست . ميرزا رضا بدستور مظفر الدين شاه بقتل رسيد .\r\n\r\n[ 799 - اولاد ناصر الدين شاه . 
  ]\r\n799 اولاد ناصر الدين شاه فرزندان ذكور شاه را ده نوشته‌اند :\r\nيكم - محمود ميرزا وليعهد از گلين خانم يازده ماهه درگذشت .\r\nدوم - معين الدين ميرزا وليعهد از تاج الدوله شش ساله درگذشت .\r\nسوم - مظفر الدين ميرزا وليعهد از مادر شكوه السلطنه .\r\nچهارم - سلطان ملك ميرزا از ستاره خانم هشتماهه درگذشت .\r\nپنجم - سلطان ملك قاسم ميرزا از فروغ السلطنه جيران پنجساله بمرد .\r\nششم - سلطان مسعود ميرزا ظل السلطان از سرور السلطنه .\r\nهفتم - سلطان حسين ميرزا جلال الدوله برادر تنى ظل السلطان شانزده ساله درگذشت .\r\nهشتم - كامران ميرزا نايب السلطنه از منير السلطنه .\r\nنهم - نصرة الدين ميرزا سالار السلطنه .\r\nدهم - محمد رضا ميرزا ركن السلطنه .\r\n\r\n[ 800 - بشاهى نشستن مظفر الدين شاه . 
  ]\r\n800 من الوقايع مظفر الدين شاه روز 26 ذيقعده از تبريز به تهران آمد عين الدوله رئيس سپاه بود صنيع الدوله تا قزوين باستقبال رفت و مخبر السلطنه نيز در ركاب بود . پنج تن در شاه متصرف بودند فرمانفرما ، حكيم الملك ، امير بهادر ، بصير الملك ، سيد بحرينى ، و هركس صبح اول بر او وارد مىشد عرايض وى پذيرفته بود تا يكى از ايشان برسد هيچكدام بفكر كشور نبودند و عقيده بدوام شاه نداشتند . على اصغر خان اتابك مردى مجرب بود فى الجمله در بند اصلاحات از اينرو سد راه رجال دربار شده آنان نيز شب و روز بشاه از او سعايت ميكردند تا عاقبت شاه او را عزل كرد مخبر الدوله هدايت وزير داخله شد و فرمانفرما وزير جنك و صنيع الدوله وزير خزانه و حكيم الملك مالك نبض شاه گروهى باشتاب از دربار پول ميخواستند و نبود ، فرمانفرما اصرار كرد بعضى قدحهاى زر ميناكارى كه در خزانه بود در بانك شاهى گرو گذارند و صندليهاى زر تكيه را فروختند و گفتند اكنون نخوريم كى بخوريم . حكيم الملك صريحا گفته بود ما براى چنين روزى چهلسال گرسنگى خورده‌ايم و شاه پيش از چهار سال دوام ندارد .\r\n\r\n","description":"","footnote":"","page_name":" 497 ","page_number":518},
  {"content":"\r\n\r\n\r\nاديب فراهانى در نيايش قتل ناصر الدين شاه و جلوس مظفر الدين شاه گفته شعر :\r\n جاى آن دارد كه گردون اندرين غم خون ببارد * ليك بر تخت همايون شهى تو چون ببارد\r\nدر عزاى شاه ماضى كايزد از وى ياد راضى * نى عجب گر سيل خون از ديدهء گردون ببارد\r\nليك بايد تهنيت را در جلوس شه مظفر * بر زمين از ماه و اختر لؤلؤ مكنون ببارد \r\n* * *\r\n تا بشادى خنده از لعل پريرويان برآيد * تا بغم اشك از دو چشم مردم محزون ببارد\r\nدايم از بهر نثار بزم شد گردون اطلس * قصر مرواريد بر ديباى سقلاطون ببارد\r\nدر كنار شه مظفر نعمت بىحد بريزد * بر مزار ناصر الدين رحمت بيچون ببارد \r\n\r\n[ 801 - اوصاف مظفر الدين شاه . 
  ]\r\n801 من الحليه مظفر الدين شاه مردى بود خوش‌نيت و مهربان و عليل المزاج جان خود را بدست حكيم الملك مىدانست و در مواقع رعد و برق در جبهء سيد بحرينى پناه مىبرد و گول فرمانفرما را كه از اندرون و بيرون بر او احاطه داشت مىخورد و امير بهادر را نيز براى حفظ خود از خطرات ميخواست و اين جماعت بقول مخبر السلطنه جز پول چيزى نمىخواستند در خزانه چيزى نمانده بجان امين الضرب افتادند و غرامت پول سياه را كه تلف كرده بود خواستند قريب يك كرور زر در خانه داشت داد ، تمام را فرمانفرما و حكيم الملك بعنوان وزارت جنك و بنائى و بعضى مصارف دربار بردند و خوردند . يگانه كار امين الدوله در زمان مظفر الدين شاه خواستن چند نفر بود از بلژيك براى گمركات برياست نوز . اين امين الدوله نامش على - خان فرزند محمد خان مجد الملك بود در آغاز جوانى منشى حضور و بسال 1298 به وزارت پست رسيد امين الدوله لقب يافت تمبر عرايض وضع كرد كه مقدمهء ثبت اسناد بود داير نشد آخر صدراعظم مظفر الدين شاه گشت پس از عزل به مكه رفت و در رجب 1322 درگذشت . 25 صفر 1316 على اصغر اتابك را از قم خواستند آمد و صدراعظم مظفر الدين شاه شد سياست كشور روى سفر شاه بفرنك بود پول نداشتند 5 / 22 مليون روبل بوثيقهء گمرك شمال از بانك روس وام گرفتند در صد و پنج به مدت هفتاد و پنج سال اين وجوه استقراضى بيشترش صرف كارهاى بيهوده و مسافرت فرنك شاه شد و چيزى صرف آبادى كشور ايران نشد . در سال 1319 وام دومى پيش‌آمد يازده كرور در صد چهار بشرايط سابق از روس استقراض شد ضمنا امتياز شوسهء تهران تا رشت بروس داده شد كه مقدمهء راه آهن باشد .\r\nشاه سفر دوم نيز بفرنك رفت ميان اتابك صدراعظم و حكيم الملك در سر انعام سوغات\r\n\r\n","description":"","footnote":"","page_name":" 498 ","page_number":519},
  {"content":"\r\n\r\nكدورت شد اتابك صد هزار فرانك مىداد و حكيم بدل خرسند نبود و بسال 1321 وزير خارجهء انگليس در مجلس لردها گفته بود استحكام بندرى از بنادر خليج بدست دولت اجنبى افتاد منافع دولت انگليس را تهديد مىكند و ما با تمام قوى معارضه خواهيم كرد .\r\nدر 22 جمادى الثانيه 1321 اتابك از صدارت استعفا كرد و سفر قبله رفت و عين الدوله صدراعظم شد . سبب استعفا تحريك انگليس بود و قرضهء سوم .\r\n\r\n[ 802 - نقل مخبر السلطنه اوضاع ژاپن را . 
  ]\r\n802 من الوقايع چون مخبر السلطنه از سفر ژاپن بازگرديد مظفر الدين شاه او را به خدمت خواست و اوضاع ژاپن را مىپرسيد يكى از پرسشها اين بود كه ژاپن مجلس دارد گفت هشت سال است شوراى ملى دارد . ظاهرا ايجاد مجلس در ذهن شاه بود و مىترسيد اظهار كند و باندازه‌اى ملاحظه ميكرد كه هروقت مخبر السلطنه ميخواست از ترقيات ژاپن چيزى بگويد ميگفت از درختهايش بگو و نمىگذاشت وارد سياست آنجا بشود . شاه 5 ذيقعده سال 1322 سفر سوم اروپا آغاز كرد عين الدوله بىآنكه رسما وامى از كسى در اين باب كند تدارك مسافرت را ديده بود . محمد على ميرزا فرزند شاه كه در تبريز بود تهران آمد و نيابت سلطنت ميكرد . شاه پس از مراجعت از اروپا دسته‌اى از شاهزادگان را بمدرسه فرستاد اعتماد السلطنه پسر محمد على ميرزا و ناصر الدين ميرزا و نصرة السلطنه و اعزاز السلطنه پسر كامران ميرزا و برخى ديگر را .\r\nپس از استعفاى اتابك دو قرضهء ديگر بتوسط بانك انگليس از هند شد 1322 مبلغ 190 هزار ليره در سال 1223 با اجازهء روس و وثيقهء اين دو وام عايدات شيلات درياى خزر بود و در صورت عدم كفايت عايدات تلگرافخانه و گمركات جنوب اندك‌اندك اختيار منابع عايدات از دست دولت ايران بدر رفت . دولت روس در قرضهء سال 1317 و سال 1320 قيموميت خود را بر ايران تحميل كرد و انگليس در دو قرضهء اخير . در تعيين حدود كرمانشاه سهمى از نفط خانه بعراق افتاد عين الدوله نيز هنگام تحصيل در دار الفنون مانند امين حضور تصديق عدم لياقت از دار الفنون گرفته بود به تبريز رفت و امير آخور شد .\r\n\r\n[ 803 - ناصر الدين شاه و فراموش‌خانه . 
  ]\r\n803 من الوقايع ناصر الدين شاه پس از فضيحت فراموش‌خانه عنايتى ديگر بمدرسه نداشت . مظفر الدين شاه توجه بدان داشت از اينرو هر كسى در هر گوشه‌اى مدرسه بازكرد . مدرسه سادات كه عضد الدوله خانه داد بسعى حاج ميرزا يحيى و مدرسه افتتاحيه بسعى مفتاح الملك و مدرسه ادب بسعى حاج ميرزا يحيى و مدرسه اسلام در حمايت سيد محمد طباطبائى و مدارس ديگرى مانند : تربيت و قدسيه ، سعادت و دانش ، شريعت ، فضيلت و شش مدرسه متوسط بهزينه دولت اداره مىشد عليمه و ادب\r\n\r\n","description":"","footnote":"","page_name":" 499 ","page_number":520},
  {"content":"\r\n\r\nو ثروت ، شرف و حيات و جاويد . علميه زير نظر على خان ناظم العلوم بود چون حقوقش نمىرسيد استعفا كرد . ملل متنوعه نيز از سابق و لاحق مدرسه داشتند و ايجاد كردند مانند :\r\nكلج امريكا و آلبانى فرانسه و مدرسه زردشتيها و مدرسه كليميها و مدرسه روس و مدرسه آلمانى براساس مدرسه متوسطهء آلمان كه سالى دوازده هزار تومان دولت مخارج آن مدرسه را مىداد و سه هزار تومان امپراطور آلمان كمك ميكرد و بناى مخصوصى نيز براى آن ساخته بودند . خلاصهء آنكه دولت ايران بروزگار مظفر الدين شاه بدتر از زمان ناصر الدين شاه شد چون مردى ضعيف النفس و عليل المزاج بود امين السلطان على اصغر خان كه صدراعظم وى بود كارى كه به درد كشور بخورد انجام نميداد پس از هفت سال معزول شد و امين الدوله عليخان كه مردى روشن و تربيت شده بود صدراعظم شد و باصلاح ماليه و دادگسترى و پستخانه و بازكردن مدارس و پيش‌گيرى از مخارج بيهوده مشغول شد اما هواخواهان امين السلطان او را نزد شاه متهم به تباهكارى در سلطنت كردند معزول شد و امين السلطان دوباره صدراعظم جز وام از روس و انگليس كار ديگرى نكرد و تمام آنها در مسافرت شاه باروپا تلف شد و بسال 1321 هجرى دوباره شاه او را عزل كرد و عين الدوله را صدراعظم نمود عين الدوله را شاهزاده‌اى ستمكار و جاه‌طلب و پول‌پرست و بىتدبير گفته و نوشته‌اند از اينرو مردم آشوب كردند و از شاه عزل وى را خواستار شدند و تأسيس عدالتخانه كردند عين الدوله آزاديخواهان را شكنجه و پراكنده نمود و براى اغراض خود دست بازش زد و از برخى عالم‌نمايان استمداد كرد . و دسته ديگرى از علما مانند سيد عبد اللّه بهبهانى و سيد محمد طباطبائى از آزادخواهى تقويت ميكردند و بعضى از ايشان از ظلم عين الدوله ناگزير بقم رفتند و دسته‌اى نيز از مردم نادان بسفارت دشمن ايران يعنى انگليس پناه بردند سرانجام شاه عين الدوله را از كار برانداخت و در 14 جمادى الثانيه 1324 دستور مشروطه را داد و ايران به گمان خود از آن روز در شمارهء كشورهاى مشروطه و دستورى برآمد .\r\n\r\nشعر :\r\n منشين دو ترش از گردش ايام كه صبر * گرچه تلخ است و ليكن بر شيرين دارد \r\n\r\n[ 804 - اولاد مظفر الدين شاه . 
  ]\r\n804 اولاد مظفر الدين از جناب مهديقلى خان مظفرى فرزند مرحوم نصرة السلطنه نواده مظفر الدين شاه پرسيدم شاه چند فرزند داشت گفت هفده فرزند يكم - محمد على شاه دوم - شعاع السلطنه سوم - سالار الدوله چهارم - عضد السلطان پنجم - نصرة السلطنه ششم - ناصر الدين ناصرى هفتم - بانو فخر السلطنه همسر مرحوم عين الدوله هشتم - بانو عزة الدوله همسر مرحوم فرمانفرما نهم - بانو\r\n\r\n","description":"","footnote":"","page_name":" 500 ","page_number":521},
  {"content":"\r\n\r\nعشرة السلطنه همسر آصف السلطنه دهم - بانو قمر السلطنه همسر مرحوم احتشام الدوله يازدهم - بانو نور السلطنه همسر مرحوم سيد كاظم آقاى امامى از علماء آذربايجان دوازدهم - بانو شكوه السلطنه همسر مرحوم ناصر السلطان خديوى سيزدهم - بانو شكوه الدوله همسر امام جمعهء تهران چهاردهم - بانو اقدس السلطنه همسر مرحوم حاج امين السلطنه پانزدهم - بانو فخر الدوله همسر مرحوم امين الدوله شانزدهم - بانو اقدس الدوله همسر جناب ظهير الاسلام نائپ التوليه مدرسهء سپهسالار جديد در تهران هفدهم - بانو انور الدوله همسر اقتدار السلطنه كامران .\r\n\r\n[ 805 - نخستين نشست مجلس شورى . 
  ]\r\n805 من الحوادث نقل است نخستين جلسهء انتخابات دورهء قانونى مشروطه روز 18 اوت 1906 ميلادى برابر 1324 هجرى در اطاق نظام محل فعلى دادگسترى دائر و بعد از چندى فرمان انتخابات عمومى و طبقاتى بشهرستانها و استانها خبرگذارى شد . و براى آنكه بازكردن رسمى دار الشورى به تأخير نيفتد قرار بر اين شد كه پس از معلوم شدن نمايندگان تهران مجلس رسمى شود . انتخابات طبقاتى تهران با شتاب صورت گرفت و بعد از جمع شدن شصت و چهار تن نمايندگان اصناف و تجار ، رجال و مالكان و اعيان و شاهزادگان و طلاب دينى تهران نخستين جلسهء دار الشورى با حضور مظفر الدين شاه در هيجدهم شعبان 1324 باز شد و نيز پس از چندى نظامنامه اساسى در ذيقعدهء همان سال مرتب و دستينه شاه رسيد .\r\nملايان دو دسته شده بودند دسته‌اى موافق مشروطه مانند آخوند خراسانى و ميرزا حسين خليلى تهرانى و شيخ عبد اللّه مازندرانى و سيد محمد طباطبائى و سيد عبد اللّه بهبهانى و دسته مدعى بودند كه مخالفى ندارند مگر با چند پرده از قانون اساسى كه پيشرو ايشان در تهران شيخ فضل اللّه نورى بود و در نجف سيد كاظم يزدى . نخستين اشكال دربارهء اصل هشتم از قانون اساسى كه ميگويد : اهالى كشور ايران در برابر قانون دولتى متساوى خواهند بود . ايراد گرفته ميگفتند : مسلم كافر در ديد و حدود برابر نمىشود اگر مسلمانى يك يهودى يا يك زردشتى با يك كافر ديگريرا كشت او را يكنفر نتوان كشتن . بايد ديه گرفت . دوم دربارهء اصل نوزدهم كه ميگويد : تأسيس ملاس بخارج دولتى و ملتى و تحصيل اجبارى بايد مطابق قانون وزارت علوم و معارف مقرر شد . اشكال گرفته و ميگفتند :\r\nتحصيل اجبارى مخالف شريعت است . سوم دربارهء اصل بيستم كه ميگويد : همهء مطبوعات خبر از كتب ضلال و مواد مضره بدين مبين آزاد و مخبرى در آنها ممنوع است . مخالفين ميگفتند بايد مطبوعات زير نظر علماء باشد .\r\n\r\n","description":"","footnote":"","page_name":" 501 ","page_number":522},
  {"content":"\r\n\r\nشيخ فضل اللّه ميخواست مجلس زير نظر ملايان اداره شود و از يك ماه پيش اصلى افزوده شدن بقانون اساسى آماده كرد و آن را با خط خود نوشته نسخه‌هايى از آن بدست مردم داده بود و دربارهء آن پافشارى ميكرد آن اصل اينست : اين مجلس مقدس شوراى ملى كه بذل مرحمت اعليحضرت شاهنشاه اسلام خلد اللّه سلطانه و مراقبت حجج اسلاميه و عامه ملت ايران تأسيس شده بايد در هيچ عصرى از اعصار مواد حكاميهء آن مخالفتى با قواعد مقدسهء اسلام و قوانين موضوعهء حضرت خير الانام ( ع ) نداشته باشد و معين است كه تشخيص مواد موافقت و مخالفت قوانين موضوعهء مجلس شوراى ملى با قواعد اسلاميه در عهدهء علماى اعلام بوده و هست لذا مقرر است كه قوانين موضوعه مجلس را قبل از تأسيس در آن انجمن علمى بدقت ملاحظه و مذاكره نمايند . اگر آنچه وضع شده مخالف با احكام شرعيه باشد عنوان قانون پيدا نخواهد كرد و امر انجمن علمى در اين باب مطاع و منبع است و اين ماده ابدا تغييرپذير نخواهد بود . حررفى هفتم شهر ربيع اول . انتهى آشوب گران اين ماده را بهانهء خوبى براى اخلال و بر همزدن مشروطه ديدند و درخواسته نورى ميكوشيدند و مجلس در همان روزها تلگراف زير را بشهرستانها فرستاد .\r\nخدمت آقايان حج الاسلام و علماى اعلام و عموم كارآگاهان ملت زيدة توفيقاتهم .\r\nحاجى شيخ فضل اللّه نورى از اول امر چون استحكام اساس مشروطه را مخل منافع شخصى خود ديده و دانسته است كه با توسعه اسباب عدل و تحقيق كه از جمله مزاياى اين اساس عالى است طريق استفادهء شخصى مسدود مىگردد و خفيه و آشكار گاهى بعنوان موافقت و گاهى با اعلان مخالفت در اخلال اركان سعادت كشور كوتاهى نداشت ليك آقايان حجج اسلام بشهدين اين بناى رفيع و مجلس مقدس شوراى ملى به گمان اينكه سرانجام جناب شيخ از سير در خطوط تنك و باريك باطل نادم شده بشاهراه روشن حق و سعادت توفيق عود نمايد برفق و مماشات عمل مىنمودند تا اينكه چندى قبل بگرفتن وجه معتنابهى سعى بليغ به عمل آورده كه حكومت سيستان و قاين را در حق حشمت الملك برقرار نمايد چون مجلس بملاحظات عديده حكومت مشار اليه را تصويب نكرد بالمره معاندت با مجلس مقدس را علنى نمود كه اهالى تهران از مخالفت‌هاى او بجان آمده و او هم مجبور به ترك شهر پاىتخت كشته و در زاويهء مقدسه حضرت عبد العظيم چند نفر از مقدسين و معاندين را از قبيل پسر حاجى آقا محسن عراقى معلوم الحال كه از مدتى بواسطهء تعديات فوق العاده‌اش در عراق تحت احضار و جلب محاكمه است دور خود جمع نموده از قرار معلوم براى اخلال توجه عمومى و اضلال مسلمين و انعاء فتنه تلگرافات فسادانگيز بولايات مخابره نموده\r\n\r\n","description":"","footnote":"","page_name":" 502 ","page_number":523},
  {"content":"\r\n\r\nاست اگرچه با توجهات خاصهء آية اللّه عتبات عاليات و عموم حجج اسلام و علماى اعلام ايران و موافقت‌نامه اكابر دين مبين و همراهى عقلاى مسلمين ظن كامل حاصل است كه اغفالات اين قسم عالمان بىعمل مظهر هيچ‌گونه اعتنا و اعتبارى نخواهد بود معهذا براى اينكه عموم بيچاره‌ها در بلاد دور و نزديك بدام تزويرات و تسويلات مغرضين نيفتند لازم آمد مجملى از تفاصيل حالات اين شخص بتوسط التفات حضرات عالى گوش‌زد خاص و عام گردد تا سيه‌روى شود هركه در او غش باشد ( مجلس شوراى ملى ) .\r\nكسروى در تاريخ مشروطه گويد چون اين نورى آن اصل خود را بشهرستان فرستاد و تلگراف مجلس به نجف رسيد در آنجا آشوبى پديد آمد زيرا چنان كه گفتيم در آنجا سيد كاظم يزدى با مشروطه دشمنى مىنمود و چون اين تلگراف به او رسيد . آگاهى از پيشامد يافت با اينان همداستانى نمود و پيروان او آشوب پديد آوردند اين سيد كاظم با آخوند خراسانى و حاج شيخ مازندرانى در يك شمار ليك از آنان پستر مىبود خواست با مخالفت كردن بمشروطه راهى براى پيش افتادن خود كند . آخوند خراسانى و حاج شيخ مازندرانى و حاجى تهرانى مردانگى نموده و از دستگاه خود چشم پوشيده و بسخنان مردم وقعى ننهاده از حمايت مجلس شوراى خوددارى نمىكردند ليك سيد كاظم جز سود خود رسمى شناخت انتهى آخوند و يارانش پاسخ زير را بمجلس دادند :\r\nمجلس محترم شوراى ملى رفع اللّه قواعده تلگراف موحش انجمن شريف و اصل و از مخالفت مخالفين با مجلس محترم ملى اسلامى خاطر اهل اسلام ملول گشته عموم اهل علم و ممتحنين شريعت مطهرهء حضرت ختمى مرتبت ( ص ) اعلام مىدارد كه خداوند متعال گواه است ما با بعد دار غرض جز تقويت اسلام و حفظ دماء مسلمين و اصلاح امور عامه نداريم عليهذا مجلس كه تأسيس آن براى رفع ظلم و اغاثه مظلوم و اعانت ملهوف و امر بمعروف و نهى از منكر و تقويت ملت و دولت و ترفيه حال رعيت و حفظ بيضهء اسلام است قطعا عقلا و شرعا و عرفا راجح بلكه واجب است و مخالف و معاند او مخالف شرع انور و مجادل با صاحب شريعت است رجاء واثق كه تاكنون انشاء اللّه تعالى كسى مخالفت نكرده و نخواهد كرد و هرگاه بر خلاف اين مضمون كتبا و تلگرافا نسبتى بما داده شود كذب محض احضار را صلاح نديديم مهمات را اطلاع دهيد الاحقر حاجى ميرزا خليل ، الاحقر محمد كاظم خراسانى ، الاحقر عبد اللّه مازندرانى .\r\n\r\n[ 806 - شيخ فضل اللّه و مقاصدش . 
  ]\r\n806 من الحوادث چون شيخ فضل اللّه نورى هواخواهانش تاب مقاومت با مشروطه - طلبان نداشتند به حضرت عبد العظيم پناه بردند و از آنجا با يارانش نامه‌اى\r\n\r\n","description":"","footnote":"","page_name":" 503 ","page_number":524},
  {"content":"\r\n\r\nاز زبان نورى براى مجلس و مردم به تهران فرستادند و صورت آن اينست : شرح مقاصد حضرت حجة الاسلام و المسلمين آقاى حاج شيخ فضل اللّه سلمه اللّه و ساير مهاجرين زاويهء مقدمه از علماء عظام و غيرهم آن است كه سال گذشته از سمت فرنگستان سختى به كشور ما سرايت كرد و آن سخن اين بود كه هردولتى كه پادشاه و وزراء و حكامش بدلخواه خود با رعيت رفتار مىكند آن دولت سرچشمهء ظلم و تعدى و تطاول است و مملكتى كه ابواب ظلم و تعدى و تطاول در آن مفتوح باشد آبادانى برنميدارد و لايزال بر پريشانى رعيت و بىسامانى اهالى مىافزايد تا آنجا كه بالمرهء آن مملكت از استقلال مىافتد و در هاضمهء جانورهاى جهانخور تحليل ميرود و گفتند معالجهء اين مرض مهلك منفى آنست كه مردم جمع بشوند و از پادشاه بخواهند كه سلطنت دلخواهانه را تغيير بدهد و در تكاليف دولتى و خدمات ديوانى و وظايف دربارى قرارى بگذارند كه من بعد رفتار و كردار پادشاه طبقات خدم و چشم او هيچوقت از آن قرار تخطى نكند و اين قرارداد را هم مردمان عاقل و امين و صحيح از خود رعايا بتصويب يكديگر بنويسند و بصحهء پادشاه رسانيده در مملكت منتشر نمايند و گفتند نام آن حكمرانى بدلخواه زبان اين زمان سلطنت استبداديه است و نام اين حكمرانى قراردادى سلطنت مشروطه است و نام قرارداددهندگان وكلاء يا مبعوثين است و نام مركز مذاكرات آنها مجلس شوراى ملى است و نام قراردادهاى آنها قانون است و نام كتابچه كه آن قراردادها را در آن مىنويسند نظامنامه است . سلسلهء علماء عظام و حجج اسلام چون از اين توير و اين ترتيب استحضار نام بهمرسانيدند مكرر با يكديگر ملاقات نمودند و مقالات سرودند و همه تصديق فرمودند كه اين خرابى در مملكت ايران از بىقانونى و ناحسابى دولت است و بايد از دولت تحصيل مجلس شوراى ملى كرد كه تكاليف دواير دولتى را معين و تصرفاتشان را محدود نمايد تا آنكه به حمد اللّه تعالى پادشاه مرحوم ( مظفر الدين شاه ) موفق و مساعى علماء عظام مشكور و مجلس دار الشوراى كبراى اسلامى مقتوح شد و اعليحضرت اقدس شاهنشاه عصر خلد اللّه سلطانه ( مقصود محمد على شاه ) هم به اين سعادت مساعدت كه مبذول مىفرمايند حائز گرديد پس عنوان سخن و مبدأ مذاكرات بىقانونى دواير دولت بود و حاجت ما مردم ايران هم به وضع اصول و قوانين در وظايف دربار وى و معاملات ديوانى انحصار داشت و بعد همين‌كه مذاكرات مجلس شروع شد و عناوين دائر با ميل مشروطه و حدود آن در ميان آمد از اثناء نطقها و لوائح و جرائد امورى بظهور رسيد كه هيچكس منتظر نبود و زائد الوصف مايهء وحشت و حيرت رؤساء روحانى دائمه جماعت و قاطبهء مقدسين و متدينين شد .\r\n\r\n","description":"","footnote":"","page_name":" 504 ","page_number":525},
  {"content":"\r\n\r\nاز آن جمله در منشور سلطانى كه نوشته بود مجلس شوراى ملى اسلامى داديم . لفظ اسلامى گم شد و رفت كه رفت اين فقره سند صحيح دارد عند الحاجه مذكور و مشهور مىشود و ديگر در موقع اصدار دستخط مشروطه از اعليحضرت اقدس شاهنشاه عصر دام ظله المدود در مجلس در حضور هزار نفر بلكه بيشتر صريحا گفتند كه ما مشروعه نمىخواهيم و ديگر برأى العين همه ديديم و مىبينيم كه از به دو افتتاح اين مجلس جماعت لاقيد ، لاابالى ، لا مذهب از كسانى كه سابقا معروف ببابى بودن بوده‌اند و كسانى كه منكر شريعت و معتقد بطبيعت هستند همه در حركت آمده و بچرخ افتاده‌اند سنگهاست كه به سينه ميزنند و جنگهاست كه با خلق خدا ميكنند و ديگر روزنامه‌ها و شب‌نامه‌ها پيدا شد اكثر مشتمل بر سب علماء اعلام و طعن در احكام اسلام و اينكه بايد در اين شريعت تصرفات كرد و فروعى را از آن تغيير داده تبديل باحسن و انسب نمود و آن قوانينى كه بمقتضاى يكهزار و سيصد سال پيش قرار داده شده است بايد همه را با اوضاع و احوال و مقتضيات امروز مطابق ساخت از قبيل اباحهء مسكرات و اشاعهء فاحشه‌خانه‌ها و افتتاح مدارس تربيت نسوان و دبستان دوشيزگان و صرف وجوه روضه‌خوانى و وجوه زيارات مشاهد مقدسه در ايجاد كارخانجات و در تسويهء طرق و شوارع و در احداث راههاى آهن و در استجلاب صنايع فرنك و از قبيل استهزاء مسلمانها در حواله دادن بشمشير حضرة ابى الفضل ( ع ) يا بسر پل صراط و اينكه افكار و گفتار رسول مختار ( ص ) العياذ باللّه از روى بخار خوراكهاى اعراب بوده است مثل شير شتر و گوشت سوسمار و اينكه امروز در فرنگستان فيلسوفها هستند خيلى از انبياء و مرسلين آگاه‌تر و داناتر و بزرگتر و نستجير باللّه حضرت حجة بن الحسن ( ع ) را امام موهوم خواندن و اوراق قران مجيد را در مقواهاى ادوات قمار به كار بردن و صفحات مشتمل بر اسم جلاله و آيات سماويه را در صحن مجلس شورى دريدن و پاشيدن و نگارش اين‌كه مردم بىتربيت ايران سال بيست كرور تومان مىبرند و قدرى آب مىآورند كه زمزم است و قدرى خاك كه تربت است و اينكه اگر اين مردم وحشى و بربرى نبودند اين همه گوسفند و گاو و شتر در عيد قربان نمىكشتند و قيمت آن را صرف پل‌سازى و راه‌پردازى ميكردند و اينكه تمام مال روى زمين بايد در حقوق مساوى بوده ذمى و مسلم خونشان متكافؤ باشد و با همديگر درآميزند و به يكديگر زن بدهند و زن بگيرند ( زنده باد مساوات ! ! )\r\nديگر ظهور هرج و مرج در اطراف ممالك محروسه و سلب امنيت و خلاف نظم و شيوع خونريزى و تاخت‌وتاز و اثارهء فتن و مفاسد در هر صقع و هر ناحيه و رواج رقابت و خصومت و معادات در ميان اهالى شهرهاى بزرك خصوصا حوادث و سوانحى كه در صفحهء\r\n\r\n","description":"","footnote":"","page_name":" 505 ","page_number":526},
  {"content":"\r\n\r\nآذربايجان و سرحدات آن اتفاق افتاده و كشتارها كه در كرمانشاه و فارس و حدود نهاوند و غيرها واقع شده است و ديگر تجرى طبقات مردم در فسق و فجور و منكرات ميفرمائيد چون ما و شما همگى در تهران هستيم فقط تهران را از شما مىپرسيم آيا از وقتى كه آزادى در اين شهر شايع شده است سستى عقايد اهالى و درجهء هرزگيها و بىباكيها از كجا بكجا رسيده است هيچوقت شنيده بوديد كه بىدينان با بچهء مسلمان لواط كرده باشند از گذر لوطى صالح بپرسيد و هيچوقت ديده بوديد كه لا مذهبى على الرؤس دختر مسلمان را كشيده باشد امسال همگى ديديد يا مستحضر شديد ذاكرين و وعاظ ميگويند كه امسال مجالس روضه‌خوانى و تكاياى عزادارى و اهتمام مردم در اين عبادت كه از شعائر بزرك شيعه‌خانه است نزديك نصف بتعطيل گذشت و متروك شد آيا هيچ انتظار چنين نتيجه را داشتيد و هيچ شنيده بوديد تا اين تاريخ كه يك آدمى در دنيا گفته يا نوشته و پراكنده كرده باشد كه الوهيت خدا مشروطه است  وَ لَقَدْ قالُوا كَلِمَةَ الْكُفْرِ  و هيچ شنيده بوديد در اين يك - هزار و سيصد و چند سالى كه از عمر اسلام ايد اللّه انصاره گذشته است صورت يكى از مجددين دين را كه در عداد كلينى و علم الهدى و محقق و شهيدين شمرده مىشود به شكل حيوانى باركش كشيده و تشهير كرده باشند .\r\nو ديگر افتتاح رسوم و سير معمولهء بلاد كفر در قبة الاسلام تاريخ هجرى هيچ خبر نميدهد كه در ممالك اسلاميه مجلس ترحيم و ختم قرآن را بدستور فرنگستان تشكيل داده باشند مسجد جامع پايتخت اسلام فاتحهء زرارى صديقهء طاهره سلام اللّه عليها بسيرهء خاصهء فرنگان گلريزى كردن و دستمالهاى مشكى بر بازوى دستهاى اطفال مسلمين بستن و جماعت زردشتيها را در خانهء خدا وارد ساختن و در مجلس فاتحه مخصوصا آلا فرنگها و پاريس‌پرستها را مستخدم قرار دادن و ارباب عمايم و بزرگان شريعت را طوعا يا كرها به آن محضر مطهر كشيدن ( مقصود ختم سر سال سيد عبد الحميد و حاج سيد حسن را مىگويد ) اى پيروان دين اسلام هيچ ختمى به اين شكل ديده يا شنيده بوديد ؟ .\r\nو هيچ ديده و شنيده بوديد كه رؤساء روحانىها را عنفا در مجلس در قطار مادامهاى فرنگان كشيده و در ازدحامى كه سراپا علىرغم اسلام و اسلاميان است حاضر و مستبشر داشته باشند آن بازار شام آن شيپور سلام آن آتشبازيها آن ورود سفراء آن عاديات خارجه آن هوراكشيدنها و آن همه كتيبه‌هاى زنده‌باد زنده‌باد و ( زنده‌باد مساوات ) و ( برادرى و برابرى ) ( مقصود جشن سر سال مشروطه را ميگويد ) ميخواستيد يكى را هم بنويسيد ( زنده‌باد شريعت ) ( زنده‌باد قرآن ) ( زنده‌باد اسلام ) حقيقت چشم خاتم الانبياء\r\n\r\n","description":"","footnote":"","page_name":" 506 ","page_number":527},
  {"content":"\r\n\r\nروشن و خاطر خاتم اوصياء خرسند قرت الاعين و سرت الانفس شما را اى مسلمانها اى اهل تهران به قرآن مجيد بامير المؤمنين به سيد الشهداء به امام زمان قسم مىدهم كه اگر پيغمبر شما حاضر بود و آن هنگامهء جلوخان نگارستانرا ميديد چه ميفرمود ؟ و آيا نفرين ميكرد يا تبريك ميگفت و آيا ميفرمود خوب جشنى براى مجلس گرفته‌ايد يا ميفرمود خوب ختمى براى اسلام گذاشته‌ايد آيا ميفرمود زنده‌باد مشروطه يا ميفرمود اهكذا تخلفون محمدا فى امته . الها كه نعمت مجلس شوراى ملى اسلامى خصم لا مذهبان باد .\r\nاز طرف هيأت مهاجرين الى اللّه به جماعت آزادىخواه اعلان مىشود كه اگر هزار از اين حقها بزنيد و ساعتى صد سحر بابلى بكنيد به هيچ نتيجه نائل نخواهيد شد و سحر با معجزه پهلو نخواهد زد و ما تن بتضعيف اسلام و تحريف احكام نخواهيم داد مادام منا الروح فى الجثمان و ديگرهاى ديگر هم هست بلكه بسيار است زيرا اين طفل يك ساله ره صد ساله پيموده است ليك از تذكار و تعداد آنها مىترسم برخى از صناديد سلسله و عظماء علماء عصر وفقهم الله لما يحب و يرضى آزرده شوند ورنه سخن بسيار است .\r\n\r\nشعر :\r\n قومى هم قتلوا اميم أخى * فاذا رميت يصيبنى سهمى \r\nحالا از برادران پاكيزه‌نهاد و همكيشان ايرانىنژاد سؤال ميكنيم كه آيا اين فتنه‌هاى عجيب و اين مفسده‌هاى عظيم در اين مملكت واقع شده است يا نه و آيا اين حوادث فوق العاده بعد از تأسيس اين وضع جديد توليد گرديده است يا نه احترام ميكنيم و نمىگوئيم اين شرور و مفاسد از مجلس متولد شده و اينها اولاد اوست ميگوئيم اينها همزاد اوست آيا مجلس دار الشورى كبراى اسلامى بچه جهت و بكدام دليل بايد از آنجا كه همه كس از حقيقت حال مطلع نيست و از اوضاع عصر و اخبار عالم استحضار ندارد جهت و دليل را هم حسب التكليف ما خود شرح ميدهيم زيرا فرمودند : چون بدعتها ظاهر بشود بر عالم است كه اطلاع خود را اظهار كند ( برادران دينى ما ) در اين عصر ما فرقه‌ها پيدا شده‌اند كه بالمره منكر اديان و حقوق و حدود هستند اين فرقه مستحدثه را بر حسب تفاوت اغراض اسمهاى مختلف است ( آنارشيست ) ( نهليست ) ( سوسياليست ) ( ناطوراليست ) ( بابيست ) و اينها يك نحو چالاكى و تردستى در اثارهء فتنه و فساد دارند و بواسطهء ورزشى كه در اين كارها كرده‌اند هرجا كه هستند آنجا را آشفته و پريشان ميكنند سالهاست كه دو دستهء اخير از اينها در ايران پيدا شده و مثل شيطان مشغول وسوسه و راهزنى و فريبندگى عوام اضل من الانعام هستند يكى فرقهء بابيه است و ديگرى فرقهء طبيعيه اين دو فرقه\r\n\r\n","description":"","footnote":"","page_name":" 507 ","page_number":528},
  {"content":"\r\n\r\nلفظا مختلف و لبا متفق هستند و مقصد صميمى آنها نسبت بمملكت ايران دو امر عظيم است يكى تغيير مذهب و ديگرى تبديل سلطنت اين اوقات اين دو فرقه از سوء القضاء هردو جهات مجلس شورى ملى ما مسلمانها وارد و متصرف شده‌اند و جدا جلوگيرى از اسلام بودن دار الشورى ايران ميكنند و ميخواهند مجلس شوراى ايران را پارلمنت پاريس بسازند و اينكه حضرت حجة الاسلام و المسلمين آقاى حاج شيخ فضل اللّه ايده اللّه طرف بى ارادتى اين جماعت واقع شده و مستوجب چندين ناسزا و سب و تهمت در روزنامه‌ها و شب‌نامه‌ها و منابر گرديده‌اند سگهاى جهنم بر او بانك ميزنند و بابيهاى مسلم از او سخت ميرمند براى همين است كه ايشان كما هو حقه بيدار اين دو دستهء دزد شده‌اند و در تنزيه مجلس شورى از اين دو فرقهء پليد جدا ايستاده‌اند و بتوفيق الهى تقصير نخواهند فرمود و از جان و مال دريغ نخواهند داشت تا بجميع علماء مذهب جعفرى از عرب و عجم جميع اين مطالب را محقق و مسلم بكنند و تمام تكاليف حتميهء الهيه اين مقام را بر وجه اكمل و اوفى بپردازند تهديد آن حضرت بغوغاى سفله و اراذل از اين جهت است و ارجاف گرفتن مبلغ گزاف از سفارت يا دولت يا ديگرى از اين بابت است و الا همه كس ميداند كه خراسان بزرگتر از قاين است و وزارت جنك مهمتر از حكومت سيستان است و وكلاء مجلس هم امناء ملت هستند و آن تلگرافى كه يك لخت كذب صريح و جعل قبيح است از امناء ملت شايسته نبود و چنين خلاف يا قسم و خيانت بر موكلين موجب انعزال است از وكالت مگر كسانى كه هيچ مستحضر نبوده‌اند و هم الاكثرون بالجمله تمام مفاسد ملكى و مخاطرات دينى از اينجا ظهور كرد كه قرار بود مجلس شورى فقط براى كارهاى دولتى و ديوانى و دربارى كه بدلخواه اداره ميشد قوانينى قرار بدهد كه پادشاه و هيأت سلطنت را محدود كند و راه ظلم و تعدى و تطاول را مسدود نمايد امروز مىبينيم در مجلس شورى كتب قانونى پارلمنت فرنك را آورده و در دائرهء احتياج بقانون توسعه قائل شده‌اند غافل از اينكه ملل اروپا شريعت مرضيه نداشته‌اند لهذا براى هر عنوان نظامنامه نگاهداشته‌اند و در موقع اجراء گذاشته‌اند و ما اهل اسلام شريعتى داريم آسمانى و جاودانى كه از بس متين و صحيح و كامل و مستحكم است نسخ برنميدارد صادع آن شريعت در هر موضوع حكمى و براى هر موقع تكليفى مقرر فرموده است پس حاجت مردم ايران به وضع قانون منحصر است در كارهاى سلطنتى كه بر حسب اتفاقات عالم از رشتهء شريعتى موضوع شده و در اصطلاح فقهاء دولت جائره و در عرف سياسيين دولت مستبده گرديده است بارى بعد از بيدار شدن حضرات مؤسسين مجلس از حجج الاسلام و ساير مسلمين بظهور اين فتن و بروز اين مفاسد و اينكه تولد اين\r\n\r\n","description":"","footnote":"","page_name":" 508 ","page_number":529},
  {"content":"\r\n\r\nنتايج سوء از دخالت دو دسته دشمنان دين و دولت كه بابيه و طبيعيه هستند شده است قرار قاطع بر جلوگيرى ابدى از تصرفات لامذهبان در اين اساس متين داده شده و جلوگيرى از دخالت و تصرفات اين فرقه‌هاى فاسدهء مفسده بنگاشتن و ملحوظ داشتن چند فقره است در نظامنامهء اساسى يكى آنكه در نظامنامهء اساسى مجلس بعد از لفظ مشروطه لفظ مشروعه نوشته شود و ديگر آنكه فصل دائر بمراعات موافقت قوانين مجلس با شرع مقدس و مراقبت هيأتى از عدول مجتهدين در هر عصر با مجلس شورى به همان عبارت كه همگى نوشته‌ايم بر فصول نظامنامه افزوده شود و هم مجلس شورى را بهيچوجه حق دخالت در تعيين آن هيأت از عدول مجتهدين نخواهد بود و اختيار انتخاب و ساير جهات راجعهء به آن هيأت كليه با علماء مقلدين هر عصر است لا غير و ديگر آنكه محض جلوگيرى از فرق لامذهب خاصه مرتدين از دين كه فرقهء بابيه و نحو آن‌كه حضرت حجة الاسلام و المسلمين آقاى آخوند ملا محمد كاظم مد ظلاله افزودن فصلى را فرمايش فرموده‌اند حكم ايشان هم معلوم است بايد اطاعت شود و مخصوصا فصلى راجع باجراء احكام شرعيه دربارهء فرقهء بابيه و ساير زنادقه و ملاحده در نظامنامهء اساسيه منظور و مندرج گردد .\r\nو ديگر آنكه چون نظامنامهء اساسى مجلس را از روى قانونهاى خارج مذهب ما نوشته‌اند محض ملاحظهء مشروعيت و حفظ اسلام آن پارهء تصرفات در بعضى فصول با حضور همگى حجج اسلاميه شده است بايد آن فصول نيز به همان اصلاحات و تصحيحاتى كه همگى فرموده‌اند مندرج شود و هيچ تغيير و ترك به عمل نيايد براى نمونهء آن تصرفات و تصحيحات مثلى بياوريم تا همهء برادرهاى دينى بدانند كه بدوا چه بوده است و بعدا چه شده از جمله يك فصل از قانون‌هاى خارجه ترجمه كرده‌اند اين است كه مطبوعات مطلقا آزاد است ( يعنى هرچه را هركس چاپ كرد احدى را حق چون و چرا نيست ) اين قانون با شريعت ما نمىسازد و لهذا علماء عظام تغيير دادند و تصحيح فرمودند زيرا نشر كتب ضلال و اشاعهء فحشاء در دين اسلام ممنوع است كسى را شرعا نمىرسد كه كتابهاى گمراه‌كنندهء مردم را نشر كند يا بدگويى و هرزگى را در حق مسلمانى بنويسد و بمردم برساند پس چاپ كردن كتابهاى ولتر فرانسوى كه همه ناسزا بانبياء ص است و كتاب بيان سيد على محمد باب شيرازى و نوشته‌هاى ميرزا حسين على تاكرى و برادر و پسرهايش كه خدايا پيغمبر يا امام بابيها هستند و روزنامها و لوايح مشتمل بر كفر و رده و سب علماء اسلام تماما در قانون قرآنى ممنوع و حرام است لامذهبها ميخواهند اين در باز باشد تا اين كارها را بتوانند كرد .\r\n\r\n","description":"","footnote":"","page_name":" 509 ","page_number":530},
  {"content":"\r\n\r\nبارى مهاجرين زاويهء مقدسه را مقصودى جز تمشيت اين فقرات مسطوره كه و الله القاهر الغالب المدرك المهلك محض حراست اسلام حفظ شريعت خير الانام عليه و آله الصلاة و السلام است نيست هروقت وكلاء محترم كه همه دم از مسلمانى و ديندارى و خداشناسى مىزنند مضايقه و ممانعت و مزاحمت خود را به اين چهار فقره ترك گفتند و اينها را پذيرفتند احدى از علماء اسلام و طبقات مسلمين را با ايشان سخنى نخواهد بود و مجلس دار الشورى كبراى ملى اسلامى هم حقيقة بلقب ( مقدس ) دعاى شيد اللّه اركانه شايسته و سزاوار خواهد گرديد .  إِنَّ فِي ذلِكَ لَذِكْرى لِمَنْ كانَ لَهُ قَلْبٌ أَوْ أَلْقَى السَّمْعَ وَ هُوَ شَهِيدٌ .  انتهى اين نامه‌اى بود كه شيخ فضل اللّه نورى نوشته و بوكلاء مجلس و حاميان آن فرستاد گويا جواب قانع‌كننده‌اى به او ندادند و سرانجام سر خود را در اين مخالفت و نامه‌نگارى بباد داد يعنى او را مشروطه‌خواهان بسال 1327 در تهران بدار كشيدند . و در قم در صحن اتابكى دفن شد .\r\n\r\nشعر :\r\n چو كردى با كلوخ‌انداز پيكار * سر خود را بنادانى شكستى\r\nچو تير انداختى بر روى دشمن * حذر كن كاندر آماجش نشستى \r\n\r\n[ 807 - شرارت مستبدان . 
  ]\r\n807 من الوقايع مستبدان دست از شرارت نمىكشيدند و پيوسته بنامه‌نگارى و آشوب كردن در مردم جدى ميكردند و كوششى مىنمودند هرگاه همهء آنها را در اين دفتر ياد كنم خواننده را ملالت دست دهد اما آوردن برخى از آنها در اينجا لازم است تا مردم بدانند كه مستبدان پيوسته تحريكات بسيار ميكردند بلكه محرك فتنه هميشه ايشان بودند و مشروطه‌خواهان از باب دفع ضرر بجواب مىپرداخته‌اند .\r\nاين نامه را يكى از پيروان سيد كاظم يزدى بنام آقاى عبد الحسين يزدى از نجف به تهران به پسر سيد كاظم فرستاده بود كه در حضرت عبد العظيم ( ع ) نزد حاج شيخ فضل اللّه مانده و تحريكات دامنه‌دارى ميكرده . اين نامه در بيستم تير يكم جمادى الثانيه سال 1327 فرستاده شده .\r\nبعرض مىرساند اميد كه خداوند وجود مبارك جنابعالى را از جمع آلام و اسقام مصون و محروس بدارد تلوا فى الجمله شرح بعضى وقايع را بعرض ميرسانم كه حضرات مفسدين آن حدود خواسته تلگراف مساعد با اغراض خبيثهء خود كه فى الحقيقه هدم اسلام و پايمال كردن كلمهء طيبه ( لا إله الا الله و محمد رسول الله صلى الله عليه و آله و سلم ) بود از حضرت مستطاب حجة الاسلام و آية اللّه فى الانام حضرت آقا ( مقصود سيد كاظم يزدى ) بگيرند امتناع شديد ميفرمودند لذا مفسدين در مقام صدمه و اذيت آن وجود مبارك برآمدند\r\n\r\n","description":"","footnote":"","page_name":" 510 ","page_number":531},
  {"content":"\r\n\r\nحتى تهديد بقتل و صورتى كه مشتمل بر اين معنى و دو شكل شش لول بر آن كشيدند نوشته و بر درهاى صحن مقدس چسبانيدند اهل نجف از عرب و عجم كه اين معنى را ديدند از بطلان اين امر و اغراض مفسدين مطلع شدند بكلمهء واحده آنها را لعن كردند ( لابد مانند لعن كردن بنى اميه حضرت حسين را ) و اين معنى موجب آن شد كه متدينين و علماء و اهل علم متمكن از بدگوئى و انكار اين امر مشئوم شدند و به حمد اللّه اهل حق قوتى گرفتند لا ينقطع شيوخ اعراب و علماء ايشان از حضرت آقا و اصحاب ايشان سئوال از مرتكبين اين امر شنيع مىنمودند كه آنها را به مجازات خود برسانند و تلف كنند از خود حضرت آقا جوابى به غير آنكه به خدا واگذاشتيم و احدى را نمىشناسيم نشنيدند و يكروز خود آقا هم بر منبر درس بمحضر همهء آقايان طلاب فرمودند كه امر راجع بدين اسلام است و فقط نفوس و اعراض مسلمين بايد بشود و حفظ شوكت مذهب جعفرى صلوات اللّه عليه و على آبائه الطاهرين و ابنائه المعصومين و دماء بايد بشود و اين معنى خبر بمطابقه با شريعت مطهره نخواهد شد و از كشتن هم باك ندارم چيزى از عمر من نمانده كه از آن خائف باشم و از دين خود دست بردارم ديگر حضرت آقا ساكت بودند هيچ نمىفرمودند تا آنكه مدتى لا ينقطع از علماء و متدينين بلاد عجم و اهل علم و متدينين آنجا مكاتيب مشحون از تشكيلات فوق العاده از ظهور فتن و شيوع بدع و بىپردگى كفره و زنادقه و ملاحده و فرنگىمآبان و انتشار كلمهء كفريات و جسارت بانبياء و ائمه و بالخصوص حضرت ختمى مرتبت صلى اللّه عليه و آله و حضرت ولى عصر ( ع ) رسيد حتى آنكه نوشته بودند كه ملاحده علانيه وجود مبارك امام زمان ( ع ) را بوجود موهوم تعبير ميكنند باز هم حضرت آقا ساكت بودند تا آنكه در چندى قبل تلگرافى از جناب ثقة الاسلام آقاى آخوند آملى دامت ايام افاضاته در شكايت از كمال شيوع اين معانى و پناه بردن اهل علم و اخيار به حضرت عبد العظيم رسيد خيلى اسباب وحشت خاطر مبارك حضرت آقا گرديد جوابى از آن تلگراف مطابق صورت جوف مرقوم فرمودند اين معنى اسباب شدت اضطراب شياطين و شركاء ملحدين گرديد در مقام اذيت آن وجود مبارك برآمدند و گاهى فى الجمله سوء ادب لسانى از آنها شنيده شد و بعضى از طلاب عرب مسبوق شدند كسبهء بازار هم فى الجمله مستحضر شدند در اين بين هم تلگرافى از تهران رسيد كه مضمون آن شدت ضعف و اضطراب ملاحدهء آنجا بود اين مفسدين خيلى ناچار شدند پردهء حيا را به كلى از خود دور كردند و در صحن بناى هاىوهوى گذاشتند شايد بتوانند خاطر آقا را مضطرب نمايند و تلگرافى مطابق اغراض خبيثهء خود بگيرند عرب و عجم نجف كه از اين معنى مستحضر شدند فرداى آن شب در محل نماز جماعت تمام مردم از كسبه و تجار و عرب و عجم همگى مسلح بودند خدمت حضرت آقا هجوم آوردند و فرياد ميزدند\r\n\r\n","description":"","footnote":"","page_name":" 511 ","page_number":532},
  {"content":"\r\n\r\nكه تمام مفسدين نجف را خواهيم كشت حضرت آقا و اصحاب هرچه آنها را آرامى ميدادند آرام نميگرفتند حكومت هم با جمعى عساكر در صدد امتثال و اطاعت آنچه امر بفرمائيد برآمد جواب همان بود كه به خدا واگذاشتم و به غير از خدا كسى را ندارم و نمىخواهم و افتضاح اين امر به حدى رسيد كه حتى اطفال اهل نجف مفسدين اهل عجم را لعن ميكنند و از قرارى كه ميگويند حكومت عثمانى در صدد اخراج مفسدين است اين خبر آشوب نجف كه بعشاير اطراف رسيد از جانب شيوخ اعراب لا ينقطع رسول خدمت حضرت آقا ميرسيد كه ما در جميع مراتب حاضريم و با قبيلهء خود بنجف اشرف خواهيم آمد خداوند طول عمر به حضرت مستطاب شريعتمدار آقاى اخوى آقا سيد على بدهد كه الحق غوث الشريعه و حامى الشيعه ايشان بودند از اول ورود بنجف اشرف با آن لسان بليغ بآيات قرآنيه و خطب نهج البلاغه و ادعيهء صحيفهء سجاديه و اخبار اهل بيت صلوات اللّه عليهم اجمعين در جميع مجالس و محافل صحن مطهر و مجلس درس طلاب را موعظه فرمودند كه بايد انجام امر ايران بمطابقه با شرع انور باشد تا نفوس و دماء و اموال مسلمين محفوظ ماند و تكميل عقايد اسلاميه مسلمين بشود و از جهت صحبتهاى ايشان بود كه مقدسين و متدينين بيدار شدند و امر باينجانب رسيد . شكر الله مساعيه الجميله و السلام عليكم و رحمة الله و بركاته .\r\nالعبد عبد الحسين يزدى . انتهى اين اشعار سعدى مناسب حال مستبدان است كه گفته :\r\n\r\nشعر :\r\n سر در سر هوا و هوس كردهء و باز * در كار آخرت كنى انديشه سرسرى\r\nآن راه دوزخست كه ابليس ميرود * بيدار باش تا پى او راه نسپرى\r\nدر صحبت رفيق بدآموز همچنان * كاندر كمند دشمن آهخته خنجرى \r\n\r\n[ 808 - دستينه كردن مظفر الدين فرمان مشروطه 
  ]\r\n808 من الحوادث چون مظفر الدين شاه فرمان مشروطه را دستينه كرد بعد از پنج روز در ماه جمادى الثانيه سال 1324 درگذشت . جنازه‌اش را بكربلا نقل دادند و در رواق مرقد حضرت حسين ( ع ) مدفون شد بعد از وى فرزندش محمد على شاه از تبريز به تهران آمد و پادشاه ايران شد با آنكه به قرآن سوگند ياد كرده بود كه از مشروطه حمايت كند بسبب اطرافيان نابكار فريب خورده آشكارا مخالفت با مجلس شورى و آزاديخواهان نمود چنان كه در روز 23 جمادى الاولى سال 1326 مجلس شورى را توپ بست و بسيارى از آزادىخواهان را مانند ملك المتكلمين و جهانگير خان شيرازى مدير صور اسرافيل و غيرهما را يا كشت يا بزندان افكند . مردم آذربايجان مردانه قيام كردند و برياست ستار خان و باقر خان باتفاق آزاديخواهان گيلان و ايل بختيارى كه\r\n\r\n","description":"","footnote":"","page_name":" 512 ","page_number":533},
  {"content":"\r\n\r\nبسردارى حاج على قلى خان سردار اسعد بود از هر طرفى آهنك تهران كردند و روز 27 جمادى - الاولى تهران فتح شد و محمد على شاه قاجار كه تاج پادشاهى ايران بر سر او سنگينى ميكرد بسفارت روس پناه برد و از پادشاهى افتاد . اشعار زير را در همان روزگار بنام ظهير الدوله پراكنده كرده مردم ميخواندند\r\n\r\nشعر :\r\n بعرض شاه رسان اى صبا ز قول صفا * كه اى شهنشه دوران و جانشين كيان\r\nمگر بعرض حضور تو نارسانده كسى * كه گندمى كه نمايند زير خاك نهان\r\nنخست چونكه شود سبز لاغرست و تنك * چنان كه مىنپسندند زارع و دهقان\r\nنظر بمصلحت دهقنت يله سازد * گله بمرزعه‌ى كدخداى ده چوپان\r\nچو بگذرد دو سه روزى از آن همان گندم * برويد از نو و سرسبز زو شود بستان\r\nستبر پنجه زده هفت سنبل آرد بار * چنان كه وعده نموده خداى در قرآن\r\nبكاشت ملت بيچاره تخم آزادى * ز بعد بندگى قرن‌هاى بىپايان\r\nچو سر ز خاك برآورد امر فرمودى * بمردمى همه اهريمنان بىايمان\r\nكه خاك مجلس و مسجد همى دهند بباد * كشند مردم مظلوم را ز پير و جوان\r\nبيك اشاره كه از روى خواهش نفس است * بسى خراب بشد خانه‌هاى بىگنهان\r\nشها چراندى اگر سبز حاصل ملت * به هوش باش كه روياندش خداى جهان\r\nبسى قويتر و سرسبزتر ز اول بار * اگرچه چند صباحى عقب فتاده است آن\r\nجزاى هر عملى مثل آن بود بىشك * كه ميدهد بسزاوار مجزى منان\r\nيكى لطيفهء نغز اين بود كه خانه ما * هزار زرع بود فى المثل بحيث مكان\r\nولى بمملكت ما تو چون شهنشاهى * بود ترا به مثل خانه مملكت ايران\r\nخراب گردد و ويران تو مرده يا زنده * بقول عام كشيدم برات خط و نشان\r\nزبان‌درازى شد خسروا ببخش مرا * بكن هرآنچه دلت خواست خانه آبادان \r\nچون محمد على شاه مجلس شورى را توپ بست آخوند خراسانى و ميرزا حسين تهرانى و شيخ عبد اللّه مازندرانى كه اقطاب مشروطه بودند از نجف تلگراف زير را بايران فرستادند .\r\nبعموم ملت حكم خدا را اعلام ميداريم . اليوم همت در رفع اين سفاك جبار ( مقصود محمد على شاه قاجار ) و دفاع از نفوس و اعراض و اموال مسلمين از اهم واجبات و دادن ماليات بگماشتگان او از اعظم محرمات و بذل و جهد در استحكام و استقرار مشروطه بمنزلهء جهاد در ركاب امام زمان ارواحنا فداه و سر موئى مخالفت و مسامحه بمنزلهء خذلان\r\n\r\n","description":"","footnote":"","page_name":" 513 ","page_number":534},
  {"content":"\r\n\r\nو محاربه با آنحضرت صلوات اللّه و سلامه عليه است اعاذ الله المسلمين من ذالك ان شاء الله تعالى الاحقر نجل المرحوم ميرزا خليل . الاحقر محمد كاظم الخراسانى . الاحقر عبد اللّه مازندرانى .\r\nمحمد على شاه از توپ بستن مجلس سخت پشيمان بلكه هراسان شد براى بستن زبان مردم ايران و خارجه وانمود كرد كه مشروطه را برنينداخته و چون در مجلس افرادى توهين بدربار و شاه ميكرده‌اند از اينرو آنجا را توپ بسته و بعد از دو سه ماه دوباره مجلس را بازخواهد كرد و اين صورت نامه‌ايست كه شاه بروحانيانى كه در تهران بوده‌اند نوشته است : بسم الله تبارك و تعالى . جنابان مستطابان حجج اسلام سلم هم اللّه تعالى عزم ما همه وقت بتقويت اسلام و حمايت شريعت حضرت نبوى صلعم بوده و هست حال كه مكشوف داشتيد تأسيس مجلس با قواعد اسلامى منافيست و حكم بحرمت داديد و علماى ممالك هم به همين نحو كتبا و تلگرافا حكم بر حرمت نموده‌اند در اين صورت ما هم از اين خيال بالمره منصرف و ديگر عنوان همچو مجلسى نخواهد شد . ليك بتوجهات حضرت امام زمان عجل اللّه تعالى فرجه در نشر عدالت و بسط معدلت دستور العمل لازم داده و ميدهيم آنجنابان تمام طبقات را از اين عزم خسروانهء ما در نشر معدلت و رعايت حقوق رعيت و اصلاح مفاسد بقانون دين مبين اسلام حضرت خاتم النبيين صلعم اطلاع بدهيد . محمد على شاه قاجار\r\n\r\n[ 809 - توپ بستن محمد على شاه قاجار مجلس را 
  ]\r\n809 من الحوادث بعد از آنكه محمد على شاه مجلس را بتوپ بست از هر كرانهء ايران آوازى و آشوبى برخاست شعرا شعرهايى در مذمت ملايان مستبد كه همهء فتنه‌ها زير سر ايشان بود ميگفتند و نشر ميدادند يكى از آن شعرا ميرزا جعفر آقا خامنه‌ايست كه در نكوهش ايشان گفته و در روزنامهء نالهء ملت بچاپ رسيده و آنها اشعار زير است :\r\n\r\nشعر :\r\n من ايخدا به تو نالم ز زاهدان ريايى * كه عالمى بفريبند با قبا و ردايى\r\nبخلق حرمت مى مىكنند ذكر ولى خود * ز خون بيگنهان مست هر صبا و مسايى\r\nبگاه موعظه آزار مور را نپسندند * بقتل و غارت شهرى كنند حكمروايى\r\nدهند مردم بيچاره را به پنجهء جلاد * نه شرمشان ز پيمبر نه بيمشان ز خدايى\r\nبيا كه خون شده جارى بجاى آب به تبريز * به حكم شاه و به فتواى چند شيخ كذايى\r\nخدا كه امر عبادش حواله كرده بشورى * حرام بشمرد اين ابلهان ريش حنايى \r\n\r\n[ 810 - داستان پارك امين الدوله 
  ]\r\n810 من الفجايع هنگامى كه محمد على شاه مجلس را توپ بست داستانى در تهران در پارك امين الدوله رخداد و آن‌چنان بود كه گروهى از آزادى\r\n\r\n","description":"","footnote":"","page_name":" 514 ","page_number":535},
  {"content":"\r\n\r\nخواهان در پارك بودند ناگهان پاسبانان دولتى در پارك را كوبيدند تا در باز شد گروهى از سربازان درون ريختند چندانكه نزديك مشروطه‌خواهان رسيدند بناى زدن و كشتن و شكنجه‌هاى دردناك به آنان دادند بيش از همه به سيد عبد اللّه بهبهانى و سيد محمد طباطبائى و امام جمعهء خويى زدند و شكنجه كردند چندان‌كه اندازه نداشت يكى از اينرو سيلى يا مشت يا قنداقهء تفنك مىنواخت و ديگرى فرصت نداده از آنرو مشت يا سيلى مىزد سر برهنهء سيد عبد اللّه در هوا اين طرف و آنطرف ميگرديد در همهء اين آسيبها تنها سخنى كه از زبان اين سه تن شنيده شد جملهء لا إله الا الله بود مخصوصا بهبهانى . پس از آنكه شكنجهء بسيارى بدانها رسانيدند بكندن ريشهاى ايشان پرداخته دسته‌دسته موها را مىكندند و دور مىانداختند در اين ميان كسانى را نيز با شوشگه يا با ابزار ديگرى زخمى ساخته بودند كه خون از سر يا از گردن يا از رويشان روان بود و بعد از رنج و آزار بسيار ، اسيران بخانه‌هاى خود فرستاده شدند . محمد على شاه چون بهبهانى و طباطبائى را از پيش روان مشروطه ميدانست از اينجهت بنزد او از گناهكاران بشمار ميرفته‌اند و چون عنوان روحانى داشتند نمىتوانست ايشان را بيش از اين آزار دهد بهبهانى سه روز در بند بود سپس او را به خاك كلهر روانه كردند و طباطبائى بعد از سه روز رها شد زيرا زن شاه از او حمايت ميكرد امام جمعهء خوئى را نيز رها كردند .\r\n\r\nشعر :\r\n خواهى كه دادت بر درد صد سلسله بيداد را * منت بكش گردن بنه زنجير استبداد را \r\n\r\n[ 811 - شكنجه شدن سيد محمد طباطبائى و بهبهانى 
  ]\r\n811 ايضا شكنجه‌ها و فجايع مذكوره سبب شد طباطبائى و بهبهانى نامه هايى بنجف بفرستند . صورت تلگرافى كه فرستاده‌اند :\r\nچند روز است اعليحضرت بدون بهانه با هيأت موحشه در خارج دروازه تشكيل اردو چند نفر از امرا را بعد از دو سه روز حبس تبعيد ، ملت در كمال استيحاش و خوف قتل نفوس فوق العاده ولايات ايران تعطيل عمومى اقدامات مجدانه سريع النتايج فورا لازم است داعى عبد اللّه الموسوى البهبهانى . الراجى جمال الدين الحسينى . محمد بن صادق الطباطبائى .\r\nپاسخ زير را از نجف فرستادند :\r\nتلگراف موحش موجب ملالت فوق العاده گرديد . با اقدامات غير مترقبه آنچه متوقف عليه حفظ اسلام و مسلمين است معمول فرماييد عموم مسلمين اطاعت نموده نتيجه را سريعا اطلاع . محمد حسين . محمد كاظم . عبد اللّه المازندرانى .\r\nباز از نجف تلگراف زير را به تهران فرستادند :\r\nتهران توسط آقايان حجج الاسلام بهبهانى و طباطبائى و افجه‌اى دامت بركاتهم .\r\n\r\n","description":"","footnote":"","page_name":" 515 ","page_number":536},
  {"content":"\r\n\r\nعموم صاحب منصبان و امراء و قزاق و نوكرهاى نظامى و عشاير و سرحدداران ايران ايدهم اللّه تعالى را بسلام وافر مخصوص ميداريم همواره حفظ حدود و نفوس و اعراض و اموال مسلمين در عهدهء آن برادران محترم بوده و هست و همگى بدانند كه همراهى با مخالفين اساس مشروطه هركه باشد ولو با تعرض بر مسلمانان حاميان اين اساس قويم محاربه با امام عصر ع است بايد بتحرز ابدا بر ضد مشروطه اقدام ننمايند .\r\nمحمد عليشاه از بيم آنكه مبادا فتوائى بدتر از آنها بايران برسد . روز بيست و هشتم خرداد ( 18 جمادى الاولى ) تلگراف درازى بعلماى نجف فرستاد كه صورت آن اينست :\r\nاز قراريكه بعرض رسيده در اين موقع كه براى جلوگيرى اشرار و ايجاد امنيت داخله پاره‌اى اقدامات كرديم مفسدين فرصت را از دست نداده . با نقل پاره‌اى عنوانات از آن طرف در مزاج عوام القاء بعض شبهات مىنمايند . . . در هنگام ارتحال پدر تاجدارم . .\r\nقانون اساسى كه علامت مشروطهء دولت بوده از صحهء شاهنشاه مغفور نگذشته بلكه بواسطهء بعضى عوايق نمىگذشت . . . من چون مخصوصا ترقى دولت و حصانت ملت را در ايجاد و استقرار مشروطه ميدانم خود بنفسه متصدى اين امر شده . . . قانون اساسى را در حالتى كه پدر تاجدارم را رمق و قدرتى بنود قلم در دستش گذارده بعد از آن هم از ساعتى كه بتخت سلطنت جلوس كردم تمام هم خود را در استقرار اساس مشروطه مصروف و با آن قدرتى كه در قوه داشتم و اسباب فراهم بود از پيشرفت اين اساس قصور نورزيدم تا مشروطهء دولت كه آزادى ملت است قرار يافت و مستحكم شد . ليك متأسفانه اين آزادى را كه از لوازم استقرار مشروطه بود جمعى مفسدين وسيلهء پيشرفت اغراض باطنيه و خيالات فاسدهء خود كه مباين و منافى اساس شرع مقدس اسلام بوده قرار داده در ذهن عوام نوع ديگرى رسوخ دادند . خلاصه وقتى كه در متمم قانون اساسى ديدند مذهب رسمى اهالى ايران مذهب مقدس جعفرى است و ديگر آزادى مذهب براى آنها غيرممكن خواهد بود . .\r\nانجمن بابيه تشكيل داده گفتگوى آزادى طايفه بميان آوردند . . . چنان كه پاره‌اى از اعمال آنها مستحضر شده‌ايد . . . حسب وظيفه شخصى لازم دانستم كه بيش از اين تحمل و سكوت را جايز ندانم . . . و چون ميدانم كه براى حفظ حدود و مغلطه كردن بر خاطرهاى محترمه پاره‌اى اشتباه‌كارى خواهند كرد . . . لهذا يادآور ميشوم كه مشروطهء دولت را من خود با كمال ميل و رغبت امضا كرده و در استقرار اين اساس و حفظ و حمايت مجلس شوراى ملى با تمام جد خواهم كوشيد .\r\n\r\n","description":"","footnote":"","page_name":" 516 ","page_number":537},
  {"content":"\r\n\r\nان شاء اللّه تعالى از بركت توجهات مخصوصه و ادعيهء خالصه جنابان مستطابان عالى اميدوارم در هر نوع ترقى و سعادت دولت و ملت خود موفق گردم و از باطن آن ذوات مقدسه همه نوع استمداد جويم . 18 جمادى الاولى 1326 محمد على شاه قاجار .\r\nجواب ميرزا حسين خليلى آخوند خراسانى و مازندرانى از نجف :\r\nتهران توسط جنابان حجج الاسلام بهبهانى و طباطبائى و افجه‌اى دامت بركاتهم حضور مبارك اعليحضرت شاهانه خلد اللّه ملكه بعد از ادعيهء خالصه عرضه ميداريم پر واضحست كه اقدامات مجدانه و اعيان ، محض حفظ دين مبين و قوت و شوكت دولت و ترقى ملت و ترفيه حال رعيت و صيانت نفوس و اعراض مسلمين بوده مكررا هم اين معنى را نصا و خلوصا و كتبا بعرض رسانيده و جواب مساعد نائل نشده حالا دستخط تلگرافى زيارت و موجب كمال تأسف و حيرت گرديد زيرا معلوم شد باز انفاس خائنين اثر سجيت خود را بخشيده لزوما خالصانه عرض مينماييم اگر اظهارات ملوكانه همان قسم كه مأمول است مبنى بر واقع و بر مضمون قول حضرت شاه ولايت ع خير المقال ما صدقه الفعال تطابق داشت چنين روزگاران سياه براى اين دولت و ملت دست نميداد و اتلاف نفوس و اعراض و اموال مسلمين به اين حد منتهى نمىشد چنان كه همم كامله در اين موقع واقعا باصلاح مملكت متوجه بود اين اغتشاشات مملكت ويرانساز خصوص آذربايجان كه هزاران نفوس و اعراض تلف شده و مىشود نمىشد و سرحدات مملكت چنين بىصاحب نمىماند و پاى اجانب بمملكت بازنمىشد در تهران به آن امنيت بچنين هيأت موحش تشكيل اردو نمىفرموديد . دفع مفسدين و قلع و قمع فرق ضالهء بابيه خذلهم الله تعالى را بوزارت عدليه ارجاع و بعد از ثبوت شرعا بر وفق قوانين مشروطه اسهل ما يكون و موجب مزيد استحكام اتحاد بين دولت و ملت بود مگر گرفتار شدن آن صاحب اعلانات كفريه كه از لسان بابيه نشر مىنمود بعرض اقدس نرسيده هزاران افسوس كه مفسدين نمك‌نشناس محض پيشرفت مقصود خود ساحت اقدس ملوكانه را بچنين اقدامات موجب يأس كلى و تكرار نقض عهد و ايمان مؤكده آلوده و اين عهد فرخنده را كه سزاوار بود سردفتر سعادت گردد دچار چنين بدنامى ابديه نمىشد و علىاىحال بديهيست فقط دين مبين و استقلال دولت اثنى عشريه شيد اللّه تعالى اركانهما بعدم تخطى از قوانين مشروطه متوقف و التزام آن بر قاطبهء مسلمين خصوص شخص اقدس شاهانه از اهم واجباتست و اين اقدام اخير گرچه موجب يأس كلىست ليك چنان كه مفسدين باز هم ذات اقدس را به حالت دين‌پرورى و مملكت‌دارى بگذارند اميد است كه ان شاء اللّه تعالى بحسن تدارك و اقداماتى كه كاملا موجب رفع وحشت عموم باشد مبادرت فرموده گسيختگى كلى را كه خداى نخواسته تكليف حفظ دين و دولت و اعراض و اموال ملت اقتضاى ديگر خواهد داشت رضا نخواهد داد .\r\n\r\n","description":"","footnote":"","page_name":" 517 ","page_number":538},
  {"content":"\r\n\r\nان شاء الله تعالى و الامر لمن له الامر . يكشنبه 21 ج الاولى نجل خليل ، محمد كاظم خراسانى ، عبد اللّه مازندرانى .\r\n\r\nشعر :\r\n بتماشاى ميوه راضى شو * ايكه دستت نمىرسد بر شاخ\r\nگر مرا نيز دستگه بودى * بارگه كردمى وصفه و كاخ\r\nو ادمى را كه دست تنك بود * نتواند نهاد پاى فراخ \r\n\r\n[ 812 - نامه نوشتن محمد على شاه بمجلس . 
  ]\r\n812 من وقايع الامور مجلس شورى مطالبهء مقاصد خود از محمد عليشاه ميكرد شاه در پاسخ نامهء زير را بمجلس فرستاد : السلطان بن السلطان بن السلطان بن السلطان بن السلطان محمد على شاه قاجار 1326 هجرى . بمجلس شوراى ملى لايحه‌اى مشتمله بر مكنونات خاطر وكلاى ملى از پيشگاه همايونى گذشته با اينكه تمام مردم ايران ودايعى است كه پروردگار عالم بحكمت بالغه حفظ و حراست و آسايش و امنيت قاطبهء آنان را برعهدهء مكلفه ما واگذار فرموده و هيچگاه مقصد و نيت ما جز رفاه حال و آسايش عموم اهالى نبوده و مقصود همان نكتهء واحده بروز محبت متحده و تكميل تربيت عامه است ليك جواب بعضى از مطالب اظهاريه را لزوما مقرر و هيأت دار الشورى را ملتفت مىفرمائيم كه در چندين جا از حدود معينه تجاوز شده است اولا عزت و ذلت هر قوم و ملت و بقا و فناى هردولت و سلطنتى به نص آيات كريمه منحصر است به مشيت و حكمت خلاق عالميان جلت عظمته كه دست قدرت و احاطهء تصورات بشريه از پيرايهء اين نكته كوتاه بوده و خواهد بود پس نهايت كراهت دارد كه بدون رعايت حشمت سلطنت از مسلك نگارش و قاعدهء بيان عدول كرده متذكر چنين عبارتى بشود ( امنيت و استقلال منتهى بمويى بوده ) و حال آنكه علاوه بر اينكه در مقابل زحمات و ضرب شمشير نياكان سلطنت ايران را ارث محقق و حق مسلم نفس نفيس خود ميدانيم تا موقعى كه مشيت خلاق اقدس است بمقتضاى آيهء كريمه :\r\n قُلِ اللَّهُمَّ مالِكَ الْمُلْكِ تُؤْتِي الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ وَ تُعِزُّ مَنْ تَشاءُ وَ تُذِلُّ مَنْ تَشاءُ بِيَدِكَ الْخَيْرُ إِنَّكَ عَلى كُلِّ شَيْءٍ قَدِيرٌ .  علاقه گرفته رشتهء انتظام آسايش اين ملت در كف كفايت شخص همايون ما باشد استقلال و ثبات سلطنت و محافظت قوم و ملت خود را از همان قوه و به همان ارادهء ازليه مستدام و بيزوال ميدانيم و به همين ملاحظهء عطوفت پدرانه بود كه محض تكميل اشاعهء عدل و داد و فراهم شدن موجبات رفاه و ترقيات ملى و استخلاص از ضلالت جهل و نادانى آراء عموم را راضى شديم كه در كليهء امور مداخله داده شود بدين جهت از روى نهايت جود و سخا سلطنت خود و دولت ايران را بمقام دول عالم در عداد دولت ( كنستى توسيون ) اعلان فرموده و براى تجديد حدود جريان امور مملكتى و نظام جمهور كه عبارتست از سه قوهء قانونيه اجرائيه قضائيه قانون اساسى را در نهايت رغبت و حرمت\r\n\r\n","description":"","footnote":"","page_name":" 518 ","page_number":539},
  {"content":"\r\n\r\nپذيرفته و ممضى داشتيم كه در تحت قاعدهء مقررهء اصل بيست و هشتم اين سه قوه منفصلا از هم در نتيجهء واحده نظم ملك و ملت جارى و سارى باشد يعنى به تصريح قانون اساسى جريان امور را از همان سه مجرى مترصد و ترقيات مملكت و نجات ملت خود را از آن راه منتظر شديم و در اين مدت آنچه را قانون مصرح بود متابعت نموده حتى مسئوليت را به حكم قانون از ذمهء خود خارج دانسته و در كلى و جزئى هرچه از طرف هيأت معبوثه باسم ملت صحيح يا سقيم پيش‌آمد اعتراض نداشته نهايت همراهى را با مستدعيات مليه در پيش وجدان خود باقتضاى تكليف مقرره به عمل آورده منتظر حصول نتيجه بوديم .\r\nچون بنا بمتابعت قانون اساسى و از روى حلم و بردبارى كه خلاق عالميان در وجود ما وديعه قرار داده هرقدر اصلاح امور و رفع انقلابات مملكتى را از قواى ثلاثه مترصد شده نتيجه‌اى جز به عكس نديديم بلكه در هر مسأله كه پيش‌آمد نقض قانون اساسى مكاشفه و بىپروا از طرف هيأت مبعوثه و ملت بيعلم مشهود افتاده و بر خلاف تمام قوانين عالم بتحريك جهال كم‌ظرف باغواى مفسدين پرمايه باستظهار انجمنها هر مطلب مختصرى را وسيلهء هيجان عمومى قرار داده در مدارس شهر و گاهى در محوطهء خود مجلس تشهير سلاح كرده مرتكب هزارگونه حركات بىقاعده شدند و به همين جهت شيرازهء نظام مملكت را چنان از هم گسيخته كردند كه اداره نمودن آن باشكالات و زحمات بىاندازه برخورده است از جمله يكى از تكاليف واجبهء دار الشورى كه مقدم و الزام تكاليف مىباشد وضع قانون قضائيه كه عبارت از عدليه باشد بود تا به اين درجه هركس بخيالات شخصيه و اغراض نفسانيه رفتار ننمايد به كلى از اين تكليف اصليه تغافل شده و هنوز اداره عدليه قائم نگرديده است و به همين علت باوجود مشروطه جان و مال و ناموس و شرف عموم در مخاطره و فرياد و اعدالتا به ثريا ميرسد و بواسطهء مداخلهء هركس در اجرائيات براى احدى امنيت نمانده در صورتى كه قانون بعدم مسئوليت و تقديس شخص سلطان تصريح مىكند با مسئوليت هيأت مجريه كه عبارت باشد از دولت و مجلس شورى كه جز وضع قوانين لازمه و نظارت امور تكليفى ندارد در هر امرى شخص سلطان را طرف قرار داده و در امور شخصيه مداخله نموده موارد چندى از قانون را در اين مورد نقض كردند به حكم قانون اساسى قوهء اجرائيه و انتخاب وزراء كه بسلطنت مفوض است هركس را ما خواستيم مصدر شغل و امرى نسبت بدقايق مقتضيات وقت و صلاح جريان نظم امور يا رعايت روابط دول خارجه قرار بدهيم بخلاف قانون و با هزار وسائل بعضى اقدامات غير مقتضيه كردند كه حاجت تذكار نبوده بلكه حلم و حشمت سلطنت مانع از تصريح و تشريح كيفيات آنست و بخلاف اصل هشتم و نهم در چند مورد رفتار شده و به تبعيض عمل گرديده قانون تصريح كرده سلطان مقدس است و اصل دهم مصرح است كه\r\n\r\n","description":"","footnote":"","page_name":" 519 ","page_number":540},
  {"content":"\r\n\r\nدر مواقع ارتكاب جنحه و جنايت قوهء نظميه اقدامات فوريه به عمل آورد . و در مقدمهء وقعهء بمب استنطاق و محاكمه مرتكبين بنا بتوضيحات روزنامه محاكمات چه حركات وقيحانه كه به عمل مىآيد كه جز عظمت و همت و به غير رأفت ذات ملوكانه نسبت بملت كه منزلهء فرزند خود ملاحظه مىشود هيچ قانون و قاعدهء اغماض چنين خيانتى را تجويز نميكرد اصل هشتم آحاد ملت را در مقابل قانون متساوى نموده اصل دوازدهم مجازات را منحصر بطريقهء مجوزه قانون كرده در چند مورد اين هردو اصل نقض شده با اينكه مداخله در اجرائيات از وظيفه مجلس خارج بوده بنقض اصل پانزدهم لايحه و نوشته‌هاى عديده از طرف هيأت مبعوثه صادر شده چنان كه نقض اصل شانزدهم متضمن همين فقره شده است قانون تصريح كرده سلطان مقدس است در اصل بيستم هرروز و هر ساعت هزار نقض و بىحرمتى بمفاد قانون عمل آمده و بهيچ‌وجه من الوجوه جلوگيرى نشده است شاهد مسأله جرايد منتشره و نطق نطاقين است عموما علنا حتى در حوزه و ساحت مجلس نيز از مدلول اصل بيست و يكم در مسأله اسلحه عدول و نقض گرديده علاوه بر اينها بزرگترين نقض قانون از كلمه مصرحه تقديس سلطنت اشاعه و اظهار همين عبارت عدم همراهى شخص ما با مشروطه است كه از روى كمال عدم مبالات در مقام ابراز چنين عقيدهء سست باغراض مقيم برمىآيند كه مدلل ميدارد و بىاطلاعى هيأت مبعوثه را از مسائل سياسى و اصول قواعد جهان‌بينى دورهء حاضره مأيوس مىنمايد شخص همايون ما را از استعداد و اطلاعات لازمه وكلاى ملت خود . زيرا هنوز تا اين درجه بروابط دول و حقوق بين الملل و لوازم ملكدارى ملتقت نشده‌اند كه بر فرض محال خدا نكرده شخص ما با مجلس يا مشروطه مساعد نباشيم ليك براى بقاى شرف و استقلال سلطنت و حفظ مقام قول و قلم خود در ميان ملل معظمه ساعى بحفظ ( كنستى توسيون ) خواهيم بود و هرگز هتك اين حرف و ثقلت اين تهمت را كه از روى كمال بىاطلاعى ناشى شده بر خود قبول نكرده و جمعى كه تا اين درجه از اس اساس مسائل مهمهء مملكت بىاطلاع بوده و با تبعيض اصول قانون با اختلاف مواقع معتقد باشند رشتهء نظم اكناف مملكت چندين هزار مسأله و موجبات رفاه و امنيت جماعت كثيره مملكت را كه خداوند در عهدهء كفايت شخص همايون ما مقرر و مسئول معين فرموده از دست نداده و بيشتر از اين متحمل هواپرستى اشخاص قليلى از مغرضين نخواهيم بود تا بمشيت قادر متعال و توجهات ائمه هدى و تأييدات حضرت حجت عج سلطنت خود را از روى حقيقت منظم و قانون اساسى را بدن تبعيض بموقع اجرا گذاريم تا عموم ملت از فوائد آن بهره‌مند و در مهد امن و امان آسوده و مرفه الحال باشند .\r\nاديب فراهانى در ستايش محمد عليشاه گويد :\r\n\r\n","description":"","footnote":"","page_name":" 520 ","page_number":541},
  {"content":"\r\n\r\n\r\nشعر :\r\n شهنشاه ايران محمد على شه * بگردون دولت برافراشت خرگه\r\nسرير از سپهر آمدش افسر از خور * سپاه از كواكب شدش رايت از مه\r\nنسيم عنايات او باغ دين را * چو اردىبهشت است يا فرودين مه\r\nهمايون خديوى كه شاهان بيادش * سر بندگى سوده بر خاك درگه\r\nز سهم خدنگش هژبران جنگى * خزيدند در غارها همچو روبه\r\nشها آسمان از خدايى و شاهى * نصيب شهان پنج داد و تراده\r\nهمين بس كه رأى ترا كرد امضا * شهنشاه ماضى سقى اللّه رمسه\r\nتو آزاد كردى همه بندگان را * كه بدقلبت از سر اين حكمت آگه\r\nبدانستى ايشه كه بيمار ملكت * چو دارو نيابد بميرد بناگه\r\nبدانستى ايشه كه در شام غفلت * نسوزد چراغ ستم تا سحرگه\r\nنشاندى شه معدلت را بكرسى * كشيدى برون يوسف داد از چه\r\nبخواندى همه مردمان هنرور * براندى همه شوخ‌چشمان گمره\r\nز روى تو شد ديدهء ملك روشن * چو از معجز عيسوى چشم اكمه\r\nخيال نفاق از وفاقت مشوش * جمال ستم ز اعتدالت مشوه\r\nرهى ساختى از كرامت كه دايم * رود كاروان عدالت در آن ره\r\nبقاآنت تشبيه كردم و ليكن * خرد بانك زد كاى فلان قصه كوته\r\nازيرا كه تشبيه كامل بناقص * خلاف است از اين گفته استغفر اللّه\r\nكه سال جلوس همايونش آمد * ( خداوند قاآن محمد على شه ) \r\n1324\r\n\r\n[ 813 - يارى خواستن محمد على شاه از روس . 
  ]\r\n813 من الاسرار محمد على شاه براى پيشرفت مقاصد خود و كوبيدن مشروطه‌خواهان دست بدامن سفارت روس و لياخوف كه از سران و صاحب منصبان روسى بود زده نگارنده چهارنامهء سرى كه ميان لياخوف و محمد على شاه بدست آمده در اينجا مىآورم . هرچند جماعتى اينها را ساختهء انگليسها ميدانند و شايد از آن جهت ساختند و شهرت دادند تا ميان ايران و همسايه‌اش روس اتفاق دوستى نشود زيرا دوستى ايران و روس بزيان انگليسها و سياست ايشان تمام ميشد و بهمه‌حال آنها را آوردم تا خواننده خود داورى كند :\r\n\r\n[ 814 - راپورت نمرهء 59 
  ]\r\n814 محرمانه راپورت نمره 59 جناب جلالتمآبا در بيست و ششم مه روسى ( هشتم ژوئن فرنگى ) اعليحضرت شاه مرا با ترجمان اول سفارت بباغ شاه دعوت\r\n\r\n","description":"","footnote":"","page_name":" 521 ","page_number":542},
  {"content":"\r\n\r\nكرد و با تقريرات دوستانه موافقت خود را به تكليف سابق كه پيش جنابعالى عرض كرده‌ام به شرط تدبيرى كه تخليص گريبان از اعتراض دول اروپا به جهت تبديل كردن حكومت مشروطه باستبداد قديمى ممكن باشد بيان كرد و منضما بموافقت خود گفت كه خواهش اينست كه هرقدر ممكن است خونريزى كمتر باشد ليك من به اين خواهش او جسارت كرده در جواب گفتم كه خونريزى در اين جنك مجبورى و ضروريست . چون از باغشاه برگشتيم من و ترجمان مذكور همانشب در سفارت ترتيبى به جهت معاملهء آينده با آشيانهء دزدان كه در اين شهر با طنطنهء عظيم مجلس ناميده مىشود . و معين نموديم در اين ترتيب كه يك اساسىست از براى اجراى كارهاى آتيه اول قرارى كه داده شد اين بود كه تا دم آخر بايد مجلس و طرفداران او را به كلى غافل كرده و بسفارت نيز نبايد گذاشت خبرى معلوم شود تا يك دفعه كار را بمخالفت كشانده و باستعمال قوهء مرتبه عسكريه آشيانهء دزدان و رشوه‌خوران را خراب و حاميانش را كه مقاومت و ممانعت كنند بكشيم و آنها را هم كه زنده ماندند در عدليه محكوم و باجزاهاى بسيار سخت مجازات دهيم چون حال تمام مأمورين و شاه در دست است كه هميشه در هر كارى اعم از اينكه خوب باشد يا بد مسامحه و عيب‌جويى كرده و به اين جهت تمام كارها را ناتمام ميگذارند لازم ديديم كه بعد از آنكه ترتيباتى كه معين كرديم قبول شد از طرف شاه به من خود آزادىنامه در اجراى كار داده شود چنان كه مجبور نباشم كه امر احديرا در اين كار قبول كرده باشم ولو از هركه صادر شده باشد تا اينكه كار به كلى تمام شود اگرچه از اوامر سابق و تعليماتى كه جناب جلالتمآب عالى داده‌ايد موقع و حدود قوت بنده كاملا معلوم است ليك باز جسارت كرده و استدعا ميكنم كه حدود مداخلهء بنده را در اين كار كه در دست دارم غير از خدمات سرى كه در موقع خواهم كرد معين فرماييد وقتى كه ترتيبات كار را معين كرديم از طرف سفير و شاه تصديق شد صورت او را بدون تأخير بجناب جلالتمآب عالى مىفرستم . منتظر اوامر عالى . كلنل و . لياخوف .\r\nتهران - 27 مه « روسى » نهم ژوئن فرنگى 1908\r\n\r\n[ 815 - راپورت نمرهء 60 
  ]\r\n815 محرمانه راپورت نمره 60 جناب جلالتمآبا ترتيباتى را كه از طرف بنده و ترجمان اول سفارت معين شده بود سفير بعد از آنكه اجمالا با پطرزبورغ مخابره كرد و از پطرزبورغ هم با تبديلات خيلى مختصر تقريبا بدون اينكه اعتراضى بكنند صلاح ديده قبول كردند . اما شاه مانند يك ايرانى بسيار تردد كرد مىترسيد از اينكه خونريزى خواهد شد بنا كرد بعضى تصورات بى جا كردن يعنى صلح و غيره چون اين را ديديم مجبور شديم كه وسيلهء قطعى و آخرى خود را به كار ببريم كه اين ترتيبات از طرف دولت\r\n\r\n","description":"","footnote":"","page_name":" 522 ","page_number":543},
  {"content":"\r\n\r\nروسيه قبول و بهترين ترتيبات براى حال حاضر ملاحظه شده است اگر شما قبول نكنيد دولت روسيه ديگر بهيچوجه از شما حمايت نخواهد كرد و هرچه هم بعد از اين بشما واقع بشود خود را مسئول نخواهد دانست وسيلهء قطعى ما بسيار مهم و مسألهء مؤثر بود شاه بالطبع بدون تأخير قبول كرد و آزادى كامل نيز جهت اجرا و اتمام كار داد اساس اين ترتيبات بقرار ذيل است :\r\nاول - با پولى كه از طرف سفارت و شاه داده خواهد شد رشوت دادن بوكلاى مهم مجلس و وزرا كه در جلسهء آخرى ترتيبى را كه بايشان داده خواهد شد قبول و بر وفقش عمل كنند .\r\nدوم - تا دقيقهء آخر يعنى حاضر شدن كليهء ترتيبات بطور دوستانه با مجلس رفتار نمودن و چنين وانمود كردن كه شاه با مجلس صلح كند و همچنين داخل مكالمهء صلح شدن شاه با مجلس .\r\nسيم - سعى كردن با رشوت يا وسائل ديگر به جهت خارج كردن مردمان مسلح از مجلس و مسجد و انجمنهاى نزديك .\r\nچهارم - اقداماتى كردن كه رؤسهاى انجمنها را با رشوت و غيره با خود طرفدار نموده تا در روز موعد اعضاى انجمن خود را نگاهداشته و نگذارند بيرون بروند .\r\nپنجم - يك روز پيش يا در روز اجراى كار قزاقها با تبديل قيافت به مجلس و مسجد روند تا از آنجا به هوا شليك نموده و هم بهانه براى هجوم و خراب كردن مجلس بدست بدهند و هم كسانى را كه در مجلس و مسجد مقاومت خواهند كرد بكشند .\r\nششم - كمال دقت و جهد كردن براى اينكه مبادا كسى بسفارت دول اروپا خاصه انگليس داخل شود .\r\nهفتم - وقتى كه تمام ترتيبات حاضر شد در يك روز معين مجلس و اطراف آن را با قزاق بريكاد و توپ محاصره و خراب كردن و كشتن كسانى را كه در مقابل مقاومت كنند .\r\nهشتم - تسليم كردن خانهاى رؤساى مشروطه‌طلبان و وكلا را بعد از تخريب مجلس بسرباز و عوام الناس كه غارت كنند .\r\nنهم - گرفتار كردن رؤساى مشروطه‌خواهان و وكلا و طرفداران مجلس را و بدار زدن و نفى كردن آنها نظر باهميت موقع و شخص ايشان .\r\nدهم - به جهت آسوده كردن خيال جمهور و دول اروپ اعلان كردن كه مجلس دوباره باز خواهد شد .\r\n\r\n","description":"","footnote":"","page_name":" 523 ","page_number":544},
  {"content":"\r\n\r\nشاه موافقت خود را به اين ترتيبات بيان كرده و گفت بهتر است كه سرباز و سوار ايرانى هم در اين كار اشتراك بكنند ليك بنده بملاحظهء اينكه اينوقت براى بريكاد قزاق بهترين اوقات كه وظيفهء حقيقى خود را از پيش برده و رسوخ كاملهء خود را در حيات سياسى دولت ايران محكم و اجراى خيالات آينده را آسانتر كند قطعا و مصرا رد كردم . اما در خصوص مداخلهء شخصى و فعلى بنده در روز بومباردمان ( توپ بستن ) سفير راضى نميشد و مىترسيد كه دول سايره اعتراض كنند ليك بنده امر جناب جلالتمآب عالى را در نظر داشتم و بملاحظهء اينكه كار را بدست افسرهاى ايرانى ندهم ( اگرچه افسرهاى ايرانى قزاقخانه صداقت خالصانه بروسيه دارند ) ليك هرچه باشد باز هم ايرانيند ممكن است كه در موقع اجراى كار حسيات ملى ، آنها را مانع شده و كار را به كلى خراب كنند بمداخلهء شخصى و فعلى خود قرار دادم جناب جلالتماب عالى را امنيت كامله مىدهم كه در بريكاد قزاقخانه كه در دست بنده است افسر و غير افسر انتظام و صداقت مخصوص به جهت كار دارند . در صورتى كه مانعى از خارج ظهور نكند موفقيت كار را مسئولم منتظر اوامر عالى - 31 مه ( روسى ) كلنل و . لياخوف .\r\n\r\n[ 816 - راپورت نمرهء 62 
  ]\r\n816 محرمانه راپرت شماره 62 جناب جلالتمآبا در خصوص سئوال جناب جلالتمآب عالى در حق معاملهء قزاقها در جنب سفارت انگليس و مانع شدن ايشان كه كسى بسفارت التجاء نكند بنده شرف دارم كه تفصيل ذيل را عرض كنم از راپوتى كه سابق دادم جناب جلالتمآب عالى مسبوقيد كه قرارداد شده بود كه تمام سفارت در روز اجراى كار محاصره شوند كه كسى نتواند داخل شده و التجاء كند اما جهت مواظبت مخصوص كه در حق سفارت انگليس شده است اينست كه در پنجم ژوئن ( روسى ) هيجدهم ژوئن فرنگى سفير از سفارت مرا بتلفن دعوت كرد و گفت نظر باطلاعاتى كه بايشان رسيده سفارت انگليس بويى از كار برده و ميداند چه واقع خواهد شد و قرار داده است كسانى را كه پناه مىبرند قبول كرده و حمايت نمايند كه موفقيت ما را ناقص و ضعيف كند و به اين جهت سفير به بنده امر كرد كه سفارت انگليس را بيشتر مواظبت كنم . اما در خصوص اينكه سفير به بنده گفت چنانچه راپورت داديم كه عوض محاصره كردن سفارت انگليس بهتر بود كه دكاكين و خانه‌هاى اتباع روسيه را كه در اطراف سفارت انگليس‌اند محاصره كنيم تا مانع دخول مردم بسفارتخانه انگليس شود .\r\nدر وقت قرار دادن ترتيبات اين فكر به نظر نيامد من اعتراف ميكنم كه اين ترتيب بهتر و عاقلانه‌تر بود زيرا هم مردم را از دخول بسفارت مانع ميشد و هم سفارت را از حق\r\n\r\n","description":"","footnote":"","page_name":" 524 ","page_number":545},
  {"content":"\r\n\r\nپروتست كردن محروم ميكرد ما اين ترتيب را در آن وقت تشبث نكرديم به جهت اينكه در آن موقع باريك كه ما مشغول اين ترتيبات بوديم بفكر هيچكس نيامد . شرم دارم از اينكه صورت اسماء افسرانى را كه در زمان اجراى كار خدمات شايان خود را از سايرين ممتاز كرده‌اند و بنده ايشان را لايق ميدانم كه با نشان دولت روسيه مكافات شوند تقديم خدمت كنم منتظر اوامر عالى كلنل و . لياخوف .\r\n\r\n[ 817 - راپورت نمرهء 63 
  ]\r\n817 محرمانه راپورت 63 12 ژوئن 1908 . جناب جلالتمآبا تلگراف عالى را در حضور افسرهايى كه در راه روسيه و اجراى خيالات او حاضرند تن و جان خود را فدا كنند در خصوص اينكه اعليحضرت امپراطور مناسب ديده‌اند كه در تلگرافى كه جناب سردار قفقازيه در خصوص خدمتگزارى بريكاد قزاق در تخريب مجلس باعليحضرت امپراطور كرده بودند با دستخط خود مرقوم فرمايند . آفرين قزاقها ، تشكر بافسران شجاع . خواندم تمام ايشان غرق مسرتى شدند كه تعريفش خارج از امكان است و چنان آواز خود را بزنده باد بلند كردند كه تا مدتى دراز عكس آواز زنده‌باد آنها مسموع بود شدت مسرت افسرها را بيان كردن غيرممكن است متفقا قرار داده‌اند كه بنده از جنابعالى خواهش كنم كه از جناب سردار قفقازيه خواهش كنيد حسيات صادقانهء افسران را در راه اوامر تاجدار روسيهء عظمى و تمام هستى خود را براى انجام فرامين امپراطور اعظم خود فدا كنند عرض نمايند . متشكر الطاف اعليحضرت امپراطور اعظم . كلنل و . لياخوف .\r\n\r\n[ 818 - آشوب مستبدان . 
  ]\r\n818 من العواقب خلاصه در دربار محمد على شاه مقدمات خرابى مجلس فراهم شد و سيد هاشم تبريزى كه يكى از سرجنبانان محلهء شتربان تبريز بود و بعدا به تهران ساكن شده بواسطهء مخالفت خود با مشروطه‌خواهان با يارى محمد على شاه گروهى از افراد سركش تهران و تبريز را گرد خود فراهم نموده بدسته‌بندى پرداخت و شيخ فضل اللّه نورى و ملا محمد آملى امام مسجد مروى با اسلحهء تفسيق و تكفير مشروطه‌خواهان را دشنام ميدادند و صنيع حضرت چاله‌ميدانى و مقتدر نظام سنگلجى جوانان محلات تهران را دور خود جمع و در كوى و برزن فرياد ميكردند : ما دين نبى خواهيم مشروطه نمىخواهيم آتش فتنه را دامن مىزدند مشروطه‌خواهان و مجلسيان نيز بكوشش پرداختند سرانجام ، چگونگى ميدان توپخانه و قتل افرادى بىگناه در 16 ذيقعدهء 1325 فراهم شد . بعد از تظاهرات بسيار چون محمد على شاه قواى خود را كافى براى مقابله نمىديد خود فى الجمله از حركات بازايستاد با همهء آن بازار تهران تعطيل بود علتش توقيف\r\n\r\n","description":"","footnote":"","page_name":" 525 ","page_number":546},
  {"content":"\r\n\r\nناصر الملك همدانى وزير قانون‌خواه و اروپا رفته بود .\r\nشاه در باغشاه بيرون دروازهء تهران ساكن بود . بعد از توپ بستن مجلس در 23 جمادى الاولى 1326 ه لياخوف روسى بعد از هفت ساعت جنك جمعى كشته و برخى زخمى و گروهى اسير شدند و روز 25 جمادى الاولى دو روز پس از توپ بستن مجلس حكمى بامضاى كلنل لياخوف فرماندهء بريكاد در تهران منتشر و بوسيلهء دستخط مشير السلطنهء صدراعظم تصحيح گرديد در آن نوشته بود كه شاهزاده مؤيد السلطنه حاكم تهرانست و لياخوف حكمران نظامى . در جنك با مجلس تقريبا دويست تن از مشروطه‌خواهان اسير شدند و برخى مانند :\r\nملك المتكلمين ، ميرزا جهانگير خان صور اسرافيل روح القدس كشته شدند و سيد محمد طباطبائى و سيد عبد اللّه بهبهانى از تهران نفى شدند و سيد حسن تقىزاده و بهار الواعظين بسفارت انگليس پناه بردند و سيد جمال واعظ اصفهانى بلرستان فرار كرد و در آنجا كشته شد . فرمان حكومت نظامى بتاريخ 22 ژوئن 1908 ميلادى مطابق 1326 هجرى در تهران آگهى شد :\r\nچون تهران و ساير شهرستانهاى ديگر كشور در تحت قانون نظامى خواهد بود فرمان داديم كه كليهء اجتماعات در خيابانها و محلات ممنوع است .\r\nسرانجام آزاديخواهان و سران ايشان مانند ستار خان و باقر خان از تبريز دوباره شورش كردند و سپاهى بفرمان على قلى خان سردار اسعد بختيارى و نجفقلى خان صمصام السلطنه از اصفهان و از گيلان برياست محمد ولى خان سپهسالار تنكابنى و سردار محسن و يپرم خان ارمنى به تهران تك آوردند و در اول صبح جمادى الثانيه 1327 وارد تهران شدند پس از كمى زد و خورد محمد على شاه پادشاهى را بدرود گفته و براى حفظ جان در قريهء زرگنده بسفارت روس پناه برد سپس طبق قانون اساسى احمد ميرزا كودك دوازده سالهء وى بپادشاهى برگزيده شد و عضد الملك رئيس ايل قاجار كه مردى محترم و مهربان بملت بود بنيابت وى پرداخت و سپهسالار تنكابنى نخست وزير و وزير جنك شد و سردار اسعد وزير داخله و يپرم خان رئيس كل شهربانى .\r\nبعد از پناهندگى محمد على شاه در زرگنده ميان سفارت روس و انگليس از طرف هيأتى شروط زير تنظيم شد :\r\nيكم - محمد على شاه مخلوع از ايران خارج شده و كشور را ترك گويد .\r\nدوم - جواهرات سلطنتى را كه با خود برده رد نمايد .\r\nسوم - قرضهايى كه شخصا نموده ادا كند و املاك خود را كه رهن گذارده از املاك دولتى جدا كند و صد هزار تومان وظيفهء ساليانه مقرر گرديد كه بعدا قطع شد .\r\n\r\n","description":"","footnote":"","page_name":" 526 ","page_number":547},
  {"content":"\r\n\r\nمحمد على شاه بعد از آنكه از ايران خارج شد دوباره پنهانى بايران آمد و عده‌اى از تركمانان را گرد خود فراهم ساخت باز آغاز نبرد كرد اما از آزاديخواهان شكست خورد . ديگر بار عده‌اى فراهم نمود . اين عمل وى سبب شد كه سالانه‌اى كه براى او ايران معين كرده بود بريده شود . و در پايان عمر در پاريس ساكن شد و در همانجا بسال 1342 هجرى درگذشت و جنازه‌اش ظاهرا حسب وصيت او بكربلا برده نزد پدرش مظفر الدين شاه به خاك سپرده شد . محمد على شاه در عين سفاكى برسوم و اداب دينى و مذهبى پابست بود و او را عادت بودى كه هر ماه خود و ملازمانش را در حلقهء ياسين مغربى داخل كردى تا در آنماه بسلامت زيند و در كارها غالبا استخاره و تفأل با قرآن كريم كردى در مجلهء يادگار نوشته كه محمد على شاه هرگاه كه خواستى با آزاديخواهان ستيزه كند ظاهرا به امام جمعهء زنجان مراجعت كردى و از او خواستى كه در كارهايش با قرآن استخاره نمايد . نگارنده درست بخاطر ندارم چون آن مجله فعلا نزد من نيست تا خصوصيات كار او را از آنجا نقل كنم مثلا خواستى كه مجلس را توپ بندد با آن آقاى زنجانى كه دشمن آزاديخواهان بودى سؤال فرستادى و در آن نوشته بود خدايا هرگاه مجلس را توپ به‌بندم چگونه است او نيز استخاره گرفتى و گفتى خوبست و تركش بسيار بد يا فكر كردى ملك المتكلمين را تيرباران كنم چگونه آقاى زنجانى در جواب نوشتى بسيار خوبست و آيت رحمت در اين استخاره آمده بود .\r\nآنچه نگارنده از حالات محمد على شاه از پيران شنيده و از كتب ديده انسانى طبعا ساده و مهربان بود ليك اطرافيان وى او را به كارهاى ناشايست و مخالفت با مشروطه خواهان واداشتندى او نيز زير تأثير آن گرگان قرار گرفتى و آلت اغراض شوم ايشان گشتى .\r\n\r\n[ 819 - فرزندان محمد على شاه هفت تن بودند 
  ]\r\n819 فرزندان محمد على شاه مهديقلى خان مظفرى قاجارى براى نگارنده نقل كرد محمد على شاه را هفت فرزند بود .\r\nيكم احمد شاه دوم محمد حسن ميرزا سوم سلطان حميد ميرزا چهارم سلطان مجيد ميرزا پنجم اعتضاد السلطنه ميرزا ششم خديجه بانو همسر آصف السلطان هفتم آسيه بانو قاجار مظفرى همسر مجيد ميرزاى قاجار مظفرى .\r\n\r\nشعر :\r\n نبايدت كه پريشان شود قواعد ملك * نگاه دار دل مردم از پريشانى\r\nچنان كه طايفه‌اى در پناه جاه تواند * تو در پناه دعا و نياز ايشانى \r\n\r\n[ 820 - بر كنار شدن محمد على شاه از شاهى ايران 
  ]\r\n820 من الوقايع پس از آنكه محمد على شاه از شاهى ايران بر كنار شد روز بيست و هشتم جمادى الثانيه سال 1327 احمد ميرزا فرزند\r\n\r\n","description":"","footnote":"","page_name":" 527 ","page_number":548},
  {"content":"\r\n\r\nدوازده سالهء او را بپادشاهى برگزيدند و نيابت سلطنت را به عضد الملك كه رئيس ايل قاجار بود دادند و وزارت جنك را به محمد وليخان تنكابنى كه ملقب به سپهدار اعظم بود و سردار اسعد بختيارى بوزارت داخله برگزيده شد و تا تشكيل مجلس شوراى ملى كارهاى كشور بدست هيأتى مديره افتاد و نخستين كار آنان آن بود كه محمد على شاه را از ايران نفى كردند و بنابر قولى براى او سالانه هفتاد و پنج هزار تومان مقرر داشتند و او بروسيه رفت ظاهرا بتحريك دولى پس از اندك روزگارى باز از راه خراسان و استرآباد بايران بازگشت و آغاز مخالفت با حكومت مشروطه نهاد دولت دسته‌اى را مأمور مقاومت او نمود و بعد از اين واقعه دولت سالانهء او را بريد .\r\nروز دوم ذيقعدهء 1327 ه مجلس دوم گشوده شد و نمايندگان ، سپهدار اعظم را برياست وزراء برگزيدند و هيأت حاكمهء موقتى از ميان رفت . چون عضد الملك بسال 1328 در گذشت ناصر الملك همدانى به نيابت سلطنت رسيد و مقام رياست وزراء را ميرزا حسن خان مستوفى الممالك در دست گرفت . مجلس شورايملى براى اصلاح امور مالى كشور بسال 1829 هيأتى از مستشاران امريكائى را برياست مورگان شوستر استخدام كرد و عده‌اى از مستشاران سوئدى را كه رياست آنان با سرهنك يال‌مارسون بود براى ادارهء شهربانى خواست مستشاران سوئدى در تربيت نيروهاى تأمينى كوشش كردند و عدهء امنيه را بده هزار نفر رساندند . مورگان شوستر با مستشاران بلژيكى و روسها بناى مخالفت را گذاشت و چون بموجب حكم مجلس شورايملى بنا شد اموال شعاع السلطنه برادر محمد على شاه را بازداشت كنند و روسيان خانهء شخصى او را زير نظر گرفتند شوستر آنجا را محاصره و دولت روس بميانجى سفارت خود در تهران بايران اعتراض كرد و درخواست راندن شوستر را از ايران نمود . دولت ناچار به اين امر تن درداد و مستشاران آمريكائى را از اين كشور بيرون نمود . روسيان بمناسبت پيشرفتى كه در بيرون كردن امريكائيان كردند بر جرأت خود افزودند و گنبد حضرت رضا ( ع ) را در مشهد گلوله‌باران كردند و گروهى از مردم آزاديخواه از جمله شيخ محمد خيابانى را در تبريز بدار كشيدند . اين پيش‌آمدها سبب ويرانى اوضاع داخلى كشور ايران شد .\r\nاحمد شاه بسال 1332 تاجگزارى كرد و نيابت سلطنت ناصر الملك به پايان رسيد .\r\nدر همان روزگار جنگهاى جهانى آغاز شد و كشور ايران پايكوب ستوران بيگانگان گرديد . چه دولت روس و انگليس در شمال غربى و جنوب غربى اين سرزمين با قواى آلمان و اتريش كه به يارى دولت عثمانى به اين كشور آمده بودند در جنك و نبرد شدند و\r\n\r\n","description":"","footnote":"","page_name":" 528 ","page_number":549},
  {"content":"\r\n\r\nاوضاع ايران را بدتر از پيش نمودند مستوفى الممالك نخست وزير آن زمان در نگاهدارى بىطرفى ايران كوشش بسيارى كرد و استقلال ايران را نگاهدارى .\r\n\r\nشعر :\r\n چه غم ديوار امت را كه دارد چون تو پشتيبان * چه باك از موج بحر آن را كه باشد نوح كشتىبان \r\nهنگام تاجگذارى احمد شاه بسيارى از شعراء و سخنوران او را ستايش كردند چنان كه در ديوانهاى آنان نوشته و در دسترس همگان نهاده شده نگارنده قصيده‌اى را كه اديب فراهانى در ستايش احمد شاه سروده در اينجا مىآورم :\r\n\r\nشعر :\r\n آفتابىست تاج شاهنشاه * سايه‌گستر بفرق ظل اللّه\r\nآفتابى فراز سايهء حق * سايهء ز آفتاب هشته كلاه\r\nآفتابى كه زهره و مه و مهر * زير چترش همى برند پناه\r\nسايهء كز فروغ او ريزد * عرق از چهر مهر و عارض ماه\r\nآفتابى كه بىتجلى اوست * روز تاريك و روزگار سياه\r\nسايهء زير سايه‌اش تابان * چتر و تيغ و نگين و افسر و گاه\r\nچيست اين آفتاب ؟ تاج ملك * كيست اين سايه ؟ ذات اقدس شاه\r\nغير تاج خدايگان ملوك * جز برويال شاه گردون جاه\r\nشمس ديدى دمد ز مطلع ارض ؟ * سايه ديدى بچرخ زد خرگاه ؟\r\nعقل بر هوش او شده است ضمين * عدل بر داد او ستاده گواه\r\nداريوش كبير را ماند * چون برآيد فراز افسر و گاه\r\nاز دعا بر سرش زده رايت * در ركاب وى از قلوب سپاه\r\nابر دستش چو بر زمين بارد * بحر سازد به خون ديده شناه\r\nلعل رويد بجاى لاله ز خاك * سيم خيزد همى بجاى گياه\r\nپادشاه يگانه ذل عدوه * شهريار زمانه ظل بقاه\r\nشاه آزاد زاد پاينده * عين حكمت عليه عين اللّه\r\nهست يزدان هميشه باشد از آنك * سايه با سايه‌دار شد همراه\r\nاى گشايندهء امور بفكر * اى نگهبان ملك و دين بنگاه\r\nشكر للّه كه از جلوس تو گشت * بخت همراه و كار بر دلخواه \r\n\r\n[ 821 - وضع مالى ايران در زمان قاجاريان . 
  ]\r\n821 من اثر السوء عباس پرويز در تاريخ ايران گويد : وضع مالى ايران از پايان پادشاهى مظفر الدين شاه قاجار رو بويرانى نهاد وامهاى بسيارى\r\n\r\n","description":"","footnote":"","page_name":" 529 ","page_number":550},
  {"content":"\r\n\r\nكه شاه از بيگانگان براى رفتن باروپا گرفته و دنبالهء آن بدوران پادشاهى احمد شاه نيز كشيده شد بحران مالى كشور را بنهايت رسانيده مخصوصا كه بيشتر منابع ثروتى حتى گمركها و عوارض ، زير تفتيش دولت روس و انگليس يا بگرو وامهايى كه بايران داده بودند درآمد براى آنكه زمينه‌اى از اين قبيل وامها بدست آيد قسمتى از آنها در اينجا آورديم :\r\nدر سال 1318 هجرى 2250000 منات با سود 5 % به مدت 75 سال در مقابل عايدات گمرك شمال و در سال 1320 قمرى صد مليون منات و در سال 1329 هجرى يك مليون و صد و يازده هزار ليرهء انگليسى به مدت 15 سال با سود 7 % از روس و وامهاى ديگرى كه در كتب تواريخ نقل كرده‌اند .\r\nقاجاريان از دولت انگليس نيز وامهايى گرفته‌اند كه براى نمونه چند جمله آن را مىنگارم بسال 1329 هجرى صد و بيست و پنج هزار ليرهء انگليسى به مدت 5 سال با سود 5 % در مقابل عايدات گمرك جنوب . و در سالهاى 1330 و 1331 و 1332 ه بدفعات قريب چهارصد و پنجاه هزار ليرهء انگليسى باز در مقابل قسمت ديگرى از عايدات جنوب . غير از آنچه گفته شد دولت ايران وامهاى ديگرى نيز ببانك شاهى و بانك استقراضى روس داشت كه براى احتراز از اطناب ازدياد آن خوددارى شد با مطالبى كه فى الجمله بدانها اشارت رفت اضافه بر آنكه ايران استقلال مالى خود را از دست داد استقلال سياسى و زمينى آنها نيز در خطر افتاد .\r\nاز سوى ديگر آشوبهاى درونى كشور و سركشى ايلها و عشاير از حكومت مركزى و وجود ملوك الطوايفى در سراسر ايران و بروز جنگهاى جهانى نخستين ( 1908 - 1914 ) و بخش ايران به دو منطقهء نفوذ روس و انگليس و روى كار آمدن دو حكومت يكى در مركز و ديگرى در مغرب بتوسط مهاجرين اوضاع سياسى و اقتصادى ايران را به نظر بدتر مىنمود .\r\nاسماعيل آقا سميتقو در آذربايجان ( 1309 ش ) و نايب حسين كاشى و پسرش ما شاء اللّه خان در كاشان و سيد طاها از اشرار لر و كرد ( 1303 ش ) و امير عشاير و امير نصرت و اقبال السلطنهء ماكوئى و كاظم خان قوشچى و سردار رشيد و شيخ خزعل در خوزستان ( 1303 ش ) و ميرزا كوچك خان جنگلى ( 1300 ش ) و سيد جلال چمنى از پيروان كوچك خان ( 1301 ش ) در شمال و مخالفت هريك از ايشان با دولت اساس آرامش را در اين كشور از ميان برده بود و حكومت مركزى يعنى تهران نمىتوانست اوضاع را بهبودى بخشد .\r\n\r\nشعر :\r\n يكى بر سر شاخ بن مىبريد * خداوند بستان نظر كرد و ديد \r\n\r\n","description":"","footnote":"","page_name":" 530 ","page_number":551},
  {"content":"\r\n\r\n بگفتا كه اين مرد بد مىكند * نه با من كه با نفس خود مىكند\r\nنصيحت بجايست اگر بشنوى * ضعيفان ميفكن بكتف قوى \r\n\r\n[ 822 - نائب حسين كاشى . 
  ]\r\n822 من الحوادث نائب حسين خان كاشانى چنان كه مشهور است نائب فراش‌خانهء حكومت كاشان و مرتكب شرارت شدى در زمان ناصر الدين شاه وى را به تهران آوردند و در زندان چهار سوق بزرك زير نظر ميرزا محمد رضاى زندان‌بان زندانى شد . غلامحسين رنگرز معروف به بابا كاشى شوى دايهء پدر جناب تورج امين سابقهء دوستى كه با ميرزا محمد رضا داشتى پولى به او داده او نيز نايب حسين را از آنجا فرار داد و بكاشان فرستاد نايب حسين باز شرارت را از سر گرفته تشكيل سپاه داد مكرر با چراغعلى خان بختيارى و دولت ميجنگيد گاهى مغلوب و زمانى غالب ميشد . در جنك جهانى اول آلمانها او را اجير كرده به سفر مهاجرت بردند و در سال 1296 ش خورشيدى از راه پشتكوه پيش نظر على خان آمد و بكاشان بازگشت و در سال 1298 ش در كابينهء وثوق الدوله كه انگليسها تصميم به منكوب كردن اشرار نموده بودند از جمله در نقطهء جنوب رجبعلى ذاقى و رضاى جوزانى و نائب حسين كاشى را تصفيه كردند اين تصفيه در زمان پهلوى اول تا بختيارى ها و شيخ خزعل و خان پشتكوه رسيد اما ما شاء اللّه خان پسر نائب حسين به وساطت مگرديچ تلگرافى هند و اروپا به تهران آمد و در تهران دستگير و اعدام شد و نائب حسين را نيز تهران آورده اعدام كردند بعدا جنازهء هردو را در حضرت عبد العظيم ( ع ) مقابل مقبرهء ناصر الدين شاه قاجار دفن كردند . نائب حسين هواى پادشاهى ايران در سر داشت حتى سيم و زر را نيز سكه زد و بر روى آن اين شعر را نقش كرده بود\r\n\r\nشعر :\r\n زد بتأييد حق سبحانى * سكه نائب حسين كاشانى \r\n\r\n[ 823 - سلطنت رضا شاه پهلوى . 
  ]\r\n823 من الوقايع چون وقايع مذكورهء فوق پيش‌آمد كرد و مردم ايران از آل قاجار سخت بيزار شدند . رضا خان ميرپنج ( كه در 24 اسفند 1256 خورشيدى برابر 1295 هجرى در آلاشت سوادكوه از اطراف مازندران بجهان آمد پدرش عباسقلى خان فرماندهء قواى نظامى در سوادكوه بود و پدر كلانش مراد عليخان هنگام محاصرهء هرات كشته شد . پرورش رضا خان پس از مرك پدر بعمش نصر اللّه خان سرتيپ برگزار شد رضا خان از خردى تمايل بنظام داشت وارد فوج سوادكوه گرديد و در 22 سالگى داخل قزاقخانه شد و در اثر كاردانى و شايستگى در جنگها مقامش بالا رفته چنان كه بسال 1294 خورشيدى رياست تيپ قزاقخانهء همدان را پذيرفت و بمقام سرتيپى رسيد ) در سوم اسفندماه 1299 ش بدستيارى سيد ضياء پسر سيد على يزدى در تهران انقلاب كرد و با\r\n\r\n","description":"","footnote":"","page_name":" 531 ","page_number":552},
  {"content":"\r\n\r\nنيروئى كه از شمال همراه آورده بود همهء نقاط حساس پايتخت را فروگرفت و بنام سردار سپه نيروى نظامى را به اختيار خويش درآورد .\r\nسيد ضياء يزدى كه در آن هنگام نخست‌وزير بود در چهاردهم اردىبهشت 1300 ش وزارت جنك را بسردار سپه داد . و چون سيد ضياء تاب مقاومت را با سردار سپه در خود نديد ببهانه‌اى در چهاردهم خرداد همانسال از نخست‌وزيرى بر كنار شد و باروپا رفت . پس از او قوام السلطنه نخست‌وزير شد و بعد از او مشير الدولهء پيرنيا . در 29 آبان سال 1300 ش مشير الدوله نيز در هيجدهم ارديبهشت 1301 ش بر كنار شد باز قوام السلطنه نخست‌وزير و در دهم بهمن سال مذكور ميرزا حسن خان مستوفى الممالك كابينه را تشكيل داد و در سوم خرداد 1302 ش باز مشير الدوله نخست‌وزير شد تا 29 مهر 1302 ش رضا خان تا آن تاريخ وزير جنگ بود . در چهارم آبان 1302 ش نخست‌وزير شد و وزير جنك نيز بود .\r\nرضا خان آغاز ، كوشش براى پادشاهى نمود و مردم بدرخواست خود يا بتحريك درخواست او تغيير وضع حكومت را خواستار شدند رضا خان در سوم اسفند 1302 ش از كار كناره جست و در هيجدهم فروردين 1303 ش دوباره نخست وزير شد و برنامهء دولت را در چهارم همان ماه بقرار زير آگهى داد : تكميل قواى دفاعيه و گذراندن قانون نظام وظيفهء عمومى و اصلاح امنيه و شهربانى شهرستانها و قوانين دادگسترى و توسعهء وسائل آموزش و پرورش و ترقى فرهنك و بهدارى و توحيد اوزان و اندازه‌ها و تكميل مؤسسات پست و تلگراف .\r\nدر نهم آبان 1304 ش مجلس شورى خلع دودمان قاجار را آگهى نمود و حكومت موقتى را برقرار كرد كه رياست آن با رضا خان بود و در دوازدهم آبان همانسال نظامنامهء انتخابات مجلس مؤسسان منتشر شد و بتدريج دول خارجى حكومت موقتى را برسمى شناخته و در پانزدهم آذر سال مذكور مجلس مؤسسان تشكيل يافت و در بيست و يكم آذر مجلس مؤسسان در بيست و چهارمين نشست خود پادشاهى ايران را برضا خان سوادكوهى مازندرانى برگزار كرد .\r\n\r\n[ 824 - فرزندان احمد شاه قاجار . 
  ]\r\n824 من الحوادث چون احمد شاه قاجار وضع را آشفته و ناگوار ديد به بهانه‌اى باروپا رفت و در سال 1304 خورشيدى برابر 1344 هجرى از ايران خبر خلعش از سلطنت به دو رسيد . و او در آن هنگام در پاريس بود و همانجا ساكن شد و در سال 1350 هجرى در پاريس درگذشت و جنازه‌اش را بكربلا نزد گور پدرش محمد على شاه و پدر كلانش مظفر الدين شاه دفن كردند . ميلاد احمد شاه در تبريز بسال 1315\r\n\r\n","description":"","footnote":"","page_name":" 532 ","page_number":553},
  {"content":"\r\n\r\nهجرى بود و مدت زندگيش سى و پنجسال و برخى پنداشته‌اند كه مسموم شده صحت آن معلوم نيست . فرزندان مرحوم احمد شاه چنان كه جناب مهديقلى مظفرى براى نگارنده نقل كرده چهارند :\r\nيكم - حميد ميرزاى قاجار كه فعلا ساكن سويس است .\r\nدوم - بانو ايران دخت قاجار ساكن پاريس .\r\nسيم - بانو همايون دخت قاجار همسر پناهى از تجار تهران كه غالبا اين بانو ساكن تهران است .\r\nچهارم - ظاهرا بانو توران نام داشته باشد .\r\n\r\nشعر :\r\n بس بگرديد و بگردد روزگار * دل به دنيا در نبندد هوشيار\r\nايكه دستت ميرسد كارى بكن * پيش از آن كز تو نيايد هيچ كار\r\nاين همه رفتند و ما اى شوخ‌چشم * هيچ نگرفتيم از ايشان اعتبار\r\nنام نيكو گر بماند ز آدمى * به كزو ماند سراى زرنگار \r\n\r\n[ 825 - وضع مالى زمان احمد شاه قاجار . 
  ]\r\n825 فرع شاهان قاجارى شاهان قاجارى هفت تن بودند سلطنت ايشان از سال 1197 هجرى تا سال 1344 در ايران برجا بود . يكم - آقا محمد خان فرزند محمد حسن خان قاجار ( 1197 - 1211 ه ) دوم - باباخان پسر برادر آقا محمد خان معروف به فتحعلى شاه ( 1211 - 1250 ه ) سوم - محمد شاه فرزند عباس ميرزا بن فتحعلى شاه ( 1250 - 1264 ه ) چهارم - ناصر الدين شاه فرزند محمد شاه ( 1264 - 1313 ه ) پنجم - مظفر الدين شاه فرزند ناصر الدين شاه ( 1313 - 1324 ه ) ششم - محمد على شاه فرزند مظفر الدين شاه ( 1324 - 1327 ه ) هفتم - احمد شاه فرزند محمد على شاه ( 1327 - 1344 ه )\r\n\r\nشعر :\r\n دل اى حكيم ، درين معبر هلاك مبند * كه اعتماد نكردند بر جهان عقال\r\nمكن به چشم ارادت نگاه در دنيا * كه پشت مار بنقش است و زهر او قتال\r\nنه آفتاب وجود ضعيف انسان را * كه آفتاب فلك را ضرورتست زوال \r\nپايان\r\n\r\n","description":"","footnote":"","page_name":" 533 ","page_number":554},
  {"content":"\r\n\r\n\r\nفهرست عناوين كتاب\r\n1 - مقدمه در خطبهء كتاب و ستايش و سپاس .\r\nب - عنوان در بيان ايراد سوانح .\r\nج - سرآغاز در كتبيكه از آنها استفاده شده .\r\n1 - نظار بن معد كربى .\r\n2 - در حالات ابن سينا .\r\n3 - در ذكاوت اياس بن معاذ .\r\n4 - سلطان محمود و احمد حسن ميمندى .\r\nلمعهء اول - در احوال پيامبر اكرم ( ص ) .\r\nلمعهء ثانى - در حالات على ( ع ) و فرزندانش\r\n5 - داستان اسماعيل هرقلى .\r\n6 - زن جذام گرفته\r\n7 - داستان مدينة النحاس .\r\n8 - بليناس حكيم و بت يمن .\r\n9 - داستان عاشقى شبه و جميل .\r\n10 - عبد الملك و شبيه\r\n11 - خالد برمكى .\r\n12 - مرغى كه براى سلطان محمود فرستادند .\r\n13 - سليمان عبد الملك با خالد برمكى .\r\n14 - شاه جوهران و خاصيت آن .\r\n15 - هشام بن عبد الملك اپير .\r\n16 - خواب ديدن عبد الملك .\r\n17 - عبد الملك مروان با دو جاريه .\r\n18 - انقراض دولت بنى اميه .\r\n19 - ابو مسلم مروزى با سپاه مروان .\r\n20 - فرع بنى اميه ، از معاويه تا مروان .\r\n21 - عمر عبد العزيز با محمد بن على عباسى .\r\n22 - عبد اللّه سفاح و بنى اميه .\r\n23 - رفتن امير نصر سامانى بهرات .\r\n24 - ديدن سفاح عباسى خود را در آينه .\r\n25 - منازعت عبد اللّه عباسى با ابو جعفر .\r\n26 - على بن يقطين وزير .\r\n27 - درگذشتن حجاج ثقفى ( نمره غ ) .\r\n28 - عمارت كردن ابو جعفر عباسى بغداد را .\r\n29 - ابو جعفر عباسى با فراش پير .\r\n30 - خواجو شاعر كرمانى .\r\n31 - اوكتاى قاآن با پير تهىدست .\r\n32 - آبادى بغداد در زمان ابو جعفر عباسى .\r\n33 - كوشيدن جعفر عباسى در استيصال مروانيه\r\n34 - ازهر بن سعد باهلى با ابو جعفر عباسى .\r\n35 - رفتن ابو جعفر عباسى به حج .\r\n\r\n","description":"","footnote":"","page_name":" 534 ","page_number":555},
  {"content":"\r\n\r\n36 - حج گزاردن مهدى عباسى .\r\n37 - واقعهء آسمانى در زمان مهدى عباسى .\r\n38 - علامت آسمانى در زمان قيصر ثالث .\r\n39 - حكم بن هاشم برقعى .\r\n40 - مرد زشت‌روى و كعبه .\r\n41 - مهدى عباسى و اعرابى .\r\n42 - مهدى عباسى با برخى از اقاربش .\r\n43 - خلع مهدى عباسى عيسى بن موسى را .\r\n44 - هادى عباسى و خارجى .\r\n45 - هرثمة بن اعين با هادى عباسى .\r\n46 - ذكاوت خليل بن احمد نحوى .\r\n47 - داستان حكيم شامى كه نابينا شد .\r\n48 - مهدى عباسى با انگشتر ياقوت .\r\n49 - ميرانشاه و در قيمتى كه در آب افتاد .\r\n50 - هرقل رومى و زيارت بيت المقدس .\r\n51 - يحيى بن عبد اللّه علوى با فرزند زبير عوام .\r\n52 - عظمت آل برمك .\r\n53 - ابو اسحاق موصلى با جعفر برمكى .\r\n54 - يكى از كتاب زمان هارون الرشيد .\r\n55 - يكى از اعيان زمان هارون الرشيد .\r\n56 - محمد دمشقى و پسر فضل بن يحيى برمكى .\r\n57 - جوانمردى فضل بن يحيى برمكى .\r\n58 - يحيى برمكى .\r\n59 - رشيد عباسى با منذر دمشقى .\r\n60 - هارون الرشيد و كنيزك مست .\r\n61 - هارون الرشيد و ابو يوسف قاضى بغداد\r\n62 - جبرئيل طبيب با هارون الرشيد .\r\n63 - زنى كه خواب خود براى ابن سيرين نقل كرد\r\n64 - احمد بن منصور با كسى كه خواب ديده بود\r\n65 - رشيد عباسى با منكه طبيب هندى .\r\n66 - هارون الرشيد و بختيشوع طبيب .\r\n67 - خبرى نام مرده كه زنده شد .\r\n68 - كنيز هارون الرشيد و جبرئيل طبيب .\r\n69 - امير منصور سامانى و مرض مفاصل .\r\n70 - وصيت هارون الرشيد به مأمون .\r\n71 - ولىعهدى امين عباسى .\r\n72 - مخالفت ابراهيم مهدى با مأمون عباسى .\r\n73 - واقدى با دوستش .\r\n74 - يكى از ياران پيامبر ( ص ) و خوشهء انگور .\r\n75 - ديوجانس و دو يار موافق .\r\n76 - برگزار كردن رشيد وليعهدى را بامين\r\n77 - ابو جعفر عباسى و فرزند مهدى .\r\n78 - اعتقاد مأمون بفضل بن سهل .\r\n79 - مأمون و مادر فضل بن سهل .\r\n80 - پيشگويى غياث الدين بمرك خود .\r\n81 - داستان نظامى عروضى .\r\n82 - فرستادن مأمون طاهر ذو اليمنيين را ببغداد\r\n83 - يعقوب اسحاق منجم با ابو معشر بلخى .\r\n84 - مأمون و پوران‌دخت .\r\n85 - زيركى پوران‌دخت .\r\n86 - مهلب بن ابى صفره و بديعهء مطربه .\r\n87 - اصمعى و زن زيبا .\r\n88 - متنبى و مأمون .\r\n89 - مأمون و عامل وى در كوفه .\r\n90 - مأمون و امام مسجد .\r\n91 - مأمون و سعيد علاف .\r\n92 - امير تيمور گورگان و ناخوشك .\r\n93 - ابراهيم عباسى و مأمون .\r\n\r\n","description":"","footnote":"","page_name":" 535 ","page_number":556},
  {"content":"\r\n\r\n94 - معتصم بن رشيد و حشم او .\r\n95 - نيرومندى عز الدوله بختيار ديلمى .\r\n96 - معتصم عباسى و زن مسلمان .\r\n97 - مأمون و بابك خرم‌دين .\r\n98 - شاه شجاع با پدر خود .\r\n99 - تگركى كه در زمان معتصم در بغداد باريد\r\n100 - معتصم هشتم خليفهء عباسى بود .\r\n101 - تحقيق واثق عباسى سد يأجوج و مأجوج را\r\n102 - آتشى كه در زمان واثق عباسى پديد شد .\r\n103 - آتشى كه در زمين بنى غطفان پديد شد .\r\n104 - بسيار خوارى واثق عباسى .\r\n105 - تقسيم ملكشاه كشور را بر اخوان خود .\r\n106 - كشته شدن مروان در مصر .\r\n107 - زندانى شدن احمد بن بدر .\r\n108 - فرورفتن سيزده قريه از قيروان به زمين .\r\n109 - مردن چهل دانشمندان در شبى بقزوين .\r\n110 - تكلم غرابى در زمان متوكل .\r\n111 - تكلم كردن مرغى در ساحل رود نيل .\r\n112 - تكلم مرغى در زمان متوكل .\r\n113 - زرد شدن آب دجله در زمان متوكل .\r\n114 - كشته شدن متوكل بامر پسرش مستنصر .\r\n115 - كشتن سلطان احمد جلاير خواص خود را .\r\n116 - احمد بن محمد ، عامل احمد وزير .\r\n117 - شيفته شدن سعيد بر كنيزكى .\r\n118 - رنديكه در زمان منتصر بود .\r\n119 - تل بنى شفيق .\r\n120 - خواب ديدن معتضد حضرت على ( ع ) را .\r\n121 - محمد بن زيد العلوى و ايثار وى .\r\n122 - وليعهد كردن معتمد پسرش جعفر را .\r\n123 - مهابت معتضد و اثر آن .\r\n124 - وام تاجر بيكى از امراء معتضد .\r\n125 - ظاهر شدن شخصى بر معتضد .\r\n126 - اثر زلزله‌ايكه در عصر مكتفى شد .\r\n127 - وزير مكتفى .\r\n128 - خروج قرمطيان به زمان مقتدر .\r\n129 - رسيدن خلافت بمقتدر عباسى .\r\n130 - بيزار شدن يونس الاستاد از مقتدر .\r\n131 - ظاهر شدن هزار سر آدمى به زمان مقتدر\r\n132 - زندانى كردن مقتدر برادر خود قاهر را\r\n133 - خليفه شدن قاهر بكوشش يونس الاستاد\r\n134 - ظاهر شدن كوكبى به زمان مستكفى .\r\n135 - بردن قرامطه حجر الاسود را از مكه .\r\n136 - كوبيدن مردى حجر الاسود را .\r\n137 - داستان ابى نصر فارابى .\r\n138 - داستان ابى الحسن حمدانى طبيب .\r\n139 - داستانى راجع بطبيب مذكور .\r\n140 - مرغى بزرك در زمان طايع .\r\n141 - داستان رخ و كلانى آن .\r\n142 - داستان نصله سردار اسلامى .\r\n143 - داستان ابن مقله ( نمره مكرر و غلط )\r\n143 - نوشتن ابن مقله سه مصحف به خط خود .\r\n144 - عزل كردن بهاء الدوله طايع را از خلافت\r\n145 - منازعهء ميان قادر خليفه و محمود غزنوى\r\n146 - قبول كردن بساسيرى دعوت اسماعيليه\r\n147 - طغيان كردن آب دجله در زمان قائم\r\n148 - ساختن شهر تبريز بدست زبيده .\r\n149 - خواستن مستنجد زرگر ضراب را\r\n\r\n","description":"","footnote":"","page_name":" 536 ","page_number":557},
  {"content":"\r\n\r\n150 - داستانى از مستنجد .\r\n151 - گرفتن مقتدى تركان خاتون را .\r\n152 - مقتدى خليفه با شمس النهار .\r\n153 - داستان اباقا خان هنگام درگذشتنش\r\n154 - اجتماع كواكب سبعه در برج حوت .\r\n155 - جمع كردن مادر واثق منجمان را .\r\n156 - عقربهاى پرنده در زمان مستر شد .\r\n157 - اعتياد يافتن قطب الدين قيمار .\r\n158 - كشته شدن شهاب الدين سهروردى .\r\n159 - مستنصر و خزانهء زر .\r\n160 - نسب معتصم عباسى .\r\n161 - پيدا شدن آتش در وادى جلين .\r\n162 - خسرو پرويز .\r\n163 - داروغهء بعقوبهء بغداد .\r\n164 - تشيع مردم قزوين .\r\n165 - زندان افتادن معتصم بامر هلاكو خان .\r\n166 - ظاهر شدن قبر زنى در يمن .\r\n167 - آل عباس سى و هفت نفر بودند .\r\n168 - افكندن طاهر نام مأمون از خطبه .\r\n169 - نشستن طغرل بجاى ملك ارسلان سلجوقى\r\n170 - شكست امير مسعود از سلاجقه .\r\n171 - داستان واعظ زمان طاهر ذو اليمنيين .\r\n172 - وصف عمارت تاج الدين ختلان .\r\n173 - آوردن طاهر سرامين را نزد مأمون .\r\n174 - آغاز حال يعقوب بن ليث .\r\n175 - ليث صفار .\r\n176 - جنگيدن امير اسماعيل با عمروليث .\r\n177 - تدبير عمروليث در كار بزرگان .\r\n178 - سفاكى عمروليث .\r\n179 - خوان گستردن عمروليث و بارعام مردم .\r\n180 - ملك ناصر مصرى .\r\n181 - زال با همسرش رودابه .\r\n182 - فرع صفاريان .\r\n183 - حالات امير اسماعيل سامانى .\r\n184 - بخشودن اسكندر دشمن را .\r\n186 - مهابت امير اسماعيل در سپاه خويش .\r\n187 - سركشى محمد هارون از اسمعيل سامانى\r\n188 - رسيدگى امير اسماعيل سنك خراج را .\r\n189 - آمدن امير اسماعيل بهرات .\r\n190 - مراعات كردن احمد بن اسماعيل فضلاء را\r\n191 - داستان ماكان بن كاكويه .\r\n192 - امير نصر و تعريف جوهرى نزد وى .\r\n193 - يغما بردن مردم خزانهء امير نصر را .\r\n194 - فرع آل سامان نه تن بودند .\r\n195 - داستان البتكين غلام احمد سامانى .\r\n196 - داستان آزادى لقمان حكيم .\r\n197 - خواب سبكتكين و آتش‌سراى او .\r\n198 - داستان وزارت ابو العباس اسفراينى .\r\n199 - گرامى بودن يعقوب نزد مهدى عباسى .\r\n200 - تغير محمود غزنوى به احمد حسن ميمندى\r\n201 - فتح سلطان محمود سومنات را .\r\n202 - سلطان محمود و بت معلق .\r\n203 - ديدن سلطانمحمود خود را در آينه .\r\n204 - سؤال دوانقى از دولتخواهى عيب مهدى را\r\n205 - رفتن محمود نيمه شبى بخانهء درويشى .\r\n206 - ديدن محمود قماربازيرا كه بنامش بود\r\n207 - لشكركشى محمود به سيستان .\r\n208 - خلف بن احمد و كار شنيع او .\r\n\r\n","description":"","footnote":"","page_name":" 537 ","page_number":558},
  {"content":"\r\n\r\n209 - فتح قلعهء بهيم بسليمان سبكتكين .\r\n210 - گرفتن محمود عراق را از آل بويه .\r\n211 - رفتن محمود بديدار زاهد آهوپوش .\r\n213 - ديدن سلطان ديوجانس فيلسوف را .\r\n214 - ديدن ابن سينا آهن‌پارهء آسمانى را .\r\n215 - تگرك صد رطلى اطراف بغداد .\r\n216 - خوارزمشاه و حكماء .\r\n217 - تعجب علماء شيراز از بسيارى ذكاء ابن سينا\r\n218 - ملزم شدن ابن سينا از كلام كناسى .\r\n219 - بيمارى سلطان محمود سبكتكين .\r\n220 - برانداختن محمود غوريان را .\r\n221 - ربودن شيرى مردى را از بيشه .\r\n222 - داستانى از قاضى تنوخى .\r\n223 - طمع كردن علاء الدين در ملك غزنويان .\r\n224 - لشكر كشيدن غياث الدين بخراسان .\r\n225 - پرداختن شاپور بفتح قلعهء ديار جزائر .\r\n226 - طمع كردن فخر الدين والى در هرات .\r\n227 - كشته شدن شهاب الدين سام در راه غزنين\r\n228 - شهاب الدين را جز دخترى خلف نبود .\r\n229 - نبرد كردن محمد بختيار با فيل دمان .\r\n230 - رفتن بهرام گور بهندوستان .\r\n231 - فرع پادشاهان غور پنج تن بوده‌اند .\r\n232 - حفاد بهرام گور .\r\n233 - لشكر كشيدن محمد بختيار بلكمير هند\r\n234 - نشستن اسفار بن شيرويه بجاى ماكان\r\n235 - پيروز شدن عماد الدوله بر ياقوت .\r\n236 - داستان سپاهى براق خان .\r\n237 - داستان شكست ياقوت از عماد الدوله .\r\n238 - تسخير كرمان بامر عماد الدوله .\r\n239 - كنيز عضد الدوله با يكى از ملازمان .\r\n240 - فريب دادن عضد الدوله قيصر روم را .\r\n241 - سپردن مال بقاضى كرد فناجرد .\r\n242 - لشكر كشيدن فخر الدوله بجرجان .\r\n243 - پناه بردن فخر الدوله بآل سامان .\r\n244 - احمد بن خالد صيرفى كاتب .\r\n245 - سلطنت سيده زن فخر الدوله .\r\n246 - پناه خواستن مجد الدوله از سلطان محمود\r\n247 - دوقلوهاى ارمن زمان ناصر الدوله .\r\n248 - سلطنت بهاء الدوله و نافرمانى عز الدوله\r\n249 - آل بويه هفده تن بودند .\r\n250 - فرزندان سلجوق .\r\n251 - نكاح طغرل بيك دختر قائم عباسى را .\r\n252 - طغيان قلتمش خان .\r\n253 - دولتخواهى فضلويه والى طنجه .\r\n254 - آمدن ايلچى قادر بديدار الب ارسلان .\r\n255 - شكست امير تيمور گوركان .\r\n256 - رفتن الب ارسلان بروم .\r\n257 - يورش غازى مراد بولايت الجوك .\r\n258 - عزم سلطان در تسخير خوارزم .\r\n259 - كشتن طايفهء اويس كعب يهودى را .\r\n260 - جنك سلطان روم با الب ارسلان .\r\n261 - شاه خان و قصد تسخير ايران .\r\n262 - دستار سر الب‌ارسلان .\r\n263 - كوتوال خوارزمى و الب ارسلان .\r\n264 - بتخت نشانيدن خواجه ، ملك ، شاهرا .\r\n265 - خواجه نظام الملك و اجرت كشتىبانان .\r\n266 - سيف الدين رستم و زنى در روزگار او .\r\n\r\n","description":"","footnote":"","page_name":" 538 ","page_number":559},
  {"content":"\r\n\r\n267 - خواجه و وليعهدى بركيارق .\r\n268 - تركان خواتون و سعايتش با خواجه .\r\n269 - وفات سلطان در بغداد .\r\n270 - منجم موصلى و خواجه نظام الملك .\r\n272 - محصول خاصهء سلطانى و خرج او .\r\n273 - ابو على شرف شاه و فرزند وى .\r\n274 - اسماعيل طبيب و جوان قصاب .\r\n275 - يكى از معاريف مصر و حكيم حاذق .\r\n276 - خواجه و اسب لاغر .\r\n277 - خواجه و نابينا در مسجد .\r\n277 - عون الدين و دست‌تنگى وى ( نمره غ )\r\n278 - وزارت خواجه نظام الملك .\r\n279 - تشيع ابو نصر كندرى ( نمره مكرر ) .\r\n279 - خروج تكش بر امير بركيارق .\r\n280 - شست جوان دزد .\r\n281 - كدورت ضياء الملك بر علاء الدوله .\r\n282 - داستان احمد عطاش اسماعيلى .\r\n283 - درگذشت اتابك محمد ايلدگز .\r\n284 - مهارت احمد عطاش در نجوم .\r\n285 - سلطنت محمود بامر پدرش سلطان محمد\r\n286 - رنجش بركيارق از وزير مؤيد الملك\r\n287 - سركشى محمد هارون بر امير اسماعيل\r\n288 - وليعهد كردن ملكشاه فرزند خود را\r\n289 - اژدهائى در نواحى غرار .\r\n290 - بت‌شكنى سلطان محمد .\r\n291 - گرفتار شدن سلطان محمود سلجوقى .\r\n292 - معزول شدن ملكشاه بن محمود .\r\n293 - كشتن فدائيان وزير آمر اسماعيلى را\r\n294 - نزاع سلطان محمد و متقى عباسى .\r\n295 - درگذشتن مادر سلطان سنجر .\r\n296 - ترقى كردن نصير الدين خوارزمى بوزارت\r\n297 - اختلال قواعد ملك ، آخر زندگى سنجر\r\n298 - دستور قتل حجاج پيروان عبد الرحمان را\r\n299 - باربد ، مطرب و غلام .\r\n300 - تركمانان غزمو در ايام سلطان سنجر\r\n301 - فرع سلاجقه سه طبقه بودند .\r\n302 - گذر كردن سلطان سنجر از جيحون\r\n303 - منازعهء سلطان شاه با تكش .\r\n304 - سرانجام كار سلطان شاه با تكش .\r\n305 - نكوهش كردن اسيرى از اسماعيليه .\r\n306 - برخورد سارخ‌نامى با دزد .\r\n307 - قراخطا و سلطان محمد خوارزمشاه\r\n308 - سلطان محمد و غزنين .\r\n309 - بزم سلطان محمود .\r\n310 - سرانجام حال محمد خوارزمشاه .\r\n311 - سئوال جلال الدين از ركن الدين .\r\n312 - سرانجام كار يزدجرد .\r\n313 - سنجر شاه و خيام .\r\n314 - سلطان محمد خوارزمشاه .\r\n315 - نقل عطاء الملك از محمد خوارزمشاه\r\n316 - سرانجام خانواده محمد خوارزمشاه .\r\n317 - دارا و خاصانش .\r\n318 - غرائب حالات مغول .\r\n319 - نقل مؤلف ناصرى از خوارزمشاه .\r\n320 - قتل‌عام كردن ايچكداى هرات را .\r\n321 - داستان عزير پيامبر .\r\n\r\n","description":"","footnote":"","page_name":" 539 ","page_number":560},
  {"content":"\r\n\r\n322 - تعمير قطب الدين قلعهء سعرود را .\r\n323 - تسخير تيمور قلعهء النجق را .\r\n324 - سلطان جلال الدين فرزند خوارزمشاه\r\n325 - داستان امين عباسى .\r\n326 - فرزندان قليچ ارسلان .\r\n327 - سركشى براق حاجب بر سلطان محمد\r\n328 - محاربهء ميان شاهرخ و فرزندان قرايوسف\r\n329 - خوارزمشاه با لشكر تاتار .\r\n330 - فرع خوارزمشاه كه نه تن بودند .\r\n331 - دلاورى اتابك سعد زنگى .\r\n332 - سعدى و اتابك .\r\n333 - قطب الدين شيرازى و ظرافت وى .\r\n334 - هلاكو خان و خواجه نصير طوسى .\r\n335 - خواجه همام و سعدى .\r\n336 - قحطى زمان اتابك زنگى .\r\n337 - قحط سالى نيشابور .\r\n338 - فرع اتابكان فارس كه يازده تن بوده‌اند\r\n339 - برده‌خرى در تركستان .\r\n340 - نشستن قزل‌ارسلان بجاى اتابك محمد\r\n341 - سعد الدين تفتازانى باحساد .\r\n342 - داستانى از سعد الدين .\r\n343 - سلطان جلال الدين منيكبرنى\r\n344 - اتابكان آذربايجان كه شش تن بوده‌اند\r\n345 - داستان جوهر خادم .\r\n346 - حالات بابر شاه .\r\n347 - معز فاطمى خليفهء مصر .\r\n348 - خليفه شدن عزيز باللّه مصرى .\r\n349 - وصف مرغ عنقا .\r\n350 - وصف عنقاى مغرب .\r\n351 - وصف مرغ ققنس .\r\n352 - حاكم بن عزيز و ديندارى او .\r\n353 - خروج يكى از اولاد هشام بر حاكم مصرى .\r\n354 - داستان وشمگير .\r\n355 - برآمدن ستاره‌اى در عهد طاهر مصرى\r\n356 - درخشيدن ستاره‌اى در زمان مطيع عباسى\r\n357 - درگذشتن امير تاج علوى در حجاز .\r\n58 - 3 متوارى شدن حسن صباح از بيم نظام الملك\r\n359 - فخر رازى با اسماعيليه .\r\n360 - چهارده تن فرع اسماعيليهء مغرب .\r\n361 - اسماعيليهء ايران هشت تن بودند .\r\n362 - داستان محمد تومرث .\r\n363 - جفر و جامع حضرت على .\r\n364 - آل عبد المؤمن كه سيزده تن بوده‌اند .\r\n365 - رسالت براق حاجب .\r\n366 - ملوك قراخطاى نه تن بوده‌اند .\r\n367 - كوچ كردن كردان از شام بلرستان .\r\n368 - سگ مرد غريب\r\n369 - داستان هزارسيف .\r\n370 - تنقيح در نسب لران .\r\n371 - شادى نام جد آل ايوب مصر .\r\n372 - فتح عمروعاص اسكندريه را .\r\n373 - قحطى در مصر زمان آل ايوب .\r\n374 - فرع آل بويه .\r\n375 - حالات قوم مغول .\r\n376 - داستانى از مغول .\r\n377 - داستان تومنه خاتون مغول .\r\n378 - داستان تموچين مغول .\r\n\r\n","description":"","footnote":"","page_name":" 540 ","page_number":561},
  {"content":"\r\n\r\n379 - داستانى از مغول .\r\n380 - خروج اردشير بابكان .\r\n381 - داستان اردشير بابكان .\r\n382 - خواب چنگيز خان و دستار بسر نهادن\r\n383 - چنگيز و دستهاى درازشده‌اش در خواب\r\n384 - هجوم چنگيز خان بايران .\r\n385 - رفتن الاق پويان با سپاه به بناكت .\r\n386 - برادرزاده واسكى حاكم تكريت\r\n387 - داستان مسافر و دزدان .\r\n388 - داستان عمرو بن مسعده .\r\n389 - تركان خاتون بعد از شويش .\r\n390 - رفتن چنگيز خان به بخارا .\r\n391 - سطوت چنگيز خان .\r\n392 - شجاعت و جلادت چنگيز خان .\r\n393 - داستان سطيح كاهن .\r\n394 - رفتن قاضى اشرف پيش چنگيز خان .\r\n395 - شكار كردن چنگيز خان .\r\n396 - رفتن جوجى بدشت قبچاق .\r\n397 - به شكار پرداختن مغولان .\r\n398 - مراجعت خان به محل خود .\r\n399 - ايلك خان و سلطان محمود غزنوى .\r\n400 - داستان عبد الملك ابو الزباب .\r\n401 توصيف عميد حبش سكاكى را نزد جغتايخان\r\n402 - مانى نقاش و هنرهايش .\r\n403 - وليعهد چنگيز خان .\r\n404 - داستان محمود تارابى .\r\n405 - نشستن اوكتاى بجاى چنگيز خان .\r\n406 - ارادهء منكوقاآن تسخير تنكناش را .\r\n407 - ارادهء گرفتن قبلا قاآن كشور چين را .\r\n408 - اوصاف قاآن مغول .\r\n409 - جوانمردى گبرى بدرويشى .\r\n410 - جوانمردى قاآن .\r\n411 - منع وزراء بهرام گور را در جوانمردى .\r\n412 - اندرز كردن مردى انوشيروان را .\r\n413 - انعام كردن قاآن به پيشكش آرنده .\r\n414 - افراط كردن قاآن در بخشش .\r\n415 - پير بغدادى و قاآن .\r\n416 - قاضى وجيه الدين و غزى كردن او .\r\n417 - زندانى كردن الغ بيك يارعلى را .\r\n418 - حاكم شدن ميرزا بامر امير تيمور .\r\n419 - تاراج اعراب بنى جوخه مرقد على ( ع ) را\r\n420 - طالوت كه بر جالوت چيره شد .\r\n421 - بفال بد گرفتن اميرى بانك خروس را\r\n422 - بانك بىهنگام خروس .\r\n423 - داستان طاهر بهادر .\r\n424 - لشكركشى اوكتاى قاآن بختا .\r\n425 - ويران كردن ميرزا ميرانشاه قارص را\r\n426 - گريزانيدن قاآن گرگ را .\r\n427 - ترويج كردن كيوك خان كيش مسيح را\r\n428 - دستور قتل‌عام دادن ايدى قورت .\r\n429 - داستان ايليغى بانو .\r\n430 - فرستادن قاآن وزير را به شهر .\r\n431 - آمدن هلاكو بايران .\r\n432 - رفتن مؤلف طبقات بهندوستان .\r\n433 - نقل خواجه عبد اللّه انصارى از محمد شكرف\r\n434 - ترجمهء خواجه نصير طوسى .\r\n435 - نشستن ابقا خان بجاى هلاكو .\r\n436 - رفتن يعقوب ليث به بغداد .\r\n\r\n","description":"","footnote":"","page_name":" 541 ","page_number":562},
  {"content":"\r\n\r\n437 - فرستادن امير تاشكند اسبى براى امير نوح\r\n438 - گذشتن براق از جيحون ( نمره غ )\r\n439 - سعايت مجد الملك از شمس الدين جوينى\r\n440 - اباقا و بندقدار والى مصر .\r\n441 - عمروليث و انبانهاى تهى .\r\n442 - رفتن گشتاسب بروم .\r\n443 - كشتن پهلوانى اژدها را ( نمره غ )\r\n444 - رفتن شاپور بروم .\r\n445 - به تخت نشستن غول بن هلاكو .\r\n446 - سياست بهاء الدين فرزند صاحب ديوان\r\n447 - جاسوسى نيك‌پى غلام بهاء الدين .\r\n448 - كور كردن بهاء الدين مردى را .\r\n449 - زن مجدهمگر يزدى .\r\n450 - ديدن عمرو زشت‌رويان را .\r\n451 - نشستن كيخاتو بجاى ارغون .\r\n452 - كوتاه كردن بايدو خان دست صدر جهان را\r\n453 - فرستادن كيكاوس علاء الدين را بمسار .\r\n454 - مسلمان شدن غازان بسعى امير نوروز .\r\n455 - نشستن خدابنده بجاى غازان .\r\n456 - شيفته شدن خسرو پرويز بزن ملازم خود .\r\n457 - ترقى امير نوروز در خدمت غازان .\r\n458 - داستانى از جلال الدين ترك .\r\n459 - تافتن نورى از خربزهء پاره .\r\n460 - داستان مولودى كه دو پيكر بود .\r\n461 - داستان گوسالهء چهارچشم .\r\n462 - زنى كه روى و دستهايش موى داشت\r\n463 - داستانى ديگر مانند مذكور .\r\n464 - دخترى كه مرد شد .\r\n465 - كودكى كه سرش چون آدمى و تنه‌اش مار بود\r\n466 - دخترى كه دو سر و دو گردن داشت .\r\n467 - شيرخوارى كه از مغيبات سخن ميگفته .\r\n468 - پادشاهان مغول چهارده تن بوده‌اند .\r\n469 - ابو سعيد و بغداد خاتون .\r\n470 - رها شدن يارعلى از زندان الغ بيك .\r\n471 - پرسيدن حكيمى سبب دادگرى نوشيروان\r\n472 - بشاهى نشستن ارپا خان .\r\n473 - رفتن ملك اشرف به بغداد .\r\n474 - بشاهى نشستن سلطان اويس .\r\n475 - دادن سلطان اويس بغداد بخواجه سرور\r\n476 - غياث الدين سلجوقى و شمس الدين وزيرش\r\n477 - وباى تبريز .\r\n478 - طاعون بصره .\r\n479 - مردن سلطان اويس در جوانى .\r\n480 - پادشاهان ايلكانيه چهار تن بوده‌اند .\r\n481 - حاكم روم شدن تيمور تاش .\r\n482 - جنگيدن حسن ايلكانى با حسن چوپانى .\r\n483 - فتح كردن حسن كوچك .\r\n484 - زاهد و سه دعايش .\r\n485 - بشاهى نشستن اشرف برادر شيخ حسن .\r\n486 - فرقهء چوپانيه دو تن بوده‌اند .\r\n487 - بشاهى نشستن شيخ اسحاق در شيراز .\r\n488 - مردى غريب الخلقه .\r\n489 - امير مبارز الدين و سفاكى وى .\r\n490 - شمس المعالى قابوس و فضل او .\r\n491 - كينه نهادن اولاد امير مبارز الدين بر پدر .\r\n492 - يكى از فقراء و مرد در آب افتاده .\r\n493 - عظمت امير مبارز الدين .\r\n494 - داستانى از هرمز بن نوشيروان .\r\n\r\n","description":"","footnote":"","page_name":" 542 ","page_number":563},
  {"content":"\r\n\r\n495 - داستان شاه شجاع .\r\n496 - عظمت شاه شجاع .\r\n497 - شاه يحيى بن شاه مظفر .\r\n498 - داستان عبد الرحمان بن محمد اشعث .\r\n499 - درويش و حاجب واثق .\r\n499 - سلطان و پير زال ( نمره مكرر غ ) .\r\n500 - شاه شجاع و تماشائيان .\r\n501 - در دلاورى شاه شجاع .\r\n502 - شاه يحيى و ملازمانش .\r\n503 - داستان حجاج بن يوسف ثقفى .\r\n504 حجاج آلت دست خدا .\r\n505 - آل مظفر هفت تن بوده‌اند .\r\n506 - كشتن معز الدين امير هرات را .\r\n507 - ملك كيومرث با امير اسكندر .\r\n508 - غارت شدن قائن .\r\n509 - درگذشتن حسن بيك آق‌قويونلو .\r\n510 - رفتن امير وجيه الدين بتسخير هرات .\r\n511 - فرع ملوك كرت .\r\n512 - وجه ناميدن قزوين .\r\n513 - قيام عبد الرزاق سبزوارى .\r\n514 - نبرد وجيه الدين با امير ارغون .\r\n515 - جلال الدين حاكم رستمدار .\r\n516 - نشستن فرزند بخت النصر بجاى پدر .\r\n517 - پادشاهى خواجه يحيى كرمانى .\r\n518 - سربداران دوازده تن بوده‌اند .\r\n519 - احوال امير تيمور گورگان .\r\n520 - رود هيرمند در سيستان .\r\n521 - بيمناك شدن امير تيمور از امير خضر .\r\n522 - جستجوى امير تيمور از امير حسين .\r\n523 - رنجانيدن امير حسين امير تيمور را .\r\n524 - لشكركشى امير تيمور به حبشه .\r\n525 - روگردان شدن فخر الدين از امير تيمور .\r\n526 - سرانجام يوسف حاكم خوارزم .\r\n527 گريختن تقتمش از ارس .\r\n528 - كوشش تقتمش براى پيروزى .\r\n529 - ناسپاسى تقتمش بامير تيمور .\r\n530 - لشكركشى امير تيمور بدشت قبچاق .\r\n531 - گريز دادن امرا جغتاى را ( نمره غ )\r\n532 - رفتن امير تيمور باصفهان »\r\n533 - عزم امير بگرفتن عراق عرب »\r\n534 - حكايت تازى با پارسى »\r\n535 - داستانى از حديقة بن عدى »\r\n536 - حكايتى از شعبى »\r\n537 - محاصره كردن پير محمد ملتان را »\r\n538 - گريز دادن امير تيمور برقوق حاكم را »\r\n539 - خبر موسى براى امير تيمور »\r\n540 - پديد آمدن كان لعل در بدخشان »\r\n541 - مسخر كردن امير تيمور بغداد را »\r\n542 - ايلدرم بايزيد نزد محمود خان »\r\n543 - ميرانشاه و امير تيمور »\r\n544 - داماد شدن فرزند امير تيمور .\r\n545 - ميرزا عمر فرزند امير تيمور .\r\n546 - شخصى از كسى پرسيد چه نام دارى ؟ .\r\n547 - زخم خوردن شاهرخ بن امير تيمور .\r\n548 - رفتن يارعلى نزد سلطان خليل .\r\n\r\n","description":"","footnote":"","page_name":" 543 ","page_number":564},
  {"content":"\r\n\r\n549 - در غرائب كشورها .\r\n550 - حكايت كشور ختا .\r\n551 - از مؤلف تاريخ وصاف .\r\n552 - داستان هندوستان .\r\n553 - فيل از بند گريخته .\r\n554 - چگونگى غذا خوردن هندوان .\r\n555 - صفت كشور كشمير .\r\n556 - داستانى از شيخ آذرى .\r\n557 - كور علوى كه مردم را بكشتن ميداد .\r\n558 - انتخاب كردن آذرى حديقهء سنائى را .\r\n559 - گم شدن برخى اجزاء فتوحات محى الدين .\r\n560 - پسر كمال الدين كه بسفارت رفته بود .\r\n561 - دفتر روزنامهء شكار .\r\n562 - حالات امير نظام الدين على شير .\r\n563 - امير معزى شاعر .\r\n564 - بشاهى نشستن عبد اللطيف .\r\n565 - داستان محمد اردستانى .\r\n566 - بيان فضل الغ بيك گوركانى .\r\n567 - تغيير يافتن اخلاق خسروپرويز .\r\n568 - داستان عبد المؤمن .\r\n569 - كدورت ميان امير شاه ملك و نور الدين .\r\n570 - ظاهر شدن ذوذوايه در زمان بابر .\r\n571 - داستان مهدى بن جعفر دوانقى .\r\n572 - داستان سيمى شاعر .\r\n573 - حكايت معروف بغدادى .\r\n574 - بسيار خوارى سليمان عبد الملك .\r\n575 - اختلال خراسان بعد از بابر شاه .\r\n576 - لشكر كشيدن ميرزا يادگار بخراسان\r\n577 - محاصره كردن سلطان حسين بلخ را .\r\n578 - دلاورى ابو محمد انطاكى .\r\n579 - تسخير كردن سلطان حسين شادمان را .\r\n580 - داستانى از امير علىشير .\r\n581 - امير عليشير و تصحيح شعر .\r\n582 - در جدا شدن بچهء كرگدن از مادر .\r\n583 - داستانى از مالك بن انس .\r\n584 - كودكى كه چهار سال در شكم مادر بود\r\n585 - داستانى از امير علىشير .\r\n586 - داستان بزغالهء كلان‌خايه .\r\n587 - كودك چهارچشم و دو بينى .\r\n588 - زنى كه چهار كودك يك بار زاييد .\r\n589 - گاوى كه چشمهايش زير گردن بود .\r\n590 - گوسفند هشت دست و پا .\r\n591 - تيموريان بيست و يكتن بوده‌اند .\r\n592 - قرايوسف كه با دلاورى بشاهى رسيد .\r\n593 - داستان يكى از ملازمان قرايوسف .\r\n594 - كشته شدن ميرزا ميرانشاه .\r\n595 - مردن قرايوسف .\r\n596 - سلاطين قراقويونلو چهار تن بوده‌اند .\r\n597 - عيسى حاكم با امير تيمور .\r\n598 - مخالفت ميان قراقويونلو و آق‌قويونلو\r\n599 - كشتار ابو النصر با ميرزا جهانشاه .\r\n600 - نامه نوشتن خواص بابى سعيد .\r\n601 - بازى كردن هارون با زبيده .\r\n602 - آق‌قويونلو نه تن بوده‌اند .\r\n603 - سرسلسلهء صفويان .\r\n604 - ميلاد شاه اسماعيل صفوى .\r\n605 - تصحيف شاه اسماعيل نام جامى را .\r\n606 - ظهور شاه اسماعيل صفوى .\r\n607 - پرداختن اسماعيل بدفع ازبكان .\r\n\r\n","description":"","footnote":"","page_name":" 544 ","page_number":565},
  {"content":"\r\n\r\n608 - شاهى طهماسب پسر شاه اسماعيل .\r\n609 - درگذشتن طهماسب و شاهى حيدر .\r\n610 - شاه عباس و حالات وى .\r\n611 - نشستن سام ميرزا بجاى شاه عباس .\r\n612 - اعتقاد شاه عباس بمنجمان .\r\n613 - در ظهور ستاره‌هاى دنباله‌دار .\r\n614 - در احتراق مريخ و عطارد .\r\n615 - پيشگويى مظفر منجم .\r\n616 - ذوذوابه در برج عقرب .\r\n617 - واقعه‌اى آسمانى .\r\n618 - مريخ در برج عقرب .\r\n619 - حاكم بلخ و شاه عباس .\r\n620 - صائب تبريزى .\r\n621 - شاه عباس و شيخ بهاء الدين عاملى .\r\n622 - داستانى از ميرداماد .\r\n623 - نامهء شاه عباس بدربار عثمانى .\r\n624 - شاه عباس دوم و پاره‌دوز .\r\n625 - شيخ بهاء الدين با پالان‌دوز .\r\n626 - فندرسكى با بت‌پرستان هند .\r\n627 - بىتكلفى ميرفندرسكى .\r\n628 - شاه عباس دوم و اتباع روس .\r\n629 - وصيت شاه سليمان صفوى .\r\n630 - نشاندن سليمان حسين را بشاهى .\r\n631 - بشاهى نشستن طهماسب .\r\n632 - طهماسب و نادر شاه .\r\n633 - لشكركشى خان عثمانى بايران .\r\n634 - همايون شاه و شاه طهماسب .\r\n635 - رفتن القاص برادر طهماسب بروم .\r\n636 - پناهندگى بايزيد بطهماسب\r\n637 - تعصب شاه طهماسب در دين .\r\n638 - وقايع ايام طهماسب .\r\n639 - شاه عباس اول و سرداران عثمانى .\r\n640 - قتل‌عام شاه عباس مردم گيلان را .\r\n641 - شاه عباس و نجوم .\r\n642 - سبب مرك شاه اسماعيل .\r\n643 - بشاهى نشستن محمد بجاى اسماعيل .\r\n644 - رفتن سپاه عثمانى بمرك عثمان پاشا بروم\r\n645 - راندن قزوينيان افغانان را از قزوين .\r\n646 - كشتن محمود افغانى اعيان كشور را .\r\n647 - فضلاء عصر صفوى .\r\n648 - فرع سلاطين عثمانى .\r\n649 - شاهان صفوى يازده تن بودند .\r\n650 - علل روابط ايران با اروپا .\r\n651 - فرع پادشاهان مغولى هند .\r\n652 - نادر شاه افشار و حالات او .\r\n653 - راندن نادر شاه افغانان را از ايران .\r\n654 - فرستادن نادر فرزند خود بمحمود عثمانى\r\n655 - شاه خواندن نادر عباس فرزند طهماسب\r\n656 - طغيان محمد خان بلوچ .\r\n657 - لشكركشى نادر بارمنيه .\r\n658 - شكست عثمانى از سپاه نادر شاه .\r\n659 - تاج‌گذارى نادر شاه .\r\n660 - مخالفت نادر شاه با مذهب تشيع .\r\n661 - بشاهى نشستن نادر شاه .\r\n662 - نادر شاه و قندهار .\r\n663 - نادر شاه و امير بلخ .\r\n\r\n","description":"","footnote":"","page_name":" 545 ","page_number":566},
  {"content":"\r\n\r\n664 - نادر شاه و دربار هند .\r\n665 - بخشيدن محمد شاه جواهرات را بنادر شاه\r\n666 - اخاذى محصلان .\r\n667 - داستانى از مؤلف تاريخى .\r\n668 - آشوبگرى برخى از وزراء .\r\n669 - اقامت نادر شاه در دهلى .\r\n670 - وزير محمد شاه با نادر شاه .\r\n671 - اندازهء اموالى كه نادر از هند برد .\r\n672 - نادر شاه و مير نور محمد عباسى .\r\n673 - نادر شاه پس از فتح سند .\r\n674 - نادر شاه و كلات .\r\n675 - اميد ايران از نادر شاه .\r\n676 - تير خوردن نادر شاه .\r\n677 - انكار رضا قلى از عمل خود .\r\n678 - پشيمانى نادر شاه از عمل خود .\r\n679 - نكوهش نادر شاه رضا قلى را .\r\n680 - سفاكى نادر شاه در پايان عمر .\r\n681 - ياغى شدن برادرزادهء نادر شاه بر او\r\n682 - حكايتى از مؤلف تاريخ خسروان .\r\n683 - تاريخ‌نگارى جان‌ملكم .\r\n684 - كشتى ساختن نادر شاه .\r\n685 - نادر شاه با اديان مختلفه .\r\n686 - بزرگان زمان صفويه .\r\n687 - نادر شاه و كرامات صلحاء .\r\n688 - عقائد دينى نادر شاه .\r\n689 - اختلاف سپاه نادر شاه بعد از قتلش .\r\n690 - عادلشاه افشار .\r\n691 - گرفتارى عادلشاه .\r\n692 - خزانهء نادر شاه در كلات .\r\n693 - شاهى سليمان بىتاج و نگين .\r\n694 - احمد خان ابدالى بعد از مرگ نادر شاه\r\n695 - نادر شاه افشار تحصيل نكرده بود .\r\n696 - نادر شاه و مذاهب اسلامى .\r\n697 - ادبار افغانان .\r\n698 - شكست اشرف افغانى از نادر شاه .\r\n699 - فضلاى دورهء افشار .\r\n700 - سلاطين افشارى پنج تن بوده‌اند .\r\n701 - متفرق شدن سرداران نادر شاه .\r\n702 - كريم خان زند و اخلاق وى .\r\n703 - عمارت ساختن كريم خان .\r\n704 - مهربانى كريم خان با مردم .\r\n705 - خوشگذرانى كريم خان .\r\n706 - كريم خان و غليان‌بخشى وى .\r\n707 - كريم خان اسباب آسايش مردم بود .\r\n708 - جستجوى كردن كريمخان از حال مردم\r\n709 - كريم خان خودآرائى را نمىخواسته .\r\n710 - كريم خان و كمپانى انگليس .\r\n711 - زلزلهء در زمان كريم خان زند .\r\n712 - اصل دودمان كريم خان زند .\r\n713 - كريم خان و نبرد با آزاد خان .\r\n714 - چيره شدن محمد حسن خان بر كريمخان .\r\n715 - چيره شدن كريم خان بر خان قاجار .\r\n716 - رفتن شيخ على خان بمازندران\r\n717 - رام كردن كريم خان سركشان را .\r\n718 - مير مهنا و سرانجامش .\r\n719 - زكيخان برادر كريمخان .\r\n720 - گرفتن صادقخان بصره را .\r\n721 - مردم اروپا در زمان كريمخان .\r\n722 - آبادى ايران به زمان كريمخان .\r\n723 - نرمى كريمخان با زيردستان .\r\n724 - تهىدستى كريمخان قبل از سلطنت او .\r\n725 - استحضار كريمخان از حال مردم .\r\n726 - شياد و كريمخان .\r\n727 - بازرگان و كريمخان .\r\n728 - كور شياد و كريمخان .\r\n729 - بازماندگان فرنگى و كريمخان .\r\n730 - آزمايش كردن كريمخان علماء را\r\n731 - اولاد خان زند پنج تن بوده‌اند .\r\n\r\n","description":"","footnote":"","page_name":" 546 ","page_number":567},
  {"content":"\r\n\r\n732 - درگذشتن كريمخان زند .\r\n733 - امارت زكيخان .\r\n734 - آمدن صادقخان از بصره .\r\n735 - آگهى زكيخان از آمدن على مراد خان\r\n736 - يارى اكبر خان على مراد خان را\r\n737 - مرك على مراد خان .\r\n738 - شاهى لطفعلى خان زند .\r\n739 - تغيير يافتن خوى لطفعلى بعد از شاهى\r\n740 - ستايش خان قاجار از خان زند .\r\n741 - گريختن خان زند از خان قاجار .\r\n742 - كور كردن خان قاجار مردم كرمان را\r\n743 - كور كردن خان قاجار منشى خان زند را .\r\n744 - كندن خان قاجار چشم خان زند را با انگشت\r\n745 - شمائل خان زند .\r\n746 - سلاطين زنديه شش تن بوده‌اند .\r\n747 - نسب قاجاريان .\r\n748 - اولاد خان قجر پانزده تن بوده‌اند .\r\n749 - وصف مخبر السلطنه نادر و كريمخانرا\r\n750 - مرك كريمخان زند .\r\n751 - زناشوئى فتحعلى خان قاجار .\r\n752 - سه داستان از محمد خان قاجار .\r\n753 - تاختن خان قاجار بگرجستان .\r\n754 - شنيدن خان قاجار مرك كاترين روس را\r\n755 - كشته شدن خان قاجار .\r\n756 - مشابهت نادر و محمد خان .\r\n757 - خان قاجار تنها سپاه را خشنود داشتى\r\n758 - پادشاهى فتحعلى شاه .\r\n759 - ناپلئون و عزم هندوستان .\r\n760 - فرستادن ناپلئون سفير بايران .\r\n761 - پيمان فرانسه و ايران .\r\n762 - فابويه توب‌ساز فرانسوى .\r\n763 - سرانجام جنگهاى ايران با روس .\r\n764 - پيمان ايران با انگليس .\r\n765 - پيمان‌نامهء ايران با انگليس .\r\n766 - عهدنامهء تركمان‌چاى ميان ايران و روس\r\n767 - اولاد فتحعلى شاه قاجار .\r\n768 - نسب خان قاجار .\r\n769 - ملكم انگليسى و سفارتش بايران .\r\n770 - نبرد محمد على ميرزا با عثمانى .\r\n771 - آمدن محمود برادر زمان شاه بايران\r\n772 - مرك فتحعلى شاه قاجار\r\n773 - محدث نيشابورى با فتحعلى شاه .\r\n774 - آمدن محمد شاه به تهران .\r\n775 - روس و انگليس در ايران .\r\n776 - اسلحه فرستادن هند بايران .\r\n777 - آشفتگى كارها در ايران .\r\n778 - بشاهى نشستن ناصر الدين شاه قاجار .\r\n779 - وليعهدى محمود فرزند ناصر الدين شاه\r\n780 - خوارزمشاه و دربار ناصر الدين شاه .\r\n781 - پيشرفت ايران در هرات .\r\n782 - پيمانى ميان ايران و انگليس .\r\n783 - حسام السلطنه و هرات .\r\n784 - تعيين سرحد روس و ايران .\r\n785 - روس و انگليس و حدود ايران .\r\n786 - ملا على كنى و آصف الدولهء شيرازى .\r\n787 - دانيل هوم جادوى .\r\n788 - انجمن‌سازى ناصر الدين شاه .\r\n789 - مرك اعتضاد السلطنه .\r\n790 - خواب ديدن تزار نيكلاى دوم .\r\n\r\n","description":"","footnote":"","page_name":" 547 ","page_number":568},
  {"content":"\r\n\r\n791 - خواب ديدن يكى از انقلابيون فرانسه\r\n792 - خواب ديدن انشتين آلمانى .\r\n793 - ناصر الدين شاه و روزهاى هفته .\r\n794 - سپهسالار و ناصر الدين شاه .\r\n795 - ناصر الدين شاه و سفر عتبات .\r\n796 - خرده‌گيرى بر ناصر الدين شاه .\r\n797 - پيشگوئى از محمد ولى ميرزا .\r\n798 - خواب ديدن ناصر الدين شاه .\r\n799 - اولاد ناصر الدين شاه .\r\n800 - بشاهى نشستن مظفر الدين شاه .\r\n801 - اوصاف مظفر الدين شاه .\r\n802 - نقل مخبر السلطنه اوضاع ژاپن را .\r\n803 - ناصر الدين شاه و فراموش‌خانه .\r\n804 - اولاد مظفر الدين شاه .\r\n805 - نخستين نشست مجلس شورى .\r\n806 - شيخ فضل اللّه و مقاصدش .\r\n807 - شرارت مستبدان .\r\n808 - دستينه كردن مظفر الدين فرمان مشروطه\r\n809 - توپ بستن محمد على شاه قاجار مجلس را\r\n810 - داستان پارك امين الدوله\r\n811 - شكنجه شدن سيد محمد طباطبائى و بهبهانى\r\n812 - نامه نوشتن محمد على شاه بمجلس .\r\n813 - يارى خواستن محمد على شاه از روس .\r\n814 - راپورت نمرهء 59\r\n815 - راپورت نمرهء 60\r\n816 - راپورت نمرهء 62\r\n817 - راپورت نمرهء 63\r\n818 - آشوب مستبدان .\r\n819 - فرزندان محمد على شاه هفت تن بودند\r\n820 - بر كنار شدن محمد على شاه از شاهى ايران\r\n821 - وضع مالى ايران در زمان قاجاريان .\r\n822 - نائب حسين كاشى .\r\n823 - سلطنت رضا شاه پهلوى .\r\n824 - فرزندان احمد شاه قاجار .\r\n825 - وضع مالى زمان احمد شاه قاجار .\r\n826 - فرع شاهان قاجارى .\r\nپايان\r\n\r\n","description":"","footnote":"","page_name":" 548 ","page_number":569},
  {"content":"\r\n . \r\n\r\n","description":"","footnote":"","page_name":" 549 ","page_number":570}
  ]