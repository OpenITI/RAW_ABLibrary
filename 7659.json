[
  {"content":"\r\n\r\nتاريخ كامل\r\nتاريخ بزرگ اسلام وايران\r\nتأليف\r\nعلامهء شهير\r\nعز الدين علي بن الأثير\r\nترجمهء : عباس خليلي\r\nجلد هفتم\r\nباهتمام : دكتر حسن سادات ناصرى\r\nبتصحيح : دكتر مهيار خليلى\r\nناشر :\r\nعلمى\r\nشركت چاپ وانتشارات علمى\r\n\r\n","description":"","footnote":"","page_name":" 1 ","page_number":1},
  {"content":"\r\n .\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\n[ دنبالهء سال هفتاد و شش 
  ]\r\n\r\nبيان جنگ شبيب با جزل بن سعيد و قتل سعيد بن مجالد\r\nچون گريختگان ( از جنگ شبيب ) بكوفه رسيدند حجاج فرماندهى جنگ خوارج را بجزل بن سعيد بن شرحبيل كندى كه نام او عثمان بود واگذار و او را بميدان جنگ شبيب روانه و به او تاكيد كرد كه شتاب نكند و احتياط را از دست ندهد او گفت :\r\nاز لشكر گريخته يك تن با من نفرست زيرا آنها شكست خورده ، مرعوب شده‌اند و نبرد آنها بسود مسلمين نخواهد بود . حجاج به او گفت : آفرين بر تو كه نيك ميانديشى . چهار هزار تن تجهيز كرد و با او فرستاد . آنها هم خوارج را قصد كردند .\r\nجزل هم عياض بن ابى لبنه كندى را با مقدمهء لشكر پيشاپيش فرستاد و آنها هم بتعقيب شبيب كوشيدند . شبيب هم خود نمائى و تظاهر بداشتن قدرت و شوكت مىكرد . بهر بلوكى كه وارد مىشد آن را ترك و بلوك ديگر را قصد مىكرد كه جزل ناگزير اتباع خود را پراكنده كند شايد جزل قبل از آراستن لشكر خود دچار وى شود و او بتواند به آن لشكر خسته و پراكنده آسيبى رساند و در عين حال شبيب و اتباع او آماده كارزار باشند . جزل هم با لشكر آراسته حركت مىكرد و هر جا كه شب لشكر مىزد گرداگرد لشكر خود خندق مىكند . چون مدت به طول كشيد شبيب اتباع خود را كه عده آنها صد و شصت تن بود به چهار دسته تقسيم كرد و هر دسته را زير فرماندهى يكى از ياران خود قرار داد . مصاد برادر خود را فرمانده عده چهل تن و سليم را فرمانده عده چهل تن ديگر و محلل بن وائل را فرمانده چهل مرد و خود فرمانده بقيه شد كه باز چهل تن بودند . جواسيس او خبر دادند كه جزل ( با لشكر خود ) در دير يزد گرد اقامت دارند . شبيب دستور داد كه اتباع او اسبها را عليق دهند و سير كنند . آنها هم كردند و او با آن عده رهسپار شد ، بهر يكى از فرماندهان و ياران خود تعليم داد كه از فلان ناحيه كه خود معين نمود لشكر جزل را قصد كنند و به آنها گفت : من ميخواهم شبيخون بزنم و به آنها تأكيد كرد كه دلير و پايدار و بردبار باشند .\r\nبرادرش ( باعده ) رفت تا به محل دير خراره رسيد ، در آنجا پاسگاهى براى جزل ديد كه تحت رياست ابن ابى لبنه بود . مصاد با عده چهل سوار حمله كرد . مدت يك ساعت\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nپايدارى و دفاع كردند و بعد ناگزير عقب نشستند ، در آن هنگام شبيب ( با عده ) رسيد .\r\nدستور داد كه آنها را تعقيب كنند و گفت : اگر بتوانيد آنها را در حال\r\n[ ؟ 
  ] و فرار بلشكر گاه خود برانيد رستگار و پيروز خواهيد شد ( كه لشكر مرعوب شود ) آنها هم گريختند و بلشكرگاه خود پناه بردند ولى لشكر كه در خندق پناه داشت مانع ورود گريختگان گرديد ، به آنها گفته شد بمانيد و تير اندازى كنيد .\r\nشبيب هم پاسگاهها را يكى بعد از ديگر تصرف كرد و گريختگان لشكر گاه را قصد كردند ولى افراد لشكر مانع دخول آنان شدند . شبيب باز دسته دسته آنها را شكست داد و چون ديد نمىتواند داخل لشكر گاه ( و خندق ) بشود باتباع خود گفت :\r\nبر گرديد و آنها را به همين حال بگذاريد . راه خود را گرفت و بعد با اتباع خود پياده شد و همه استراحت كردند و پس از استراحت دوباره لشكر جزل را قصد كرد و عده خود را آراست و گفت : بلشكر گاه احاطه كنيد . در آن هنگام ( پس از رفتن شبيب ) لشكر افراد گريخته پاسگاهها را در خندق پناه داد . عده شبيب باز رسيدند . لشكريان جزل كه تازه آسوده و مطمئن شده بودند ناگاه صداى سم ستوران را شنيدند قبل از بامداد رسيدند و بلشكرگاه از چهار جهت احاطه نمودند .\r\nطرفين متحارب سخت نبرد كردند . شبيب ببرادر ، خود كه از ناحيه كوفه با آنها جنگ مىكرد ، پيغام داد كه نزد من بيا و راه ( گريز ) را باز بگذار . از سه طرف با محصورين جنگ كردند . صبح شد و شبيب مظفر نشد ناگزير آنها را ترك كرد . در مسافت يك ميل و نيم ( نيم فرسنگ ) ( با عده خود ) پياده شد و استراحت كرد . نماز ظهر را خواندند و راه جرجرايا را گرفتند . جزل هم با لشكر آراسته آنها را تعقيب كرد .\r\nآنها را همه جا دنبال مىكرد و در هر جا كه لشكر مىزد گرداگرد لشكر خندق مىكند . شبيب هم در نواحى جوخى و اطراف آن بگرفتن خراج پرداخت .\r\nحجاج از طول مدت بستوه آمد . به جزل نوشت و بر كندى كارزار اعتراض و تأكيد كرد كه آنها را تعقيب و ريشه كن كند او هم بتعقيب آنها كوشيد . حجاج هم سعيد بن مجالد را با لشكر ديگر ( بمدد او ) فرستاد و به او دستور داد كه سخت بكوشد و دليرى كند . سعيد در نهروان بجزل رسيد و داخل خندق شد و بلشكريان قبل سخت\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nاعتراض و آنها را توبيخ كرد و عاجز و ناتوان دانست . بعد از آن سواران لشكر ( قبلى ) را برگزيد و با عده قديم و جديد شبيب را قصد كرد . جزل از او پرسيد چه مىخواهى بكنى ؟ گفت : من همين سواران شبيب را دنبال مىكنم .\r\nجزل به او گفت : تو با اين لشكر اعم از پياده و سوار در اينجا بمان و اگر آنها حمله كردند نبرد و دفاع كن . به خدا سوگند آنها خود حمله خواهند كرد پس تو مرو و اتباع خود را پراكنده مكن . او بجزل گفت : تو بمان . جزل گفت : اى سعيد من به اين كار عقيده ندارم و من از تصميم تو برى هستم . ( ولى او نشنيد و رفت ) .\r\nجزل ناگزير ماند و اهل كوفه را در خارج خندق آراست ( و آمادهء نبرد شد ) .\r\nسعيد بن مجالد هم با عدهء خود رفت . شبيب هم راه « قطيطيا » را گرفت و داخل آن محل شد و به دهقانان ( رئيس ده ) دستور داد كه طعام ناهار براى آنها آماده كند . او هم طعام تهيه كرد . درهاى قلعه را هم بر خود بستند و براى خوردن نشستند كه ناگاه سعيد با لشكر رسيد . دهقان رسيدن دشمن را به او خبر داد . گفت :\r\nباكى نيست . ناهار آماده شده است طعام را بياوريد . شبيب و اتباع خود تناول كردند . بعد وضو گرفت و دو ركعت نماز خواند و بر استر سوار شد و سعيد را كه دم در قلعه بود قصد و حمله نمود و فرياد زد : « لا حكم الا للّه » ( هيچ حكمى جز حكم خدا نخواهد بود ) . آنگاه گفت : من ابو بدله ( كنيهء او ) هستم . اگر بخواهيد ( بتوانيد ) پايدارى كنيد . سعيد هم مىگفت : اين عده خوراك يك وعده ( ناچيز ) هستند . سواران را منظم و براى نبرد شبيب روانه مىكرد . چون شبيب ديد كه آنها تقسيم و پراكنده شده‌اند اتباع خود را جمع كرد و آرايش داد و گفت : به خدا سوگند يا من امير آنها را خواهم كشت يا امير مرا بكشد . بر آنها حمله كرد و آنها گريختند . سعيد پايدارى كرد و ياران خود را بثبات دعوت نمود . شبيب بر او حمله كرد و با شمشير زد و كشت . تمام آن لشكر منهزم شد و نزد جزل مراجعت كردند . جزل فرياد زد : اى سپاهيان سوى من آئيد .\r\nبيائيد بيائيد . ايستاد و سخت نبرد كرد مجروح گرديد تا افتاد و از ميان كشتگان كشيده شد گريختگان هم وارد كوفه شدند . جزل هم بحجاج نوشت و خبر قتل سعيد را داد و خود در مدائن اقامت گزيد . حجاج هم به او نوشت و او را ستود و ثنا گفت و سپاس\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nنمود . حيان بن ابحر ( پزشك ) را براى معالجهء او فرستاد دو هزار درهم هم براى مخارج علاج پرداخت . عبد اللّه بن عصيفر هم هزار درهم براى او فرستاد و هميشه بعيادت و ديدار او مىرفت و هدايا تقديم مىكرد . شبيب هم از محل واقعه مداين را قصد كرد ولى دانست كه بسبب قلعه و دفاع سكنه نخواهد توانست آن را بگشايد .\r\nبه آنجا رسيد و از ناحيهء كرخ ( بغداد كنونى ) از رود دجله عبور كرد . باهالى شهر بغداد پيغام داد كه در امان هستيد و روزى كه رسيده بود روز بازار و داد و ستد بود و او شنيده بود كه مردم از او ترسيده بودند . اتباع او از آن بازار ( كه در امان بود ) چهارپا و لوازم ديگر را خريدند .\r\n\r\nبيان رفتن شبيب بكوفه\r\nشبيب از آنجا سير خود را ادامه داد تا بحمام عمير بن سعد رسيد كه در آنجا اقامت گزيد . چون حجاج خبر آمدن او را شنيد سويد بن عبد الرحمن سعدى را با دو هزار مرد نبرد فرستاد و به او گفت : با او مقابله كن و اگر ديدى كه او تظاهر بگريز و مراجعت كند او را دنبال مكن . او هم خارج شد و در محل سبخه لشكر زد . خبر به او رسيد كه شبيب او را قصد كرده است . او با عدهء خود ، مثل اينكه براى مرگ رانده مىشوند ، بمقابله او رفت . حجاج عثمان بن قطن را با لشكر فرستاد او هم به محل سبخه رسيد و لشكر زد سويد هم زراره را قصد كرد و در حال صف آرائى لشكر بود كه به او گفته شد :\r\nهان شبيب آمد . او پياده شد و اتباع خود را هم پياده كرد ( آمادهء نبرد و دفاع شد ) ولى به او گفتند : شبيب ترا ترك و از رود فرات عبور كرد كه كوفه را قصد دارد . او اتباع خود را ندا داد كه سوار شوند . سوار شدند و آنها را دنبال كردند . آنهايى كه با عثمان در محل سبخه لشكر زده بودند شنيدند كه شبيب آمده يك ديگر را نهيب دادند و كوفه را ( در حال فرار ) قصد كردند كه در آن اثناء به آنها گفته شد سويد با عدهء خود شبيب را نبال كرده و در حال جنگ است كه از فرار خوددارى كردند . شبيب و اتباع او برد سويد و عدهء او سخت حمله كردند ولى نتوانست كارى پيش ببرد . كوفه را قصد كرد و از طريق حيره بآبادى كوفه رسيد كه دخول او در آغاز شب بود سويد هم او را تا حيره\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nدنبال كرد ، ديد كه او از حيره بكوفه رفته است . سويد آن شب را بصبح رسانيد .\r\nحجاج هم به او خبر ورود شبيب را داد .\r\n\r\nبيان جنگ شبيب با مردم باديه‌نشين\r\nحجاج به سويد نوشت و فرمان داد كه او شبيب را تعقيب كند . شبيب هم از آنجا باسفل فرات رفت و قبيله و قوم خود را در آنجا غارت كرد و از آنجا بصحرا رفت كه بخفان رسيد . در آنجا با قومى از بنى ورثه تصادف كرد سيزده تن از آنها را كشت كه يكى از آنها حنظلة بن مالك بود .\r\nشبيب از آنجا رفت و در محل لحنف با بنى ابيه تصادف كرد كه آنها بر چشمه و منبع آب فزر بن اسود كه يكى از بنى صلت بود اقامت داشتند . فزر مذكور هميشه شبيب را ملامت و از عقيدهء خود منصرف مىكرد . شبيب به او گفته بود : اگر روزى بشود كه من هفت عنان ( هفت سوار ) داشته باشم ، قوم فزر را غارت خواهم كرد ، چون فزر خبر آمدن شبيب را شنيد ، سوار اسب شد و از پشت خانه‌ها گريخت . مردان قبيله هم منهزم شدند . مردم صحرانشين از شبيب سخت ترسيدند . او راه قطقطانه را گرفت و از قصر بنى مقاتل و حصاصه گذشت تا بانبار رسيد و از آنجا وارد دقوقا شد تا بآذربايجان رسيد . چون او دور شد حجاج بصره را قصد كرد و عروة بن مغيره بن شعبه را در كوفه جانشين خود نمود . مردم در حال غفلت بودند كه ناگاه خبر رسيد كه دهقان بابل مهروذ بعروه نامه نوشته است كه بعضى از مستوفيان خراج به او خبر داده‌اند كه شبيب وارد خانيجار شده است و كوفه را قصد كرده . عروه هم نامه را عينا براى حجاج در بصره فرستاد . حجاج با شتاب بكوفه باز گشت و با شبيب در زود رسيدن بكوفه مسابقه كرد\r\n\r\nبيان ورود شبيب بكوفه\r\nشبيب بيك قريه كه حربر نام داشت رسيد . گفت : ( تفأل بنام قريه كرد ) حرب است كه دشمن بدوزخ خواهد افكند . از آنجا به محل عقرقوف رفت . سويد بن مسلم به او گفت : اى امير المؤمنين بهتر است از اين قريه خارج شويم زيرا نام آن شوم‌انگيز -\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nاست . - گفت : تو هم بفال بد گرفتى ؟ به خدا سوگند من دشمن خود را قصد نخواهم كرد مگر از همين قريه كه شوم و عاقبت بد آن شامل دشمن خواهد شد كه عقر ( پا شكستن ) براى عدو خواهد بود بخواست خداوند .\r\nاز آنجا با شتاب به قصد حجاج رفت تا بكوفه رسيد . نامه‌هاى عروه هم پياپى بحجاج مىرسيد و او را بشتاب وا مىداشت . حجاج هم منازل را بعجله طى كرد كه هنگام نماز عصر بكوفه نزديك شد و اقامت ( استراحت ) كرد .\r\nشبيب هم هنگام مغرب به محل سبخه رسيد . او و سواران او پياده شدند و طعام خوردند و باسبها عليق دادند و راه كوفه را گرفتند و داخل شدند و ببازار رسيدند و در قصر امير را با گرز كوبيد كه اثر ضربت آن بسيار عظيم بود . سپس در مصطبه ايستاد و گفت :\r\n عبد دعى من ثمود اصله * لا بل يقال ابو ابيهم يقدم \r\nيعنى : حجاج بنده و برده و زنازاده است ( دعى نسب يا پدر او ادعا شده كه فلان است ) كه اصل و نسب او از قوم ثمود است كه گفته مىشود پدر يا پدر پدر او از آن قوم يا از يقدم است . مقصود او حجاج است كه بعضى از مردم مىگويند :\r\nقبيلهء ثقيف از بازماندگان ثمود و بعضى ادعا مىكنند از بقيهء نسل يقدم ايادى ( قوم ) مىباشند . بعد از آن ( حمله خوارج ) مسجد بزرگ ( كوفه ) را قصد كردند كه در آن هنگام جماعتى از مردم سرگرم نماز و عبادت بودند . آنها ( خوارج كه به مسجد هجوم برده بودند ) عقيل بن مصعب و ادعى و عدى بن عمرو ثقفى و ابا ليث بن ابى سليم را ( با ديگران ) كشتند . بعد از آن از خانهء حوشب گذشتند كه در آن زمان رئيس شرطه ( پليس ) بود . او را ندا كردند كه امير ترا خوانده ، او خواست سوار بشود و برود ولى احتمال خطر را داد زيرا آن عده را نمىشناخت . از سوارى و بيرون رفتن خوددارى كرد . آنها هم غلام او را كشتند و رفتند . بعد رفتند تا به خانه جحاف بن نبيط شيبانى رسيدند . او را خواندند و گفتند : بيا تا بهاى شتر جوانى را كه در صحرا از تو خريده بوديم به تو بپردازيم . جحاف گفت : اين امانت و درستى را هنگامى به ياد آوردى كه ظلمت شب شدت يافته و تو بر اسب خود سوار شدى . اى سويد ! ( يكى از سران خوارج )\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nخداوند جهانى را كه بجز خونريزى و كشتن خويشان اصلاح نمىشود زشت و ويران بدارد ( كه تو ميخواهى مرا كه خويش تو هستم بكشى ) . بعد از آن از مسجد ذهل گذشتند . ذهل بن حارث را ديدند كه مشغول عبادت و نماز است و او اين عادت را داشت كه نماز را طول مىداد . او را كشتند ، بعد از كوفه خارج شدند . با نفر بن قعقاع بن شور ذهلى تصادف كردند . او گفت : درود بر تو اى امير ( خطاب بشبيب ) . سويد گفت : واى بر تو چرا نمىگوئى امير المؤمنين . او گفت : سلام بر تو اى امير المؤمنين . شبيب گفت : اى نفر ، هيچ حكمى جز حكم خدا نيست . نفر گفت :  إِنَّا لِلَّهِ وَ إِنَّا إِلَيْهِ راجِعُونَ  .\r\nاتباع شبيب بر او حمله كردند و او را كشتند . او از بصره همراه حجاج بكوفه مىرفت كه در راه عقب ماند تا به او رسيدند ( و او را كشتند ) . مادر نفر ناجيه دختر قبيصهء شيبانى بود . شبيب ميخواست او را نجات بدهد ( كه مادرش از قبيلهء او بود و نتوانست ) بعد از آن محل مرومه را قصد كردند .\r\nدر آن هنگام حجاج ( رسيد ) و منادى را امر داد كه ندا كند : « يا خيل اللّه اركبى » اى سواران خدا سوار شويد . ( چنين معمول بود ) . خود حجاج بر در قصر ايستاده و نزد او يك چراغ بود . نخستين كسى كه ندا را اجابت كرد عثمان بن قطن بن عبد اللّه بن حصين ذى القصه بود . رسيد و گفت : بامير خبر بدهيد كه من اينجا آمده و آماده هستم . يكى از غلامان حجاج به او گفت : در جاى خود بمان . مردم از هر طرف آمدند ( و تجمع كردند ) . حجاج بشر بن غالب اسدى را با دو هزار مرد فرستاد ( دنبال خوارج ) . بعد از او زائدة بن قدامه ثقفى را با دو هزار مرد ديگر روانه كرد .\r\nهمچنين ابا ضريس مولاى بنى تميم را با دو هزار جنگجوى ديگر فرستاد و بعد عبد الاعلى بن عبد الله بن عامر و زياد بن عمرو عتكى يكى را بعد از ديگرى ( با عده ) بتعقيب خوارج فرستاد .\r\nعبد الملك بن مروان ، محمد بن موسى بن طلحة بن عبيد الله را بامارت سيستان برگزيده بود . بحجاج هم نوشته بود كه هزار مرد با او بفرستد و زودتر او را به محل حكومت خود روانه كند . او سرگرم تهيهء اسباب سفر بود كه ناگاه حادثهء شبيب رخ داد . حجاج به او گفت : اول با شبيب مقابله و با خوارج جنگ كن بعد به محل\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nامارت خود برو كه در اين جنگ نام نيك نصيب تو خواهد شد . بامرائى كه يكى بعد از ديگرى فرستاده بود گفت : اگر جنگ پيش آيد فرمانده كل زائدة بن قدامه خواهد بود . آنها همه رفتند و در اسفل رود فرات لشكر زدند . شبيب آن محلى را كه آنها در آن تجمع كرده بودند و انتظار او را داشتند ترك گفت و قادسيه را قصد نمود .\r\n\r\nبيان جنگ شبيب با زحر بن قيس\r\nحجاج خيل برگزيدهء خود را كه عدهء آنها بالغ بر هزار و هشتصد سوار بود بفرماندهى زحر بن قيس براى مقاتلهء شبيب روانه كرد . حجاج بزحر دستور داد كه او با شبيب روبرو بشود و نبرد را آغاز كند . مگر اينكه شبيب عنان بتابد و برود كه هرگز او را نبايد دنبال كند حتى اگر در يك محل معين هم اقامت كند ، نبايد بجنگ او شتاب نمايد . زحر رفت تا به محل سيلحين رسيد . شبيب هم او را قصد كرد تا روبرو شدند .\r\nشبيب خيل خود را در يك جا جمع و بر صف زحر حمله كرد تا در آخر صف كه آن را شكافته بود بزحر رسيد . زحر نبرد كرد تا به خاك افتاد . اتباع او هم همه گريختند و گمان كردند كه زحر كشته شده است . هنگام سحر كه هوا سرد شده بود زحر ( كه مجروح شده بود ) از ميان كشتگان برخاست . نرمك نرمك رفت تا خود را بيك قريه رسانيد .\r\nشب در آن قريه خوابيد و بامدادان او را بر داشتند و بكوفه بردند كه در سر و روى او بيشتر از ده ضربت بود . چند روزى براى معالجه ماند و چون بهبود يافت نزد حجاج رفت . حجاج او را بر تخت نزديك خود نشاند و گفت : هر كه بخواهد مردى را از اهل بهشت ببيند كه ميان همين مردم زيست مىكند و راه مىرود در حالى كه او شهيد شد به اين ( زحر ) نگاه كند .\r\n\r\nبيان جنگ فرماندهانى كه نام آنها برده شد و قتل محمد بن موسى بن طلحة\r\nچون لشكر زحر را شكست دادند ، اتباع شبيب به او گفتند : ما لشكر آنها را\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nشكست داديم بهتر اين است كه با همين حال پيروزى راه خود را بگيريم و برويم .\r\nشبيب به آنها گفت : اين شكست و گريز يك نحو رعب ايجاد كرده و لشكرهائى كه شما را پى مىكنند سخت بيمناك و مرعوب شده‌اند ، بگذاريد بر آنها حمله كنيم . به خدا سوگند اگر ما آنها را تباه كنيم براى رسيدن ما بحجاج مانعى نخواهد بود . آنگاه كوفه را فتح خواهيم كرد بخواست خداوند . آنها گفتند : ما تابع راى و تصميم تو مىباشيم . او هم عدهء خود را سوق داد از محل دشمن تحقيق و پرسش و تجسس كرد . خبر داده شد كه دشمن در مسافت بيست و چهار فرسنگ دور از كوفه در محل رودبار لشكر زده است او هم دشمن را قصد كرد . حجاج بلشكرهاى خود خبر قصد شبيب را داد و زائدة بن قدامه را بفرماندهى منصوب نمود . شبيب ( با عدهء خود ) به آنها رسيد . ديد آنها صفوف خود را آراسته و آمادهء كارزار شده‌اند . زياد بن عمرو عتكى فرمانده ميمنه و بشر بن غالب اسدى فرمانده ميسره و هر يكى از امراء در محل خود ايستاده بودند . شبيب بر اسبى پيشانى سفيد سوار شده با سه دسته از خيل خود رسيد . يك دسته بفرماندهى سويد بن سليم كه در قبال ميمنه قرار گرفت . دستهء ديگر بفرماندهى مصاد برادر شبيب كه روبروى ميسره ايستاد و دستهء ديگر تحت فرمان خود شبيب بمقابلهء قلب پرداخت . زائدة بن قدامه با سپاهيان خود بميدان رفت و اتباع خود را بدليرى و پايدارى تشجيع كرد و آنها را وعدهء پيروزى مىداد . زيرا عدهء دشمن كم بوده و آنها بر باطل هستند و عدهء مجاهدين بسيار است و آنها جانب حق را گرفته‌اند .\r\nبعد از تشويق و تشجيع و خطبه بازگشت و در مكان خود قرار گرفت . سويد بن سليم بر زياد بن عمرو حمله كرد كه صف او شكست خورده گريخت و خود زياد با نيمى از عدهء خود پايدارى كرد . سويد از آنها دست بر داشت ولى ديد باز همان عده پراكنده شده پا بفرار بر مىداشتند . سويد باتباع خود گفت : آيا مىبينيد چگونه پراكنده مىشوند و مىگريزند ؟ شبيب به او گفت : بگذار بگريزند حمله را تجديد مكن آنها از حمله صرف نظر كردند . پس از اندك مدتى كه باز يك عده از آنها گريختند سويد حملهء سيم را آغاز كرد كه آنها يكسره پا بفرار برداشتند . زياد بن عمرو دچار شمشيرهاى آنها شد زيرا از هر طرف تيغها حواله او شده بود . ولى هيچ ضربتى به او\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nآسيب نرسانيد . زيرا خود را با زره مصون داشته بود . با همان حال مجروح و منهزم شد كه در آغاز شب توانست بگريزد . بعد از آن بر عبد الاعلى بن عبد اللّه بن عامر حمله كردند كه او چندان جنگ نكرده بود كه گريخت و خود را به زياد رسانيد كه هر دو ( امير ) با هم گريختند .\r\nخوارج بر محمد بن موسى بن طلحه هم هنگام غروب حمله كردند . سخت با او نبرد نمودند . زيرا او پايدارى كرده بود . مصاد برادر شبيب هم بر بشر بن غالب كه فرمانده ميسرهء اهل كوفه بود حمله كرد . بشر با عدهء پنجاه تن پياده شد جنگ و دليرى كردند تا همه كشته شدند . بقيهء اتباع او گريختند . خوارج بر ابو ضريس مولاى بنى تميم كه در صف بشر بود حمله و او را منهزم كردند . او خود را بصف اعين رسانيد . بعد هر دو گريختند و بصف زائدة بنى قدامه ( فرمانده كل ) رسيدند . چون گريزندگان به او رسيدند . فرياد زد : اى اهل اسلام پياده شويد و بر زمين پايدارى كنيد .\r\nزمين زمين . آنها در حال كفر خود از شما كه در حال ايمان هستيد دليرتر نباشند .\r\nاو در تمام مدت شب با آنها جنگ كرد تا سحرگاه كه شبيب با جماعتى از اتباع خود بر او حمله كرد و او را كشت و اتباع او را هم كشت و نعش كشتگان را در پيرامون امير خود متراكم كرد و برگشت . چون زائده كشته شد . ابو ضريس و اعين هر دو بيك كاخ عظيم پناه بردند . شبيب باتباع خود گفت : شمشير را كنار بگذاريد و از كشتن بقيه خوددارى و آنها را بطاعت و بيعت و متابعت دعوت كنيد . آنها هم دعوت كردند و بقيه لشكر هنگام طلوع فجر تسليم شده بيعت نمودند . يكى از كسانى كه با او بيعت كردند ابو بردة بن ابى موسى بود . شبيب باتباع خود گفت : اين فرزند يكى از دو حكم مىباشد ( كه بين على و معاويه حكم بودند ) آنها خواستند او را بكشند .\r\nشبيب گفت : گناه او چيست ؟ او را رها كردند . آنگاه همه بر شبيب بعنوان امير المؤمنين درود فرستادند . شبيب آنها را رها كرد تا هنگام طلوع فجر كه ناگاه مؤذن محمد بن موسى بانك زد . انگار شكست نخورده و نگريخته بودند . چون شبيب بانگ اذان را شنيد ، پرسيد : اين صدا و ندا چيست ؟ - گفتند : محمد بن موسى بن طلحه هنوز پايدارى مىكند .\r\nگفت : من مىدانستم كه حماقت و خود پسندى او باينجا خواهد كشيد . شبيب هم پياده شد و\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nاذان گفت و با اتباع خود نماز صبح را خواند و بعد همه سوار شدند و يكباره بر محمد حمله كردند . اتباع محمد گريختند ولى جماعتى به او مانده پايدارى و دليرى كردند .\r\nخوارج او و آنها را كشتند . هر چه در لشكرگاه بود بغنيمت بردند . آنانى كه با شبيب بيعت كرده بودند همه گريختند و يك تن از آنها نماند . بعد شبيب كاخى را كه پناهگاه اعين و ابو ضريس بود قصد نمود . آنها تحصن كردند او يك روز آنها را محاصره كرد و بعد رفت .\r\nاتباع شبيب گفتند : كسى نمانده كه از كوفه دفاع كند . ولى او ديد كه اتباع او زخم برداشته و خسته هستند . به آنها گفت : بيشتر از آنچه انجام داديد تكليف ديگرى نداريد . او آنها را از راه نفر سپس از طريق خانيجار سوق داد كه در آن محل اقامت ( استراحت ) نمود . حجاج خبر رفتن او را به محل نفر شنيد . ترسيد كه او مدائن را قصد كند و مدائن ( در آن زمان ) دروازهء كوفه بود كه هر كه آن را ميگشود بر سراسر سواد عراق مسلط ميشد . سخت بيمناك گرديد . عثمان بن قطن را براى امارت مدائن برگزيد و روانه كرد كه جوخى و انبار را هم تحت فرمان او گذاشت و عبد الله بن ابى عصيفر را عزل نمود . جزل هم در مدائن تحت معالجه بود ( كه در واقعهء خوارج مجروح شده بود ) .\r\nعثمان بجزل توجه و اعتنا نكرد و مانند امير سابق ابن ابى عصيفر به كار او رسيدگى ننمود .\r\nجزل گفت : خداوندا بر كرم و فضل ابن ابى عصيفر و بخل و بد نهادى عثمان بيفزا .\r\nدرباره قتل محمد بن موسى چيزهاى ديگرى گفته شده يكى از آنها اين است كه او باتفاق عمر بن عبيد الله بن معمر در جنگ ابى فديك شركت كرده بود . او دلير و نيرومند بود . عمر دختر خود را بزنى به او داد . خواهر او هم همسر عبد الملك بن مروان بود . بدين سبب عبد الملك ايالت سيستان را به او واگذار كرد . او از كوفه مىگذشت كه حجاج در آنجا ( امير ) بود به او گفته شد : اگر اين مرد با خويشى سببى كه با عبد الملك دارد بسيستان برود هر كه را تو بخواهى مانع وصول او نزد تو خواهد بود ( كار تو سست مىشود ) . او ( حجاج ) پرسيد چاره چيست ؟ - گفته شد : نزد او برو و سلام بكن و شجاعت و قوهء او را به ياد آر و بگو كه شبيب در راه تست و من از او بيمناكم اميدوارم كه او بدست تو نابود شود ، آنگاه اين افتخار نصيب تو خواهد بود . حجاج هم بدان ( دستور ) عمل كرد\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nو محمد هم اجابت نمود كه بجنگ شبيب رفت . شبيب به او پيغام داد كه تو فريب خورده هستى و حجاج ترا سپر بلا كرده و تو همسايهء من هستى پى كار خود ( امارت سيستان ) برو و من هرگز به تو آسيب و آزار نخواهم رسانيد . او قبول نكرد و بر جنگ اصرار نمود .\r\nشبيب با او روبرو شد و همان گفته را تكرار كرد ، او خوددارى نمود و بر مبارزهء با شبيب اصرار كرد ( ولى شبيب خوددارى كرد نخواست او را بكشد كه همسايهء او بود ) . بطين بن قعنب و سويد بن سليم براى مبارزه او حاضر شدند و او قبول نكرد و گفت : شبيب بايد بجنگ من بيايد . آن دو مرد بشبيب گفتند و او ناگزير بمبارزهء او ( محمد ) پرداخت و به او گفت : ترا به خدا از ريختن خون خود بپرهيز كه تو حق جوار ( همسايگى ) بر من دارى . او قبول نكرد . شبيب بر او حمله كرد و با گرز آهنين كه وزن آن دوازده رطل شامى بود بر سر او زد . كلاهخود و سر او را خرد كرد و او افتاد و مرد . شبيب او را تكفين و دفن كرد . هر چه از لشكر او غارت شده بود از اتباع خود خريد و عين اموال ربوده شده را براى خانوادهء او فرستاد و از ياران خود عذر خواهى كرد و گفت : او همسايهء من بود و من اين حق را دارم كه اموال غارت شدهء مرتدان ( مقتول و اتباع او كه در نظر خوارج كافر بودند ) را پس بدهم .\r\n\r\nبيان جنگ شبيب با عبد الرحمن بن محمد بن اشعث و قتل عثمان قطن\r\nبعد از آن حجاج عبد الرحمن بن محمد بن اشعث را خواند و به او دستور داد كه شش هزار سوار از مردم كوفه اختيار و شبيب را دنبال كند كه هر جا باشد بايد با او مصاف دهد . او هم كار خود را انجام داد و راه او را گرفت . حجاج هم به او ( عبد الرحمن ) و يارانش نامهء تهديد آميز نوشت كه اگر بگريز تن در دهند آنها را خواهد كشت .\r\nعبد الرحمن بمدائن رسيد و نزد جزل ( امير مجروح ) براى عيادت رفت . جزل هم به او پند داد كه هميشه احتياط كند و او را از صولت شبيب و اتباع او بر حذر نمود . يك اسب هم بنام فسيفسا كه هرگز اسبى بر آن سبقت نكرده بود به او بخشيد . عبد الرحمن هم با او وداع\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nكرد و رفت . شبيب هم سوى دقوقا و شهر زور رفت و عبد الرحمن هم بدنبال او تا محل ثخوم رسيد كه در آنجا توقف نمود و گفت : اين سرزمين موصل است كه بايد اهل محل از آن دفاع كنند ( نه ما ) حجاج به او نوشت . اما بعد شبيب را هر جا كه هست دنبال كن و بطلب و در قتال او بكوش و هر جا كه او برود بر اثر او برو تا آنكه او را بكشى يا طرد و نفى كنى .\r\nزيرا سلطنت و قدرت منحصر بامير المؤمنين است ( عبد الملك ) و لشكر هم لشكر اوست و السلام .\r\nعبد الرحمن بر اثر شبيب رفت . شبيب هم صبر مىكرد تا او نزديك شود و چون نزديك مىشد بر او شبيخون مىزد . ولى احتياط و هوشيارى و خندق او مانع پيروزى مىشد ناگزير او را ترك مىكرد و باز راه خود را ميگرفت و عبد الرحمن هم او را دنبال ميكرد . چون لشكر مىكشيد شبيب حمله مىكرد ولى لشكر را كه آماده جنگ و دفاع مىديد از پيروزى نا اميد ميشد . پس از آنكه ديد عبد الرحمن بتعقيب او مىكوشد ، هر جا كه لشكر مىزد خود بمسافت بيست فرسنگ دور مىشد و در يك سرزمين سخت اقامت مىكرد ( بى آب و علف و غير قابل اقامت ) و باز عبد الرحمن او را دنبال مىكرد تا آنكه لشكر دچار رنج شد و بستوه آمد و چهار پايان خسته شده و همه مبتلاى يك بلاى غير قابل تحمل شدند .\r\nو با وجود آن رنج ، باز عبد الرحمن مىكوشيد كه به او برسد تا آنكه در خانقين و جلولاء و سامرا نزديك شدند و به محل بت از توابع موصل رسيدند كه ميان آن محل و سواد ( بلوك ) كوفه فقط يك نهر حايل بود كه آن محل نزديك رود حولايا در سرزمين راذان اعلى از بلاد جوخى بود . عبد الرحمن هم در پيچ و خم نهر آب لشكر زد كه آن نهر بمنزلهء خندق شده بود . شبيب بعبد الرحمن پيغام داد كه در اين ايام ما عيد داريم و ميل دارم جنگ بتأخير افتد . او هم قبول كرد زيرا خود عبد الرحمن ميل داشت جنگ بتأخير افتد . مقصود شبيب از آن ايام عيد قربان بود .\r\nعثمان بن قطن بحجاج نوشت : اما بعد كه عبد الرحمن تمام سرزمين جوخى را حفر كرد و خندق نمود و باعث كسر باج و خراج اين سرزمين گرديد و در عين حال\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nشبيب را به حال خود آزاد گذاشت كه خود او خراج را دريافت كند . حجاج به او ( عثمان ) نوشت تو پس از اين امير لشكر خواهى بود كه عبد الرحمن را عزل نموديم .\r\nحجاج مطرف بن مغيرة بن شعبه را بحكومت و امارت مدائن منصوب نمود .\r\nعثمان هم رفت تا بر عبد الرحمن وارد شد كه او ميان سپاه كوفيان بود . او شب سه شنبه يك شب قبل از عيد رسيد و در حالى كه بر استر سوار بود فرياد زد : اى مردم ( سپاهيان ) بجنگ دشمن شتاب كنيد . مردم شوريدند و برخاستند و به او گفتند : شب فرا رسيده و مردم آمادهء جنگ و ستيز نمىباشند . امشب را صبر كن تا صف آرائى كنيم و با استعداد بجنگ دشمن برويم . او گفت : من حتما بايد با آنها نبرد كنم كه اين فرصت براى يكى از دو طرف غنيمت خواهد بود يا من يا آنها . عبد الرحمن به او رسيد و او را فرود آورد شبيب هم در معبد قصبهء بت اقامت كرده بود . اهل محل نزد او رفتند و گفتند : تو هميشه ناتوانان را نوازش ميدهى و بر ضعفاء ترحم ميكنى و اهل ذمه ( خارج مذهب و در پناه و عهد تو ) نزد تو شكايت ميكنند و تو به آنها انصاف ميدهى . آنها ( دشمنان تو ) مردم زورگو و متكبر و خود پسند و ستمگر هستند هرگز عذر كسى را نمىپذيرند . به خدا سوگند اگر بدانند كه تو در معبد ما اقامت ميكنى ما را خواهند كشت .\r\nپس بهتر اين است كه تو معبد ما را ترك و در كنار قريه زيست كنى و بدشمن بهانه ندهى ( كه ما را بكشند ) . او هم پذيرفت ، و معبد را تهى كرد و در كنار ده منزل گرفت . عثمان هم آن شب را تا صبح به تشجيع و دلدارى و نصيحت و تشويق سپاهيان گذرانيد . صبح روز چهار شنبه تمام سپاهيان بجنگ رفتند كه با تند باد و گرد باد روبرو شدند . به او گفتند : ترا به خدا قسم مىدهيم كه ما را بميدان مبر . او ناگزير آن روز را بتأخير انداخت . روز بعد كه پنجشنبه بود لشكر را آراست . خالد بن نهيك بن قيس را فرمانده ميمنه و عقيل بن شداد سلولى را فرمانده ميسره نمود و خود با پيادگان ماند . شبيب هم از رود گذشت و آنها را قصد كرد . عدهء او صد و هشتاد و يك مرد بود . او در ميمنه قرار گرفت . برادر خود مصاد را در قلب و سويد بن سليم را در ميسره گذاشت و طرفين به يكديگر حمله نمودند . شبيب باتباع خود گفت : من بر ميسره آنها از طرف نهر حمله خواهم كرد اگر آنها منهزم شدند فرمانده ميسرهء\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nمن بر ميمنهء آنها حمله كند ، ولى فرمانده قلب در جاى خود بماند تا فرمان و دستور من به او برسد . شبيب بر ميسرهء عثمان حمله كرد كه آنها گريختند ولى عقيل بن شداد ( فرمانده ميسره ) پياده شد و پايدارى كرد تا بقتل رسيد . مالك بن عبد اللّه همدانى عم عياش بن عبد اللّه منتوف هم كشته شد . شبيب در لشكر آنها رخنه كرد و نفوذ يافت .\r\nسويد هم بر ميمنهء عثمان حمله كرد و ميمنه را منهزم نمود ، ولى فرمانده جناح خالد بن نهيك پايدارى كرد و سخت دليرى و جنگ نمود . شبيب از پشت سر رسيد و بر او حمله كرد و او را كشت . عثمان بن قطن ( فرمانده كل ) پيش رفت و سران سپاه و اشراف قوم و عده‌يى از سواران و دليران او را معاضدت و يارى كردند كه همه قلب خوارج را قصد كردند و با شجاعت پيش مىرفتند . فرمانده قلب مصاد برادر شبيب بود . او با عدهء شصت مرد نبرد در قلب پايدارى مىكرد . چون عثمان با آن عده اعيان و دليران نزديك شد جنگ را شروع كرد در حال حمله بود كه ناگاه شبيب با سواران خود رسيد و نيزه‌ها را از پشت حوالهء آنها نمود . تا خواستند برگردند بر روى خود افتادند .\r\nسويد بن سليم هم با سواران خود رسيد . مصاد هم كه تاب حملهء عثمان را نياورده بود با عدهء خود برگشت و از هر طرف به آنها احاطه كردند . عثمان هم سخت دليرى و نبرد كرد كه نبرد او بهترين جنگ بود و چون مصاد به او رسيد يك ضربت با شمشير به او زد كه او پيچيد و به زمين غلطيد . هنگام جان سپردن گفت :  « وَ كانَ أَمْرُ اللَّهِ مَفْعُولًا »  اراده و امر خداوند كارگر بود . ( چنين مقدر بود ) مردم ( خوارج ) هم شمشيرهاى خود را بتن او به كار بردند و او را كشتند . عبد الرحمن هم در ميدان افتاد ( مجروح شد ) ابن ابى سبره رسيد و او را شناخت او را بر استر خود حمل كرد و ندا داد اى سپاهيان ( كوفه ) بدير ابى مريم پناه ببريد . و اصل سكونى اسب عبد الرحمن را بى سوار ديد كه بدست يكى از خوارج افتاده است و آن اسب همان است كه جزل به او بخشيده بود .\r\nو اصل چون اسب را بى سوار ديد گمان كرد كه عبد الرحمن كشته شده است . او را ميان كشتگان جستجو كرد و نيافت . پرسيد ، به او گفته شد كه او نجات يافته است . و اصل همراه غلام خود ، كه آن غلام بر استر سوار بود ، بطلب عبد الرحمن كوشيد . چون به او نزديك شدند ، عبد الرحمن و ابو سبره ( گمان كردند دشمن رسيده است ) پياده شدند كه دفاع\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nكنند . چون و اصل آن دو مرد را ديد شناخت و گفت : شما هر دو دليرى و ثبات را در محل خود كه لازم بود ترك كرديد اكنون هم پياده مشويد . آنگاه عمامهء خود را از سر برداشت كه او را بشناسند و شناختند . به فرزند اشعث گفت : من اين اسب را براى تو آورده‌ام كه تو سوار شوى ، او هم سوار شد . آنها رفتند تا بدير بقار رسيدند . شبيب دستور داد كه خوارج از قتل دشمن دست بردارند . مغلوب‌شدگان سپاه را براى بيعت دعوت كرد .\r\nهمه بيعت كردند . در آن روز از قبيلهء كنده صد و بيست تن كشته شدند . اغلب افسران و نگهبانان هم كشته شدند . عبد الرحمن شب را در دير بقار بصبح رسانيد . در آن شب دو سوار رسيدند و نزد او بالا رفتند يكى از آن دو با او مدت مديدى خلوت كرد و بعد رفتند . معلوم شد كه آن مرد شبيب بود و از او با عبد الرحمن مكاتبه و مراوده داشته عبد الرحمن از آن محل بدير ابى مريم رفت . مردم گرد او جمع شدند و گفتند : اگر شبيب بداند كه تو اينجا هستى ترا قصد و حمله خواهد كرد . آنگاه تو غنيمت او خواهى شد . او ناگزير بكوفه رفت و پنهان شد تا براى او از حجاج امان گرفتند .\r\n\r\nبيان ضرب درهم و دينار اسلامى\r\nدر همان سال عبد الملك بن مروان دينار و درهم را ضرب كرد و او نخستين كسى بود كه مسكوك اسلامى را به كار برد و مردم از اين حيث بهره‌مند شدند . سبب و علت ضرب اين بود كه او در صدر كتب و رسائل خود كه بروميان مىنوشت اين آيه را مىنگاشت :\r\n  « قُلْ هُوَ اللَّهُ أَحَدٌ »   و بعد نام پيغمبر را با تاريخ رسم مىنمود . پادشاه روم به او نوشت : شما چنين و چنان كرده‌ايد ( در نوشتن نام خدا و پيغمبر در نامه‌هاى خود ) اين كار را ترك كنيد و گر نه ما در دينار خود نام پيغمبر شما را به نحوى خواهيم آورد كه شما نپسنديد ( مقصود توهين بود ) عبد الملك را آن تهديد سخت ناگوار آمد . خالد بن يزيد بن معاويه را نزد خود خواند و با او مشورت كرد . خالد گفت : دينار و مسكوك آنها را منع و تحريم و براى مردم سكه ضرب كن كه از مسكوك ديگران بى نياز باشند و در آن سكه كه ضرب مىكنى نام خداوند باشد . او هم دينار و درهم را ضرب و اين آيه را در آنها نقش كرد   « قُلْ هُوَ اللَّهُ أَحَدٌ »   . مردم از آن رسم كه نام خدا دارد و ممكن است بدست جنب و ناپاك\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nبرسد راضى نبودند . ولى عبد الملك ضرب سكهء ديگرى را منع كرد . سمير يهودى هم مسكوك ديگرى ضرب كرد . او سمير را گرفت و خواست بكشد . به او گفت چرا مرا مىكشى ؟ سكه من از سكه تو گرانتر و بهتر است چرا مىخواهى مرا بكشى ؟ ولى عبد الملك او را رها نكرد . او ( براى رهائى از قتل ) ناگزير عيار را قرار داد ( صنج كه معرب سنگ است آمده ) با آن ابتكار باز او را رها نكرد . مردم هم در آن روزگار عيار را نمىشناختند . ولى هر درهمى را با درهم ديگر مىسنجيدند و وزن ميكردند . چون سميرا عيار را معين و مقرر نمود غبن و فريب و اغفال زايل گرديد . نخستين كسى كه در صحت وزن درهم و خالص نمودن سيم از غل و غش مبالغه نمود عمر بن هبيره بود .\r\nآن هم در زمان يزيد بن عبد الملك كه درهم را خالص و نكو داشت وزن آن را هم كامل نمود .\r\nخالد بن عبد اللّه قسرى در روزگار هشام بن عبد الملك بر آن مبالغه و مراقبت افزود ( كه درهم صحيح باشد ) و بيشتر از ابن هبيره سعى و اقدام كرد . بعد يوسف بن عمر بايالت رسيد كه در صحت و دقت درهم افراط كرد و سخت گرفت . روزى عيار يك درهم را يك حبه ( نخود ) كم ديد . هر يك از كارگران ضرابخانه را هزار تازيانه زد . عدهء كارگران دار الضرب صد تن بود كه براى هر يك نخود كمبود هزار تازيانه نواخت . درهم‌هاى هبيرى و خالدى و يوسفى بهترين نقد مسكوك بنى اميه بود .\r\nمنصور ( خليفهء عباسى ) جز سكهء بنى اميه نقد ديگرى را براى خراج نمىپذيرفت .\r\nبدين سبب دراهم ديگر را مكروه ناميدند . گفته شده است : درهمهاى مكروه عبارت از سكهء حجاج بوده . بر آن سكه اين آيه نقش شده بود :   « قُلْ هُوَ اللَّهُ أَحَدٌ »   . بدين سبب علماء ( دين ) آن را مكروه داشتند كه جنب و ناپاك آنها را مس نكند ( دست به آيه نزند ) .\r\nدرهمهاى عجم ( غير از عرب اعم از فارس و روم و قبط ) مختلف كوچك و بزرگ بود .\r\nآنها درهم را يك مثقال قرار داده بودند و بيست قيراط بود . بعضى از آنها دوازده قيراط و برخى ده قيراط . آنها بر حسب اختلاف وزن مثقال ضرب مىشد ( كه بعضى بيست و بعضى ده و دوازده نخود قرار داده بودند . )\r\nدر زمان اسلام كه خواستند درهم را سكه بزنند سه نوع درهم را ، بيست و دوازده و ده قيراط را ، جمع كردند . آنها بالغ بر چهل و دو درهم شد . يك ثلث از\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nمجموع سه درهم گرفتند كه چهارده قيراط بود و همان ثلث را ميزان و مقياس قرار دادند . بنابر اين وزن درهم عربى ( اسلامى ) چهارده قيراط است و هر ده درهم هفت مثقال بود . گفته شده : مصعب بن زبير در زمان برادرش عبد اللّه بن زبير مقدار كمى درهم ضرب كرده كه بود در زمان عبد الملك خرد و تباه گرديد ولى روايت نخستين اصح است كه فقط در زمان عبد الملك درهم و دينار ضرب شده بود ( مقريزى مورخ شهير گويد : در زمان عمر سكهء خسروانى ضرب شده بود كه يك طرف صورت كسرى و يك طرف جمله‌يى عربى بوده است ، همچنين در زمان عثمان ، پس عبد الملك مبتكر نبود ) .\r\n\r\nبيان بعضى حوادث\r\nدر آن سال يحيى بن حكم بر عبد الملك وارد شد و در همان سال عبد الملك حكومت مدينه را بابان بن عثمان واگذار كرد . در آن سال مروان بن محمد بن مروان متولد شد ( آخرين خليفهء اموى ) ابان بن عثمان كه امير مدينه بود امير الحاج شد . حجاج هم امير عراق و امية بن عبد الله بن خالد امير خراسان و شريح قاضى كوفه و زرارة بن اوفى قاضى بصره بودند .\r\nمحمد بن مروان هم از ناحيه ملطيه روم را غزا و غارت نمود . در آن سال حبة بن جوين عرنى كه يار على بود وفات يافت . « حبه » با حاء بى نقطه و باء يك نقطه منسوب بعرند با عين بى نقطه مضموم و راء بىنقطه و نون است .\r\n\r\n[ سال 77 
  ]\r\n\r\nبيان جنگ شبيب با عتاب بن ورقاء و زهرة بن حويه و كشتن هر دو سردار\r\nدر همان سال شبيب ( خارجى ) عتاب بن ورقاء رياحى و زهرة بن حويه ( از سرداران بزرگ فاتح اسلامى ) را كشت . علت اين است كه چون شبيب لشكرى را كه حجاج تجهيز و روانه كرده بود كه بسردارى و فرماندهى عبد الرحمن بن محمد بن\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nاشعث بجنگ او برود شكست داد و عثمان بن قطن را كشت كه آن واقعه در شدت گرما رخ داده بود شبيب ( پس از پيروزى ) ماه ( بلوك ) بهرادان را قصد كرد و در آنجا مدت تابستان را بسر برد و سه ماه اقامت گزيد كه در آن مدت جمعى از دنياپرستان به او گرويدند كه حجاج ماليات را از آنها مطالبه ميكرد يا بجرمهاى ديگر تحت تعقيب قرار گرفته بودند و چون فصل گرما سپرى شد شبيب با سيصد تن مدائن را قصد نمود كه در آن هنگام مطرف بن مغيرة بن شعبه حاكم آن سرزمين بود . شبيب ( با عدهء خود ) رفت تا به محل پلهاى معروف بنام حذيفة بن يمان رسيد . مهرون كه در آن زمان سالار بابل بود خبر هجوم شبيب را بحجاج گزارش داد و چون حجاج نامه او را خواند ميان مردم برخاست و خطبه كرد و گفت : اى مردم بايد از وطن خود و املاك خود دفاع كنيد و اگر نكنيد من نزد قوم ديگرى خواهم فرستاد كه آنها از شما بهتر و فرمانبردارتر هستند ( اهل شام ) . آنها بردبارتر از شما هستند و بيشتر از شما طاقت تحمل گرما را خواهند داشت . آنگاه املاك و عايدات شما را به آنها خواهم داد كه خود مالك شوند و بخورند . مردم از هر محل و مكان برخاستند و گفتند : ما خود با آنها ( خوارج ) جنگ مىكنيم و امير ( حجاج ) را يارى خواهيم كرد . امير خود ما را دعوت و براى نبرد آنها روانه كند . زهرة بن حويه كه در آن هنگام سالخورده و ناتوان بود به حدى كه قادر بر ايستادن و حفظ تعادل خويش نبود دست او را گرفتند برخاست و گفت خداوند امير را نيك بدارد تو هميشه عده را بريده و دسته دسته مىفرستادى اكنون عموم مردم را براى جنگ آنها تجهيز و متفقا روانه و يك فرمانده دلير و مجرب و بصير انتخاب كن كه آن فرمانده از جنگ و ستيز ناگريز باشد و گريز را ننگ بداند . مرد كريم و شجاع و پايدار باشد كه فرار را بدترين عار بخواند . حجاج گفت : آن مرد تو هستى . زهره گفت : خداوند امير را نيك بدارد ، مرد دلير كسى باشد كه بتواند زره را بر تن بگيرد و نيزه را بردارد و شمشير را آخته به كار برد و بر زين اسب قرار بگيرد و استوار باشد و حال اين كه من هيچ يك از اين كارها را نمىتوانم بر خود ببندم . چشم من هم ضعيف شده و خوب نمىبيند ولى مرا با اميرى كه انتخاب ميكنى روانه كن كه مشاور او باشم و\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nراى خود را به كار ببرم . حجاج گفت : خداوند از طرف اسلام به تو جزاى خير بدهد .\r\nكه تو در آغاز اسلام خدمت و جانبازى كردى و در آخر روزگار خود هم آماده خدمت شدى . بعد حجاج گفت : اى مردم همه با هم آماده جنگ شويد و برويد مردم هم مجهز و آماده شدند در حالى كه نمىدانستند امير آنها كيست حجاج بعبد الملك نوشت كه شبيب بمداين نزديك شده و قصد او فتح و تصرف كوفه است اهل كوفه هم در مقابله و مقاتلهء او ناتوانند زيرا فرماندهان آنها كشته شده‌اند و لشكريان شكست خورده هميشه مىگريزند حجاج از او درخواست كرده بود كه از شام لشكر بفرستد كه با خوارج نبرد كند و املاك و عايدات اهل كوفه را تملك كند .\r\nچون نامهء حجاج رسيد عبد الملك سفيان بن ابرد كلبى را با چهار هزار مرد جنگى و عبد الرحمن حكمى را با دو هزار جنگجو روانه كرد . حجاج هم عتاب بن ورقاء رياحى را كه با مهلب در ميدان جنگ ( اهواز ) بود نزد خود خواند . عتاب خود بحجاج نامه نوشته بود كه از مهلب درخواست كردم از عايدات فارس بلشكر كوفه هم بدهد و او خوددارى كرده بدين سبب ميان من و او اختلاف و كشاكشى پيدا شده به حدى كه نزديك است جنگ ميان ما بر پا شود ولى مغيره فرزند مهلب ما بين ما را اصلاح و پدر خود را وادار كرد كه بلشكر كوفه هم از عايدات ملك فارس روزى بدهد . عتاب از مهلب نزد حجاج شكايت كرده بود .\r\nهمين كه نامه او رسيد حجاج او را نزد خود خواند . حجاج اهل كوفه را دعوت و با آنها مشورت كرد كه چه شخصى را بفرماندهى جنگ خوارج انتخاب كند . آنها گفتند راى تو بهتر و روشنتر است . حجاج گفت : من عتاب را انتخاب مىكنم و او امشب يا فردا شب خواهد رسيد . مردم گفتند : اى امير تو آنها را ( خوارج ) با سنگى در خور آنها كشتى ( انتخاب صحيح ) . به خدا سوگند ما برنخواهيم گشت تا پيروز يا كشته شويم . قبيصة بن والق به او گفت : مردم مىگويند كه براى تو سپاهى از شام مىرسد . اهل كوفه هم چندين بار پا بفرار برداشتند و گريز براى آنها عادت و سهل شده . آنها دل خود را از دست داده‌اند بهتر اين است كه باهل شام پيغام بدهى كه پايدار و برحذر باشند و شب را با احتياط و آماده باش بگذرانند مبادا\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nغافل گير شوند ، زيرا تو با مردمى جنگ مىكنى كه هميشه در حال حمله و به كار بردن حيله و شبيخون جنگ مىكنند تو هم اهل كوفه را براى جنگ آنها تجهيز و روانه كردى و حال اينكه باهل كوفه اعتماد ندارى . شبيب هميشه در حال انتقال از يك زمين به زمين ديگر و از يك ميدان بميدان ديگر است . من از اين حيث آسوده نيستم كه او اهل شام را غافل گير و نابود كند و اگر سپاه شام پراكنده شود تو خود و اهل عراق همه نابود خواهيد شد حجاج به او گفت : خدا يار پدرت باشد . اين فكر و راى بسيار نيك است عقيده تو بهتر است . آنگاه حجاج باهل شام پيغام داد كه همواره برحذر باشند و از راه عين التمر ( محل معروف ) وارد عراق شوند . آنها نيز بدستور او عمل كردند . عتاب بن ورقاء هم رسيد .\r\nحجاج هم او را در شب ورود بفرماندهى سپاه كوفه معين نمود . او هم در محل حمام اعين لشكر زد . شبيب هم به محل كلواذى رسيد سپس از رود دجله گذشت و در بهر شير اسفل ( دو بهر شير دور و نزديك بود ) اقامت گزيد ميان او مطرف ( كه حاكم مدائن بود ) فقط رود دجله حايل بود كه مطرف ناگزير پل را بريد و بشبيب پيغام داد كه نزد من يك نماينده بفرست كه از داناترين ياران تو باشد تا من با او درباره قرآن بحث و در دعوت شما مطالعه و فكر كنم . او هم قعنب بن سويد را نزد او فرستاد همچنين محلل و كسان ديگر و در قبال آنها از مطرف گروگان گرفت تا آنها بسلامت برگردند . نمايندگان هم مدت چهار روز نزد مطرف ماندند ولى توافقى ميان طرفين حاصل نشد . آنگاه شبيب عتاب ( سپاه عتاب ) را قصد كرد و باتباع خود گفت : من قصد داشتم كه اول سپاه شام را قصد و غافل گير كنم ولى مطرف ( در گفتگوى صلح ) مرا باز داشت و عزم مرا سست كرد . جواسيس من هم خبر دادند كه آنها ( اهل شام ) متدرجا وارد عين التمر شده‌اند و نزديك كوفه هستند . به من هم گفته بودند كه عتاب هنوز در بصره است . ( ولى معلوم شد كه رسيده است ) ما به او نزديكتر هستيم پس چه بهتر كه اول بسپاه عتاب حمله كنيم . مطرف بن مغيرة ترسيد كه خير مذاكرهء صلح او و شبيب به گوش حجاج برسد ناگزير محل خود را ترك و كوهستان را قصد نمود . شبيب هم برادر خود مصاد را بمدائن فرستاد . او پل را دوباره\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nبست . ( كه خوارج عبور كنند ) . عتاب هم ( با لشكر خود ) رسيد و در محل سوق حكمه لشكر زد . عدهء سپاه جنگجوى او بالغ بر چهل هزار مرد نبرد بود . جوانها و رجاله و اتباع او هم بالغ بر ده هزار بودند كه مجموع سپاه پنجاه هزار سلحشور بود .\r\nهنگامى كه حجاج آنها را فرستاد گفته بود : مرد دلير و پايدار گرامى و سرفراز خواهد بود كسى كه بگريزد گرفتار خوارى و هلاك خواهد شد و عاقبت گور ننگ او را مستور خواهد نمود . بخداوندى كه جز او خداى ديگرى نيست اگر شما بگريزيد من شما را بزندان تاريك خواهم سپرد و بهر يك از شما زنجير گران و دست بند و قيد خواهم زد . چون عتاب به محل سوق حكمه رسيد شبيب به حمله مبادرت كرد .\r\nعدهء اتباع او هم بالغ بر هزار مرد شده بود او آنها را دلير كرد و دل داد و آغاز حمله نمود . بعضى از اتباع او هم باز ماندند نماز ظهر را و عصر را در محل ساباط ادا نمود آنگاه عده را كشيد تا بعتاب رسيد چون سپاه را ديد پياده شد و نماز مغرب را ادا كرد . عتاب سپاه خود را آراست . فرماندهى ميمنه را بمحمد بن عبد الرحمن بن سعيد بن قيس واگذار كرد و به او گفت : اى برادر زاده من تو مردى شريف و صبور و پايدار هستى . - گفت : به خدا قسم من تا يك انسان هم با من باشد پايدارى خواهم كرد . به قبيصة بن والق ثعلبى هم گفت : تو مرا از ميسره بى نياز كن ( فرمانده ميسره باش ) . گفت : - من پيرى سالخورده‌ام و قادر بر ايستادن نمىباشم مگر اينكه دستم را بگيرند ( چگونه فرمانده باشم ) . او نعيم بن عليم را بفرماندهى برگزيد . حنظلة بن حارث يربوعى كه پسر عم و شيخ طايفهء او بود بفرماندهى رجاله منصوب كرد پيادگان را هم سه صف قرار داد . يك صف شمشير بدست و صف ديگر نيزه‌دار و صف سيم تير انداز . آنگاه خود با سپاه حمله كرد ، در حالى كه سپاهيان را تشجيع و بثبات وادار مىكرد و به آنها اندرز مىداد و با ايشان سخن مىگفت . بعد پرسيد خطيب و سخن گوى قوم كجاست ؟ و هيچ كس جواب نداد ( از فرط بيم ) . سپس پرسيد : كسى كه اشعار عنتره ( شاعر و شجاع عرب ) را روايت مىكرد و مىخواند كجاست ؟ باز كسى پاسخ نداد . گفت : انا للّه ( پناه به خدا ) انگار شما همه از عتاب بن ورقاء پراكنده شده و او را تنها گذاشته مىگريزيد . او را در حالى مىگذاريد كه باد بر اسفل اعضاء\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nاو خواهد وزيد ( كنايه از كشته شدن ) . بعد از آن رفت تا در قلب قرار گرفت .\r\nزهرة بن حويه هم با او نشست . همچنين عبد الرحمن بن محمد بن اشعث و ابو بكر بن ابى جهم عدوى با او بودند كه ناگاه شبيب حمله كرد . عدهء او ششصد مرد بود زيرا چهار صد تن از آنها باز مانده بودند . او گفت : كسانى عقب مانده‌اند كه من هرگز نمىخواهم روى آنها را ببينم . آنگاه سويد بن سليم را با دويست تن در ميسره و محلل بن وائل را با دويست مرد نبرد در قلب قرار داد و خود با دويست تن ميمنه قرار گرفت . پس از مغرب و در آغاز شب كه ماه روشنائى خود را پخش كرده بود بحمله آغاز نمود . اول فرياد زد : اين پرچمها و درفشها از كيست و براى كيست ؟\r\nگفتند : اينها رايت ربيعه است . گفت : ربيعه در بسيارى از وقايع ، هم حق را يارى كرد و هم باطل را . به خدا قسم من با شما مجاهده خواهم كرد در حالى كه جان خود را در راه خدا فدا كرده و به حساب خداوند آورده باشم . لا حكم الا للّه ( شعار خوارج ) اگر بخواهيد و بتوانيد پايدارى كنيد . سپس حمله كرد آنها هم پراكنده شدند ولى پرچمداران قبيصة بن وائل پايدارى كردند . همچنين عبيد بن حليس و نعيم بن عليم كه كشته شدند . ميسره هم گريخت و بنى ثعلبه فرياد زدند قبيصه كشته شد . شبيب گفت : او را كشتيد . مثال او مطابق قول خداوند است . ( آيه قرآن )  « وَ اتْلُ عَلَيْهِمْ نَبَأَ الَّذِي آتَيْناهُ آياتِنا فَانْسَلَخَ مِنْها »  بخوان براى آنها خبر كسى كه آيات و معجزات خود را براى او نمايان كرديم كه او از آنها شانه خالى كرد ( نپذيرفت ) . پس از آن بر نعش قبيصه ايستاد و گفت : واى بر تو چرا بر اسلام و ايمان نخستين خود پايدارى نكردى كه سعادتمند باشى . بعد باتباع خود گفت : اين مرد نزد پيغمبر رفت و اسلام را قبول كرد ولى در اين واقعه مردم فاسق را يارى كرده بجنگ شما آمد . سپس شبيب از ميسره بر عتاب حمله كرد . سويد هم از ميمنه هجوم برد كه در ميمنه عبد الرحمن بود .\r\nجمعى از تميم و همدان با عبد الرحمن پايدارى كردند و بثبات خود ادامه دادند تا به آنها گفته شد كه عتاب بقتل رسيد ، آنها پراكنده شدند . عتاب هم بر بسترى كه براى او گسترانيده بودند در قلب نشسته بود . زهرة بن حويه هم با او بود كه\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nشبيب بر آنها حمله كرد . عتاب بزهره گفت : اى زهره امروز روزيست كه عدهء ما فزون شده و يارى اندك بوده . اى كاش پانصد سوار از بنى تميم با من بودند كه آنها از تمام مردم بردبارتر و پايدارترند . آنها در قبال دشمن ثابت قدم هستند آيا كسى هست كه امروز جانبازى كند ؟ اتباع او پراكنده شدند و او را تنها گذاشتند زهره گفت : آفرين بر تو اى عتاب كسى مانند تو چنين پايدارى نكرده به تو مژده مىدهم كه يقين دارم خداوند شهادت را نصيب ما كرده ، آن هم در آخر عمر خود . چون شبيب به آنها رسيد او با عده‌اى كه عدد آنها اندك بود جست و نبرد كرد . به او گفتند :\r\nعبد الرحمن بن اشعث گريخت و بسيارى از مردم بدنبال او گريختند . گفت : من از گريز آن جوان باكى ندارم . مدت يك ساعت جنگ كرد . يكى از اتباع شبيب او را هدف تير كرد . او عامر بن عمر ثعلبى نام داشت بعد از آن هم بر او حمله كرده و نيزه را بتن او فرو برد . سواران هم زهرة بن حويه را زير گرفتند او با شمشير دفاع ميكرد ولى قادر بر قيام نبود . فضل بن عامر شيبانى به او رسيد و او را كشت . شبيب رسيد و او را كشته ديد گفت : اين زهرة بن حويه است . به خدا قسم اگر امروز تو با گمراهى كشته شدى بسى روزها كه تو در راه اسلام جانبازى كردى و مسلمين را از مشقت بى نياز كردى و بسى خيل مشركين را هزيمت دادى و بسى شهر و ده را گشودى ولى اراده خداوند اقتضا داشت كه تو كشته شوى در حالى كه گمراهان را يارى كنى .\r\nآنگاه براى قتل او سخت ناليد . يكى از اتباع او گفت : تو براى يك مرد كافر ناله و زارى ميكنى ؟ گفت : تو به اندازه من بر گمراهى اين قوم آگاه نمىباشى . من از قديم آنها را ميشناسم و بر احوال آنها واقف و دانا هستم . اگر آنها بر اسلام و ايمان خود باقى مىماندند برادر ما بودند . شبيب پيروز شد و گفت : از شمشير زدن خوددارى كنيد . سپس مغلوبين را دعوت كرد كه با او بيعت كنند . آنها هم بيعت كردند و شبانه گريختند . هر چه در لشكر گاه بود بدست او افتاد . برادر خود را از مدائن احضار كرد . پس از آن واقعه شبيب در محل فره دو روز اقامت كرد ، حاكم محل را كشت و راه كوفه را گرفت ولى سفيان بن ابرد با سپاه شام وارد كوفه شد كه به حمايت حجاج پرداخت . حجاج هم از يارى اهل كوفه بى نياز گرديد . بر منبر فراز\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nشد و گفت : اى اهل كوفه خداوند كسى را گرامى ندارد كه از شما مردم عزت بخواهد و خداوند كسى را يارى نكند كه از شما يارى بخواهد . دور شويد و بيرون برويد و با ما در جنگ دشمن همراه مباشيد . برويد و در سرزمين حيره با يهود و نصارى زيست كنيد . هرگز كسى با ما بجنگ نرود مگر كسى كه از جنگ خوارج نگريخته و شاهد و ناظر نبرد آنها نبوده و در واقعهء عتاب حاضر نشده باشد .\r\n\r\nبيان رسيدن شبيب بكوفه و گريز او از پيرامون آن\r\nشبيب بعد از آن ( واقعه عتاب ) از سورا سوى حمام اعين لشكر كشيد . حجاج حارث بن معاويهء ثقفى را با عده‌اى از شرطه ( پليس ) كه شاهد و ناظر جنگ عتاب نبودند براى جلوگيرى او روانه كرد . او با هزار مرد در محل زراره لشكر زد .\r\nشبيب شنيد و براى جنگ حارث بن معاويه شتاب كرد . چون به او رسيد بر او حمله كرد و او را كشت و اتباع وى منهزم شدند . گريختگان هم وارد كوفه گرديدند . شبيب هم لشكر كشيد و در پيرامون كوفه لشكر زد . در روز اول جز قتل حارث واقعه‌اى رخ نداده بود . روز دوم حجاج غلامان و ياران خاصهء خود را براى حراست راهها و حمايت خيابانها ( از هجوم خوارج ) در سر راهها گماشت . شبيب هم در محل سبخه لشكر زد و در آنجا مسجد هم ساخت . روز سيم حجاج ابا ورد غلام خود را با عدهء غلامان و چاكران فرستاد . ابو ورد خفتان بر تن گرفته بود . خوارج پنداشتند كه او حجاج است . شبيب بر او حمله كرد و او را كشت و گفت : من حجاج را كشتم و شما را از شر او آسوده كردم . پس از آن حجاج غلام ديگر خود را كه طهان نام داشت با عده‌اى مانند عدهء نخستين روانه كرد و باز شبيب او را كشت . و باز پنداشت كه حجاج است گفت : من حجاج را كشتم اگر اين كشته حجاج باشد كه من شما را از او آسوده كردم . بعد از آن حجاج در اول روز و قبل از ظهر از كاخ بيرون رفت . استرى خواست و بر آن سوار شد و با اهل شام محل سبخه ( لشكر گاه خوارج ) را قصد نمود . چون شبيب و اتباع او را ديد فرود آمد و باتباع خود دستور داد پياده شوند . شبيب هم فقط ششصد سوار همراه داشت حجاج را قصد كرد . حجاج هم سبرة بن عبد الرحمن بن\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nمخنف را با عده‌اى مأمور حراست راهها و مدخل شهر و سر خيابانها نمود . خود يك كرسى خواست آن را در ميدان و پيشاپيش لشكريان گذاشتند و حجاج بر آن نشست سپس باهل شام خطاب كرد و گفت : شما مردمى فرمانبردار و صبور و دلير مىباشيد و اهل يقين و ايمان هستيد . باطل اين گروه ( خوارج ) بر حقى كه شما مىپرستيد چيره نشود آنها پليد هستند . شما ديده‌ها را ببنديد و بر زانو تكيه دهيد و نيزه‌ها را حواله سواران كنيد ، آنها مانند ريگ سياه خواهند بود ( ارج و اثر ندارند ) . شبيب با سه دسته از سواران حمله كرد . يك دسته بفرماندهى خود او و يك دسته بفرماندهى سويد بن سالم و يك دسته بفرماندهى محلل بن وائل او بسويد گفت تو با سواران خود بر آنها حمله كن . سويد حمله كرد آنها پايدارى كردند و نيزه‌ها را حواله اسبها نمودند و به كار بردند او ناگزير با اتباع خود برگشت . حجاج فرياد زد : چنين كنيد و ادامه دهيد . سپس دستور داد كه كرسى او را پيش ببرند .\r\nشبيب فرمان داد كه محلل با سواران خود حمله كند . باز اتباع حجاج پايدارى كردند و نيزه‌ها را به كار بردند . او مدتى با آنها جنگ كرد و بالاخره او را به عقب راندند .\r\nچون شبيب دليرى و پايدارى آنها را ديد دوباره بسويد فرمان حمله داد كه او نگهبانان و مدافعين شهر را پراكنده كند شايد حجاج پريشانى مدافعين پشت سر را ببيند و پريشان شود . آنگاه شبيب و اتباع او از جلو حمله كنند و همه را برانند .\r\nسويد هم حمله كرد و داخل شهر شد ولى از بالاى بامها به او حمله كردند و سر راهها هم مدافعين پايدارى نمودند او ناگزير برگشت . حجاج هم عروة بن مغيرة بن شعبه را با سيصد مرد پشت سر گذاشته بود كه مبادا دشمن از عقب حمله كند . شبيب هم اتباع خود را جمع كرد كه براى آخرين بار حمله كند .\r\nحجاج بياران خود گفت : اين بار هم پايدارى و بردبارى كنيد كه اين سختى پايان خواهد يافت و پيروزى نصيب شما خواهد شد . باز آنها ( اهل شام ) بر زانو تكيه دادند و نيزه‌ها را حواله كردند شبيب هم با تمام اتباع خود بر آنها حمله كرد .\r\nآنها هم نشستند و نيزه‌ها را به كار بردند و مهاجمين را نيزه پيچ كردند و زدند و عقب نشاندند . از محل اقامت خود هم رانده شدند .\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nشبيب باتباع خود فرمان داد كه پياده شوند و دفاع كنند بعضى از آنها پياده شدند حجاج هم پيش رفت تا به مسجد شبيب رسيد . آنگاه گفت : اى اهل شام اين نخستين مرحلهء فتح و ظفر است او بالاى بام مسجد رفت كه اگر دشمن نزديك شود با عدهء تير انداز دشمن را هدف كند . آن روز جنگى بسيار سخت رخ داد كه هر يك از طرفين دليرى و ثبات طرف مقابل را تصديق نمودند . بعد از آن خالد بن عتاب ( پدر كشته ) از حجاج خواست كه به او اجازه نبرد بدهد تا انتقام پدر را بكشد حجاج به او اجازه داد . او هم با گروهى از اهل كوفه از عقب بخوارج حمله كرد و مصاد برادر شبيب و غزاله زن شبيب را كشت . خبر بشبيب و حجاج رسيد ، حجاج و اتباع او تكبير نمودند .\r\nشبيب ( كه پياده جنگ مىكرد ) سوار شد . حجاج باهل شام گفت : بر آنها حمله كنيد زيرا خبر به آنها رسيده و آنها را مرعوب كرده است . اهل شام سخت هجوم بردند .\r\nشبيب با جماعتى مدافع عقب ماند . حجاج بسواران خود دستور داد كه او را به حال خود بگذارند ( سخت نگيرند كه به آنها آسيب برساند ) آنها هم او را گذاشتند و برگشتند . حجاج بكوفه برگشت و بر منبر رفت و گفت : به خدا قسم قبل از اين با شبيب چنين جنگى رخ نداده بود . به خدا گريخت و گم شد . زن خود را كشته در ميدان گذاشت كه كودكان نى در . . او فرو مىبرند . بعد از آن حبيب بن عبد الرحمن حكمى را با سه هزار سوار از اهل شام بتعقيب شبيب فرستاد . به او گفت :\r\nهميشه بر حذر باش مبادا شبيخون بزند . هر جا هم به او برسى فورا آماده نبرد باش خداوند لشكر او را پراكنده كرده و دندان وى را كنده ( كنايه از شكست كه پشت او شكسته شده ) . او بتعقيب شبيب شتاب كرد تا بانبار رسيد . حجاج هم هنگام شكست و فرار خوارج ندا داده بود كه هر كه نزد ما آيد آسوده خواهد بود . بسيارى از اتباع شبيب پراكنده شدند . همين كه حبيب در انبار لشكر زد شبيب رسيد . اول نماز مغرب را بجا آورد . حبيب هم اتباع خود را دسته دسته كرده هر دسته را در يك ناحيه قرار داد و گفت هر يكى از اين دسته‌ها ناحيهء خود را حمايت كند و نگذارد\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nدشمن رخنه يابد . هر يكى از اين دسته‌ها اگر دچار جنگ و حمله ناگهانى شود از دستهء ديگر مدد و يارى نخواهد و دسته مجاور ديگر نبايد به يارى آنها مبادرت كند . خوارج نزديك شما هستند و ممكن است شبيخون بزنند شما همه آماده و مستعد دفاع حملهء ناگهانى باشيد . شبيب هم شبيخون زد ولى آنها مطابق دستور آمادهء دفاع و هشيار بودند . او بر يك دسته حمله كرد و مدتى دراز جنگ و كوشش نمود هيچ يك از آنها جاى خود را ترك نكردند . آن دسته را گذاشت و بدستهء ديگر حمله كرد كه آنها هم سخت پايدارى كردند و باز آنها را ترك كرد و به دستهء ديگر هجوم برد كه آنها هم دليرى كرده ثابت ماندند . دستهء چهارم را قصد كرد با آنها نبرد نمود تا سه قسمت از شب گذشت آنگاه پياده شد و جنگ كرد . دستها را بريد و سرها را انداخت و عدهء مقتولان و مجروحان فزون از اندازه گشت و چشمها هم با ضرب شمشير او كور شد ولى سى تن از اتباع او هم كشته شدند . از اهل شام هم صد تن به خاك افتادند و جان دادند متحاربين هر دو سخت خسته شدند بحديكه هر يك از آنها شمشير ميزد ولى كارى از پيش نمىبرد و باز جنگ به حدى رسيد كه همه قادر بر قيام نبودند . طرفين نشسته جنگ مىكردند كه تعب بر آنها چيره شده بود چون شبيب از پيروزى نا اميد گرديد آنها را به حال خود گذاشت و رفت . از رود دجله عبور كرد و سرزمين خوخى را دوباره طى نمود و راه واسط را گرفت و باهواز رفت از آنجا هم فارس و كرمان را قصد كرد كه مدتى خود و يارانش آسوده بمانند .\r\nدرباره فرار او چيزهاى ديگرى هم گفته شده و آن اينست كه حجاج براى تعقيب او يك امير فرستاد كه شبيب او را كشت و باز ديگرى كه او را هم كشت كه يكى از آن دو حاكم حمام اعين ( محل ) بود . بعد از آن شبيب بكوفه رسيد و داخل شهر گرديد . غزاله همسرش همراه وى بود . غزاله نذر كرده بود كه در مسجد كوفه نماز بخواند و در هر ركعتى از نماز سوره بقره و سوره آل عمران را بخواند ( درازترين سوره ) . او عدهء خود را مرتب كرد ( و بكوفه هجوم برد و داخل شد و زن او نماز خواند ) . حجاج هم مردم را شبانه دعوت و جمع كرد و با آنها مشورت نمود كه چه بايد كرد كه مردم سخت پريشان شده و از شبيب رنجها كشيده بودند . مردم\r\n\r\n","description":"","footnote":"","page_name":" 30 ","page_number":30},
  {"content":"\r\n\r\n( از فرط بيم ) سر فرود آوردند و چيزى نگفتند . قتيبه از صف مردم بيرون رفت و كنار ايستاد و گفت : آيا اجازه مىدهى كه من سخن برانم . گفت : آرى . گفت : امير ( حجاج ) ز خدا نينديشيد و نسبت بامير المؤمنين ( عبد الملك ) وفا دارى نكرده همچنين نسبت برعيت نصيحت و مردم نوازى نكرده است . ( حجاج ) گفت :\r\nچگونه ؟ ( قتيبه ) گفت : زيرا تو يك سردار شريف با يك عده اوباش بجنگ شبيب مىفرستادى . اوباش مىگريزند و مرد شريف از گريز پرهيز مىكرد تا كشته مىشد . حجاج گفت : عقيده تو چيست و چه بايد كرد ؟ گفت : عقيده من اين است كه تو شخصا بجنگ او به روى و با او روبرو شوى و نبرد كنى . ( حجاج ) گفت : پس تو براى من لشكرى و لشكر گاهى در نظر بگير . مردم در حالى خارج شدند و لشكر زدند كه همه عنبسة بن سعيد را نفرين مىكردند زيرا عنبسه كسى بود كه قتيبه را به حجاج نزديك و آشنا كرد كه او را يكى از ياران خود دانست و مقرب نمود . حجاج هم نماز صبح را خواند و مردم هم جمع شدند . قتيبه هم رسيد و سپاهى آراسته و نيك ديد نزد حجاج رفت و بعد با او برگشت كه يك پرچم را افراشته بود و حجاج بدنبال وى رسيد كه در محل سبخه لشكر زدند كه شبيب در همان محل بود . روز چهار شنبه بود كه جنگ آغاز شد . بحجاج گفته شد : شبيب بر محل فرماندهى تو آگاه نشود ( كه ترا خواهد كشت ) . حجاج هم پنهان شد ولى ابو الورد را ( غلام حجاج ) بجاى خود وا داشت كه بر شبيب مشتبه شود كه او حجاج است . شبيب هم ( بتصور حجاج ) بر او حمله كرد و او را با گرز زد و كشت . شبيب بر خالد بن عتاب هم حمله كرد كه او فرمانده ميسره حجاج بود . آنها را به عقب راند تا به محل رحبه رسيدند .\r\nبعد بر مطر بن ناجيه كه فرمانده ميمنه حجاج بود حمله نمود و او را شكست داد .\r\nپس از آن حجاج پياده شد و اتباع او هم پياده شدند . يك عبا براى او گسترانيدند و او بر همان عبا نشست . عنبسة بن سعيد هم با او نشست .\r\nشبيب بر آنها حمله كرد كه ناگاه مصقلة بن مهلهل ( يكى از خوارج ) عنان اسب شبيب را گرفت و گفت : تو درباره صالح بن مسرح ( رئيس سابق خوارج ) چه عقيده دارى و چه شهادتى مىدهى ؟\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nگفت : آيا در چنين وضع و اين هنگام ؟ ( تو مىپرسى ) گفت : آرى . در اين هنگام ( سخت ) . ( شبيب ) گفت : من از صالح برى هستم . مصقله گفت : خداوند از تو دور باد . آنگاه از او جدا شد و رفت . فقط چهل سوار با شبيب ماندند . حجاج گفت :\r\nاختلاف و جدائى ميان آنها افتاد . بخالد بن عتاب پيغام داد كه حمله كند خالد هم ميان خوارج در آمد و غزاله ( همسر شبيب ) را كشت و سر او را نزد حجاج فرستاد .\r\nهنگامى كه سوار حامل سر غزاله مىرفت شبيب نگاه كرد سر همسر خود را شناخت . بيكى از اتباع خود فرمان داد كه بر آن سوار حمله كند او حمله كرد و سوار را كشت و سر همسر شبيب را گرفت و نزد او برد . او دستور داد غسل دادند و دفن كردند . خوارج در حال دفاع ميدان را ترك كردند . خالد هم نزد حجاج رفت و خبر برگشتن خوارج را داد . حجاج به او فرمان داد كه خود او آنها را دنبال كند او هم بتعقيب آنها شتاب كرد . عده‌اى از خوارج برگشتند و با او نبرد كردند تا او را به محل رحبه عقب نشاندند . خوط بن عمير سدوسى را اسير كرده نزد شبيب بردند .\r\nشبيب به او گفت : اى خوط ! « لا حكم الا لله » ( شعار خوارج ) . گفت : بدانيد خوط ( خود را گويد ) يكى از ياران شماست ولى بيمناك بود ( كه بدشمن پيوست ) او را آزاد كرد . عمير بن قعقاع را هم اسير كرده نزد او بردند . گفت : اى عمير « لا حكم الا للّه » گفت : جوانى مرا در راه خدا ببخشيد . باز شبيب به او گفت : « لا حكم الا للّه » او متوجه نشد ( كه خود هم آن كلمه را بگويد كه باكى بر او نبود ) او را كشتند . مصاد برادر شبيب هم كشته شد . شبيب هم منتظر برگشتن هشت تن بود كه بتعقيب خالد رفته بودند . اتباع حجاج از فرط بيم و هيبت شبيب نتوانستند بر او حمله ( و كار را يكسره ) كنند ، آن عده هشت تن كه خالد را دنبال مىكردند برگشتند . همه باتفاق شبيب رفتند ولى خالد آنها را تعقيب كرد . آنها داخل يك دير نزديك مدائن شدند .\r\nخالد هم آنها را در آن دير محاصره كرد . آنها هم از دير بيرون آمده بر او حمله كردند و تا مسافت دو فرسنگ او را به عقب نشاندند . اتباع خالد كه مىگريختند خود را برود دجله مىانداختند . خالد هم خود را در دجله انداخت . او سوار اسب\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nبود و پرچم را هم در دست داشت و با همان حال به آب زد . شبيب گفت : خداوند او را بكشد . او شير مرد و شير اين مردم است . به او گفتند : او فرزند عتاب است . گفت :\r\nاو بدليرى معروف و مشهور است ( شجاعت را به ارث برده ) اگر پيش از اين ميدانستم او را دنبال مىكردم و لو به آتش هم مىزد من هم ميزدم . بعد از آن راه كرمان را گرفت چنان كه پيش از اين گذشت . حجاج بعبد الملك نوشت و از او مدد خواست و اهل كوفه را عاجز و ناتوان خواند كه از جنگ شبيب درمانده‌اند . عبد الملك هم سفيان بن ابرد را با سپاه براى يارى او فرستاد .\r\n\r\nبيان هلاك شبيب\r\nدر آن سال شبيب دچار هلاك گرديد . علت آن اين بود كه حجاج باتباع سفيان بن ابرد مال بسيار داد و آن هنگامى بود كه شبيب از جنگ آنها رخ تابيد و راه كرمان را گرفت كه مدت دو ماه بر فرار او گذشته بود . حجاج فرمان داد كه سفيان و اتباع او شبيب را تعقيب كنند . حجاج به حكم بن ايوب كه داماد او و والى بصره بود نوشت چهار هزار سوار از اهل بصره تجهيز و با سفيان روانه كند .\r\nآنها را تحت فرماندهى زياد بن عمرو عتكى فرستاد . آن عده بعد از محاربهء سفيان با شبيب آمدند .\r\n[ ؟ 
  ] شبيب هم مدتى در كرمان با عدهء خود استراحت نمود و بعد به قصد مقابله با سفيان جنبيد و راه اهواز را گرفت تا به محل جسر دجيل ( پل ) در اهواز رسيد .\r\nشبيب از پل گذشت و سفيان را قصد كرد . سفيان خود با پيادگان لشكر زده و فرماندهى سواران را بمهاصر بن سيف واگذار كرده بود . شبيب هم با سه دسته از جنگجويان خود حمله كرد و جنگ سختى رخ داد . شبيب بلشكرگاه خود ( آن سوى رود ) برگشت و باز هم حمله را تجديد كرد . او و اتباع او سى بار حمله و هجوم را تكرار كردند . اهل شام از حملات پى در پى او متزلزل نشدند . سفيان به آنها گفت : پراكنده مشويد .\r\nپيادگان امروز متفقا اندك اندك پيش بروند . آنها هم شمشيرها و نيزه‌ها را در ضرب و طعن به كار مىبردند تا آنكه خوارج را به طرف پل سوق داده عقب نشاندند . چون شبيب نزديك پل شد ناگزير پياده گرديد . صد تن با او پياده شدند و بدفاع\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nپرداختند . جنگ تا شب به طول كشيد . خوارج باهل شام سخت آسيب و زيان رسانيدند .\r\nجنگ با شمشير و نيزه چنين بود كه مانند آن ديده نشده بود . چون سفيان ديد اهل شام سخت درماندند ترسيد كه خوارج غلبه كنند و او دچار شكست شود . دستور داد تير اندازان آنها را هدف كنند . هنگام مغرب و آغاز شب تير اندازان آماج گرفتند و مدت يك ساعت آنها را تير باران كردند .\r\nآنها قبل از تير اندازى بر كنار بودند كه بفرمان او تيرها را به كار بردند .\r\nشبيب و اتباع او بر تير اندازان حمله كردند و بيش از سى تن از آنها را كشتند . بعد از آن بر سفيان و لشكر او حمله كردند تا شب تاريك شد و برگشتند . سفيان باتباع گفت : زينهار آنها را دنبال مكنيد . چون شبيب به پل رسيد باتباع خود گفت : از پل بگذريد كه فردا بخواست خداوند باز بر آنها هجوم خواهيم كرد . آنها پيشاپيش شبيب از پل گذشتند و خود او عقب ماند ، بعد سوار اسب شد و خواست از پل بگذرد .\r\nماديانى در پيش بود كه اسب شبيب بر آن جست . در آن جست و خيز سنگ‌هاى پل زير و زبر شد اختلالى در پل پديد آمد . سم اسب شبيب فرو رفت تا بكشتى كه زير پل قرار داشت ( پل بر كشتىهاى مخصوصى بسته شده بود ) رسيد . شبيب سرنگون شد و در آب افتاد .\r\nدر حال سقوط گفت :  « لِيَقْضِيَ اللَّهُ أَمْراً كانَ مَفْعُولًا »  آيهء قرآن . يعنى خداوند كارى را كه بايد بكند انجام ميدهد . او در آب فرو رفت . سپس سر از آب در آورد و گفت :\r\n « ذلِكَ تَقْدِيرُ الْعَزِيزِ الْعَلِيمِ »  آيهء قرآن . اينست قضا و قدر خداى عزيز و دانا . آنگاه دست خوش موج گرديد .\r\nدربارهء هلاك او چيزهاى ديگرى هم گفته شده و آن اينست : او ميان جمعى از عشيرهء خود بود ولى آنها آن اعتقاد و دانش را نداشتند ( كه خوارج داشتند ) . او از عشاير مختلف هم بسيارى كشته بود كه همه را دلتنگ و دردناك كرده بود . يكى از آنها ( كه كينه داشتند ) مقاتل نام داشت و او از بنى تيم بن شيبان بود و چون شبيب جمعى از بنى تيم را كشت مقاتل هم به مقابله پرداخت و بنى مرة بن همام را كه عشيرهء شبيب بودند غارت كرد و جمعى از آنها را كشت . شبيب به او گفت : چرا چنين كردى ؟ تو آنها را بدون اطلاع و فرمان من\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nكشتى . او پاسخ داد كه تو مردم كافر عشيرهء مرا كشتى و من هم مردم كافر عشيرهء تو را كشتم . دين ما مبنى بر اين است كه مخالفين دين خود را بكشيم . تو از عشيرهء من بيشتر كشتى كه من از عشيرهء تو كشته‌ام . شايسته نيست اى امير المؤمنين ( خطاب بشبيب ) كه تو بر مردم كافر افسوس بخورى . گفت : من تأسف ندارم . همراه شبيب مردم بسيارى بودند كه او از عشاير آنها كشته بود . چون او عقب ماند يكى به ديگرى گفتند بگذاريد پل را قطع كنيم و انتقام خود را بكشيم . آنگاه پل را بريدند . كشتى حامل پل برگشت ، اسب او هم رم كرد و او در آب افتاد و فرو رفت . روايت نخستين اصح از روايت دوم است و آنچه معروف و مشهور بوده همان روايت اولى است كه اصح روايات است . اهل شام مىخواستند ( كار را انجام نداده ) برگردند ولى نگهبان پل نزد سفيان ( فرمانده شاميان ) رفت و گفت : يكى از آنها ( خوارج ) در آب افتاد آنها فرياد زدند كه امير المؤمنين ( شبيب ) در آب غرق شد آنها فورا كوچ كردند و رفتند و لشكرگاه خود را بدون مدافع گذاشتند . سفيان ( كه آن مژده را شنيد ) تكبير كرد . اتباع او هم همه تكبير كردند سوى پل رفتند . بلشكرگاه آنها كسى را فرستاد ديد كسى در آنجا نيست . در آن لشكر گاه بيشتر از هر لشكر گاهى نعمت و ثروت و خير و بركت بود ( كه غنيمت آنها شد ) بعد از آن جسد شبيب را از آب در آوردند . سينهء او را شكافتند و قلب او را بيرون آوردند بسيار سخت و مانند سنگ بود . قلب او را بر سنگ مىزدند بالا مىجست و باندازهء ارتفاع يك قامت انسان بالا مىپريد . گفته شده است : خبر مرگ شبيب را بمادرش دادند كه او كشته شده باور نكرد تا آنكه گفتند در آب غرق شده باور كرد و گفت : من هنگام زاييدن او آتشى ديدم كه از موضع خاصى خارج شده و دانستم جز آب چيزى آتش را فرو نمىنشاند .\r\nمادرش كنيز رومى بود ، پدرش او را خريد و او شبيب را زائيد . او در سنهء بيست و پنج ( هجرى ) روز عيد قربان متولد گرديد . مادرش گفت : من در عالم رؤيا ديدم : آتشى از قلب من برخاست و شعله‌ور شد . آن آتش به آسمان رفت و فضا را روشن كرد . نور آن در تمام آفاق نمايان و روشنائى بخش گرديد بعد خاموش و ناپديد شد . من او را در روزى زائيدم كه شما در آن روز خونها\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nرا مىريزيد ( روز قربان ) . من هم رؤيا را چنين تعبير كردم كه فرزندم خونخوار خواهد بود . كار او هم بالا خواهد گرفت و با سرعت بر عظمت او افزوده خواهد شد .\r\nپدرش او را غالبا به محل لصف كه قرار گاه بنى شيبان ، قوم خود ، بود مىبرد و در آنجا مىزيست . ( تعبير ابن اثير قلب و تعبير طبرى قبل است كه اصح باشد زيرا معنى قبل كه پيش باشد موضع خاص زنان است و مقصود وضع حمل است پس خروج آتش از قبل است نه از قلب م ) .\r\n\r\nبيان خروج مطرف بن مغيرة بن شعبه و قيام او\r\nگفته شده است فرزندان مغيرة بن شعبه همه پرهيزگار و شريف بودند باضافه شرف موروثى پدر آنها ، و نيز نزد عشيره و قوم خود گرامى و محترم بودند . چون حجاج رسيد و آنها را بدان حال ديد دانست كه آنها رجال و برگزيدگان قوم هستند .\r\nعروه را بحكومت كوفه و مطرف را بحكومت مدائن و حمزه را بحكومت همدان منصوب و روانه كرد . آنها در حكومت و رفتار خود و مردم دارى بهترين حاكم و نسبت بمتجاوز سخت گير بودند . مطرف در مدائن بود كه شبيب خروج و قيام نمود و او بمدائن نزديك شده بود چنان كه گذشت . مطرف بحجاج نوشت و از او مدد خواست حجاج هم سبرة بن عبد الرحمن بن مخنف را با عده‌اى به يارى او فرستاد همچنين عده و سردار ديگر . شبيب هم رسيد و در بهر سير لشكر زد . مطرف هم در درون شهر كهنه بود كه در آن شهر ايوان كسرى بر پا شده است . مطرف پل را بريد ( كه دشمن عبور نكند ) و نماينده نزد شبيب فرستاد و درخواست كرد چند تن از ياران را نزد خويش بفرستد تا در بارهء دعوت و عقيدهء آنها بحث كند و بر ادعاى آنها ( خوارج ) واقف شود . شبيب هم جمعى نزد او فرستاد . مطرف هم با آنها گفتگو كرد . آنها گفتند ما شما را به قرآن و سنت پيغمبر و عمل به آنها دعوت مىكنيم . علت اينكه ما بر قوم خود ايراد گرفته‌ايم اين است كه عايدات املاك و اموال مسلمين را به خود اختصاص داده ( فىء مسلمين ) و احكام خدا را معطل و بدون اجرا گذاشته و با زور\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nو قهر تسلط يافته‌اند . مطرف گفت : شما براى حق دعوت كرده و بر باطل و زور و ستم غضب نموده‌ايد . اكنون بيائيد با من بيعت كنيد تا ما هر دو متحد شده براى حق جانبازى كنيم . آنها ( نمايندگان شبيب ) گفتند : ما مذاكره مىكنيم اگر حق با تو باشد اجابت و اطاعت خواهيم كرد .\r\nمطرف گفت : من شما را براى جنگ با ستمگران دعوت مىكنم كه آنها بدعت آورده‌اند . ما آنها را بكتاب خداوند و سنت پيغمبر او دعوت مىكنيم كه كار را بشورى ارجاع كنند تا مسلمين هر كه را بخواهند انتخاب و او را امير خود نمايند و بدان حال برگردند كه عمر بن خطاب رسم و مقرر كرده است زيرا اگر عرب بدانند كه كار ( مسلمين ) بشورى واگذار شده همه اطاعت مىكنند و مردى از قريش برگزيده امير خود خواهند كرد و با اين دعوت بسيارى از عرب متابعت خواهند كرد و يار و همكار شما خواهند بود . نمايندگان گفتند : ما اجابت و قبول نمىكنيم .\r\nبرخاستند و رفتند و مدت چهار روز به يكديگر پيغام مىدادند و چون موافقت حاصل نشد رفتند . مطرف هم مشاوران و معتمدان خود را جمع و مظالم حجاج را بيان كرد . همچنين عبد الملك گفت : من هميشه مخالفت و ستيز را بر موافقت و متابعت اين دو ترجيح مىدادم . دين و ايمان من همين را اقتضا دارد به شرط اينكه اتباع و اعوان داشته باشم مشاوران به او گفتند : اين عقيده و گفتگو را مكتوم بدار تا هيچ كس آگاه نشود . يزيد بن ابى زياد مولى ( غلام ) پدر او مغيرة بن شعبه گفت : به خدا هر چه ميان تو و نمايندگان شبيب جارى شد به حجاج خواهد رسيد آن هم با شاخ و برگ و اضافه . يك كلمه از گفتگوى شما كاسته نخواهد شد و بر هر يك كلمه ده كلمه افزوده خواهد شد . آنگاه اگر تو برابر هم پرواز كنى حجاج ترا تعقيب خواهد كرد و خواهد كشت . پس تو نجات خود را بخواه و بكوش كه نجات يا بى . مشاوران هم با او هم عقيده شدند ، او ناگزير مدائن را ترك و كوهستان را قصد كرد .\r\nدر محل دير يزد گرد قبيصة بن عبد الرحمن خثعمى را ملاقات كرد . او مخارج و پوشاك داد و بسيار نيكى كرد و با آنها تا مسافتى همراهى كرد و بعد برگشت . در محل دسكره مطرف اتباع خود را بر تصميم خويش آگاه كرد و گفت : مىخواستم\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nعبد الملك را از خلافت خلع و حجاج را طرد و بكتاب خدا و سنت پيغمبر دعوت و اين كار ( خلافت ) را بشورى واگذار كنم كه مسلمين هر كه را بخواهند و به او راضى باشند انتخاب نمايند . بعضى از آنها با او بيعت كردند و بعضى قبول نكرده برگشتند .\r\nيكى از كسانى كه از او رخ تابيد سبرة بن عبد الرحمن بن مخنف بود كه نزد حجاج رفت و بجنگ شبيب بهمراهى شاميان پرداخت .\r\nمطرف سوى حلوان رفت . در آنجا سويد بن عبد الرحمن سعدى از طرف حجاج حاكم بود . سويد با قبايل كرد خواستند مانع او شوند كه نزد حجاج معذور باشند ولى مطرف بر حسب موافقت نهانى و حفظ ظاهر از آنها گذشت ولى بر اكراد حمله كرد و عده‌اى از آنها را كشت و راه خود را گرفت و رفت چون بهمدان نزديك شد كه در آنجا برادرش حمزة بن مغيره حاكم بود از همدان عبور و آن شهر را ترك كرد و از سمت چپ بلوك دينار را قصد نمود . نزد برادر خود هم فرستاد و از او مدد خواست او هم در خفا مال و سلاح براى او فرستاد . مطرف رفت تا بقم و كاشان رسيد .\r\nدر آن شهرستان حاكم و عامل نصب و معين كرد مردم هم از اطراف نزد او رفتند و تجمع نمودند . از اشخاصى كه به او گرويدند سويد بن سرحان ثقفى و بكير بن هارون نخعى كه با صد تن از رى رفت و به او ملحق شد . براء بن قبيصه كه حاكم اصفهان از طرف حجاج بود خبر مطرف را براى حجاج نوشت و از او مدد خواست كه با مال و عده‌اى جنگجو او را يارى كند . حجاج هم دسته دسته مرد نبرد براى او فرستاد كه همه با اسبهاى بريد ( پست ) رسيدند . حجاج به عدى بن زياد حاكم رى هم نوشت كه مطرف را دنبال كند و او با براء بر جنگ مطرف متحد شود . عدى از رى لشكر كشيد و با براء ابن قبيصه متحد و ملحق گرديد ولى خود عدى امير هر دو سپاه بود . شش هزار مرد نبرد گرد آنها جمع شدند . حمزة بن مغيره نزد حجاج فرستاد و پوزش خواست حجاج هم بقبول معذرت او تظاهر كرد خواست او را عزل كند ولى ترسيد كه او هم عصيان و تمرد كند . حجاج بقيس بن سعد عجلى كه رئيس شرطهء ( پليس ) حمزه بود نوشت كه تو پس از اين امير و حاكم ( همدان ) خواهى بود . حمزه را بگير و باز داشت\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nكن . در همدان از قبيلهء عجل و ربيعه عدهء كافى بود . قيس بن سعد هم با جمعى از عشيرهء خود ( عجل ) نزد حمزة بن مغيره رفت و نامهء حجاج را خواند كه او امير و حاكم همدان شده كه بايد او را بگيرد و باز دارد . او هم گفت : من مطيع و فرمان - بردار هستم . قيس هم او را بزندان سپرد و خود امير و حاكم همدان شد . حجاج از ناحيهء همدان آسوده و مستعد نبرد مطرف گرديد و قبل از آن از حمزه مىترسيد مبادا برادر خود را يارى كند . زيرا حمزه كه در همدان بود مال و سلاح براى برادرش مىفرستاد و ممكن بود با لشكر هم او را يارى كند چون او را بزندان سپرد از آن جهت آسوده و فارغ البال گرديد . چون عدى بن زياد اياد و براء بن قبيصه بهم رسيدند و متحد گرديدند مطرف را قصد كردند .\r\nمطرف هم گرداگرد لشكر خود خندق كند . چون نزديك شدند طرفين صف كشيدند . نبردى سخت واقع شد و اتباع مطرف گريختند و خود مطرف هم كشته شد و بسيارى از ياران او هم به خاك و خون افتادند . عميرة بن هبيرهء فزارى او را كشت و سرش را بريد و حمل كرد و برد . آن كار موجب تقرب و تقدم او نزد بنى اميه گرديد .\r\nابن هبيرهء مذكور در آن روز سخت نبرد كرد و خوب امتحان داد . يزيد بن ابى زياد مولى ( غلام ) مغيره كه پرچمدار مطرف بود در آن روز كشته شد . و نيز از ياران او ، عبد الرحمن بن عبد اللّه بن عفيف ، در آن واقعه كشته شد . او پرهيزگار و پارسا بود .\r\nعدى بن زياد عده‌اى از دليران را كه امتحان خوب داده بودند نزد حجاج فرستاد . حجاج هم نسبت به آنها احسان و نيكى كرد . عدى بن زياد بكير بن هارون و سويد بن سرحان و كسان ديگر را هم امان داد . و نيز براى حجاج بن حارثه درخواست امان كرد او در امان بود تا عدى از امارت معزول شد . حجاج بعد از آن نامه نوشت كه او را دستگير كنند و بفرستند اگر تا آن زمان زنده مانده باشد ، او آگاه شد و پنهان گرديد و بعد در زمان امارت خالد بن عتاب ظاهر و آسوده گرديد . حجاج مىگفت : مطرف فرزند مغيرة ابن شعبه نيست او پسر مصقلة بن سبرهء شيبانى است . چنين بود كه مصقله و مغيره هر دو ادعا مىكردند كه او فرزند يكى از آن دو است ولى مغيره غلبه كرد و مصقله را حد زنا زدند .\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nچون خوارج قيام كردند حجاج آن گفته را در باره مطرف به زبان آورد زيرا اغلب خوارج از ربيعه بودند و از قبيلهء قيس عيلان نبودند .\r\n\r\nبيان اختلاف بين ازارقه ( خوارج )\r\nپيش از اين نوشته بوديم كه مهلب براى جنگ ازارقه لشكر كشيد و عتاب بن ورقاء رياحى ( سردار ديگر ) از او جدا شد و نزد حجاج برگشت ولى مهلب در ميدان جنگ ماند كه با خوارج نبرد مىكرد . مدت يك سال در آنجا ماند و بشدت با خوارج جنگ و مبارزه مىكرد تا آنكه در واقعهء بستان بر آنها هجوم برد و سخت جنگ كرد .\r\nدر آن زمان كرمان تحت تصرف خوارج ولى فارس در دست مهلب بود . عرصه بر خوارج سخت تنگ گرديد زيرا لوازم و ضروريات آنها از فارس كه در دست دشمن بود نمىرسيد ناگزير از ميدان جنگ رخ تابيده به جيرفت كوچ كردند كه در آن زمان شهر بزرگ كرمان بود . باز هم مهلب با آنها نبرد كرد و بر شدت جنگ افزود .\r\nچون تمام ايالت فارس از آنها تهى و بمهلب منحصر گرديد . حجاج حكام و عمال خود را بدان ديار فرستاد . عبد الملك به او نوشت كه فسا و دارابجرد را به شخص مهلب اختصاص دهد ، همچنين بلوك استخر تا براى او منبع نيرو باشد و بتواند بجنگ خوارج ادامه دهد . او هم فرمان او را به كار برد و آنها را به او واگذار كرد . حجاج براء بن قبيصه را به يارى مهلب فرستاد و دستور داد كه او را بادامهء جنگ وادار كند و اگر تسامح كند معذور نخواهد بود . مهلب هم لشكر كشيد و بجنگ خوارج پرداخت . نبرد خونينى از آغاز نماز صبح شروع شد و تا ظهر كشيد . خوارج از ميدان رخ تابيدند . براء هم بر محل بلند ايستاده آنها را مىديد . پس از آن نزد مهلب رفت و گفت : من تاكنون لشكرى يا سوارانى نديده‌ام كه مانند اينها ( خوارج ) دلير و پايدار و بردبار باشند . بعد از آن مهلب دوباره هنگام عصر جنگ را تجديد كرد . دسته‌هاى لشكر را گروهاگروه مىفرستاد و به نبرد ادامه ميداد . يك گروه از خوارج بجنگ گروه دشمن پيش رفت و نبرد سخت‌تر گرديد تا شب فرا رسيد .\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nيكى از دو گروه متحارب از ديگرى پرسيد كه شما كدام قوم هستيد . گفتند : ما از بنى تميم هستيم آنها گفتند ما نيز از بنى تميم هستيم آنگاه طرفين از نبرد دست كشيدند و بمراكز خود باز گشتند . شب تاريك شده بود . آنگاه مهلب براء را خطاب كرده گفت : چگونه اين مردم را مىبينى ( لشكر خود ) كه در اين جنگ خونين جز از خداوند جليل از كسى يارى نداشتند ؟ مهلب دربارهء براء نيكى كرد و ده هزار درهم به او انعام داد . براء نزد حجاج برگشت و هر چه ديده بود شرح داد آنگاه حجاج مهلب را ( از عدم پيشرفت ) معذور داشت . مهلب مدت هيجده ماه با آنها جنگ و ستيز كرد و در آن مدت قادر بر غلبه و پيشرفت نبود . در آن مدت يكى از عمال و حكام قطرى ( رئيس خوارج ) در كرمان يك مرد خارجى را كشت .\r\nآن عامل مقعطر ضبى نام داشت . خوارج شوريدند و از قطرى قصاص عامل را خواستند او از قصاص مقعطر خوددارى كرد و گفت : او چنين معتقد بود ولى خطا كرد ( در تأويل و تفسير عقيدهء خوارج ) و من صلاح نميدانم كه شما او را بقصاص بكشيد زيرا او ميان شما داراى سوابق ( نيك ) است . بسبب آن واقعه اختلاف ميان خوارج رخ داد . گفته شده : سبب اختلاف اين بود كه مردى ميان لشكر پيكان ساز بود كه پيكانها را مىساخت و زهر آلود مىنمود . با همان تيرهاى مسموم لشكريان مهلب را هدف مىكردند و تير زهر آلود مىانداختند . لشكريان نزد مهلب شكايت كردند . او گفت چارهء او را خواهم ساخت . مردى را بلشكر دشمن فرستاد كه حامل نامه بود به او دستور داد كه آن نامه را در خفا و بدون اينكه كسى آگاه شود ميان لشكريان اندازد . او همچنين كرد . آن نامه را يافتند و نزد قطرى ( رئيس خوارج ) بردند . نامه را باز كرد و خواند بدين مضمون بود : اما بعد پيكانهاى تو رسيد و من ( مقصود مهلب ) هزار درهم براى تو ( انعام ) فرستادم . سازندهء پيكانها را خواستند او منكر ( ارتباط خود با دشمن ) شد . قطرى او را كشت . عبد ربه ( يكى از سران خوارج ) بر قتل ( آن بى گناه ) اعتراض كرد . خوارج دو دسته شدند و اختلاف ميان آنها بروز كرد .\r\nبعد از آن مهلب يك مرد نصرانى ( مسيحى ) را وا داشت كه نزد قطرى برود\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nو براى او سجده كند و بگويد : تو خدا هستى . او رفت و چنين كرد . خوارج بقطرى گفتند : اين مرد ترا خدا خوانده بعضى از آنها برخاستند و مرد نصرانى را كشتند .\r\nبر اختلاف و كشاكش آنها افزوده شد جمعى از آنها قطرى را ترك كردند و رفتند و عبد ربه كبير را امير خود نمودند . يك دسته كه يكى از چهار قسمت آنها بود با قطرى ماند و اكثر آنها او را مفارقت كردند و شايد عده‌اى كه با او ماند پنج يك آن لشكر بود نه چهار يك . جنگ ميان خود آنها برخاست و مدت يك ماه با هم نبرد كردند . مهلب هم خبر شورش و كشمكش و جنگ آنها را بحجاج نوشت . حجاج نوشت : جنگ را با همان حال اختلاف و ستيز ادامه بده . مهلب پاسخ داد كه من صلاح نمىدانم كه در چنين هنگامى كه آنها يك ديگر را مىكشند ما جنگ را شروع و تجديد كنيم مگر اينكه آنها دوباره متحد و آماده نبرد شوند . اگر شورش و نبرد ميان آنها دوام يابد كه نهايت آرزوى ما همين است كه آنها بدست خود هلاك شوند . اگر هم بعد از اين جنگ و ستيز دوباره متحد شوند حتما خسته و ضعيف خواهند شد كه يك ديگر را كشته و ناتوان كرده باشند ، آنگاه من نبرد را تجديد خواهم كرد و كار آنها آسانتر خواهد بود و آنها ضعيف خواهند شد بخواست خداوند و السلام . حجاج خاموش شد و مهلب آنها را به حال ستيز گذاشت كه در مدت يك ماه يك ديگر را مىكشتند و او از تحريك آنها خوددارى مىكرد . پس از آن قطرى با اتباع خود راه مازندران را گرفت و بقيهء اتباع او با عبد ربه بيعت كردند .\r\n\r\nبيان قتل عبد ربه كبير\r\nچون قطرى بطبرستان رفت و عبد ربه كبير در كرمان اقامت نمود مهلب خوارج كرمان را قصد و سخت محاصره كرد . جنگ خونين در آن سرزمين رخ داد و نبرد پياپى تكرار شد و با شدت كارزار نتوانست آنها را از آن ديار براند يا كارى سودمند انجام دهد و به مقصود خود برسد ولى محاصرهء آنها سخت‌تر گرديد و به طول كشيد تا آنكه ناگزير اموال خود را برداشته از جيرفت بيرون رفتند . مهلب هم آنها را تعقيب و سخت نبرد كرد تا اسبهاى آنها كشته و بى پا گشته و سلاح شكسته\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nو دليران كشته شدند . مهلب دست از جنگ آنها كشيد و چون بجيرفت داخل شد دوباره آنها را كه در حال كوچ و فرار بودند دنبال كرد تا در مسافت چهار فرسنگ دور از جيرفت به آنها رسيد . جنگ را از آغاز تا نيم روز بر پا كرد و بعد خود از ادامهء جنگ ( عمدا ) دست كشيد ولى در قبال آنها پايدارى نمود . عبد ربه هم ياران خود را جمع كرد و گفت : اى گروه مهاجرين ، قطرى و اتباع او گريختند و زندگانى را بر مرگ و جهاد ترجيح دادند و حال اينكه راهى سوى زندگانى نيست . اكنون بيائيد با دشمن مقابله كنيد و جان خود را به خداوند بدهيد . جنگ دوباره تجديد شد . طرفين سخت نبرد كردند . جنگ‌هاى سخت پيش را از خاطر بردند ، كه مانند جنگ اخير هرگز نبردى رخ نداده بود . گروهى از اتباع مهلب بر استقبال مرگ تصميم گرفتند و دليرى كردند . خوارج هم پياده شده دست و پاى اسب‌هاى خود را بريدند و كشتند كه وسيلهء فرار نباشد . جنگ بر شدت خود افزود و كار بسيار سخت شد به حدى كه مهلب گفت : من در مدت عمر خود مانند امروز روزى ( پر مصيبت و بلا ) نديده‌ام . پس از آن خداوند تعالى بمهلب نصرت داد خوارج منهزم شدند و بسيارى از آنها بقتل رسيدند . عبد ربه كبير ( رئيس آنها ) يكى از مقتولان بود . عدهء كشتگان بالغ بر چهار هزار تن گرديد . لشكر گاه آنها بدست محاربين افتاد .\r\nبسيارى از زنان مسلمين كه گرفتار شده بودند نجات يافتند زيرا آنها زنان مسلمين را اسير مىكردند ( مانند كفار با آنها رفتار مىكردند ) .\r\nطفيل بن عامر بن وائله در اين باره گفت و عبد ربه و ياران او را در شعر خود نام برد :\r\n لقد مس منا عبد رب و جنده * عقاب فامسى سبيهم فى المقاسم\r\nسما لهم بالجيش حتى ازاحهم * بكرمان عن مثوى من الارض ناعم\r\nو ما قطرى الكفر إلا نعامة * طريد يدور ليله غير نائم\r\nاذا فرمنا هاربا كان وجهه * طريقا سوى قصد الهدى و المعالم\r\nفليس بمنجيه الفرار و ان جرت * به الفلك فى لج من البحر دائم \r\nيعنى : عبد ربه و لشكر او دچار عقاب شدند كه اسراء آنها بعنوان غنيمت تقسيم\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nشده . آن عقاب ( مقصود مهلب ) با لشكر خود پرواز كرد و آنها را در كرمان آسوده كرد ( از جنگ و زندگانى پر حادثه ) آنها در يك گور نرم از آن سرزمين غنودند .\r\nقطرى كه نمايندهء كفر است ، جز شتر مرغ چيز ديگرى نيست كه هميشه در حال گريز است و شب را با هراس و ولوله در حال بيدارى بسر مىبرد . اگر او از ما در حال گريز دور شود بداند كه راه راست و نمايان را نخواهد نورديد ( گمراه خواهد بود ) . فرار موجب نجات او نخواهد بود حتى اگر در يك كشتى باشد و دريانوردى را ادامه دهد .\r\nاين اشعار بسيار است ( قصيده ) كه ما آن را نقل نكرديم ( به چند بيت اكتفا نموديم ) . حجاج بكسانيكه امتحان دليرى داده بودند احسان كرد و انعام بسيار داد و بر آن افزود .\r\nمهلب هم نماينده نزد حجاج فرستاد كه مژدهء فتح و ظفر را بدهد . او خبر پيروزى لشكر و شكست و فناى خوارج و چگونگى جنگ‌هاى آنها را شرح داد .\r\nفرزندان مهلب را هم ستود و گفت : مغيره سالار و دلير و خواجهء آنهاست . مزيد نيز سوارى دلير است و همين بس باشد . قبيصه هم كريم و دهشور و سخى مىباشد . مرد شجاع هم اگر ناگزير از گريز شود باك و شرم نخواهد داشت ( گاهى شخص شجاع از روى تدبير و حفظ نفس تن بعار فرار مىدهد - مقصود او قبيصه است بر خلاف برادران خود تن بننگ گريز مىدهد ) . عبد الملك هم زهر كشنده است . حبيب هم مرگ حتمى و محمد شير بيشه است . مفضل هم نصرت دهنده است و همين بس ( مرد نبرد نيست كه او خواست حقيقت را بحجاج بگويد و نخواست از شرف آنها بكاهد كه در وصف و شرح حال آنان كوتاهى يا زبان درازى كرده باشد . حجاج پرسيد : كدام يك از آنها بيشتر شهامت و شجاعت دارد ؟ گفت : آنها مانند زنجيرى هستند كه حلقه‌هاى آن متساوى و بهم پيوسته باشد حجاج بر گفتهء او آفرين گفت و سخن وى مورد استحسان واقع شد . بمهلب هم نامه نوشت و از او تشكر نمود و دستور داد كه ايالت كرمان را به كسى واگذار كند كه مورد اعتماد او باشد و عده‌اى پادگان در آنجا بگذارد كه ايالت را حمايت كنند . مهلب هم فرزند خود را يزيد بامارت و حكومت كرمان منصوب و خود\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nحجاج را قصد كرد . چون رسيد و بر حجاج وارد گرديد حجاج او را بر تخت با خود نشاند و احترام كرد و گفت : اى اهل عراق شما همه بنده و بردهء مهلب هستيد .\r\n( زيرا شما را از قيد بندگى خوارج آزاد كرد ) بعد به او گفت : تو مانند آن فرماندهى هستى كه لقيط بن يعمر ايادى در ستايش او گفته كه او امراء لشكر را چنين ستوده است :\r\n و قلدوا امركم للّه درّكم * رحب الذراع بامر الحرب مضطلعا\r\nلا مترفا ان رخاء العيش ساعده * و لا اذ اعض مكروه به خشعا\r\nمسهد النوم تعنيه ثغوركم * يروم منها الى الاعداء مطلعا\r\nما انفك يحلب هذا الدهر اشطره * يكون متبعا طورا و متبعا\r\nو ليس يشغله مال يثمره * عنكم و لا ولد يبغى له الرفعا\r\nحتى استمرت على شزر مريرته * مستحكم السن لا قحما و لا ضرعا \r\nيعنى : كار خود را ( فرماندهى لشكر ) ، آفرين خدا بر شما ، به كسى واگذار كنيد كه عضلات دست او قوى و پهن و بر فنون جنگ آگاه باشد . و طالب نعمت و رفاه نباشد . اگر خوشگذرانى براى او فراهم شود بخوشى و آسايش تن ندهد و اگر پيش آمد بد رخ دهد سست و خوار نباشد . هميشه بيدار ، هوشيار و نگهدار مرزهاى شما باشد . بر اوضاع دشمن كاملا اطلاع داشته باشد . او همواره در آزمايش سخت روزگار باشد كه او را امتحان كند ( بدوشد ) . او مطاع و فرمانده و گاهى هم ( براى مصلحت ) مطيع و تابع باشد . او به جمع مال و احراز دارائى مشغول و سرگرم نباشد . مال و فرزند او را از اداره و نگهدارى شما باز ندارد . تا آنكه زهرهء او به سختى و هول آشنا شود . او سالخورده و مجرب باشد . بيهوده تهور نكند و جبان و بيمناك هم نباشد .\r\nاين قصيده بسيار دراز است كه ما بهترين ابيات آن را برگزيديم .\r\n\r\nبيان قتل قطرى بن فجاه و عبيدة بن هلال\r\nگفته شد : در آن سال هلاك قطرى و عبيدة بن هلال و اتباع آنها از خوارج ازرقى رخ داد . سبب اين بود كه چون كار آنها پريشان و اختلاف ميان آنها شدت يافت كه آن را نوشته بوديم . قطرى سوى طبرستان\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nرفت و خبر رفتن او بحجاج رسيد . سفيان بن ابرد را با سپاهى عظيم بجنگ او فرستاد . سفيان لشكر كشيد . محمد بن اشعث بن قيس هم با لشكر اهل كوفه به او پيوست . هر دو بتعقيب قطرى كوشيدند . در يكى از دره‌هاى طبرستان به او رسيدند .\r\nبا او نبرد كردند ، اتباع او پراكنده شدند . او هم از مركب خود افتاد و در دره سرنگون گرديد و غلطيد . يكى از بوميان ( علج غير عرب نادان و بيگانه ) به او رسيد .\r\nقطرى به او گفت : به من آب بده . آن مرد بومى به او گفت : چيزى به من بده تا به تو آب بدهم . گفت : من غير از سلاح خود چيزى ندارم كه به تو بدهم . من سلاح خود را به تو مىدهم به شرط اينكه به من آب بدهى . آن مرد بومى بالا رفت و يك سنگ درشت بر قطرى رها كرد و انداخت . آن سنگ لگن خاصرهء او را شكست و او ناتوان شد .\r\nآن مرد بومى فرياد زد و مردم را خواند و مردم هم تجمع كردند . آن مرد بومى نمىدانست كه او قطرى بن فجاه است ولى دانست كه بايد يكى از بزرگان و اشراف قوم باشد زيرا سلاح گرانبها حمل مىكرد و وضع خوبى داشت جمعى از اهل كوفه رسيدند و او را كشتند . از جملهء قاتلان سورة بن حر تميمى و جعفر بن عبد الرحمن بن مخنف و صباح بن محمد بن اشعث و باذان ( بايد ايرانى باشد و در طبرى بنام بادام آمده است ) غلام آنها و عمر بن ابى صلت بودند هر يكى از آنها ادعاى قتل او را كردند . ابو الجهم بن كنانه رسيد به آنها گفت : سرش را به من بدهيد ( امانت باشد ) تا شما صلح و توافق كنيد . سر بريدهء او را به او دادند . او هم سر را نزد اسحاق بن محمد برد كه در آن زمان امير كوفيان بود . او هم سر را بتوسط حامل نزد سفيان فرستاد . سفيان هم سر را با همان ابو الجهم ( حامل ) نزد حجاج فرستاد و حجاج سر را نزد عبد الملك فرستاد . عبد الملك هم حامل سر را در عداد سپاهيان دو هزارى قرار داد . ( رتبهء افسرى كه دو هزار درهم ماهيانه دريافت مىكرد كه هم از حيث ماهانه و هم از حيث منصب و مقام ارجمند باشد ) . بعد از آن سفيان ( سردار شامى ) آنها ( خوارج ) را قصد و از هر طرف محاصره كرد . دستور داد منادى ندا كند هر كه رفيق خود را بكشد و سر او را نزد ما بياورد در امان خواهد بود . عبيدة بن هلال درباره آن دستور و ندا چنين گفت :\r\n\r\n","description":"","footnote":"","page_name":" 46 ","page_number":46},
  {"content":"\r\n\r\n لعمرى لقد قام الاصمّ بخطبة * لدى الشك منها فى الصدور غليل\r\nلعمرى لئن اعطيت سفيان بيعتى * و فارقت دينى اننى لجهول\r\nالى اللّه اشكو ما نرى بجيادنا * تساوى هزلى مخهن قليل\r\nتعاورها القذاف من كل جانب * بقومس حتى صعبهن ذلول\r\nفان بك افناها الحصار فربما * تشحط فيما بينهن فتيل\r\nو قد كن مما ان يقدن على الوجى * لهن بابواب القباب صهيل \r\nيعنى : بجان خود سوگند آن شخص كر و لال ( مقصود سفيان فرمانده شاميان ) خطبه انشاد كرد كه هنگام شك و ترديد كينه در سينه مىگذارد . بجان خود سوگند اگر من با سفيان بيعت كنم و دين خود را بدرود گويم نادان خواهم بود . من نزد خدا از وضع اسبهاى خود شكايت مىكنم كه اين اسبها لاغر و از گرسنگى دندان خود را مىسايند و مغز استخوان آنها اندك شده ( آب شده ) . تير اندازان از هر طرف آنها را محاصره و هدف كردند . به حدى كه هر يك اسب سركش ( از گرسنگى ) رام شده است . اين محاصره در قومس ( گمش ) رخ داده است . اگر اين محاصره اسبها را نابود كرده بايد دانست كه بسا كشته ( از دشمن ) زير سم آنها افتاد و به خود پيچيده و جان داده است . اين اسبها هنگامى كه براى پيروزى كشيده مىشدند ، بر در كاخها شيهه مىكشيدند ( هنگامى كه فتح و ظفر نصيب ما مىشد ) .\r\nسفيان آنها را محاصره كرد تا چهار پايان را كشتند و خوردند و چون نا اميد شدند از حصار بيرون رفته نبرد كردند . سفيان همه را كشت و سرهاى آنها را نزد حجاج فرستاد . سفيان بعد از آن واقعه بدماوند داخل شد و بعد بطبرستان رفت و در آنجا ماند تا آنكه حجاج او را عزل كرد و آن قبل از واقعهء جماجم بود . بعضى از علماء ( علماء تاريخ ) گفته‌اند كه ازارقه ( فرقهء خوارج ) پس از قتل قطرى و عبيده نابود شدند . آنها قبل از آن داراى يك لشكر متحد بودند . نخستين كسى كه برياست آنان برخاست نافع بن ازرق و آخر آنها قطرى و عبيده بودند . كار آنها به شهر صنعا ( در يمن ) كشيد و مدت بيست سال دوام يافت . من در بارهء صبيح مازنى مولى ( غلام ) سوار بن اشعر كه در زمان هشام خروج و قيام كرده بود شك دارم ( مقصود از فرقهء ازرقيان باشد ) . گفته شده او از فرقهء ازارقه بوده و بعضى گفته‌اند\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nاز فرقهء صفريه بوده ولى روزگار او كوتاه بود كه بر اثر خروج و قيام زود كشته شد .\r\n\r\nبيان قتل بكير بن وساج\r\nدر آن سال امية بن عبد الله بن خالد بن اسيد بن ابى العيص بن اميه بقتل بكير بن وساج اقدام كرد . علت آن اقدام اين بود كه امية بن عبد الله كه والى و امير خراسان بود فرمان داد كه بكير آمادهء جنگ ما وراء النهر شود . قبل از آن هم او را امير طخارستان كرده بود . او هم اسباب جنگ و سفر را فراهم كرد و آماده گرديد ولى بحير بن ورقاء ( دشمن و رقيب او ) در بارهء وى سعايت و سخن‌چينى كرد و گفت : اگر او برود و لشكر بكشد و فاصله ما بين تو و او رود باشد حتما خليفه را خلع خواهد كرد . اميه به او پيغام داد كه در جاى خود بمان و مرو . چون او قبل از آن فرمان و دستور لشكر كشى و تجهيز داده بود . بسيار مال خرج كرد و وام هم گرفت و بتجهيز لشكر مصرف نمود . با اينكه او متضرر و آمادهء بسيج شده بود ، بحير باميه ( امير ) گفت : اگر فاصلهء بين تو و او نهر باشد بخلع خليفه اقدام خواهد كرد . اميه به او پيغام داد كه ممكن است من خودم براى جنگ بروم و تو همراه من باشى . بكير سخت خشمناك و دلتنگ گرديد و گفت : مقصود او زيان و آزار من بوده . عقاب لقوه غدانى ( يكى از ياران بكير ) وام گرفته بود كه با بكير براى جنگ برود و چون بسيج موقوف گرديد بستانكاران او را گرفته بزندان سپردند تا آن كه بكير وام او را پرداخت . پس از آن اميه خود آماده لشكر كشى گرديد و بخارا را قصد نمود كه بعد از آن موسى بن عبد الله بن خازم را سركوبى كند ( تمرد كرده بود ) كه موسى در ترمذ اقامت داشت و مستقل شده بود . مردم هم با اميه مجهز و روانه شدند كه بكير ميان آنها بود ، لشكر كشيدند تا برود رسيدند و خواستند عبور كنند اميه بكير را خواند و گفت : من فرزند خود را بجانشينى خود در خراسان منصوب كرده‌ام و بيم آن را دارم كه او نتواند كشور دارى كند زيرا او جوان و بى تجربه است تو بمرو برگرد و با لياقت خود كشور دارى كن كه من ترا\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nامير و والى آن سامان نموده‌ام تو كارهاى فرزندم را انجام بده و او را يارى كن .\r\nبكير عده‌اى از دليران را كه آنها را آزموده بود و به آنها اعتماد داشت برگزيد و با آنها برگشت . اميه هم راه بخارا را گرفت .\r\nعقاب لقوه بكير را گفت : ما خود يك امير از قريش خواستيم ، اميرى آمده كه همه چيز ما را بباد داده و با ما بازى مىكند و از اين زندان به آن زندان مىاندازد من عقيده دارم كه تو كشتىها را آتش بزنى ( كه لشكر اميه نتواند برگردد ) و ما مرو را قصد و اميه را از امارت خلع و در مرو اقامت كنيم و هر چه هست خود بگيريم و به خود اختصاص دهيم . احنف بن عبد الله عنبرى هم اين عقيده را پسنديد و موافقت كرد . بكير گفت : من مىترسم كه اين دليران و سواران هلاك شوند ( در تمرد و عصيان ما ) كه با ما همراهى كرده‌اند . گفت : من از اهل مرو عدهء ديگرى براى يارى تو تجهيز خواهم كرد . گفت : مسلمين هلاك مىشوند . گفت : همين براى تو بس باشد كه منادى ندا دهد هر كه مسلمان شود از جزيه و خراج معاف خواهد شد . مردم گروه‌ها گروه مسلمان خواهند شد و پنجاه هزار تازه - مسلمان به تو خواهند گرويد كه آنها فرمان بردارتر و بهتر خواهند بود ، آنگاه اميه با عدهء خود هلاك خواهند شد . بكير گفت :\r\nاميه و لشكر او كه داراى عده و نيرو و سلاح هستند هرگز هلاك نخواهند شد . آنها دليرانه جنگ خواهند كرد تا به چين برسند . بكير ( خواه و ناخواه ) كشتىها را آتش زد و سوزانيد و بمرو برگشت و فرزند اميه را گرفت و بزندان سپرد و اميه را خلع كرد . خبر باميه رسيد او با اهل بخارا صلح كرد و اندك جزيه از آنها گرفت و برگشت . كشتى تهيه كرد و از رود گذشت ، آنگاه مهر و نكو كارى و احسان خود را نسبت به شخص بكير براى لشكريان شرح داد كه چندين بار يكى بعد از ديگرى احسان كرده او را مشمول عنايت خود نمود و او جزاى بدى به او داد زيرا تمرد و عصيان را اعلان كرد . آنگاه اميه سوى مرو لشكر كشيد . موسى بن عبد اللّه بن خازم هم نزد اميه رفت ( كه تمرد كرده بود ) . اميه هم شماس بن دثار را با سيصد سوار براى تعقيب بكير فرستاد . ولى چون بكير آگاه شد به او شبيخون\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nزد و او گريخت . بكير دستور داد هيچ يك از مغلوبان را نكشند اسلحهء آنها را ميگرفتند و آزادشان مىكردند . چون اميه رسيد شماس نزد او رفت ، اميه ثابت بن قطبه را ( با عده ) فرستاد . بكير با او روبرو شد و در اندك مدتى او را اسير و عدهء او را پراكنده كرد ولى بعد خود ثابت را آزاد كرد زيرا ثابت نسبت به او احسان كرده بود . اميه ( با لشكر ) رسيد . بكير هم بمقابله پرداخت ، عدهء او پراكنده شدند ولى او آنها را جمع و حمايت كرد و روز بعد جنگ واقع شد . بكير بر سر ثابت بن قطبه ضربتى زد .\r\nحريث برادر ثابت بن قطبه بر بكير حمله كرد ، بكير گريخت و اتباع او پراكنده شدند ، حريث هم او را دنبال كرد تا نزديك پل رسيد آنگاه فرياد زد : اى بكير بيا نزد من ( براى مبارزهء تن بتن ) . بكير برگشت كه حريث ضربتى بر سر او زد كلاهخود را شكافت ، شمشير هم به استخوان سر او رسيد و فرو رفت . اتباع بكير او را كشيدند و به شهر بردند و هنگام عقب‌نشينى براى دفاع نبرد مىكردند . بعد از آن ( در حال محاصره ) اتباع بكير با رختهاى رنگارنگ كه سرخ و زرد و رنگ ديگر بود مىنشستند و سخن مىگفتند و منادى ايشان فرياد مىزد كه هر يكى از جنگجويان كه بما يك تير اندازد در قبال آن سر يكى از فرزندان يا افراد خانهء او بوى خواهيم انداخت ( خانواده‌هاى لشكريان در شهر محصور بودند ) . هيچ كس نمىتوانست آنها را هدف كند ، بكير ترسيد اگر محاصره به طول كشيده شود مردم از يارى او دست بردارند ناگزير درخواست صلح كرد .\r\nاتباع اميه هم پيشنهاد او را استقبال كردند . شرط شد كه اميه چهار صد هزار درهم وام بكير را بپردازد و حكومت يكى از بلاد خراسان را به او واگذار كند و سخن‌چينى بحير ( رقيب و دشمن او ) را نپذيرد و اگر هم بيمناك شود تا مدت چهل روز به او امان بدهند تا دور شود . اميه هم وارد شهر مرو گرديد و نسبت به او احسان و احترام نمود و بعقاب ( دوست بكير كه مسبب فتنه بود ) بيست هزار درهم داد .\r\nگفته شده است بكير همراه اميه در ما وراء النهر نبود و چون اميه از نهر گذشت بكير او را خلع كرد كه آن فتنه ميان آنها رخ داد چنان كه شرح آن گذشت . اميه\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nكريم و با گذشت و سهل انگار بود با وجود آن صفات حكومت او براى مردم ( عرب ) خراسان ناگوار بود .\r\nاو متكبر و خود پسند بود . هميشه مىگفت : ايالت خراسان در خور آشپزخانه من نيست ( عايدات آن براى آشپزخانهء من كافى نيست ) . اميه بحير را از رياست شرطه ( پليس ) عزل و آن رياست را بعطاء بن ابى السائب واگذار كرد . اميه ماليات و خراج را از مردم به سختى و فشار مطالبه كرد . روزى بكير در مسجد نشسته بود مردم گرد او جمع شده سخت گيرى اميه و اختلاف بكير و بحير را به زبان آوردند و به آن اختلاف ( كه نتيجهء بدى ببار آورد ) بد گفتند ( كه چرا نبايد در قبال اميه متحد شوند و دست او را كوتاه كنند ) . در آن هنگام بحير و ضرار بن حصين و عبد اللّه بن جاريه و قدامه در مسجد حضور داشتند كه مردم گرد بكير تجمع كرده بودند .\r\nبحير خبر آن گفتگو را براى اميه نقل كرد . اميه او را تكذيب نمود . بحير گفت :\r\nآن جماعت ( مذكور ) حضور داشتند و گواه هستند . مزاحم بن ابى محشر سلمى شهادت داد كه آن گفتگو مزاح بوده است . اميه اغماض كرد . بعد از آن بحير نزد اميه رفت و گفت : به خدا سوگند بكير مرا براى خلع تو دعوت كرده است گفت : اگر مقام تو نبود من اين مرد قرشى را خلع مىكردم و سراسر خراسان را بدست مىگرفتم ، باز اميه باور نكرد . جماعتى را براى شهادت خواست . بكير تكذيب كرد و گفت آن شهود دوستان بحير مىباشند . اميه هم بكير را باز داشت ، همچنين شمر دل و بدل دو برادرزادهء او را . اميه به چند تن از سالاران قوم دستور قتل بكير را داد ولى آنها خوددارى كردند . بحير را فرمان داد و او بكير را كشت . اميه برادرزادهء بكير را هم كشت .\r\n\r\nبيان بعضى حوادث\r\nدر آن سال اميه براى جنگ و غزاى قبايل غز از رود گذشت ( بما وراء النهر ) ولى سخت دچار محاصره شد . خود و لشكريان باندازه‌اى محصور شدند كه نزديك\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nبود هلاك شوند ناگزير بمرو بر گشتند . در آن سال ابان بن عثمان كه حاكم مدينه بود امير الحاج شده فريضهء حج را ادا كرد . در آن سال حجاج امير كوفه و بصره بود . در خراسان هم اميه والى و امير بود . در آن سال وليد بن عبد الملك بجنگ و غزاى صائفه ( ييلاق‌نشينان روم ) اقدام نمود . در آن سال جابر بن عبد اللّه بن عمرو انصارى وفات يافت ( از ياران پيغمبر و از سران شيعه بسن نود و چهار سال در گذشت ) .\r\n\r\nسال هفتاد و هشت\r\n\r\nبيان عزل امية بن عبد اللّه و ولايت مهلب در خراسان\r\nدر آن سال عبد الملك بن مروان ، امية بن عبد اللّه بن خالد را از ايالت و امارت خراسان و سيستان عزل و هر دو را بامارت حجاج بن يوسف واگذار نمود . حجاج هم عمال و امراء خود را بنقاط آن دو ايالت فرستاد . مهلب بن ابى صفره را كه در آن هنگام از جنگ ازارقه ( خوارج ) فراغت يافته بود بايالت خراسان منصوب نمود . او كه در بصره بود بر حجاج وارد شد . حجاج او را بر تخت در كنار خود نشاند . اتباع مهلب را كه در جنگ خوب امتحان داده بودند نزد خود خواند و نسبت به آنها نيكى كرد و بر عطاى آنان افزود . عبيد الله بن ابى بكره را هم بامارت سيستان منصوب كرد . حجاج هنگامى كه سوى بصره رفته بود مغيرة بن عبد الله بن ابى عقيل را بجانشينى خود در كوفه منصوب كرده بود . چون مهلب را بايالت خراسان برگزيد مهلب نخست فرزند خود حبيب را پيشاپيش فرستاد و چون حبيب با حجاج وداع كرد حجاج يك استر سبز رنگ به او هديه داد . او بر همان استر سوار شد و رفت ولى اتباع او با پست سريع السير رفتند . مدت بيست روز راه‌نوردى كرد تا بخراسان رسيد . هنگام ورود از دروازهء مرو با يك بار هيزم تصادف كرد . استر ( ماده ) رم كرد .\r\nمردم از رم كردن و جست و خيز آن حيوان تعجب كردند زيرا راه دور را نورديده و سخت خسته بود . چون به خراسان رسيد متعرض اميه و اموال او نگرديد . همچنين\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nعمال او كه از آنها باز خواست يا مطالبه نكرد . مدت ده ماه حكومت كرد تا پدرش رسيد . مهلب هم در سنهء هفتاد و نه وارد خراسان شد .\r\n\r\nبيان بعضى حوادث\r\nدر آن سال ابان بن عثمان بامارت حج سفر كرد كه در آن هنگام امير مدينه بود ، در آن سال حجاج امير كوفه و بصره و خراسان و سيستان و كرمان بود . مهلب در خراسان بنيابت حجاج امارت داشت ، در سيستان هم عبيد الله بن ابى بكره بود ، قاضى كوفه هم شريح كما كان بود . موسى بن انس هم قاضى بصره بود . بر حسب بعضى از روايات . در آن سال عبد الرحمن بن عبد الله قارى زندگانى را بدرود گفت . عمر او هفتاد و هشت سال بود كه پيغمبر ( در كودكى ) دست بر سر او كشيده بود .\r\n( قارى با ياء تشديد شده ) در آن سال يزيد بن خالد جهنى در گذشت . غير از اين روايت هم گفته شده . عبد الرحمن بن غنم اشعرى هم وفات يافت كه او در زمان جاهليت هم بود ، او به يارى و صحبت پيغمبر موفق نشده بود .\r\n\r\nسال هفتاد و نه\r\n\r\nبيان جنگ و غزاى عبيد الله بن ابى بكره با رتبيل\r\nچون عبيد الله بن ابى بكره از طرف حجاج بايالت سيستان منصوب شد مدت يك سال از جنگ و غزا خوددارى كرد ، زيرا در آن هنگام رتبيل در حال صلح بود و همواره باج و خراج را مىپرداخت ولى گاهى هم تعلل و از تأديهء آن خوددارى ميكرد .\r\nحجاج بعبيد الله بن ابى بكره نوشت كه براى جنگ او لشكر بكشد و باز نگردد مگر پس از فتح بلاد و پس از فتح ، تمام قلاع و سنگرهاى او را ويران و مردان جنگجوى او\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nرا بند كند عبيد الله هم لشكرى از اهل بصره و كوفه كشيد . فرمانده كوفيان شريح ابن هانى بود كه از ياران و شيعيان على بود . عبيد الله رفت تا بكشور رتبيل داخل گرديد كه غنايم بسيار بدست آورد و هر چه خواست برد و ربود و قلاع را ويران كرد و يكى از ممالك را گشود . تركهاى تابع رتبيل هم ممالك را يكى بعد از ديگرى تخليه و به او واگذار مىكردند تا آنكه به شهر بزرگ نزديك شدند و فاصله ميان آنها و پايتخت فقط هيجده فرسنگ مانده بود كه ناگاه دشمن تمام راهها را به روى مسلمين بست و دره‌ها را گرفت كه مسلمين يقين كردند هلاك خواهند شد . ناگزير عبيد اللّه تن به صلح داد و مبلغ هفتصد هزار درهم باج به رتبيل داد كه راه را به روى او باز كند تا بسلامت بر گردد . شريح به او گفت : شما هر چه براى صلح مىپردازيد سلطان ( اولياء امور دولت ) از شما نخواهد پذيرفت و به حساب شما خواهد گذاشت و از عطاى شما خواهد كاست . من هم سالخورده شده‌ام و بارها از خداوند شهادت را خواستم كه نصيب من شود و اين سعادت را نداشتم . اگر در چنين روزگارى شهادت قسمت من نشود ديگر هرگز نصيب من نخواهد شد و مرگ من در بستر خواهد بود . آنگاه شريح فرياد زد : اى اهل اسلام سوى من بيائيد ، بيائيد و يك ديگر را يارى كنيد تا دشمن را برانيم . ابن ابى بكره به او گفت : تو پير و خرف شدى . شريح به او گفت : تو همان هستى كه به اين اكتفا مىكنى كه مردم بگويند : باغ عبيد اللّه و گرمابهء عبيد اللّه و كاخ عبيد اللّه ( علاقه بثروت دارى ) . اى اهل اسلام هر كه بخواهد شهادت نصيب او شود سوى من شتاب كند . عدهء بسيارى از داوطلبان بمتابعت او كمر بستند . همچنين دليران و جمعى از قرآن‌خوانان . آنها بميدان رفتند و اغلب آنها كشته شدند و عدهء كمى از آنها ماند . شريح رجز مىخواند و مىگفت :\r\n اصبحت ذا بث اقاسى الكبرا * قد عشت بين المشركين اعصرا\r\nثمه ادركنا النبى المنذرا * و بعده صديقه و عمرا\r\nو يوم مهران و يوم تسترا * و الجمع فى صفينهم و النهرا\r\nو باحميرات مع المشقرا * هيهات ما اطول هذا عمرا \r\n\r\n","description":"","footnote":"","page_name":" 54 ","page_number":54},
  {"content":"\r\n\r\nيعنى : من بحالى رسيدم كه اندوهناك شده از پيرى مىنالم ( اصبحت :\r\nاز صبح . اقاسى : تحمل سختى مىكنم ) من ميان مشركان مدتى زيست كرده بودم ( در جاهليت ) بعد از آن زمان پيغمبر انذار ( اخطار ) كننده را ادراك كردم و بعد از آن زمان صديق او ( ابو بكر ) و عمر را هم ادراك كردم . در جنگ مهران ( سردار ايرانى در آغاز فتح اسلامى ) و در جنگ شوشتر هم بودم . در جنگ صفين ( با على ) و نهروان هم بودم . در جنگ با حميرات با مشقر هم بودم . دور باد اين عمر كه بسى دراز است .\r\nبعد از آن جنگ كرد تا كشته شد ، آن هم با جمعى از ياران و اتباع او و عده‌اى از آنها نجات يافتند و از كشور رتبيل خارج شدند . مردم براى آنها طعام پيش كشيدند هر كه سير مىخورد مىمرد ( از شدت گرسنگى و افراط در خوردن ) . مردم احتياط كردند و بجاى افراط در خوردن شروع كردند بتناول روغن آن هم اندك اندك و با احتياط تا توانستند بتدريج غذا بخورند . خبر آنها بحجاج رسيد . او هم بعبد الملك نوشت و شرح داد و نيز نوشت كه يك سپاه از اهل كوفه و بصره تجهيز كرده منتظر اجازه و فرمان بسيج است كه آن سپاه عظيم را براى جنگ رتبيل روانه كند .\r\n\r\nبيان بعضى حوادث\r\nدر آن سال اهالى شام دچار طاعون و مرضى سخت شدند . نزديك بود همه هلاك و فنا شوند . بدان سبب كسى نتوانست براى جنگ و غزا برود . در همان سال روميان بر اهالى انطاكيه چيره شده غنايمى از آنها ربودند . در آن سال شريح بن حارث از قضاء ( داورى ) استعفا داد . حجاج هم ابو بردة بن ابى موسى را بقضاء منصوب نمود .\r\nدر آن سال باز ابان بن عثمان امير الحاج شده بود . او در آن هنگام امير و حاكم مدينه بود . حجاج بن يوسف هم امير عراق و تمام مشرق زمين ( سراسر ايران ) بود .\r\nموسى بن انس هم قاضى بصره بود . در آن سال محمود بن ربيع كه ابو ابراهيم كنيهء\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nاو بود در گذشت . او در زمان پيغمبر متولد شد . عبد الرحمن بن عبد اللّه بن مسعود هم وفات يافت .\r\n\r\nسنهء هشتاد\r\nدر آن سال سيلى در مكه روان شد كه حاجيان را با بار و شتر برد و براى نجات از آن چاره و وسيله نبود . خانه‌هاى مكه را هم سيل گرفت و تا ركن حرم هم رسيد .\r\nآن سال را بسبب بليه سيل سنهء جحاف ناميدند . در همان سال طاعون سخت در بصره بروز كرد .\r\n\r\nبيان جنگ و غزاى مهلب در ما وراء النهر\r\nدر آن سال مهلب از رود بلخ گذشت و در پيرامون كش لشكر زد . ابو الادهم زمانى بفرماندهى سه هزار سرباز در مقدمهء او و خود او با عدهء پنجهزار بود ابو الادهم داراى رتبه و منصب دو هزار بود . چه از حيث دليرى و چه از حيث درايت و تدبير و كاردانى و لشكر كشى و وفادارى و ثبات در آن هنگام پسر عم پادشاه ختل نزد مهلب رفت و او را بفتح ختل دعوت و تشجيع نمود . مهلب فرزند خود يزيد را با او روانه كرد . نام پادشاه ختل هم شبل بود ( در طبرى سبل آمده است ) .\r\nيزيد ( بن مهلب ) در يك طرف و پسر عم پادشاه در طرف ديگر لشكر زدند . شبل ( پادشاه ختل ) بر لشكر پسر عم خود شبيخون زد . او را محاصره و اسير كرد و برد و كشت . يزيد هم ( در قبال آن دليرى ) قلعهء شبل را محاصره كرد . اهل قلعه به شرط پرداخت جزيه و فديه با او صلح كردند و مال فديه را فورا حمل كرده به او دادند .\r\nيزيد هم دست از محاصرهء آنها كشيد و برگشت . مهلب فرزند ديگر خود را كه حبيب باشد سوى بخارا روانه كرد . عدهء مدافعان بخارا بالغ بر چهل هزار مرد نبرد بود . لشكرى از آن عده در يك قريه موضع گرفت . حبيب هم با عدهء چهار هزار آنها\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nرا قصد كرد و سخت جنگ نمود . قريه را آتش زد و بعد از آن نام آن قريه محروقه شد . حبيب نزد پدر خود باز گشت . مهلب هم مدت دو سال در كش اقامت گزيد .\r\nبه او گفته شد : چه بهتر اگر پيش به روى ، گفت : من بخت خود را در اين جنگ و لشكر كشى در اين ديده‌ام كه سلامت اين لشكر غنيمت باشد كه بسلامت باز گردد . در آن هنگام كه مهلب در كش اقامت داشت جمعى از قبايل مضر نزد او رفتند . او آنها را گرفت و بند كرد و چون خواست برگردد همه را آزاد كرد . حجاج شنيد به او نوشت :\r\nاگر تو در باز داشت آنها ذى حق و كار صواب انجام داده بودى آزاد كردن آنها خطاست و اگر تو در حبس آنها خطا كرده بودى كه به آنها ستم كردى . مهلب نوشت :\r\nمن از آنها بيمناك شده بودم آنها را بزندان سپردم چون آسوده و ايمن شدم آنها را آزاد كردم . يكى از بازداشت‌شدگان عبد الملك بن ابى شيخ قشيرى بود . مهلب با اهل كش به شرط جزيه و فديه صلح كرد . در آن هنگام نامهء فرزند اشعث براى او رسيد كه حجاج را خلع كرده بود و او را به يارى خود دعوت مىكرد نامه را براى حجاج فرستاد و خود هم در كش ماند .\r\n\r\nبيان فرستادن سپاه بفرماندهى عبد الرحمن بن اشعث براى جنگ رتبيل\r\nپيش از اين شرح حال مسلمين را داده بوديم كه چگونه فرزند ابى بكره آنها را بكشور رتبيل كشيد . حجاج هم از عبد الملك اجازهء لشكر كشى خواست كه به جنگ رتبيل بپردازد . عبد الملك هم اجازه داد . حجاج هم بتجهيز و آرايش سپاه مبادرت كرد . از مردم كوفه عدهء بيست هزار و از اهل بصره بيست هزار مرد نبرد خواست . عطاء لشكريان را هم پرداخت . علاوه بر عطاء مقرر مبلغ دو هزار هزار ( دو مليون ) هم به آنها داد و بتجهيز آنها كوشيد . بهر مرد دليرى هم كه بشجاعت موصوف و معروف شده بود انعام داد . يكى از دليران عبيد بن ابى محجن ثقفى و\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nامثال او بود . اسبهاى بسيار خوب و سلاح كارى هم به آنها داد . چون تجهيز و آرايش سپاه را پايان داد عبد الرحمن بن محمد بن اشعث را بفرماندهى آن سپاه برگزيد .\r\nحجاج نسبت به او كينه و عداوت داشت .\r\nهميشه مىگفت هر وقت كه او را مىديدم قصد كشتن او را مىكردم . شعبى روزى آن گفته را از حجاج شنيد بعبد الرحمن خبر داد . عبد الرحمن گفت : به خدا قسم من خواهم كوشيد كه حجاج را از مقام قدرت بر اندازم . چون حجاج بر فرستادن او بفرماندهى سپاه تصميم گرفت اسماعيل بن اشعث نزد حجاج رفت و گفت او را بفرماندهى روانه مكن به خدا سوگند اگر برود همين كه از پل فرات بگذرد ديگر اطاعت اولى الامر نخواهد كرد و من از مخالفت و ستيز او بيمناكم . حجاج گفت او از فرط هيبت و قدرت من قادر بر خلاف و تمرد نخواهد بود . او را بفرماندهى آن سپاه منصوب و اعزام نمود .\r\nاو لشكر كشيد تا بسيستان رسيد . مردم آن سامان را جمع و براى آنها خطبه كرد و گفت حجاج مرا بايالت اين مرز منصوب و به من امر نمود كه با دشمن شما جهاد و نبرد كنم كه آن دشمن بكشور شما تجاوز و بتاراج دست دراز كرده است . هيچكس از شما تخلف و خلاف نكند كه دچار رنج و كيفر سخت خواهد شد .\r\nشما نيز ( اهل سيستان ) با اين سپاه تجهيز و آمادهء ستيز شويد . آنها مجهز شدند و او با سپاه به قصد دشمن پيش رفت . خبر لشكر كشى او برتبيل رسيد . او پوزش خواست و باج و خراج را آماده كرد ولى او ( فرمانده ) نپذيرفت . لشكر كشيد تا بكشور وى رسيد . داخل بلاد شد و رتبيل هم عقب كشيد و زمين را از سكنه و مدافع تهى كرد .\r\nعبد الرحمن هم قلاع را يكى پس از ديگرى گشود و زمين را پاره پاره تملك نمود . بر هر بلادى كه تسلط مىنمود يك حاكم و عامل معين و منصوب مىكرد . عده‌اى پادگان هم ميگذاشت ، در هر قلعه و دره هم مدافع و ديدبان مىگماشت و در هر نقطه پاسگاه و پاسبان برقرار مىكرد و هر جا كه احتمال خطر مىرفت عده‌اى نگهبان و مراقب مىگذاشت تا هر ناحيهء ارجمندى كه بدست مىافتاد محفوظ و مصون بماند . مردم همه از غنايم توانگر شدند و بهرهء فزون از حد بدست آوردند . آنگاه سپاه را از ادامهء سير و دخول\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nدر بطن كشور رتبيل منع نمود و گفت : به آنچه خداوند نصيب ما كرده است اكتفا مىكنيم تا آنكه باوضاع كشور احاطه يابيم و به راه و چاه آشنا شويم و مسلمين راهها را بدانند و مسلط و جسور شوند ، آنگاه در سال جديد بنبرد و هجوم شروع خواهيم كرد و ما وراء اين حدود را تملك خواهيم كرد بخواست خداوند آنگاه بر سر گنجها با آنها جنگ خواهيم كرد و نسل آنها را بنده و برده خواهيم نمود تا خداوند آنها را بكشد و هلاك فرمايد . صورت فتح و ظفر و ربودن غنايم را براى حجاج نوشت و كارهاى آينده را هم شرح داد . دربارهء فرماندهى و فرستادن عبد الرحمن هم چيزهاى ديگر گفته شده از جمله اين است كه حجاج بن يوسف هميان بن عدى سدوسى را بفرماندهى پادگان كرمان برگزيده بود . او تمرد كرد ، حجاج ناگزير عبد الرحمن بن محمد را فرستاد كه هميان گريخت و عبد الرحمن جاى او را گرفت . عبيد اللّه بن ابى بكره هم درگذشت كه عامل حجاج در سيستان بود . حجاج فرمان ايالت آن سامان را بنام عبد الرحمن نوشت و فرماندهى سپاه را به او داد . آن سپاه را سپاه طاوسها نام نهادند كه زيبا بود ( اغلب افراد آن داراى رخت و سلاح خوب بودند ) .\r\n\r\nبيان بعضى حوادث\r\nدر آن سال ابان بن عثمان كه امير مدينه بود امير الحاج شده بود . والى عراق و مشرق زمين هم حجاج بود كه مهلب از طرف او امير خراسان شده بود .\r\nموسى بن اياس هم قاضى بصره و ابو برده قاضى كوفه بودند . در آن سال اسلم غلام عمر بن الخطاب درگذشت . ابو ادريس خولانى و عبد اللّه بن جعفر بن ابى طالب ( برادرزاده و داماد على ) هم وفات يافتند .\r\nگفته شده است او در سنهء چهار يا پنچ يا شش بعد از هشتاد يا در سنهء نود وفات يافت ( نه در آن سال كه هشتاد بوده ) .\r\nدر آن سال عبد اللّه بن عبد اللّه بن عليم جهنى كشته شد . او حديث دباغ را روايت ميكرد ( حديث عبارت از اين است كه از پوست يا عصب حيوان مرده نبايد بهره‌مند شد\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nكه پوست و شاخ و پى مرده حرام است نه ذبح شده ) . او ( ابن عليم ) نخستين كسى بود كه در بصره موضوع قضا و قدر ( جبر ) را مطرح و در آن بحث نمود حجاج او را كشت .\r\nگفته شده است عبد الملك بن مروان او را در دمشق كشت . در آن سال محمد بن على بن ابى طالب كه ابن حنفيه باشد وفات يافت ( بعقيدهء يك فرقه از شيعيان آن زمان كه منقرض شدند امام چهارم بوده و بعضى هم او را زنده و ساكن كوه رضوى مىدانستند و در اين عقيده اشعار و اخبار وارد شده است ) . در آن سال جنادة بن ابى اميه كه يك نحو يارى و صحبت با پيغمبر داشت وفات يافت . او هنگام وفات به قصد جنگ و غزا دريانوردى ميكرد و در تمام مدت خلافت معاويه سرگرم جهاد در دريا بود . در آن سال سائب بن يزيد خواهرزادهء غر درگذشت . گفته شده است او در سنهء هشتاد و شش وفات يافت ، او در زمان پيغمبر متولد شد . در آن سال سويد بن غفله ( بفتح غين نقطه دار و فاء ) در گذشت .\r\nعبد اللّه بن ابى اوفى هم وفات يافت . آخرين كسى كه از ياران وفات يافت او بود كه در كوفه در گذشت . همچنين جبير بن نفير بن مالك حضرمى كه در جاهليت زيسته بود و او به يارى و صحبت پيغمبر موفق نگرديد . ( گويند در شام وفات يافت ، سن او بالغ بر صد و بيست سال بود ) .\r\n\r\nسنهء هشتاد و يك\r\nدر آن سال عبد الملك بن مروان فرزند خود عبيد اللّه را با سپاه براى فتح قاليقلا فرستاد كه آن را گشود .\r\n\r\nبيان قتل بحير بن ورقاء\r\nدر آن سال بحير بن ورقاء صريمى كشته شد . علت قتل او اين بود كه چون بكير بن وساج را كشت كه هر دو از بنى تميم بودند آن هم بدستور امية بن عبد اللّه بن خالد چنان كه شرح آن گذشت . عثمان بن رجاء بن جابر كه يكى از فرزندان بنى عوف بن\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nسعد بود شعرى سرود كه در آن ابناء را كه از عشاير بنى تميم بودند سرزنش كرده بود كه مىگفت :\r\n لعمرى لقد أغضيت عينا على القذى * و بت بطينا من رحيق مروّق\r\nو خلّيت ثارا طل و اخترت نومة * و من يشرب الصهباء بالوتر يسبق\r\nفلو كنت من عوف بن سعد ذؤابة * تركت بحيرا فى دم مترقرق\r\nفقل لبحير نم و لا تخش ثائرا * يكر فعوف اهل شاء حبلق\r\nدعوا الضأن يوما قد سبقتم بوتركم * و صرتم حديثا بين غرب و مشرق\r\nو هبوا فلو امسى بكير كعهده * لناداهم زحفا بجاواء فيلق \r\nباز هم :\r\n فان كان بكر بارزا فى اداته * و ذى العرش لم يقدم عليه بحير\r\nففى الدهر ان بقانى الدهر مطلب * و فى اللّه طلاب بذاك جدير \r\nيعنى ( چند بيت اول ) بجان خود سوگند كه من بر آنچه بديده‌ام خليده چشم بسته‌ام ( اغماض و سهل انگارى و تحمل ذلت كرده‌ام ) . در آن حال شكم خود را از بادهء ناب پر كرده‌ام ( تن بعيش داده و از جوانمردى چشم پوشيده‌ام ) . از انتقام صرف - نظر كرده و يك خواب نوشين براى خود برگزيده‌ام . هر كه هم باده‌گسارى كند از انتقام و كينه‌جوئى باز مىماند .\r\nاگر من از دودمان عوف بن سعد بودم ، بحير را به خون آغشته مىكردم . بحير را بگو بخواب و از بودن يك كينه جو آسوده باش . كسى انتقام بكير را نخواهد گرفت ، زيرا طايفهء عوف ميش دار و گله‌چران است ( اهل نبرد و كين نمىباشند ) . گله را يك روز ترك كنيد . انتقام شما از دست رفت و بر شما سبقت يافته شده . داستان شما ( سهل انگارى و تن‌پرورى شما ) حديث مغرب و مشرق شده است . برخيزيد و هشيار و بيدار شويد اگر بكير مانند روزگار پيشين زنده و مانده بود ، براى سركوبى آنها لشكر ميكشيد .\r\nباز هم :\r\nاگر بكير با تجهيزات و آلات و ادوات ( اسلحه ) خود بروز مىكرد ، به خداوند\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nعرش سوگند بحير قدرت اين گستاخى را نسبت به او نداشت . من از روزگار ، اگر روزگار مرا زنده بگذارد يك مطلب خواهم داشت ( كه انتقام باشد ) . در راه خدا مطلب خواهان شايسته هم هستند .\r\nبحير شنيد كه طايفهء ابناء كه عشيرهء بكير باشند او را تهديد مىكنند ، چنين گفت :\r\n توعدني الابناء جهلا كانما * يرون فنائى مقفرا من بنى كعب\r\nرفعت له كفى بسيف مهند * حسام كلون الثلج ذى رونق عضب \r\nيعنى : ابناء ( طايفه‌اى از تميم ) مرا تهديد ميكنند و حال اينكه جاهل هستند و گمان مىبرند كه پيرامون من از بنى كعب ( قوم خود از بنى تميم ) تهى مىباشد . من دست خود را برداشتم كه در كف من شمشير هندى بود . تيغى مانند برف داراى صفا و رونق كه شمشير نيز باشد .\r\nهفده تن از بنى عوف عهد بستند كه بخونخواهى بكير قيام كنند . جوانى از آنها شمردل نام از صحرا و از ميان باديه‌نشينان برخاست و بخراسان رفت . بحير را در حال ايستادن ديد بر او حمله كرد و او را با شمشير زد و گمان كرد كه او را كشته است .\r\nمردم گرد او جمع شده گفتند ضارب خارجى است . او كه بر اسب سوار بود تاخت كرد ولى اسب او لغزيد و او افتاد و مردم او را كشتند . بعد از آن صعصعة بن حرب عوفى از بيابان ( ميان باديه‌نشينان عرب ) قيام كرد و براى انتقام كمر بست . اول گلهء گوسفند خود را فروخت و بعد راه سيستان را گرفت و در آنجا در جوار خويشان بحير مدتى زيست و ادعا كرد كه خود از بنى حنيفه و اهل يمامه است . مجاورت و معاشرت او با آنها مدت درازى كشيد تا آنها با او انس گرفتند . بعد به آنها گفت : من در خراسان ارث دارم و ميخواهم آن را دريافت كنم شما براى بحير نامه بنويسيد كه او حق مرا بگيرد و به من بدهد و با من مساعدت كند . آنها هم نامه نوشتند ، او بخراسان رسيد و بحير را در ركاب مهلب ديد كه قصد جنگ و غزا داشت . جماعتى از بنى عوف ( طايفهء خود و بكير مقتول ) را ديد به آنها در خفا اطلاع داد كه براى چه مقصودى آمده است ، بعد نزد بحير\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nرفت و به او گفت من مردى از بنى حنيفه و از اتباع ابن ابى بكره هستم ( امير سابق سيستان ) ارث و مال موروث در مرو دارم چون آن را دريافت كنم به محل اقامت خود در يمامه باز - خواهم گشت . بحير دستور داد كه او را بعنوان مهمان به خانه ببرند و مخارج اقامت او را پرداخت . صعصعه گفت من در خانهء تو خواهم ماند تا ( لشكريان ) برگردند .\r\nمدت يك ماه نزد او ماند و هر روز با او بكاخ مهلب مىرفت ( مترصد فرصت بود ) .\r\nبحير هم سخت احتياط مىكرد ولى چون صعصعه حامل نامهء سفارشى از خويشان او بود و ادعا مىكرد كه خود از بنى حنيفه است بيم او زايل شده بود . روزى صعصعه جامهء ( فراخ ) پوشيد و ردائى بر دوش گرفت و در مجلس مهلب پشت سر بحير نشست سپس اندك اندك خود را نزديك كرد انگار ميخواست سخنى به گوش او برساند . ناگاه خنجرى را كه زير جامه نهان كرده بود كشيد و به شكم بحير فرو برد و فرياد زد اينك خونخواهى و انتقام بكير . او را دستگير كردند و نزد مهلب بردند . مهلب به او گفت بدا به حال تو كه نتوانستى انتقام بكشى ولى خود را بكشتن دادى . بحير از اين زخم باكى نخواهد داشت ( زنده خواهد ماند ) . گفت : من زخم كارى به او زدم كه اگر آن زخم را بر مردم تقسيم و پراكنده كنند همه از آن خواهند مرد . من بوى شكم او را بدست كشيدم ( بروده‌ها فرو بردم ) . مهلب او را بزندان سپرد . جمعى از ابناء ( طايفهء او و مقتول ) بدرون زندان رفتند و سر او را بوسيدند . بحير هم تا روز بعد زنده ماند . صعصعه گفت اكنون كه او كشته شده هر چه ميخواهيد نسبت به من بكنيد باكى نيست . من نذر و عهد ابناء بنى عوف را انجام دادم و وفا كردم و انتقام خود را كشيدم . به خدا قسم چندين بار او را در خلوت ديدم ولى از كشتن او خوددارى كردم نخواستم او را در خفا بكشم تا آنكه در ملاء عام او را كشتم . مهلب گفت من هرگز كسى مانند اين مرد نديده بودم كه در بذل نفس خود و استقبال مرگ چنين بى باك باشد . دستور داد او را بكشند كه كشتند . گفته شده است : مهلب قبل از مرگ او را نزد بحير فرستاده بود كه پس از آن بحير مرد و مرگ او براى مهلب ناگوار و مصيبت بزرگ بود . طايفهء عوف و ابناء خشمناك شدند و گفتند براى چه خويش ما را كشت كه او فقط قصاص\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nكرده و انتقام كشيده بود . آن قوم شوريدند ولى مقاعس و بطون كه همه از طوايف تميم بودند با آنها مخالفت كردند . مردم ترسيدند كه آن شورش باعث فتنه و فساد و اختلال حكومت بشود . خردمندان قوم گفتند : خونبهاى صعصعه را بپردازيد و آنها را آرام كنيد ، خون بحير هم در قبال خون بكير خواهد بود . آنها خونبهاى صعصعه را پرداختند . يكى از ابناء دربارهء آن واقعه چنين گفت :\r\n للّه در فتى تجاوز همه * دون العراق مفاوزا و بحورا\r\nما زال يتعب نفسه و ركابه * حتى تناول فى الحروب بحيرا \r\nيعنى : در راه خدا باد جوانمردى كه همت او از عراق تجاوز كرده و او ( براى انتقام ) بيابانها را پيموده و درياها را درنورديده ، تن خويش و مركب خويش را برنج عادت داده تا آنكه در نبرد خود بحير را بدست آورده ( و كشته ) است .\r\n\r\nبيان هجوم ديلميان بقزوين و دخول در شهر و حوادث آنها\r\nقزوين از ناحيهء ديلمان مرز مسلمين بود . لشكريان همواره در آن شهر اقامت كرده و آماده نبرد و دفاع بودند و هميشه در حال خطر و حذر ديده‌بانى و حراست شبانه روزى بودند . در آن سال گروهى از مسلمين در حال محافظت و نگهبانى شهر بودند . ميان آنها محمد بن ابى سبرهء حنفى بود كه مردى دلير و سوارى شجاع و داراى رتبهء ارجمند در سپاه و نيك نام و مشهور بود . چون او بقزوين رسيد مردم را نگران ديد كه شب را بى خوابى مىكشيدند و رنج نگهبانى و نگرانى را تحمل مىكردند .\r\nاو بمردم آن شهر ( مسلمين ) گفت : شما از اين مىترسيد كه دشمن وارد شهر شما بشود ؟\r\nگفتند : آرى . گفت : اگر چنين كنند و داخل شهر شوند بشما انصاف مىدهند ( كه نيروى خود را به كار بريد ) . شما دروازه‌ها را باز بگذاريد و باك نداشته باشيد . آنها دروازه‌ها را باز گذاشتند . ديلميان شنيدند و لشكر كشيدند و شبيخون زدند و بر دروازه‌ها هجوم بردند و به شهر داخل شدند . مردم ( مسلمين ) فرياد زدند و نهيب دادند . ابن ابى سبره ( محمد ) دستور داد كه دروازه‌ها را بر آنها ببندند و جنگ را\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nآغاز كنند . ابن ابى سبره خود امتحان بسيار خوبى داد و سخت دليرى و نبرد عظيم كرد . مسلمين بر آنها چيره شدند و همه را كشتند حتى يك فرد و يك مرد از آنها زنده نماند . ابن ابى سبره در آن جنگ مشهور شد و ديلميان بعد از آن از مرز و سرزمين خود تجاوز نكردند . محمد يگانه مرد دلير آن مرز شده بود كه ميان مردم انگشت نما گرديد . او باده‌گسار بود و در آن شهر بود تا زمان عمر بن عبد العزيز كه دستور داد او براى جنگ زراره كه مركز تبه كاران كوفه بود برود . او از قزوين بكوفه رفت و چون ديلميان بر سفر او آگاه شدند هجوم و تاراج را تجديد كردند و بمسلمين زيان رسانيدند . آن مرز مدت درازى دچار اختلال گرديد . مردم بعبد الحميد بن عبد الرحمن كه امير كوفه بود نوشتند كه محمد بن ابى سبره را بقزوين برگرداند . او هم بعمر بن عبد العزيز نوشت و او اجازه داد كه او بمرز برگردد .\r\nمحمد برگشت و مرز را مصون داشت . محمد برادرى بنام خثيمة بن عبد الرحمن داشت كه عبد الرحمن خود ابو سبره ( كنيهء او ) بود . آن برادر يكى از فقهاء و علماء بود .\r\n\r\nبيان تمرد و عصيان عبد الرحمن بن محمد بن اشعث بر حجاج\r\nدر آن سال عبد الرحمن بن محمد بن اشعث و اتباع او نسبت بحجاج تمرد و مخالفت كردند و براى جنگ او لشكر كشيدند . گفته شده است : آن تمرد در سنهء هشتاد و دو بود . علت آن اين بود كه چون حجاج عبد الرحمن بن محمد را بفرماندهى سپاه براى جنگ رتبيل فرستاد و او داخل كشور دشمن شد و غنايمى بدست آورد و قلعه‌ها و سنگرها را گرفت بحجاج نوشت كه عقيدهء او اين است كه در درون كشور پيش نرود تا بر چاه و راه كاملا آگاه شود و باج و خراج را مانند سابق دريافت كند .\r\nچون نامهء او بحجاج رسيد پاسخ داد كه : نامهء تو مانند نامهء كسى بود كه به ترك جنگ و ادامهء آسايش مايل باشد كه با دشمن مدارا كند و به او مهلت مىدهد و حال اينكه دشمن قبل از اين لشكر مسلمين را نابود كرده و سپاهيان دلير و آزموده را كشته بود كه مقتولين از مشاهير و برجستگان اسلام بودند . تو اگر با سپاهى كه من فرستاده‌ام\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nاز ادامهء جنگ خوددارى كنى خود خون آن كشتگان دلير را هدر مىكنى . پيش برو و به آنچه من فرمان داده‌ام عمل و اقدام كن ، بدرون كشور دشمن فرو شو و قلاع و مراكز دفاع را ويران كن ، مردان نبرد را بكش و زنان و كودكان را گرفتار كن .\r\nپس از آن باز نامهء ديگرى نوشت كه مضمون نامهء نخستين را تأييد و تأكيد مىكرد و نيز اين جمله را نوشت : اما بعد بمسلمين همراه خود دستور بده كه در آن سرزمين بمانند كه آن وطن آنها خواهد بود تا آن را بگشايند و خداوند فتح را نصيب آنها كند . و باز نامهء ديگر كه سيم باشد نوشت : اگر تو آن امر را انجام ندهى كنار برو كه اسحق بن محمد برادرت امير سپاه باشد . عبد الرحمن مردم ( سپاهيان ) را دعوت كرد و گفت : ايها الناس ( اى مردم ) من نسبت به شما ناصح ( وفادار و نيك خواه ) هستم ، خير و صلاح شما را ميخواهم و نگهبان سود شما مىباشم . عقيدهء من اين بود كه دشمن را فقط بارادهء خردمندان و تدبير آموزندگان مدارا مىكردم ولى حجاج كه امير شما باشد براى من نامه نوشت و مرا عاجز و ناتوان خواند و فرمان داد كه با شتاب بدرون كشور دشمن بروم و حال اينكه در آنجا برادران شما هلاك شده بودند . ديروز بود كه همه نابود شدند ، من يكى از افراد شما هستم ، اگر بخواهيد برويد من هم مىروم و اگر بخواهيد خوددارى كنيد من هم خوددارى مىكنم . مردم شوريدند و برخاستند و به او گفتند : ما از دشمن خدا ( كه حجاج باشد ) تمرد مىكنيم و هرگز اطاعت نخواهيم كرد . نخستين كسى كه لب بسخن گشود ابو الطفيل عامر بن وائلهء كنانى بود كه او با پيغمبر يك نحو صحبت و يارى داشت . او پس از ستايش خداوند گفت : حجاج نسبت بشما مشمول اين مثل است : غلام خود را بر اسب سوار كن اگر دچار شد و هلاك گرديد كه او هلاك شده نه تو و اگر نجات يافت كه بندهء تو و براى تو خواهد بود . حجاج باكى ندارد كه شما دچار بلا شويد ، بليات هم بسيار است .\r\nشما دچار انواع سختىها و متحمل گرما و سرما و هر گونه بلا خواهيد شد . اگر پيروز شويد كه او مملكت را گرفته ضميمهء ممالك خود خواهد نمود ، باج و خراج هم براى او حمل خواهد شد و موجب ازدياد عظمت و قدرت و سلطنت او خواهد بود . اگر\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nدشمن بر شما چيره شود ، شما در نظر او دشمن خواهيد بود كه نسبت برنج شما بى اعتنا و بفناى شما كوشا خواهد بود . شما دشمن خدا را كه حجاج باشد خلع و با امير خود كه عبد الرحمن باشد بيعت كنيد .\r\nمن شما را گواه مىگيرم كه نخستين كسى هستم كه حجاج را خلع كردم .\r\nمردم از هر طرف فرياد زدند ما چنين مىكنيم ( او را خلع مىكنيم ) . ما دشمن خدا را خلع نموديم . عبد المؤمن بن شبث بن ربعى برخاست و گفت : اى بندگان خدا شما اگر مطيع حجاج باشيد اين بلاد را بشما واگذار مىكند ، مادام كه شما در آن باشيد ، با شما معاملهء فرعون خواهد كرد كه با لشكريان خود مىنمود . من شنيده‌ام كه فرعون سپاهيان خود را بآوارگى و دربدرى و دورى مجبور مىكرد .\r\nآنگاه شما از خانواده و زن و فرزند و خويشان و دوستان دور خواهيد بود تا آنكه بيشتر شما ( در غربت ) جان بسپارند . هان بيائيد و با امير خود بيعت كنيد آنگاه دشمن خدا را قصد نموده حجاج را از بلاد خود بيرون كنيد . مردم همه برخاستند و با عبد الرحمن بيعت نمودند به شرط اينكه حجاج را خلع و از عراق طرد و اخراج كند ، و پيمان نهادند كه امير خود را در اين كار يارى خواهند كرد ولى نام عبد الملك ( خليفه ) را نبردند . عبد الرحمن هم حكومت بست را بعياض بن هميان شيبانى و حكومت زرنگ را بعبد اللّه بن عامر تميمى واگذار و با رتبيل قرار داد صلح منعقد كرد به اين شرط كه اگر عبد الرحمن در جنگ با حجاج پيروز شد از رتبيل باج و خراج نستاند و اگر منهزم گشت و به او پناه برد بايد به او پناه بدهد ، سپس راه عراق را گرفت ، در حالى كه اعشى همدان ( شاعر مشهور ) پيشاپيش و در كنار او ميرفت و به اين اشعار ترنم مىكرد :\r\n شطت نوى من داره بالايوان * ايوان كسرى ذى القرى و الريحان\r\nمن عاشق امسى بزابلستان * ان ثقيفا منهم الكذابان\r\nكذابها الماضى و كذاب ثان * امكن ربى من ثقيف همدان\r\nيوما الى الليل يسلى ما كان * انا سمونا للكفور الفتان\r\nحتّى طغى بالكفر بعد الايمان * بالسيد الغطريف عبد الرحمن\r\nسار بجمع كالدبى من قحطان * و من معد قد أتى من عدنان \r\n\r\n","description":"","footnote":"","page_name":" 67 ","page_number":67},
  {"content":"\r\n\r\n بجحفل جم شديد الاركان * فقل لحجاج ولى الشيطان\r\nيثبت لجمع مذحج و همدان * فانهم ساقوه كاس الذيفان\r\nو ملحقوه بقرى ابن مروان \r\nيعنى : دور شد كسى كه خانهء او در ايوان است ( مداين ) ، ايوان كسرى ( خسرو ) كه در آنجا پذيرائى و مهمان نوازى و گل و ريحان است . آن كسى عاشق است كه امروز در زابلستان مانده ( از ايوان كسرى كه وطن اوست دور افتاده ) . بدرستى كه ثقيف ( قبيله ) دو دروغگو دارند . يك دروغگو در گذشته و يك دروغگوى ثانى زنده مانده ( مقصود مختار و حجاج است ) . خداوند همدان ( قبيلهء اعشى ) را بر ثقيف چيره كند . يك روز تا شب بر آنها مسلط شود كه تشفى حاصل كند ( تسلى ) . ما براى آن كافر فتنه‌انگيز فراز شديم ( لشكر كشيديم ) زيرا او بعد از ايمان كفر و طغيان را برگزيده است ما بفرماندهى خواجهء شريف خود سر افراز شديم كه او عبد الرحمن باشد .\r\nاو ( عبد الرحمن ) با جمعى مانند ملخ ( در فزونى ) رهسپار شده كه آن جمع از قحطان و معد و عدنان تشكيل شده ( قبايل يمن و حجاز ) با يك سپاه بزرگ كه اركان آن استوار است راه مىپيمايد . بگو بحجاج كه يار شيطان است اگر بتوانى پايدارى كن براى مقابلهء مذحج و همدان ( دو قبيله ) . آنها ساغر پر زهر را در خور تو خواهند كرد .\r\nآنها ترا نزد فرزندان مروان خواهند راند ( در ديه و ملك و سرزمين او ) . عبد الرحمن فرماندهى مقدمهء لشكر را بعطية بن عمرو عنبرى و ايالت كرمان را بحريثة بن عمرو تميمى واگذار نمود و چون بفارس رسيدند مردم ( لشكريان ) گرد هم جمع شده با خود گفتگو كردند كه اگر ما حجاج را كه از طرف عبد الملك امارت دارد خلع كنيم مثل اينكه خود عبد الملك را خلع كرده باشيم . سپس گرد عبد الرحمن تجمع و گفتگو نمودند . نخستين كسى كه لب بسخن گشود تيجان بن ابحر از طايفهء تيم اللّه بن ثعلبه بود . او برخاست و گفت : ايها الناس من ابو ذبان ( مگس - كنيهء زشت عبد الملك براى تحقير ) را خلع كرده‌ام . او را مانند يك پيراهن كه از تنم كنده شود كندم ( خلع نمودم ) . مردم هم او را خلع كردند مگر يك عدهء قليل . آنگاه با عبد الرحمن بيعت نمودند . عهد بيعت همچنين بود : بموجب كتاب خداوند ( قرآن ) و سنت پيغمبر با\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nتو بيعت مىكنيم كه با گمراهان جنگ كنيم و آنانى را كه حرام را روا داشته‌اند خلع نمائيم . چون خبر خلع بحجاج رسيد بعبد الملك نوشت و خبر تمرد و قيام عبد الرحمن را داد و از او درخواست كرد كه با شتاب لشكر بفرستد زيرا اهل عراق ما را قصد كرده‌اند . خود حجاج هم وارد بصره شد . چون خبر تمرد عبد الرحمن بمهلب در خراسان رسيد بحجاج نوشت : اما بعد : اهل عراق سوى تو لشكر كشيده‌اند مانند سيلى كه از بلندى روان شود فرود آمدند و هيچ كس يا هيچ چيز قادر بر دفع يا توقف آنها نمىباشد تا آنكه آن سيل بقرارگاه خود برسد . بدانكه اهل عراق در آغاز كار يك نحو شور شديد دارند كه به خانه و زن و فرزند خود برسند . آنها را به حال خود آزاد بگذار تا برسند و نزد زن و فرزند بروند و فرزندان خود را ببوسند و ببويند آنگاه تو در همان وقت كه سرگرم ديدار باشند بر آنها حمله كن كه خداوند ترا يارى خواهد كرد . چون نامهء او را خواند به او دشنام داد و گفت : او جانب مرا نگرفته بلكه از پسر عم خود ( عبد الرحمن ) جانب دارى نموده است . چون نامهء حجاج به عبد الملك رسيد سخت ترسيد . خالد بن يزيد را نزد خود دعوت كرد و نامه را براى او خواند . او گفت : اى امير المؤمنين اگر اين فتنه از سيستان برخاسته تو باكى نداشته باش ولى اگر از خراسان باشد بايد بترسى . عبد الملك فرزند خود را به يارى حجاج فرستاد . لشكريان را بسرعت پيك سريع السير فرستاد كه هر عده صد يا پنجاه سپاهى كمتر و بيشتر دم بدم مىرسيدند . نامه‌هاى حجاج هم پى در پى بعبد الملك و اصل مىشد كه خبر جنبش عبد الرحمن را به او مىداد . حجاج هم از بصره به قصد عبد الرحمن لشكر كشيد . يك مقدمهء لشكر سوى دجيل فرستاد آن مقدمه با خيل عبد الرحمن روبرو شد . مقدمه شكست خورد و گريخت آن هم پس از نبرد سخت و خونين . اين واقعه در روز عيد قربان سنهء هشتاد و يك رخ داد . بسيارى از افراد مقدمهء حجاج هم كشته شدند . چون خبر فرار مقدمه بحجاج رسيد ناگزير به شهر بصره برگشت . اتباع عبد الرحمن هم او را دنبال كردند و بسيارى از سپاهيان او را كشتند و بارو بنه آنها را ربودند . حجاج هم رفت تا در زاويه قرار گرفت . در آنجا خواربار و مواد غذائى را جمع كرد و اندوخت و بصره را براى مهاجمين آزاد گذاشت . چون آرام\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nگرفت دوباره نامهء مهلب را خواند و خوب تأمل كرد و گفت : آفرين خدا بر او كه او مرد نبرد و كاردان و بسياست جنگ محيط مىباشد . آنگاه صد و پنجاه هزار هزار ( مليون ) درهم بمردم انعام داد . عبد الرحمن هم به شهر بصره رسيد . تمام اهل بصره و قرآن‌خوانان ( روساء دين و مبلغين و روحانيون ) با او بيعت كردند كه مردم همه بالاخص پيران و خردمندان از روى بصيرت بر جنگ حجاج و اهل شام با او بيعت كردند . علت تسريع آنها در بيعت و اجابت دعوت او اين بود كه عمال حجاج به او نوشته بودند خراج و جزيه كم شده زيرا مردم غير مسلمان كه تحت حمايت اسلام بودند مسلمان شده‌اند و ديگر جزيه نمىدهند . همه شهرنشين شده‌اند . حجاج بعمال و حكام خود در بصره و پيرامون آن نوشت كه هر كه در هر قريه مالك باشد از آن بيرون رود تا جزيه و خراج از سكنهء آن قريه كما كان تماما بدون نقصان گرفته شود ( اسلام آنها را نپذيرند و جزيه از جديد الاسلام بگيرند ) . مردم تازه مسلمان را اخراج كردند . آنها آواره و سرگردان شدند كه نمىدانستند كجا پناه ببرند ، همه استغاثه مىكردند و فرياد مىزدند وا محمداه . قرآن‌خوانان بصره هم همه براى همراهى و مواسات مىگريستند و فرياد مىزدند و بر حال زار آنها دريغ مىگفتند . پس از اندك زمانى فرزند اشعث رسيد . مردم با او بيعت كردند به شرط اينكه با حجاج جنگ كند و عبد الملك را هم خلع نمايد . حجاج هم گرداگرد خود خندق كند . عبد الرحمن هم دور بصره خندق حفر كرد . ورود عبد الرحمن به شهر بصره در آخر ماه ذى الحجه بود .\r\n\r\nبيان بعضى حوادث\r\nدر آن سال سليمان بن عبد الملك امير الحاج شده بود . ام الدرداء كوچك در سفر حج بود . در آن سال ابن ابى ذئب متولد شد . حاكم مدينه هم ابان بن عثمان بود .\r\nامير عراق و مشرق هم حجاج بود . مهلب هم امير خراسان ( از طرف حجاج ) بود .\r\nقاضى القضاة كوفه هم ابو برده و قاضى بصره عبد الرحمن بن اذينه بود . سيستان و فارس و بصره هم در دست عبد الرحمن بود .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\n\r\nسنهء هشتاد و دو\r\n\r\nبيان جنگ حجاج و ابن اشعث\r\nگفته شده است در ماه محرم سال مذكور جنگ ميان سپاه حجاج و عبد الرحمن ابن اشعث رخ داد . آن جنگ بسيار سخت بود . طرفين بر يك ديگر حمله كردند و هجوم هر دو مكرر شد . روزى در آخر ماه محرم جنگ بر شدت خود افزود و اتباع حجاج منهزم شدند تا به خود حجاج رسيدند و بر كنار خندق ايستاده دفاع و نبرد نمودند . باز هم روز ديگر در آخر ماه محرم جنگ بسيار سختى واقع شد . اتباع حجاج پراكنده شدند و صف آنها مختل گرديد . حجاج زانو بر زمين زد و گفت : آفرين خدا بر مصعب ، بزرگوار مردى بود . كه در ميدان جنگ پايدارى كرد تا كشته شد . حجاج تصميم گرفت كه نگريزد سفيان بن ابرد كلبى بر ميمنهء عبد الرحمن حمله كرد . ميمنه منهزم شد اهل عراق هم گريختند و راه كوفه را گرفتند . عبد الرحمن هم با گريختگان بكوفه رفت و بسيارى از آنها كشته شدند . چون عبد الرحمن بكوفه رسيد سپاهيان بصره خصوصا دليران و توانگران و سواران آزموده بمتابعت او تا كوفه رفتند . هر كه از آن سپاه در بصره مانده بود بعبد الرحمن بن عباس بن ربيعة بن حارث بن عبد المطلب ( هاشمى ) گرويد و با او بيعت كرد . او هم با همان عده با حجاج نبرد كرد و جنگ او پنج روز به طول كشيد . بعد از آن كارزار را ترك كرد و به فرزند اشعث ملحق گرديد .\r\nگروهى از اهل بصره هم به او پيوستند . طفيل بن عامر بن وائله كه با آنها بود كشته شد .\r\nپدرش كه از ياران ( پيغمبر ) بود در رثاء فرزند گفت :\r\n خلى طفيل على الهم فانشعبا * و هد ذلك ركنى هدة عجبا\r\nمهما نسيت فلا انساه اذ حدقت * به الاسنة مقتولا و منسلبا\r\nو اخطأتنى المنايا لا تطالعنى * حتى كبرت و لم يتركن لى نسبا\r\nو كنت بعد طفيل كالذى نضبت * عنه السيول و غاض الماء و انصببا \r\n\r\n","description":"","footnote":"","page_name":" 71 ","page_number":71},
  {"content":"\r\n\r\nيعنى : طفيل ( فرزندم ) اندوه را براى من گذاشت كه هم و غم من چند رشته و شعبه شده است ( بسبب قتل او ) . آن اندوه بنياد ( ركن ) هستى مرا ويران كرده است چه ويرانى عجيبى . اگر من فراموش كنم هرگز اين را فراموش نخواهم كرد كه او ميان نيزه‌ها محصور گرديد . كشته شد و رخت او هم ربوده شد . مرگ من دير شده است و به من نزديك نمىشود و نمىرسد . من هم پير و سالخورده شدم . دير كردن مرگ همه چيز مرا از ميان برده است . من بعد از ( قتل ) طفيل مانند زمينى ( يا كسى ) مىباشم كه سيل از آن گذشته و آب فرو رفته و خود خشك شده است ( مايهء زندگانى من رفته است ) .\r\nاين اشعار بقيه هم دارد . آن جنگ را واقعهء زاويه ناميدند . حجاج تا اول ماه صفر در بصره ماند . حكم بن ايوب ثقفى را بحكومت و امارت آن شهر منصوب كرد .\r\nعبد الرحمن هم بكوفه رفت . حجاج هنگام خروج از آن شهر حكومت و ايالت كوفه را بعبد الرحمن بن عبد الرحمن بن عبد اللّه بن عامر حضرمى سپرد . او با بنى اميه هم پيمان بود . مطر بن ناجيه او را قصد كرد . او هم در كاخ تحصن نمود . اهل كوفه هم با مطر همراهى كرده بر حضرمى شوريدند . ابن حضرمى و اتباع او شاميان را از قصر اخراج كردند . عدهء آنها چهار هزار بود . مطر هم بر كاخ و محل امارت غالب شد و آن را تصرف كرد . مردم هم گرد او جمع شدند و او بهر يكى از مردم دويست درهم داد . ابن اشعث زمانى بكوفه رسيد كه مطر شهر را در تصرف داشت . اهل كوفه باستقبال او رفتند . نخست همدان ( قبيله ) رسيدند كه به او احاطه كردند . او سوى كاخ رفت ولى مطر بن ناجيه با عده‌اى از بنى تميم به او راه نداد . عبد الرحمن دستور داد كه مردم ( لشكريان ) با نردبان بر ديوار قصر فراز شوند . آنها هم رفتند و توانستند در كاخ رخنه كنند . قصر را گرفتند و مطر بن ناجيه را دستگير كردند و نزد عبد الرحمن بردند .\r\nعبد الرحمن او را بزندان سپرد ولى بعد آزادش كرد . او هم متابعت كرد . چون عبد الرحمن در كوفه مستقر گرديد مردم از هر طرف گرد او تجمع نمودند . اهل بصره هم با عبد الرحمن بن عباس بن ربيعهء هاشمى رسيدند و به او گرويدند . حجاج هم بعد از واقعهء زاويه و فرار مخالفان يازده هزار تن از آنها را كشت كه همه را امان داد و با خدعه گرفت و كشت . دستور داد كه منادى اعلان كند فلان بن فلان - و عده‌اى را با نام و نشان اسم\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nبرد - هرگز امان نخواهند داشت . مردم تصور كردند غير از نام بردگان همه مشمول عفو و امان خواهند بود تسليم شدند و بعد از تسليم آنها را كشت .\r\n\r\nبيان واقعهء جماجم\r\nواقعهء دير جماجم در ماه شعبان سال مزبور رخ داد ، گفته شده است در سنهء هشتاد و سه بود . علت آن اين بود كه حجاج از بصره سوى كوفه براى جنگ با عبد الرحمن لشكر كشيد ، در محل دير قره لشكر زد . عبد الرحمن نيز از كوفه لشكر كشيد و در محل دير جماجم لشكر زد . حجاج گفت : عبد الرحمن در دير جماجم لشكر زده و من در دير قره . آيا كسى هست كه ( به اين دو نام ) تفأل كند ؟ ( جماجم جمع جمجمه - سرهاى بريده - قره هم روشنائى چشم يا قرار است كه پيروزى نصيب ساكن مىشود و فنا قسمت دشمن است كه جمجمه را خواهد داد ) . آيا مىتوان ( براى تفأل ) كبوتر را رها كرد ؟ ( كه به چپ يا راست بپرد و از آن فال خوب و بد نمايان گردد كه عادت عرب بوده و طيره گفته مىشود و در قرآن هم آمده است ) . اهل كوفه و اهل بصره بمتابعت و طاعت عبد الرحمن كمر بستند . همچنين پادگان اطراف و پاسگاهها همه نزد او در دير جماجم تجمع نموده آمادهء كارزار شدند ، زيرا همه با حجاج دشمن بوده بكين وى برخاستند . عدهء آنها از كسانى كه حقوق سپاهى دريافت مىكردند بالغ بر صد هزار مرد نبرد شده بود .\r\nباندازهء همان عده ( صد هزار ) مرد جنگى غير سپاهى هم بود ( بنابر اين سپاه عبد الرحمن بالغ بر دويست هزار مرد شده بود ) . براى يارى حجاج هم قبل از لشكر زدن در دير قره عده‌اى از شام رسيده بود . هر يكى از دو طرف متحارب گرد سپاه خود خندق حفر نمودند . جنگ آغاز شد و هر روز عده‌اى از طرفين براى نبرد بميدان مىرفتند . خندقها را هم به يكديگر نزديك مىكردند . عبد الملك و اهل شام با خود گفتند : اگر اهل عراق با عزل حجاج تن باطاعت و متابعت دهند ما او را عزل مىكنيم زيرا عزل او از جنگ آنها آسانتر است چه بهتر كه از خونريزى و جنگ خوددارى شود . عبد الملك فرزند خود عبد اللّه را باتفاق برادرش محمد بن مروان كه در آن زمان امير موصل بود با\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nلشكر نزد حجاج فرستاد و بهر دو دستور داد كه بعراقيان پيشنهاد صلح دهند كه حجاج را عزل كند و عطاى آنها را به حال سابق بر گرداند كه تا عبد الملك خليفه باشد اين عطا در جريان خواهد بود . اگر اهل عراق پذيرفتند حجاج را عزل كنند و محمد ابن مروان خود امير عراق باشد و اگر عراقيان از قبول آن خوددارى كنند حجاج به حال خود امير و فرماندهى بعهدهء او باشد و محمد بن مروان و عبد اللّه بن عبد الملك مطيع و فرمانبردار او باشند . براى حجاج هيچ چيز باندازهء آن پيشنهاد دردناكتر و بدتر نبود . ترسيد كه اهل عراق آن پيشنهاد را قبول كنند و او عزل شود . حجاج بعبد الملك نوشت : به خدا قسم اگر تو در عزل من با اهل عراق موافقت كنى مدتى نخواهد گذشت كه ترا عزل و خلع كنند . آنگاه سوى تو لشكر خواهند كشيد و اين رويه بر تجرى و گستاخى آنها خواهد افزود . آيا بر شورش اهل عراق بفرماندهى اشتر ، ضد ابن عفان ( عثمان ) ، و درخواست عزل سعيد بن عاص واقف نشدى كه چون او را عزل كرد يك سال نگذشت كه آنها عثمان را قصد كردند و كشتند اين بدان كه آهن با آهن خرد و تباه مىشود . عبد الملك نپذيرفت و اصرار كرد كه آن پيشنهاد بعراقيان تقديم و حجاج عزل شود . چون محمد و عبد اللّه رسيدند ، عبد اللّه بن عبد الملك بميدان رفت و گفت : من فرزند امير المؤمنين هستم ، او بشما اين پيشنهاد را مىدهد و چنين و چنان مىكند . آنگاه مزايا و عطايا را شمرد . گفتند : ما امشب بر مىگرديم . اهل عراق نزد ابن اشعث تجمع كردند . او به آنها گفت : شما از آنها يك روز مهلت گرفته‌ايد ( كه مشورت كنيد ) بيائيد و اين مهلت را مغتنم بشماريد ( غافل كنيد ) اگر بگويند شما نقض عهد كرديد بگوييد كه شما هم در واقعهء زاويه نقض عهد كرديد و اين رويه عين انصاف است ( ننگ نيست بلكه اين واقعه به آن واقعه در مىشود ) . چون امروز شما داراى نيروى كافى شده‌ايد قوى و عزيز مىباشيد . از شما مرعوب شده‌اند كه اين پيشنهاد را مىكنند و شما نسبت به آنها غالب و مسلط هستيد .\r\nبه خدا قسم ( اگر تسليم پيشنهاد آنها نشويد ) هميشه جرى و جسور و گرامى خواهيد بود . مردم از هر طرف شوريدند و برخاستند و گفتند : به خدا قسم آنها از شدت گرسنگى بستوه آمده‌اند . عدهء آنها كم و آنها خوار مىباشند . عدهء ما فزونتر است . نرخ\r\n\r\n","description":"","footnote":"","page_name":" 74 ","page_number":74},
  {"content":"\r\n\r\n( خواربار ) نزد ما ارزانتر و نعمت بيشتر است . به خدا قسم هرگز ما قبول نخواهيم كرد .\r\nنخستين كسى كه در دير جماجم بخلع ( عبد الملك ) مبادرت كرد ، عبد اللّه بن ذؤاب سلمى و عمير بن تيجان بودند . بر خلع او ( عبد الملك ) در دير جماجم تصميم گرفته شد .\r\nمردم فارس هم بمتابعت شتاب كرده خلع نمودند . عبد اللّه بن عبد الملك و محمد بن مروان هر دو بحجاج گفتند : تو خود فرمانده سپاه خود هستى هر تصميمى كه دارى بگير كه ما هر دو مأمور هستيم كه مطيع و تحت فرمان تو باشيم . حجاج گفت :\r\nمن پيش از اين گفته بودم كه مقصود از اين شورش و جنبش شما مىباشيد ( خلع شما ) و جز شما مقصود ديگرى ندارند . هر دو بعنوان امير و فرمانده به او خطاب مىكردند و او هم هر دو را امير خطاب مىكرد . چون اهل عراق در دير جماجم بر خلع عبد الملك تصميم گرفتند و متحد شدند عبد الرحمن گفت : بنى مروان فرزندان زرقاء ( روسبى - مادر بزرگ آنها ) هيچ نسبى بهتر و درستتر از اين ندارند . بنى عاص ( از بنى اميه ) هم بيگانه و اهل صفوريه هستند . بنابر اين اگر اين كار ( خلافت ) منحصر بقريش باشد كه بدست اين دو خانواده ( فاسد و بيگانه و زنا زاده ) نقض شده است و اگر اين كار بعرب اختصاص دارد كه من فرزند اشعث هستم . اين سخن را كه گفت ، فرياد زد و صداى خود را بلند كرد و جمله را كشيد ( كه همه بشنوند ) . مردم شنيدند و بجنگ مبادرت كردند . حجاج هم فرماندهى ميمنه را بعبد الرحمن بن سليم كلبى و ميسره را بعمارة بن تميم لخمى واگذار كرد . سفيان بن ابرد كلبى هم فرمانده سواران و عبد اللّه بن خبيب حكمى فرمانده پياده بودند عبد الرحمن بن محمد هم حجاج بن حارثه خثعمى را بفرماندهى ميمنه و ابرد بن قرهء تميمى را بفرماندهى ميسره و عبد الرحمن بن عباس بن ربيعهء هاشمى را بفرماندهى سواران و محمد بن سعد بن ابى وقاص را بفرماندهى پيادگان برگزيد . عبد اللّه بن رزام حارثى را بمراقبت جناحين مأمور كرد . قرآن‌خوانان را هم تحت فرماندهى جبلة بن زحر بن قيس جعفى قرار داد . ميان آنها سعيد بن جبير ( زاهد مشهور ) و عامر شعبى و ابو البخترى طائى و عبد الرحمن بن ابى ليلى بودند . طرفين براى جنگ پيش مىرفتند . قتال آغاز شد .\r\nخواربار براى عراقيان از كوفه و پيرامون آن مىرسيد . همه چيز فراوان و نعمت\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nبسيار بود . اهل شام دچار تنگى و سختى شده بودند . همه چيز گران و كمياب يا ناياب بود . گوشت ميسر نمىشد . انگار دچار حصار شده بودند . با وجود اين سختى شب و روز بجنگ ادامه مىدادند . جبلة بن زحر بن قيس كشته شد . گروه قرآن - خوان كه كميل بن زياد يكى از افراد آن بود در قبال حملات دشمن پايدارى ميكرد .\r\nآنها بثبات و استقامت معروف شده بودند . كميل بن زياد ( از سران شيعه كه دعاى او معروف است ) مردى متين بود ( كه ميان گروه پرهيزكاران ) روزى مانند همه روزه حمله كردند . حجاج هم صف لشكريان را آراست . عبد الرحمن هم بمقابلهء او صفوف خود را منظم كرد . حجاج براى حمله بلشكر قرآن‌خوانان سه لشكر آماده كرد . جراح بن عبد اللّه حكمى را هم بفرماندهى سه لشكر برگزيد . سه لشكر مذكور يكباره بر لشكر قرآن‌خوانان ( قراء ) حمله كرد . لشكر قرآن‌خوانان متزلزل نشد و سخت پايدارى و بردبارى كرد .\r\n\r\nبيان وفات مغيرة بن مهلب\r\nدر آن سال مغيرة بن مهلب در خراسان وفات يافت . او در زمان امارت پدرش بنيابت امير و والى خراسان بود . در ماه رجب سنهء هشتاد و دو در گذشت ، خبر مرگ او بيزيد بن مهلب و سپاه او رسيد و او خبر مرگ برادرش را از پدر مكتوم داشت ولى بزنان دستور داد كه شيون كنند ، مهلب پرسيد اين شيون و ماتم براى چيست ؟\r\nگفتند : مغيره وفات يافت ، او استرجاع  ( إِنَّا لِلَّهِ وَ إِنَّا إِلَيْهِ راجِعُونَ )  گفت‌كرد و سخت جزع نمود كه نتوانست خوددارى كند ، بعضى از خويشان و نزديكان او را ملامت كردند ، بعد يزيد رسيد كه او را بمرو فرستاد و دستور اداره امور داد در حالى كه اشك او بر ريش و رو روان شده بود ، مهلب هم در كش ما وراء النهر لشكر زده مشغول جنگ بود ، يزيد با شصت سوار ( گفته شده است هفتاد ) راه مرو را گرفت ناگاه با عده پانصد سوار ترك ( دشمن ) روبرو شدند آن هم در بيابان پيرامون بست .\r\nاز آنها پرسيدند كه شما كيستيد و چه مىكنيد ؟ گفتند : ما بازرگان و سوداگر هستيم .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nگفتند : پس چيزى بما بدهيد و برويد . يزيد از باج دادن خوددارى كرد ولى مجاعة ابن عبد الرحمن شكى ( يكى از سران اتباع ) به آنها جامه و كرباس و كمان داد آنها رفتند ولى غدر و خيانت كرده برگشتند . اتباع يزيد بن مهلب با آنها سخت نبرد كردند و بر شدت جنگ افزوده شد . مردى از خوارج بدست يزيد اسير افتاده بود او بيزيد گفته بود مرا زنده نگهدار ( شايد براى تو نفعى داشته باشم ) او قبول كرد و بكشتن وى دست نيالود . در آن هنگام آن مرد خارجى بر سواران ترك حمله كرد و از ميان آنها جنگ كنان به عقب سواران رسيد و از پشت بر آنها زد و يكى را كشت و باز حمله كرد و ميان آنها در آمد و ديگرى را كشت و نزد يزيد برگشت . يزيد هم خود يكى از سران ترك را كشت .\r\nتيرى از تركها بساق پاى يزيد اصابت كرد ( بسبب آن زخم ) بر قوه و جسارت تركان افزوده شد ولى يزيد بردبارى و پايدارى كرد .\r\nيزيد و اتباع خود خواستند بسير خود ادامه دهند تركها مانع شدند و گفتند شما عهد را شكستيد و غدر نموده جنگ كرديد ما از شما دست بر نمىداريم تا كشته شويد يا چيزى بما بدهيد . مجاعه ( بيزيد ) گفت : ترا به خدا قسم مىدهم كه خود را بكشتن مده از يك طرف مغيره درگذشته است و از طرف ديگر تو كشته مىشوى ، آنگاه دو مصيبت بر مهلب نازل خواهد شد . گفت : اجل مغيره رسيده بود ولى معلوم نيست كه اجل من رسيده باشد ، مجاعه يك عمامهء زرد رنگ براى آنها انداخت و گفت اين را بگيريد و برويد ( چون گفته بودند تا چيزى نگيريم نمىرويم ) . آنها هم گرفتند و رفتند .\r\n\r\nبيان صلح مهلب با اهل كش\r\nدر آن سال ميان مهلب و اهل كش صلح منعقد گرديد ، سبب اين بود كه از قوم مضر نگران شده بود ، آنها را باز داشت و خود تن به صلح داد و باز گشت .\r\nحريث بن قطبه مولى ( منتسب - دوست - غلام - هم پيمان ) خزاعه را در آن جا\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nگماشت و به او دستور داد كه اگر فديه و جزيه را بپردازند تو گروگان آنها را آزاد كن . مهلب از آنجا لشكر كشيد تا به شهر بلخ رسيد از آنجا بحريث نوشت : من از اين نگرانم كه اگر تو گروگان را آزاد كنى آنها ( مردم كش ) بر تو هجوم برده غارت كنند ، اگر فديه و جزيه را دريافت كنى مدتى خوددارى كن تا بسرزمين بلخ برسى آنگاه گروگان را آزاد كن . حريث بپادشاه كش گفت : مهلب به من چنين و چنان نوشته ولى اگر تو مال فديه را بپردازى من گروگان را به تو مىبخشم و راه خود را مىگيرم و مىروم ، به او هم خبر خواهم داد كه نامه و دستور او دير رسيده و معامله انجام گرفته بود . پادشاه كش در پرداخت مال تعجيل نمود و گروگان را برد حريث هم برگشت . تركها در عرض راه با او روبرو شدند و گفتند : فديهء نجات خود و همراهان را بده و برو ، ما يزيد بن مهلب را قبل از اين در ميان راه ديديم و از او فديه گرفتيم ( دروغ گفتند ) . حريث گفت : من همچنين باشم كه انگار مادر يزيد مرا زائيده است من مانند يا بجاى يزيد باشم ( بطعنه و كنايه به اين معنى از آنها قبول نكرد و مردانه جنگ نمود ) . با آنها مبارزه و نبرد كرد و كشت يا گرفتار نمود .\r\nبقيه حاضر شدند كه فديهء اسراء را بدهند . او فديه را گرفت و اسراء را آزاد كرد و بعد فديه را به آنها بخشيد .\r\nمهلب شنيد و گفت : آن بنده ( حريث ) از اين ابا و عار دارد كه مادر يزيد او را بزايد ، بر او خشم گرفت ، چون حريث وارد بلخ شد مهلب به او گفت گروگان را چه كردى ؟ گفت آنها را آزاد كردم .\r\nگفت : آيا آزادى آنها قبل از رسيدن نامه و دستور من بود يا بعد از آن ؟ گفت قبل از وصول نامه بود و من از نگهدارى آنها بى نياز و مطمئن شده بودم . گفت : آرى بى نياز شدى ولى تو ( بسبب اين خدمت ) به آنها تقرب جستى و دستور داد او را برهنه كنند ( كه تازيانه بزنند ) او سخت جزع كرد و ترسيد ، به حدى كه مهلب گمان كرد كه او مريض است . او را برهنه كرد و سى تازيانه زد . حريث گفت كاش سيصد تازيانه مىزد و مرا لخت نمىكرد زيرا شرم و عزت نفس من با عريان شدن منافات دارد . او قسم خورد كه مهلب را بكشد . روزى با مهلب سوار شد . دو غلام همراه داشت به آنها\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nفرمان داد كه مهلب را بكشند آنها خوددارى و تمرد كردند و گفتند از اين بيمناكيم كه تو كشته شوى . حريث بعد از آن از رفتن نزد مهلب خوددارى كرد . مهلب برادرش ثابت بن قطنه را نزد او فرستاد و گفت تو مانند يكى از فرزندانم هستى كه من فرزند خود را تأديب كردم ( تازيانه زدم ) .\r\nثابت نزد او رفت و از او درخواست كرد كه سوار شود و نزد مهلب برود .\r\nاو گفت من سوگند ياد كرده‌ام كه اگر او را ببينم بكشم . ثابت گفت اگر عقيده و تصميم تو اين باشد پس بهتر اين است كه هر دو نزد موسى بن عبد الله بن خازم ( متمرد ) رفته به او ملحق شويم . ثابت ترسيد كه حريث مهلب را بكشد آنگاه او و سيصد تن از اتباع آنها كشته شوند كه آن اتباع به آن دو برادر اختصاص داشتند .\r\n\r\nبيان وفات مهلب بن ابى صفره و امارت فرزندش يزيد در خراسان\r\nچون مهلب با اهالى كش صلح نمود راه مرو را گرفت و چون بمرو رود رسيد به دلدردى سخت مبتلا شد . گفته شد درد دنده يا يك نحو سرخك و بر اثر همان مرض زندگانى را بدرود گفت . فرزند خود حبيب را وصى خويش نمود و او بر نعش پدر نماز خواند . حبيب بمردم گفت پدرم يزيد را جانشين خود نموده است شما اطاعت كنيد .\r\nمفضل فرزند حبيب به پدر خود گفت اگر تو هم او را مقدم نمىداشتى ما خود او را مقدم مىكرديم ( امارت را به او واگذار مىكرديم ) . مهلب هنگام مرگ فرزندان خود را احضار كرد . يك دسته تير هم گفت حاضر كنند و دستور داد آن دسته را با هم بشكنند گرفتند و فشار آوردند و نتوانستند آنها را مجتمعا بشكنند . گفت : آيا مىتوانيد آنها را در حال انضمام و اجتماع بشكنيد ؟ گفتند نه . گفت : آيا در حال تفرقه يك يك ميتوانيد آنها را بشكنيد ؟ گفتند : آرى . گفت اتحاد و اجتماع و اتفاق نيز چنين است . ( اين روايت چند قرن بعد از آن در بارهء چنگيز نقل شده است ولى بايد دانست كه مبدأ و منشأ آن همين است و بس ) . بعد بفرزندان خود گفت من بشما نصيحت\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nمىكنم كه از خدا بترسيد و صلهء رحم ( خويش نوازى ) را صفت خود نمائيد زيرا تفقد ارحام موجب تاخير مرگ و افزايش ثروت و تكثير دوستان است . من شما را از جفا ( و ترك خويشان و دوستان ) نهى مىكنم زيرا اين صفت شما را دچار دوزخ خواهد كرد و موجب كاستن همه چيز خواهد بود . شما را بطاعت و فرمانبردارى و اتحاد با جماعت توصيه مىكنم . بايد افعال و اعمال شما از گفتار نكوتر باشد . از گفتار زشت و لغزش زبان بپرهيزيد . اگر پاى مرد بلغزد باز مىتواند زنده بماند ولى اگر زبان او بلغزد دچار هلاك مىگردد . كسى كه براى حاجتى شما را قصد كند حق او را ادا كنيد . زيرا تحمل رنج براى او ناگوار است و بايد پاداش زحمت شبانه روزى و سير و سفر را دريافت كند كه چون بشما برسد حاجت او را روا كنيد . سخا و كرم را بر خست و بخل ترجيح دهيد . عرف و عادت را نيك بداريد . نيكى و احسان و معروف را صفت خود نمائيد . مرد عرب براى شما جانبازى مىكند و در راه شما كشته مىشود پس شما بايد نسبت به او صميمى و وفادار باشيد . در جنگ خدعه و نيرنگ را به كار ببريد كه از دليرى سودمند تر است . اگر با دشمن روبرو شويد بدانيد قضا و قدر كار خود را خواهد كرد ولى فتح و ظفر نصيب كسى خواهد شد كه بردبارى و پايدارى كند . اگر كار را بقاعده انجام دهيد و از در وارد شويد معذور خواهيد بود و رستگار و پيروز و نيك نام خواهيد بود . اگر در جنگ احتياط نكنيد مردم خواهند گفت تدبير را ترك كرده و فرصت را از دست داده‌ايد و حال اينكه كار منوط به قضا و قدر است و قضا غالب است نه انسان . قرآن را هميشه بخوانيد و سنت را به كار ببريد و ادب نيكان را بياموزيد . از كثرت كلام ( پر گوئى ) در محافل و مجالس بپرهيزيد . اين را گفت و جان سپرد ، خدا او را بيامرزاد . نهار بن توسعهء تميمى ( در رثاء او ) گفت :\r\n ألا ذهب المعروف و الغزو و الغنى * و مات الندى و الجود بعد المهلب\r\nاقام بمرو الروذ رهن ضريحه * و قد غاب عنه كل شرق و مغرب \r\n\r\n","description":"","footnote":"","page_name":" 80 ","page_number":80},
  {"content":"\r\n\r\n اذا قيل اى الناس اولى بنعمة * على الناس قلنا هو و لم تتهيب \r\nيعنى : نيكى و جهاد و توانگرى بعد از مهلب نابود شد . سخا و كرم هم با مرگ او مرد او در مرو رود ، درون قبر خود غنود . مشرق و مغرب ( و هر چه در آنها هست ) از ديدهء او پوشيده شد . اگر پرسيده شود كدام يك از مردم شايستهء نعمت و انعام بر مردم است ما پاسخ مىدهيم كه اوست ( مهلب ) هيچ باكى هم نداريم ( از گفتهء خويش ) . چون مهلب در گذشت فرزندش يزيد خبر وفات پدر را بحجاج داد . حجاج هم او را بايالت خراسان منصوب نمود .\r\n\r\nبيان بعضى حوادث\r\nدر آن سال عبد الملك ، ابان بن عثمان را از حكومت مدينه معزول نمود كه عزل او در ماه جمادى الثانية بود . هشام بن اسماعيل مخزومى را به حكومت مدينه منصوب كرد . هشام هم نوفل بن مساحق را از قضاء مدينه عزل و عمرو بن خالد زرقى را بجاى او نصب نمود .\r\nدر آن سال محمد بن مروان بجنگ و غزاى ارمنستان لشكر كشيد . مردم آن بوم را منهزم نمود . تن به صلح دادند صلح را پذيرفت و ابو شيخ بن عبد اللّه را بحكومت آنها برگزيد . آنها خيانت و عهد شكنى كردند و او را كشتند . گفته شده است او را در سنهء هشتاد و سه كشتند ( نه هشتاد و دو ) . در آن سال عبد اللّه بن شداد بن هاد ليثى در دجيل كشته شد . در آن سال ابو الجوزاء بن عبد اللّه ربعى و عطاء بن عبد اللّه سليمى زاهد عابد در گذشتند .\r\nسليمى بفتح سين بى نقطه و كسر لام . در آن سال زاذان ( ايرانى ) و ابو وائل و عمرو بن عبد اللّه بن يعمر تيمى بسن شصت سال در گذشتند . ابو امامهء باهلى هم وفات يافت . گفته شده است در سنهء نود و يك درگذشت .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\n\r\nسنهء هشتاد و سه\r\n\r\nبيان بقيهء واقعهء دير جماجم\r\nچون سه لشكر از سپاه حجاج پياپى بر لشكر قراء كه فرمانده آنها جبلة بن زحر بود حمله نمود جبله ندا داد اى عبد الرحمن بن ابى ليلى و اى گروه قرآن خوان كجا مىرويد و كجا مىگريزيد ؟ فرار براى شما قبيح و ننگ است . من از على بن ابى طالب كه خداوند پايهء او را ميان نيكان بلند كرده و اجر نكوكاران و شهيدان را نصيب او فرموده است شنيده بودم كه در مبارزهء ما با اهل شام مىفرمود : اى مؤمنين هر كسى تعدى و ستمى از كسى بكشد يا كار زشتى بيند و بر آن كار اعتراض و انكار كند حتما بر او غلبه مىكند و سالم و تندرست مىماند و كسى كه با شمشير اعتراض و مقاومت كند از كسى كه سكوت كند و تسليم شود بهتر است و كسى كه بر ستمگران قيام و جهاد كند از معترضين بالاتر و ارجمند تر است تا آنكه دستور و امر خداوند بالاتر و بلندتر شود و دستور ستمگران پست و نابود گردد . كسى كه اين جهاد را كند به راه راست مىرسد و با هدايت مىرود و قلب او از ايمان و تقوى آكنده مىشود . هان بيائيد و با اين مفسدين و روا دارندگان حرام و بدعت گذاران كه از حق كور شده و هرگز حق را نشناخته‌اند و ستم كرده و بر ظلم هم اعتراض ننموده‌اند جهاد كنيد . ابو البخترى هم گفت ايها الناس با آنها ( دشمنان ) براى حفظ دين و دنياى خود جنگ كنيد . به خدا قسم اگر آنها بر شما غالب شوند دين و دنياى شما را تباه خواهند كرد .\r\nشعبى گفت ايها الناس ، نبرد كنيد . در جنگ آنها كوتاهى و سستى مكنيد به خدا قسم روى زمين از اينها ستمگرتر و گمراهتر پيدا نمىشود . سعيد بن جبير هم مانند آن سخن چيزى گفت . جبله گفت يك هجوم سخت و دليرانه بر آنها بكنيد . هرگز روى خود را از آنها بر مگردانيد تا آنكه داخل صف آنها شويد . آنها هم همه يكباره سخت حمله كردند و آن لشكرها را برگردانيدند و پراكنده نمودند ، از ميدان هم عقب راندند .\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nچون برگشتند جبلة بن زحر را كشته و به خون آغشته ديدند و از چگونگى قتل او آگاه نشدند . سبب قتل او اين بود كه چون اتباع او بر اهل شام حمله كردند و يك گروه از شاميان از لشكر جدا شد و در يك ناحيه پايدارى نمود . چون ديدند كه اتباع جبله پيشرفتند آنها هم به قصد گريز برگشتند كه ناگاه با جبله ( فرمانده ) روبرو شده گفتند : جبله اين است بر او حمله كنيد . حمله كردند در حالى كه اتباع او سرگرم جنگ بودند . او از حملهء آنها نگريخت و پايدارى كرد تا كشته شد . قاتل او وليد بن نحيت كلبى بود . سر او را بريد و نزد حجاج برد . حجاج هم باتباع خود مژدهء قتل او را داد .\r\nچون اتباع جبله هجوم خود را پايان دادند و برگشتند او را كشته ديدند . سست و افسرده شدند . ابو البخترى به آنها گفت : قتل جبله شما را سست و پراكنده نكند ، او يكى از افراد شما و مانند مردان ديگر بود ساغر مرگ را دريافت و نوشيد . اجل او بوقت خود رسيد نه ديرتر و نه زودتر ولى ناكامى و عدم رستگارى و سستى بر آنها چيره گرديد . اهل شام هم ندا دادند : اى دشمنان خدا ديديد چگونه آن متمرد مغرور كشته شد . در آن هنگام بسطام بن مصقلة بن هبيرهء شيبانى به يارى قراء رسيد . آنها دلگرم و خرسند شدند . گفتند : تو بجاى جبله ( فرمانده ) باش . او از شهر رى رسيده بود .\r\nچون نزد عبد الرحمن رفت او را فرمانده ربيعه نمود . او بسيار شجاع بود .\r\nيك روز بر سپاه حجاج حمله كرد و در اعماق آن داخل شد ، اتباع او سى زن از دشمن اسير گرفتند . او زنان گرفتار را آزاد كرد و برگردانيد . حجاج گفت : آنها با اين كار ( گذشت و جوانمردى ) زنان خود را مصون كردند زيرا اگر زنان را بر نمىگردانيدند من زنهاى آنها را اسير مىكردم و هرگز آزاد نمينمودم . عبد الرحمن بن عوف رواسى بميدان رفت و مبارز خواست . او پدر حميد بود . مردى از اهل شام بمبارزه او شتاب كرد . يك ديگر را با شمشير نواختند . هر يك از آن دو گفت : من جوانمرد كلابى هستم . ( هر دو از يك قبيله ) . يكى از ديگرى پرسيد تو كه هستى ؟ يك ديگر را شناختند كه پسر عم بودند . از مبارزه خوددارى كردند . عبد اللّه بن رزام حارثى براى مبارزه بميدان رفت . يكى از سپاهيان حجاج بروز كرد ، او آن سپاهى را كشت . ديگرى بروز كرد و كشته شد و باز ديگرى . روز بعد باز بميدان رفت و مبارز خواست حجاج ، بجراح گفت تو بمبارزهء\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nاو برو . او رفت ، عبد اللّه كه با او دوست بود گفت : واى بر تو اى جراح چه باعث شده كه تو بجنگ من بيائى ؟ گفت : من به تو مبتلا و دچار شدم ( مرا مجبور كردند ) . گفت : من يك پيشنهاد بهترى به تو مىكنم . جراح گفت : چيست ؟ گفت : من از مبارزهء تو مىگريزم و تو نزد حجاج بر مىگردى كه تو اطاعت كرده و كار نيك انجام داده باشى كه ترا خواهد ستود . من هم سرزنش مردم و عار فرار را تحمل خواهم كرد كه براى نجات و سلامت ننگ را براى خود روا خواهم داشت زيرا نمىخواهم ترا بكشم آن هم يكى مثل تو كه از قوم خود من باشد . گفت : بكن . جراح بر عبد اللّه حمله كرد عبد اللّه تظاهر بگريز كرد و از پيش او تاخت نمود . عبد اللّه غلامى همراه داشت او را براى هشيارى خود گماشته بود آن غلام فرياد زد اى خواجهء من بپرهيز كه او قصد قتل ترا دارد . عبد الله هشيار شد كه او جدا قصد قتل وى را دارد . برگشت و با گرز بر سر او زد . جراح افتاد . عبد الله به او گفت : اى جراح پاداش بدى به من دادى . من سلامت و نجات ( و نيك نامى ) ترا خواستم و تو قتل مرا خواستى . برو كه خويشى و انتساب هر دو بيك عشيره موجب رهائى تو گرديده . سعيد بن جبير و ابو البخترى طائى هر دو بعد از قتل جبله بر سپاه شام حمله مىكردند تا داخل صف آنها مىشدند .\r\nمدت جنگ صد و سه روز به طول كشيد . لشكر زدن آنها در دير جماجم روز سيم ربيع الاول بود . انهزام و فرار آنها در تاريخ چهاردهم جمادى الثانية بود .\r\nروز فرار و پايان كار چنين بود كه كارزار بر شدت خود افزود و سپاه عبد الرحمن بر سپاه حجاج غالب گرديد ، چون مسلط و چيره شدند از گريز پرهيز نداشتند . در چنين حالى بودند كه ناگاه سفيان بن ابرد كه در ميمنهء حجاج بود بر ابرد بن قرهء تميمى كه فرمانده ميسرهء عبد الرحمن بود حمله نمود . ابرد بن قره بدون جنگ منهزم گرديد .\r\nمردم گمان بردند كه او با حجاج ساخته و تبانى كرده بود كه لشكريان را فرار بدهد .\r\nچون او گريخت صفوف لشكر عبد الرحمن متزلزل و مختل گرديد . مردم گريختند و از شدت بيم و شتاب بر دوش يك ديگر سوار مىشدند و جا تهى مىكردند . عبد الرحمن بر منبر فراز شد و فرياد زد : اى مردم سوى من آييد . اى بندگان خود برگرديد . عده‌اى برگشتند و گرد او تجمع كردند . اهل شام به او نزديك شدند و او نبرد كرد ولى شاميان\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nداخل لشكرگاه او شدند . عبد اللّه بن يزيد بن مفضل ازدى به او نزديك شد و گفت :\r\nمىترسم كه گرفتار شوى ، شايد اگر دست از نبرد بكشى باز بتوانى عده‌اى را بجنگ وادار كنى و شايد خداوند ، آنها ( شاميان ) را هلاك كند . او و متابعين او دست از كارزار كشيدند و ندانستند چه كنند يا كجا روند ، پا بفرار برداشتند و حجاج وارد كوفه شد و محمد بن مروان بموصل برگشت . همچنين عبد اللّه بن عبد الملك بشام رفت . حجاج هم از مردم بيعت گرفت . هر كه بيعت مىكرد به اين جمله اقرار و اعتراف مىنمود كه من كافر شده بودم ، اگر اعتراف مىكرد آزاد مىشد و گر نه او را مىكشت . مردى از ( قبيلهء ) خثعم كه از جنگ بر كنار بود نزد او رفت ( كه بيعت كند ) . حجاج وضع و حال او را پرسيد ، گفت : من داخل كشاكش نبودم گفت : پس تو منتظر بودى كه يكى از طرفين غلبه كند كه به او ملحق شوى . بايد اعتراف كنى كه كافر : شده بودى . گفت : اگر چنين باشد من بايد مرد بدى باشم كه هشتاد سال خدا را بپرستم و بكفر خود اقرار كنم . گفت : اگر اقرار نكنى من ترا مىكشم . گفت : اگر با چنين حالى مرا بكشى كسى نخواهد ماند كه بر من ترحم نكند خواه اهل شام باشد و خواه اهل عراق . بعد كميل بن زياد را خواند و گفت : تو كسى بودى كه بر امير المؤمنين عثمان حمله نمودى . من دوست داشتم كه براى كشتن تو سببى پيدا نكنم . گفت : خشم تو بر او بيشتر است ( بر عثمان ) كه خود مسبب شورش مردم براى كشتن او شده بود ( بسبب اعمال خود ) يا بر من بيشتر است كه من از او ( عثمان ) عفو كرده بودم ( دست به خون او نيالودم ) .\r\nسپس گفت : اى مردى كه از قبيلهء ثقيف است ( حجاج ) . روى ترش مكن و مانند گرگ دندان خود را منما ( كه مرا بترسانى ) به خدا چيزى از عمر من نمانده هر چه ميخواهى بكنى بكن ( بكش ) . وعدهء من و تو نزد خداوند است آن هم در روز حساب كه پس از كشتن من باز خواست خواهد بود . حجاج گفت : آن گاه ( در روز حساب ) تو ملزم و محكوم خواهى شد كه من بر تو دليل و حجت دارم . گفت : چنين خواهد بود اگر تو خود ( مدعى ) قاضى باشى . دستور داد او را كشتند . او يكى از خواص امير المؤمنين بود .\r\n( مراد ابن اثير از امير المؤمنين مطلق على عليه السلام و اين يكى از خصائص شيعيان است چنان كه در حاشيه هم بدان اشاره شده است ) . بعد از او ديگرى را نزد حجاج بردند كه\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nاز اتباع او ( كميل ) بود . حجاج گفت : من مردى را مىبينم كه هرگز بر خود گواهى نمىدهد كه كافر شده بود . آن مرد گفت : تو ميخواهى ( با اين سخن ) مرا فريب بدهى ( كه بكشى ) . من از تمام مردم روى زمين كافرتر بودم ، من از فرعون هم كافرتر بودم كه ذو الأوتاد بود .\r\nحجاج خنديد و او را آزاد كرد . مدت يك ماه در كوفه اقامت گزيد . اهل شام را در خانه‌هاى اهل كوفه منزل داد كه هر يكى با اهل خانه سكنى نمودند ( باجبار ) .\r\nاو ( حجاج ) نخستين كسى بود كه سپاهيان را در خانهء مردم سكنى داد ، اين رسم و عادت تاكنون مانده خصوصا در سرزمين عجم ( كه سرباز باجبار در خانهء مردم با اهل خانه زيست كند ) هر كه هم يك رسم ( بدعت ) بد بگذارد گناه آن تا روز قيامت به گردن او خواهد بود .\r\n\r\nبيان واقعهء مسكن\r\nعبد الرحمن بعد از فرار داخل بصره شد . در آنجا بسيارى از گريختگان و مردم ديگر گرد او تجمع نمودند . ميان آنها عبد اللّه بن عبد الرحمن بن سمرة بن حبيب بن عبد شمس قرشى بود . در مدائن هم محمد بن سعد بن ابى وقاص بود . حجاج او را قصد كرد ، او هم بعبد الرحمن ملحق شد . عبد الرحمن با عده و عدد بسيار به قصد حجاج لشكر كشيد . بسطام بن مصقلة بن هبيرهء شيبانى هم ميان آنها بود . بسيارى از مردم بر مرگ و جانبازى با او بيعت كردند . همه در محل مسكن لشكر زدند و عبد الرحمن دستور داد گرداگرد سپاه خندق حفر كنند . كارزار را هم بيك نقطه از يك جهت منحصر كرد .\r\nخالد بن جرير بن عبد اللّه هم با عده‌اى از خراسان رسيد كه عدهء او از سپاهيان پيشين كوفه ( مقيم خراسان ) بودند . مدت پانزده روز از ماه شعبان جنگ نمودند و در آن هنگام زياد بن غنم قينى كشته شد .\r\nاو فرمانده پاسگاههاى حجاج و عدهء نگهبانان بود . كشتن او حجاج و اتباع او را سست و افسرده نمود . حجاج شبانه لشكر خود را تفقد كرد و سان ديد و روز بعد\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nهنگام بامداد نبرد آغاز شد . جنگ بسيار سختى رخ داد . سواران سفيان بن ابرد پراكنده شدند . حجاج بعبد الملك بن مهلب فرمان داد كه حمله كند . او بر اتباع عبد الرحمن حمله كرد . سپاه حجاج هم از هر طرف جنبيد و حمله كرد . عبد الرحمن و اتباع او منهزم شدند . عبد الرحمن بن ابى ليلى فقيه هم كشته شد ، همچنين ابو البخترى طائى . بسطام بن مصقلة بن هبير با چهار هزار سوار از دليران كوفه و بصره پيش رفت . همه غلاف شمشيرها را شكستند و مرگ را استقبال كردند . بسطام اتباع خود را بر هجوم تشجيع كرد ، آنها هم بر اهل شام حمله نمودند و چند بار سپاه شام را پراكنده كردند . حجاج تير اندازان را خواست . آنها هم دشمن را هدف كردند . آنها كشته شدند يك عدهء قليل . فرزند اشعث هم راه سيستان را گرفت .\r\nدربارهء فرار عبد الرحمن از ميدان مسكن چيزهاى ديگرى هم نقل شده و گفته شده است : او ( عبد الرحمن ) با حجاج در مسكن روبرو شد ( لشكرها مصاف دادند ) هر دو سپاه ميان دجله و كرخ بود . مدت يك ماه دو سپاه بجنگ پرداختند . يكى از دهقانان نزد حجاج رفت و گفت من راهى براى وصول به عقب دشمن مىدانم كه چون از درياچه بگذريم پشت سپاه او را خواهيم گرفت كه از يك بيشه سر در آورده او را غافل گير كنيم آن هم پس از گذشتن از فيض و سيل آب . حجاج چهار هزار مرد نبرد با او فرستاد و بفرمانده آنها دستور داد كه اگر آن دهقان راست گفته باشد ( و تو موفق شوى ) صد هزار درهم به او بده و اگر دروغ گفته باشد او را بكش . بعد از آن حجاج با عبد الرحمن جنگ كرد . اتباع حجاج منهزم شدند . فرزند اشعث بلشكرگاه حجاج رسيد و سرگرم غارت گرديد . سپاهيان عبد الرحمن پيروز شدند . اسلحه را انداختند و تن باستراحت دادند ، آن هم بعد از حصول امن و اطمينان . ناگاه نيمه شب آن عده از پشت سر شبيخون زدند و تيغ را به كار بردند . اغلب اتباع عبد الرحمن در فرار به آب فرو رفتند . عدهء غريقان بيشتر از عدهء كشتگان شده بود . عدهء مقتولين چهار هزار بود . ميان آنها عبد اللّه بن شداد بن هاد و بسطام بن مصقله و عمرو بن ضبيعهء رقاشى و بشر بن منذر بن جارود بودند .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\n\r\nبيان رفتن عبد الرحمن نزد رتبيل و جريان كار او و متابعين\r\nچون عبد الرحمن از مسكن گريخت راه سيستان را گرفت . حجاج هم محمد فرزند خود و عمارة بن تميم لخمى را بتعقيب او فرستاد ، ولى فرماندهى لشكر را بعماره واگذار كرد ( كه فرزندش تابع او باشد ) . عماره در شوش به او رسيد . نبردى رخ داد و باز عبد الرحمن و عدهء او گريختند تا بشاپور رسيدند . در آنجا كردها به او پيوستند ( لرها ) .\r\nعماره سخت جنگ نمود ولى تاب پايدارى نياورده منهزم گرديد . عبد الرحمن پس از پيروزى راه كرمان را گرفت . باز عماره حمله را تجديد و او را دنبال كرد . بعضى از اهل شام در استان كرمان بيك كاخ رسيدند . و در آن داخل شدند . در آنجا يك نوشته بر ديوار ديدند كه آن را يكى از اهل كوفه نقش كرده بود و آن شعر حلرهء يشكرى بود كه يك قصيدهء دراز بوده است ( از جملهء آن ) :\r\n ايا لهفا و يا حربا جميعا * و يا حر الفؤاد لما لقينا\r\nتركنا الدين و الدنيا جميعا * و اسلمنا الحلائل و البنينا\r\nفما كنا بناس اهل دين * فنصبر فى البلاء اذا ابتلينا\r\nو ما كنا بناس اهل دنيا * فنمنعها و لو لم نرج دينا\r\nتركنا دورنا لطغام عك * و انباط القرى و الاشعرينا \r\nيعنى : دردا و دريغا كه هر دو با هم باشد ، واى از آتشى دلسوز از آنچه بر سر ما آمده است . ما دين و دنيا هر دو را با هم بدرود گفتيم و زن و فرزند را تسليم ( دشمن ) نموديم . ما ( در كار خود كه جنگ باشد ) مردمى دين دار نبوديم كه در نزول بلا و هنگام ابتلا صبور باشيم . و نيز ما مردمى دنياپرست هم نبوديم كه بتوانيم دنياى خود را نگهداريم و لو اينكه دين را از دست بدهيم . ما روزگار خود را بمردم سر سخت و دژخيمان عك سپرديم ، دنياى خود را بدهقانان و برزگران و مردم خرد و حقير و اشعريها واگذار كرديم .\r\nچون عبد الرحمن بكرمان رسيد خانوادهء او نزد وى رفتند و براى او خانه و منزل آماده كردند كه او در آنجا منزل گرفت و بعد از آن راه سيستان را گرفت . به محل\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nزرنگ رسيد . عامل او ( حاكمى كه قبل از آن منصوب كرده بود ) در قلعه را به روى او بست و به او راه نداد . چند روزى بمحاصرهء آن گذشت و نتوانست آن را بگشايد . از آنجا راه بست را گرفت قبل از آن عياض بن هميان بن هشام سدوسى شيبانى را حاكم بست كرده بود . او باستقبال وى شتاب كرد و او را پذيرفت . چون اتباع او ( عبد الرحمن ) آسوده شدند و غفلت نمودند او را دستگير و بند كرد . خواست او را نزد حجاج ببرد . رتبيل پادشاه ترك خبر قدوم عبد الرحمن را شنيده و منتظر مقدم او بود . خواست او را استقبال كند . شنيد كه عياض او را بند كرده است بست را محاصره كرد و بعياض پيغام داد كه به خدا سوگند اگر به او آزار دهى يا آسيب رسانى يا يك مو از او كم كنى من از اينجا نخواهم رفت تا ترا بكشم و خانوادهء ترا اسير و اموال ترا غارت كنم . عياض امان خواست و عبد الرحمن را آزاد كرد . عبد الرحمن خواست عياض را بكشد كه رتبيل مانع قتل او گرديد . عبد الرحمن با رتبيل رفت . او را در كشور خود جا داد و باحترام و اكرام او كوشيد . بسيارى از بزرگان و سران سپاه و فرماندهان كه امان حجاج را نپذيرفتند و همه جا پنهان و پراكنده شده بودند ، بدنبال عبد الرحمن راه سيستان را گرفتند . عدهء گريختگان در سيستان بالغ بر شصت هزار مرد شد . همه كرده زرنگ تجمع كرده بمحاصره آن پرداختند . بعبد الرحمن هم نوشتند كه او نزد آنها برگردد كه آنها خراسان را قصد خواهند كرد و در آنجا از عشاير خود ( كه مقيم خراسان بودند ) مدد و نيرو خواهند گرفت . عبد الرحمن هم به آنها پيوست . در غياب او كسى كه پيشنماز شده بود ( بجاى امير كل ) عبد الرحمن بن عباس بن ربيعة بن حارث بن عبد المطلب ( هاشمى ) بود ( كه قبل از آن نامزد خلافت بوده است ) . چون نامهء آنها بعبد الرحمن رسيد او نزد آنها رفت و شهر زرنگ را گشودند . عمارة بن تميم هم با لشكر شام آنها را تعقيب كرد . اتباع عبد الرحمن به او گفتند بهتر اين است كه از سيستان خارج شده بخراسان برويم . گفت : در آنجا يزيد بن مهلب است كه او مردى است شجاع و هرگز قلمرو خود را بشما واگذار نمىكند . اگر ما بخراسان برويم با ما جنگ خواهد كرد . آنگاه ميان دو آتش اهل شام و اهل خراسان خواهيم افتاد . گفتند : اگر ما بخراسان برويم كسانى كه بمتابعت خواهند آمد بيشتر از كسانى خواهند بود كه بجنگ ما كمر بندند .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nعبد الرحمن با آنها بخراسان رفت تا به شهر هرات رسيدند . يكى از اتباع او عبد اللّه بن عبد الرحمن بن سمرهء قرشى با دو هزار مرد از او جدا شد و گريخت . عبد الرحمن گفت : من در پناهگاه خود ( نزد رتبيل ) آسوده و ايمن بودم ، نامه‌هاى شما به من رسيد كه نزد ما بيا كه ما متحد هستيم ، شايد در جنگ با دشمن پيروز شويم ، من هم آمدم .\r\nشما صلاح ديديد كه بخراسان برويم و ادعا كرديد كه در حال اجتماع و اتحاد خواهيد بود ، اينك عبد اللّه چنين كرده كه شما مىبينيد و مىدانيد . اكنون هر چه ميخواهيد بكنيد خود بكنيد كه من نزد يار و نگهدار خود ( رتبيل ) بر خواهم گشت . باز هم عدهء ديگرى پراكنده شدند ولى اغلب سپاهيان با عبد الرحمن بن عباس بيعت كرده با او ماندند . عبد الرحمن بن اشعث هم نزد رتبيل باز گشت و عبد الرحمن بن عباس بهرات رفت . در آنجا رقاد ازدى بود با او جنگ كردند و او را كشتند . يزيد بن مهلب براى مقاتلهء آنها لشكر كشيد .\r\nگفته شده است : چون عبد الرحمن بن اشعث از مسكن گريخت نزد عبيد اللّه بن عبد الرحمن بن سمره در هرات رفت . عبد الرحمن بن عباس هم بسيستان رفت . از آنجا بخراسان رفت و بعبد الرحمن بن اشعث پيوست . عدهء لشكر او بالغ بر بيست هزار بود كه در هرات رقاد ازدى را كشتند . يزيد بن مهلب به او پيغام داد : بهتر اين سپاهى پاك خود بود كه تو در كشور ديگرى كه تحت تسلط من نباشد مستقر شوى و در آنجا از تمكين و تسليم خوددارى كنى كه براى تو آسانتر بود . من قتل ترا اكراه دارم . اگر هم مال نخواهى من به تو خواهم داد . او جواب داد ما در اينجا براى جنگ يا اقامت نيامده‌ايم فقط ميخواهيم در اين ملك آسوده بمانيم و بعد برويم بمال تو هم نيازى نيست .\r\nبعد از آن عبد الرحمن شروع بگرفتن باج و خراج نمود . يزيد گفت : كسى كه فقط به قصد استراحت آمده بگرفتن جزيه و مال نمىپردازد . يزيد سوى او رفت ( لشكر كشيد ) ، و باز پيغام داد كه تو در اينجا استراحت كردى و آسوده و فربه شدى و باج و خراج را هم گرفتى ، هر چه دريافت كردى براى تو روا باشد بيشتر از آن هم به تو خواهم داد . بيرون برو كه من نبرد ترا اكراه دارم . او قبول نكرد و بر جنگ اصرار و ابرام نمود . بسپاهيان يزيد هم نامه‌ها نوشت و آنها را بمتابعت خويش دعوت\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nنمود . يزيد آگاه شد و گفت : كار بزرگتر از اين است كه با گله و عتاب انجام گيرد پيش رفت . اتباع عبد الرحمن تن بجنگ نداده پراكنده شدند . خود عبد الرحمن با يك طايفهء وفادار اول پايدارى كردند و بعد گريختند . يزيد باتباع خود دستور داد كه از تعقيب آنان خوددارى كنند . هر چه در لشكر گاه بود بغنيمت برده شد عده‌اى را هم اسير كردند . از اسراء محمد بن سعد بن ابى وقاص و عمر بن موسى بن عبد اللّه بن معمر و عباس بن اسود ابن عوف زهرى و ملقام بن نعيم بن قعقاع بن معبد بن زراره و فيروز بن حصين و ابو الفلج مولاى عبد اللّه بن معمر و سوار بن مروان و عبد الرحمن بن طلحة بن عبد اللّه بن خلف خزاعى و عبد اللّه بن فضاله زهرانى ازدى بودند عبد الرحمن بن عباس هم بسند رفت . ابن سمره هم بمرو رفت . يزيد هم بمرو برگشت ، اسراء را نزد حجاج فرستاد . سبره و نجده هم بمحافظت آنها مأمور شدند . چون خواست آنها را روانه كند برادرش حبيب به او گفت : بعد از اين ( كه اين اسراء را مىفرستى ) چگونه به روى يمانيها نگاه خواهيد كرد ( كه خود از يمن بوده است ) تو عبد اللّه بن طلحه را تسليم مىكنى ؟ يزيد به او پاسخ داد : حجاج نسبت به او كارى نخواهد كرد . برادرش گفت : تو خود را آمادهء عزل بكن و او را ( نزد حجاج ) روانه مكن او نسبت بما حق دارد ( و بايد رعايت شود ) . گفت : آن حق چيست ؟ گفت : مهلب را در مسجد ميان جماعت بتأديهء صد هزار ( درهم ) مجبور كردند كه طلحه آن مبلغ عوض مهلب پرداخت . يزيد او را آزاد كرد . از فرستادن عبد اللّه بن فضاله هم خوددارى كرد زيرا او از قبيلهء ازد ( قبيلهء يزيد بن مهلب ) بود ولى سايرين را روانه كرد . آنها نزد حجاج رفتند حجاج بحاجب خود دستور داد كه اگر من خواجه و سالار اين عدهء ( اسراء ) را بخوانم تو فيروز را مقدم بدار و خواجهء آنها بدان . حجاج در محل واسط اقامت داشت كه در آن زمان قبل از ساختن شهر و بناى خانهء مردم در كلبه‌هاى حصيرى كه از نى بر پا شده بود زيست مىكردند . حجاج بحاجب خود امر كرد كه سالار آنها را احضار كن .\r\nحاجب بفيروز گفت : برخيز و بيا فيروز نزد حجاج حاضر شد . حجاج گفت : اى ابا عثمان چه باعث شده است كه تو با آنها قيام و تمرد كنى ؟ به خدا قسم گوشت و خون تو از گوشت و خون آنها جدا مىباشد . گفت : فتنه‌يى بود كه مردم را كور نمود . حجاج گفت :\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nصورت اموال خود را براى من بنويس .\r\nفيروز گفت : اى غلام بنويس هزار هزار و دو هزار هزار و از مال خود بسيار شمرد .\r\nحجاج پرسيد : اين اموال كجاست ؟ گفت : نزد من است . گفت : آنها را بده . گفت : آيا من در امان خواهم بود كه خون من ريخته نشود . گفت : به خدا تو بايد اين مال را بپردازى و من بعد از دريافت ترا خواهم كشت . گفت : به خدا قسم من دو كار را نخواهم كرد كه هم مال خود را بدهم و هم خون خويش را روا بدارم . حجاج دستور داد كه او را بر كنار بگذارند ( تا وقت ديگر ) . بعد از آن محمد بن سعد بن ابى وقاص را احضار كرد و به او گفت : اى سايهء شيطان ، تو از حيث كبر و نخوت خود پسندترين مردم هستى . تو از بيعت يزيد بن معاويه خوددارى كرده و خود را مانند حسين و فرزند عمر دانستى ( از حيث تقوى و فضيلت ) آنگاه مؤذن شدى . اين سخن را به او مىگفت در حالى كه سر او را با گرز مىزد و آزار مىداد بحديكه هر دو چشم او را كور كرد . آنگاه فرمان قتل او را داد كه كشته شد .\r\nبعد عمر بن موسى را خواند و گفت : اى بندهء زن ( زن‌پرست پست ) . فرزند جولاهه ( بافنده ) ، مقصود ابن اشعث ، با گرز بر سر تو مىايستاد . ( مطيع او بودى ) تو با او در گرمابه باده مىنوشيدى . گفت : خداوند امير را نيك بدارد فتنه‌اى بود كه شامل حال مردم نيك و بد گرديد ما نيز داخل فتنه شديم اكنون خداوند ترا بر ما مسلط و غالب كرده است اگر عفو كنى كه از روى فضيلت نيكى و گذشت مىكنى و اگر كيفر دهى كه گناهكاران را كيفر مىدهى . حجاج گفت : دروغ گفتى ، آن فتنه شامل نكوكاران نبود شامل بدكاران بوده است كه نكوكاران از شر آن مصون مانده‌اند ولى اعتراف تو بگناه ممكن است از كيفر تو بكاهد و براى تو سودى داشته باشد . مردم ( از آن سخن ) بنجات و سلامت او اميدوار شدند ولى حجاج فرمان قتل او را داد كه كشته شد . سپس ملقام بن نعيم را احضار كرد و به او گفت : تو كه بمتابعت فرزند اشعث در آن كار كمر بستى بچه مطلبى اميدوار بودى ؟\r\nگفت : اميدوار بودم كه او پيروز شود آنگاه كشور عراق را به من واگذار كند چنان كه عبد الملك ترا بايالت عراق منصوب نمود . دستور داد او را كشتند . بعد عبد اللّه بن عامر را خواست . چون رسيد ، حجاج به او گفت : اگر بگريزى هرگز تو بهشت را نخواهى ديد .\r\nگفت : خداوند به فرزند مهلب جزاى خير دهد بر آن عملى كه كرد . گفت : آن عمل چه\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nبود ؟ گفت : آن عمل اين است :\r\n لانه كاس فى اطلاق اسرته * و قاد نحوك فى اغلالها مضرا\r\nوقى بقومك ورد الموت اسرته * و كان قومك ادنى عنده خطرا \r\nيعنى ( ابن مهلب ) سياست و كياست را به كار برد كه خانواده و عشيرهء خود را آزاد كرد ( دو تن از قوم خود را نفرستاد ) از قبيله مضر جماعتى را با غل و بند نزد تو فرستاد . او خانوادهء خود را با فرستادن قوم تو سوى مرگ از مرگ نجات داد ( قوم ترا فداى قوم خود كرد ) .\r\nقوم تو نزد او بى ارج بودند ( كه آنها را بكشتن داد و قوم خود را مصون داشت چنان كه گذشت ) . حجاج در حال تفكر سر فرود آورد . آن سخن در قلب او كارگر شد . سپس گفت : تو به اين كارها چه كار دارى ؟ پس دستور قتل او را داد . آن سخن هميشه در مغز حجاج كارگر بود تا يزيد را از ايالت و امارت خراسان معزول داشت و بزندان سپرد . بعد دستور داد كه فيروز را شكنجه دهند . نىها را مانند تيغ مىتراشيدند و بر پيكر او مىكشيدند و بتدريج تن او را مجروح و شرحه شرحه مىكردند و بر زخمها سركه مىپاشيدند . چون مرگ را احساس كرد به مأمور شكنجه گفت : مردم شك ندارند كه من كشته شده‌ام من هم نزد مردم سپرده‌ها دارم كه هرگز مردم آنها را بشما نخواهند داد پس مرا نزد مردم ببر تا من همه چيز را آشكار كنم و به آنها بگويم مال مرا پس بدهيد و چون آنها مرا زنده بينند اموال را بشما خواهند داد . مأمور بحجاج خبر داد و حجاج دستور داد كه او را ميان مردم ببرند . او را بدروازهء شهر بردند و مردم هم جمع شدند . او فرياد زد هر كه مرا مىشناسد كه هيچ و هر كه مرا نمىشناسد بداند كه من فيروز بن حصين هستم . من نزد بعضى از مردم ودايعى دارم . هر چه نزد هر كه دارم براى او و مال او باشد هرگز چيزى به ديگرى ندهد .\r\nبراى خود او روا و حلال باشد . اشخاص حاضر هم گفتهء مرا به اشخاص غائب ابلاغ كنند . حجاج دستور قتل او را داد كه كشته شد . دستور قتل عمر بن ابى قرهء كندى را هم داد كه او يكى از اشراف و بزرگان قوم بود . بعد از آن اعشى همدان ( شاعر مشهور ) را احضار كرد . به او گفت : اى دشمن خدا شعرى را كه ميان اشج و قيس سروده بودى براى من انشاد كن . گفت : نه ولى شعرى را كه براى تو سروده‌ام انشاد ميكنم .\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nگفت : بگو . او گفت :\r\n ابى اللَّه الا ان يتمم نوره * و يطفىء نار الفاسقين فتحمدا\r\nو يظهر اهل الحق فى كل موطن * و يعدل وقع السيف من كان اصيدا\r\nو ينزل ذلا بالعراق و اهله * كما نقضوا العهد الوثيق المؤكدا\r\nو ما احدثوا من بدعة و عظيمة * من القول لم يصعد الى اللَّه مصعدا\r\nو ما نكثوا من بيعة بعد بيعة * اذا ضمنوها اليوم خاسوا بها غدا\r\nو جبنا حشاه ربهم فى قلوبهم * فما يقربون الناس الا تهددا\r\nفلا صدق فى قول و لا صبر عندهم * و لكن فخرا فيهم و تزيدا\r\nفكيف رأيت اللَّه فرق جمعهم * و مزقهم عرض البلاد و شردا\r\nفقتلاهم قتلى ضلال و فتنة * و جيشهم امسى ذليلا مطردا\r\nو لماز حفنا لابن يوسف غدوة * و ابرق منه العارضان و ارعدا\r\nقطعنا اليه الخندقين و انما * قطعنا و امضينا الى الموت مرصدا\r\nفكافحنا الحجاج دون صفوفنا * كفاحا و لم يضرب لذلك موعدا\r\nبصف كان الموت فى ( حجزاتهم ) * اذا ما تجلى بيضه و توقدا\r\nدلفنا اليه فى صفوف كانها * جبال شرورى لو تعان فتنهدا\r\nفما لبث الحجاج ان سل سيفه * علينا فولى جمعنا و تبددا\r\nو ما زاحف الحجاج الا رأيته * معانا و ملقى للفتوح معودا\r\nو ان ابن عباس لفى مرجحنة * اشبهها قطعا من الليل اسودا\r\nفما شرعوا رمحا و ما جردوا ظبى * الا انما لاقى الجبان مجردا\r\nو كرت علينا خيل سفيان كرة * بفرسانها و السمهرى مقصدا\r\nو سفيان يهديها كان لواء ها * من الطعن سندبات بالصبغ مجسدا\r\nكهول و مرد من قضاعة حوله * مساعير ابطال اذا النكس عردا\r\nاذا قال شدوا شدة حملوا معا * فانهل خرصان الرماح و اوردا\r\nجنود امير المؤمنين و خيله * و سلطانه امسى عزيزا مؤيدا\r\nليهن امير المؤمنين ظهوره * على امة كانوا سعاة و حسدا \r\n\r\n","description":"","footnote":"","page_name":" 94 ","page_number":94},
  {"content":"\r\n\r\n نزوا يشتكون البغى نزوا يشتكون البغى من امرائهم * و كانوا هم ابغى البغاة و اعتدا\r\nوجدنا بنى مروان خير ائمة * و افضل عند الناس علما و سؤددا\r\nو خير قريش من قريش ارومة * و اكرمهم الا النبى محمدا\r\nاذا ما تدبرنا عواقب امره * وجدنا امير المؤمنين مسددا\r\nسيغلب قوما حاربو اللَّه جهرة * و ان كايدوه كان اقوى و اكيدا\r\nكذاك يضل اللَّه من كان قلبه * مريضا و من والى النفاق و حشدا\r\nو قد تركوا الاهلين و المال خلفهم * و بيضا عليهن الجلابيب خردا\r\nينادينهم مستعبرات اليهم * و يذرين دمعا فى الخدود و اثمدا\r\nانكثا و عصيانا و غدرا و ذلة * اهان الإله من اهان و ابعدا\r\nلقد شأم المصرين فرخ محمد * به حق و ما لاقى من الطير اسعدا\r\nكما شأم اللَّه النجير و اهله * بجد له قد كان اشقى و انكدا \r\nيعنى : خداوند خواست نور خود را به حد تمام برساند ( ابا كرد از اينكه نور خود را تمام نكند - از آيهء قرآن گرفته شده كه بدين مضمون تعبير مىشود ) و خدا آتش تبه كاران ( فاسقين ) را خاموش مىكند كه خاموش شد . اهل حق را هم در همه جا پيروز و نمايان كند . و با ضرب شمشير هم كج روان را تعديل و راست مىدارد . ذلت را هم بر عراق و اهل عراق نازل كند زيرا آنها عهد محكم و مؤكد را شكستند و نقض نمودند . آنها بدعت آوردند و گناهى بزرگ مرتكب شدند .\r\nآنها گفتارى شايع كردند كه هرگز نزد خداوند بلند نمىشود و مسموع نميگردد .\r\nآنها بيعت‌ها را يكى بعد از ديگرى نقض و الغا كردند . امروز يك بيعت مىكنند و فردا نقض مىنمايند . خداوند جبن و بيم را در قلب آنها فرو برده ، آنها فقط با تظاهر و تهديد مردم را مىترسانند . آنها راستى در گفتار و بردبارى در كردار ندارند ولى تفاخر مىكنند و بيهوده بر فخر خود مىافزايند . ديدى چگونه خداوند جمع آنها را پريشان كرد ، آنها را در سراسر كشور پراكنده و گريزان نمود . كشتگان آنها در راه گمراهى و فتنه و فساد جان سپرده‌اند . لشكر آنها هم پراكنده و مطرود و آواره گرديد .\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nچون ما براى جنگ فرزند يوسف ( حجاج ) لشكر كشيديم دو لشكر او مانند ابر پر مايه برق و رعد را آغاز كرد . ما سوى او از دو خندق گذشتيم و رفتيم . ولى سوى مرگ رفتيم و با شتاب رهسپار شديم . حجاج پيش صف ما دليرى و جنگ كرد .\r\nنبردى كرد كه بدون مقدمه سخت بود . او در صفى بود كه انگار بمرگ آكنده شده كه چون شمشيرهاى رخشندهء سپيده كشيده مىشد مرگ مىباريد . ما هم با صفى مانند كوه شرورى ( محل ) محكم و استوار روبرو شديم . حجاج بى درنگ شمشير خود را كشيد و سخت بر ما حمله كرد . هر گاه حجاج حمله كند و پيش برود رستگار و پيروز مىشود و بفتح و ظفر عادت دارد . ابن عباس هم با گروهى مانند تيره - شب ، سياه و متراكم بود . ولى هيچ يك از آنها نيزه را به كار نبرد و شمشير را برهنه نكرد .\r\nخيل سفيان بر ما حمله كرد و سواران نيزه‌ها را بما فرو بردند . سفيان قائد آن خيل بود . انگار پرچم او از بس كه به خون آلوده شده جامهء رنگينى است ( سرخ فام ) .\r\nگرداگرد او مردان و جوانان قضاعه بودند . آنها هنگام نبرد بدليرى عادت كرده - اند . اگر او فرمان حمله را بدهد همه با هم حمله مىكنند . آنها نيزه‌ها را وارد معركه ميكنند و پياپى نيزه‌ها را سيراب مىنمايند با خيل خود امير المؤمنين را گرامى داشت و سلطنت او را تأييد كرد . پيروزى امير المؤمنين فرخنده باد . او بر قومى پيروز شد كه آنها فتنه جو و حسود هستند . آنها براى شكايت از جور حكام قيام كرده بودند ولى خود ستمگرتر بودند . بنى مروان بهترين مردم هستند ، از حيث علم و خرد افضل مردم مىباشند ، همچنين از حيث سيادت . آنها از حيث نژاد بهترين خانوادهء قريش مىباشند . آنها گرامىترين و بهترين قريش هستند باستثناء محمد كه پيغمبر باشد . اگر ما در عاقبت كار خوب تأمل و تفكر كنيم امير المؤمنين را پيروز و مؤيد و رستگار مىبينيم . او بر قومى كه علنا با خدا جنگ و ستيز كرده اند غالب شده است . خداوند در همه چيز از آنها نيرومندتر است . چنين بايد باشد كسانى كه قلب آنها بيمار و ناپاك و پر از نفاق و كينه است بايد مغلوب شوند . آنها خانه و خانواده و مال خود را ترك كردند . آنها زنهاى زيبا را دامن كشان گذاشتند و گريختند . زنها آنها را ندا مىكنند ، فرياد مىزنند و مىگريند و استغاثه مىنمايند .\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nزنها اشكها را بر رخساره‌ها روان مىكنند . اشكهاى آنها سرمه‌ها را از چشم پاك مىكند عهد شكنى و تمرد و خيانت كه بدنبال آن خوارى رسيده است ( صفت آنهاست ) خداوند كسى را خوار ميدارد كه خود خوارى را براى خويش كشيده است . جوجه محمد ( عبد الرحمن ) نكبت را براى دو شهر ( كوفه و بصره ) كشيده هرگز سعادت و رستگارى نصيب او نمىشود .\r\nاين نكبت مانند نكبت نجير ( قلعهء اشعث ) و اهل آن محل مىباشد . او ( اشعث بن قيس ) بدتر و پست‌تر بوده است ( اشعث در آغاز اسلام بقوم خود خيانت كرده بود بمسلمين هم خيانت كرد و ابو بكر از كشتن او خوددارى نمود . او جد عبد الرحمن بود ) .\r\nاهل شام كه اين قصيده را شنيدند گفتند :\r\nخداوند امير ( حجاج ) را نيك بدارد . او نكو گفت حجاج گفت : او نيك نگفته بلكه در اين قصيده احساسات ( قوم خود ) را تحريك كرده است و شما نمىدانيد .\r\nسپس گفت : اى دشمن خدا به خدا قسم ما ترا ستايش نمىكنيم . اگر كار بر عكس مىشد و او ( مقصود عبد الرحمن ) فاتح و مظفر مىگرديد تو اين شعر را ميگفتى ، تو در اين شعر ياران خود را ضد ما تحريك مىكنى ( كه انتقام بكشند ) . ما اين را از تو نخواستيم . آن گفته را خواستيم كه تو ميان اشج و قيس باذخ سرودى ، او ناگزير اشعار ( قبل ) را خواند و در ضمن آنها بخ بخ آمده بود حجاج كه كلمه بخ بخ را شنيد گفت :\r\nپس از اين بخ بخ نخواهى گفت ، سپس دستور داد گردنش را زدند . ( بخ بخ - معرب به به است ) .\r\nدر اين اشعار اشاره بابن عباس شده كه او عبد الرحمن بن عباس بن ربيعة بن حارث بن عبد المطلب است ( پسر عم پيغمبر كه در جنگ بدر شهيد شد ) . سفيان بن ابرد هم يكى از سران سپاه شام بود ( بدليرى مشهور بوده است ) . قيس هم فرزند قيس بن معقل رياحى كه جد مادرى عبد الرحمن بن محمد بود . نجير هم قلعه و محل امارت اشعث بن قيس بوده كه او جد عبد الرحمن است . مسلمين بعد از وفات پيغمبر او را در آن قلعه محاصره كردند . او خيانت كرد و قوم خويش را تسليم و فداى خود نمود\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nكه داستان آن گذشت . مسلمين هم آنها را كشتند و شاعر اشاره بدان ماجرا كرده ؟ كه شوم بوده است . شرح قتل مرتدين در اين كتاب ( مجلدات قبل ) گذشت . مقصود از فرخ محمد ( جوجه محمد ) همان عبد الرحمن نوادهء اشعث است . اشج هم محمد پدر عبد الرحمن است .\r\nبعد از آن دو اسير ديگر نزد حجاج بردند ، فرمان قتل هر دو را داد . يكى از آن دو گفت : من نسبت به تو حقى دارم . حجاج پرسيد : آن حق چيست ؟ گفت : عبد الرحمن نام مادرت را بزشتى برد و من او را نهى و منع كردم . گفت : چه كسى بر آن گواهى مىدهد ؟ گفت : اين مرد كه با من گرفتار شده است . حجاج از او پرسيد و او تصديق كرد و گواهى داد . حجاج پرسيد تو چرا مانند او نكردى ( كه مانع فحش بمادرم شوى ) ؟\r\nگفت : آيا راست گفتن براى من سودى خواهد داشت ؟ حجاج گفت : آرى . گفت :\r\nعلت سكوت من عداوت و بغض تو و قوم تو بوده است . حجاج گفت : آن يكى را آزاد كنيد براى اينكه چنين كار خوبى كرده و اين ديگر را آزاد كنيد براى اينكه راست گفته است ( هر دو را آزاد كردند ) گفته شده است مردى از انصار نزد عمر بن عبد العزيز رفت و گفت : من فلان بن فلان هستم جد من در جنگ بدر ( در يارى پيغمبر ) كشته شده بود آنگاه فضايل جد خود را شمرد . عمر ( بن عبد العزيز ) بعنبسة بن سعيد بن عاص نگاه كرد و گفت : به خدا قسم فضيلت اين است ( كه در جنگ بدر حاصل شده ) نه در جنگ جماجم و مسكن يا واقعهء راهط ( همين جنگها كه حجاج در آنها پيروز شد و خلافت بنى اميه را مستقر نمود ) آنگاه عمر بن عبد العزيز اين بيت را انشاد كرد :\r\n تلك المكارم لا قعبان من لبن * شيبا بماء فعادا بعد ابو الا \r\nيعنى : مكارم و فضايل اين است نه دو قدح دوغ آميخته به آب كه بعد از نوشيدن بول مىشود ( كنايه از كرم حقيقى نه پذيرائى مهمان با دو قدح دوغ ) .\r\n\r\n","description":"","footnote":"","page_name":" 98 ","page_number":98},
  {"content":"\r\n\r\n\r\nبيان داستان شعبى با حجاج\r\nچون اتباع عبد الرحمن در واقعهء جماجم گريختند ، منادى حجاج ندا داد هر كه بقتيبة بن مسلم پناه ببرد در امان خواهد بود . در آن زمان قتيبه والى شهر رى بود . يكى از گريختگان شعبى بود كه به او ملحق گرديد و آسوده زيست .\r\nروزى حجاج او را به ياد آورد پرسيد : او كجاست ؟ يزيد بن ابى مسلم پاسخ داد كه او در رى بقتيبه پناه برده است . حجاج بقتيبه نوشت كه او را روانه كند . او را نزد حجاج فرستاد . شعبى خود گويد چون بحجاج نزديك شدم يزيد بن ابى مسلم را ديدم كه او با من دوست بود . من با او مشورت كردم او گفت تا بتوانى پوزش بخواه . برادران و دوستان ديگر من هم مانند اين عقيده را داشتند .\r\nچون بر حجاج وارد شدم غير از آنچه آنها گفته بودند ديدم ( وضع ديگرى ) من درودى كه شايستهء امير بود بر او گفتم و اين جمله را بر زبان راندم : اى امير مردم به من گفتند كه تا بتوانم عذر بخواهم و چيزى بر خلاف علم و رضاى خداوند بگويم . من به خدا قسم در اين مقام و مكان جز حق و حقيقت چيزى نميگويم به خدا سوگند ما بر تو تمرد كرديم و كوشيديم كه ترا سرنگون كنيم . ما نيرومند سيه كار يا پارساى پرهيزگار نبوديم ( كه با هيچ يك از اين دو صفت متضاد كار نكرديم ) خداوند ترا بر ما غالب و پيروزمند فرمود ، اگر تو ما را كيفر دهى كه ما با اين گناهى كه مرتكب شده‌ايم مستوجب اين عقاب و عذاب مىباشيم كه ما كيفر را براى خود بدست خويش كشيديم و اگر از ما عفو كنى كه اين عفو ناشى از گذشت و احسان و اغماض تو مىباشد . در هر حال تو بر ما حجت و حق و قدرت دارى .\r\nحجاج گفت : سخن تو به خدا براى ما بهتر و گواراتر از سخن كسى مىباشد كه چون بر ما داخل شود در حالى كه شمشير او به خون ما آلوده شده منكر سيه كارى خود مىشود .\r\nاكنون اى شعبى تو در امان هستى . مردم را بعد از ما چگونه ديدى ؟ شعبى گويد :\r\nمن چنين پاسخ دادم : بعد از تو مردم دچار بيم و بى خوابى شدند . جاى نرم براى آنها سخت و رنج آور بود ، بيم و هراس شامل آنها بود . من دوستان خوب خود را\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nاز دست دادم : و از پناه امير پناهگاه بهترى نيافتم . حجاج گفت : اى شعبى برو و من رفتم ( آزاد شدم ) .\r\n\r\nبيان خلع و تمرد عمر بن ابى الصلت در شهر رى و وقايع آن\r\nچون حجاج بر فرزند اشعث پيروز شد ، عدهء بسيارى از گريختگان بعمر بن ابى الصلت پيوستند كه او بر شهر رى و پيرامون آن چيره شده بود . چون در شهر رى تجمع نمودند خواستند كارى بكنند كه لغزش سابق خود را در جنگ جماجم پامال نموده بهانه يابند كه باعث تقرب آنها نزد حجاج گردد . و چون قتيبة ( بن مسلم امير جديد رى ) نزديك شده بود پيوستگان عمر بن ابى الصلت را بخلع حجاج و طرد قتيبه تشويق و تشجيع نمودند ولى او خوددارى كرد . آنها پدرش ابا صلت را تشويق كردند كه فرزندش را بتمرد و خلع وادار كند پدرش را كه مورد احترام و اطاعت و حق شناسى فرزند بود نزد پسر فرستادند و او عمر فرزندش را بخلع حجاج و قيام ضد او تشجيع و سخت اصرار و ابرام كرد و گفت : اگر اين عده زير لواى تو باشند من باكى نخواهم داشت كه تو فردا كشته شوى ( زيرا داراى مظهر قدرت مىشوى ) . عمر قبول و باستقبال قتيبه براى جنگ شتاب كرد . چون قتيبه به شهر رى نزديك شد بر لشكركشى او مطلع و آمادهء نبرد گرديد . طرفين بمقابله و مقاتله پرداختند . اتباع عمر ( همان عده پناهنده كه او را بعصيان واداشته بودند ) خيانت كرده ( براى عفو گناه خود و پامال كردن واقعهء جماجم ) بقتيبه ملحق شدند كه اغلب آنها از قبيلهء تميم بودند . عمر ناگزير تن بگريز داد و بسپهبد طبرستان پناه برد . او پناهش داد و نيكى كرد . عمر به پدر خود گفت : تو مرا بخلع حجاج و عزل قتيبه وادار نمودى و اين كار بر خلاف عقيدهء من بود عقيدهء تو هم پسنديده نيست .\r\nاكنون ما پناهندهء اين بيگانه هستيم كه سپهبد باشد بگذار من او را بكشم و كشور\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nاو را بگيرم زيرا ايرانيان ميدانند كه من از او اشرف و برتر هستم ( تمكين مىكنند ) .\r\nپدرش گفت : هرگز من موافق نيستم اين مرد بما پناه داد و نيكى كرد .\r\nما بيمناك بوديم و او بما امان و مكان داد . عمر به پدر گفت : تو داناتر هستى ولى عاقبت را خواهى ديد . قتيبه هم وارد رى ( محل حكومت خود ) گرديد . بحجاج هم خبر انهزام عمر و پناه بردن او بطبرستان را داد . حجاج هم بسپهبد نوشت كه هر دو را روانه كند ( پدر و پسر ) يا سر هر دو را بفرستد ، و گر نه كه عهد او پامال و ذمهء وى برى خواهد بود . سپهبد هم عده‌اى براى دستگيرى آنها جمع كرد و آنها را گرفت . عمر را كشت و سرش را فرستاد و پدرش را گرفتار و روانه نمود . گفته شده است هر دو را كشت و سر هر دو را فرستاد .\r\n\r\nبيان ساختن شهر واسط\r\nدر آن سال حجاج شهر واسط را بنا كرد .\r\nسبب اين بود كه حجاج اهل كوفه را بخراسان بسيج داد ، آنها هم در محل حمام عمر لشكر زدند . جوانى از اهل كوفه تازه زناشوئى كرده و داماد شده بود .\r\nشبانه از ميان لشكر خارج شد و نزد عروس كه دختر عم او بود رفت . در خانهء عروس را سخت نواخت . يكى از سپاهيان شام كه سر مست بود پديد آمد . عروس كه دختر عم او بود بداماد گفت ما از اين مرد شامى كارهاى زشت ديده‌ايم . او هر شب چنين مىكند مىآيد و هر چه ديدى انجام مىدهد و كار زشت مىكند و ما نزد شحنه از او شكايت كرديم و سودى نبخشيد . تازه داماد بزن خود گفت : تو روى خوش به او نشان بده .\r\nعروس او را پذيرفت و داخل خانه نمود . داماد هم او را كشت و بلشكرگاه باز گشت و به دختر عم خود هم گفت چون بامداد فرا رسد تو بلشكر شاميان خبر بده كه نعش رفيق خود را بردارند . چون ترا نزد حجاج ببرند تو عين واقعه را بگو و راست بگو . او هم هر چه دستور داده بود انجام داد . او را نزد حجاج بردند . حجاج گفت :\r\nراست بگو . او هم عين واقع را گفت . حجاج بشاميان گفت : نعش او را برداريد\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nو ببريد . او قصاص و ديه نخواهد داشت . او را خدا كشت و بدوزخ فرستاد . پس از آن منادى ندا داد كه هيچ كس ( از سپاهيان ) در منزل ديگران منزل نكند .\r\nحجاج قبل از آن سپاهيان شام را بخانه‌هاى اهل كوفه منزل داده بود . اهل شام از كوفه بيرون رفته لشكر زدند .\r\nحجاج كسانى را فرستاد كه براى سپاه جاى مناسب اختيار كنند . او خود رفت و به محل واسط رسيد ناگاه راهبى ( تارك دنيا ) ديد كه بر خر سوار بود . خر در آن هنگام بول كرد . راهب پياده شد و خاك آلوده به بول را كند و با خود برد و در رود دجله انداخت . حجاج راهب را نزد خود خواند و علت آن عمل را از او پرسيد .\r\nپاسخ داد كه ما در كتب خود خوانده و ديده‌ايم كه در اين مكان معبدى ساخته خواهد شد كه خداوند را در آن معبد خواهند پرستيد ، من نخواستم اين مكان آلوده و پليد شود . حجاج در آن مكان مسجد ساخت و شهر واسط را بنا نمود .\r\n\r\nبيان بعضى حوادث\r\nدر آن سال عبد الملك ابان بن عثمان را از حكومت مدينه عزل و هشام بن اسماعيل را نصب نمود . امراء و حكام هم همان كسانى كه در سال قبل بودند مستقر شدند بجز حاكم مدينه . حجاج هم خانواده و خويشان خود را بشام فرستاده بود زيرا از حملهء عبد الرحمن بن اشعث بيمناك شده بود ميان آنها خواهرش زينب بود كه نميرى نام او را در شعر خود برده بود . چون فرزند اشعث مغلوب شد و گريخت مژدهء پيروزى را بعبد الملك نوشت . به خواهر خود هم نامه نوشت . نامه را هنگامى دريافت كه بر استر ماده سوار بود . چون نامه را گشود صداى خش و خش كاغذ به گوش استر رسيد ، رميد و سوار خود را بر زمين افكند ، زينب افتاد و مرد . در آن سال واثلة بن الاسقع بسن صد و پنج سال در گذشت . گفته شده است او در سنهء هشتاد و پنج وفات يافت و سن او نود و هشت سال بود . در آن سال زر بن جيش بسن صد و بيست و دو سال در گذشت . همچنين ابو وائل شقيق بن سلمه ازدى كوفى در همان سال وفات يافت . او در سنهء يك هجرى متولد شده بود .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\n\r\nسنهء هشتاد و چهار\r\n\r\nبيان قتل ابن قريه\r\nدر سال جارى حجاج ايوب بن قريه را كشت . او در جنگ دير الجماجم با ابن اشعث بود و چون منهزم گرديد ايوب به حوشب بن يزيد ملحق شد كه او از طرف حجاج حاكم كوفه بود . حجاج او را احضار كرد ، او گفت : از لغزش من عفو كن . رمق مرا برگردان كه دهانم ( از هول ) خشك شده است ، هر جوانمردى لغزشى دارد و هر دليرى دچار سستى و خطا مىشود و هر شمشيرى گاهى كند مىشود . حجاج به او گفت : هرگز به خدا سوگند من ترا بدوزخ خواهم افكند . گفت : زودتر مرا آسوده كن زيرا من گرمى دوزخ را در تن خود احساس ميكنم . حجاج فرمان داد گردنش را بزنند كه زدند . چون او را كشته و به خون آغشته ديد گفت اى كاش او را زنده نگاه مىداشتيم و سخن ( نغز ) او را مىشنيديم .\r\n\r\nبيان فتح قلعهء نيزك و باذغيس\r\nدر آن سال يزيد بن مهلب قلعهء نيزك را گشود . يزيد براى نيزك جواسيس گماشته بود چون به او خبر دادند كه نيزك از قلعهء خود خارج شده است قلعه را قصد و آن را محاصره و فتح و تملك كرد . مال بسيار و ذخيرهء بى شمار در آن بود كه نصيب او گرديد .\r\nآن قلعه بسيار محكم بود . نيزك هميشه براى عظمت و استحكام قلعهء خود سجده و تعظيم مىكرد . كعب بن معدان اشقرى دربارهء آن گفت :\r\n و باذغيس التى من حل ذروتها * عز الملوك فان شا جار او ظلما\r\nمنيعة لم يكدها قبله ملك * الا اذا واجهت جيشا له و جما\r\nتخال نيرانها من بعد منظرها * بعض النجوم اذا ما ليلها عتما \r\nيعنى : قلعه و شهرك باذغيس كسى كه بر بلندى آن قرار گيرد ( مالك آن شود ) .\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nپناهگاه پادشاهان است هر پادشاهى كه در آن باشد ميخواهد ستم و جور كند ( يا نكند ) تواناست آن قلعه بسيار محكم است هيچ پادشاهى پيش از اين قادر بر گشودن و تملك آن نبود مگر اينكه يك سپاه عظيم براى فتح آن سوق دهد . آتشهائى كه در آن شهرك افروخته مىشود از دور مانند اختران درخشنده و نمايان است مانند ستاره‌هائى كه در شب تار نمايان مىشود .\r\nابيات ديگر از اين اشعار هست . باز هم او در قصيدهء ديگر گويد :\r\n نفى نيزكا عن باذغيس و نيزك * بمنزلة أعيا الملوك اغتصابها\r\nمحلقة دون السماء كانها * غمامة صيف زال عنها سحابها\r\nو لا تبلغ الاروى شماريخها العلى * و لا الطير إلا نسرها و عقابها\r\nو ما خوفت بالذئب ولدان اهلها * و لا نبحت الا النجوم كلابها \r\nيعنى : نيزك را از باذغيس طرد و نفى كرد ( يزيد بن مهلب ) و حال اينكه نيزك داراى منزلت و مقامى بود كه پادشاهان از احراز آن عاجز بودند ، قلعهء باذغيس بلند است و به آسمان نزديك مىباشد انگار يك پارهء ابر در تابستان از ابرها جدا شده است ، هيچ كس هر قدر بلند پرواز باشد به آن نمىرسد ، هيچ پرنده‌اى هم به آن نمىرسد مگر كركس و عقاب ، كودكان اهل آن شهر را نمىتوان از گرگ ترسانيد ، سگهاى آن قلعه هم فقط بر ستاره‌ها پارس مىكنند ( كسى نمىتواند به آن شهر برسد كه به او پارس كنند ) . باز هم ابيات ديگر از اين قصيده هست .\r\nچون يزيد داخل آن شهر گرديد مژدهء فتح را بحجاج نوشت ، يحيى بن يعمر عدوانى كاتب و منشى او بود ، كه يار و هم پيمان طايفهء هذيل بوده است . او چنين نوشت :\r\nما دشمن را پى كرديم كه خداوند پشت وى را حوالهء ما كرد . گروهى را كشتيم و گروهى را گرفتار كرديم و گروه ديگر بكوهستان پناه برد يا راه سخت و ناهموار را گرفت و گم گشت ، در هر بيابان و جنگل يا ميان رود و جو سرگردان و ناتوان افتادند . حجاج پرسيد : منشى يزيد كيست ( كه اين نامه را نوشته است ) ؟ گفته شد : يحيى بن يعمر . حجاج بيزيد نوشت كه او را با پست سريع السير روانه كند ، او بر حجاج وارد شد . حجاج افصح مردم را ديد ( و پسنديد كه خود حجاج فصيح و افصح بود ) . از\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nاو پرسيد : كجا متولد شدى ؟ گفت : در اهواز . گفت : اين فصاحت را از كجا بدست آوردى ؟\r\nگفت : از سخن پدرم كه فصيح بود . گفت : به من بگو آيا عنبسة بن سعيد لحن ( غلط ) مىكند ؟ گفت : آرى . گفت : به من بگو آيا من خود لحن مىكنم ؟ گفت : آرى ، تو لحن خفيف مىكنى گاهى هم يك حرف مىافزائى يا مىكاهى ، گاهى هم حرف آن ( بفتح ) در جاى آن ( بكسر ) به كار مىبندى . حجاج گفت : به تو سه روز مهلت مىدهم كه پس از آن اگر در سامان عراق بمانى ترا خواهم كشت . او بخراسان برگشت .\r\n\r\nبيان بعضى حوادث\r\nدر آن سال عبد اللّه بن عبد الملك دوم را غزا و قصد و قلعه مصيصة را فتح نمود .\r\nپس از آن برج و باروى آن را ساخت و سيصد تن پادگان در آن گماشت . آن عده را از دليران مسلمان برگزيد ، آنها در آنجا اقامت و زيست كردند . يك مسجد هم براى آنان بنا كرد . قبل از آن مسلمين در آن شهر راه نداشتند ، در آن سال هشام بن اسماعيل امير الحاج بود ، حكام و عمال هم همانند كه بودند . محمد بن مروان از ايالت ارمنستان عزل شد ، عبد اللّه بن حارث بن نوفل كه لقب ببه داشت ( چند روزى هم خليفه شده بود ) در عمان در گذشت كه پيش از آن در بصره مىزيست ، تولد او هم در زمان پيغمبر بود ( از طرف ما در اموى و از طرف پدر هاشمى بود ) .\r\n\r\nسنه هشتاد و پنج\r\n\r\nبيان هلاك عبد الرحمن بن محمد بن اشعث\r\nچون عبد الرحمن از هرات نزد رتبيل رفت ( پناه برد ) علقمة بن عمر و ازدى به او گفت من نمىخواهم با تو باشم زيرا بر تو و بر ياران ( از رتبيل ) مىترسم ، به خدا سوگند چنين گمان ميبرم كه حجاج برتبيل بنويسد و او را تشويق و وادار كند كه تو و همراهان ترا گرفته تسليم كند يا همهن را بكشد ، بدان كه با من پانصد مرد\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nهستند كه بر اين بيعت و سوگند ياد كرده‌اند كه يك شهر از شهرها را بگشايند و در آن تحصن و زيست كنند تا آنكه براى خود ( از حجاج ) امان بگيرند يا تن بمرگ بدهند آن هم با عزت و دليرى ولى هرگز داخل كشور رتبيل نخواهيم شد . آن پانصد مرد مودود بصرى را امير خود نمودند . در آن هنگام عمارة بن تميم لخمى ( از طرف حجاج با عده ) رسيد و آنها را محاصره كرد آنها هم خوددارى كردند تا به آنها امان داد آنها هم به او ملحق شدند و او وفادارى كرد . نامه‌هاى حجاج پياپى برتبيل مىرسيد كه عبد الرحمن را تسليم كند و گر نه كه بخداوندى كه جز او خدائى نيست او را با هزار هزار ( يك ميليون ) جنگجو قصد و هلاك خواهد كرد ، مردى از قبيلهء تميم عبيد بن سبيع نام با عبدالرحمن همراه بود كه آن مرد تميمى قبل از آن رسول عبدالرحمن نزد رتبيل بود ، او آشنا و مقرب شده بود كه يك نحو دوستى خاص با رتبيل يافته بود . قاسم بن محمد بن اشعث ببرادر خود عبد الرحمن گفت من از اين مرد تميمى بيمناكم مىترسم او بما خيانت كند او را بكش . عبيد ( آگاه شد ) نزد رتبيل سعايت كرد و او را از سطوت حجاج ترسانيد و او را بخيانت نسبت به فرزند اشعث وادار كرد و گفت من براى تو از حجاج عهد و امان خواهم گرفت كه هرگز متعرض كشور تو نشود و تا هفت سال آسوده و در امان باشى . رتبيل قبول كرد و عبيد نزد عماره ( سرداريكه بتعقيب آنها مىكوشيد ) رفت و در خفا با او گفتگو كرد و قرار دادى را كه با رتبيل بسته و تعهد كرده بود . به او نمود . عماره هم بحجاج نوشت و حجاج قبول كرد . رتبيل هم سر عبد الرحمن را ( بريد ) و نزد حجاج فرستاد .\r\nگفته شده است عبد الرحمن به مرض سل مبتلا شده بود ، او مرد و رتبيل سر او را بريد و فرستاد و آن قبل از دفن او بود . ( باز هم ) گفته شده كه چون عمارة بن تميم لخمى با رتبيل صلح نمود و خراج ده ساله را به او بخشيد رتبيل سى تن از خويشان و خانوادهء عبد الرحمن را بند كرد و نزد عماره فرستاد . در آن هنگام عبدالرحمن خود را از بام بلند بر زمين افكند و خود كشى كرد ، سر او را بريده نزد عبد الملك فرستاد و عبد الملك آن سر بريده را نزد برادر خود عبد العزيز فرستاد . يكى از شعراء در اين واقعه گفت :\r\n\r\n","description":"","footnote":"","page_name":" 106 ","page_number":106},
  {"content":"\r\n\r\n هيهات موضع جثة من رأسها * راس بمصر و جثة بالرخّج \r\nيعنى : دور شد محل سر از تن خود سر در مصر و پيكر در رخج است .\r\nگفته شده است : هلاك عبدالرحمن در سنهء هشتاد و چهار بوده است .\r\n\r\nبيان عزل يزيد بن مهلب از خراسان و ايالت برادرش ابو الفضل\r\nدر آن سال حجاج يزيد بن مهلب را از ايالت و امارت خراسان عزل نمود .\r\nعلت عزل او اين بود كه حجاج هنگام مسافرت و قصد عبد الملك در عرض راه راهبى ديد . او بحجاج گفت من علم ( غيب و اطلاع بر احوال ) دارم . حجاج از او پرسيد آيا اطلاع بر اوضاع ما و شما و چگونگى ( حكومت ما نسبت بشما ) دارى ؟ گفت : آرى .\r\nگفت : آيا كسى كه بر شما حكومت خواهد كرد نام او در كتب شما تصريح شده يا صفات و علايم او ذكر شده است ؟ گفت : همه چيز را با وصف و نشانى مىتوانيم پيدا كنيم و بر آن آگاه شويم . گفت : آيا صفات امير المؤمنين ( عبد الملك در كتب شما ) ذكر شده است ؟\r\nگفت : ما در كتاب خويش چنين صفتى مىبينيم كه پادشاه زمان ما كچل است و هر كه در قبال او قيام كند سرنگون و هلاك مىشود . پرسيد : بعد از او چه كسى خواهد بود ؟\r\nگفت : وليد نام خواهد بود . پس از او كسى ( پادشاه ) خواهد بود كه نامش نام يكى از پيغمبران است كه بسبب او مردم آسوده خواهند بود . گفت : آيا مىدانى كه بعد از من چه كسى ( امير ) خواهد بود ؟ گفت : مردى يزيد نام . پرسيد : آيا صفت او را مىدانى ؟ گفت : غدر و خيانت خواهد كرد و من جز اين چيزى نمىدانم . حجاج نزد خود چنين انديشيد كه او يزيد بن مهلب باشد . پس از آن راه خود را گرفت در حالى كه از گفتهء آن راهب در فكر و حيرت بود ، بعد برگشت . بعد بعبد الملك نامه نوشت و يزيد را بد گفت ، همچنين خاندان مهلب را مذمت كرد . عبد الملك به او نوشت كه من طاعت و پيروى خاندان مهلب را از خانواده زبير ( در گذشته ) موجب نقص و عيب آنها نمىبينم . وفادارى آنها نسبت به من موجب وفادارى من نسبت به آنها خواهد بود . حجاج باز به او نوشت كه از خيانت او ( يزيد ) بر حذر باشد و گفتهء راهب\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nرا براى او شرح داد . عبد الملك به او نوشت كه تو بسيار اصرار ميكنى و يزيد را بزشتى نام مىبرى همچنين خانوادهء مهلب را ، اينك مىتوانى نام كسى را براى ايالت خراسان ببرى كه پسند افتد . حجاج نام قتيبة بن مسلم را برد عبد الملك نوشت او را بايالت خراسان منصوب كن يزيد آگاه شد كه حجاج او را عزل كرده است ، از افراد خانواده خود پرسيد چه پيش بينى مىكنيد كه حجاج چه شخصى را والى خراسان خواهد كرد ؟ آنها گفتند مردى از ثقيف ( قبيلهء حجاج ) . گفت : هرگز ، يكى از خانوادهء مهلب را امير خواهد كرد كه چون من نزد او بروم آن امير را عزل خواهد كرد آنگاه مردى از قبيلهء قيس را امير خواهد كرد و من گمان مىكنم كه آن مرد قتيبة بن مسلم باشد . چون عبد الملك با عزل يزيد موافقت كرد ، او نخواست يكسره او را عزل كند به او نوشت كه امارت خراسان را بيكى از افراد خانوادهء خود بسپارد و خود نزد وى آيد و دستور داد كه مفضل برادرش جانشين او باشد .\r\nيزيد با حضين بن منذر رقاشى مشورت كرد او گفت در جاى خود بمان و تمارض كن و بامير المؤمنين نامه بنويس كه ترا بامارت خراسان ابقا كند زيرا او نسبت به تو خوش بين است . يزيد گفت ما خانواده‌اى هستيم كه بطاعت و فرمانبردارى موصوف شده و طاعت ما هميشه فرخنده بوده و هست . من تمرد و مخالفت را نمىپسندم ، بعد تصميم بر سفر گرفت و وسايل مسافرت را فراهم كرد ولى مدتى بتأخير انداخت . حجاج هم بمفضل نوشت كه ايالت خراسان را به تو واگذار كرده‌ام . مفضل هم يزيد را بتسريع سفر وادار كرد . يزيد به او گفت بعد از من حجاج ترا به حال خود نخواهد گذاشت ( عزل خواهد كرد ) علت اينكه ترا بايالت منصوب نموده از تمرد من ترسيده بود بعد از اين هم معلوم خواهد شد . يزيد هم در ربيع الاخر سنهء هشتاد و پنج مسافرت كرد و حجاج برادرش مفضل را بجاى او مستقر نمود ولى بعد زود او را عزل كرد . گفته شده است علت عزل او اين بود كه چون حجاج از جنگ فرزند اشعث آسوده شده بفكر يزيد بن مهلب افتاد كه جز او هم و غمى نداشت تمام اهل عراق هم بخاندان مهلب مايل و علاقه‌مند بودند همه متوجه خراسان شده بودند او ( يزيد ) هم باحوال و اوضاع عراق و مردم آن سامان آشنا بود . هر چه او ( حجاج ) مىنوشت كه حاضر شود او دوام\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nجنگ و گستاخى دشمن را بهانه ميكرد ، حجاج هم بعبد الملك نوشت و عزل او را خواست و عقيدهء خود را در عزل او آشكار و ادعا نمود كه يزيد و خانوادهء او مطيع ابن زبير بودند عبد الملك هم به همان نحوى كه پيش از اين نوشته شد به او پاسخ داد .\r\nحضين هم اين شعر را براى يزيد انشاء و انشاد كرد :\r\n امرتك امرا حازما فعصيتنى * فاصبحت مسلوب الامارة نادما\r\nفما انا بالباكى عليك صبابة * و ما انا بالداعى لترجع سالما \r\nيعنى : به تو پند خردمندانه دادم و تو نپذيرفتى بدين سبب امارت تو ربوده شده است و تو پشيمان شدى . من هرگز بر تو گريه و زارى نمىكنم و دعا هم نخواهم كرد كه تو بسلامت باز گردى .\r\nچون قتيبه وارد خراسان شد حضين را خواست و پرسيد : بيزيد چه گفته بودى ؟ گفت :\r\n امرتك امرا حازما فعصيتنى * فنفسك رد اللوم ان كنت لائما\r\nفان يبلغ الحجاج ان قد عصيته * فانك تلقى امره متفاقما \r\nيعنى : به تو پند خردمندانه دادم و تو نپذيرفتى خود ملامت را برگردان اگر ملامت كرده باشى زيرا اگر حجاج آگاه شود كه تو عصيان كردى تو دچار كار سخت او خواهى شد . پرسيد : پند تو چه بود كه به او دادى ؟ پاسخ داد : من به او گفته بودم هيچ زرد و سفيدى ( زر و سيمى ) نگذارد همه را براى امير حمل كند . بعضى گويند قتيبه او را مخالف و ناسزاگو دانست . باز گفته شده است حجاج بيزيد نوشته بود كه براى جنگ و غزاى سغد خوارزم لشكر بكشد او پاسخ داد كه خوارزم كم سود و پر رنج است . حجاج به او نوشت كسى را بجاى خود بگمار و بگذار و سوى من بيا . او نوشت من قصد خوارزم را دارم . حجاج نوشت هرگز لشكر مكش كه آنجا همان است كه تو نوشتى . او لشكر كشيد و از دستور حجاج تمرد كرد . مردم خوارزم با او صلح كردند . او اسير گرفت و در زمستان بازگشت كه مردم ( سپاه ) دچار سرماى سخت شدند ناگزير جامه‌هاى اسراء را ربودند و اسراء از شدت سرما مردند . حجاج به او نوشت\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nكه بيا او رفت و از هر شهرى كه مىگذشت مردم آن شهر گل نثار مىكردند و گل در راه او مىريختند و زمين را با گل و ريحان مىپوشانيدند .\r\n( حضين بن منذر ) با حاء بى نقطه و ضاد نقطه‌دار مفتوح و در آخر آن نون است .\r\n\r\nبيان لشكر كشى مفضل سوى باذغيس و آخرون\r\nچون مفضل بامارت خراسان منصوب شد باذغيس را قصد و فتح نمود و غنايمى بدست آورد بهر يكى از افراد هشتصد ( درهم ) رسيد بعد از آن اخرون و شومان را قصد كرد\r\n[ ؟ 
  ] برد و آن را ميان اتباع خود تقسيم نمود . مفضل خزانه و بيت المال نداشت\r\n[ ؟ 
  ] مىآورد بگنج نمىسپرد بلكه بمردم مىداد و غنايم را ميان آنها تقسيم مىكرد .\r\n\r\nبيان قتل موسى بن عبد اللّه بن خازم\r\nدر آن سال موسى بن عبد اللّه بن خازم در ترمذ كشته شد . علت رفتن او بترمذ اين بود كه چون پدرش كشته شد و جمعى از قبيلهء بنى تميم بقتل رسيدند چنان كه شرح آن گذشت بسيارى از اتباع او پراكنده شدند . او بنيشابور رفت و عده‌اى از بنى تميم را براى محافظت بار و مال خود در مرو گذاشت ( قبل از كشته شدن ) به فرزند خود وصيت كرده بود كه بعد از من بار و مال و كالاى مرا بردار و از رود بلخ بگذر تا بيكى از پادشاهان پناه ببرى و بنخستين قلعه كه مىرسى سنگر كن و بمان . موسى هم با دويست و بيست سوار رفت ، بعضى هم به او ملحق شدند تا چهار صد سوار تمام شدند .\r\nقومى از بنى سليم هم به او پيوستند او سوى زم رفت و با مردم آن محل جنگ كرد و بر آنها پيروز شد مالى هم بغنيمت برد . از رود گذشت و در بخارا را قصد كرد . از شهريار آن ديار خواست كه به او پناه بدهد . او ترسيد و نپذيرفت و گفت : او مردى خونخوار و كشنده‌اى بىباك است همچنين ياران او ولى به او مالى داد او هم راه خود را گرفت .\r\nبهر پادشاهى كه مىرسيد و از او پناه ميخواست از پذيرفتنش خوددارى مىكرد و ماندنش\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nرا نمىپسنديد تا بسمرقند رسيد . در آنجا اقامت گزيد و شهريار آن نسبت به او احسان كرد كه او طرخون بود . اجازه داد كه به شهر اندر شود و او اقامت كرد و آسوده شد .\r\nمردم سغد خوانى گستردند و ميان آن ظرفى پر از گوشت و در كنار گوشت سركه نهادند ، و در نزديكى آن يك صراحى شراب و يك جام قرار داده بودند . آن عادت سالى يك بار به كار برده و تكرار مىشد . آن طعام و شراب بقهرمان و پهلوان سغد اختصاص داشت كه سوارى دلير آزموده باشد و كسى حق ندارد از آن طعام و شراب تناول كند .\r\nاگر كسى دست درازى كند بايد با پهلوان سغد كشتى بگيرد و نبرد كند كه هر كه حريف خود را بكشد او پهلوان مىشود و خوان پهلوان به او اختصاص خواهد يافت .\r\nيكى از اتباع موسى پرسيد : اين سفره و طعام براى چيست ؟ به او گفته شد كه مخصوص پهلوان غالب است . او بر خاست و بر خوان نشست و طعام و شراب را خورد و نوشيد .\r\nپهلوان را خبر دادند كه حاضر شد . سخت خشمگين شد و گفت اى مرد عرب بايد با من مبارزه كنى . مرد عرب برخاست و با او مبارزه كرد و او را كشت . پادشاه سغد گفت من بشما پناه دادم و احسان كردم شما پهلوان دلير مرا كشتيد اگر من بشما امان نمىدادم همه را مىكشتم اكنون از شهر و پناه من دور شويد . آنها هم خارج شدند و به شهر كش رفتند . شهريار كش نتوانست آنها را دفع كند ناگزير از طرخون يارى و مدد خواست . موسى بمقابلهء او شتاب كرد . در آن هنگام عدهء موسى بالغ بر هفتصد مرد جنگى شده بود ، جنگ آغاز كردند چون شب فرا رسيد دست از نبرد كشيدند عدهء مجروحين از اتباع موسى بسيار بود . موسى بزرعة بن علقمه گفت چاره در ملاقات طرخون بينديش . او نزد طرخون رفت و گفت اى پادشاه تو در قتل موسى چه سودى خواهى برد ؟ بدان اگر او را قصد كنى تا عدهء بسيارى را بكشتن ندهى به او نخواهى رسيد . آنگاه پس از كشتن او ملت عرب بخونخواهى او قيام خواهد كرد . هر دسته يا مردى از عرب كه ترا قصد كنند بخونخواهى او خواهند كوشيد . اين كار خطاست .\r\nگفت : من نمىتوانم كش را به او بسپارم . گفت : پس از جنگ خوددارى كن تا او برود .\r\nاو هم خوددارى كرد ( و موسى و اتباع او كوچ كردند ) موسى رفت تا بترمذ رسيد . در آنجا قلعه‌اى بود كه از يك طرف مشرف بر رود بود . موسى در پيرامون قلعه لشكر زد .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nاز ترمذ شاه ( پادشاه ترمذ ) خواست كه به او راه دهد تا در شهر زيست كند . شاه راه نداد .\r\nموسى خود نزد او رفت و دوستى كرد تا يك نحو دوستى و اعتماد ايجاد گرديد . شاه با او همراه شد و به شكار كمر بستند . روزى شهريار ترمذ طعامى تهيه كرد و موسى را با صد تن بدرون شهر بمهمانى دعوت كرد . موسى با همان عده براى تناول طعام حاضر شدند . چون خوردند و سير شدند شاه به او گفت : برو . گفت : من از اينجا نمىروم مگر اينكه اين قلعه خانه يا گور من شود . دست بسلاح بردند و گروهى را كشتند .\r\nسايرين گريختند . ترمذشاه را بيرون كرد و به او و يارانش آزار و آسيب نرسانيد . او و ساير گريختگان بتركها پناه بردند و از آنها يارى خواستند كه موسى را از بلاد خود اخراج كنند . تركها گفتند : ما با آنها نبرد نخواهيم كرد . موسى در ترمذ اقامت كرد . عده‌اى از اتباع پدرش به او ملحق شدند و او نيرومند شد . از ترمذ لشكر مىكشيد و اطراف را غارت مىكرد . بعد از آن بكير بن وساج بايالت خراسان منصوب شد و او از مزاحمت موسى خوددارى كرد . بعد از او اميه بايالت خراسان رسيد . او شخصا براى سركوبى موسى لشكر كشيد و مقصود او از آن لشكركشى عكس العمل بكير ( والى قبل ) بود ( كه سهل انگارى كرده بود ) چنان كه بدان اشاره شد ( قبل از اين ) اميه بعد از صلح بكير مردى از خزاعه بفرماندهى سپاهى انبوه براى جنگ با موسى فرستاد . اهالى پراكندهء ترمذ هم باز بتركها توسل نمودند ( كه موسى را اخراج كنند ) و به آنها خبر دادند كه لشكرى از عرب براى سركوبى آنها روانه شده و او را محاصره كرده‌اند . تركها هم بمدد آن مرد خزاعى ( فرمانده عرب ) لشكر كشيدند . موسى با لشكر خزاعى در آغاز روز تا ظهر جنگ مىكرد و بعد از ظهر تا غروب با تركها نبرد و مقاومت مىكرد . مدت دو يا سه ماه با طرفين جنگ كرد . خواست بسپاه خزاعى شبيخون بزند . عمرو بن حصين كلابى به او گفت :\r\nبلشكر عجم ( غير عرب كه ترك باشند ) شبيخون بزن زيرا اعراب هشيار و بر حذر هستند و جنگ شبانه را بهتر ميدانند ، اگر بعجم ( تركها ) شبيخون زدى و آنها را پراكنده كردى بر عرب مسلط و براى جنگ آنها مجرد و نيرومند خواهى بود . او ( موسى ) صبر كرد تا دو ثلث شب گذشت با چهار صد تن خارج شد و بعمرو بن خالد\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nگفت : تو با عده خود بعد از ما نزديك ما باش كه چون صداى تكبير ما را بشنوى شما هم اللّه اكبر بگوييد . او با آن عده رفت تا بر لشكر ترك مسلط شد و از لشكرگاه گذشت سپس برگشت و از عقب سر شبيخون زد . اتباع خود را به چهار دسته تقسيم كرد كه هر گروهى از يك طرف حمله كنند . چون نگهبانان و پاسداران آنها را ديدند پرسيدند : شما چه و كه هستيد ؟ گفتند : رهگذر هستيم . چون از نگهبانان گذشته بر تركها حمله كردند ، ناگهان تركها خود را طعمه شمشير ديدند . خود در تاريكى بجان يك ديگر افتادند و همديگر را كشتند و گريختند . از مسلمين ( اتباع موسى ) شانزده مرد بى پا شدند . لشكرگاه را غارت كردند ، اسلحه بسيار و مال و كالا بدست آوردند . آن خزاعى ( فرمانده ) و اتباع او دل شكسته و سست و خوار شدند . ترسيدند كه خود هم بمانند آن شبيخون دچار شوند . عمرو بن خالد بموسى گفت هرگز بدون اعمال حيله و چاره‌جوئى رستگار و پيروز نخواهيم شد زيرا عده دشمن بسيار و هميشه يار و مدد كار به آنها مىرسد . بگذار من خود را ( با خدعه ) به او برسانم . تو مرا تازيانه بزن و دور كن . زشتى و بدى از تو دور باد . موسى به او گفت : هم ضرب و آزار را مىكشى و هم خود را مىكشى ( چنين نخواهم كرد ) . عمرو گفت : من از قتل نمىترسم زيرا همه روزه خود را در معرض مرگ مىگذارم تازيانه زدن هم براى من آسان است و آن در قبال مرام من ناچيز است ، موسى او را پنجاه تازيانه زد . او ( با تعرض و خشم و قهر ) از شهر خارج شد و به آن مرد خزاعى پناه برد و امان خواست و گفت : من مردى از اهل يمن هستم ( از قبيله موسى نيستم ) با عبد اللّه بن خازم بودم كه چون او كشته شد نزد فرزندش رفتم و با او بودم . او مرا متهم كرد كه من براى دشمن تعصب ( قومى ) دارم و مرا جاسوس دانست و تازيانه زد . من ترسيدم كه او مرا بكشد ناگزير تن بگريز دادم و به تو پناه آوردم . او با فرمانده زيست كرد . روزى او را مجرد از سلاح ديد گفت : خداوند امير را نيك بدارد ، تو بدون سلاح هستى براى تو صلاح نيست آن سخن را بعنوان نصيحت گفت كه خود را دلسوز و خير خواه او نمايد .\r\nامير گفت : من با خود سلاح دارم . آنگاه دامن جامه را برداشت و سلاحى را كه\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nپنهان كرده بود نمايان كرد و آن يك شمشير برهنه بود . عمرو آن شمشير را گرفت و او را با همان شمشير زد و كشت و بر اسب سوار شد و نزد موسى برگشت . آن سپاه ( پس از قتل فرمانده ) پراكنده شد . بعضى از سپاهيان هم نزد موسى رفته پناه خواستند او هم به آنها امان داد . بعد از آن ( واقعه ) اميه لشكرى براى سركوبى او نفرستاد .\r\nاميه از ايالت خراسان معزول و مهلب امير آن ديار شد او هم بمزاحمت موسى نپرداخت بفرزندان خود هم وصيت كرد كه هرگز متعرض او نشوند زيرا اگر كار موسى يكسره شود اميرى از قيس بجاى شما منصوب خواهد شد ( قبايل دو قسمت از دو قوم بودند كه هميشه ضد يك ديگر تعصب مىكردند ) . مهلب در گذشت و امارت بفرزندش يزيد رسيد ، او هم از مزاحمت موسى خوددارى كرد . مهلب هم حريث بن قطبهء خزاعى را تازيانه زده بود ( چنان كه شرح آن گذشت ) او و برادرش ثابت هر دو بموسى ملحق شدند . چون يزيد بن مهلب بامارت رسيد اموال آنها را مصادره و هر دو را محروم كرد و برادر مادرى آنها را كشت كه حارث بن منقذ بود . حريث پس از آن واقعه نزد طرخون رفت و از رفتار يزيد شكايت نمود . ثابت هم نزد تركها خوشنام و محبوب بود ، طرخون براى آنها تعصب كرد و بر يزيد خشم گرفت . تركها را جمع و تجهيز و آمادهء نبرد كرد . همچنين قوم سبل و اهل بخارا و صغانيان . آنها همه با ثابت نزد موسى رفتند ، گريختگان عبد الرحمن بن عباس ( شرح آن گذشت ) هم بموسى ملحق شدند و از هرات نزد او رفتند ، همچنين گريختگان ابن اشعث از عراق يا از كابل به او پيوستند و هشت هزار مرد جنگى گرد او تجمع نمودند . ثابت و حريث ( دو برادر ) به او گفتند بايد از رود بگذرى و يزيد را از خراسان اخراج كنى آنگاه ما ترا امير ( آن سامان ) خواهيم كرد . او خواست آن كار را بكند ولى اتباع او گفتند اگر تو يزيد را از خراسان اخراج كنى ثابت و برادرش والى آن سامان خواهند شد . موسى خوددارى كرد و نرفت و بثابت و حريث گفت اگر ما يزيد را از خراسان اخراج كنيم عبد الملك يك والى ديگرى خواهد فرستاد ولى عمال و حكام يزيد را از ما وراء النهر اخراج خواهيم كرد . آنها باج و خراج را گرفتند و كارشان بالا گرفت و نيرومند شدند . عمال و حكام يزيد را از ما وراء النهر راندند .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nطرخون و همراهان او هم برگشتند ، ثابت و حريث هم هر دو بر كار مسلط شده با استبداد و ارادهء خود كارها را اداره كردند . موسى هم امير بود ولى قادر بر هيچ كارى نبود فقط اسم امير را داشت . بموسى گفته شد تو قادر بر هيچ كارى نمىباشى و كارها در دست ثابت و حريث است كه بتدبير امور مىپردازند هر دو را بكش و كار را در دست بگير . او خوددارى كرد به او اصرار و ابرام كردند تا او نسبت به آن دو برادر بد دل شد و قصد كشتن هر دو را كرد . آنها در آن حال بودند كه ناگاه قوم هياطله و اهل ثبت و تركها با هفتاد هزار مرد جنگى به قصد آنها لشكر كشيدند . آن عده باستثناء مردان فاقد كلاهخود يا زره يا سلاح كامل بودند ، فقط كسانى بشمار آمدند كه كلاهخود و زره و سلاح كامل ديگر داشتند فرزند خازم ( موسى ) بجنگ آنها كمر بست و نبرد رخ داد . پادشاه ترك با عدهء ده هزار بر يك تل بلند قرار گرفت كه سلاح آنها از هر حيث كامل و اكمل بود . موسى گفت : اگر بتوانيد اين عده را از بلندى برانيد ساير سپاهيان مهم نخواهند بود حريث بن قطبه بر آن عده حمله كرد و سخت دليرى و پايدارى نمود تا آنها را فرود آورد و راند . حريث هم هدف يك تير شد كه به پيشانى او اصابت كرد ، بعد متاركه اعلان شد ، موسى و برادرش خازم بن عبد اللّه بن خازم شبيخون زدند تا به محل شجع پادشاه رسيدند كه در آنجا مردى را با شمشير زد و اسب را زخم زد كه شمشير را در شكم اسب فرو برد و اسب سوار خود را بر داشت تا رود بلخ كه او را در رود افكند كه دچار غرق گرديد . موسى هم از آن حمله برگشت در حالى كه دو جوان سربريده همراه داشت ، عدهء بسيارى از تركان كشته شدند .\r\nسايرين نجات يافته پا بفرار برداشتند . حريث هم پس از دو روز ( از جراحت ) مرد .\r\nاتباع موسى گفتند : ما از شر حريث آسوده شديم اكنون بايد كار ثابت را بسازى ، موسى خوددارى كرد ، ثابت بر آن توطئه آگاه شد و بر گفتگو و سعى آنان واقف گرديد .\r\nمحمد بن عبد اللّه خزاعى را كه عم نصر بن عبد الحميد خزاعى عامل ابو مسلم در رى بود ( بعد از آن ) وادار كرد كه موسى را قصد كند ( و بكشد ) . به او گفت : هرگز به عربى سخن نگويد و تظاهر كند كه او يكى از گرفتاران باميان است او همچنين كرد و چون از او مىپرسيدند كيستى مىگفت : يكى از گرفتاران باميان هستم . او هم رفت و بموسى\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nنزديك شد و خدمت او را بر عهده گرفت و هميشه اخبار توطئه را بثابت مىرسانيد ثابت هم سخت احتياط كرد . شبى موسى باتباع خود گفت شما بسيار اصرار و ابرام مىكنيد من بچه عنوان و طريق او را بكشم و حال اينكه از او خيانت سر نزده . برادرش نوح به او گفت : فردا چون بديدن تو آيد ما او را بيكى از خانه‌ها برده گردن او را خواهيم زد كه به تو نرسيده كشته شود . گفت : به خدا هلاك شما در اين كار خواهد بود ، شما بهتر مىدانيد ، آن غلام ( خزاعى كه شنيد و خود جاسوس بود ) فورا نزد ثابت رفت و خبر توطئه را داد . او با بيست سوار شبانه از آن ديار خارج شد و رفت . روز بعد اثرى از او نديدند . غلام را هم نديدند دانستند كه او جاسوس ثابت بود . ثابت هم به محل خويش رفت و در آنجا عدهء بسيارى از عرب و عجم گرد او تجمع نمودند . موسى هم او را قصد و جنگ را آغاز كرد . ثابت در شهر سنگر گرفت ، طرخون هم به يارى او شتاب كرد ، موسى ناگزير ( و نا اميد ) بترمذ برگشت . ثابت و طرخون هم لشكر كشيدند ، اهل بخارا و نسف و كش هم با آنها همراه بودند ، عدهء هشتادهزار تجمع كردند و موسى را محاصره كردند او و يارانش دچار عسرت و سختى شدند . چون كار سخت‌تر شد يزيد بن هذيل گفت به خدا قسم من ثابت را خواهم كشت يا خود در اين راه بميرم او از آنجا رفت و بثابت پناه برد ، ظهير بثابت گفت من باحوال اين مرد داناتر هستم ، او براى غدر و خيانت آمده تو بپرهيز . ثابت و ظهير دو فرزند يزيد را كه قدامه و ضحاك نام داشتند گرو گرفتند . هر دو نزد ظهير گروگان بودند . يزيد هم بانتظار فرصت نشسته بود كه شايد غفلت ثابت را مغتنم بشمارد . او قادر بر انجام كار نبود تا آنكه فرزند زياد قصير خزاعى در گذشت و ثابت براى تسليت او رفت كه در آن هنگام بدون سلاح بود . وقت غروب آفتاب بود ، يزيد نزديك ثابت رفت و ضربتى بر سرش نواخت كه بمغزش رسيد خود هم گريخت و نجات يافت . طرخون دو فرزند يزيد قدامه و ضحاك را ( گروگان ) گرفت و كشت . ثابت هم مدت هفت روز زنده ماند و بعد مرد .\r\nطرخون هم بعد از مرگ ثابت لشكر عجم را تحت فرمان خود در آورد ، ظهير هم فرمانده اتباع ثابت شد هر دو به سختى دچار و با سستى بادامهء كارزار مجبور بودند . خبر سستى و دلشكستگى سپاه همه جا شايع گرديد ، اتباع موسى هم بر پايدارى و دليرى تصميم\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nگرفتند . موسى هم خواست شبيخون بزند و خبر عزم او به گوش طرخون رسيد . طرخون خنديد و گفت موسى نمىتواند به محل دستشوئى تنها برود چگونه ميخواهد بر ما شبيخون بزند . امشب هرگز كسى پاسدارى و نگهبانى نكند ( از فرط غرور ) . موسى هم با سيصد مرد جنگى بيرون رفت . عده خود را به چهار دسته تقسيم كرد و شبيخون زد . اتباع موسى چنين كردند بهر كه و هر چه مىرسيدند ميزدند ، خواه دو پا باشد و خواه چهار پا و ساير اشياء . نيزك سلاح خود را بتن گرفت و ايستاد . طرخون بموسى پيغام داد دست نگهداريد كه ما فردا صبح خواهيم رفت . موسى برگشت و طرخون و لشكريان عجم همه برگشتند . اهل خراسان همه مىگفتند ما نظير موسى نديديم و نشنيديم تا با پدرش بود مدت دو سال نبرد و جانبازى كرد بعد از آن در سراسر كشور خراسان گشت تا بشهرى رسيد كه شهريار آن را مغلوب و شهر وى را تصرف و تملك كرد و او را از شهر خارج نمود و جاى او را گرفت . لشكرهاى عرب و عجم هم او را قصد كردند . او نصف روز را از صبح تا ظهر با عرب جنگ مىكرد و نصف ديگر تا غروب با سپاه ترك نبرد مىنمود . موسى در آن قلعه و شهر مدت پانزده سال زيست نمود .\r\nما وراء النهر را هم تملك كرد زيرا در سراسر آن كشور كسى نماند كه با او بستيزد . چون يزيد بن مهلب عزل و مفضل نصب شد خواست نزد حجاج مقرب شود بجنگ موسى ابن عبد اللّه كمر بست . عثمان بن مسعود را بفرماندهى لشكر فرستاد . بمدرك بن مهلب كه در بلخ بود نوشت كه او را يارى كند او هم با عدهء پانزده هزار از رود گذشت و بطرخون و سبل نامه نوشت كه آنها به يارى او قيام كنند . آنها هم موسى و اتباع او را به سختى محاصره كردند . مدت دو ماه بعسرت زندگانى كردند ، عثمان هم گرداگرد لشكر خود خندق حفر كرد و سخت احتياط و حذر نمود . موسى باتباع خود گفت برخيزيد كه خارج شويم تا كى بايد بردبارى كنيم ، كار را يكسره كنيد يا ما غالب شويم يا آنها كه يك روز تاريخى خواهد بود ، يا پيروز شويد يا بميريد . نخست تركها را قصد كنيد .\r\nهمه بيرون رفتند ، شهر را هم بنضر بن سليمان سپرد و به او گفت : اگر من كشته شوم شهر را بعثمان تسليم مكن بلكه بمدرك بن مهلب واگذار كن آنگاه از شهر بيرون رفت . يك ثلث از اتباع خود را بمقابلهء لشكر عثمان واداشت و دستور داد كه هرگز\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nشما بجنگ مبادرت مكنيد مگر او ابتدا شما را مجبور كند . طرخون و لشكر او را با بقيهء عدهء خود قصد كرد . دليرانه جنگ نمودند و سپاه طرخون را شكست دادند .\r\nتركها و قوم سغد پيش رفتند و ميان موسى و قلعهء او حايل شدند ، او هم برگشت و با آنها جنگ كرد . آنها اسب او را انداختند او هم افتاد بيكى از غلامان خود گفت : مرا سوار كن ، او گفت : مرگ ناگوار است ولى تو مىتوانى رديف من باشى كه هر دو بر يك مركب سوار باشيم كه اگر نجات يافتيم هر دو با هم و اگر هلاك شديم با هم هلاك شويم . گفت ( راوى ) : او با غلام سوار و رديف شد . چون او جست و سوار شد عثمان جستن و چابكى او را ديد گفت : او بايد موسى باشد . بخداى كعبه سوگند اين چالاكى منحصر به اوست . موسى را قصد كردند و باز آن اسب را انداختند ، هر دو ، خود و غلام ، افتادند . عثمان ندا داد هر كه را يافتيد زنده بگيريد و مكشيد . ولى چون به او رسيدند او و غلام هر دو را كشتند . در آن روز از اسراء عدهء بسيارى كشته شدند خصوصا از نژاد عرب . اسير عرب را كه مىگرفتند مىكشتند و غلام غير عرب را تازيانه ميزدند و آزاد مىكردند . او سخت گير و سنگين دل بود ( مقصود عثمان كه ايرانى نژاد بوده و ضد عرب تعصب داشت بدين سبب آنها را مىكشت و غلامان ايرانى را آزاد مىكرد او از موالى و منتسب بخزاعه است ) . قاتل موسى و اصل بن طيسلهء عنبزى بود . شهر هم در دست نضر بن سليمان ماند تسليم عثمان نكرد بلكه بمدرك بن مهلب سپرد . مدرك به او امان داد و شهر را بعثمان واگذار كرد . مفضل خبر فتح را بحجاج نوشت و مژدهء كشتن موسى را داد حجاج گفت : من از او ( مفضل ) تعجب مىكنم . من خبر قتل ابن سبره را به او مىدهم و او خبر قتل موسى بن عبد اللّه بن خازم را بعنوان مژده به من ميدهد .\r\nحجاج از قتل موسى خشنود نبود زيرا او از قيس بود ( كه حجاج در انتساب قبايل كه دو قسم بوده از قيس محسوب مىشد و اعراب تعصب قومى و نژادى داشتند ) . قتل موسى در سنهء هشتاد و پنج رخ داد ، مردى از سپاهيان ساق موسى را ( پس از مرگ ) زد چون قتيبة بن مسلم بامارت خراسان رسيد آن مرد را خواند و پرسيد چرا اين كار را نسبت بجوانمرد عرب پس از قتل كردى ؟ گفت : او برادرم را كشته بود . قتيبه فرمان داد او را بكشند و كشتند .\r\n\r\n","description":"","footnote":"","page_name":" 118 ","page_number":118},
  {"content":"\r\n\r\n\r\nبيان مرگ عبد العزيز بن مروان و بيعت وليد براى ولايت عهد\r\nعبد الملك بن مروان ميخواست برادرش عبد العزيز را از ولايت عهد خلع كند و براى فرزند خود وليد بن عبد الملك بيعت بگيرد . ولى قبيصة بن ذؤيب او را منع و نهى كرد و گفت : مكن و گر بكنى از هر طرف صداى شورش بلند خواهد شد .\r\nصبر كن شايد او بميرد . عبد الملك خوددارى كرد در حالى كه با نفس خود براى خلع او در جدال بود . روح بن زنباع كه نزد عبد الملك بزرگترين مردم بود بر او داخل شد و گفت : اى امير المؤمنين اگر او را خلع كنى دو بز با هم كله و شاخ نخواهند زد ( كنايه از عدم شورش و جنگ ) . من نخستين كسى هستم كه باجابت و طاعت مبادرت خواهم كرد . گفت : تا صبح فردا زنده خواهيم بود بخواست خداوند روح در اطاق عبد الملك بخفت . قبيصة بن ذؤيب در حالى كه آن دو خفته بودند داخل شد .\r\nو عبد الملك به حاجبان خود سپرده بود كه قبيصه را در همه وقت بار باشد . او مهر دار ( خليفه ) و نقش سكه دار او و يگانه كسى بود كه نامه‌ها و اخبار اول به او مىرسيد كه بخليفه برساند چون بر عبد الملك وارد شد پس از درود گفت : خداوند به تو اجر دهد دربارهء برادرت عبد العزيز . پرسيد : آيا او مرد ؟ گفت : آرى . عبد الملك گفت :\r\n إِنَّا لِلَّهِ وَ إِنَّا إِلَيْهِ راجِعُونَ  . بروح توجه كرد و گفت : خداوند ما را از هر اقدامى بىنياز فرمود . آنگاه گفت : اى قبيصه اقدامى كه ما ميخواستيم بكنيم مخالف عقيدهء تو بود . قبيصه گفت : اى امير المؤمنين هر چه راى و عقيدهء خوب هست بسته بتأمل و صبر است . عبد الملك گفت : گاهى هم شتاب موجب رستگارى مىشود . مگر كار عمر بن سعيد را نديدى اگر ما تعجيل نمىكرديم كار ما از دست مىرفت پس صبر و بردبارى و تأمل همه جا سودمند نيست .\r\nوفات عبد العزيز در جمادى الاول در كشور مصر بود . عبد الملك ايالت او را به فرزند خود عبد اللّه واگذار كرد .\r\nگفته شده است حجاج بعبد الملك نوشت كه وليد را بولايت عهد منصوب كند و\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nبراى او بيعت بگيرد براى اين كار هيئتى بنمايندگى خود از عراق ( بشام ) فرستاد .\r\nچون عبد الملك تصميم گرفت كه عبد العزيز را خلع و فرزند خود را بولايت عهد منصوب كند به او نوشت كه من چنين صلاح دانستم كه تو اين كار را ببرادرزادهء خود واگذار كنى . او پاسخ داد كه او را وليعهد نما و مرا بعد از او وليعهد دوم فرما و نيز عبد العزيز نوشت : من هر چه تو از حيث لياقت در وليد مىبينى در فرزند خود ابو بكر همان لياقت را احراز كرده‌ام . عبد الملك به او نوشت كه ماليات و خراج مصر را بفرستد او جواب داد : اى امير المؤمنين من و تو بيك سن رسيده‌ايم كه اگر ديگرى از خاندان ما بدان سن و عمر برسد اندك مدتى بيش زيست نخواهد كرد . مرگ من نزديك است اگر صلاح بدانى بقيهء عمر مرا تباه مكن و مرا به حال خود بگذار ( كه زود خواهم مرد و تو بآرزوى خود خواهى رسيد ) عبد الملك براى او متأثر شد و او را به حال خود گذاشت . به دو فرزند خود وليد و سليمان گفت : اگر خداوند بخواهد خلافت نصيب شما شود هيچ يك از خلق خدا قادر بر دفع ارادهء خدا نخواهد بود . عبد الملك چون عبد العزيز در خواست او را رد كرد گفت : خداوندا او قطع رحم كرده است تو او را قطع كن ( نفرين كرد ) . عبد العزيز مرد . ( يعنى نفرين خليفه مؤثر شد . افسانه است ) اهل شام گفتند چون او امر امير المؤمنين را رد كرد مرد چون خبر مرگ او بعبد الملك رسيد براى ولايت عهد وليد و سليمان ( يكى بعد از ديگرى ) بيعت گرفت .\r\nامير مدينه در آن زمان هشام بن اسماعيل بود . مردم را براى بيعت دعوت كرد همه اجابت كردند مگر سعيد بن مسيب كه خوددارى كرد و گفت : من تا عبد الملك زنده است بيعت نخواهم كرد . هشام او را تازيانه زد و سخت زد و بعد او را در شهر گردانيد و رسوا كرد . او را از محل تبان شعر تا محل راس الثنيه برد كه در آنجا گناهكاران را مىكشند يا بدار مىكشند . بعد از آن او را بر گردانيد و بزندان سپرد .\r\nسعيد خود گويد من اگر مىدانستم كه آنها مرا بدار نمىكشند جامه دوخته بتن نمىگرفتم زيرا مىترسيدم بعد از دار كشيدن قسمتى از تنم پيدا شود و من رسوا شوم .\r\nخبر آن كيفر بعبد الملك رسيد گفت : خدا هشام را زشت بدارد . من چنين مىپنداشتم كه اگر او را براى بيعت دعوت كنند و خوددارى نمايد گردنش را بزنند يا از او صرف\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nنظر كنند ( نه اينكه تازيانه بزنند و رها نمايند ) به او نوشت و سخت سرزنش كرد و گفت سعيد اهل خلاف و تفرقه و عناد نيست ، سعيد از بيعت فرزند زبير هم خوددارى كرده بود . او مىگفت : من بيعت نخواهم كرد مگر تمام مردم بيعت كنند . جابر بن اسود عامل ابن زبير ( حاكم مدينه ) او را شصت تازيانه زد . ابن زبير آگاه شد بجابر نامه نوشت و او را ملامت كرد و نوشت : ما بسعيد چكار داريم او را به حال خود بگذار و مزاحم او مباش .\r\nگفته شده است : بيعت وليد و سليمان در سنهء هشتاد و چهار بوده ولى روايت نخستين اصح است . گفته شده است عبد العزيز بر برادر خود از مصر وارد شد . چون نزد برادر قرار گرفت به او پند داد و گفت با مردم مهربان باش ، نرمى و ملايمت را به كار ببر ، در كارها ارفاق و گذشت داشته باش كه براى تو ( و حفظ مقام تو ) بيشتر مؤثر خواهد بود . حاجب و دربان تو هم يكى از بهترين افراد خاندان باشد زيرا دست و زبان و روى تو همان حاجب و دربان است ، هر كه هم بر در خانهء تو ايستد هر كه باشد بايد دربان خبر او را به تو بدهد و ترا از جريان امور آگاه سازد تا تو مردم را بشناسى و بدانى چه كسى را بايد بپذيرى و چه شخصى را بايد رد كنى . اگر در مجلس خود قرار گيرى اول خود باحضار سخن بگو تا آنها با تو انس گيرند و محبت ترا در قلب خود جا دهند . اگر مشكلى پيش آيد آن را با مشورت حل كن زيرا مشورت درهاى بسته را مىگشايد . بدانكه در مشورت تو نيمى از راى و عقيده خواهى داشت و نيم ديگر را برادرت كه به تو راى مىدهد خواهد داشت . اگر مرد پس از مشورت هلاك شود معذور خواهد بود . اگر بر كسى غضب كنى بكيفر او شتاب مكن زيرا تو پس از تأمل و مطالعه بر كيفر او تواناتر خواهى بود كه اگر در شتاب خطا كنى قادر بر نسخ كيفر نخواهى بود و اگر تأمل و تفكر كنى خطا نخواهى كرد . درود بر تو باد .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\n\r\nبيان بعضى حوادث\r\nدر آن سال هشام بن اسماعيل مخزومى امير الحاج بود ( خود امير مدينه بود ) .\r\nوالى عراق و مشرق زمين ( ايران و بالاخص خراسان ) حجاج بن يوسف بود كه پيش از آن هم بود . محمد بن مروان در آن سال ارمنستان را قصد و غزا كرد . دو فصل زمستان و تابستان را در آن سامان بسر برد . در آن سال عمرو بن حريث مخزومى در گذشت همچنين عبد اللّه بن حارث بن جزء زبيدى گفته شده است در سنهء هشتاد و هفت در گذشت يا هشتاد و هشت . عبد اللّه بن عامر بن ربيعه هم پيمان بنى عدى وفات يافت . او هنگام وفات پيغمبر چهار ساله بود .\r\n\r\nآغاز سنهء هشتاد و شش\r\n-\r\n\r\nبيان وفات عبد الملك\r\nدر آن سال عبد الملك بن مروان در نيمهء شوال در گذشت . او مىگفت من از اين مىترسم كه در ماه رمضان بميرم . او پس از اينكه از مرگ در ماه رمضان رست در نيمهء شوال هلاك شد در حالى كه تصور نجات را مىكرد . عمر او شصت سال بود ، گفته شده شصت و سه ساله بوده است . او مىگفت من در ماه رمضان متولد شدم و در ماه رمضان از شير گرفته شدم و در ماه رمضان قرآن را ختم كردم و در ماه رمضان مردم با من بيعت كردند ( بدين سبب مىترسيد كه پايان كار او هم در ماه رمضان باشد ) . مدت خلافت او از روزگار قتل فرزند زبير سيزده سال و چهار ماه ، هفت روز كم بود . گفته شده است سه ماه و پانزده روز ( بعد از سيزده سال ) بود چون بيمارى وى سخت شد يكى از پزشكان گفت اگر او آب بنوشد خواهد مرد . تشنگى وى سخت شد . گفت : اى وليد آبم بده . گفت : من هرگز در مرگ تو تسريع نمىكنم . به دختر خود فاطمه گفت آبم بده ، وليد مانع شد .\r\nعبد الملك بوليد گفت او را آزاد بگذار و گر نه ترا از ولايت عهد خلع خواهم كرد .\r\nگفت : پس از اين چيزى ديگر نمانده ( رمقى نمانده ) است فاطمه به او آب داد و او نوشيد و مرد . وليد بر او داخل شد ، فاطمه دخترش هم بالاى سر او نشسته بود . وليد گريست و پرسيد حال امير المؤمنين چون است ؟ عبد الملك ( هنوز نمرده بود ) گفت : بهتر است .\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nچون وليد بيرون رفت عبد الملك گفت :\r\n و مستخبر عنا يريد لنا الردى * و مستخبرات و الدموع سواجم \r\nيعنى كسى كه حال ما را مىپرسد ( و خبر صحت را ميخواهد ) خود مرگ را براى ما ميخواهد ( كه جانشين ما باشد ) ديگران كه زنان باشند حال ما را مىپرسند در حالى كه اشكها را روان مىكنند .\r\nعبد الملك بفرزندان خود وصيت كرد و گفت : من شما را بتقوى و ترس از خدا وصيت مىكنم و پند مىدهم كه ترس از خدا براى شما زينت و زيور است . تقوى براى حفظ شما دژ محكم است . بزرگتر بر كوچكتر ترحم و تلطف كند و كوچكتر حق بزرگتر را حفظ و رعايت كند . با مسلمه ( فرزند ديگرش كه غايب بود ) مشورت كنيد و براى و عقيدهء او عمل كنيد . او مايهء فرح و لبخند شماست ( دندان - ناب - بادام‌شكن بعبير كرده كه چون نمايان شود خنده حاصل مىشود ) او سپر شما خواهد بود . او دژ شما مىباشد كه از آن دژ دفاع مىكنيد .\r\nحجاج را گرامى بداريد زيرا منبرها را براى امارت شما آماده كرده و ممالك را گشوده و دشمنان را خوار نموده است . شما فرزندان يك مادر مهربان باشيد . هرگز عقربها ميان شما نخزند ( مقصود كينه ) . در جنگ و ستيز آزاده باشيد زيرا جنگ مرده پسند نمىباشد . براى نيكى و احسان يك منار بلند و نمايان باشيد . گناه بزهكاران را ببخشيد آن هم پس از تبرى از گناهى كه مرتكب شده‌اند . نسبت بمردم شريف نيكى كنيد كه آنها در قبال احسان شما سپاسگزار و حق‌شناس و ممنون خواهند بود .\r\nچون او مرد نعش وى را بخارج شهر كه باب جابيه باشد حمل كردند . وليد هم بر او نماز گذاشت . هشام ( فرزند ديگرش ) به اين بيت تمثل و استشهاد كرد :\r\n فما كان قيس هلكه هلك واحد * و لكنه بنيان قوم تهدما \r\nيعنى : مرگ قيس ( نام شخص ) مرگ يك فرد نيست . او بنيان يك قوم بود ( چون فروريخت ) آن بنيان منهدم گرديد .\r\nوليد گفت : خاموش - تو به زبان شيطان سخن مىرانى چرا گفته اوس بن حجر را به زبان نياوردى كه چنين گويد :\r\n\r\n","description":"","footnote":"","page_name":" 123 ","page_number":123},
  {"content":"\r\n\r\n اذا مقرم منا ذرا حد نابه * تخمط منا ناب آخر مقرم \r\nيعنى : اگر از ما يك تيز دندان ( كه طعام را خوب مىجود ) دندان او كند گردد و از كار بيفتد تيزدندان ديگرى از ميان ما برمىخيزد .\r\nگفته شده است سليمان به آن بيت تمثل و آن را انشاد كرد ( نه هشام ) و همين روايت اصح است ( كه سليمان بوده نه هشام ) زيرا هشام در آن زمان كودكى چهارده ساله بود .\r\nشعراء هم او را رثا كردند يكى از آنها كثير عزه ( عاشق عزه نام بود كه بدان نام مشهور گرديد و او يكى از شيعيان بشمار مىآمد ) كه چنين گويد :\r\n سقاك ابن مروان من الغيث مسبل * اجش شمالى يجود و يهطل\r\nفما فى حياة بعد موتك رغبة * لحر و ان كنا الوليد نؤمل \r\nيعنى : اى فرزند مروان ترا يك باران تند و دائم سيراب كند . آن باران مداوم شمالى باشد كه خوب مىبارد و سيل‌آسا نازل مىشود . بعد از مرگ تو مرد آزاده راغب زندگانى نمىباشد اگر چه ما بوليد ( بعد از تو ) اميدوار هستيم .\r\n\r\nبيان نسب و اولاد و زنان او\r\nاما نسب او كه او ابو الوليد عبد الملك بن مروان بن حكم بن ابى عاص بن امية بن امية بن عبد شمس بن عبد مناف بود . مادرش عايشه دختر معاوية بن وليد بن مغير بن ابى عاص بن اميه است . اما اولاد و زنان او : وليد و سليمان و مروان اكبر كه هلاك شد و عائشه كه مادرشان ولاده دختر عباس بن جزء بن حارث بن زهير بن خزيمهء عبسى .\r\nباز از فرزندان او يزيد و مروان و معاويه كه در گذشت و ام كلثوم كه مادرشان عاتكه دختر يزيد بن معاوية بن ابى سفيان بود و باز هشام كه مادرش ام هشام دختر اسماعيل ابن هشام بن وليد بن مغيرهء مخزومى كه نامش عائشه بود و نيز ابو بكر كه نامش به كار است و مادرش عائشه دختر موسى بن طلحة بن عبيد اللّه . و باز حكم كه در گذشته بود مادرش ام ايوب دختر عمرو بن عثمان بن عفان و فاطمه دختر عبد الملك كه مادرش ام مغيره دختر مغيرة بن خالد بن عاص بن هشام بن مغيره بود و نيز عبد الملك ( بنام\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nپدر ) و مسلمه و منذر و عنبسه و محمد و سعيد الخير و حجاج كه مادرانشان ام ولد ( كنيز فرزنددار ) بودند . يكى از همسران او شقراء دختر مسلم بن حليس طائى بود و نيز ام ابيها دختر عبد اللّه بن جعفر بن ابى طالب ( برادرزادهء على ) گفته شده است : دختر على بن ابى طالب هم همسر او بود و اين روايت صحت ندارد .\r\n\r\nبيان بعضى از احوال و اخبار او\r\nعبد الملك مردى خردمند ، مدبر و محتاط و اديب و عالم بود . ابو زياد ( دربارهء او ) گفت : او يكى از چهار فقيه مدينه بشمار مىرفت . آنها سعيد بن مسيب و عروة بن زبير و قبيصة بن ذويب و عبد الملك بن مروان بودند . شعبى گويد : با هر كه مباحثه و مذاكره كردم خود را افضل از او ديدم مگر عبد الملك ، هر گاه براى او حديثى نقل مىكردم اطلاع و علم او را در آن فزونتر مىديدم . يا اگر شعرى نقل و روايت مىكردم او بيشتر از آن حفظ داشت و نقل و روايت مىكرد . جعفر بن عقبهء خطائى گويد :\r\nبعبد الملك گفته شد پيرى زود بر تو چيره شده است . گفت : بر منبر فراز شدن و ترس از خطا و غلط گفتن مرا پير كرده است عبد الملك گفته بود هيچكس بر اين كار ( خلافت ) از من تواناتر ( و شايسته‌تر ) نيست فرزند زبير نماز را طول مىدهد و بسيار روزه مىگيرد ولى او بخيل است و در خور سياست و اداره كردن ملك و ملت نمىباشد . ابو مسهر گويد :\r\nبعبد الملك در حال بيمارى گفته شد چونى ؟ گفت : حال من چنين است كه خداوند ( در قرآن ) فرموده است :  وَ لَقَدْ جِئْتُمُونا فُرادى كَما خَلَقْناكُمْ أَوَّلَ مَرَّةٍ وَ تَرَكْتُمْ  اخوانكم وراء ظهوركم شما نزد ما يكان يكان آمديد چنان كه در آغاز كار شما را آفريديم در حالى كه برادران خود را پشت خود گذاشته‌ايد .\r\nمفضل بن فضاله از پدر خود روايت مىكند : جماعتى از عبد الملك بن مروان اجازهء ديدار خواستند . او سخت بيمار بود به آنها اجازه داد و آنها وارد شدند . يك غلام اخته ( خواجه ) او را بر سينهء خود تكيه داده بود و به آنها گفت شما هنگامى بر من وارد شديد كه آخرت من نزديك شده و دنياى من سپرى گشته است . من در بهترين كارهاى خود تفكر كردم ديدم\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nجنگ و غزا بهترين اعمال نيك در راه خداوند است . من از اين نيكىها تهى دست هستم .\r\n( براى شما نيكى ندارم . بهتر اين است كه براى غزا برويد ) تا مىتوانيد بر در خانهء ما تجمع مكنيد و نزد ما ميائيد مباد دچار گناه شويد ( و از سعادت غزا در راه خدا محروم شويد ) .\r\nسعيد بن عبد العزيز تنوخى گفت : چون مرگ عبد الملك بن مروان نزديك شد دستور داد در كاخ را بگشايند . از دور ديد كازارى ( رخت‌شوى ) سر گرم رختشوئى مىباشد . گفت : اى كاش من كازار مىبودم ، اين كلمه را دو بار تكرار كرد ( كازار - معرب آن قصار است ) . سعيد بن عبد العزيز گفت : خدا را حمد و سپاس مىكنيم كه آنها ( عبد الملك و ياران او ) بما پناه آورده‌اند . و ما به آنها پناه نياورده‌ايم . سعيد بن بشير گويد : چون بيمارى عبد الملك شدت يافت و سنگين شد شروع بملامت و سرزنش خويش نمود . او بر سر خود مىزد و اظهار ندامت مىكرد و مىگفت : اى كاش روزمره كسب مىكردم و روزى خود را بدست مىآوردم و بطاعت و عبادت خداوند مشغول مىشدم .\r\nآن حال را براى فرزند خازم نقل كرد او گفت : خدا را سپاس كه آنها هنگام مرگ آرزوى روزگار ما را مىكنند و ما در مانند آن هنگام آرزوى حال آنان را نكنيم . مسعود بن خلف گويد : عبد الملك در حال مرض گفت : به خدا قسم من آرزو مىكنم كه غلام يكى از مردم تهامه و چوپان گلهء او باشم كه گله را در كوهستان آن سامان برانم و اى كاش هيچ كس و هيچ چيز نمىبودم .\r\nعمران بن موسى مؤدب ( معلم ) گويد : روايت شده است كه عبد الملك بن مروان چون سخت بيمار ( و مشرف بر مرگ ) گرديد گفت : مرا بلند كنيد كه بر يك جاى مرتفع مشرف باشم . هر چه گفت كردند . نسيم را استنشاق كرد و گفت : اى دنيا چه قدر گوارا و نكو هستى ولى ( افسوس ) كه مدت تو هر قدر دراز باشد باز كوتاه است . بسيار تو هم اندك است . ما در زندگانى خود بسى مغرور بوديم . سپس به اين دو بيت تمثل كرد :\r\n ان تناقش يكن نقاشك يا ر * ب عذابا لا طوق لى بالعذاب\r\nاو تجاوز فانت رب صفوح * عن مسىء ذنوبه كالتراب \r\n\r\n","description":"","footnote":"","page_name":" 126 ","page_number":126},
  {"content":"\r\n\r\nيعنى : خداوندا اگر بخواهى بازخواست كنى رنج من بسيار خواهد بود و من طاقت عذاب را نخواهم داشت و اگر عفو كنى كه تو خداوند غفور هستى و از بدكارى عفو خواهى كرد كه گناهان او مانند خاك ( فزون ) است .\r\nگفته مىشود كه اين اشعار را معاويه هنگام مرگ خوانده و بدان تمثل كرده بود .\r\nعبد الملك حق داشت كه آن همه بيم و نگرانى داشته باشد زيرا بودن حجاج يكى از گناهان او بوده است و او مىدانست كه حجاج چه كارهائى را انجام مىداد ( عقيده مؤلف است درباره هر دو ) . عبد الملك ( روزى ) بسعيد بن مسيب گفت : اى ابا محمد . من چنين ( سنگين دل ) شده‌ام كه اگر كار نيك انجام دهم خرسند نمىشوم ، كار بد هم مىكنم و پشيمان نمىشوم . گفت ( سعيد ) اكنون مرگ قلب تو كامل شده است ( دلمرد ) عبد اللّه ( مؤلف عبد الملك خواسته و اشتباه كرده است ) نخستين كسى بود كه در عالم اسلام غدر و خيانت و عهد شكنى كرده بود چنان كه شرح واقعهء عمرو بن سعيد گذشت . او نخستين كسى بود كه ديوان را از پارسى به عربى تغيير داد ، او نخستين كسى بود كه از سخن در حضور خلفاء منع و نهى نمود . قبل از آن مردم هر كارى كه داشتند بخلفاء در محضر عام مىگفتند و انجام مىگرفت . او نخستين خليفهء بخيل و خسيس بود . او را ترشح سنگ لقب داده بودند ( كنايه از سختى و عدم نم در سنگ ) ، او نخستين كسى بود كه از امر بمعروف نهى كرد كه در خطبهء خود بعد از قتل فرزند زبير گفته بود :\r\nهرگز مرا بترس از خدا و امر بمعروف مذكر ندهيد و اگر كسى مرا پند دهد گردن او را خواهم زد .\r\n\r\nبيان خلافت وليد بن عبد الملك\r\nچون عبد الملك را به خاك سپردند وليد از مدفن او برگشت و يكسره به مسجد رفت مردم هم گرد او تجمع نمودند . او خطبه را چنين آغاز كرد :  إِنَّا لِلَّهِ وَ إِنَّا إِلَيْهِ راجِعُونَ  ما از خداوند در اين مصيبت كه مرگ امير المؤمنين باشد يارى و صبر ميخواهيم .\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nخدا را حمد مىكنم كه نعمت خلافت را به من داده است هان بر خيزيد و بيعت كنيد . او نخستين كسى بود كه خود را تسليت و تعزيت گفت و به خود هم تهنيت نمود . نخستين كسى هم كه با او بيعت كرد عبد اللّه بن همام سلولى بود در حالى كه اين شعر را انشاد مىكرد :\r\n اللّه اعطاك التى لا فوقها * و قد اراد الملحدون عوقها\r\nعنك و يا بى اللّه الا سوقها * اليك حتى قلدوك طوقها \r\nيعنى : خداوند به تو چيزى داد كه ما فوق آن چيزى نيست ( خلافت ) . ملحدين خواستند آن را بتعويق اندازند يا بازدارند ( خلافت ) آن را از تو و حال اينكه خداوند آن را سوى تو سوق داد تا آنكه طوق و قلادهء آن را در گردن تو انداختند ( قلدوك از قلاده ) .\r\nبا او بيعت كرد سپس مردم برخاستند و با او بيعت كردند .\r\nگفته شده است چون وليد بر منبر فراز گرديد پس از حمد و ثناى خداوند گفت :\r\nايها الناس هيچ كسى نمىتواند آنچه را كه خداوند پيش آورده پس كند و آنچه را پس كرده پيش آيد ( نمىتواند قضاى خداوند را تغيير دهد ) . يكى از امور قضا و قدر كه علم خداوند بدان احاطه كرده و آن را مقدر و مقرر نموده و حتى پيغمبران را مشمول آن داشته مرگ است . مرگ بخانهء پرهيزگاران و پارسايان هم راه دارد . خداوند كارهاى اين امت را بدست كسى سپرده است ( خود را گويد ) كه حق دارد نسبت بمخالفين بد دل سخت‌گير و نسبت باهل حق و فضل همراه باشد . او هر چه را خداوند برپا و بلند كرده است بر منبر مسلمين اعلان و اعلام و برپا كند . فرايض خداوند را اعم از حج كعبه و جهاد در حدود ممالك اسلام و جنگ و غارت دشمنان خدا بجا آورد و به كار برد . او نبايد عاجز يا تندرو و افراط كن باشد ، اى مردم طاعت و متابعت جماعت بر شما واجب است زيرا شيطان يار فرداست ( نه جماعت ) . اى مردم هر كه براى ما خودنمائى ( و ستيز ) كند ما آنچه را كه جاى چشم اوست از ميان بر مىداريم ( عين عبارت و مقصود سر بريدن است كه چشم در سر قرار دارد ) . هر كه هم ( از يارى ما ) خاموش بنشيند به درد خود ( كينه ) خواهد مرد .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\n\r\nبيان ايالت قتيبه در خراسان و حوادث آن سال\r\nدر آن سال قتيبه بعنوان والى و امير خراسان وارد آن سامان شد در حالى كه مفضل لشكرهاى خود را آمادهء جنگ و غزا مىكرد . قتيبه خطبه كرد و مردم را بجهاد و غزا تشويق و تشجيع نمود سپس لشكرها را سان ديد و خود ( براى غزا ) لشكر كشيد .\r\nاياس بن عبد اللّه بن عمرو را امير جنگ مرو و عثمان سعيدى را مستوفى آن ديار نمود چون بطالقان ( غير از طالقان قزوين ) رسيد دهقانان بلخ نزد او رفتند و با او همراه شدند تا همه با هم از رود گذشتند . پادشاه صنعانيان با هدايا و كليدهاى زرين ( كليد شهرها ) باستقبال او شتاب كرد او هم با پادشاه بكشور او رفت . او هم كشور خود را به او سپرد زيرا پادشاه « آخرون » و « شومان » در جوار او مزاحم وى بود . قتيبه هم آخرون و شومان را كه هر دو از طخارستان بود قصد نمود . پادشاه آن دو شهر ناگزير با او صلح كرد كه فديه و جزيه بپردازد قتيبه هم پذيرفت و بمرو رفت . صالح بن مسلم برادر خود را بفرماندهى سپاه منصوب كرد .\r\nصالح هم بسغد لشكر كشيد و پس از مراجعت قتيبه بمرو كاشان را گشود ( كاشان ديگرى غير از شهر معروف كنونى ) . همچنين « اورشت » كه از بلاد فرغانه است و نيز « اخسيكت » را كه پايتخت فرغانه است فتح نمود . در آن جنگ نصر بن سيار با او همراه بود ( آخرين امير بنى اميه در زمان ابو مسلم ) كه سخت نبرد كرد و خوب امتحان دليرى داد .\r\nگفته شده است : قتيبه در سنهء هشتاد و پنج بخراسان رفت و در آنجا لشكر را سان ديد و لشكر سوى « آخرون » و « شومان » كشيد و پس از فتح بمرو بازگشت .\r\nباز گفته شده است كه او مدت يك سال در آن ديار اقامت گزيد و پس از آن بفتح اقدام نمود و قبل از آن مدت از رود عبور نكرد زيرا در اطراف آن سامان شورشى ضد او بر پا شده بود و او ناگزير بجنگ اطراف پرداخت .\r\nيكى از گرفتاران آن سامان زن برمك پدر خالد بود . در آن هنگام برمك\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nمتولى ( معبد و بتخانهء ) نوبهار بود . آن زن اسير عبد الله بن مسلم برادر قتيبه شده بود .\r\nاو نزديك آن زن رفت ( و آن زن از او باردار شد ) . پس از آن اهل بلخ با او صلح كردند قتيبه دستور داد كه اسراء را بر گردانند . زن برمك بعبد الله گفت : من از تو باردار شده‌ام .\r\nچون هنگام مرگ عبد الله رسيد وصيت كرد كه اگر اين زن زائيد مولود او را به من ملحق كنيد ( بنسب من ) كه آنچه را در شكم دارد فرزند من است . آن زن نزد برمك برگشت . چنين آمده كه در زمان خلافت مهدى اولاد و احفاد عبد الله بن مسلم نزد خليفه رفتند و ادعا كردند كه خالد فرزند عبد الله بن مسلم است . مسلم بن قتيبه به آنها ( عم‌زادگان خود ) گفت : اگر او را بنسب خود ملحق كنيد بايد به او از خود ( طايفه ) زن بدهيد ( آيا قبول ميكنيد ؟ ) . آنها از ادعاى او صرف نظر كردند . برمك ( علاوه بر توليت بتخانه ) پزشك هم بود .\r\n\r\nبيان بعضى حوادث\r\nدر آن سال مسلمة بن عبد الملك كشور روم را غزا نمود . حجاج يزيد بن مهلب را بازداشت و حبيب بن مهلب را از كرمان عزل نمود . عبد الملك را هم از رياست شرطهء خود منفصل كرد . هشام بن اسماعيل مخزومى هم امير الحاج بود . عراق و مشرق زمين تماما ( ايران ) تحت حكومت حجاج بن يوسف بود . در عهد خلافت عبد الملك اسيد بن ظهير انصارى در گذشت ( اسيد بضم همزه و ظهير بضم ظاء نقطه دار ) . در آن سال عمر بن ابى سلمه كه فرزند ام سلمه بود در گذشت .\r\nدر همان روزگار ( عبد الملك ) ، علقمة بن وقاص ليثى كه يك نحو يارى ( با پيغمبر ) داشت وفات يافت . در آن سال قبيصة بن ذويب خزاعى كه در نخستين سال هجرت متولد شده و پيغمبر هم زير گردنش را ( بعنوان تبرك ) بسته بود در گذشت . او مهردار عبد الملك بن مروان و فقيه و دانا بود . در روزگار او سعد بن زيد انصارى كه در زمان پيغمبر متولد شده بود وفات يافت . گفته شده در سنهء هشتاد و هفت در گذشت و در جنگ حديبيه بود . در آخر روزگار او وليد بن عبادهء انصارى كه در آخر روزگار پيغمبر متولد شده بود وفات يافت . در آن سال لاحق بن حميد ابو مجلز سدوسى درگذشت .\r\n\r\n","description":"","footnote":"","page_name":" 130 ","page_number":130},
  {"content":"\r\n\r\n\r\nسنهء هشتاد و هفت\r\n\r\nبيان امارت و حكومت عمر بن عبد العزيز در مدينه\r\nدر آن سال وليد هشام بن اسماعيل را از حكومت مدينه عزل نمود و آن در تاريخ هفتم ربيع الاول بود . او مدت چهار سال يك ماه كم امير مدينه بود . عمر بن عبد العزيز را بحكومت آن شهر منصوب نمود . او در ماه ربيع الاول بعنوان والى وارد مدينه گرديد . متاع و بار او بر سى شتر حمل شده بود . او در خانهء مروان منزل گرفت و مردم در آنجا بديدار و تكريم او رفتند و بر او درود مىگفتند . چون نماز ظهر را ادا كرد فقيه از دانشمندان مدينه را دعوت كرد كه عروة بن زبير و ابو بكر بن سليمان ابن ابى خيثمه و عبيد الله بن عبد الله بن عتبة بن مسعود و ابو بكر بن عبد الرحمن بن حارث و سليمان بن يسار و قاسم بن محمد و سالم بن عبد الله بن عمرو و عبد الله بن عبيد الله بن عمرو عامر بن ربيعه و خارجة بن زيد بودند . داخل شدند و نشستند . به آنها گفت : من شما را براى كارى نيك دعوت كرده‌ام كه ثواب آن را خواهيد برد كه شما در احقاق حق متحد باشيد من هرگز كارى بدون تصميم شما انجام نخواهم داد . اگر ديديد كسى نسبت به كسى تعدى و ستم كند يا اگر شنيديد كه حاكم و عاملى ظلم نمايد خدا را گواه مىگيرم كه شما بايد مرا آگاه كنيد ( تا دفع ظلم كنم ) . آنها در حالى كه بر او ثنا مىگفتند از آنجا خارج و پراكنده شدند .\r\nوليد بعمر بن عبد العزيز نوشت كه هشام بن اسماعيل را براى محاكمه در قبال ادعاى مردم جلب و بايستادن وادار كند . او نسبت بهشام بد بين و خشمگين بود .\r\nهشام كه همسايهء على بن الحسين بود نسبت به او بدرفتارى مىكرد . هشام از على بن الحسين سخت ترسيد كه ( مدعى او باشد ) . على بن الحسين بدوستان و خويشان و خواص خود دستور داد كه هيچ‌يك از آنها شكايت نكند . على بن الحسين در حالى كه او براى محاكمه ايستاده بود از آنجا گذشت . او سخت ترسيد كه على از او شكايت كند و چون ( حضرت سجاد ) چيزى نگفت هشام فرياد زد خداوند بهتر مىداند كه نبوت را بچه خانواده مىدهد ( آيهء قرآن ) . ( اين روايت نهايت كرم اخلاق را حكايت مىكند )\r\n\r\n","description":"","footnote":"","page_name":" 131 ","page_number":131},
  {"content":"\r\n\r\n\r\nبيان صلح قتيبه و نيزك\r\nچون قتيبه با پادشاه شومان صلح نمود بنيزك طرخان كه شهريار باذغيس بود نوشت كه گرفتاران مسلمان را آزاد كند و او را هم تهديد نمود . او ترسيد و اسراء را آزاد نمود . قتيبه باز نامه نوشت و آن را بسليم ناصح غلام عبيد اللّه بن ابى بكره داد كه برسالت او نامه را برساند و او را به صلح و سلم دعوت كرد . نوشته بود : به خدا قسم اگر تسليم نشوى بجنگ تو لشكر خواهم كشيد و ترا هر جا كه باشى طلب خواهم كرد و خواهم گرفت . از تعقيب تو باز نخواهم نشست تا آنكه بر تو پيروز شوم يا بميرم . سليم هم نامه را برد و با او گفتگو كرد . نيزك كه بسليم اعتقاد داشت گفت : اى سليم آيا گمان مىكنى كه رفيق تو نكوكار و وفادار باشد ؟ براى من چيزى نوشته كه هرگز بمانند من كسى نوشته نمىشود ! سليم گفت : اين مرد بسيار سختگير و نيرومند است ولى اگر نسبت به او مسالمت شود آسان مىگيرد و مهربانى مىكند و اگر در قبال وى سرسختى شود او سخت خواهد بود . تو از خشونت وى در اين نامه مينديش و تشويش نداشته باش .\r\nخود را بنيكى نزد او مقرب كن . آنگاه نيزك بتوسط سليم با او صلح كرد به شرط اينكه قتيبه وارد باذغيس نشود و مزاحم مردم آن سامان نگردد .\r\n\r\nبيان جنگ و غزاى روم\r\nدر آن سال مسلمة بن عبد الملك به روم لشكر كشيد و بسيارى از روميان را كشت ، جنگ در سوسنه از ناحيهء مصيصه رخ داد و در آنجا بسيارى از قلاع را گشود .\r\nگفته شده است : كسى كه در آن سال جنگ و غزا كرده بود هشام بن عبد الملك بود و او قلعهء بولق و قلعهء بولس و قلعهء قمقم را گشود . از مردمى كه معرب شده بودند هزار مرد كشت و از خانواده و زنان آنان اسراء بسيار گرفت .\r\n\r\nبيان جنگ و غزاى قتيبه در بيكند\r\nچون قتيبه با نيزك صلح نمود در جاى خود ماند تا وقت غزا و حمله فرا رسيد .\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nدر سنهء هشتاد و هفت سوى بيكند لشكر كشيد . آن شهر نزديكترين شهرهاى بخارا برودخانه بود ، چون در پيرامون شهر لشكر زد مردم شهر از سغديان مدد و يارى خواستند . همچنين از اقوامى كه در پيرامون آنها زيست مىكردند ، عدهء بسيارى به يارى آنان رسيدند و راهها را به روى سپاه قتيبه بستند . قتيبه بمحاصره دچار شد و نتوانست راهى پيدا كند . مدت دو ماه گذشت كه هيچ رسول و پيكى از هيچ جا براى او نرسيد و خود هم نتوانست نماينده و پيك روانه كند . خبر او از حجاج بريده شد و بتأخير افتاد . او بر سپاه خود سخت ترسيد و دستور داد مردم در مساجد براى نجات سپاه دعا كنند ، آن سپاه ( محصور ) همه روز بجنگ و ستيز مىپرداخت ، قتيبه از عجم جاسوسى بنام تندر داشت . اهل بخارا به او رشوه دادند كه قتيبه را فريب دهد و سپاه او را برگرداند . او نزد قتيبه رفت و بدون اطلاع كسى با او نجوى كرد و به گوش وى گفت حجاج عزل شده و يك والى جديد ( بجاى قتيبه ) براى خراسان آمده است اگر تو سپاه خود را بر گردانى براى تو بهتر خواهد بود . او فرمان داد او را بكشند مبادا كسى بر آن راز آگاه شود و سپاه اسلام تباه گردد . او را كشتند . باتباع خود دستور ادامهء جنگ و دليرى داد چون سخت گرفتند و دليرى كردند سپاه كفار شكسته شد و شهر را براى پناه قصد كرد . مسلمين هم گريختگان را تعقيب كردند كشتند و اسير گرفتند و تا خواستند پيش رفتند . گريختگان به شهر پناه برده تحصن نمودند . قتيبه دستور داد كه ديوار و حصار شهر را ويران كنند . مردم محصور درخواست صلح نمودند ، او با آنها صلح كرد و حاكمى براى شهر نصب نمود و خود با سپاه بازگشت . چون مسافت پنج فرسنگ را طى كرد ، اهل شهر صلح را نقض كرده حاكم و اتباع او را كشتند . قتيبه بازگشت . ديوار شهر را نقب زد و حصار فرو ريخت . مردم شهر دوباره درخواست صلح كردند او قبول نكرد شهر را گرفت و تمام مردان نبرد را كشت . يكى از گرفتاران شهر مردى اعور ( واحد العين ) بود او كسى بود كه تركها را ضد مسلمين شورانيده بود .\r\nاو گفت : من فديهء خود را پنج هزار پارچه پرند مىدهم كه قيمت آنها هزار هزار ( ميليون ) است . قتيبه با مردم ( سران سپاه ) مشورت كرد همه گفتند : اين مزيد بر غنايم است . او ( اگر زنده بماند ) چه مىتواند بكند ؟ ( از كينهء او بيمى نيست ) قتيبه گفت :\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nبه خدا قسم يك فرد از مسلمين نبايد از تو بينديشد ، دستور داد او را كشتند . در آنجا از غنايم و اموال و اسلحه و ظروف زرين و سيمين اموال بسيار و بىشمار بدست آوردند كه هرگز در خراسان مانند آن را بدست نياورده بودند . تقسيم غنايم بعهدهء عبد اللّه بن والان عدوى كه يكى از بنى ملكان بود واگذار گرديد . قتيبه او را مرد امين ابن امين لقب داده بود . او ( در حقيقت ) امين و درستكار بود . يكى از صفات امانت پدرش اين بود كه مسلم پدر قتيبه مالى داشت بوالان گفت : من اين مال را نزد تو امانت مىگذارم و نمىخواهم كسى بداند ، در خفا مال را سپرد و هيچ كس ندانست خود والان گويد آن مال را به كسى مورد اعتماد داد و گفت بفلان جا ببر و بشخصى كه در آنجا منتظر است و گمنام مىباشد بده و برو ( و مدان كه او كيست ) . مسلم بار را بر يك استر بار كرد و بغلام خود گفت : اين مال را بفلان جا ببر و چون در آنجا مردى نشسته بينى مال را به او بده و بيا . او رفت و مال كه بر استر حمل شده بود با استر در آن محل گذاشت و برگشت . والان در آن محل مدتى منتظر نشست و چون غلام دير كرد گمان برد كه مسلم از سپردن مال منصرف شده پس از انتظار برگشت . اتفاقا در آن محل مردى از بنى تغلب نشسته بود . غلام استر را تا آنجا برد و خود برگشت .\r\nآن مرد تغلبى استر و مال بىصاحب را ديد بخانهء خود برد ، مدتى گذشت تا مسلم احتياج به آن مال پيدا كرد از والان مطالبه نمود . او گفت به من نرسيد . مسلم تصور كرد كه او خيانت كرده است . همه جا خيانت او را حكايت كرد . روزى آن مرد تغلبى شنيد به گوش مسلم گفت : آن مال نزد من است ، او را بخانهء خود برد و مال را به او داد .\r\nمعلوم شد كه والان خيانت نكرده است . مسلم به تمام مردمى كه خيانت والان را گفته بود امانت او را شرح داد و عذر خواست و او را از آن اتهام تبرئه نمود .\r\nچون قتيبه از فتح بيكند فراغت يافت به شهر مرو بازگشت .\r\n\r\nبيان بعضى حوادث\r\nدر آن سال عمر بن عبد العزيز كه والى مدينه بود امير الحاج شده بود . قاضى مدينه ابو بكر بن حزم و والى عراق و خراسان حجاج و نايب او در بصره جراح بن\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nعبد اللّه حكمى و قاضى آن شهر عبد اللّه بن اذينه و قاضى كوفه ابو بكر بن موسى اشعرى بودند . در آن سال عبيد اللّه بن عباس در مدينه وفات يافت . گفته شده است كه او در يمن وفات شد ، او از عبد اللّه بن عباس كوچكتر بود . در آن سال مطرف بن عبد اللّه بن شخير به مرض عمومى طاعون درگذشت در آن سال مقدام بن معديكرب كندى كه يك نحو يارى با پيغمبر داشت وفات يافت . گفته شده است در سنهء نود و يك درگذشت . در آن سال امية بن عبد اللّه بن اسيد وفات يافت . ( اسيد ) بفتح همزه ( شخير ) بكسر شين و خاء هر دو با نقطه و تشديد خاء و بعد از آن ياء است .\r\n\r\nآغاز سنهء هشتاد و هشت\r\n\r\nبيان فتح طوانه از بلاد روم\r\nدر آن سال مسلمة بن عبد الملك و عباس بن وليد بن عبد الملك هر دو روم را قصد و غزا نمودند . وليد بشهريار ارمنستان نوشت كه او بپادشاه روم بنويسد و به او اطلاع بدهد كه قوم خزر و شهرياران كوهستان ارمنستان همه متحد شده و قصد دارند بجنگ ما لشكر بكشند . شهريار ارمنستان بدستور و فرمان او عمل نمود . وليد هم باهل شام فرمان بسيج داد كه سوى ارمنستان لشكر بكشند كه عده بايد فزون و سپاه بايد عظيم باشد و خود بتجهيز سپاه پرداخت كه عظيم تجهيزى بود . راه جزيره را گرفتند و از آنجا ببلاد روم رفتند ( هر دو سردار برادر و فرزند خليفه بودند ) . در سرزمين روم جنگ برپا شد . سخت نبرد كردند و روميان شكست خورده گريختند ولى پس از گريز دوباره تجمع كرده سخت حمله نمودند و مسلمين تاب پايدارى نياورده تن بفرار و عار دادند ولى عباس ( فرزند وليد ) با عده‌اى پايدارى و دليرى كردند . ميان آن عده ابن محيريز لخمى بود . عباس به او گفت اهل قرآن و آنانى كه خواهان بهشتند كجا رفتند و چه شدند ؟ ابن محيريز گفت آنها را ندا بده و بخوان خواهند آمد . عباس فرياد زد : اى اهل قرآن . آنها همه برگشتند . خداوند روميان را منهزم كرد تا داخل شهر طوانه شدند . مسلمين هم آنها را محاصره كردند و در ماه جمادى الاول شهر را گشودند .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nگفته شد در آن سال يزيد بن وليد متولد گرديد .\r\n\r\nبيان بناى مسجد پيغمبر\r\nگفته شده است : وليد در ماه ربيع الاول بعمر بن عبد العزيز ( والى مدينه ) نامه نوشت و دستور داد كه مسجد رسول را بنا و تعمير و خانه‌ها و حجرهء همسران پيغمبر را داخل مسجد كند و هر چه در پيرامون مسجد هم هست تا حدود دويست گز از مالكين آن خريدارى و بصحن مسجد اضافه كند تا مسجد دويست در دويست گز باشد . به او دستور داد كه محل قبله را پيش ببرد ( از محل خود بالاتر و فراختر بسازد كه بالطبع تغيير خواهد كرد ) تو بر اين كار بيشتر از ديگران توانا هستى زيرا خويشان مبادرت ( خانوادهء عمر بن الخطاب ) با تو مخالفت نخواهند كرد . هر كه از فروش خوددارى كند ملك او را ارزيابى و با عدالت و تعيين قيمت حقيقى خانه او را بر سرش ويران كن و بهاى آن را به آنها بده و تو در اين كار مبتدى ( بدعت گذار ) نخواهى بود زيرا قبل از تو عمر و عثمان چنين ( تصرفى ) كرده بودند . عمر ( بن عبد العزيز ) آنها را احضار و نامه را براى آنها خواند . همه اجابت كردند و آمادهء دريافت حجت شدند . او هم بهاى املاك را پرداخت و آنها هم خانه‌هاى همسران پيغمبر را ويران ( و به مسجد اضافه ) كردند . بناى مسجد آغاز شد و كارگران ( و استادان ) از شام رسيدند كه وليد آنها را فرستاده بود . وليد بشهريار روم نوشت كه من مسجد پيغمبر را ويران كردم كه از نو بسازم . او هم صد هزار مثقال زر براى او فرستاد . باضافهء چهل بار شتر كاشى ( موزائيك آن زمان ) وليد هم آن هدايا را براى عمر بن العزيز فرستاد . عمر با مردم رفته پى را ريختند و ساختمان را آغاز نمودند . گفته شد : در همان سال مسلمة بن عبد الملك كشور روم را قصد و غزا كرد و سى قلعه گشود . از آنها قلعهء قسطنطين ( مقصود قلعهء مقدم نه خود شهر كه چند قرن بعد محمد عثمانى آن را گشود ) و قلعهء غزاله و قلعهء اخرم بود در آنجا هزار تن از مستعربين ( عرب‌شدگان ) را كشت و اموال بسيارى ربود .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\n\r\nبيان جنگ و غزاى نومشكث و رامثنه\r\nگفته شد : در آن سال قتيبة بن مسلم ، نومشكث را قصد و برادر خود يسار بن مسلم را در مرو جانشين خود كرد ، چون به مقصد رسيد مردم آن شهر در خواست صلح نمودند و با آنها پيمان صلح منعقد نمود . بعد از آن رامثنه را قصد كرد و مردم آن سامان به صلح تسليم شدند . او از آنجا رفت كه ناگاه تركها باتفاق سغديان و اهالى فرغانه با پادشاه خود كورنعابون ( در طبرى كوربغانون ) كه خواهرزادهء خاقان چين بود با دويست هزار سپاهى راه را بر مسلمين گرفتند و بعبد الرحمن بن مسلم برادر قتيبه كه فرمانده عقب داران سپاه بود رسيدند . فاصله ما بين او و سپاه فقط يك ميل راه بود . چون به او نزديك شدند بقتيبه خبر داد كه ناگاه تركان به او حمله كردند و جنگ شروع شد . قتيبه ( با لشكر ) برگشت و بعبد الرحمن در حالى رسيد كه نزديك بود تركها پيروز شوند . چون مسلمين قتيبه ( عقب‌دار ) را ديدند دلگرم شدند و تا ظهر سخت نبرد كردند . در آن جنگ نيزك ( همراه بود ) خوب امتحان داد و دليرى كرد كه او با قتيبه بود . تركها منهزم شدند . قتيبه توانست از رود بگذرد و از طريق ترمذ بمرو برسد .\r\n\r\nبيان كارهاى نيك وليد\r\nدر آن سال وليد بعمر بن عبد العزيز نوشت كه منازل حجاج ( و مسافرين ) را آباد و چاهها حفر كند . به او دستور داد كه فوارهء مدينه را تعمير و آب آن را ظاهر و جارى كند . او هم فواره را تعمير و آب آن را استخراج و روان نمود . چون وليد به حج كعبه رفت آن را ديد و خوب پسنديد و تعجب كرد و عده‌اى براى نگهدارى آن گماشت . باهل مسجد هم دستور داد كه آب لازم را از آن بگيرند . به تمام شهرستانها هم نوشت كه طرق و راهها را هموار و آباد و هر جا كه لازم شود چاه حفر كنند . جذاميان را هم در يك محل بازداشت و روزى آنها را مقرر نمود .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\n\r\nبيان بعضى حوادث\r\nدر آن سال عمر بن عبد العزيز ( والى مدينه ) امير الحاج بود .\r\nاو نسبت بجماعتى از قريش احسان و صلهء رحم كرد . او از محل ذى الحليفه احرام كرد و چون به محل تنعيم رسيد به او گفتند : آب مكه كم است و مىترسند حجاج دچار عطش شوند . عمر گفت : بيائيد دعا كنيم . او دعا كرد ، مردم هم دعا كردند ، همين كه رسيدند باران باريد و سيل از وادى رسيد . اهل مكه از آسيب سيل شديد ترسيدند .\r\nدر عرفه و مكه سيل روان شد و بر اثر آن خرمى و رفاه آمد . گفته شده است در آن سال كسى كه امير الحاج شده بود عمر بن وليد بود نه عمر بن عبد العزيز . حكام و عمال هم همان كسانى كه قبل از اين نامشان برده شده بود ( سال پيش ) در آن سال سهل بن سعد ساعدى وفات يافت . گفته شده است در سنهء نود و يك در گذشت كه عمر او بالغ بر صد سال شده بود . عبد اللّه بن بسر مازنى از ( طايفهء ) مازن بن منصور بود كه رو بد قبله نماز گذاشته بود در گذشت . ( قبل از تغيير قبله سوى بيت المقدس نماز مىگذاشتند بعد سوى مكه شد و او هر دو زمان را ادراك كرده بود ) او آخرين يارى از ياران پيغمبر بود كه در شام وفات يافت .\r\n( بسر ) بضم باء يك نقطه و سين بىنقطه است .\r\n\r\nآغاز سال هشتاد و نه\r\n\r\nبيان جنگ و غزاى روم\r\nگفته شده است در آن سال مسلمة بن عبد الملك و عباس بن وليد بن عبد الملك ( متفقاً ) قلعهء عموريه را قصد كردند . عباس بن وليد « اذروليه » را گشود . در آنجا با گروهى از روميان روبرو شد ، آنها را منهزم نمود . مسلمه هم سوى عموريه لشكر كشيد و در آنجا با روميان نبرد كرد . آنها گريختند و او هرقله و قمونيه را گشود . عباس هم صائفه را از ناحيه بذندون قصد كرد .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\n\r\nبيان جنگ و غزاى قتيبه در بخارى\r\nدر آن سال نامهء حجاج بقتيبه رسيد كه در آن نامه فرمان لشكر كشى بسوى بخارى داده بود تا وردان خداه ( خداى وردان - پادشاه ) را تعقيب كند . قتيبه با سپاه خود از رود گذشت و از ناحيهء زم كه عبور كرد با سغد و مردم كش و نسف در راه روبرو گرديد . هنوز بيابان را درنورديده با آنها جنگ كرد و ظفر يافت و راه بخارا را گرفت كه در خرقانهء سفلى لشكر زد كه در طرف راست وردان واقع بود . مردم آن سرزمين با سپاهى عظيم و بىشمار بمقابلهء او پرداختند . پس از دو روز جنگ بر آنها پيروز شد . سپس وردان خداه را قصد كرد كه او پادشاه بخارا بود ولى چيزى بدست نياورد و برگشت تا بمرو مستقر گرديد و از آنجا بحجاج گزارش داد . حجاج به او نوشت كه بخارا را براى من تصوير كن و اوضاع آن سرزمين را شرح بده . او صورتى از بخارا براى حجاج فرستاد . حجاج به او نوشت تو بايد نزد خداوند توبه كنى زيرا ( در تسامح ) مرتكب گناه شدى . بايد آن را قصد و فتح كنى . و نيز به او نوشت : « كس بكس و انسف نسف ورد وردان » يعنى سياست و كياست ، خرد و تدبير را در كش ( كه سين بىنقطه تلفظ مىشد ) به كار ببند و انسف را ويران و تباه كن و وارد وردان شو ( اين جمله يكى از موارد بلاغت عرب و رعايت جناس است كه بحث در آن خارج از موضوع ماست ) . هرگز عذر تراشى مكن و سختى راه را بهانه مگير . گفته شده است فتح بخارا در سنهء نود رخ داد چنان كه ما شرح خواهيم داد .\r\n\r\nبيان ايالت خالد بن عبد اللّه قسرى در مكه\r\nگفته شد : در آن سال خالد بن عبد اللّه قسرى بايالت مكه منصوب شد . او بر منبر رفت و براى مردم خطبه كرد و چنين گفت : اى مردم آيا كدام يك در خانوادهء خود بزرگتر است ؟ آيا جانشين مرد يا نمايندهء او ؟ به خدا قسم شما منزلت جانشينى را نمىدانيد . ابراهيم كه خليل الرحمن است از خداوند استسقا ( آب طلب ) كرد ، خدا به او آب شور داد و حال اينكه خليفه از خدا استسقا كرد و خداوند به او آب شيرين\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nو گوارا داد . مقصود آب شور چاه زمزم است و آب شيرين چاهى را كه وليد ( خليفه ) در محل ثنية طوى در حجون حفر كرده بود كه آب شيرين از آن آمد ، آب همان چاه را حمل مىكردند و در يك حوض احداث شده در جنب چاه زمزم مىريختند كه مردم بنوشند و قدر آن آب شيرين را ( از بركت خليفه ) بدانند . آن چاه خوشيد و آب آن ناپديد گرديد بحديكه امروز اثرى از آن نمانده و جاى آن را هم كسى نمىداند .\r\n( مقصود از مقايسهء خليفه با نماينده ترجيح وليد خليفه اموى بر ابراهيم پيغمبر خداوند است ) گفته شده است : او ( خالد ) در سنهء نود و يك بايالت مكه منصوب شد و نيز گفته شده نود و چهار كه ما آن را در همان تاريخ بيان خواهيم كرد .\r\n\r\nبيان قتل ذاهر پادشاه كشور سند\r\nدر آن سال محمد بن قاسم بن محمد بن حكم بن ابى عقيل ثقفى كه جد او و حجاج بن يوسف حكم مذكور بوده است كشور سند را گشود و ذاهر بن صصه پادشاه سند را كشت . حجاج او ( محمد نوادهء عم او ) را بإمارت مرز سند منصوب كرد و شش هزار مرد جنگى فرستاد و همه گونه وسايل بسيج را براى آنها فراهم كرد ، حتى نخ و سوزن ( باضافه بارهاى پنبهء به سركه آلوده و پرورده شده براى استفاده از آن هنگام طبخ يا تناول طعام كه حمل سركه در شيشه سخت بود و داستان آن مفصل است در كتب تاريخ و كتاب خود ايران بعد از اسلام نقل شده ) . محمد بمكران رفت و در آنجا چند روزى لشكر زد و بعد « قنزبور » را قصد و آن را فتح كرد . از آنجا راه « ارمائيل » را گرفت و به آن رسيد و آن را هم گشود ، سپس سوى « ديبل » لشكر كشيد و روز جمعه وارد آن ديار گرديد . در آنجا كشتىهائى را كه دستور داده بود رسيد و او مردان جنگى و اسلحه و لوازم و خواربار را در آن كشتىها حمل كرد . چون در محل « ديبل » لشكر زد گرداگرد لشكر خندق حفر كرد . در آنجا سپاه را مرتب نمود و هر گروهى را در محل شايسته موضع داد و منجنيق را بكاربرد . آن منجنيق عروس نام داشت و عده‌اى كه آن را به كار مىبستند بالغ بر پانصد تن بودند . در شهر « ديبل » يك بت عظيم بنام « دقل » بر پا بود ( مقصود از بت دگل بلند و عظيم است كه يك چوب‌دار باشد و آن مانند منار\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nاست ولى متحرك و سيار بود كه با آلات و ادوات به كار مىافتاد و آن بت صنم معبود بود ) .\r\nچون باد مىوزيد آن دار بحر كت مىآمد و گرداگرد شهر مىگشت . بد ( بت ) هم در يك منار عظيم و بلند بود كه آن دگل بر سر آن مناره نصب شده بود . هر چه پرستيده شود در نظر مردم آن سامان بت است . ( بد - معرب بت ) ( تعبير مؤلف بگردش دگل گرداگرد شهر خالى از اشكال نيست و احتمال مىرود چرخ مانندى در رأس آن نصب شده بود كه با وزش باد از هر طرف بگردش مىآمد نه اينكه از جاى خود بجاى ديگر منتقل شود . در هر حال نقل اخبار بدون تحقيق يا تجزيه و تحليل بسيار مشكل و غير قابل قبول است ) . او ( محمد بن قاسم كه تا امروز در نظر مسلمين هند و سند ستايش مىشود ) شهر را محاصره كرد و مدت حصار به طول كشيد ، آن دگل عظيم را هدف منجنيق عروس قرار داد و آن را شكست و ويران كرد كفار انهدام معبد را بفال بد تلقى كردند . محمد هم بجنگ آنها كوشيد . مردم از شهر بيرون آمده براى نبرد صف بستند و سخت جنگ كردند . محمد آنها را منهزم كرد . آنها دوباره به شهر پناه بردند .\r\nمحمد دستور داد كه نردبانها را بر ديوار و حصار نصب كنند . مردان جنگى بر نردبانها بالا رفتند . نخستين كسى كه بر فراز بارو رفت مردى از اهل كوفه از قبيلهء مراد بود . آن شهر را با نيرو و نبرد گشودند و مدت سه روز قتل عام انجام گرفت . محمد چهار هزار سپاهى مسلمان در آن شهر منزل داد و راه « بيرون » را گرفت . حاكمى كه از طرف ذاهر در آن شهر بود گريخت . مردم آن شهر قبل از آن به حجاج پيغام داده بودند كه آمادهء صلح و تسليم هستند . چون محمد رسيد اهل شهر با هدايا باستقبال او شتاب كردند و او را در شهر خود پذيرفتند . او باز از آن شهر خارج شد ، بهر شهرى كه مىرسيد آن را مىگشود تا آنكه از رود گذشت كه آن رود نزديك مهران بود . اهالى « سربيدس » نزد او رفتند و تن به صلح دادند . او باج و خراج بر آنها گذاشت و راه « سهبان » را گرفت و به آن شهر رسيد و آن را گشود . سوى رود مهران لشكر كشيد و در آنجا ميان راه لشكر زد . « ذاهر » خبر لشكر كشى او را شنيد آمادهء نبرد گرديد . محمد لشكرى تجهيز و سوى « سدوستان » روانه كرد . مردم آن سامان درخواست صلح و امان كردند ، به آنها امان داد و باج و خراج را مقرر كرد و از رود مهران گذشت\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nتا نزد پادشاه رسيد . هنگام عبور از رود پل بست و گذشت . ذاهر هم نسبت به او چندان اهتمام و اعتنا نداشت و او را كوچك و ناچيز مىپنداشت تا مصاف دو لشكر مقرر گرديد .\r\nذاهر بر فيل سوار بود و در پيرامون او پيلان و دليران مردافكن بودند . سخت جنگ كردند . جنگى كه مانند آن شنيده نشده بود . ذاهر پياده شد و هنگام غروب به خاك افتاد ، كفار تن بفرار دادند و مسلمين بهر نحوى كه خواستند و توانستند آنها را كشتند .\r\nقاتل ذاهر گفت :\r\n الخيل تشهد يوم ذاهر و القنا * و محمد بن القاسم بن محمد\r\nانى فرجت الجمع غير معرد * حتى علوت عظيمهم بمهند\r\nفتركته تحت العجاج مجندلا * متعفر الخدين غير موسد \r\nيعنى : خيل در واقعه ذاهل و نيزه‌ها و شخص محمد بن قاسم بن محمد گواهى ميدهند كه من صف جمع را بىباكانه شكافتم تا آنكه بر بزرگ آنها فراز گشتم و او را با شمشير هندى كشتم . او را زير گرد و خاك به خون آغشته گذاشتم . دوزخ او خاك‌آلود و سر وى بىبالش بود .\r\nچون ذاهر كشته شد ، محمد بر كشور سند غالب گرديد . شهر « راور » را هم با نيرو و نبرد گشود .\r\nهمسر ذاهر ترسيد گرفتار شود خود و كنيزان خود را به آتش سوخت .\r\nهمچنين اموال خود را به آتش انداخت . بعد از آن محمد سوى « برهمناباذ » كهنه لشكر كشيد . آن شهر دو فرسنگ از شهر منصوره دور بود . در آن زمان شهر منصوره نبود ( بعد از آن بدين نام احداث و مشهور گرديد ) . جاى منصوره جنگل بود .\r\nگريختگان كفار در آن شهر پناهنده بودند . محمد با آنها نبرد كرد و با قوه آن محل را تصرف نمود . بسيارى از پناهندگان را كشت و شهر را هم ويران كرد .\r\nاز آنجا سوى رود و بغرور لشكر كشيد . مردم آن دو شهر درخواست صلح و امان كردند و او به آنها امان داد به شرط اينكه مسلمين را هنگام سفر و عبور بمهمانى بپذيرند . بعد از آن مردم آن سامان مسلمان شدند . بعد راه بسمد را گرفت و با مردم آن صلح نمود . باز به شهر روز رفت . آن شهر يكى از شهرهاى ( بزرگ ) سند بر كوه\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nواقع و بنا شده بود ، آن را محاصره كرد .\r\nمردم ناگزير تن به صلح دادند ، از آنجا سكه را قصد و فتح كرد ، سپس از رود بياس گذشت تا بملتان رسيد . مردم شهر با او جنگ كردند و ناگزير تن بگريز داده به شهر پناه بردند . محمد آنها را محاصره كرد . مردى نزد او رفت و گفت : من مجراى آب شهر را به تو نشان مىدهم كه با بريدن آب تسليم خواهند شد . او آبى را كه به شهر جارى مىشد بست . مردم تشنه شدند ناگزير تسليم شده تن به حكم او دادند . او هم مردان نبرد را كشت و زنان و كودكان را اسير كرد . پرستاران بت را هم كه عدهء آنها شش هزار تن بود گرفتار نمود . مال و زر بسيار بدست آورد . اموال را در خانه‌اى كه ده گز طول و هشت گز عرض داشت جمع كرد . هر چه زر بدست مىآمد در انبار از يك منفذ ريخته مىشد . آن انبار بيت ملتان ناميده شد . بعد از آن آن را بيت الفرج ناميدند ، زيرا فرج بمعنى مرز است ( و مخارج مرزداران از آن تأمين مىشد . فرج شكاف و مرز است گويا آن خانه از اول گنج بت‌خانه بوده و بطوريكه مؤلف تعبير كرده وصف آن ناقص است . از اول انبار ذخاير و محل انداختن نذر و هديه بوده است كه از بالاى انبار و از شكاف و منفذ زر و گوهر بت‌پرستان به صورت هديه و نذر انداخته مىشد كه با آن وضع بدست مسلمين افتاد و گر نه بناى جديد به صورت محل نذر و نياز ضرورت نداشت ) . بت ملتان را مردم بت‌پرست از همه جا زيارت مىكردند و اموال خود را وقف آن مىكردند و هنگام زيارت و حج سرها و ريشهاى خود را در معبد آن بت مىتراشيدند . آنها ادعا مىكردند كه آن صنم ايوب پيغمبر بوده كه جهانگير و كشورگشائى او بدان درجه رسيده بود ( موضوع ايوب و نسبت او بدان بت افسانه است ) . حجاج بمخارج لشكر كشى ( سند ) نگاه كرد ديد كه شصت هزارهزار ( ميليون ) نفقه و خرج آن شده است ، عايدات و غنائم هم صد و بيست هزار هزار درهم بود . گفت : شصت هزار هزار درهم سود ما شد بعلاوه انتقام خود را از ذاهر گرفتم كه سر او را بدست آورديم ( آن هم يك غنيمت است ) . پس از آن حجاج مرد . ما بخواست خداوند در خبر مرگ حجاج يادى از محمد ( بن قاسم ) خواهيم برد .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\n\r\nبيان امارت موسى بن نصير در افريقا\r\nدر آن سال وليد بن عبد الملك ، موسى بن نصير را بامارت افريقا منصوب نمود .\r\nنصير پدر موسى سر نگهبان معاويه بود . چون معاويه براى جنگ على بصفين رفت نصير از متابعت وى خوددارى كرد . به او گفت : چرا تو با من بجنگ على نمىآئى و حال اينكه من به تو حق دارم ( احسان كرده‌ام ) . گفت : من شريك كفر تو نسبت بخداوندى كه شكر او بر شكر تو مقدم است نخواهم بود . معاويه خاموش شد . موسى بن نصير بافريقا رسيد . در آنجا با كسى كه جانشين حسان در افريقا شده بود صلح نمود .\r\nقبايل بربر بدان كشور طمع برده بودند زيرا احسان را از خود دور ديدند .\r\nچون موسى بدان قاره رسيد صالح را از امارت آن ديار عزل نمود . به او اطلاع داده شد كه قومى از طاعت سرپيچيده‌اند . فرزند خود عبد اللّه را بجنگ آنها فرستاد . او نبرد كرد و فيروز شد و هزار تن از آنها اسير گرفت . بعد از آن دريانوردى كرد و بجزيرهء « ميورقه » رسيد ، در آنجا غنائمى بدست آورد و مال بىشمارى ربود و بسلامت بازگشت . فرزند ديگرش را بنام هارون براى جنگ قبيلهء ديگرى فرستاد ، او هم پيروز شد و مانند عدهء نخستين اسير گرفت .\r\nخود موسى شخصاً لشكر كشيد و قبيلهء ديگرى را قصد نمود و غنايم بسيارى بدست آورد . چون عدهء اسراء را شمردند ( از مجموع آنها در جنگهاى مختلف ) خمس آنها بالغ بر شصت هزار اسير گرديد . هيچ كس چنين عده‌اى را به ياد نياورده است . ( كه مجموع اسراء سيصد هزار بوده ) . بعد از آن افريقا دچار قحط و غلاء گرديد . او مردم را جمع كرد و استسقا ( دعاى طلب ) نمود . او خطبه خواند و نام وليد را نبرد ( مانند پدر خود نصير بنى اميه را غاصب مىدانست ) . به او اعتراض شد ، گفت : در اين مقام نبايد نام كسى برد . جز نام خداوند عز و جل نام هيچ كسى را نبايد برد . باران نازل شد و نرخها تنزل كرد و زمين خرم گرديد . بعد از آن سوى طنجه به قصد غزا لشكر كشيد كه بازماندگان بربر را دنبال و ريشه‌كن كند . آنها از او گريخته بودند ، او به آنها رسيد و كشت و بسيار كشت بعد از آن بسوس سفلى رسيد . هيچ كس قادر بر دفع او نبود . بربريان امان\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nخواستند و اطاعت كردند . در طنجه غلام خود را بحكومت منصوب كرد . او طارق بن زياد بود ، فاتح اسپانى كه هنوز جبل الطارق بنام اوست ) .\r\nگفته مىشود : آن غلام صدفى بود سپاهى عظيم هم به او قرار داد . كسانى هم براى تعليم قرآن براى افراد سپاه ( كه تازه مسلمان و بربر بودند ) بر گزيد كه فرايض ( اسلام ) را به آنها بياموزند . خود بافريقا ( وسط ) برگشت . در عرض از قلعهء « مجانه » گذشت . مردم آن تحصن كردند و در را بر خود بستند . او عده‌اى براى محاصرهء آنان بفرماندهى بشر بن فلان گذاشت و رفت . بشر هم بعد از او قلعه را گشود كه بنام او معروف گرديد و گفته شد قلعهء بشرقا امروز به همين نام مانده است .\r\nگفته شده است : امارت و ايالت موسى بن نصير در سنهء هفتاد و هشت بوده كه عبد العزيز بن مروان هنگام امارت او در مصر از طرف برادرش عبد الملك موسى را برگزيده بود .\r\n\r\nبيان بعضى حوادث\r\nدر آن سال مسلمة بن عبد الملك از طرف آذربايجان تركها را قصد و غزا كرد و چند قلعه و شهر را گشود . در آن سال عمر بن عبد العزيز امير الحاج بود .\r\nحكام و عمال هم همان كسانى بودند كه در سال پيش نام آنها برده شد . در آن سال عبد اللّه بن ثعلبة بن صعير عذرى هم پيمان بنى زهره در گذشت . او چهار سال قبل از هجرت متولد شده بود . گفته شده است او در سنهء ششم هجرى متولد گرديد .\r\n( صعير ) بضم صاد و فتح عين هر دو بىنقطه . در آن سال ظليم غلام عبد اللّه بن سعد بن ابى سرح در افريقا وفات يافت .\r\n( ظليم ) بفتح ظاء نقطه‌دار و كسر لام است .\r\n\r\n[ سال 90 
  ]\r\n\r\nبيان فتح بخارى\r\nپيش از اين اشاره كرده بوديم كه حجاج بقتيبه نامه نوشت و دستور داد كه او از تسامح خود در برگشتن از جنگ وردان خداه پادشاه بخارى توبه كند . به او تعليم\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nداده بود كه از چه محلى بايد به شهر رخنه يابد ( از روى نقشه‌اى كه بدست حجاج بود و دورادور ناظر اوضاع جنگ مىشد و نقشه را خود قتيبه فرستاده بود ) . همين كه نامه رسيد قتيبه براى جنگ و فتح بخارا لشكر كشيد و آن در سنهء نود بود . وردان خداه بسغديان توسل نمود و مدد خواست . همچنين تركانى كه در پيرامون بخارا زيست مىكردند از آنها يارى خواست . همه رسيدند ولى قتيبه سبقت جست و بمحاصرهء بخارا پرداخت . چون مدد رسيد محصورين از شهر بيرون رفته بمقابله و مقاتله كوشيدند . قبيلهء ازد گفتند : ما را از خود ( مسلمين ) جدا كنيد و يك طرف ميدان جنگ را بما واگذار نمائيد . قتيبه گفت : ( جدا شويد ) و پيش برويد ( حمله كنيد ) .\r\nازديان پيش رفتند و سخت نبرد كردند ولى بعد شكست خورده پشت بدشمن دادند و مشركين آنها را تعقيب كردند تا گريختگان ازد بلشكرگاه ( مسلمين ) پناه بردند و از لشكرگاه هم گذشتند تا آنكه زنان آنها به روى خيل گريخته ايستاده سر اسبها را زدند و سخت گريستند . گريختگان كه ( با مشاهدهء حال زنان ) دچار حمله و سرزنش زنان شده بودند ناگزير برگشتند و دليرى كردند . دو جناح مسلمين هم بر تركها حمله كرده و آنها را ميان دو سنگ آسيا گرفتند و سخت خرد و تباه كردند تا مهاجمين ( كه بتعقيب قبيلهء ازد دلير شده بودند ) به عقب برگشتند . سپاهيان ترك بر بلندى ايستاده پايدارى نمودند . قتيبه گفت : كيست كه بتواند آنها را از جاى خود براند ؟ هيچ يك از قبايل عرب جواب ندادند . او نزد بنى تميم رفت و گفت : امروز يكى از وقايع تاريخى شما باشد . وكيع ( دلير مشهور عرب كه بعد قتيبه را نابود كرد و جاى او را گرفت ) پرچم را گرفت و گفت : اى بنى تميم آيا شما امروز مرا تنها مىگذاريد و تسليم دشمن مىكنيد . گفتند : هرگز اى ابا مطرف . هريم بن ابى طحمه فرمانده خيل بنى تميم و وكيع رئيس آنها بود . وكيع گفت : ( فرمان داد ) اى هريم خيل خود را پيش ببر . سپس پرچم را به او داد و گفت : حمله كن ، هريم با سواران خود حمله نمود . وكيع هم لشكر پياده را سوق داد ، هريم بيك رود فاصل بين عرب و ترك رسيد .\r\nناگزير توقف كرد . وكيع گفت : اى هريم پيش برو . هريم مانند شتر مست به او نگاه كرد و گفت : آيا مىگوئى من سوارها را به آب اندازم ؟ اگر آنها بگريزند هلاك\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nخواهند شد اى احمق ! وكيع گفت : اى زادهء فرومايگان تو فرمان مرا به كار نمىبندى و اطاعت نمىكنى ؟ آنگاه با گرزى كه در دست داشت بر سر او زد . هريم ناگزير خيل را به آب انداخت و از رود گذشت ، وكيع هم بجاى سواران كه تهى شده بودند رسيد دستور داد يك پل چوبى بر رود بستند . باتباع خود گفت : هر كه بمرگ تن مىدهد از رود بگذرد و گر نه در جاى خود بماند . فقط هشتصد مرد نبرد با او عبور كردند . چون از نهر گذشت و بدشمن نزديك شد بهريم گفت : تو آنها را نيزه پيچ كن تا بجنگ تو مشغول شوند و ما را آزاد بگذارند . هريم با سواران خود بر آنها حمله كرد تا با هم آميختند و به يكديگر آويختند ، سخت بجنگ ادامه دادند تا آنها را از تل فرود آوردند .\r\nقتيبه فرياد زد : مگر نمىبينيد كه دشمن تن بگريز داده است . هر كس يك سر از دشمن بياورد صد درهم جايزه خواهد داشت . بسيار سر بريدند و نزد او بردند . يازده تن از بنى قريع يازده سر بردند كه يكى بعد از ديگرى رسيدند . از هر يك كه مىپرسيدند تو از كدام طايفه هستى ؟ مىگفت : از بنى قريع ، ناگاه مردى از قبيلهء ازد رسيد و سربريده پيش انداخت . از او پرسيدند از كدام قبيله هستى ؟ گفت : از بنى قريع .\r\nجهم بن زحر او را شناخت و گفت : به خدا دروغ مىگويد او از قبيلهء ازد است . قتيبه از او پرسيد چه علت داشت كه تو دروغ بگويى . گفت : چون ديدم هر كه سر آورد گفت :\r\nمن قربعى هستم تصور كردم كه اين كلمه بآوردن سر اختصاص دارد ( هر كه بايد جايزه بگيرد ملزم است كه آن كلمه را بگويد . مقصود از اين نكته فزونى دليران بنى قريع است كه بيشتر از ديگران سر بريدند ) . خاقان و فرزندش هر دو گريختند و خداوند فتح را نصيب آنها ( مسلمين ) كرد و او ( قتيبه ) مژده فتح را براى حجاج نوشت .\r\n\r\nبيان صلح قتيبه با سغديان\r\nچون قتيبه بر اهل بخارى پيروز شد سغديان از سطوت او بيمناك شدند . طرخون پادشاه سغد ( پس از فرار ) باتفاق دو سوار بازگشت و بسپاه قتيبه نزديك شد و درخواست كرد كه مردى از سپاهيان بيايد و پيغام او را برساند و با او سخن بگويد ، قتيبه حيان نبطى ( سردار ديلمى كه بغلط نبطى خوانده مىشد زيرا به دو زبان تكلم مىكرد و\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nچون نبط در بين النهرين به دو زبان تكلم مىكردند يا از دو نژاد مختلف بودند حيان ديلمى را بر آنها قياس كرده بودند و او در آن زمان داراى تاريخ مهم بود ) را نزد او فرستاد . او بتوسط حيان درخواست صلح نمود كه مبلغى فديه و جزيه فوراً و نقداً تأديه كند . قتيبه پذيرفت و پيمان صلح را با او بست و او بازگشت . قتيبه هم باتفاق نيزك برگشت .\r\n( حيان ) با حاء بىنقطه و ياء تشديد شده كه دو نقطه زير باشد و در آخر آن نون است .\r\n\r\nبيان خيانت نيزك و فتح طالقان\r\nگفته شده است : چون قتيبه برگشت نيزك از او بيمناك گرديد زيرا پيروزى و كشورگشائى او را ديد و سخت رميد و ترسيد . باتباع خود گفت : من از اين مرد امان ندارم بهتر اين است كه از او اجازه بگيرم و بر گردم . از قتيبه اجازه خواست و به او اجازه داد و در عين حال به او ( دوستى او ) اميدوار بود ( اعتماد داشت ) . او طخارستان را قصد و شتاب كرد تا بنوبهار ( بت‌خانهء معروف ) رسيد . در آنجا پياده شد . نماز خواند ( عبادت كرد ) و تبرك نمود . باتباع خويش گفت : من شك ندارم كه قتيبه از اجازه دادن به من پشيمان شده است ، او بمغيره ( عامل او ) خواهد نوشت كه مرا بازداشت كند .\r\nچنين بود كه قتيبه از رهائى وى پشيمان شد و بمغيرة بن عبد اللّه پيغام داد كه نيزك را بازداشت كند . نيزك باتفاق مغيره هر دو مسافتى رفتند ناگاه نيزك خود را بدرهء « خلم » رسانيد مغيره ناگزير و نا اميد برگشت و نيزك قتيبه را خلع كرد . سپهبد بلخ و باذان پادشاه مرورود و پادشاه طالقان و پادشاه فارياب و پادشاه جوزجان ( همه ملوك الطوائف بودند ) نوشت كه آنها هم او را خلع و عصيان را آغاز كنند ، همه اجابت كردند ، با آنها قرار گذاشت كه در بهار لشكر بكشند و با قتيبه جنگ كنند . بكابل شاه هم نوشت و از او يارى و پناه خواست ، اموال و ذخائر خود را هم نزد او فرستاد و از او اجازه خواست كه هنگام لزوم به او پناه ببرد و او هم پذيرفت .\r\nجيغويه پادشاه طخارستان ضعيف و ناتوان بود ، نيزك او را گرفت و بند كرد .\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nدست او را با زنجير زرين بست مبادا او بمخالفت بر خيزد ، جيغويه پادشاه ( طخارستان ) بود و نيزك بندهء او محسوب مىشد ، پس از بند از او آسوده شد . عامل و حاكم قتيبه را از آن سامان طرد كرد ، خبر خلع قتيبه قبل از فصل زمستان به خود او رسيد كه در آن هنگام سپاهيان پراكنده شده و بديار خود برگشته بودند . عبد الرحمن بن مسلم برادر خود را با دوازده هزار سپاهى سوى بزوقان فرستاد و به او گفت در آنجا بمان و دست به هيچ كارى مزن تا فصل زمستان بپايان رسد ، آنگاه سوى طخارستان برو بدان كه من نزديك تو خواهم بود ( مدد خواهد رسيد ) . چون زمستان پايان يافت قتيبه بنيشابور و ساير بلاد نوشت كه سپاهيان بسيج و سوى او شتاب كنند . لشكرها قبل از موسم رسيدند و او سوى طالقان لشكر كشيد كه پادشاه آن بلاد هم او را خلع و با نيزك متحد شده بود . قتيبه به آن كشور رسيد و جنگ را آغاز كرد و بسيارى از مردم را كشت . كشتار عظيمى بود . در مسافت چهار فرسنگ از دو طرف چوبهاى دار را نصب كرد و عدهء بسيارى را در دو جانب جاده بدار كشيد كه همه بيك نسق بهم پيوسته بودند ، آن سال قبل از آغاز جنگ نيزك پايان يافت . ما بقيهء اين شرح را در وقايع سنهء نود و يك خواهيم نوشت بخواست خداوند .\r\n\r\nبيان فراز يزيد بن مهلب و برادران او از زندان حجاج\r\nگفته شده است : در آن سال يزيد بن مهلب و برادران او از زندان حجاج گريختند .\r\nحجاج بر ستق آباد رفته بود كه لشكرى براى جنگ كردها تجهيز و روانه كند زيرا آنها بر كشور فارس غالب شده بودند و آن را در تصرف داشتند . يزيد بن مهلب و برادرانش عبد الملك و مفضل همراه او و در سپاه او بودند ، حجاج آنها را در محلى حبس كرده و گرداگرد آنها خندق مانندى كشيده بود كه نتوانند بگريزند و نگهبانان آنها عده‌اى از شاميان بودند .\r\nاو از آنها شش هزار هزار ( درهم ) مطالبه مىكرد و آنها را رنج و شكنجه ميداد .\r\nيزيد با نجابت بر آن شكنجه بردبارى مىكرد . آن متانت و صبر موجب ملال و رنج حجاج شده بود . بحجاج گفته شد او ( يزيد ) هدف تير شده بود كه پيكان در ران\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nو مانده است هر گاه محل زخم را لمس كنند او از شدت درد فرياد مىكشد . حجاج دستور داد كه او را با لمس و مس همان زخم شكنجه دهند . چون دست بجاى زخم زدند سخت فرياد كشيد در آن هنگام خواهرش دختر مهلب زن حجاج بود چون فرياد وى را شنيد خود فرياد كشيد و زارى كرد . حجاج او را طلاق داد . بعد از آزار آنها دست برداشت بتأديب آنها پرداخت و آنها بنجات خود از عذاب و زندان ميكوشيدند ، مروان برادر ديگر آنها در بصره بود به او پيغام دادند كه چند اسب براى فرار آنها آماده كند . اسبها را بميدان بفرستد و تظاهر كند كه قصد فروش آنها را دارد او هم بدستور آنها عمل نمود . برادر ديگر آنها حبيب در بصره دچار رنج و شكنجه بود ، يزيد براى نگهبانان طعام خوب و بسيار طبخ و آماده كرد و به آنها داد . شراب داد كه نوشيدند و مست شدند و سرگرم خوردن و نوشيدن بودند . يزيد لباس آشپز خود را پوشيد و از محبس بيرون رفت . علاوه بر تغيير لباس يك ريش بلند و سفيد براى خود ساخت و به صورت آويخت و خارج شد . يكى از نگهبانان او را به آن صورت و لباس ديد گفت : اين خراميدن يزيد بايد باشد ولى چون ريش سفيد او را ديد آن هم هنگام شب از تعقيب او خوددارى و بازگشت . مفضل نيز بيرون رفت و كسى متوجه او نگرديد بكنار رود رسيدند كه در آنجا كشتى آماده حمل آنها بود . يزيد و مفضل هر دو سوار كشتى شدند . عبد الملك نيز به آنها ملحق شد و هر سه برادر گريختند . آن شب را تا صبح مسافتى را طى كردند هنگام بامداد نگهبانان متوجه فرار آنان شدند و بحجاج خبر دادند . حجاج بيمناك شد و تصور كرد كه آنها بخراسان رفته در آنجا خواهند شوريد و كارها را تباه كنند براى قتيبه پيك فرستاد و دستور احتياط داد . چون يزيد به محل بطائح رسيد خيل باستقبال او رسيد . او و برادرانش سوار شدند و با خود رهنما از قبيلهء كلب بردند . از طريق سماوه راه شام را گرفتند . دو روز بعد بحجاج خبر دادند كه آنها راه شام را گرفتند . او بوليد بن عبد الملك ( خليفه وقت ) نوشت و خبر داد . يزيد رفت تا بفلسطين رسيد و بر وهيب بن عبد الرحمن ازدى وارد شد . او مردى كريم ( از قبيله خود يزيد بن مهلب ) بود . او نزد سليمان بن عبد الملك مقرب و محترم بود . وهيب نزد سليمان رفت و خبر ورود يزيد و برادرانش را داد و گفت : آنها\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nپناهندهء من هستند و از خشم حجاج مىترسند . سليمان گفت : آنها را نزد من حاضر كن آنها در امان هستند ، تا من زنده هستم هرگز دست حجاج به آنها نخواهد رسيد . او آنها را حاضر كرد و آنها در جاى امن زيست كردند . حجاج هم بوليد نوشت كه خانوادهء مهلب عهد و امان خداوند را نقض و خيانت كردند و از دست من گريختند و بسليمان پيوستند . وليد هم از آنها ترسيد و گمان برد كه آنها بخراسان مىروند و فتنه و آشوب را بر پا مىكنند چون دانست كه آنها پناهنده برادرش سليمان شده‌اند از خشم خود كاست ولى از اين حيث دلتنگ شد كه ديگر مالى از آنها بدست نخواهد آورد . سليمان هم بوليد نوشت كه يزيد نزد من ( پناهنده ) است . او فقط سه هزار هزار ( درهم ) بدهكار است زيرا حجاج براى او شش هزار هزار غرامت مقرر كرده و او از اين مبلغ سه هزار هزار پرداخته پس فقط سه هزار هزار مانده و من خود اين مبلغ را خواهم پرداخت .\r\nوليد بسليمان نوشت به خدا قسم من به او امان نخواهم داد مگر اينكه او را نزد من روانه كنى . سليمان نوشت اگر من او را نزد تو بفرستم حتماً خودم هم با او همراه خواهم بود .\r\nوليد به او نوشت : به خدا قسم اگر تو همراه او بيائى من به او امان نخواهم داد . يزيد خود گفت : مرا نزد او روانه كن به خدا قسم من ميل ندارم كه سبب دشمنى ميان تو و او باشم يا مردم مرا براى دو برادر مايه شوم و نكبت بدانند . مرا روانه كن و بهترين نامهء ملاطفت آميز را به او بنويس و با من بفرست . او هم او را روانه كرد و فرزند خود ايوب را با او همراه نمود . وليد دستور داده بود كه او را با غل و زنجير روانه كند . سليمان به فرزند خود دستور داد كه چون بر وليد وارد شويد تو با يزيد هر دو بيك زنجير بسته و بدان بند وارد شويد . او همچنين كرد و چون وليد حال برادرزادهء خود را ديد گفت : كار ما نسبت بسليمان به اين اندازه رسيده است ؟ ايوب هم نامهء پدر را بعم خويش داد و گفت :\r\nاى امير المؤمنين پناه پدرم را مشكن و حال اينكه تو بحفظ پناه و عهد و احترام او از خود او احق و اولى هستى جان من فداى تو باد . اميد كسى را كه پناه ما را بسبب مقام تو موجب نجات خود دانسته بيأس مبدل مكن . كسى كه از ما عزت بخواهد و حال اينكه عزت ما را زادهء عزت و عظمت تو بداند نبايد از اين عزت محروم و نا اميد شود وليد هم نامهء سليمان را خواند ديد كه او با ملاطفت تعطف و ترحم او را در خواست و تأديهء\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nمال را ضمانت نموده است گفت : ما بر سليمان سخت گرفتيم . آنگاه خود يزيد سخن را آغاز كرد و عذر خواست . وليد هم به او امان داد . او هم نزد سليمان برگشت . وليد هم بحجاج نوشت كه من نتوانستم بيزيد و خانوادهء او كه پناهندهء سليمان هستند كارى بكنم . تو هم ( از آزار بقيهء خانوادهء او ) خوددارى كن . او هم خوددارى كرد . ابو - عيينة بن مهلب نزد حجاج بود كه براى او هزار هزار غرامت مقرر شده بود . حجاج از او صرف نظر كرد . همچنين نسبت بحبيب بن مهلب . يزيد بن مهلب هم نزد سليمان ماند .\r\nهمواره هدايا را تقديم مىكرد و انواع خوراكها را مىپخت و مىفرستاد ( بوسيلهء آشپز ) هر هديه هم كه براى يزيد فرستاده مىشد بسليمان مىداد . همچنين سليمان متقابلًا هر هديه كه ديگران براى او مىفرستادند نصف آن را بيزيد مىداد . هر كنيز زيبائى را كه مىپسنديد بيزيد مىداد .\r\n\r\nبيان بعضى حوادث\r\nدر آن سال مسلمة بن عبد الملك كشور روم را قصد و غزا كرد . پنج قلعهء محكم را كه در سوريه است گشود . عباس بن وليد نيز به قصد غزا لشكر كشيد تا به ارزن در سوريه رسيد . وليد بن عبد الملك قرة بن شريك را بايالت مصر منصوب كرد آن هم پس از عزل برادر خود عبد الملك بن عبد الملك از ايالت مصر . در آن سال روميان خالد بن كيسان دريادار ( مسلمين ) را گرفتار كردند . پادشاه روم او را بعنوان هديه بوليد اهداء و آزاد كرد . در آن سال عمر بن عبد العزيز كه امير مكه و مدينه بود امير الحاج شد .\r\nامير عراق و خاور ( سراسر ايران ) حجاج بن يوسف و عامل او در بصره جراح بن عبد اللّه حكمى بود ، قاضى بصره هم عبد الرحمن بن اذينه و والى خراسان قتيبة بن مسلم و امير مصر قرة بن شريك بودند . در آن سال انس بن مالك انصارى وفات يافت ، گفته شد او در سنهء نود و دو در گذشت يا در سنهء نود و سه . عمر او نود و شش سال بود . گفته شده است سن او صد و شش يا هفت سال بود . در آن سال ابو العاليهء رياحى در ماه شوال وفات يافت .\r\nنصر بن عاصم ليثى نحوى ( علم نحو ) هم در آن سال درگذشت . او علم نحو را از ابو الاسود دؤلى آموخته بود . گفته شده است در سنهء نود وفات يافت ( احتياجى بترديد ندارد زيرا\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nهمان سال نود بود كه حوادث آن را نقل كرده است نه سال ديگرى كه توضيح لازم داشته باشد ) .\r\n\r\nآغاز سنهء نود و يك\r\n\r\nبيان بقيهء وقايع قتيبه و نيزك\r\nپيش از اين شرح داده بوديم كه چگونه قتيبه سوى نيزك لشكر كشيد و در طالقان چه حوادثى رخ داد و چه كسانى كشته شدند . چون طالقان را گشود برادر خود عمر بن مسلم را بحكومت آن شهر منصوب نمود . گفته شده است پادشاه آن سامان جنگ نكرده تسليم شد و قتيبه از او صرف نظر كرد ولى در آنجا دزد و راهزن بسيار بود كه قتيبه آنها را كشت و بدار آويخت ( چنان كه شرح آن گذشت ) . قتيبه از آنجا راه فارياب را گرفت ، شهريار آن ديار با خضوع و تسليم نزد او رفت و او خوددارى كرد و يك تن هم نكشت يكى از افراد خاندان خود را بحكومت آن شهر منصوب كرد ( در طبرى بجاى اهله باهله كه قبيلهء قتيبه باشد آمده و بايد چنين باشد و مؤلف اشتباه كرده ولى در هر حال باهله هم اهل او محسوب مىشود ) .\r\nپادشاه جوزجان خبر لشكر كشى او را شنيد بكوهستان پناه برد ، قتيبه هم بجوزجان رفت و اهالى آن سامان بفرمان او گردن نهادند او هم پذيرفت و يك تن هم از آنها نكشت . عامر بن مالك حمانى را بحكومت آن شهر منصوب كرد و راه بلخ را گرفت ، مردم بلخ باستقبال او شتاب كردند . او فقط يك روز در آن شهر ماند و بعد بدنبال برادر خود عبد الرحمن كه در راه و وادى خلم بود رفت . نيزك هم سوى بغلان رخت كشيد و عده‌اى در مدخل دره و پيچ و خم آن براى دفاع گماشت تا دره را از دشمن محافظت كنند . جنگجويان خود را هم در يك قلعه بالاى دره نگهداشت كه آن قلعه بسيار محكم بود . قتيبه چند روزى ماند كه با آنها نبرد مىكرد . قادر بر گشودن دره نبود زيرا تنگناى سختى بوده است ، راهى هم براى رسيدن بنيزك نداشت و راه منحصر به همان دره بود . وادى و دامن كوه هم گنجايش لشكرهاى او را نداشت . در حال حيرت\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nو سرگردانى مانده بود ناگاه مردى امان خواست به شرط اينكه مدخل و راه قلعه را به او نشان دهد كه آن راه پشت كوه مستور بود . قتيبه به او امان داد . عده‌اى از مردان دلير با او فرستاد ، او هم آنها را نزديك قلعه از پشت كوه و دره برد . ناگاه آن عده بر محافظين قلعه كه غافل بودند شبيخون زدند آنها را كشتند و بعضى گريخته نجات يافتند . قتيبه وارد قلعه شد . از آنجا به محل سمنجان رفت و چند روزى در آنجا ماند و بعد نيزك را قصد كرد . برادر خود عبد الرحمن را با مقدمهء لشكر فرستاد ، نيزك محل اقامت خود را ترك كرد و رفت . وادى فرغانه را پيمود بار و اموال خود را نزد كابل‌شاه فرستاد و خود در محل كرز اقامت گزيد . عبد الرحمن هم در مقدمهء لشكر پيش مىرفت تا نزديك كرز رسيد و در آنجا لشكر زد . قتيبه هم بفاصلهء يك منزل از عبد الرحمن لشكر زد كه آن فاصله دو فرسنگ بود . نيزك هم در كرز سنگر گرفت و تحصن نمود . هيچ راهى هم به او نبود مگر يك تنگناى سخت كه چهار پايان طاقت و قدرت عبور از آن را نداشتند . قتيبه هم مدت دو ماه او را محاصره كرد تا ذخيرهء طعام نيزك كم شد و مرض ابله در اتباع وى شيوع يافت . جيغويه هم به مرض آبله مبتلا گرديد .\r\nقتيبه از رسيدن فصل زمستان و شدت سرما بيمناك شد . سليم ناصح را نزد خود - خواند و گفت برو نزد نيزك و بكوش كه او را بدون امان نزد من بياورى و اگر خوددارى كرد به او امان بده و همراه خود بياور . بدانكه اگر بدون اينكه او را همراه خود بياورى و من ترا تهى دست بينم فوراً ترا بدار خواهم كشيد . سليم گفت : پس تو بعبد الرحمن بنويس كه امر مرا اطاعت نمايد و هرگز مخالفت نكند . او هم نوشت او هم بعبد الرحمن گفت : عده‌اى را در خفا بفرست كمين باشند كه چون من و نيزك را مشاهده كنند راه برگشت ( به دژ ) را بر ما بريده ما را اسير نمايند . عبد الرحمن هم عده‌اى سوار در پيچ و خم دره كمين گذاشت . سليم مقدارى طعام و نان بر چند چهار پا حمل كرد و نزد نيزك رفت ( طعام را بعنوان هديه تقديم كرد ) . چون به او رسيد گفت : تو نسبت بقتيبه خيانت كردى و پيمان را شكستى . نيزك از سليم پرسيد : چاره چيست و تو چه عقيده دارى ؟ گفت : من عقيده دارم كه تو نزد وى به روى زيرا او هرگز در اين زمستان از محاصره عنان نخواهد پيچيد تا آنكه هلاك يا پيروز شود . نيزك\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nگفت : چگونه من بدون امان نزد او بروم ؟ سليم گفت : گمان نميكنم با كينه‌اى كه نسبت به تو دارد به تو امان بدهد . زيرا تو آتش خشم و كين را بر افروختى ولى من صلاح در اين مىدانم كه خود بدون اطلاع قبلى يكسره نزد او به روى و دست به او بدهى كه او از تسليم تو شرمنده خواهد شد و عفو خواهد كرد . گفت : من از اين كار بيمناكم و يقين دارم اگر مرا ببيند فوراً خواهد كشت . سليم گفت : من نزد تو نيامده‌ام مگر براى نصيحت و مشورت اگر تو چنين كنى من اميدوارم كه رستگار و قرين سلامت شوى . آنگاه به حال سابق خود بر گردى ( مقرب شوى ) . اگر خوددارى كنى من ميروم ( و ترا به همين حال مىگذارم ) . سليم آن طعام و هدايا را تقديم كرد كه اتباع او مانند آن طعام را نديده بودند . اتباع نيزك ( از شدت گرسنگى ) آن را ربودند و با غارت خوردند . نيزك از آن وضع بستوه آمد .\r\nسليم گفت : من به تو نصيحت مىدهم كه تسليم شوى زيرا اتباع تو سخت گرسنه هستند و اگر محاصره دوام يابد آنها امان خواهند خواست و ترا تسليم او خواهند كرد و با فدا كردن تو به آنها قتيبه به آنها امان خواهد داد . گفت : من هرگز از او اطمينان نخواهم داشت و هرگز نزد او نخواهم رفت . من گمان مىكنم او مرا خواهد كشت حتى اگر به من امان بدهد باز خواهد كشت . ولى امان گرفتن من تا اندازه‌اى موجب تسكين هيجان خواهد بود . سليم گفت : من به تو امان مىدهم آيا نسبت به من بدگمان هستى ( و باور نمىكنى - يا مرا خائن مىدانى ) گفت : هرگز اتباع و هم گفتند :\r\nقول سليم را باور كن . او راست و درست مىگويد . نيزك ناگزير تن داد و با سليم بيرون رفت . جيغويه هم طرخان را كه رئيس شرطهء ( پليس ) نيزك بود بازداشت . همچنين شقران برادرزادهء نيزك را بزندان سپرد . نيزك با عده‌اى از اتباع خود باتفاق سليم از قلعه خارج شدند كه نزد قتيبه به امان بروند ، ناگاه خيل عبد الرحمن كه در پيچ و خم دره پنهان بود بر آنها هجوم برد و گرفتار نمود . آنها را نزد قتيبه بردند . خيل كمين ميان نيزك و تركها حائل شدند و نگذاشتند تركها بنيزك ملحق شوند . نيزك چون آن وضع را ديد گفت : اين نخستين مرحلهء خيانت است . سليم گفت : اگر آنها را از پيوستن به تو بازدارند براى تو بهتر خواهد بود ( كه آنها نسبت به تو خائن و بدبين هستند ) .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nچون بقتيبه رسيدند او و يارانش را بازداشت و بحجاج نوشت و از او اجازه كشتن نيزك را خواست . قتيبه هر چه در قلعه كرز بود بدست آورد . هر كه در آنجا بود تسليم گرديد . پس از چهل روز نامهء حجاج رسيد كه در آن دستور قتل نيزك و ياران او را داده بود . قتيبه مردم را نزد خود خواند و با آنها دربارهء قتل نيزك مشورت نمود .\r\nعقايد دربارهء او مختلف بود ضرار بن حصين گفت : من از تو شنيده بودم مىگفتى من با خدا عهد كرده‌ام كه اگر خداوند مرا پيروز كند نيزك را بكشم . اگر عهد خود را بشكنى خدا هرگز ترا پيروز نخواهد كرد . قتيبه نيزك را خواند و بدست خود گردنش را زد . دستور داد صول را كه جانشين جيغويه بود بكشند كه كشتند . همچنين برادرزادهء نيزك را با هفتصد تن از اتباع نيزك كشت . گفته شده است دوازده هزار مرد كشته شدند . جسد نيزك و برادرزاده‌اش را بدار كشيد . سر او را هم براى حجاج فرستاد . نهار بن توسعه در قتل نيزك چنين گفت :\r\n لعمرى نعمت غروة الجند غزوة * قضت نحبها من نيزك و تعلت \r\nيعنى : بجان خود سوگند كه جنگ و غزاى سپاه ما بسى نيكوتر بود . در قتل نيزك كامكار شده و تشفى حاصل نمود .\r\nزبير غلام عباس باهلى يك جعبه از اموال نيزك بدست آورد كه پر از گوهر بود . آن غلام بسبب آن جواهر توانگرترين مردم آن سامان شد زيرا املاك بسيار خريد و مالك چندين ده گرديد . قتيبه ، جيغويه را آزاد و رها كرد و منت بر او نهاد و نزد وليد فرستاد . او در شام زيست كرد تا وليد زندگى را بدرود گفت . مردم مىگفتند قتيبه نسبت بنيزك غدر و خيانت كرد . بعضى در اين باره چنين گفتند :\r\n فلا تحسبن الغدر حزماً فربما * ترقت بك الاقدام يوما فزلت \r\nيعنى : مپندار كه خيانت عزم خردمندانه است بسى اتفاق مىافتد كه اگر گامى پيش برود بلغزش دچار شود ( بلند شود - فرود ميآيد و سرنگون مىگردد ) . چون قتيبه نيزك را كشت بمرو برگشت . شهريار جوزجان از او امان خواست او هم امان داد به شرط اينكه نزد او برود ( و تسليم شود ) . او درخواست كرد كه خود گروگان بگيرد و گروگان هم بدهد . قتيبه حبيب بن عبد اللّه بن حبيب باهلى را گرو گذاشت\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nو پادشاه جوزجان چند تن از افراد خاندان خود را گروگان نمود . نزد قتيبه رفت و چون برگشت در طالقان درگذشت . اهل جوزجان گفتند : او را زهر دادند . حبيب را كشتند و قتيبه هم گروگانهائى كه نزد او بودند كشت .\r\n\r\nبيان لشكر كشى و غزاى شومان و كش و نسف\r\nدر آن سال قتيبه سوى شومان لشكر كشيد و شهر را محاصره نمود . علت اين بود كه پادشاه آن سامان عامل و نمايندهء قتيبه را اخراج كرد و راند . قتيبه دو رسول نزد او فرستاد كه عرب و عياش نام و ديگرى خراسانى بودند كه هر دو نماينده از شهريار شومان مطالبهء ماليات مقرره صلح را نمايند . هر دو وارد شومان شدند ، مردم شهر بيرون رفته آنها را سنگسار كردند . مرد خراسانى برگشت و عياش ( عرب ) جنگ نمود او را كشتند . در پيكر او دويست زخم ديدند . خبر قتل او بقتيبه رسيد خود شخصاً سوى آنها لشكر كشيد ، چون رسيد صالح بن مسلم برادر خود را نزد پادشاه فرستاد كه با او دوست بود ، به او دستور فرمانبردارى داد و تعهد كرد كه نزد قتيبه از او حمايت و او را خشنود كند . او خوددارى كرد و بنمايندهء صالح گفت : آيا تو مرا بآمدن قتيبه تهديد مىكنى و حال اينكه دژ من از تمام دژها بلندتر و بهتر است . هيچ يك از پادشاهان مانند آن را ندارند . قتيبه بدان دژ رسيد و او در درون قلعه تحصن كرد و سنگر گرفت قتيبه بر آن دژ منجنيق بست و ديوار و باروى شهر را ويران كرد . سنگ آن منجنيق هم بيكى از خواص شاه در مجلس خود پادشاه اصابت كرد و او را كشت شاه ترسيد كه قتيبه بر او چيره شود . هر چه مال و زر و گوهر داشت گرد آورد و در چاه انداخت آن چاه در درون قلعه و بسيار عميق بود . پس از آن در قلعه را گشود و براى نبرد بيرون رفت جنگ كرد تا كشته شد . قتيبه هم با نبرد قلعه را گشود . مردان جنگ را كشت و زن و فرزند آنان را گرفتار كرد و برد سپس راه كش را گرفت و رفت . در پيرامون كش و نسف جنگ كرد و هر دو را با نيرو گشود ولى اهالى فارياب پايدارى كردند ، آن شهر را آتش زد كه نام آن محترقه ( آتش گرفته ) شد . از كش و نسف برادر خود عبد الرحمن را سوى سغد فرستاد . در آن هنگام پادشاه آن طرخون بود . عبد الرحمن مبلغ مورد صلح\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nرا از طرخون دريافت كرد كه قبل از آن با قتيبه پيمان بسته بود و گروگان هم داد كه عبد الرحمن مال و گروگان را با خود نزد قتيبه برد كه در بخارا به او پيوست و او از كش و نسف تازه ببخارا منتقل شده بود كه از آنجا به شهر مرو بازگشتند . پادشاه بخارا كه بخارا خدا خوانده مىشد جوانى سالخرد بود و بعضى را از بيم مخالفت با سلطنت خود كشته بود .\r\nگفته شده است قتيبه خود شخصاً سوى سغديان رفته بود و چون ( با پيروزى ) از آنها برگشت سغديان بطرخون گفتند : تو ما را خوار كردى و مذلت را براى ما پسنديدى و كشيدى و جزيه و فديه دادى . تو سالخورده و ناتوان هستى ما به تو نيازى نداريم .\r\nاو را باز داشتند و غورك را بجاى او گذاشتند . طرخون هم ( پس از بازداشت ) خودكشى كرد .\r\n\r\nبيان بعضى حوادث\r\nگفته شد در آن سال وليد ، خالد بن عبد اللّه قسرى را بامارت مكه منصوب كرد .\r\nاو در آنجا والى و امير بود تا وليد در گذشت . او در سنهء هشتاد و نه به محل امارت خود رسيده بود كه پيش از اين بدان اشاره شد چون به مكه رسيد مردم را خطاب كرد و كار خلافت را موهبت عظمى خواند و آنها را بطاعت واداشت و گفت : من اگر بدانم دام و ددى كه در امان حرم مصون مانده‌اند سر از طاعت بر گردانند آنها را از پناه حرم اخراج مىكنم ( اگر زبان داشته و تمرد كنند تا چه رسد به انسان ) .\r\nبر شما واجب است كه اطاعت كنيد و به جماعت ملحق شويد . به خدا قسم هر كه نسبت به امام ( خليفه ) تمرد و زبان درازى كند او را در همين حرم بدار خواهم كشيد . من ناگزيرم كه فرمان خليفه را هر چه هست اجرا كنم و هر چه براى من بنويسد انجام دهم و به كار بندم او بر مردم ( حرم ) سخت گرفت .\r\nدر آن سال وليد بن عبد الملك ( خليفه ) امير الحاج شده بود . چون وارد شهر مدينه گرديد يكسره به مسجد ( رسول ) رفت كه بناى آن را مشاهده كند . مسجد را از مردم تهى كردند ( قرق ) هيچ كس جز سعيد بن مسيب در حرم نماند كه نگهبانان نسبت\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nباخراج او جسارت نكردند . به او گفته شد : اگر تو خود بر خيزى و به روى بهتر خواهد بود . گفت : من هرگز از جاى خود بر نمىخيزم تا وقت همه روزه من فرا برسد . گفتند :\r\nاگر برخيزى و بر امير المؤمنين سلام كنى بهتر خواهد بود . گفت نه به خدا بر نمىخيزم .\r\nعمر بن عبد العزيز ( والى مدينه و پسر عم خليفه كه بعد بخلافت رسيد ) گفت : من كوشيدم كه وليد را بگوشه و كنار مسجد ببرم تا او را نبيند ولى او ناگاه به طرف قبله نگاه كرد و او را ديد ، پرسيد : اين پير كيست ؟ آيا او سعيد است ؟ عمر گفت : آرى حال او چنين و چنان است ، اگر او مىدانست كه تو باينجا وارد شدى بر مىخاست و نزد تو مىآمد و سلام مىكرد .\r\nاو ضعف باصره دارد . وليد گفت من بر حال او آگاهم . ما خود نزد او ميرويم . او در مسجد گشت تا به او رسيد . گفت اى شيخ حال تو چون است ؟ به خدا قسم او سر بلند نكرد كه او ( خليفه ) را ببيند ، بلكه به همان حالى كه داشت ماند و پاسخ داد . به حمد اللّه نيك است ، الحمد للّه حال امير المؤمنين چون است ؟ او ( خليفه ) برگشت در حالى كه مىگفت اين بازماندهء مردم ( پرهيزگاران ) است . وليد در مدينه آرد بمردم داد و تقسيم كرد . آن آرد بسيار بود و نيز ظروف زرين و سيمين و اموال گوناگون فزون بخشيد و نماز جمعه را در مدينه خواند و در حال جلوس خطبه خواند ولى بار دوم ايستاد و خطبه كرد . اسحق بن يحيى گويد : من برجاء بن حيوه كه با او ( وليد ) همراه بود گفتم چنين مىكنيد ؟ اين كلمه و سؤال و استفهام را تكرار كردم ( با اعتراض و تعجب و انكار كه آن رفتار موجب توهين بدين است ) . گفت : آرى ، معاويه همچنين كرده بود و ديگران هم . گفتم : بهتر اين است با او گفتگو كنى ( كه رفتار را ترك كند ) .\r\nگفت : قبيصة بن ذويب به من گفت ( روايت كرد ) عبد الملك هم نشسته خطبه كرد و نيز گفت عثمان همچنين كرده بود . من گفتم : به خدا قسم او هرگز نشسته خطبه نخواند بلكه هميشه مىايستاد و خطبه مىگفت . رجاء به من گفت براى آنها ( خلفاء بنى اميه ) چيزى روايت كرده‌اند آنها هم ( بسلف ) اقتداء كردند . اسحق گفت ما از او متكبر و خود پسندتر نديده بوديم ( از وليد ) .\r\nعمال و حكام هم همان كسانى كه سال پيش بودند به حال خود مستقر شدند كه ما نام آنها را برده بوديم جز امير مكه كه خالد والى و امير شده بود ، گفته شده است والى\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nمكه در آن سال باز همان عمر بن عبد العزيز بن مروان بود ( نه خالد ) در آن سال عبد العزيز بن وليد صائفه ( در كشور روم ) را براى غزا قصد نمود ولى امير سپاه مسلمة بن عبد الملك ( عم او ) بود . در آن سال وليد محمد بن مروان ( عم خود ) را از امارت جزيره و ارمنستان عزل و برادر خود مسلمة بن عبد الملك را نصب نمود . مسلمه هم از همانجا و از طريق آذربايجان تركها را قصد كرد تا به محل باب ( در بند ) رسيد ، بسيارى از شهرها و قلعه‌ها را گشود و منجنيق را به كار برد .\r\n\r\nآغاز سال نود و دو\r\nدر اين سال مسلمة بن عبد الملك كشور روم را قصد و سه قلعه گشود و مردم آن محل را سوى سوسنه از بلاد روم كوچ داد .\r\n\r\nبيان فتح اندلس\r\nدر اين سال طارق بن زياد غلام موسى بن نصير اندلس ( اسپانى ) را گشود . عدهء لشكر او دوازده هزار بود . با پادشاه اندلس روبرو شد . نام آن پادشاه « آذرينوق » بود ، او اهل اصفهان بود كه از خانوادهء عجم ( ايرانى ) اندلس محسوب مىشد . ( اين روايت در طبرى و كتب معتبرهء تاريخ ذكر شده و در حاشيهء همين كتاب محقق و مصحح آن چنين آورده است شايد به اين اشاره كرده كه آن پادشاه از نسل خانوادهء ايرانى اصفهانى بوده كه چون ايرانيان بكشورگشايى پرداختند باسپانى رسيدند و بقيهء آنها بر اندلس سلطنت كردند كه بر آن بلاد غالب و مالك شده بودند . در هر حال اين روايت بسيار مهم و محتاج تحقيق بيشترى مىباشد ) .\r\nطارق با تمام لشكرى كه همراه داشت پيش رفت . آذرينوق كه خداوند تخت بود و بر سر افسر پادشاهى داشت با رخت و نشان خديوى كه پادشاهان بر تن داشتند بمقابلهء مهاجم پرداخت . سخت نبرد كردند و آذرينوق كشته و اندلس گشوده شد و آن در سنهء نود و دو بود . تمام اين روايت را ابو جعفر ( طبرى ) در تاريخ فتح اندلس شرح داده است . چنين فتح عظيم و كشورگشائى بىمانند در آن اقليم نبايد به اين اشاره\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nو اختصار برگزار شود . من ( مؤلف ) بخواست خداوند چگونگى فتح آن بلاد را مفصلا شرح خواهم داد ، آن هم از روايات و تاريخ مردم آن سامان ، زيرا مردم آن ديار باحوال كشور آگاه و داناتر از ديگران هستند . گفته‌اند : نخستين قومى كه در آنجا سكنى گزيدند مردمى بنام اندلش با شين نقطه‌دار بودند كه نام بلاد آنها بنام خود آنها موسوم و معروف گرديد . بعد از آن عرب شين را سين كردند ( تعريب ) . نصارى اندلس را اشيانى ( اسپانى ) ناميده‌اند زيرا در آنجا مردى بنام اشيانس بدار كشيده شد . گفته شده است بنام پادشاهى كه اشپان بن طيطس بود ناميده شده ، اين نام را بطليموس گذاشته و خوانده است . گفته شده است : بنام اندلس بن يافث بن نوح ( افسانه ) ناميده شده است . او نخستين كسى بود كه آن را آباد نمود . گفته شده است : نخستين قومى كه بعد از طوفان در آن سامان زيست نمودند اندلس نام داشتند ( افسانه ) آنها بلاد را آباد كردند و روزگارى در آن پادشاهى نمودند . آنها مجوس ( گبر - زردشتى - و بالاخره ايرانى كه خالى از اشكال نيست ) . خداوند باران را از آن كشور بازداشت آنها پياپى دچار قحط و غلا شدند ، اغلب آنها مردند و بعضى هم گريختند . سرزمين اندلس مدت صد سال ويران و تهى از سكنه گرديد . بعد خداوند قوم افارقه را بدان محل فرستاد . آنها از افريقا مهاجرت كرده بودند كه پادشاه افريقا آنها را كوچ داده بود ( تبعيد ) چون افريقا دچار قحط و غلا شده بود پادشاه آن قوم را براى سبك كردن بار زندگانى از آنجا باندلس تبعيد كرد زيرا نزديك بود مردم افريقا از شدت قحط هلاك شوند ، او ناگزير آن قوم را در كشتى گذاشت و باندلس فرستاد . آن قوم مهاجر بسرپرستى يك امير كه از طرف پادشاه گماشته شده بود بيك جزيره رسيدند و لنگر انداختند . نام آن جزيره قادس بود . آنها از آنجا آگاه شدند كه سرزمين اندلس خرم و آباد شده است و آبها در جويها و رودها روان شده ، آنها به آنجا رفتند و آن كشور را آباد كردند و پادشاهانى براى خود گزيدند كه كارهاى مردم را اداره و منظم كنند . آنها دين گذشتگان خود را داشتند ( معلوم نيست چه بوده است ) . پايتخت آنها هم شهر ويران شده اشبيليه شد كه آن را دوباره آباد و در آن زيست كردند . مدت بيشتر از صد و پنجاه سال در آنجا زيست نمودند در آن مدت يازده پادشاه يكى بعد از ديگرى بر آنها\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nسلطنت كردند . بعد از آن خداوند بيگانگان روم را بر آنها مسلط كرد كه پادشاه آنها اشبان بن طيطس بود . آن پادشاه آن قوم را قصد و پراكنده كرد . عده‌اى را كشت و عده‌اى را در طالقه ( اشبيليه ) محاصره نمود . آنها در آنجا محصور ماندند و او در پيرامون آنها اندلس را ساخت كه « اشبيليه » باشد . آن شهر ( تازه‌ساز ) را پايتخت قرار داد . بر عده و سپاه او افزوده شد و او سخت تكبر و طغيان نمود . پس از آن بيت المقدس را قصد و تصرف كرد و غنايم بسيار بدست آورد . صد هزار تن هم در آن شهر كشت و سنگ مرمر را از آنجا به شهر اشبيليه و شهرهاى ديگر برد .\r\nدر آنجا مائدهء ( خوان ) سليمان بن داود را بغنيمت برد ، آن مائده را بعد از آن طارق در شهر طليطله بدست آورد و برد . طارق پس از فتح آن شهر گنجهاى زر و گوهر را هم ربود . هر چه در شهر « مارده » بود هم بغنيمت برد . اين اشبان همان است كه حضرت خضر او را ديده بود ( در حاشيه اشاره شده كه اين خبر تأييد مىكند كه اين داستان افسانه است بعقيدهء ما تماما عارى از حقيقت است ) ملاقات حضرت خضر با او هنگامى رخ داد كه اشبان مشغول شخم زدن زمين بود . به او گفت : اى اشبان ( كه اكنون برزگرى حقير هستى ) پس از اين نيك‌بخت و پادشاه يك كشور خواهى شد . اگر كشور ابليا را گشودى و تملك نمودى نسبت بفرزندان پيغمبر و زادگان انبياء ارفاق و مهربانى كن . گفت : آيا به من استهزاء مىكنى ؟ چگونه مانند من كسى مالك ممالك بشود ؟\r\nگفت : هر كه عصاى ترا چنين ساخته اين كشورگشائى و جهاندارى را نصيب تو كرده است . او بعصاى خود كه در دست داشت نگاه كرد ديد سبز شده و برگ آورده ، او رميد و مبهوت گرديد . حضرت خضر او را ترك كرد و رفت . اشبان گفتهء او را باور كرد . با مردم آميخت و ترقى كرد تا بمرتبهء پادشاهى رسيد ، پادشاهى بزرگ شد كه مدت بيست سال سلطنت كرد . كشور اشپانيها بعد از او ( بنام او ) ماند و پنجاه و پنج پادشاه از آنها سلطنت كردند . بعد از آن بيگانگان روم بر آنها غلبه يافتند . آن قوم رومى بشنوليات نام داشتند و پادشاه آنها طويش بن نيطه بود . آن غلبه هنگامى رخ داد كه خداوند حضرت مسيح را برسالت فرستاد . آن قوم بر مردم ( اسپانى ) غلبه كردند و سلطنت را از آنها ربودند . شهر مارده ( مادريد ) پايتخت آنها بود . بيست و هفت پادشاه\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nاز آنها سلطنت كردند و بعد قوم قوط با پادشاه خود بر آنها مسلط شدند كه اندلس را تملك و تصرف نمودند . آنها از آن زمان مملكت را از دست روميان گرفتند . آنها از ايطالى خارج شده بدانجا رفتند آنها بر بلاد مجدونى ( ! ) مسلط شدند و آن در زمان سلطنت « قليوذيوس » قيصر سيم بود . او بمقابله و دفاع پرداخت و آنها را شكست داد .\r\nعده‌اى را هم كشت . آنها بعد از آن نتوانستند خودنمائى كنند تا زمان قسطنطين بزرگ كه دوباره هجوم و غارت را آغاز نمودند . او هم سپاهى براى دفع آنها فرستاد ، آنها تاب پايدارى نياورده گريختند . تاريخ و خبر آنها هم بريده شد تا زمان قيصر سيم كه براى خود اميرى برگزيدند . نام آن امير « لذريق » بود . او بت‌پرست بود . سوى روم لشكر كشيد تا مسيحيان را به سجده براى بتها مجبور كند . هنگام لشكر كشى تندخوئى و بدرفتارى از او سرزد . اتباع او از متابعت وى سرپيچيده ببرادرش گرويدند بجنگ او هم كمر بستند . او از شهريار روم يارى خواست ، لشكرى بمدد او فرستاد ، با برادر خود زد و خورد كرد و جنگ را برد . خود بدين مسيح گرويد . مدت سلطنت او سيزده سال بود . بعد از او « افريط » بسلطنت رسيد و پس از او « اماريق » و بعد « وغديش » كه همه دوباره بكيش بت‌پرستى برگشتند . شخص اخير صد هزار مرد نبرد گرد آورد و روم را قصد كرد . پادشاه روم سپاهى براى مقابلهء او فرستاد او را كشتند .\r\nبعد از او « ريق » كه زنديق بود بسلطنت نشست و براى انتقام او كمر بست . او دلير بود و بخونخواهى « وغديش » برخاست . با روميان نبرد كرد . روم را محاصره نمود و بر مردم آن سخت گرفت بعد آن را گشود و هر چه در آنجا بود ربود . بعد كشتىها را گرفت و بصقليه ( سيسيل ) لشكر كشيد ، دچار طوفان شد و اتباع او به آب رفتند ، خود او هم غرق شد . بعد از او « اطلوف » مدت شش سال سلطنت كرد . از ايطالى هم بيرون رفت و در بلاد غاليس پيوسته باقصى نقطهء اندلس اقامت گزيد و پس از آن هم به شهر « برشلونه » منتقل شد . پس از او برادرش مدت سه سال حكومت كرد . بعد از او « بروزاريش » سى و سه سال سلطنت كرد و بعد از او فرزندش « طرشمند » و پس از او برادرش « لذويق » سيزده سال و بعد « اوريق » نه سال و بعد « ريق بطلوشه » بيست و سه سال و بعد « عشايق » سپس « امليق » دو سال و بعد « توذيوش » هفده سال و پنج ماه و بعد « طودتقليس » يك سال و سه ماه\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nو بعد « اثله » پنج سال سپس « اطلنجه » پانزده سال و بعد « ليويا » سه سال سلطنت كردند . پس از او برادرش « لويلد » او نخستين كسى بود كه « طليطله » را پايتخت خود نمود تا آنكه ميان كشور خود قرار گيرد و هر كه تمرد كند در هر طرف از نزديك او را گوشمالى دهد . او در حال جنگ با مخالفين و متمردين بود تا بر سراسر اندلس استيلا يافت . او شهر « رقويل » را ساخت و باغهاى بسيارى در جنب عمارات احداث و ايجاد كرد .\r\nآن شهر نزديك « طليطله » بود . آن را بنام فرزند خود موسوم نمود . او شهر « بشقنس » را قصد و مردم آن سامان را خوار و مطيع كرد . او از پادشاه فرنگ يگانه دخترش را براى پسر خود « ارمنجلد » خواستگارى كرد . تن به آن ازدواج داد و او عروس و داماد را در شهر « اشبيليه » جا داد . آن عروس فرزند را بعصيان و تمرد از طاعت پدر وادار كرد . او هم تمرد كرد . پدرش لشكر كشيد و او را محاصره كرد و سخت گرفت . محاصره مدتى به طول كشيد تا آنكه پدر بر پسر پيروز شد و شهر را گشود و فرزند را بزندان سپرد تا در زندان جان داد .\r\nبعد از « لويلد » فرزندش « ركرد » سلطنت كرد . رفتارش بسيار پسنديده و نيك بود . او روحانيون و پيشوايان دين را جمع كرد و كشور پدر را به آنها سپرد . عدهء آنها بالغ بر هشتاد اسقف بود . او پرهيزگار و عفيف بود . لباس پارسايان مىپوشيد .\r\nاو كليساى معروف « وزقه » را در شهر « وادىلش » ساخت . بعد از او فرزندش « ليوبا » او هم از پدر پيروى كرد و رفتارش را به كار برد . مردى از قوم « قوط » او را كشت ( ترور كرد ) . نام آن مرد « بتريق » بود . بعد از اينكه او را كشت خود بر اورنگ نشست . مردم اندلس از او خشنود نبودند . او زشت كار و مجرم و مغرور بود . يكى از خواص درگاه او بر او شوريد و او را كشت .\r\nبعد از او « غندمار » مدت دو سال سلطنت كرد و بعد از او « سيسقوط » كه استيلاى او نه سال بود ، بنكوكارى معروف شد . بعد از او فرزندش « ركريد » كه كودك شير خوار سه ماهه بود بجاى پدر منصوب شد ولى زود مرد .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nبعد از او « شنتله » كه سلطنت او مقارن بعثت بود . او ستوده بود . بعد از او « شلنه » پنج سال سلطنت كرد . بعد از او « خنتله » شش سال و بعد « خندس » چهار سال و بعد « بنيان » هشت سال و بعد « اروى » هفت سال كه در روزگار وى قحط و غلاى شديد پديد آمد كه نزديك بود كشور اندلس نابود شود زيرا گرسنگى شدت يافته بود .\r\nپس از او فرزندش پانزده سال با ستم حكومت كرد و بدنام و سيه‌كار بود . بعد فرزندش « غيطشه » در سنهء هفتاد و هفت هجرى بر تخت نشست . رفتارش پسنديده و نيك - خو بود . او زندانيان را آزاد كرد كه پدرش آنها را بازداشته بود . اموالى را كه پدرش از مردم ربوده بود پس داد . او در گذشت و دو فرزند از او ماندند . اهل اندلس آنها را بحكومت پذيرفتند . مردى را از ميان خود برگزيدند كه نامش « رذريق » بود او دلير بود ولى از خاندان سلطنت نبود . عادت بزرگان اندلس اين بود كه فرزندان خود را اعم از اناث و ذكور به شهر « طليطله » مىفرستادند كه در خدمت پادشاه باشند و جز بزرگزادگان كسى حق خدمت پادشاهان را نداشت . آنها نيز در دربار تربيت مىشدند . چون به حد بلوغ مىرسيدند با يك ديگر ازدواج مىكردند و جهاز آنها را « پادشاهان » مىدادند .\r\nچون « رذريق » بسلطنت رسيد يوليان كه فرمانفرماى جزيرهء « خضراء » و « سبته » و بلاد ديگر بود ، دختر خود را نزد او فرستاد . « رذريق » او را پسنديد و خواست و به او تجاوز كرد . آن دختر به پدر خود نوشت . او خشم گرفت . بموسى بن نصير كه عامل وليد بن عبد الملك در افريقا بود نوشت و اظهار اطاعت كرد و او را ( به تصرف بلاد ) دعوت نمود . موسى بن نصير نزد او رفت ( لشكر كشيد ) . يوليان هم شهرها را به تصرف او داد و از او عهد گرفت كه خود و اتباع او مصون باشند و هر چه بخواهند براى آنها ميسر شود . او كشور اندلس را براى موسى وصف و او را بفتح آن تشويق نمود . و آن در سنهء نود بود . موسى بوليد نوشت و مژدهء كشورگشائى را داد . سپس نزد « يوليان » برگشت . وليد به او نوشت كه لشكر را دسته دسته و گروهاگروه روانه كن مباد سپاه را بيك درياى هول‌انگيز اندازى و دچار كنى . موسى نوشت اين دريا بسيار وسيع نيست فقط خليج است كه بايد از آن گذشت . وليد دوباره نوشت دسته دسته بفرست و امتحان\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nكن . اگر كار لشكر كشى همان است كه وصف كردى و فاصله ما بين تو و آن بلاد فقط يك خليج است اقدام كن . موسى يكى از غلامان خود را بنام طريف با چهار صد سپاهى فرستاد كه همراه خود صد اسب برده بودند . آن عده با چهارپايان را در چهار كشتى حمل كرد . آنها هم در يكى از جزاير اندلس پياده شدند . آن جزيره بنام طريف معروف شد زيرا او ( با عدهء خود ) در آن جزيره اقامت كردند .\r\nپس از آن جزيرهء خضراء را قصد كرد و غنايم بسيارى بدست آورد و آن در سنهء نود و يك بود . چون مردم آن را ( غنايم را ) ديدند براى غزا شتاب كردند .\r\nبعد از آن موسى غلام ديگر خود را كه طارق بن زياد بود با هفت هزار سپاهى از مسلمين كه بيشتر آنها بربر بودند روانه كرد . عرب در ميان آنها كمتر از بربر بودند . آنها دريانوردى كردند تا بيك كوه بلند رسيدند كه پشت آن صحرا بود . او در دامان آن كوه لشكر زد و آن كوه بنام او معروف و مشهور گرديد تا امروز ( و باز تا امروز ) .\r\nچون عبد المؤمن ( پس از سالها و قرنها ) مالك آن بلاد شد ، دستور داد شهرى بالاى آن كوه بسازند و آن را جبل فتح ناميد ولى اين نام نماند ( بلكه همان جبل الطارق ماند ) زبانها فقط همان نام اول را يادكردند . رسيدن و لشكر زدن طارق در جبل طارق در ماه رجب سال نود و دو هجرى بود . چون طارق سوار كشتى شد و دريانوردى كرد خواب بر او حمله كرده در عالم رؤيا پيغمبر را با مهاجرين و انصار ديد كه همه شمشيرها را به گردن آويخته و كمانها را بر دوش كشيده بودند . پيغمبر به او گفت : اى طارق پيش برو . او از آن خواب بيدار شد . خرسند شد و باتباع خود مژدهء فتح و پيروزى را داد . پيغمبر نيز به او دستور داد كه نسبت بمسلمين مهربان باشد و هميشه عهد و پيمان را حفظ كند . طارق در عالم خواب نگاه كرد ديد كه پيغمبر و يارانش پيشاپيش وارد اندلس شدند . او در حال خرسندى و اميدوارى بيدار شد و قوت قلب يافت و باتباع خود بشارت ظفر را داد كه در آن ظفر براى او شكى نمانده بود . چون اتباع طارق از پشت كوه گذشته در صحرا تجمع نمودند ، جزيرهء خضراء را هم گشودند . در آنجا پيرزنى ديدند ، بطارق گفت من شوهر داشتم كه او معلومات بسيار ( غيب ) داشت . او بمردم گفته بود كه اميرى وارد اين بلاد خواهد شد كه بر شما پيروز و غالب خواهد بود\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nصفت آن امير چنين است : كلهء بزرگ دارد ، در شانهء چپ او خالى است كه بر آن خال مو باشد . طارق جامهء خود را كند . خال پرمو بر كتف آن ديده شد طارق خرسند شد و همراهان او اميدوار گرديدند . از آن كوه گذشته بصحرا رسيدند . علاوه بر جزيرة الخضراء شهرهاى ديگر را گشود . قلعه‌اى كه در كوه بود فتح نمود .\r\nچون « رذريق » ( در جاى ديگر آذرريق بود كه او را ايرانى خوانده‌اند ) ديد كه طارق بلاد او را قصد كرده است سخت رنجيد و آن را بلاى عظيم دانست . او دور و غايب و مشغول جنگ و غارت بود . از ميدان جنگ به قصد طارق برگشت ولى طارق به داخل كشور رخنه كرده بود . او ( آذريك - رذريق ) سپاهى گرد آورد . گويند عدهء صد هزار مرد جنگى جمع و تجهيز كرد . چون طارق بر لشكر كشى او آگاه شد بموسى نوشت و از او مدد خواست و مژدهء فتح را داد . ولى پادشاه اندلس با آن عده كه طارق طاقت نبرد آنها را نداشت بميدان رسيد . موسى پنج هزار مرد نبرد روانه كرد كه مجموع عدهء طارق به دوازده هزار تكميل شد . يوليان هم با آن عده بود كه راه و چاه را به آنها نشان و تعليم مىداد و تجسس مىكرد و خبر مىرسانيد . رذريق با سپاه خود بمقابلهء آنها پرداخت . در كنار رود « لكه » كه از توابع شذونه بود در تاريخ بيست و هشتم رمضان سنهء نود و دو جنگ رخ‌داد . مدت هشت روز جنگ دوام يافت . فرماندهى ميمنه و ميسره بعهدهء دو فرزند پادشاه پيشين بود همچنين شاهزادگان ديگر ، چون آنها نسبت بر ذريق كينه داشتند تصميم گرفتند متفقا بگريزند . منهزم شدند و به خود گفتند مسلمين چون اموال را غارت كنند به محل خود بر مىگردند ( و كشور براى ما خواهد ماند ) . آنها گريختند .\r\nرذريق هم ناگزير تن بگريز داد . او با جمعى از ياران در رود افتادند ، غرق شده با آب رفتند . طارق هم سوى شهر « استجه » رفت و بقيهء گريختگان را دنبال كرد . مردم شهر باتفاق پناهندگان از گريختگان بمقابله و مقاتله كمر بستند . طارق هم در پيرامون يك چشمه كه چهار ميل از « استجه » دور بود لشكر زد . آن چشمه بنام او موسوم و معروف گرديد كه عين طارق باشد و تا امروز ( زمان مؤلف ) به همين نام مانده است . چون قوم قوط خبر دو شكست و فرار را شنيدند ترسيدند . عمل طارق را مانند عمل طريف ( غلام ديگر موسى ) پنداشتند همه به شهر « طليطله » گريخته پناه بردند . عمل طريف هم اين\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nبود كه آنها را فريب داده بود كه او و يارانش همه آدم‌خوار هستند و دشمنان را مىكشند و مىخورند ، آنها مرعوب شده بودند .\r\nچون مسلمين به شهر ( طليطله ) رسيدند و اغلب شهرها را گشودند ، يوليان بطارق گفت : لشكر خود را در شهرها پراكنده كن و خود به شهر « طليطله » برو . او هم لشكر را در شهر « استجه » پراكنده و متفرق كرد . عده‌اى را هم سوى شهر « قرطبه » فرستاد و عده‌اى ديگر به شهر « غرناطه » و گروهى بمالقه و دسته‌اى بتدمير و خود با قسمت عمدهء لشكر « طليطله » را قصد نمود تا به محل « جيان » رسيد . چون به شهر « طليطله » رسيد آن را خالى از سكنه ديد . هر كه در آن شهر بود به شهر ديگرى كه در پناه كوه بود كوچ نمود . نام آن شهر « ماتة » بود . اما گروهى كه بقرطبه رفته بودند چوپانى را ديدند كه باوضاع آشنا بود و او به آنها رخنهء شهر را نشان داد . آنها از ديوار حصار رخنه و راه يافته بالا رفتند و شهر را گشودند . اما عده‌اى كه بتدمير رفته بودند با شهريار آن ديار دچار شدند . او تدمير نام داشت و آن شهر كه پيش از او « اوويولة » نام داشت بنام او موسوم گرديد . او با لشكرى عظيم بمقابله پرداخت و جنگى سخت رخ داد و بالاخره با همان سپاه منهزم گرديد و بسيارى از اتباع او كشته شدند . تدمير فرمان داد كه زنان اسلحه بردارند و نبرد كنند ، ولى زود با مسلمين صلح نمود . ساير دسته‌هاى لشكر پراكنده بهر جا كه رفتند پيروز شدند و شهرها را يكى پس از ديگرى گشودند . چون طارق شهر « طليطله » را تهى ديد دستور داد يهود در آنجا سكنى كنند ، پادگان از طرف خود هم گذاشت و نظم داد . او از آنجا بوادى الحجاره ( سنگلاخ ) رفت از كوه هم گذشت و چون از دره و وادى گذشت آن وادى بنام طارق معروف گرديد كه تا امروز ( زمان مؤلف ) همين نام را دارد . فج طارق .\r\nطارق بشهرى پشت كوه رسيد كه نام آن « مائده » بود . در آنجا مائدهء سليمان بن داود عليه السلام را يافت و ربود . آن مائده از زمرد سبز ساخته شده بود ، پايه‌هاى آن با مرواريد و مرجان و ياقوت و ديگر گوهرها مكلل و مرصع شده بود . آن خوان سيصد و شصت پايه داشت ( عدد ايام سال ) . پس از آن به شهر « مايه » رفت و از آنجا به شهر « طليطله » برگشت .\r\nدر آنجا دسته‌هاى لشكر كه براى كشورگشائى پراكنده شده بود برگشته يك جا\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nتجمع نمودند و آن در سال نود و سه بود .\r\nگفته شد : او ( طارق ) بر سرزمين « جليقيه » هجوم برد تا به شهر « استرقه » رسيد و از آنجا به شهر « طليطله » لشكر كشيد . در آنجا گروههاى لشكرى را كه سوى « استجه » فرستاده بود به او رسيد ( مقصود لشكرهائى كه براى كشورگشائى بشهرها فرستاده بود كه پس از فتح و ظفر همه برگشتند ) . موسى بن نصير هم در ماه رمضان سنهء نود و سه وارد اندلس گرديد . با او بسيارى از مردم بودند . او خبر فتح طارق را شنيده بود بر او رشك برد كه چون از خليج گذشت و داخل اندلس شد در جزيرة الخضراء اقامت گزيد .\r\nبه او گفته شد تو بايد از راهى كه طارق رفته به روى . او خوددارى كرد ( از روى حسد ) .\r\nرهنمايان به او گفتند : ما ترا از يك راه بهترى ( از طريق طارق ) خواهيم برد كه - شهرهاى ديگرى را خواهى گشود كه هنوز فتح نشده است . يوليان هم به او وعدهء يك فتح بزرگ داد ، او هم خرسند و از اندوه او ( در رشك طارق ) كاسته شد . او را به شهر ابن سليم ( بعد از فتح بدان نام ناميده شد ) بردند او هم آن شهر را گشود ، سپس سوى شهر « قرمونه » لشكر كشيد كه آن شهر بزرگترين و استوارترين دژ اندلس بود . او هم يوليان را پيشاپيش فرستاد . عده‌اى از خواص خود را هم با او روانه كرد . آنها را همه به صورت گريختگان در آورده بود كه بطلب پناه تظاهر كردند . مردم شهر فريب خورده آنها را با اسلحه پذيرفتند آنها هم شبانه درهاى شهر را گشودند و مسلمين را راه دادند كه آنجا را تصرف و تملك نمودند . پس از آن موسى سوى « اشبيليه » رهسپار شد كه آن يكى از بزرگترين شهرهاى اندلس بود . عمارات و كاخها و برجهاى آن بهتر و بزرگتر و محكمتر بود مدت يك ماه شهر را محاصره كرد و بعد آن را گشود . مردم شهر همه گريختند . موسى يهود را در آن شهر سكنى داد . از آنجا سوى شهر « مارده » لشكر كشيد . مردم شهر بمقابلهء او شتاب كردند و نبرد كردند . موسى شبانه كمين گذاشت كه در پيچ و خم تپه‌ها پنهان شدند . كفار از بودن آنها بىخبر بودند چون هنگام بامداد براى جنگ خارج شدند و مصاف دادند كمين از پشت سر بر آنها حمله كرد . مسلمين از هر طرف به آنها احاطه كردند و مانع برگشتن آنها به شهر شدند . همه را كشتند ، بعضى هم نجات يافته به شهر رفتند و درها را بر خود بسته\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nتحصن نمودند . چندين ماه محاصره و جنگ دوام يافت . مسلمين با گردونه و با روكوب‌هاى خود بر شهر هجوم بردند و زير حصارهم نقب زدند . مردم شهر بر مهاجمين حمله برده آنها را در پاى برج و بارو كشتند . آن برج را برج شهداء ناميدند كه تا امروز ( زمان مؤلف ) به همين نام معروف است . سپس در آخر ماه رمضان سنهء نود و چهار آن را گشود . فتح آن در روز عيد فطر انجام گرفت و مردم با عهد و پيمان تن به صلح دادند به اين شرط كه اموال تمام مقتولين در حمله‌اى كه بر كمين كرده بودند ، همچنين دارائى گريختگان كه به شهر « جليقيه » پناه برده بودند و اموال كليسا و معابد و زر و زيورى كه در آنها بوده بمسلمين واگذار شود . بعد از آن مردم « اشبيليه » شوريدند و مسلمين را قصد كردند و كشتند . موسى لشكرى بفرماندهى عبد العزيز براى سر كوبى آنها فرستاد . شهر را محاصره و با نيرو فتح كرد ، اهل آن شهر را كشت و از آنجا سوى « ليلة » و « باجه » لشكر كشيد و آن را گشود و تملك نمود و به شهر « اشبيليه » بازگشت .\r\nموسى از شهر « ماردين » به قصد « طليطله » لشكر كشيد . طارق باستقبال او رفت چون او را ديد پياده شد . موسى با تازيانه بر سرش زد و سخت سرزنش كرد كه چرا بر خلاف امر من اقدام نمودى . بعد او را به شهر « طليطله » همراه خود برد و غنايم و بالاخص مائده را از او مطالبه كرد ، او هم مائده را تقديم كرد ولى يكى از پايه‌هاى آن كنده و برده شده بود . از فقدان پايه پرسيد : گفت : من هيچ خبر و اطلاع ندارم و اين مائده به همين حال ناقص بوده است . او عوض آن پايهء مفقود يك پاى زرين ساخت و بدان پيوند داد . موسى سوى « سرقسطه » رهسپار شد ، شهرهاى آن ناحيه را گشود و بعد بكشور فرنگ رفت تا بيك وادى فراخ رسيد . در آنجا يك صحراى هموار ديد در آن آثار بسيار بود از جمله يك بت برپا نصب و زير آن بر سنگ خطى كنده شده بود به اين عبارت : اى فرزند اسماعيل انجام سير ( و لشكر كشى شما ) اينجاست ( ديگر مرويد ) و اگر بپرسيد براى چه بايد بر گرديد بشما پاسخ داده مىشود كه بسبب اختلافى كه ميان شما ظاهر مىشود ( ناتوان خواهيد شد ) آن اختلاف به حدى خواهد رسيد كه بعضى از شما گردن بعضى ديگر را خواهند زد . چنين خواهد شد و اين كار بدست شما رخ خواهد داد . او\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nناگزير برگشت ( افسانه ) . در آن هنگام رسول وليد رسيد به او دستور داده بود كه كشور اندلس را ترك كند و از آنجا خارج شود و نزد وليد برگردد . او از آن دستور سخت رنجيد و بستوه آمد و رسول را معطل كرد و برگشت را بتأخير انداخت . آنگاه سير خود را در ناحيهء ديگر غير محل بت ادامه داد . در آن ناحيه كشت و زد و برد و ربود و گرفتار كرد . كليساها را ويران نمود ، ناقوسها را شكست تا به محل صخره مشرف بر جزيرهء خضراء رسيد . همه جا قوى و غالب بود . ناگاه رسول ديگرى از طرف وليد رسيد و او را بمراجعت مجبور كرد . عنان استرش را گرفت و كشيد و بيرون كرد .\r\nهنگامى كه رسول به او رسيد او در شهر « لك » در « جليقيه » بود . او از وادى معروف بفج موسى ( بنام او ) گذشت . طارق هم از مرز برگشته به او رسيد او را همراه خود برگردانيد كه هر دو متفقاً برگشتند .\r\nموسى فرزند خود عبد العزيز بن موسى را در اندلس جانشين خود كرد و باز گشت . چون از دريا گذشت و به محل « سبتة » رسيد فرزند ديگرش عبد الملك را بر اندلس حكومت و امارت داد . افريقا را به فرزند مهترش عبد اللّه سپرد و خود راه شام را گرفت . اموال و غنايم و ذخاير و بالاخص مائده را كه در اندلس بدست آورده بود همراه خود برد . سىهزار دختر باكره هم از شاهدختان قوم « قوط » يا زادگان اعيان و بزرگان همراه داشت . هر چه گوهر گرانبها و چيزهاى نفيس و كم مانند و كالاهاى گوناگون كه بشمار نميآمد حمل و تقديم كرد . هنگامى كه وارد شام شد وليد بن عبد الملك درگذشت و سليمان بن عبد الملك جانشين او گرديد . او نسبت بموسى ابن نصير بدبين بود بدين سبب او را عزل كرد و به زندان افكند و غرامت به او تحميل نمود بحديكه او از پرداخت آن درمانده و ناگزير از عرب سؤال و طلب مساعدت ميكرد .\r\nگفته شده است . هنگامى كه او وارد شام شد وليد زنده بود . او بوليد نوشته بود كه من اندلس را گشودم ( نه طارق ) . خبر غنيمت مائده را هم داده بود . چون نزد وى رفت و اموال و بالاخص مائده را تحويل داد ، طارق همراه او بود . طارق گفت : من اين غنيمت را بدست آورده‌ام . موسى او را تكذيب كرد . طارق بوليد گفت : از او بپرس پاى مفقود و معدوم آن چه شده است ؟ وليد از او پرسيد و او نتوانست پاسخ دهد . طارق\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nآن پايه را ( كه پنهان كرده بود ) بيرون آورد و تحويل داد ( او براى چنين روزى آن را سند خود داشته بود ) . طارق گفت : من اين را براى گواهى مخفى داشته بودم و اكنون تقديم ميكنم . وليد او را تصديق نمود . علت اينكه طارق چنين كرده بود براى اين بود كه موسى او را زده و حبس كرده بود تا آنكه وليد پيغام داد و او را آزاد نمود . گفته شده است : او را حبس نكرده بود . گفته‌اند : چون روميان اندلس را گشودند و تملك نمودند در آنجا خانه ( انبار - حجره - گنج ) بود كه هر كه حكومت ميكرد بر در بسته آن يك قفل مىزد . چون قوم « قوط » سلطنت كردند بروميان اقتداء كرده بر آن خانه قفل زدند . چون « رذريق » بسلطنت رسيد خواست آن خانه را بگشايد و قفلها را بشكند .\r\nبزرگان قوم او را از آن كار منع و نهى نمودند او قبول نكرد . چون خانه را باز كرد در آن خانه تصاوير عرب را ديد كه همه بر سر عمامهء سرخ داشتند و بر اسبهاى سپيد ( اشهب ) سوار بودند . در آن خانه يك نامه هم بود كه اگر اين خانه باز شود اين قوم داخل اين بلاد مىشوند . اندلس هم در همان سال ( كه آن خانه بازشد ) گشوده شد ( بدست اعراب كه تصوير آنها در آنجا بود و اين بقيهء افسانه است كه مؤلف آن را در عداد حقايق و يك تاريخ مسلم ذكر كرده است ) . اين بيان براى تاريخ فتح اندلس ( بزعم مؤلف ) كافى مىباشد و ما بعد از اين بقيهء اخبار اندلس را هنگام ذكر وقايع مطابق تعهدى كه كرده‌ايم نقل خواهيم كرد بخواست خداوند .\r\n( ما عين شرح مؤلف را ترجمه و نقل نموديم و در عين حال بدان شرح اعتماد و اعتقاد نداريم . مؤلف بتاريخ طبرى اشاره كرده كه او اين فتح مهم و عظيم را باختصار و اشاره بيان كرده و ما تاريخ اندلس را از كتب آن بلاد نقل مىكنيم ، اگر چه طبرى از اين اوهام مبرى و منزه نبوده و جلد اول تاريخ او مانند جلد اول تاريخ كامل كه ابن اثير از آن نقل و اخذ كرده پر از اوهام و خرافات است و بدين علت ما از ترجمهء آن خود - دارى نموديم ولى براى حفظ امانت اگر عمر باشد پس از انجام ترجمهء مجلدات ديگر به جلد اول خواهيم پرداخت . اگر طبرى هم بر اوهام اندلس واقف مىشد حتما بمانند آنها دچار مىشد و اين عيب و نقص در دانشمندان آن زمان است كه قادر بر مجرد كردن حقايق از اوهام نبودند و كمتر اتفاق افتاده كه مورخ بعقل و ذهن و ذوق خود\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nاعتماد كند و بحث خود را فقط از روى خرد ادامه دهد و چون اغلب موثقين و مؤرخين فاقد سلامت ذهن و ذوق سليم و تشخيص و تحقيق بودند كتب ما با اختلاف فنون مملو از خرافات گرديده است و ما تعبدا بنقل آنها مىپردازيم و تحقيق و شناختن صحيح از سقيم را بفهم و ذوق خواننده واگذار مىكنيم . در هر حال هيچ قومى از اين اوهام آسوده نشده و براى ما شاهنامه بس باشد كه تاريخ اندلس بطوريكه مؤلف نقل كرده شباهتى به آن دارد هر چند اين اشاره خارج از موضوع ترجمه است ولى ذكر آن ضرورت دارد ) .\r\n\r\nبيان جنگ و غزاى جزيرهء « سردانيه »\r\nاين جزيره در بحر الروم است ( مديترانه ) كه بزرگترين جزاير آن درياست باستثناء جزيره صقليه « سيسيل » و اقريطش « كريت » . ميوهء آن جزيره بسيار است چون موسى بلاد اندلس را گشود يك دسته از لشكر خود را با كشتى به آن جزيره فرستاد و آن در سنهء نود و دو بود . سپاهيان وارد آن جزيره شدند .\r\nمسيحيان كه در آن جزيره بودند ظروف سيمين و زرين خود را جمع كرده با اشياء گرانبهاى ديگر در جوف طاقى كه براى اين كار مسقف و مستور كرده بودند پنهان نمودند ( ميان دو بام ) و آن انبارى بود كه زير گنبد معبد در جوف سقف احداث كرده بودند ( كه بدست مسلمين نرسد ) . مسلمين رسيدند و اموال بسيار و غنايم بىشمار كه قابل عد و حد و حصر نبود بدست آوردند . بقيه اشياء گرانبها و سيم و زر را در دريا زير آب نزديك ساحل نهان كرده بودند . مسلمين هم غنايم بسيارى ربودند .\r\nاتفاقا يكى از مسلمين براى استحمام به آب رفته بود ناگاه چيزى بپاى او گير كرد آن را بيرون آورد ظرف سيمين بود دانست كه در آنجا گنجى نهفته‌اند خبر داد باستخراج آن كوشيدند هر چه نهفته بود بدست مسلمين افتاد . مرد ديگرى از مسلمين كبوترى را در كليسا هدف تير كرد اتفاقا آن تير خطا كرد و بانبار ميان دو سقف نشست يكى از الواح پوشيده در آن سقف شكست و سكهء دينار از آن نمايان گرديد . بكشف آن شتاب كردند و گنج سيم و زر و مال و گوهر را شكافتند و هر چه در آن جمع و نهفته شده بود بدست آنان افتاد و بر غنايم مسلمين افزوده شد . چون اموال و نقود در آن گنج بدست\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nفرمانده افتاد و بدولت وقت اختصاص يافت بعضى از مراقبين براى ربودن آنها حيله به كار مىبردند كه غلاف شمشيرها را پر از دينار مىكردند و بعضى هم گربه را ميكشتند ، پوست آن را مىكندند ، پر از دينار مىكردند و بخارج انبار در شارع عام مىانداختند و بعد خود كه بيرون مىرفتند آن پوست پر از دينار را بر مىداشتند ( نظير اين حكايت يا افسانه همه جا و ميان هر قومى نقل شده است ) . چون سوار كشتى شدند ، هاتفى گفت خداوندا آنها را ( بجرم خيانت ) هلاك كن . آنها همه در دريا غرق شدند .\r\nچون بسيارى از اجساد را بيرون آوردند ديدند هميان پر زر بر ميان بسته بودند .\r\nدر سنهء صد و سى و پنج هم عبد الرحمن بن حبيب بن ابى عبيدهء فهرى آن جزيره را گرفت هر كه را در آنجا يافت كشت و كشتار شديدى رخ داد . بازماندگان تسليم شده با او صلح نمودند . آن جزيره بدان حال ماند و كسى آن را قصد نكرد و نگشود . مردم آن جزيه را مىپرداختند . روميان هم به آنجا رسيده بآبادى آن كوشيدند تا سنهء سيصد و بيست و سه . منصور بن قائم علوى ( خليفهء فاطمى ) شهريار افريقا براى تسخير آن از شهر مهديه يك نيروى كامل دريائى فرستاد . از « جنوه » گذشتند . اهل « سردانيه » را كشتند و بسيار اسير گرفتند . كشتىها را آتش زدند ( جنوه ) را ويران كردند و هر چه در آنجا بود ربودند . در سنهء چهار صد و شش . مجاهد عامرى از « دانيه » لشكر كشيد و دريا را نورديد تا به آنجا رسيد . عدهء خود را در صد و بيست كشتى جنگى حمل كرد و آنجا را گشود . بسيارى را كشت و زنان و كودكان را اسير كرد . پادشاهان روم بر وقايع آن بوم آگاه شدند . لشكرى گرد آوردند و او را قصد كردند . از طريق خشكى لشكر كشيدند و آن يك بيابان فراخ و بزرگ بود . سپاه عظيمى بود كه با مسلمين مصاف داد . مسلمين منهزم و از جزيره ( سردانيه ) رانده شدند . بعضى از كشتىهاى آنها را بردند . برادر مجاهد هم گرفتار شد همچنين فرزندش على بن مجاهد . او با بقيهء گريختگان به شهر ( دانيه ) برگشت . بعد از آن كسى آن مرز ( جزيره ) را قصد نكرد .\r\nما براى اين تمام اخبار آن سامان را نقل كرديم تا كاملا شناخته و آنچه بايد دربارهء آن گفته شود يك جا باشد .\r\n\r\n","description":"","footnote":"","page_name":" 174 ","page_number":174},
  {"content":"\r\n\r\n\r\nبيان بعضى از حوادث\r\nدر آن سال مسلمة بن عبد الملك كشور روم را قصد و سه دژ محكم را گشود و مردم « سوسنه » را از محل خود بدرون كشور روم راند .\r\nدر آن سال قتيبه سيستان را قصد و غزا كرد اين ، بر حسب روايت بعضى از راويان است . او خواست رتبيل بزرگ را قصد كند چون قتيبه بسيستان رسيد رتبيل عده‌اى نماينده فرستاد و درخواست صلح نمود . او هم پذيرفت و برگشت . عبد ربة بن عبد اللّه ليثى را بحكومت آن سامان منصوب كرد .\r\nدر آن سال عمر بن عبد العزيز كه والى مدينه بود امير الحاج شده بود . حكام و عمال شهرستانها هم همان كسانى بودند كه نام آنها برده شده بود ( سال قبل ) در آن سال مالك بن اوس بن حدثان بصرى از اولاد نصر بن معاويه در مدينه وفات يافت . عمر او نود سال بود .\r\n\r\nآغاز سنهء نود و سه\r\n\r\nبيان صلح خوارزمشاه و فتح خام‌جرد\r\nدر آن سال قتيبه با خوارزمشاه صلح نمود . علت اين بود كه پادشاه خوارزم ناتوان بود ، برادرش خرزاد بر او مسلط شده بود و حال كوچكتر بود . او چون آگاه مىشد كه ياران پادشاه كنيزى زيبا يا مركبى رهوار يا مالى گرانبها يا دختر و خواهر يا زن زيبا داشته باشند از آنها بعنف مىگرفت . هيچ‌كس هم در قبال او قادر بر خوددارى و امتناع نبود . چون بپادشاه خبر مىدادند مىگفت من قدرت ندارم كه او را محدود يا منصرف كنم و در عين حال بر او خشمگين و بدبين بود . چون اين‌حال به طول كشيد .\r\nناگزير بقتيبه نوشت و او را بگرفتن بلاد خود دعوت نمود . به شرط اينكه برادرش را بگيرد و تسليم كند ، همچنين مخالفين ديگر تا خود دربارهء آنها اقدام كند و كيفر دهد .\r\nهيچ يك از سران سپاه و امراء مرزدار ( مرزبان كه جمع آن را تعريب كرده‌اند مرازبه )\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nبر اين مطلع نشود قتيبه دعوت و درخواست او را پذيرفت . و از مرو لشكر كشيد و تظاهر به اين كرد كه جنگ سغديان را پيش دارد نه خوارزم . خوارزمشاه نيز سران سپاه را نزد خود خواند و گفت قتيبه شما را قصد نميكند اكنون در اين بهار خوش باشيد و بعيش و نوش بكوشيد . آنها هم سرگرم طرب و مستى شدند كه ناگاه سپاه قتيبه به محل هزار اسب رسيد . خوارزمشاه از ياران خود پرسيد كه چه بايد كرد ؟ گفتند : بايد جنگ كرد . گفت : من صلاح نمىدانم ، زيرا كسانى كه از ما نيرومندتر بودند در قبال او ناتوان شدند ولى من مىتوانم چيزى بدهم و او را بر گردانم . آنها قبول كردند . خوارزمشاه تا به شهر ( فيل ) در ما وراء النهر رسيد و آن يك دژ محكم بود و بهترين و استوارترين دژهاى كشور او محسوب مىشد ، هنوز قتيبه از رود نگذشته بود خوارزمشاه به او پيغام داد و پيمان بست به شرط اينكه ده هزار سر و مبلغى نقد و كالاهاى گوناگون بدهد و او را در قبال ( خام‌جرد ) يارى كند . قتيبه هم پذيرفت . گفته شده است شرط صلح صد هزار سر بود .\r\nقتيبه برادر خود عبد الرحمن را سوى ( خام‌جرد ) فرستاد كه خوارزمشاه را دچار زحمت كرده بود . عبد الرحمن با او نبرد كرد و او را كشت و سامان وى را تملك نمود و چهار هزار اسير همراه خود نزد قتيبه برد كه قتيبه همه را كشت . سپس قتيبه برادر خوارزمشاه را با عده‌اى از مخالفين گرفت و تسليم او كرد . او هم همه را كشت و اموال آنها را بقتيبه داد .\r\n\r\nبيان فتح سمرقند\r\nچون قتيبه كار صلح خوارزمشاه را انجام داد و آسوده نشست ، مجشر بن مزاحم سلمى برخاست و به گوش وى چيزى گفت . گفت : اگر روزى بخواهى سغد را قصد كنى از امروز بهتر نخواهد بود زيرا امسال سغديان از جنگ تو ايمن و آسوده هستند مىتوانى آنها را غافل‌گير كنى . مسافت ما بين تو و آنها ده روز راه است . قتيبه پرسيد : آيا اين راى و عقيده را كسى به تو تلقين كرده است ؟ گفت : نه . گفت : آيا كسى از تو شنيده است گفت : هرگز . قتيبه گفت : اگر بشنوم كه كسى به تو گفته يا از تو شنيده باشد گردنت را\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nخواهم زد . روز بعد هنگام بامداد ببرادر خود عبد الرحمن فرمان داد كه سواران و تير اندازان را پيش ببرد و بار و بنه را هم بمرو بفرستد ( تظاهر به قصد مرو كند ) او هم تمام روز را به راه پيمائى گذرانيد و چون شب رسيد قتيبه به او نوشت بار و كالا را بمرو بفرست و خود با سواران چابك و تير اندازان سوى سغد شتاب كن و خبر لشكر كشى را مكتوم بدار و من بدنبال تو خواهم آمد . عبد الرحمن فرمان او را به كار برد . قتيبه هم برخاست و ميان سپاهيان خود خطبه كرد و گفت : سغد در حال جوش و خروش است و سخت شفته مىباشد . آنها پيمان ما را شكسته‌اند و كارى نسبت بما كرده‌اند كه همه بر آن آگاهيد و من اميدوارم كه خوارزم و سغد مانند « قريظه » و « نصير » باشند ( مانند دو برادر كه بيك سرنوشت دچار شده باشند ) . سپس فرمان داد كه سپاه پيش برود . او زودتر از عبد الرحمن رسيد . سه يا چهار روز زودتر . اهل خوارزم و اهل بخارى هم به يارى او كمر بستند . سغديان هم مدت يك ماه در يك جبهه با او نبرد كردند . آنها محصور شده بودند . اهالى سغد از دوام و امتداد محاصره ترسيدند بپادشاه « شاش » و خاقان و سپاهيان متفرقهء فرغانه نوشتند و مدد خواستند . چنين نوشتند : اگر ملت عرب بر ما غالب شود شما را آسوده نخواهد گذاشت پس شما حال و آيندهء خود را در نظر بگيريد و چاره بينديشيد و هر چه نيرو و مرد نبرد داريد به يارى ما بفرستيد . آنها مشورت كردند و گفتند : چنين است و آنها ( عرب ) پس از آنها از پشت سر ما را خواهند گرفت و اگر ما خوار شويم بدست اوباش و فرومايگان خود ذليل خواهيم شد زيرا آنها دلسوز نمىباشند و علاقه بملك ندارند پس بهتر اين است كه ما خود جانبازى كنيم . فرزندان و ساير شاهزادگان و نجباء دليران را جمع و روانه كردند . سواران و پهلوانان و مرزداران و هر زبردستى كه بود به يارى سغديان فرستادند . به آنها دستور دادند كه بر سپاه قتيبه شبيخون بزنند كه او مشغول محاصرهء سمرقند بود . فرزند خاقان را بفرماندهى كل برگزيدند ، آنگاه لشكر كشيدند . قتيبه آگاه شد . چهار صد دلير از سپاه خود برگزيد . گفته شده است : ششصد تن از پهلوانان مجرب و شجاع انتخاب و آنها را باستقبال لشكر امدادى فرستاد . آنها بفرماندهى صالح بن مسلم ( برادرش ) رفتند و در مسافت دو فرسنگى دشمن قرار گرفتند . صالح در عرض راه آنها دو دسته كمين پنهان كرد و\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nچون پاسى از شب گذشت يا نيمه شب شد دشمن ( كه قصد شبيخون داشت خود غافل گير شد ) راه خود را گرفت كه ناگاه عدهء صالح را ديد بر او سخت حمله كرد . سخت نبرد كردند . دو دسته كمين از شمال و يمين بر آن قوم حمله كردند . از آن جنگ و از دليرى و پايدارى آنها سخت‌تر ديده نشده بود . يكى از آنها ( از اعراب كمين ) گفت : ما در حال نبرد بوديم كه من در تاريكى شب مردى ديدم در حال خفا بما رسيده بود . دليرانه جنگ مىكرد او را شناختم . او قتيبه بود ( بعد به آنها ملحق شده و يارى كرده بود ) . من به او گفتم : پدر و مادرم فداى تو باد جنگ مرا مىپسندى ؟ او گفت : خاموش . خداوند دهان ترا خرد كند . ( نخواست كسى او را بشناسد ) . من در آن هنگام خوب شمشير مىزدم و به خود مىباليدم . در آن جنگ همه را كشتيم عدهء كمى گريختند . اموال و اسلحهء آنها را ربوديم . سر كشتگان را بريديم عده‌اى را هم گرفتار نموديم . از اسراء پرسيديم كشتگان چه كسانى بودند ؟ گفتند هر كه را كشتيد يا گرفتيد شاهزاده و امير و مرز دار و دلير بود . هر يكى از آنها برابر صد مرد است . ما هم آنها را شناختيم و نام هر يك از آنها را پشت گوش وى ( سر بريده ) نوشتيم . هنگام بامداد بلشكرگاه خود ملحق شديم . هيچ لشكرى به اندازه ما كشته يا اسير نگرفته بود . اسبهاى خوب و كمر بندهاى زرين و سلاح بسيارى بدست آورديم . قتيبه ( كه جانبازى مرا در تاريكى شب ديده بود ) مرا گرامى داشت . همچنين نسبت به چند تن ديگر كه بايد مانند من دليرى كرده باشند . چون سغديان حال را بدان منوال ديدند شكسته و افسرده شدند . قتيبه هم منجنيق‌ها را به كار برد . ديوار و بارو را ويران و شكافى در حصار ايجاد كرد .\r\nمردى از محصورين بر ديوار ويران شده ايستاد و بقتيبه دشنام داد . يكى از تيراندازان او را هدف كرد و كشت . قتيبه به او ده هزار ( درهم ) داد . يكى از مسلمين شنيد آهسته با خود نجوى مىكرد : اى سمرقند تا كى و تا چند آشيانه شيطان باشى ؟ به خدا سوگند اگر تا فردا زنده بمانم نهايت كوشش را خواهم كرد ( كه ترا فتح كنم ) . آن مرد نزد ياران خود رفت و آنچه شنيده بود براى آنها نقل كرد و گفت : فردا بسيارى از مردم خواهند مرد ( در جنگ كشته خواهند شد ) . روز بعد هنگام بامداد قتيبه فرمان كوشش و جهاد داد . مردم جانبازى كردند و جنگ بسيار سختى رخ داد . قتيبه دستور داد كه خود\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nرا به آن رخنه در ديوار ويران شده برسانند . آنها سپرها را بر سر گرفتند و حمله كردند ، به آن رخنه رسيدند و بر آن شكاف ايستادند . سغديان آنها را هدف تير نمودند ولى آنها پايدارى كردند و برنگشتند .\r\nسغديان نزد قتيبه نماينده فرستاده گفتند : امروز مهاجمين برگردند تا فردا كه ما صلح خواهيم كرد . قتيبه گفت : من صلح نمىكنم مگر در حالى كه مهاجمين بر در شهر و در پيچ و خم رخنه باشند . گفته شده است : قتيبه گفت : اين بندگان بستوه آمده‌اند .\r\nدر حال پيروزى از ادامهء هجوم خوددارى كنيد و برگرديد . آنها هم برگشتند و او روز بعد پيمان صلح را منعقد كرد كه دو هزار هزار و دويست هزار ( درهم ) ساليانه باج و خراج بدهند و در همان سال سىهزار سوار تحت اختيار او بگذارند و شهر را تهى كرده به او واگذار كنند كه يكى در آن شهر براى دفاع نماند و او در آن شهر مسجد بسازد و خود وارد شهر شده در آن مسجد نماز بگذارد و خطبه بخواند و ناهار تناول كند . چون پيمان صلح بسته شد قتيبه داخل شهر شد و نماز خواند و خطبه نمود و طعام خورد . آن هم پس از تخليهء شهر از سكنه و انجام بناى مسجد . بعد بسغديان پيغام داد هر كه بخواهد كالا و دارائى خود را ببرد بيايد و ببرد كه من مانع نخواهم شد و از شهر هم بيرون نخواهم رفت . او با چهار هزار سپاهى برگزيده وارد شهر شده بود و نيز گفت :\r\nمن اضافه بر شرط صلح از شما چيزى نخواهم گرفت ولى سپاهيان بايد در شهر اقامت و زيست كنند . گفته شده است : او در شروط صلح تسليم صد هزار سوار مقرر و آنها را بمتابعت خويش ملزم كرده بود . علاوه بر الحاق صد هزار سوار شرط كرده بود كه آتشكده‌ها و اموال و گنجهاى بت‌كده‌ها بايد به او واگذار شود و او تمام آن ثروت را دريافت كرد . بتها را ربود و گردآورد و بر يك ديگر افكند مانند يك كاخ بلند متراكم و جمع شده بود . پس از آن فرمان سوختن اصنام را داد ولى پس از ربودن زر و زيور بتها . غوزك نزد وى رفت و گفت : بر من واجب است كه حق ترا ادا كنم و سپاسگزار باشم ، اين بتها را مسوزان زيرا ميان آنها بعضى از اصنام هست كه اگر كسى آنها را بسوزاند دچار هلاك مىشود . قتيبه گفت : من بدست خود آنها را مىسوزانم .\r\nدستور داد آتش آوردند ، او تكبير كرد و آتش را در آن تل بتها افروخت آنها همه\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nسوختند ، در خاكستر آنها پنجاه هزار مثقال زر از ميخهاى زرين بدست آمد .\r\nسغديان شاهدختى از نسل يزدگرد يافتند او را بحجاج اهداء كردند . حجاج هم او را براى وليد فرستاد . او را بزنى گرفت و او يزيد بن وليد را زائيد ( كه بنجابت معروف شد ) . قتيبه بغوزك فرمان داد كه از آنجا منتقل شود او هم كوچ كرد .\r\nگفته شده است : اهل سمرقند هنگام جنگ از شهر بيرون رفته بر مسلمين حمله نمودند . قتيبه در آن روز دستور داده بود كه يك كرسى براى او در ميدان بگذارند او بر آن كرسى نشسته و شمشير به گردن آويخته بود . جنگجويان سمرقند مسلمين را شكست داده از قلب راندند تا بقتيبه رسيدند . قتيبه از جاى خود برنخاست و شمشير را از غلاف نكشيد ( بردبارى كرد ) مهاجمين كه قلب را شكست داده بودند و به او رسيده يا تجاوز كرده بودند ناگاه دچار هجوم دو جناح شدند كه آنها را در ميان گرفتند و پس از جنگ گريختند و بلشكرگاه خود بازگشتند . بسيارى از مشركين در آن نبرد كشته شدند . مسلمين بر اثر آن پيروزى وارد شهر شدند و پيمان صلح را بستند . غوزك هم طعامى پخت و آماده كرد . قتيبه با گروهى از اتباع خود بر خوان او نشستند و در آن هنگام شهر سمرقند را از او درخواست كردند و او تسليم شد .\r\nقتيبه بشاه گفت : تو از اينجا كوچ كن . او هم ناگزير فرمان او را اطاعت كرد . قتيبه هم ( اين آيه را ) خواند   وَ أَنَّهُ أَهْلَكَ عاداً الْأُولى وَ ثَمُودَ فَما أَبْقى   او ( خداوند ) عاد ( قوم عاد ) نخستين را هلاك كرد همچنين ( قوم ) ثمود و ديگر كسى باقى نگذاشت . اين روايت از كسى نقل شده كه قتيبه او را بنمايندگى نزد حجاج فرستاده و مژدهء فتح سمرقند را داده بود . او گفت : حجاج مرا نزد وليد فرستاد و من قبل از بامداد وارد دمشق شدم . به مسجد رفتم . در كنار خود مردى كور ديدم . از من پرسيد تو كيستى و از كجا آمده‌اى ؟ گفتم از خراسان ، سپس خبر فتح سمرقند را به او دادم گفت : بخداونديكه محمد را بر حق فرستاد آنها با خيانت و غدر و تبه‌كارى آن را گشودند . شما اى اهل خراسان باعث مىشويد كه ملك از دست بنى اميه برود ( بسبب عهد شكنى و خيانت ) شما ( خراسانيها - اشاره بقيام بعد ابو مسلم ) بعد از آن دمشق را ويران خواهيد كرد و يك يك سنگها و آجرهاى آن را خواهيد كند . چون قتيبه سمرقند را گشود\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nگفته شد او در يك حين و حال دو گورخر شكار كرد و خوارزم و سمرقند را در يك سال گشود . اين مثل براى اين گفته شده است كه سوار در شكار بيك تير دو گورخر را بىپا كند .\r\nچون قتيبه سمرقند را گشود نهار بن توسعه را نزد خود خواند و گفت : اى نهار چه گفتى بگو ؟ ( او پيش از آن گفته بود ) .\r\n الا ذهب الغز و المقرب للغنى * و مات الندى و الجود بعد المهلب\r\nاقاما بمرو الرود رهن ضريحه * فقد غيبا من كل شرق و مغرب \r\nيعنى : جنگ و غزا كه توانگرى و دارائى را نزديك مىكند از ميان رفته و كرم و سخا هم بعد از مهلب مرده و در گذشته است . اين دو كه ثروت ( يا غزاى موجب ثروت ) و سخا باشند هر دو در مرقد او ( مهلب ) خفته و از شرق و غرب نهان گشته‌اند .\r\nاى نهار مگر اين غزا ( غزو - جنگ با كفار ) نيست ؟ گفت : نه . اين بهتر از آن و من دربارهء آن چنين گفته‌ام :\r\n و ما كان مذ كنا و لا كان قبله * و لا هو فيما بعدنا كابن مسلم\r\nاعم لاهل الشرك قتلا بسيفه * و اكثر فينا مقسما بعد مقسم \r\nيعنى ، از روزى كه ما آفريده شديم و قبل از آن و بعد از اين هم مانند فرزند مسلم نبوده و نخواهد بود . او عموم مشركين را با شمشير خود كشت و قسمت ما را يكى بعد از ديگرى فزونتر نمود .\r\nگفت : ( راوى ) شعراء بعد از آن ( واقعه ) بسيار گفتند يكى از آنها كميت است كه اين بيت از قصيدهء اوست :\r\n كانت سمرقند احقابا يمانية * و اليوم تنسبها قيسية مضر \r\nيعنى : سمرقند قرنها يمانى بود ( قبايل دو قسم بودند - يمانى و مضر كه قتيبه از مضر بود و چون هر دو در حال اختلاف بودند شاعر اهل سمرقند را دشمن و مخالف مانند يمانىها دانست يا اينكه آنها با يمانىها قبل از او موافق بودند ) ولى امروز آن را به قيس و مضر منتسب مىكنند .\r\nكعب اشقرى هم گفت . گفته شده است او نگفته ، بلكه مردى جعفى آن را سروده است :\r\n كل يوم يحوى قتيبة نهبا * و يزيد الاموال مالا جديدا \r\n\r\n","description":"","footnote":"","page_name":" 181 ","page_number":181},
  {"content":"\r\n\r\n باهلى قد البس التاج حتى * شاب منه مفارق كن سودا\r\nدوخ الصغد بالكتائب حتى * ترك الصغد بالعراء قعودا\r\nفوليد يبكى لفقد ابيه * و أب موجع يبكى الوليدا \r\nيعنى : هر روز قتيبه ( كشورى ) ميگيرد و بر اموال و غنايم يك مال تازه ميافزايد .\r\nاو باهلى ( از قبيلهء باهله ) تاج بر سر گرفته تا آنكه موى فرق سر او كه سياه بود سفيد گرديد ( پير شد ) . او سغديان را بستوه آورد و رنج داد . لشكرها را براى سركوبى آنها يكى بعد از ديگرى كشيد تا آنكه آنها را در بيابان نشاند ( و سرگردان كرد ) . فرزند براى فقدان ( مرگ ) پدر ميگريد و پدر دردناك براى فرزند ( از دست رفته ) ميگريد .\r\nبعد از آن قتيبه به شهر مرو برگشت . مردم خراسان ميگفتند : قتيبه خيانت و عهدشكنى كرد و سمرقند را با غدر و فريب تملك نمود . عامل او در خوارزم اياس ابن عبد اللّه بود . او امير جنگ آن ديار بود ولى ناتوان بود . مستوفى و متولى خراج هم عبيد اللّه بن ابى عبيد اللّه غلام مسلم ( پدر قتيبه ) بود . اهل خوارزم اياس را عاجز و ضعيف ديدند ضد او تجمع و قيام نمودند . عبيد الله بقتيبه نوشت او هم برادرش عبد الله را بجاى اياس فرستاد و به او دستور داد كه اياس و حيان نبطى ( سردار ديلمى ايرانى ) هر يكى را صد تازيانه بزند و سر و ريش هر دو را بتراشد . چون عبد اللّه بخوارزم نزديك شد با ياس پيغام مخفى داد كه كنار برود ( دچار ضرب نشود ) . او هم كنار گرفت ( پنهان شد ) عبد اللّه وارد شد و حيان را گرفت صد تازيانه زد و ريش او را تراشيد . پس از آن قتيبه لشكرها بفرماندهى مغيرة بن عبد اللّه بخوارزم فرستاد . اهالى خوارزم آگاه شدند . چون مغيره بدان سامان رسيد فرزندان كسانى كه خوارزمشاه آنها را كشته بود شوريده و به او گفتند به تو نيازى نداريم . او ناگزير تن بگريز داد و بتركستان پناه برد . مغيره رسيد و كشت و گرفت و بست و برد . بقيهء مردم خوارزم با او صلح كردند . او نزد قتيبه برگشت و او را بحكومت نيشابور منصوب نمود .\r\n\r\n","description":"","footnote":"","page_name":" 182 ","page_number":182},
  {"content":"\r\n\r\n\r\nبيان فتح طليطله از بلاد اندلس\r\nابو جعفر ( طبرى ) گويد در اين سال موسى بن نصير بر غلام خود طارق بن زياد غضب كرد . در ماه رجب او را قصد كرد و او باستقبال وى رفت و او را خشنود نمود .\r\nاو پوزش طارق را پذيرفت و دوباره او را براى فتح طليطله روانه كرد ، آن شهر يكى از بزرگترين شهرهاى اندلس بشمار مىآيد . فاصلهء بين آن و شهر « قرطبه » بيست روز راه است . طارق آن شهر را گشود و مائدهء سليمان بن داود را بدست آورد و بغنيمت برد . در آنجا زر و گوهر بسيار ربود كه مقدار آن را خدا مىداند و بس . من ( مؤلف ) چنين ميگويم كه او ( طبرى ) بيش از اين چيزى ننوشته است . من در سنهء نود و دو شرح فتح اندلس را وارد كردم . ورود موسى بن نصير و ملاقات او با طارق و اخبار ديگر را بيان نمودم كه شرح كافى مىباشد و از بسط و تكرار بىنيازيم ولى ابو جعفر ( طبرى ) چنين آورده كه موسى بن نصير خود طارق را براى فتح « طليطله » فرستاده است در حالى كه خود موسى بن نصير در كشور اندلس بوده كه طارق « طليطله » را گشود ولى اهل اندلس در تاريخ خود چيز ديگرى نقل كرده‌اند كه شرح آن گذشت .\r\n\r\nبيان عزل عمر بن العزيز از ايالت حجاز\r\nگفته شده است : در همان سال وليد عمر بن العزيز را از امارت و ايالت حجاز بر كنار كرد . علت اين بود كه عمر بوليد نوشت : حجاج ستمگر و متعدى و نسبت باهل عراق سخت ظلم و تجاوز كرده است . كارهاى او همه بر خلاف حق و عدالت است حجاج آگاه شد ، بوليد نوشت گروهى از تبه كاران و فتنه‌جويان از دست من گريخته و بحجاز پناه برده‌اند كه اكنون در مكه و مدينه زيست ميكنند .\r\nوليد بحجاج نوشت و با او مشورت كرد و پرسيد چه كسى شايستهء ايالت مكه و مدينه است بنويس تا او را امير آن سامان كنيم . او خالد بن عبد اللّه قسرى و عثمان بن حيان را پيشنهاد كرد . وليد هم خالد را به مكه و عثمان را بمدينه فرستاد و عمر را از هر\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nدو عزل نمود . چون عمر از مدينه خارج شد گفت : من از اين مىترسم كه مشمول حديث پيغمبر شوم كه فرمود : « تنفى خبثها » يعنى : پليدان شهر تبعيد مىشوند . ( او بدرفتار نكرد تا مشمول نشود ) . تاريخ عزل او در ماه شعبان بود ( سال مذكور ) خالد وارد مكه شد . عراقيانى كه در آنجا پناه برده بودند از آن پناهگاه ( بيت الحرام ) اخراج و مردمى را كه بعراقيان پناه يا خانه اجاره داده بودند سخت تهديد كرد . نسبت باهل مدينه هم سخت گرفت و ستم كرد و از پناه دادن آنها بعراقيان منع نمود . در زمان عمر بن عبد العزيز هر كه از عراق مىگريخت و بيمناك مىشد به مكه و مدينه پناه مىبرد گفته شده است : عثمان بن حيان امير مدينه شده بود ( بايد اصح روايات باشد ) خبر ايالت خالد هم در وقايع سنهء نود و يك گذشت كه امير مكه شده بود و آن بر حسب روايت بعضى از راويان بوده است .\r\n\r\nبيان بعضى حوادث\r\nدر آن سال عباس بن وليد كشور روم را براى جنگ و غزا قصد و شهرهاى « سبسطيه » و « مرزبانين » و « طرسوس » را فتح كرد . مروان بن وليد هم لشكر كشيد و به شهر « خنجره » رسيد . در آن سال مسلمه هم كشور روم را قصد و « ماسيسيه » را فتح كرد .\r\n« حصن حديد » ( دژ آهنين ) را هم گشود همچنين غزاله را از ناحيه « ملطيه » . در آن سال اهالى افريقا دچار قحط و غلا شدند . موسى بن نصير استسقاء نمود ( براى طلب باران دعا كرد كه معروف است ) . باران هم ( بر اثر دعاى او ) نازل شد . در آن سال وليد بن عبد الملك بعمر بن عبد العزيز نوشت و دستور داد كه : خبيب بن عبد اللّه بن زبير را تازيانه بزند و بر سر او آب سرد بريزد . عمر او را پنجاه تازيانه زد و آب سرد در فصل زمستان بر سرش ريخت و او را بر در مسجد ايستاده بازداشت او همان روز مرد .\r\n( خبيب ) بضم خاء نقطه دار و دو باء يك نقطه كه ميان دو باء ، ياء دو نقطه است .\r\nدر آن سال عبد العزيز بن وليد امير حاج شده بود .\r\nامراء و حكام شهرها هم همان كسانى كه بودند جز شهر مدينه كه عثمان بن حيان امير آن بود . حكومت او در تاريخ بيست و هشتم شوال همان سال بود . ايالت خالد\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nهم در آن سال بود كه شرح آن گذشت كه گفته شده است در سال هشتاد و نه امير مكه شد يا بعد از آن تا سنهء نود و يك كه ما امارت او را در همان سال نوشتيم . در آن سال ابو الشعثاء جابر بن زيد درگذشت . همچنين ابو العاليهء براء كه نام او زياد بن فيروز است . او غلام يك زن بدوى از بنى رياح بود . او ابو العاليهء رياحى نبود ( كه او شخص ديگرى بوده است ) كه در سنه نود وفات يافت . در آن سال بلال بن ابى درداء انصارى قاضى دمشق وفات يافت .\r\n\r\nآغاز سنهء نود و چهار\r\n\r\nبيان قتل سعيد بن جبير\r\nگفته شده است : در آن سال سعيد بن جبير كشته شد . علت قتل او خروج و قيام و پيوستن او بلشكر عبد الرحمن بن محمد بن اشعث بود . حجاج او را لشكر نويس و هزينه‌دار سپاه ابن اشعث كرده بود كه چون سپاه را به قصد رتبيل فرستاد سعيد را نيز به همان سمت مأمور و منصوب كرد . چون عبد الرحمن حجاج را خلع كرد سعيد را هم خلع نمود . چون عبد الرحمن شكست خورد و منهزم شد سعيد باصفهان پناه برد .\r\nحجاج به عامل خود در اصفهان نوشت كه او را دستگير كند . عامل نخواست او را بيازارد در خفا به او پيغام داد كه بگريزد و از او دور شود . او هم بآذربايجان رفت ، مدتى در آنجا زيست تا سخت بستوه آمد و دلتنگ شد و مكه را قصد كرد . در آنجا جمعى مانند او بيمناك و خشمگين در خفا اقامت كرده و نام و نشان خود را از مردم مكتوم داشته بودند . چون خالد بن عبد اللّه بايالت مكه رسيد بسعيد گفته شد اين مرد سيه‌كار و بدرفتار است بگريز و برو . گفت : به خدا آن قدر گريختم و دربدر شدم كه از خدا هم شرم دارم ، تا كى بايد مرا به پناه دهد و نگهدارد ، اكنون بايد تن به قضا و قدر خداوند بدهم هر چه سرنوشتم باشد بر سرم آيد . چون خالد بايالت مكه منصوب شد وليد به او نوشت كه پناهندگان عراقى را نزد حجاج روانه كند . او هم سعيد بن جبير ( پرهيزگار مشهور ) و مجاهد و طلق بن حبيب را بند كرد و نزد حجاج فرستاد . طلق در عرض راه\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nدرگذشت . حجاج مجاهد را بزندان افكند و او ماند تا حجاج مرد ( كه او آزاد شد ) . آن دو گرفتار را با دو نگهبان فرستاده بودند . شبى يكى از آن دو نگهبان براى كارى دور شد ، نگهبان ديگر كه در خواب فرو رفته بود بيدار شد و بسعيد گفت : اى سعيد تو آزادى برو . من نمىخواهم به خون تو دست ببرم . من در عالم رؤيا شنيدم كسى به من گفت : زينهار در ريختن خون سعيد بن جبير شركت مكن . اكنون هر جا كه ميخواهى برو . سعيد از فرار خوددارى كرد و آن نگهبان سه بار در خواب آن ندا را شنيد و به او اصرار كرد كه بگريزد او نپذيرفت . او را بكوفه بردند . او در خانهء خود منزل گرفت . قراء ( قرآن‌خوانان ) و پرهيزگاران بديدن او رفتند . او حديث روايت مىكرد و مىخنديد . دختركى خردسال در آغوش داشت چون بند را در پاى او ديد سخت گريست . او را نزد حجاج بردند چون او را ديد گفت : خداوند فرزند مادر نصرانى را لعنت كند ( مقصود او خالد بود ) كه سعيد را روانه كرده بود . مگر من محل اقامت او را نمىدانستم ( كه او را دستگير كنم ) . آرى به خدا و بخانهء خدا كه در مكه است سوگند ( كه من مىدانستم او كجا بود ) . بعد رو به او كرد و گفت : اى سعيد مگر من ترا در پيشوائى خود شريك نكرده بودم ؟ آيا چنين نكرده بودم ؟ گفت : آرى .\r\nگفت : چه شد كه تو ضد من قيام و خروج كردى ؟ گفت : من يكى از مسلمانان هستم .\r\nمرد گاهى خطا مىكند و گاهى راه راست را ميگيرد . حجاج از آن گفتار دلخوش گرديد . بعد از آن با او گفتگو كرد . او ضمن سخن گفت : من بيعتى بر گردن داشتم ( مقصود بيعت عبد الرحمن ) . حجاج غضب كرد و گفت : اى سعيد مگر من فرزند زبير را در مكه نكشتم و از تو براى امير المؤمنين عبد الملك بيعت نگرفته بودم ؟ ! - گفت : بلى چنين بود . - گفت : بعد از آن بكوفه آمدم كه والى آن شده بودم و از تو دوباره براى امير المؤمنين بيعت گرفتم و عهد را تجديد نمودم . - گفت : آرى . - گفت : تو دو بيعت امير المؤمنين را نقض كردى ( ادعا ميكنى ) نسبت بيك بيعت ( بيعت عبد الرحمن ) وفادار هستى آن هم بيعت جولاهه فرزند جولاهه ( بافنده و پست - مقصود اشعث ) ؟ ! به خدا قسم من ترا خواهم كشت . - گفت : اگر چنين كنى من سعيد ( نيك‌بخت ) هستم چنان كه مادرم مرا سعيد ناميده است . حجاج فرمان داد سرش را بريدند ( داستان او در كتب تاريخ بتفصيل\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nآمده است و او فقط با آيات قرآن سخن مىگفت و پاسخ مىداد ) چون سرش بر زمين افتاد يك سر پوش سفيدى نمايان شد . او هنگام سر انداختن سه مرتبه لا إله الا اللّه گفت .\r\nيك مرتبه فصيح بود و دو مرتبه غير مفهوم . بعد از قتل او حجاج دچار اختلال و انفعال شد . فرياد زد مرا ببنديد - ببنديد . غلامان پنداشتند كه او مىگويد بند سعيد را برداريد . آنها پاى سعيد را بريدند و بند را برداشتند . بعد از آن حجاج در خواب سعيد را مىديد كه گريبانش را گرفته فرياد مىزد بچه گناهى مرا كشتى اى دشمن خدا ؟ ! او هم مىگفت : من براى چه سعيد بن جبير را كشتم ؟ ! و اين گفته را تكرار ميكرد !\r\n\r\nبيان جنگ و غزاى شاش و فرغانه\r\nدر آن سال قتيبه از نهر گذشت و مقرر كرد كه مردم بخارا و كش و نسف و خوارزم بيست هزار سپاهى تجهيز و به يارى او روانه كنند . آنها آماده و با او رهسپار شدند .\r\nآنها را سوى شاش روانه كرد و خود ( با سپاه ) به طرف فرغانه لشكر كشيد و بخجنده رسيد . مردم آن شهر بمقابله شتاب كردند . بارها جنگ رخ‌داد و در هر بار پيروزى نصيب مسلمين مىشد . بعد از آن قتيبه سوى كاشان ( غير از كاشان معروف ) رفت كه مركز فرغانه بود ، لشكرى را كه سوى شاش فرستاده و آن را فتح كرده بود به او ملحق گرديد .\r\nپس از فتح ، شاش را آتش زده بودند . قتيبه ( باتفاق آنها ) بمرو برگشت . سحبان در وصف جنگ خجنده چنين گفت :\r\n فسل الفوارس فى خجن * دة تحت مرهفة العوالى\r\nهل كنت اجمعهم اذا * هزموا و اقدم فى القتال\r\nام كنت اضرب هامة ال * عاقى و اصبر للعوالى\r\nهذا و انت قريع قي * س كلها ضخم النوال\r\nو فضلت قيسا فى الندى * و ابوك فى الحجج الخوالى\r\nو لقد تبين عدل حك * مك فيهم فى كل حال\r\nتمت مروءتكم و نا * غى عزكم غلب الجبال \r\nيعنى : از سواران دلير خجنده بپرس كه آنها زير سايهء نيزه‌هاى تيز بودند چگونه\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nمن آنها را هنگام گريز بر مىگردانيدم و حمله مىكردم و پيش مىرفتم و مىزدم و مىكشتم . چگونه من سرها را مىزدم و مىانداختم و چگونه در قبال نيزه‌ها پايدارى و بردبارى مىكردم . ( خطاب او بقتيبه است ) چنين بود كه تو قبايل قيس را سر بلند مىكردى و به آنها سود بسيار مىرساندى . تو از تمام قيس برتر و بهترى ، از حيث كرم و سخا . همچنين پدرت ( مسلم ) در سالهاى پيش . عدل تو در حكومت و فرمانروائى نمايان است ، در هر حال تو دادگر بوده و هستى . مروت و جوانمردى شما ( تو و پدرت ) به حد كمال رسيد ، به حدى كه بر كوه‌هاى بلند غالب و فرازتر گرديد .\r\n\r\nبيان بعضى حوادث\r\nدر آن سال عباس بن وليد كشور روم را براى جنگ و غزا قصد و انطاكيه را فتح كرد عبد العزيز بن وليد هم شهر غزاله را براى غزا قصد نمود .\r\nوليد بن هشام مطيعى هم لشكر كشيد و ببرج حمام رسيد . يزيد بن ابى كبشه هم وارد سوريه شد .\r\nدر آن سال زمين لرزه در شام رخ داد و مدت چهل روز پياپى زلزله واقع مىشد .\r\nمملكت ويران شد و بيشتر زلزله در انطاكيه رخ داد .\r\nدر آن سال قاسم بن محمد ثقفى هندوستان ( سند ) را گشود .\r\nدر آن سال على بن الحسين ( زين العابدين عليه السلام ) وفات يافت . در آغاز سال مذكور عروة بن الزبير هم در گذشت . همچنين سعيد بن مسيب و ابو بكر بن عبد الرحمن بن حارث بن هشام .\r\nوليد براى قضاء ( داورى ) كشور شام سليمان بن حبيب را برگزيد . مسلمة بن عبد الملك امير الحاج بود . گفته شده است ( او نبود بلكه ) عبد العزيز بن وليد بن عبد الملك امير الحاج شده بود .\r\nوالى مكه خالد بن عبد اللّه و حاكم مدينه عثمان بن حيان و امير مصر قرة بن شريك و فرمانفرماى خراسان قتيبه بودند .\r\n\r\n","description":"","footnote":"","page_name":" 188 ","page_number":188},
  {"content":"\r\n\r\n\r\nآغاز سنهء نود و پنج\r\n\r\nبيان جنگ و غزاى شاش\r\nگفته شده است در آن سال حجاج لشكرى از عراق فرستاد و دستور داد قتيبه سوى شاش لشكر بكشد . قتيبه به محل « شاش » يا ( كشماهان ) رسيد كه خبر مرگ حجاج را شنيد و آن در ماه شوال بود كه بدين شعر تمثل كرد :\r\n لعمرى لنعم المرء من آل جعفر * بحوران امسى اعلقته الحبائل\r\nفان تحى لى املك حياتى و ان تمت * فمانى حياة بعد موتك طائل \r\nيعنى : بجان خود قسم مردى كه از خاندان جعفر بود نيك مردى بود كه در حوران ( محل ) دام مرگ او را گرفت . اگر تو براى من زنده شوى من مىتوانم زنده باشم و گر نه كه زندگانى من پس از مرگ تو دراز نخواهد بود .\r\nاو پس از رسيدن خبر مرگ حجاج بمرو برگشت ، سپاه او هم پراكنده شد .\r\nدر آن هنگام از وليد براى او نامه رسيد كه ما اندازهء جهاد و كوشش و لياقت ترا خوب مىشناسيم . امير المؤمنين ترا بلند و گرامى خواهد داشت و با تو آنچه شايسته قدر تست و ترا خشنود و خرسند كند رفتار خواهد كرد . توهم جهاد و جنگ خود را ادامه بده و منتظر پاداش امير المؤمنين باش كه خداوند به تو اجر خواهد داد . نامه‌هاى خود را نزد امير المؤمنين بفرست ( و ما را بر همه چيز آگاه كن ) انگار من جهاد ترا در مرز شاهد و ناظر باشم .\r\n\r\nمرگ حجاج بن يوسف\r\nگفته شد : ستم حجاج و ظلم امراء ديگر را نزد عمر بن العزيز شرح دادند كه در زمان وليد بن عبد الملك بر سر كار بودند . او ( عمر ) گفت : حجاج در عراق و وليد در شام و فرقه در مصر و عثمان ( بن حيان ) در مدينه و خالد در مكه ( حكومت مىكنند ) دنيا پر از ستم و جور شده است . خداوندا مردم را از اينها نجات بده . اندك مدتى نگذشت كه حجاج در گذشت . همچنين قرة بن شريك كه هر دو در يك ماه هلاك شدند . بعد از آنها وليد\r\n\r\n","description":"","footnote":"","page_name":" 189 ","page_number":189},
  {"content":"\r\n\r\n( خليفه ) هم در گذشت . عثمان و خالد هم بر كنار شدند . خداوند نفرين عمر را اجابت كرد . اين قصه بداستان فرزند عمر ( بن الخطاب ) با زياد بن ابيه شباهت دارد . زياد بمعاويه نوشت كه من عراق را با دست چپ خود گرفتم . دست راست من بىكار است حجاز را به من واگذار كن چون ابن عمر آن خبر را شنيد گفت ، خداوندا ما را از دست راست زياد و اهل عراق را از دست چپ او آسوده كن و نجات بده . نخستين خبرى كه ( بعد از نفرين ) به او رسيد مرگ زياد بود . مرگ حجاج در ماه شوال سنهء نود و پنج بود . امارت و ايالت او در عراق بيست سال بود . هنگام مرگ وصيت كرد كه فرزندش عبد اللّه بن حجاج پيشنماز و امير جنگ كوفه و بصره زيد بن ابى كبشه و مستوفى خراج يزيد بن ابى مسلم باشند . وليد هم پس از مرگ حجاج آنها را به همان مقام باقى گذاشت و هيچ يك از امراء حجاج را تغيير نداد .\r\n\r\nبيان نسب و رفتار او ( حجاج )\r\nاو حجاج بن يوسف بن حكم بن عقيل بن مسعود بن مالك بن كعب بن عمرو بن سعد بن عوف بن ثقيف ( حجاج ) ابو محمد ثقفى بود . قتيبة بن مسلم روايت كرد كه حجاج روزى خطبه كرد و قبر را ( ضمن سخن ) ياد آورى كرد و گفت و گفتهء خود را تكرار كرد كه قبر خانهء تنهائى و غربت است ، خانهء فلان و فلان است تا آنكه خود او گريست و ما را بگريه انداخت و هر كه در پيرامون وى بود گريست . بعد از آن گفت : من از امير المؤمنين عبد الملك شنيدم كه ميگفت : مروان در خطبهء خود چنين گفت :\r\nعثمان خطبه نمود و گفت پيغمبر اگر قبر مىديد يا نام قبر را مىشنيد ميگريست . چند حديث ديگرى غير از اين از ابن عباس و انس روايت كرده است ابن عوف گويد هر وقت مىشنيدم كه حجاج قرآن ميخواند مىدانستم كه او قرآن را بسيار خوانده ( و خوب حفظ كرده ) بود . ابو عمرو بن علاء گويد من از حجاج و حسن افصح نديدم و ابن حسن از حجاج افصح بود . عبد الملك بن عمير گويد روزى حجاج گفت هر كه خوب امتحان داده است ( در جنگ ) بر خيزد تا عطاى خود را بگيرد . مردى برخاست و گفت :\r\nمرا به اندازه جانبازى خود بده . پرسيد : جانبازى و آزمايش تو چيست ؟ گفت : من\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nحسين را كشتم ! پرسيد چگونه كشتى ؟ گفت نيزه را بتن او فرو بردم و بعد با شمشير او را زدم و هيچ‌كس با من در قتل او شريك نبود . گفت بنابر اين تو و او هرگز در يك جا ( بهشت ) نخواهيد بود . بعد گفت دور شو . به او هم چيزى نداد .\r\nگفته شده است : عبد الملك بحجاج نامه نوشت كه اسلم بن عبد بكرى را بكشد زيرا چيزى دربارهء ( مخالفت ) او شنيده بود . حجاج او را نزد خود خواند . او گفت :\r\nامير المؤمنين غائب است و تو حاضر هستى خداوند هم ( در قرآن ) مىفرمايد  يا أَيُّهَا الَّذِينَ آمَنُوا إِنْ جاءَكُمْ فاسِقٌ بِنَبَإٍ فَتَبَيَّنُوا  يعنى اى كسانى كه ايمان آورده‌ايد - اگر تبه‌كارى براى شما خبرى آورد بايد تحقيق كنيد ( صدق و كذب آن را ) تا آخر آيه . آنچه دربارهء من به او گفته‌اند كذب است . براى امير المؤمنين بنويس كه من بيست و چهار زن بىپناه را نان مىدهم و اين عائله را دارم كه اكنون بر در ( كاخ ) ايستاده‌اند . آنها را احضار كرد . آنها مادر و عمه و همسر و دختر او بودند بدنبال آنها دختركى بسن ده سال بود . حجاج از او پرسيد : تو نسبت به او چه خويشى دارى ؟ گفت : خداوند امير را نيك بدارد من دختر او هستم . آنگاه اين شعر را سرود\r\n أ حجاج لم تشهد مقام بناته * و عماته يندبنه الليل اجمعا\r\nأ حجاج لم تقتل به ان قتلته * ثمانا و عشرا و اثنتين و اربعا\r\nأ حجاج من هذا يقوم مقامه * علينا فمهلا ان تزدنا تضعضعا\r\nأ حجاج اما ان تجود بنعمة * علينا و اما ان تقتلنا معا \r\nيعنى : اى حجاج تو بر وضع دختران او آگاه نيستى همچنين عمه‌هاى او كه همه شب ندبه و زارى مىكنند . اى حجاج تو با قتل او جماعتى را خواهى كشت كه عدهء آنها هيجده و دو و چهار است ( جمع آنها بيست و چهار ) . اى حجاج چه كسى ميتواند بجاى او باشد ( كه عهده‌دار مخارج ما باشد ) . هان مهلت بده بر لرزش و زارى ما ميفزا . اى حجاج يا بر ما منت بگذار و مشمول نعمت خود كن ( او را رها كن ) يا اينكه همه را با او بكش .\r\nحجاج گريست و گفت من با روزگار ضد شما نخواهم بود و بر لرزش و ناتوانى\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nشما نخواهم افزود .\r\nخبر آن مرد و آن دخترك را براى عبد الملك نوشت . عبد الملك پاسخ داد اگر چنين باشد تو نسبت به او احسان كن و مخصوصا نسبت به آن دختر نيكى كن او هم نيكى كرد .\r\nعاصم بن بهدله گفت : من از حجاج شنيدم مىگفت از خدا بترسيد و تا مىتوانيد پرهيز كنيد ، اطاعت كنيد ، بدهيد و ببخشيد و براى خود ذخيرهء نيكى بگذاريد . به خدا قسم اگر بشما بگويم از اين در بيرون رويد و شما از آن در ( ديگر ) بيرون برويد خون شما براى من مباح خواهد بود ( كه امر مرا اطاعت نكرديد ) . هر كس هم قرآن را با قرائت ابن ام عبد ( مقصود بن مسعود ) بخواند من گردنش را مىزنم و آن قرائت ( آيه را كه ابن مسعود ميخواند و روايت مىكرد ) را از قرآن خواهم تراشيد و لو اينكه آلت تراشيدن آن آيه استخوان و دندهء خوك باشد . ( آيه را و لو با استخوان نجس خوك از قرآن حذف و حك خواهم كرد ) .\r\nاين گفته را براى اعمش نقل كردند او گفت آرى چنين گفت و همين را از او شنيدم و با خود گفتم من بر رغم او آن را خواهم خواند ( در خفا ) .\r\nاوزاعى گويد : من از عمر بن عبد العزيز شنيدم مىگفت اگر هر امتى ( روز رستاخيز ) بدترين و پليدترين فرد خود را پيش آرد و ما حجاج را پيش ببريم حتما از حيث پليدى بر تمام ملل غلبه و فزونى خواهيم يافت .\r\nمنصور گويد ما از ابراهيم شجاعى دربارهء حجاج پرسيديم ، گفت مگر خداوند نمىفرمايد  أَلا لَعْنَةُ اللَّهِ عَلَى الظَّالِمِينَ  هان نفرين خدا بر ستمگران باد .\r\nشافعى گويد : شنيده‌ام كه عبد الملك بن مروان بحجاج گفت هيچ انسانى نيست كه بر عيب و گناه خود آگاه نباشد . تو عيب خود را بگو و از ما مكتوم مدار . گفت :\r\nاى امير المؤمنين من حسود و لجوج هستم . عبد الملك به او گفت بنابر اين تو با ابليس نسبت و خويشى دارى . گفت : ابليس اگر مرا بيند ناگزير مسالمت مىكند و تسليم مىشود .\r\nحسن ( بصرى - ايرانى ) گويد : من از على كه بر منبر بود شنيدم مىفرمود .\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nخداوندا من آنها ( اهل كوفه ) را امين دانستم كه از من ترسيدند ( و خيانت كردند ) من به آنها نصيحت ( دوستى و مهربانى ) كردم آنها خيانت كردند . خداوندا جوان ثقيف را بر آنها مسلط و چيره كن كه در خون و مال آنها حكم و تحكم كند و مانند زمان جاهليت رفتار نمايد . ( حسن گويد ) او را وصف كرد ( يعنى حجاج را ) و گفت او زباله‌كش است ، او رودها را جارى مىكند ولى خود حاصل آنها را مىبرد و سبزه را مىخورد و بهره را مىربايد و پوستين را مىپوشد . حسن گفت : به خدا قسم همين وصف بحجاج اختصاص داشت .\r\nحبيب بن ابى ثابت گويد على ( عليه السلام ) به مردى گفت تو نخواهى مرد تا جوان ثقيف را ادراك كنى . پرسيده شد اى امير المؤمنين جوان ثقيف كيست ؟ فرمود او كسى خواهد بود كه روز قيامت به او گفته خواهد شد كه يك ناحيه از دوزخ را به خود انحصار بده و ما را از آن بىنياز كن . او مردى خواهد بود كه مدت بيست سال يا اندكى بيشتر حكومت و سلطنت خواهد كرد . او هيچ گناهى نخواهد گذاشت كه مرتكب آن نشود . حتى اگر يك گناه بماند و در بر آن گناه بسته شود او در را مىشكند و آن گناه را به خود مىبندد . او با كسانى كه تحت فرمان او باشند كسانى را كه فرمانبردار نباشند خواهد كشت .\r\nگفته شده است عده كسانى كه حجاج دست بسته كشت بالغ بر صد و بيست هزار بودند غير از كسانى كه در حالات ديگر كشته شده بودند ) .\r\nگفته شده است حجاج روزى بر خالد بن يزيد بن معاويه گذشت ، حجاج در حال تبختر راه مىرفت . كسى از خالد پرسيد اين مرد كيست ؟ خالد گفت بخ‌بخ ( به‌به ) اين عمرو بن العاص است ( بطعنه ) . حجاج شنيد . برگشت و گفت به خدا من از اين خرسند نمىشدم كه فرزند عاص باشم . من فرزند بزرگان ثقيف و بانوان قريش هستم . من كسى هستم كه با اين شمشير گردن صد هزار مرد را زده‌ام كه همه آنها گواهى مىدادند كه پدرت باده‌گسار و كافركيش بود . سپس رفت ( حجاج ) در حالى كه مىگفت بخ‌بخ فرزند عاص ( باستهزاء ) بنابر اين خود حجاج اعتراف كرده بود كه صد هزار كس را ( بىگناه ) كشته كه فقط گناه آنها اين بود كه گواهى مىداند يزيد مىگسار بوده است .\r\n\r\n","description":"","footnote":"","page_name":" 193 ","page_number":193},
  {"content":"\r\n\r\n\r\nبيان اقدام محمد بن قاسم پس از مرگ حجاج و قتل او\r\nهنگامى كه حجاج در گذشت محمد بن قاسم در « ملتان » بود كه در آنجا خبر مرگ ( عم ) او رسيد . او بسر زمين « رور » و « بغرور » برگشت كه هر دو را او گشوده بود و در آنجا بعطاى مردم پرداخت . لشكرى هم سوى « بيلمان » فرستاد كه مردم آن سرزمين جنگ نكرده تسليم شدند و اطاعت كردند . مردم « سرشت » هم مطيع شدند .\r\nاين « سرشت » بندرى بود كه مورد هجوم اهل بصره واقع شده بود كه از دريا بر آن بندر حمله و غزا كردند . مردم آن بندر هم دريانورد بودند . محمد بعد از آن « كيرج » را قصد كرد كه « دوهر » ( شهريار آن ) بمقابلهء او شتاب كرد جنگ رخ داد و دوهر گريخت .\r\nگفته شد : در آن جنگ كشته شد . مردم به حكم محمد ( بن قاسم ) تن دادند و تسليم شدند .\r\nاو در آن شهر كشت و اسير گرفت . شاعر گفت :\r\n نحن قتلنا ذاهرا و دوهرا * و الخيل تردى منسرا فمنسرا \r\nيعنى : ما ذاهر و دوهر را كشتيم در حالى كه خيل سركشان را يكى بعد از ديگرى سرنگون مىكردند . ( منسر - منقار كه با كنايه آمده است ) .\r\nوليد بن عبد الملك هم درگذشت و سليمان بن عبد المطلب جانشين او شد . كشور سند را بيزيد بن ابى كبشهء سكسكى سپرد . او هم محمد را گرفت و بند كرد و بعراق فرستاد . محمد هم به اين شعر تمثل و استشهاد كرد :\r\n اضاعونى و اى فتى اضاعوا * ليوم كريهة و سداد ثغر \r\nيعنى : مرا از دست دادند ( گم كردند ) نمىدانند چه جوانمردى را از دست داده‌اند كه در خور روز سخت ( و جنگ ) و نگهدارى مرز است .\r\nمردم سند بر گرفتارى محمد گريستند ( تا كنون مسلمين هندوستان بسبب فتح اسلامى او را مقدس مىدانند و نام او را بنيكى مىبرند ) .\r\nچون بعراق رسيد صالح بن عبد الرحمن او را در واسط بازداشت ، او گفت :\r\n فلئن ثويت بواسط و بارضها * رهن الحديد مكبلًا مغلولا\r\nفلرب قينة فارس قد رعتها * و لرب قرن قد تركت قتيلا \r\n\r\n","description":"","footnote":"","page_name":" 194 ","page_number":194},
  {"content":"\r\n\r\nيعنى : اگر من در واسط و سرزمين آن در حالى اقامت كنم كه با آهن مقيد و دست و پاى من بزنجير بسته شده و من گروبند باشم ، بدانيد كه چندين زن را كه داراى شوهر پهلوان و دلير بودند دچار ربع و بيم كرده بودم و چند مرد شجاع را به خاك و خون كشيدم و كشتم .\r\nو نيز چنين گفت :\r\n و لو كنت اجمعت الفرار لوطئت * اناث اعدت للوغى و ذكور\r\nو ما دخلت خيل السكاسك ارضنا * و لا كان من عك على امير\r\nو ما كنت للعبد المزونى تابعا * فيا لك دهر بالكرام عثور \r\nيعنى : من اگر بر فرار ( و عصيان ) تصميم مىگرفتم زنان و مردان ( اناث و ذكور ) همه آمادهء جنگ مىشدند و با آن آمادگى خيل سكاسك ( قوم امير جديد ) داخل سامان ما نميشدند و مردى از قوم عك بر من امير نمىشد و من تابع آن بندهء ( پست ) مزونى نمىشدم . من از اين روزگار كه مىلغزد و مردم كريم را سرنگون مىكند تعجب مىكنم . صالح او را با جمعى از مردان بنى عقيل شكنجه داد تا كشت . حجاج آدم برادر صالح را كشته بود ( انتقام كشيد ) او ( صالح ) از پيروان خوارج و بعقيدهء آنها معتقد بود .\r\nحمزة بن بيض حنفى در رثاء محمد گفت :\r\n ان المروءة و السماحة و السخا * لمحمد بن القاسم بن محمد\r\nساس الجيوش لسبع عشرة حجة * يا قرب ذلك سؤددا من مولد \r\nيعنى : مروت و سخا و بخشش همه منحصر بمحمد بن قاسم بن محمد است . او لشكرها را با سياست اداره كرد در حالى كه سن او هفده سال بود . اين بزرگوارى و سالارى بتاريخ ولادت او نزديك است ( در خردسالى به آن مقام رسيد ) . ديگرى گفت :\r\n ساس الرجال لسبع عشرة حجه * و لداته اذ ذاك فى اشغال \r\nيعنى : او ( محمد ) رجال را در هفده سالگى با سياست خود اداره مىكرد ، در حالى كه همزادان او سرگرم كارهاى ديگر بودند ( بازى ) .\r\nيزيد بن ابى كبشه ( والى سند ) هيجده روز پس از ورود بسند در گذشت . سليمان\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nبن عبد الملك ، حبيب بن مهلب را بايالت سند منصوب كرد . او هنگامى وارد شد كه ملوك الطوايف سند همه بممالك خود برگشته بودند . جيشبه فرزند ذاهر هم به شهر برهمن آباد برگشت .\r\nحبيب در كنار رود مهران لشكر زد . اهالى رور اظهار اطاعت و انقياد نمودند با ديگران نبرد كرد و پيروز شد . در آن هنگام سليمان ( بن عبد الملك ) در گذشت .\r\nعمر بن عبد العزيز را جانشين خود ( خليفه ) نمود . عمر هم بشهرياران مختلف نامه نوشت و آنها را باسلام و اطاعت دعوت كرد كه چنانچه مسلمان شوند با مسلمين يكسان و شريك سود و زيان خواهند بود . جيشبة بن ذاهر با ساير ملوك الطوائف اسلام را قبول و خود را باسامى عرب موسوم كردند . عمرو بن مسلم باهلى هم عامل عمر در آن مرز بود . بعضى از ممالك هند را قصد كرد و پيروز گرديد . بعد از او در زمان خلافت هشام بن عبد الملك ، جنيد بن عبد الرحمن بايالت سند منصوب شد . جنيد تا بكنار رود مهران رسيد .\r\nجيشبة بن ذاهر مانع عبور او گرديد به او هم پيغام داد كه من مسلمان شده‌ام و آن مرد پرهيزگار ( عمر بن عبد العزيز ) اين ايالت را به من سپرد ، و من از تو ايمن نيستم ، جنيد به او گروگان داد و خود نيز گروگان گرفت ، بعد از آن هر دو گروگان را پس دادند و جيشبه دوباره كافر شد و جنگ كرد ، گفته شد او نخواست جنگ كند و جنيد بهانه گرفت و جنگ را آغاز كردند .\r\nجيشبه ناگزير بدرون هندوستان رفت و سپاهى عظيم آراست و كشتىها را بحمل سپاهيان به كار برد و آمادهء جنگ گرديد . جنيدهم با كشتى لشكر كشيد و به او رسيد . طرفين بمقابله پرداختند . جيشبه گرفتار شد زيرا كشتى او بكنار افتاد ، جنيد هم او را كشت و مهلت نداد .\r\nصصة بن ذاهر ( شاهزادهء هندى ) گريخت و خواست خود را بعراق برساند كه از خيانت جنيد شكايت كند ولى جنيد كوشيد كه او را بدام اندازد . بسيار ملاطفت كرد تا او را سوى خود كشيد و او فريب خورده دست بدست جنيد گذاشت او را هم كشت ( با خيانت ) .\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nجنيد پس از آن به قصد غزا و كشورگشائى پيش رفت تا بكيرج رسيد . در آنجا « كشبا » و « صك » هر دو تحصن كرده حصار شهر را محكم نمودند . جنيد ديوار و باروى شهر را كوبيد و شكافى ايجاد كرد و از شكاف و رخنه سپاهيان داخل شهر شدند ، كشتند ، گرفتند و بستند و ربودند . عمال و حكام سوى « مرمذ » و « مندل » و « دهنج » و « برونج » فرستاد .\r\nجنيد اين عقيده را داشت . كشتن بازارى سخت‌تر از كشتن با بردباريست .\r\nپس از آن لشكر سوى « ازين » فرستاد . لشكر آن محل را غارت كرد و آتش زد .\r\nبعد از آن « بيلمان » را گشود ، چهل هزار هزار بدست آورد و نزد خود نگهداشت و باندازهء همان مبلغ فرستاد ( براى خليفه ) .\r\nجنيد تميم بن زيد قينى را بجاى خود برگزيد ، او ناتوان و خوار بود ( كه نتوانست كشور دارى كند ) . او نزديك « دبيل » درگذشت ( مقصود جنيد ) . در زمان او ( تميم ) مسلمين هندوستان را بدرود گفتند و مراكز خود را از دست دادند . بعد از او حكم بن عوام كلبى بامارت رسيد . در آن زمان هندوان از دين برگشته كافر شدند باستثناء اهل « قصه » . او ( مقصود حكم ) شهرى بنا ساخت كه آن را « محفوظه » ناميد كه پناهگاه مسلمين باشد . عمرو بن محمد بن قاسم ( فاتح هندوستان ) همراه او بود كه كارهاى دشوار را به او واگذار مىكرد . او را با لشكرى براى غزا از شهر محفوظة روانه كرد او رفت و جنگ كرد و پيروز شد . چون برگشت به او دستور داد كه شهر ديگرى بنا كند و نام آن را « منصوره » بگذارد . آن همان شهر است كه مركز امراء شده . او هر چه دشمن گرفته و تملك كرده بود باز گرفت و مردم‌دارى كرد كه مردم از امارت وى خشنود بودند .\r\nخالد قسرى ميگفت : من از اين تعجب مىكنم كه جوانمرد عرب را بايالت و امارت برگزيدم . ( مقصود تميم ) او كار خود را از دست داد و امارت را ترك كرد .\r\nپست‌ترين عرب را هم گماشتم ( در هندوستان ) كه او زيست ( و توانست كشوردارى كند ) . حكم هم كشته شد .\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nامراء و حكام در هر ناحيه با مسلمين جنگ و ستيز مىكردند و شهرها را بسبب ضعف دولت بنى اميه يكى بعد از ديگرى پس ميگرفتند تا آنكه دولت فرخندهء عباسى به كار آمد كه ما بخواست خداوند بقيهء اخبار آن سرزمين را در زمان خلافت مأمون شرح خواهيم داد .\r\n\r\nبيان بعضى حوادث\r\nدر آن سال عباس بن وليد كشور روم را قصد و شهر « هرقله » را فتح نمود .\r\nدر آن سال قسمت اخرى هندوستان باستثناء كيرج و مندل گشوده شد .\r\nدر آن سال عباس بن وليد شهر « قنسرين » را گشود . در همان سال وضاحى با هزار مرد در كشور روم كشته شدند .\r\nدر آن سال منصور عبد اللّه بن محمد بن على بن عبد اللّه بن عباس ( خليفهء بعدى ) متولد شد .\r\nدر آن سال بشير بن وليد بن عبد الملك امير الحاج شده بود . عمال و حكام شهرستانها هم همان كسانى كه سال پيش بودند .\r\nدر آن سال ابو عثمان نهدى كه نامش عبد الرحمن بن مل بود به سن صد و سى سال وفات يافت . در تاريخ مرگ او هم چيزهاى ديگرى گفته شده است .\r\nدر آن سال سعد بن اياس كه ابو عمرو شيبانى باشد درگذشت ، عمر او صد و - بيست سال بود .\r\nدر زمان حكومت حجاج سفينه غلام پيغمبر ( ايرانى بود ) وفات يافت .\r\nدر آن سال سالم بن ابى جعد در گذشت ، همچنين جعفر بن عمرو بن اميهء ضمرى كه برادر رضاعى مروان بود .\r\nدر زمان حجاج ابو الاحوص عوف بن مالك بن نضله جشمى كوفى كشته شد خوارج او را كشتند .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\n\r\nآغاز سال نود و شش\r\n\r\nبيان فتح كاشغر بدست قتيبه\r\nدر آن سال قتيبه كاشغر را قصد كرد و جنگجويان را با خانواده‌هاى خود كوچ داد تا خانواده‌ها را در سمرقند قرار دهد . چون خواست از رود بگذرد مردى را در معبر نهر گماشت كه از برگشتن سپاهيان جلوگيرى كند مگر با داشتن پروانهء عبور . پس از آن راه فرغانه را گرفت و بدرهء عصام هم كسانى فرستاد كه راه را هموار كنند تا بكاشغر برود و آن نزديكترين شهرهاى چين بود ( بعالم اسلام آن زمان ) . لشكرى بفرماندهى كثير بن فلان براى فتح كاشغر فرستاد . او پيروز شد ، غنايم بسيارى بدست آورد و اسير گرفت . بر گردن اسراء داغ گذاشت ( كه شناخته شوند ) بعد رفت تا نزديك چين رسيد . پادشاه ( خاقان ) چين به او نوشت كه رسولى نزد ما فرست تا بر دين و آئين شما آگاه شويم . قتيبه ده تن برگزيد كه چرب‌زبان و زيبا منظر و دلير و خردمند و پرهيزگار و توانا باشند . دستور داد وسايل و كالا و رخت و لوازم خوب ديگر مانند خز و زر و زيور براى آنها فراهم كنند . يكى از آنها هبيرة بن مشمرج كلابى بود . او به آنها گفت چون بر پادشاه وارد شويم شما به او بگوييد كه اين مرد سوگند ياد كرده كه بر نگردد مگر آنكه كشور آنها را پامال كند و داغ بر گردن بزرگان و شهرياران چين بگذارد و باج بگيرد ، آنها رفتند و هبيره پيشواى آنان بود ، چون وارد شدند پادشاه آنها را نزد خود خواند . آنها رخت سفيد پوشيدند و به خود عطر ماليدند و زر و زيور بستند و به پا كفش و بر تن ردا گرفتند و بر پادشاه وارد شدند كه بزرگان قوم نزد او بودند . آنها نشستند و پادشاه يا ديگرى از حضار با آنها سخن نگفتند . آنها هم برخاستند و رفتند . پادشاه از همنشينان خود پرسيد آنها را چگونه ديديد ؟ گفتند : ما يك گروه زن ديديم . كه شهوت را بر انگيختند . روز بعد پادشاه آنها را دعوت كرد ، آنها عمامه بر سر و خز بر دوش گرفتند و نزد او رفتند . چون وارد شدند به آنها گفتند بر گرديد .\r\nاز ياران خود پرسيد آنها را چگونه ديديد ؟ گفتند آنها بمردان بيشتر شباهت دارند\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nتا زنان . روز سيم ، آنها را خواند . آنها سلاح بر تن گرفتند و كلاهخودها را بر سر و زره‌ها را بر تن پوشيدند و شمشيرها و نيزه‌ها را در دست و كمان‌ها را بر دوش گرفتند و بر اسبها سوار شدند و نزد پادشاه رفتند . پادشاه چين به آنها نگاه كرد . كوههاى آهنينى ديد كه سوى او جنبيده هجوم بردند ، چون نزديك شدند نيزه‌ها را به زمين فروبردند و آستين‌ها را بالا زدند . به آنها گفتند برگرديد ، آنها نيزه‌ها را برداشتند و تاختند انگار در حال نبرد مشغول حمله و زد و خورد بودند . پادشاه از اتباع خود پرسيد آنها را چگونه ديديد ؟ گفتند : هرگز مانند آنها نديده‌ايم . چون شب فرا رسيد به آنها پيغام داد كه رئيس خود را نزد من بفرستيد . آنها هم هبيرة بن مشموج را فرستادند . چون وارد شد به او گفت : تو عظمت ملك مرا دانستى كه هيچ كس قادر بر حمايت شما در قبال من نخواهد بود . اكنون شما مانند يك تخم ( مرغ ) در دست من هستيد ( عين عبارت ) . من چند چيز از شما مىپرسم اگر به من راست نگوئيد من شما را خواهم كشت . گفت : بپرس . گفت : چرا روز اول و دوم و سيم به آن صورت و لباس در آمديد و مقصود شما از تغيير هيئت و لباس چه بود ؟\r\nگفت : لباس و زينت روز نخستين براى خانواده‌ها و زن و فرزند ما بود ( كه بدان حال نزد آنها زيست مىكنيم ) ، لباس و هيئت روز دوم براى اين بود كه ما هنگامى كه آسوده باشيم نزد بزرگان و سالاران ما با همان وضع زيست مىكنيم . اما روز سيم كه ما در قبال دشمن بايد چنين باشيم . گفت بسيار خوب تدبيرى به كار برده‌ايد اكنون برفيق ( فرمانده ) خود بگوييد بر گردد من مىدانم كه عدهء شما كم است و اگر بر نگرديد من كسانى را براى ( نبرد ) شما خواهم فرستاد كه همه شما را دچار هلاك و تباهى كند .\r\nگفتند : چگونه عده او كم باشد و حال اينكه مقدمه خيل او در بلاد تو و آخر سواران او در بلاد زيتون است ( سوريه و لبنان ) ؟ اما تهديد تو بكشتن ما ! بدانكه ما همه اجل معين داريم كه اگر فرا رسد بهتر نوع آن قتل است و ما قتل را بد نمىدانيم و از آن نمى - گريزيم . ( بعد همه حاضر شدند و گفتند ) پيشواى ما ( هبيره ) سوگند ياد كرده است كه از اينجا نرود مگر اينكه كشور شما را پامال كند و گردن بزرگان و شهرياران شما را\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nمهر ( بندگى ) كند و شما خود باج و جزيه را بدهيد . گفت : ما چارهء سوگند او را مىسازيم . خاك كشور خود را زير پاى او ميگذاريم كه قدم بر آن بگذارد و پامالش كند بعضى از فرزندان خود را هم تحت اختيار او ميگذاريم كه مهر بر گردن آنها بزند .\r\nجزيه هم مىدهيم و آن مبلغى باشد كه او را خشنود كند . پس از آن هديه ( مالى ) تقديم كرد . چهار تن از شاهزادگان را نزد او فرستاد كه علامت بر گردن آنها گذاشت .\r\nنسبت به همه نيكى كرد . آنها نزد قتيبه بازگشتند . قتيبه بازگشتند . قتيبه هم جزيه را پذيرفت و چهار شاهزاده را مهر بر گردن زد و پا بر خاك چين ( كه براى او حمل شده بود ) نهاد و چهار شاهزاده را بر گردانيد .\r\n( عبارت مؤلف مختلط و پيچيده و مختلف و مبهم مىباشد زيرا در آغاز آن تصور مىشود كه هبيره فرمانده يا پيشواى نمايندگان آن پيشنهاد را كرده و بعد بدون توضيح نام قتيبه بميان مىآيد كه او خواسته پا بر خاك چين گذارد و شاهزادگان را مهر بندگى بر گردن نهد الى آخر . همچنين پذيرفتن هبيره به تنهائى كه بعد در خطاب از فرد تجاوز و جمع را ياد كرده است . آنچه مسلم است پيشنهاد و يا تكليف و تهديد از قتيبه بوده است و ما نخواستيم در عبارت مؤلف تصرف كنيم ناگزير به اين توضيح مىپردازيم ) .\r\nسوادة بن عبد الملك سلولى در اين باره گفت :\r\n لا عيب فى الوفد الذين بعثتهم * للصين ان سلكوا طريق المنهج\r\nكسروا الجفون على القذى خوف الردى * حاشا الكريم هبيرة بن مشمرج\r\nادى رسالتك التى استدعيته * فاتاك من حنث اليمين به مخرج \r\nيعنى . هيئت نمايندگى كه تو آنها را بچين فرستادى عيب و نقص نداشت . آنها راه راست را پيمودند . آنها از فرط بيم چشمها را بستند و از مرگ ترسيدند ( و تسليم شدند ) غير از آن مرد كريم هبيرة بن مشمرج ( كه از مرگ نترسيد ) . او رسالت و پيغام ترا ( اى قتيبه ) ادا كرد و ترا از تنگناى سوگند بيرون آورد ( اين شعر هم تصريح كرده كه قتيبه پيشنهاد و تهديد كرده بود نه هبيرة ) .\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nچون نمايندگان نزد قتيبه بازگشتند ، قتيبه ، هبيره را نزد وليد ( بنمايندگى ) فرستاد و او در عرض راه در پارس در گذشت . سواده او را رثاء كرد و گفت :\r\n للّه در هبيرة بن مشمرج * ماذا تضمن من ندى و جمال\r\nو بديهة تعنى بها ابناؤها * عند احتفال مشاهد الاقوال\r\nكان الربيع اذا السنون تتابعت * و الليث عند تكعكع الابطال\r\nفسقى بقرية حيث امسى قبره * غر يرحن بمسبل هطال\r\nبكت الجياد الصافنات لفقده * و بكاه كل مثقف عسال\r\nو بكته شعث لم يجدن مواسيا * فى العام ذى السنوات و الامحال \r\nيعنى : آفرين خدا ( نكوكارى او در راه خدا نيك بداردش ) بر هبيرة بن مشمرج كه او مثال سخا و زيبائى بود ، او هوشمند و بديهه گو ( سخن گو و پاسخ دهنده - حاضر جواب و بليغ و آزموده ) بود كه فرزندان فرهنگ و بلاغت بدان غنى و دانا ميشوند آن هم هنگام سخنورى . او بهار خرمى براى مردم بود اگر مردم دچار سالهاى سخت و خشك شوند . او شير بود هنگامى كه پهلوانان هجوم مىبرند . باران رحمت بر قريه‌اى كه او در آنجا غنوده ببارد و قبر او را بارانهاى سيل‌آسا سيراب كند . اسبهاى نجيب بر فقدان او گريستند . نيزه‌هاى راست و پرورده هم بر او گريستند . ( مثقف - ساخته و پرداخته - كه تربيت هم بطور اصطلاح از آن گرفته شده كه ثقافه باشد ) زنان شوريده و آشفته كه همدرد خود را از دست داده‌اند بر او گريستند . آن زنان فاقد حامى و نگهبان خود مىباشند آن هم در سالهاى سخت و خشك ( ديگر پناه ندارند ) .\r\nقتيبه هنگامى كه براى جنگ و غزا لشكر كشيده بود ، خبر مرگ وليد را شنيد .\r\nقتيبه عادت داشت كه چون از ميدان جنگ بر گردد دوازده اسب نجيب از بهترين اسبها خريدارى مىكرد و نيز دوازده اسب اكدش ( يابو - دو نژاد - باركش ) يدك ابتياع مىكرد ( براى سوارى در وقت عادى كه اسبهاى نجيب خسته نشوند ) .\r\nچون براى جنگ و غزا لشكر كشد اسبهاى نجيب تندرو و برگزيده را بطلايع لشكر مىدهد كه پيش رو و پيش‌آهنگ و مكتشف باشند . طلايع لشكر را هم از دلير - ترين و شريفترين سران سپاه انتخاب مىكرد . چند تن ايرانى كارآگاه و دانا\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nو مردم‌شناس كه به آنها اعتماد و اعتقاد داشت همراه آنها روانه مىكرد .\r\nقتيبه دستور مىداد كه يك لوح را دو نيم كنند و نيمى از آن را بطلايع مىداد كه رمز و علامت باشد چون آنها چيزى كشف كنند و خبر دهند نصف لوح را در جاى معين و معلوم پنهان مىكردند و آن محل بايد نشانى داشته باشد مانند يك درخت يا جوى يا تل و امثال آن كه خود قتيبه محل را دستور مىداد و بعد براى استخراج علامت كسى را مىفرستاد و چون نيم لوح را بيرون مىآوردند با نيم اول كه نزد خود اوست تطبيق مىكرد و از آن علامت مىتوانست صدق و كذب خبر اكتشاف را بداند كه ديگرى بعنوان طلايع دروغ نگفته و خبر كذب نداده باشد .\r\nدر آن سال بشر بن وليد روميان شاتيه ( قشلاق‌نشين - در فصل زمستان كه شتا باشد ) را قصد و غزا كرد .\r\nدر آن سال وليد درگذشت ( خليفهء اموى ) .\r\n\r\nبيان خبر مرگ وليد بن عبد الملك\r\nدر نيمهء ماه جمادى الثانية از همان سال ( نود و شش ) وليد بن عبد الملك درگذشت .\r\nتمام مؤرخين براى تاريخ اين روايت متفق هستند .\r\nمدت خلافت او نه سال و هفت ماه بود . گفته شده است نه سال و هشت ماه باز هم گفته شده يازده ماه .\r\nهلاك او در محل دير مران رخ داد و جسد او را در خارج باب صغير به خاك سپردند و عمر بن عبد العزيز بر او نماز خواند . سن او چهل و دو سال و شش ماه بود . گفته شده است عمر او چهل و پنج سال بود و باز گفته شده چهل و شش سال و چند ماه و باز بر حسب قولى چهل و نه سال .\r\nنوزده فرزند از او ماند . او زشت‌رو بود . در راه رفتن ميخراميد و تبختر مىكرد .\r\nهميشه آب دماغ او از بينى جارى بود كه دربارهء او چنين گفته شده است :\r\n\r\n","description":"","footnote":"","page_name":" 203 ","page_number":203},
  {"content":"\r\n\r\n فقدت الوليد و انفاله * كمثل الفصيل بدا ان يبولا \r\nيعنى : من فاقد وليد و بينى او شدم . او ( با آن بينى ) مانند بچه شتر است كه ميخواهد بول كند ( آب دماغ از بينى او هميشه جارى بود ) .\r\nچون خواستند جنازهء او را بگذارند زانوى وى را بلند كرد تا بگردنش رسانيدند . فرزند او ( گمان كرد كه او هنوز زنده است ) گفت : آيا پدرم زنده است ؟\r\nعمر بن عبد العزيز با كسانى كه متولى دفن او بودند همراه و همكار بود گفت : مرگ سوى پدرت شتاب كرد ( او زود مرد - يا جوانمرگ شد ) خداوند عز و جل هم با مرگ او بعمر پند داد ( و او را هشيار كرد كه پرهيزگار شود )\r\n\r\nبيان بعضى رفتار وليد\r\nوليد نزد اهل شام يكى از بهترين خلفاء بود . او چندين مسجد ساخت . مسجد دمشق و مسجد مدينه ، بر ساكن آن ( پيغمبر ) درود باد . همچنين مسجد اقصى ( بيت المقدس ) را بنا نمود . چندين منبر ساخت . جذاميان را نگهدارى و مخارج آنها را تأمين كرد و مانع سؤال و گدائى آنها گرديد . براى هر يكى از زمين گيران يك خادم و براى هر كورى يك پرستار معين كرد . در زمان خلافت او فتحى عظيم رخ داد . اندلس ( اسپانى ) و كاشغر و هندوستان گشوده شد . او بآبادى و ساختمان علاقه داشت . كاروانسرا و منزل و ديه و باغ بسيار احداث كرد . در زمان او مردم از بنا و آبادى گفتگو مىكردند . سليمان سفره‌دار و مهمان‌نواز و زن‌دوست بود . مردم زمان او سخن از اين دو چيز مىكردند . عمر بن عبد العزيز پرهيزگار و مرد عبادت و نماز بود مردم زمان او هم در اطراف عبادت و زهد و تقوى سخن مىراندند و يكى از ديگرى مىپرسيدند كه ديشب را چگونه بر گذار كردى ( نماز خواندى و عبادت كردى ) يا اينكه تا چه اندازه قرآن خواندى و چند آيه حفظ نمودى يا چند روز مىتوانى روزه بگيرى . ( الناس على دين ملوكهم ) .\r\nوليد بيمار شد ، همان بيمارى كه زندگى او را پايان داد . يك روز در حال اغماء\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nبود ، همه پنداشته بودند كه او مرده است . خبر مرگ او را با پست ( بريد ) به همه جا دادند .\r\nحجاج شنيد و دريغ گفت و يك بند بدست خود و ستون بست ( و تضرع كرد ) و گفت :\r\nخداوندا كسى را بر من مسلط مكن كه بر من رحم نكند . من بسى تضرع كردم و از تو خواستم كه مرگ مرا قبل از مرگ او فراهم كنى . او در حال تضرع بود كه ناگاه پيك رسيد و گفت : او دوباره به هوش آمده است چون وليد به هوش آمد گفت : هيچ‌كس باندازهء حجاج از سلامت و هشيارى من خرسند نشده است او نمرد تا آنكه حجاج با قافله رسيد .\r\nوليد قصد داشت برادرش سليمان را ( از ولايت‌عهد ) خلع كند و براى فرزند خود بيعت بگيرد . سليمان خوددارى كرد . وليد هم براى امراء و حكام نوشت كه بخلع سليمان بكوشند كسى جز حجاج و قتيبه اجابت نكرد . او ميخواست فرزند خود عبد العزيز را بولايت عهدى منصوب كند . بعضى از خواص و ملازمين هم موافقت كردند . وليد بسليمان نوشت كه نزد وى حاضر شود . سليمان حضور خود را بتأخير انداخت وليد تصميم گرفت كه خود مسافرت كند و نزد او برود كه او را خلع نمايد . خيمه و بارگاه خود را در خارج شهر بر پا كرد كه برود ولى قبل از سفر درگذشت .\r\nوليد هنگامى كه مسجد دمشق را مىساخت در جنب آن كليسا بود . چون خلافت بعمر بن عبد العزيز رسيد مسيحيان نزد او شكايت كردند ( كه به آنها ظلم شده است ) . عمر گفت : يك قسمت از اين شهر با قوه فتح شد و يك قسمت با تسليم . در خارج شهر كليساى « توما » با نيرو گرفته شده و به حال خود مانده است . ما آن را مىگيريم و كليساى ويران شده را بشما پس مىدهيم . مسيحيان راضى شدند كه هر دو بدان حال بماند . وليد لحن ( غلط نحوى ) مىگفت . علم نحو را نمىدانست روزى يك اعرابى بر او وارد شد و ادعاى خويشى سببى و دامادى نسبت به او كرد . وليد از او پرسيد : « من ختنك » بفتح نون ( مقصود ختنك بضم نون كه صهر و داماد و منتسب بمادر باشد ) آن مرد اعرابى گمان كرد كه مقصود او ختنه كردن است . پاسخ داد : يكى از پزشكان ( مرا ختنه كرده ) سليمان باعرابى گفت : امير المؤمنين مىفرمايد « من ختنك » بضم نون . اعرابى گفت :\r\nآرى ، فلان است . پدرش ( عبد الملك ) از او گله كرد و گفت : كسى نمىتواند بر عرب\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nحكومت كند در حالى كه خود سخن عرب را نيك نداند . او علماء نحو را جمع كرد و در يك خانه نشست و در را به روى خود بست و مدت شش ماه از آن خانه بيرون نرفت . چون ( پس از آموختن ) بيرون آمد از روز نخست نادانتر شده بود . عبد الملك گفت : ( بسبب نقص طبيعى ) او ديگر معذور مىباشد ( زيرا كوشيد و به جائى نرسيد ) .\r\nگفته شده است : چون او بمقام خلافت رسيد در هر سه روز يك بار قرآن را ختم ميكرد . در ماه رمضان هر روز يك بار قرآن را ختم مىكرد .\r\nروزى خطبه كرد و اين آيه را خواند  « يا لَيْتَها كانَتِ الْقاضِيَةَ »  اى كاش ( اين واقعه ) كار را پايان مىداد . تاء ليتها را بضم خواند . عمر بن عبد العزيز شنيد و گفت : اى كاش كار ترا پايان دهد و ما را از تو آسوده كند .\r\n\r\nبيان خلافت سليمان بن عبد الملك و بيعت او\r\nدر آن سال با سليمان بن عبد الملك بيعت كردند و آن در روز وفات وليد و در محل « رملة » بود . در آن سال سليمان بن عبد الملك عثمان بن حيان را از حكومت مدينه بر كنار كرد و آن در تاريخ بيست و سيم ماه رمضان بود . ابو بكر بن محمد بن عمرو ابن حزم را بايالت مدينه منصوب نمود . عثمان حاكم سابق تصميم گرفته بود كه حاكم بعدى را ( قبل از صدور فرمان عزل و نصب ) تازيانه بزند و ريش او را بتراشد كه اجراء آن را بروز بعد موكول كرده بود ( كه ناگاه او معزول و خصم او منصوب شد ) . نيمه شب پيك رسيد و فرمان ايالت ابو بكر و عزل عثمان را داد . كه پس از عزل بايد او را بند كند و بزندان بسپارد .\r\nدر آن سال سليمان يزيد بن ابى مسلم را از ايالت عراق عزل و يزيد بن مهلب را نصب و استيفاى خراج را بصالح بن عبد الرحمن واگذار كرد . به او دستور داد كه بنى عقيل را بكشد و شكنجه دهد كه آنها خانوادهء حجاج بودند . او ( يزيد ) آنها را شكنجه مىداد . كسى كه مأمور عذاب و عتاب آنها شده بود عبد الملك بن مهلب بود .\r\nيزيد بن مهلب برادر خود زياد را بجنگ عثمان فرستاد .\r\n\r\n","description":"","footnote":"","page_name":" 206 ","page_number":206},
  {"content":"\r\n\r\n\r\nبيان قتل قتيبه\r\nگفته شده است : در آن سال قتيبه بن مسلم باهلى در خراسان كشته شد . علت قتل او اين بود كه وليد بن عبد الملك خواست برادر خود سليمان را از ولايت‌عهد خلع و فرزند خويش عبد العزيز را بجاى او نصب كند . حجاج و قتيبه هر دو با او موافقت كردند چنان كه گذشت ، چون وليد درگذشت و سليمان بخلافت نشست قتيبه ترسيد و بيم آن را داشت كه يزيد بن مهلب را بايالت خراسان بفرستد . قتيبه بسليمان نامه تهنيت آميز نوشت و طاعت و وفادارى خود را نسبت بعبد الملك يادآورى كرد كه خود نيز به همان حال نسبت بسليمان خواهد بود به شرط اينكه بايالت خراسان باقى بماند . نامه ديگر هم نوشت و جنگها و كشورگشائىهاى خود را يك بيك ياد كرد و بعظمت خود نزد پادشاهان ايران و شهرياران عجم ( ترك و چين و سايرين ) اشاره نمود كه چگونه نزد آنها شكوه و هيبت و صولت دارد و نيز خاندان مهلب را بد گفت و زشت‌كار خواند و در پايان سوگند ياد كرد كه اگر او ( سليمان ) يزيد بن مهلب را بايالت خراسان منصوب كند تمرد كرده او را از خلافت خلع خواهد كرد . يك نامه ديگر كه سيم باشد مبنى بر خلع او نوشت و هر سه نامه را با يك رسول از باهله ( قوم خود ) فرستاد و به او دستور داد كه نامه نخستين را بدهد اگر او نامه را خواند و يزيد نزد او بود پس از خواندن نامه عين آن را بيزيد دهد كه او هم بخواند نامهء دوم را به او بدهد و اگر آن را خواند و باز بيزيد داد نامهء سيم را به او بدهد و اگر نامهء نخستين را خواند و بيزيد نداد از دادن دو نامهء ديگر خوددارى كند .\r\nرسول قتيبه بر سليمان وارد شد . يزيد بن مهلب نزد او بود . رسول نامهء اول را داد ، او خواند و بيزيد داد كه بخواند . رسول نامهء دوم را داد او خواند و باز بيزيد داد ، او هم آن را خواند . رسول نامه سيم را داد ، او آن را خواند و حال و چهرهء او دگرگون شد . نامه را در دست گرفت و بيزيد نداد ( كه تهديد آميز بود ) .\r\nگفته شده است : نامه سيم بدين مضمون يا عبارت صريح بود كه : اگر تو مرا\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nبه حال خود نگذارى و به من امان و اطمينان ندهى من ترا خلع خواهم كرد . و لشكرهاى سواره و پياده را براى هلاك تو خواهم كشيد .\r\nسليمان دستور داد كه از رسول قتيبه خوب پذيرائى كنند . سپس شبانه او را نزد خود خواند و مبلغى زر مسكوك بعنوان جائزه و انعام به او داد و فرمان ايالت خراسان را بواسطهء او فرستاد و يك رسول با او همراه كرد كه او را تاييد كند چون هر دو رسول به شهر حلوان رسيدند ، به آنها خبر رسيد كه قتيبه خلع گرديده است . رسول سليمان برگشت .\r\nقتيبه چون خواست سليمان را از خلافت خلع كند اول با برادران خود مشورت كرد عبد الرحمن به او گفت يك عده نماينده نزد او بفرست و از هر كه بيمناك هستى همراه آن عده روانه كن عده‌اى را هم در مرو بگذار و خود راه سمرقند را بگير و در آنجا سكونت كن . باتباع خود بگو هر كه مايل باشد با ما زيست كند بماند و هر كه بخواهد بر گردد برود كه اجبار در كار نخواهد بود . هر كه نسبت به تو وفادار است خواهد ماند و هر كه اكراه دارد باز خواهد گشت و دچار اختلاف و حتى دو تنى نخواهى شد .\r\nعبد اللّه برادر ديگرش به او گفت : همين جا كه هستى او را خلع كن كه دو تن نسبت به تو اختلاف نخواهند داشت ( مخالفت نخواهند كرد ) او در همان محل كه بود سليمان را خلع نمود . مردم را هم براى خلع او و متابعت خويش دعوت و احسان خود را يادآورى كرد . هيچ يك از مردم دعوت او را اجابت نكردند . او سخت خشمگين شد و گفت : خداوند كسى را كه شما يار او هستيد گرامى ندارد . به خدا قسم شما اگر بر شكستن شاخ يك بز تصميم بگيريد هرگز شاخ را نخواهيد شكست . اى ساكنان نشيب نميگويم بلند ( اى مردم پست - فرومايه ) ، اى اوباش صدقه‌خوار ، من شما را مانند شترهاى صدقه از هر سو جمع كردم . اى گروه بكر بن وائل ( قبيله ) ، اى مردم خودنماى دروغگو و فرومايهء بخيل ، بكدام يك از دو روز خود مىباليد ! بروز جنگ يا روز صلح و سلم ؟ اى پيروان مسيلمه ( كذاب مدعى پيغمبرى ) ، اى بنى ذميم ( زشت ) نميگويم بنى تميم ، اى ستمگران . شما در جاهليت كيسان ناميده\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nمىشديد اى پيروان سجاح ، اى گروه عبد القيس ( قبيله ) ( با عبارت زشت كه مبناى آن باد است ) ، شما خارهاى نخل خرما را بنيزه تبديل كرديد ( باغبان بوديد و مرد جنگ شديد ) ، اى گروه ازد ( قبيله كه قبايل را يك بيك نام برد ) ، شما ريسمان و بند بادبان كشتى را بلگام اسب تبديل كرديد ( ملوان بوديد و پهلوان شديد ) ، اين در اسلام بدعت است ( تبديل و تغيير ) اعراب چه هستند و كدامند ؟ لعنت خداوند بر اعراب ، اى زبالهء دو شهر ( كوفه و بصره - مقصود اوباش و اراذل ) ، من شما را از رستنگاه شيح و قيصرم ( گياهى معروف كه در صحرا مىرويد ) گردآوردم ( سر و سامان دادم ) . پيش از اين بر خر و گاو سوار مىشديد ( اكنون سوار اسب مىشويد ) . چون شما را جمع و دعوت كردم چنين و چنان مىگوئيد ؟ به خدا سوگند كه من فرزند پدرم و برادر برادرم هستم ( كنايه از نسب صحيح ) . من شما را مانند شاخه‌ها بركنده پراكنده مىكنم . شما را مانند صلب ( گياه - علف اسبها ) از ريشه بر مىكنم .\r\nاى اهل خراسان دچار يزيد بن مروان خواهيد شد كه او بر شما مسلط و ولى خواهد بود . من چنين پيش بينى مىكنم كه اميرى خواهد آمد كه املاك ( فى - خالصه ) و سايه‌بانهاى شما ( خانه و مسكن ) را از شما خواهد گرفت . هان هدف دور را آماج گيريد ( از دور او را بزنيد قبل از اينكه بر شما چيره شود ) . تا كى اهل شام در سايهء شما آرام باشند ( خوش بگذرانند ) . اى اهل خراسان نسب مرا تحقيق كنيد خواهيد دانست كه من از حيث مادر و مسقط الراس و راى و عقيده و تربيت و دين عراقى هستم . اكنون شما در امان و رفاه هستيد زيرا خداوند ممالك را براى شما فتح كرد و راهها را امن داد . زن به تنهائى از مرو تا بلخ بدون نگهبان سفر مىكند ( ظعينه - قافله بايد باشد - و در اصطلاح براى فرد مؤنث گفته و بطور مثال در جاهاى ديگر آمده است ) . اكنون بايد خداوند را شكر كنيد كه تندرست و خرسند هستيد از خدا هم مزيد نعمت را بخواهيد . پس از آن از منبر فرود آمد و بدرون خانهء خود رفت .\r\nافراد خانوادهء او بملاقات وى رفتند و گفتند : ما هرگز ترا بمانند اين وضع و حال\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nنديده بوديم . آنگاه او را ملامت كردند . او گفت : چون من خطبه كردم و كسى به من جواب نداد غضب كردم و در حال غضب نمىدانم چه گفتم . مردم هم سخت خشمگين شدند و خلع سليمان را نپذيرفتند و اكراه داشتند . بر عزل و خلع قتيبه اجماع و اتحاد كردند . نخستين قومى كه اعتراض كردند ازديان بودند آنها نزد منذر بن حضين با ضاد نقطه‌دار ( رئيس آنها ) رفته گفتند : اين ( مرد ) بخلع خليفه دعوت كرد و در اين كار دين و دنياى ما تباه خواهد شد . او علاوه بر اين ما را دشنام داد تو چه راى و عقيده دارى ؟ گفت : مضر ( قبيلهء قتيبه ) در خراسان بسيارند . تميم هم فزونتر است ( از خود مضر ) . آنها پهلوانان خراسان هستند ، هرگز به اين تن نمىدهند كه اين كار در دست يكى باشد كه از قبيلهء آنها نباشد . اگر بخواهيد امارت را از آن قبايل سلب كنيد حتما با قتيبه ضد شما خواهند بود . گفتند ( ازديان ) : چه كسى را از تميم شايسته مىدانى كه امير باشد ؟ گفت : من جز وكيع كسى را نمىدانم . حيان نبطى مولاى بنى شيبان ( از موالات كه عهد و پيمان باشد و در جاى ديگر بمعنى بنده و غلام يا بالعكس خواجه و مالك غلام مىآيد كه از سياق كلام مفهوم مىشود مراد كدام يك از آن دو معنى متضاد است . حيان نبطى سردار بزرگ ايرانى ديلمى بود كه بغلط شهرت نبطى يافته و مقصود از نبط مردم بين النهرين است كه چون به دو زبان تكلم ميكرد او را نبطى گفتند ) او ( حيان ) گفت : هيچكس جز وكيع قادر بر اين كار نخواهد بود كه خود را به آتش اندازد و در معرض مخاطرات گوناگون بگذارد كه حتى آمادهء كشته شدن شود و اگر در آينده اميرى منصوب شود و باينجا بيايد از او مطالبهء ماليات گذشته را بكند و او هرگز از عاقبت كار خويش نينديشد او داراى عشيرهء نيرومند است . از اين گذشته او نسبت بقتيبه حس انتقام دارد زيرا ميخواستند او را امير ( يكى از ايالات ) كنند و قتيبه عمارت را از او برگردانيد و بضرار بن حصين ضبى واگذار كرد . بعد از آن مردم دسته دسته يكى نزد ديگرى در خفا رفتند و توطئه را آغاز كردند . بقتيبه گفته شد هيچ كس باندازهء حيان كار ترا پريشان نخواهد كرد او مردم را بر ضد تو تحريك مىكند . او خواست حيان را غافل‌گير كرده بكشد ( ترور ) حيان هميشه غلامان و خدام درگاه امراء را مىنواخت\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nو انعام مىداد و مهربانى مىكرد . قتيبه مردى را خواند و به او دستور قتل ( ترور ) حيان را داد .\r\nيكى از خدام شنيد خبر را فورا بحيان داد . چون رسول قتيبه حيان را براى حضور دعوت كرد او تمارض نمود . مردم هم نزد وكيع رفتند و از او قبول امارت را خواستند . در آن هنگام عدهء جنگجويان بصره و اهل عاليه نه هزار مرد نبرد و از بكر هفت هزار كه رئيس آنها حصين بن منذر بود و از تميم ده هزار كه رئيس آنها ضرار بن حصين بود ، از عبد القيس چهار هزار كه فرمانده آنها عبد اللّه بن علوان بود . از قبيلهء ازد ده هزار و رئيس آنها عبد اللّه بن حوذان بود . از مردم كوفه هفت هزار كه فرمانده آنها جهم بن زحر است . از موالى ( پيوستگان غير عرب ) هفت هزار كه رئيس آنها حيان بود او ديلمى بود . گفته شده است خراسانى . علت اينكه نبطى خوانده شده لكنت زبان داشت .\r\nحيان بوكيع پيغام داد اگر من از جنگ و ستيز تو پرهيز و ترا يارى كنم آيا امارت جانب شرقى رود بلخ را به من واگذار و از گرفتن خراج تا من امير باشم خوددارى مىكنى ؟ گفت : آرى . ( وكيع قبول كرد ) حيان بعجم ( غير عرب ) گفت اينها بموجب دين جنگ نمىكنند . بگذاريد يك ديگر را بكشند . آنگاه در خفا با وكيع بيعت كردند .\r\nبقتيبه خبر داده شد كه مردم با وكيع ( در خفا ) بيعت مىكنند . قتيبه هم ضرار بن سنان ضبى را در خفا نزد وكيع فرستاد كه بيعت كند . او بر راز وكيع آگاه شد و براى قتيبه مسلم گرديد كه وكيع در خفا بتوطئه پرداخته است . قتيبه كسى را فرستاد كه او را احضار كند . آن شخص وارد شد و ديد وكيع دو پاى خود را دارو و روغن ماليد و دو مرد نشسته پايش را مىماليدند و معالجه مىكردند بر سر هم يك طلسم نهاده بود . او برسول گفت : تو حال مرا مىبينى كه چگونه به درد پا مبتلا شده‌ام . نماينده برگشت و بقتيبه خبر داد . قتيبه دوباره نزد وى فرستاد و گفت بايد بيائى و لو اينكه ترا بر سر و دوش بردارند . او گفت : من نمىتوانم . قتيبه برئيس شرطهء خود گفت برو وكيع را بيار اگر خوددارى كند گردنش را بزن . با او يك عده سوار هم فرستاد . گفته شده است :\r\nشعبة بن ظهير تميمى را فرستاد . وكيع به او گفت : اى فرزند ظهير اندكى آرام بگير\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nتا لشكرها يكى بعد از ديگرى برسند . آنگاه خود سلاح خويش را بر تن گرفت و ندا داد . بر اسب سوار شد و بيرون رفت . مردى رسيد از او پرسيد : از كدام قبيله هستى ؟\r\nگفت : بنى اسد ( شير ) - گفت : نام تو چيست ؟ - گفت : ضرغامه ( شير ) . - گفت : نام پدرت چيست ؟ گفت : ليث ( شير ) . پرچم را به او داد . گفته شده است : پرچمدار عقبة بن شهاب مازنى بود . مردم هم يكان يكان و گروهاگروه پياپى رسيدند . او ( وكيع رجز مىخواند ) پيش مىرفت و ميگفت :\r\n قرم اذا حمل مكروهة * شد الشراسيف لها و الحزيم \r\nيعنى : سالارى ( خود را گويد ) كه اگر كارزار او را دچار كند او براى آن كار ميان مىبندد و كمر بند را بر تن ميگيرد . ( آماده كارزار مىشود ) گرد قتيبه هم خويشان و افراد خاندان و خواص ياران تجمع كردند يكى از آنها اياس بن بيهس بن عمرو پسر عم قتيبه بود . قتيبه دستور داد ندا بدهند بنى عامر كجا رفتند و چه شدند ؟ محقر بن جزء كه از قبيلهء قيس بوده كه قتيبه نسبت به آنها جفا كرده بود به او گفت : آنها همان جائى كه تو انداختى هستند . تو از همانجا كه فرستادى آنها را بخوان ( كنايه از بدرفتارى او نسبت به آنها ) . قتيبه گفت : آنها را ندا بدهيد و خويشى و رحم را ياد آورى كنيد . محقر گفت : آن خويشى و رحم را تو پيش از اين قطع كرده بودى . گفت : ندا دهيد كه آخرت پاداش شما خواهد بود ( پاداش شما در آن دنيا ) . محقر گفت : خداوند بما خير و فائده ندهد اگر اجابت كنيم .\r\nقتيبه پس از آن گفت :\r\n يا نفس صبرا على ما كان من الم * إذ لم اجد لفضول العيش اقرانا \r\nاى نفس صبور باش . بر درد بردبار باش زيرا من براى بقيهء زندگانى يار و قرين نخواهم يافت .\r\nآنگاه مركبى كه رهوار و آموخته بود خواست . آن مركب تن بسوارى نداد و از رام كردن آن خسته و نا اميد شدند . قتيبه برگشت و بر سرير خود نشست و گفت : اين كار شدنى مىباشد ( مقدرات ) حيان نبطى با لشكر عجم رسيد . قتيبه هم نسبت به او خشمگين بود . عبد اللّه برادر قتيبه بحيان گفت : بر آنها حمله كن . حيان گفت : هنوز وقت حمله\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nنرسيده است . عبد اللّه گفت : كمان مرا بدهيد . حيان گفت : امروز روز كمان كشى نيست .\r\nحيان به فرزند خود دستور داده بود كه اگر ديدى من كلاه خود را بر گردانيدم .\r\nو خود سوى سپاه وكيع رفتم تو لشكر عجم را به آن سپاه ملحق كن و بمتابعت من بيا .\r\nناگاه حيان كلاه خود را بر گردانيد . لشكر عجم سوى سپاه وكيع شتاب كرده همه تكبير كردند . قتيبه هم برادر خود صالح را فرستاد . مردم او را سنگسار كردند . يكى از بنى ضبه سنگ بر سر او زد . گفته شده است : ضارب از بلعم بود ( نه ضبه ) سر او شكست ، او را برداشتند و نزد قتيبه بردند . او را در نمازگاه قتيبه گذاشتند كه سر وى بر زمين افتاد .\r\nقتيبه هم بالاى سرش يك ساعت نشست . مردم از هر طرف شوريدند . عبد الرحمن برادر قتيبه سوى شوريدگان رفت آنها بر او هجوم برده كشتند مردم بر محل شترها و چهارپايان قتيبه هجوم بردند و آتش زدند . مردى از باهله ( قوم او ) از آن محل دفاع كرد . قتيبه به او گفت : جان خود را بردار و برو . گفت : اگر چنين كنم من بد مردى خواهم بود و بد پاداشى به تو خواهم داد زيرا تو گردك را بخورد من دادى و نرمك را پوشاك من نمودى ( جردق و نرمق - معرب گردك و نرمك است ) . مردم هم هجوم بردند تا بخيمه و خرگاه قتيبه رسيدند . طنابها را بريدند . چندين زخم بقتيبه زدند . جهم بن زحر بن قيس بسعد گفت : پياده شو و سرش را ببر . او پياده شد و سوى او رفت كه ناگاه خرگاه بر سر آنها فرود آمد . با آن حال سر قتيبه را بريد . از خاندان او هم برادرانش عبد الرحمن و عبد اللّه و صالح و حصين فرزندان مسلم با او كشته شدند . كثير فرزندش هم كشته شد . گفته شده است : عبد الكريم در قزوين كشته شد . عدهء كسانى كه از خانوادهء او بودند و با او كشته شدند يازده تن بود . عمر بن مسلم برادر قتيبه نجات يافت خويشان مادرش او را نجات و پناه دادند . مادرش غبراء دختر ضرار بن قعقاع بن معد بن زرارهء قيسى بود .\r\nچون قتيبه كشته شد ، وكيع بر منبر رفت و گفت مثال من و قتيبه مثال گفتهء شاعر نخستين است .\r\n من ينك العير ينك نياكا \r\nترجمه عين عبارت مخالف ادب است . فقط بايد گفت عير بمعنى خر است كه بر خر . .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nمن كشنده هستم ( قتال - بسيار كشنده ) سپس گفت :\r\n قد جربونى ثم جربونى * من غلوتين و من المئين\r\nحتى اذا شبت و شيبونى * خلوا عنانى و تنكبونى \r\nيعنى : مرا آزمودند و باز آزمودند دوباره و صد باره چون پير شدم يا آنها مرا پير كردند لجام مرا رها كردند و از من كناره‌جوئى نمودند .\r\nبعد گفت : من ابو مطرف هستم ( كنيهء او ) اين بيت را هم انشاد كرد :\r\n انا ابن خندف تنمينى قبائلها * بالصالحات و عمي قيس عيلانا \r\nيعنى : من فرزند خندف هستم . بقبايل آن از روى نيكى و پاك سرشتى منتسب هستم عم من قيس عيلان است ( قبيلهء قيس خندف زنى مادر قبايل مضر بود كه عرب بنسب وى افتخار مىكردند . بنى هاشم و بنى اميه هم از نسل او بودند ) .\r\nبعد از آن ريش خود را گرفت و گفت :\r\n شيخ اذا حمل مكروهة * شد الشراسيف لها و الحزيم \r\nيعنى سالخورده ( خود را گويد ) اگر كار سخت را ( جنگ و شورش ) به او تحميل كنند او ( پذيرفته ) بندها و كمربند را بن تن خود مىبندد ( و آمادهء كارزار مىشود ) .\r\nبه خدا سوگند من خواهم كشت و باز خواهم كشت و بدار خواهم كشيد و باز بدار خواهم كشيد .\r\nمرزبان شما ( حاكم شهر ) اين زنازاده كه نرخها را بالا برده و همه چيز را گران قيمت كرده است ، بايد بار ( گندم ) را به چهار درهم بفروشد و گر نه كه من او را بدار خواهيم كشيد . درود بر پيغمبر بفرستيد . اين را گفت و فرود آمد . آنگاه سر و خاتم قتيبه را خواست . به او گفته شد : قبيلهء ازد آن را ربوده است . وكيع شوريد و بيرون رفت و گفت : بخداوندى كه شريك ندارد من از اينجا نميروم تا سر ( قتيبه ) را بياورند و گر نه سر من بايد بدنبال آن برود . حضين به او گفت : اى ابا مطرف آرام باش ، سر را نزد تو خواهند آورد . آنگاه حضين نزد ازديان رفت . او رئيس آنها بود به آنها امر كرد كه سر را نزد وكيع ببرند ، آنها هم سر را نزد وى بردند ، او هم سر را نزد سليمان\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nفرستاد . عده‌اى همراه سر روانه كرد كه هيچ‌يك از آنها تميمى ( از قوم خود ) نبودند .\r\nوكيع نسبت بحيان نبطى هم وفادارى كرد و آنچه را تعهد كرده بود انجام داد .\r\nچون سر قتيبه و سرهاى خانوادهء او را نزد سليمان بردند ، هذيل بن زفر بن حارث نزد او نشسته بود . بهذيل گفت : آيا دلتنگ شدى اى هذيل ؟ - گفت :\r\nاگر مرا دلتنگ مىكرد بسيارى از اقوام را محزون مىنمود ( به اين معنى چون من اين كار را بد بدانم قبيلهء من هم بمتابعت من بدخواهد دانست و بخونخواهى قيام خواهد كرد ) . سليمان گفت : من همهء اين ( بدخواهى ) را نميخواستم .\r\nعلت اينكه سليمان آن كلمه را گفت اين بود كه هذيل و قتيبه هر دو از قبيلهء قيس عيلان بودند . سپس دستورداد كه سرها را به خاك بسپارند .\r\nچون قتيبه كشته شد مردى خراسانى گفت : اى ملت عرب شما قتيبه را كشتيد به خدا قسم اگر او نزد ما مىمرد او را در تابوت ميگذاشتيم و با بركت جنازهء او نزول باران درخواست مىكرديم . از بركت او فتح و ظفر ميخواستيم .\r\nهيچ اميرى در خراسان باندازهء قتيبه كار نكرد ( كشورگشائى ) ولى او عهد شكن و خيانت پيشه بود . علت عهدشكنى او اين بود كه حجاج به او نوشت و دستور داد كه آنها را فريب بده و با خدعه آنها را بكش كه نزد خدا روا خواهد بود .\r\nسپهبد گفت : شما ( عرب ) قتيبه و يزيد بن مهلب را كشتيد و حال اينكه هر دو خواجه و سالار عرب بودند . از او پرسيدند : كدام يك از آن دو در نظر شما بزرگتر و مهيب‌تر بود ؟ گفت : اگر قتيبه در اقصى نقطهء غرب در غار خفته و يزيد نزد ما و بر ما والى و امير بود باز در نظر ما قتيبه مهيب‌تر و بزرگتر بود و باز مهيبتر و بزرگتر از يزيد .\r\nفرزدق در اين باره گفت :\r\n اتانى و رحلى فى المدينة وقعة * لآل تميم اقعدت كل قائم \r\nيعنى : خبر به من رسيد در حالى كه در مدينه رحل افكنده بودم آن خبر واقعهء تميم بود كه هر ايستاده را ( با اندوه و بهت ) نشاند .\r\nعبد الرحمن بن جمانهء باهلى در رثاء قتيبه گفت :\r\n\r\n","description":"","footnote":"","page_name":" 215 ","page_number":215},
  {"content":"\r\n\r\n كان ابا حفص قتيبة لم يسر * بجيش الى جيش و لم يعل منبرا\r\nو لم تخفق الرايات و الجيش حوله * وقوف و لم يشهد له الناس عسكرا\r\nدعته المنايا فاستجاب لربه * و راح الى الجنات عفا مطهرا\r\nفما رزئ الاسلام بعد محمد * به مثل ابى حفص فبكيه عبهرا \r\nيعنى : انگار ابو حفص ( كنيهء قتيبه ) لشكر كشى نمىكرد و سپاه پى سپاه نمىفرستاد و بر منبر هم فراز نمىشد . پرچمها هم در پيرامون او اهتزاز نداشت .\r\nسپاهيان گرد او نمىايستادند ، مردم لشكر او را نمىديدند . مرگ او را خواند و او دعوت خدا را اجابت نمود . او سوى بهشت رفت ، پاك بود . اسلام بعد از محمد بچنين ماتمى دچار نشده بود . اسلام بمانند مصيبت ابو حفص مبتلا نشده بود اى عبهر ( مخاطب زن - همسر يا معشوقه ولى در اينجا كنيز شاعر كه مادر فرزند است ) بر او زارى كن .\r\nعبهر مادر فرزند اوست .\r\nگفته شده است : پيران غسان ( قبيله‌اى كه پادشاهان شام از ميان آن برخاستند ) .\r\nما در محل بثنية العقاب نشسته بوديم ناگاه مردى انبان بدوش و عصا بدست رسيد . از او پرسيديم : از كجا آمدى ؟ گفت : از خراسان . گفتيم : آيا از آنجا خبرى هست ؟ - گفت :\r\nآرى . قتيبة بن مسلم ديروز كشته شد . ما از گفتهء او ( كه ديروز باشد ) تعجب و انكار و تكذيب كرديم ( قرب زمان ) . گفت : امشب مرا كجا خواهيد ديد ؟ در بلاد افريقا ( پيك سريع السير بود ) . او رفت و ما سوار اسب شده بدنبالش تاخت كرديم و به او نرسيديم زيرا او از سرعت بصر هم سريعتر بود ( افسانهء غير قابل تصديق و ما نمىدانيم مقصود آمدن از خراسان و رفتن بافريقا چه بود و بكدام دستور و فرمان بوده است ) .\r\n\r\nبيان بعضى حوادث\r\nگفته شد : در آن سال قرة بن شريك عبسى در گذشت . او امير مصر شده بود كه در راه مرد . گفته شده است او در سنهء نود و پنج در گذشت و آن در همان ماهى بود كه حجاج هم در آن هلاك شده بود\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nدر آن سال ابو بكر بن محمد بن عمرو بن حزم امير الحاج شده بود كه او در آن هنگام امير مدينه بود .\r\nدر مكه عبد العزيز بن عبد اللّه بن خالد بن أسيد بفتح همزه و كسر سين ( أسيد ) امير بود . يزيد بن مهلب هم امير جنگ عراق و پيشنماز بود . صالح بن عبد الرحمن هم مستوفى آن ديار بود . والى بصره هم سفيان بن عبد اللّه كندى آن هم از طرف يزيد بن مهلب بود . قاضى آن شهر هم عبد الرحمن بن أذينه و امير جنگ خراسان وكيع بن ابى سود بود . در آن سال شريح قاضى درگذشت . گفته شده است در سنهء نود و هفت هلاك شد كه سن او صد و بيست سال بود . قاضى كوفه ابو بكر بن ابى موسى بود .\r\nدر آن سال عبد الرحمن بن ابى بكره و محمد بن لبيد انصارى كه يك نحو يارى با پيغمبر داشتند وفات يافتند .\r\nدر زمان خلافت وليد ، عبد اللّه بن محيزيز ( يا محيريز ) كه يك نحو يارى ( با پيغمبر ) داشت درگذشت .\r\nابو سعيد مقبرى كه در قبرستان زيست مىكرد و بدان سبب مقبرى معروف شد درگذشت .\r\nدر آن سال ابراهيم بن يزيد نخعى فقيه وفات يافت . همچنين ابراهيم محيريز عبد الرحمن بن عوف كه عمر او هفتاد و پنج سال بود .\r\nدر آن سال عبد اللّه بن عمرو بن عثمان بن عفان درگذشت ، آن هم در زمان خلافت وليد بن عبد الملك . همچنين محمد بن اسلمة بن يزيد بن حارثه و عباس بن سهل بن سعد ساعدى .\r\n\r\n[ سال 97 
  ]\r\n\r\nبيان قتل عبد العزيز بن موسى بن نصير\r\nعلت قتل او اين بود كه پدرش او را بامارت اندلس منصوب كرد چنان كه بدان اشاره كرديم و آن هنگام برگشتن پدرش بكشور شام بود كه گذشت . او كشور اندلس را اداره و مرزها را حفظ و شهرهاى ديگر را فتح كرد كه در زمان پدرش مانده بود .\r\nاو مردى پاك‌سرشت و نكوكار و فاضل بود ، همسر « رذريق » ( پادشاه سابق اسپانى ) را بزنى گرفت ، آن زن بر او مسلط شد ، او را وادار كرد كه رسوم ديرين پادشاهان را\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nتجديد كند و آن عبارت از خضوع يا تعظيم واردين و سجده كردن آنها براى پادشاه بود كه رعايا نسبت به شوهر سابق او « رذريق » به كار مىبردند . او به آن زن گفت : چنين رسمى در دين و آئين ما روا نباشد . آن زن بسيار اصرار كرد و امير ناگزير راهى با سقف پست و كوتاهى احداث كرد كه بالطبع واردين خم شوند تا به او برسند و آن زن نيز بدان تدبير خشنود گرديد . هر كه وارد مىشد در حال تعظيم و ركوع و خم شدن بود . آن زن راضى شد و گفت : اكنون تو در عداد پادشاهان بشمار آمدى . بايد براى تو تاجى بسازم كه زر و گوهر آن زيور موجود من خواهد بود . او قبول نكرد ولى آن زن بسيار اصرار نمود . مسلمين بر آن وضع آگاه شده گفتند او مسيحى شده است . به وضع راه و سقف كوتاه نگاه كردند و براى آنها مسلم گرديد كه از رسوم و اصول اسلام سر پيچى و متابعت زن مسيحى كرده است ، بر او شوريدند و او را كشتند و آن در سنهء نود و هفت بود .\r\nگفته شده است : سليمان بن عبد الملك بسپاهيان خود فرمان قتل او را داد زيرا بر پدرش موسى بن نصير غضب كرده بود .\r\nسپاهيان هنگامى بر او هجوم برده بودند كه او در محراب بود . نماز صبح و سورهء فاتحه را خوانده مشغول خواندن سورهء واقعه بود . او را يكباره با شمشير زدند و سرش را انداختند و بعد آن سر را براى سليمان فرستادند . سليمان هم آن سر را نزد پدرش فرستاد . پدر خوددارى و بردبارى كرد و گفت اين شهادت براى او گوارا باد ، او را كشتيد او مرد نكوكار و پرهيزگار و روزه‌گير و نمازگزار بود . آن كار ( قتل عبد العزيز ) يكى از گناهان سليمان بود كه خطا بر او مىگرفتند . بموجب اين روايت تاريخ قتل او در سنهء نود و هشت بوده است .\r\nبعد از آن سليمان ايالت كشور اندلس را بحارث بن عبد الرحمن ثقفى سپرد .\r\nاو در آن سامان والى و امير بود تا زمان خلافت عمر بن عبد العزيز كه سليمان او را جانشين خود نمود . عمر هم او را عزل كرد .\r\nاين پايان داستان قتل عبد العزيز است كه مختصرا بدان اشاره نموديم .\r\nگفته شده است : سليمان بن عبد الملك ، عبد اللّه بن موسى بن نصير را از افريقا عزل و\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nمحمد بن يزيد قرشى را نصب نمود . او تا هنگام مرگ سليمان امير آن سامان بود كه بعد بر كنار گرديد . عمر بن عبد العزيز اسماعيل بن عبيد الله را بجاى او امير نمود و آن در سنهء صد بود .\r\nاو ( اسماعيل ) نيك روش و نيك سرشت بود . در زمان او بربريان ايمان آوردند و مسلمان شدند . همهء قوم بربر اسلام را پذيرفتند .\r\n\r\nبيان امارت يزيد بن مهلب در خراسان\r\nسبب آن اين بود كه چون سليمان بن عبد الملك خواست يزيد را بامارت عراق منصوب كند ، جنگ و نماز ( پيشنمازى ) را پذيرفت و از استيفاى خراج خوددارى نمود . يزيد نزد خود فكر كرد و ديد حجاج عراق را ويران كرده و بمردم زور گفته و آنها را تحت فشار گذاشته بود ، اگر من بخواهم مانند او رفتار كنم و مردم را شكنجه بدهم مانند حجاج ( ستمگر ) خواهم بود و حال اينكه من يگانه جوانمرد عراق هستم .\r\nآنگاه بايد دوباره در زندانها را به روى مردم باز كنم و آنچه را كه خداوند آنها را از آن نجات داده دوباره براى آنها بكشم . اگر هم خراج را باندازهء خراج حجاج نرسانم و بسليمان ندهم از من قبول نخواهد كرد ( و همان ميزان گرفته شده حجاج با ستم ) و خراج معينى را مطالبه خواهد كرد .\r\nيزيد نزد سليمان رفت و گفت : من مردى را بشما معرفى ميكنم كه به وضع خراج و استيفاء و طرز وصول و جمع آشنا باشد و او صالح بن عبد الرحمن است ، مولاى بنى تميم ( پيوسته ) . سليمان هم او را مستوفى و امير خراج نمود . او قبل از يزيد بعراق رسيد و در واسط مستقر گرديد . يزيد هم وارد شد و مردم باستقبال او شتاب كردند ولى صالح خوددارى كرد تا آنكه يزيد نزديك شد . آنگاه با عدهء چهار صد تن از اهل شام بديدن او رفت در حالى كه جبه پوشيده بود . با يزيد هم همعنان گرديد ( پياده نشد و احترام را بجا نياورد ) . يزيد مستقر گرديد و صالح بر او سخت گرفت و در هيچ چيز به او اختيار نداد .\r\nيزيد هزار خوان برگزيد كه مردم را اطعام كند ، صالح آنها را از او گرفت .\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nيزيد گفت : بهاى آنها را در حساب من وارد كن او قبول كرد . يزيد متاعى خريد ناگزير سند آن را امضاء و تقديم صالح نمود صالح قبول نكرد و بيزيد گفت : خراج براى اين قبيل مخارج كافى نيست امير المؤمنين هم راضى نخواهد شد و از تو مؤاخذه خواهد كرد . يزيد لبخندى زد و با او مدارا كرد و گفت : همين يك بار را اجازه بده و بعد تكرار نخواهم كرد . صالح موافقت كرد .\r\nسليمان هم از واگذارى ايالت خراسان بيزيد خوددارى كرده بود و يزيد بستوه آمده از فشار صالح دلتنگ شده بود . عبد اللّه بن اهيم را نزد خود خواند و گفت : من ترا براى يك امر مهم دعوت كرده‌ام كه سخت مرا پريشان كرده است ميخواهم تو آن را انجام و به من سر و سامان دهى . - گفت : چنين كنم . - گفت ( يزيد ) : تو مىبينى من چگونه در تنگناى زندگانى افتاده و دچار سختى شده و بستوه آمده‌ام . اينك خراسان در حال آشوب و هيجان است آيا چاره‌اى هست كه تو بينديشى ؟ گفت : آرى . من كارى خواهم كرد ( كه ترا آسوده كنم ) . مرا نزد امير المؤمنين بفرست . گفت : خواهم فرستاد . گفت : اين گفتگو را نهان‌دار بسليمان هم نوشت و ابن اهيم را ستود و احوال عراق را شرح داد و ابن اهيم را عارف باوضاع و مطلع و دانا نمود . ابن اهيم هم با پست سريع السير ( بريد ) رفت و بر سليمان وارد شد و با او خلوت نمود . سليمان به او گفت : يزيد براى من نامه نوشته و ترا عارف باوضاع و احوال عراق دانسته و ستوده است . همچنين خراسان كه تو باوضاع آن آشنا هستى . اكنون دربارهء خراسان هر چه دانى و دارى بيار . گفت : من داناترين مردم باوضاع خراسانم زيرا من در آنجا متولد شدم و در آنجا پرورش يافته زيست نمودم . من مردم آن سرزمين را خوب مىشناسم و باحوال دانا هستم .\r\nگفت : بگو چه مردى را من بخراسان بفرستم و امير آن سامان كنم ؟ گفت :\r\nامير المؤمنين داناتر است هر كه را شايسته بداند نام ببرد تا من آشكار بگويم در خور كار هست يا نه . سليمان نام كسى را از قريش برد . او گفت : مرد خراسان نيست . گفت : عبد الملك بن مهلب ؟ گفت : شايستهء اين كار نيست . او مانند پدر صاحب فكر و راى نيست مانند برادر داراى شجاعت و ثبات هم نيست . او\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nنام عده‌اى از رجال را برد . آخرين كسى را كه نام برد وكيع بن ابى اسود بود . گفت :\r\nاى امير المؤمنين وكيع مرد دلير و كار بر و پيشرو مىباشد ، هيچ‌كس هم باندازهء او در وفادارى حق ندارد ، حق او ( بر تو ) عظيم است و حق اين است كه من بگويم او از همه احق و اولى مىباشد او انتقام مرا ( از قتيبه ) كشيد و بر من حق دارى و مستوجب اين است كه امير المؤمنين را باداى حق وكيع ملزم كنم ولى وكيع هر وقت فرمانده صد سوار و مالك صد لگام گردد خود را بغدر و خيانت وادار مىكند . و در اجتماع دلسرد و در فتنه و فساد دلگرم و پايدار و پيشرو است . سليمان گفت : پس او كسى نخواهد بود كه ما را يارى كند . بعد گفت واى بر تو بگو چه شخصى شايستهء امارت خراسان است ؟ - گفت : مرديست كه من او را خوب مىشناسم ولى امير المؤمنين نام او را نبرده است . گفت : او كيست ؟ گفت من نام او را نمىبرم مگر اينكه امير المؤمنين تعهد كند كه اين گفتگو و مشاوره مكتوم بماند و اگر او مطلع شود امير المؤمنين مرا از بازخواست او پناه بدهد . سليمان گفت : چنين كنم . گفت : او يزيد بن مهلب است . سليمان گفت او عراق را بر خراسان ترجيح مىدهد . ابن اهيم گفت : من هم اين را مىدانم و تو بايد او را مجبور كنى كه او در عراق براى خود جانشين نصب و معين كند و بخراسان برود . گفت : اين كار صواب و پسنديده است .\r\nاو فرمان امارت يزيد بر خراسان را نوشت و بابن اهيم داد كه آن را ابلاغ كند و برساند . او نزد يزيد رفت و يزيد در همان ساعت فرمان بسيج داد . فرزند خود مخلد را هم پيشاپيش فرستاد كه او همان روز رهسپار شد . يزيد هم بعد از او رفت و ايالت عراق و حكومت واسط را بجراح بن عبد اللّه حكمى جانشين خود سپرد .\r\nعبد اللّه بن هلال كلابى را بحكومت بصره منصوب نمود . كارهاى خود را هم ببرادر خويش مروان بن مهلب سپرد كه او در بصره پيشكار برادرش باشد . او بيشتر از برادران ديگر مورد اعتماد و وثوق بود .\r\nدر كوفه هم حرملة بن عمير لخمى را چند ماهى بحكومت نصب و بعد او را عزل و بشير بن حيان نهدى را بجاى او برقرار نمود . ( قبيلهء ) قيس ادعا مىكرد كه قتيبه\r\n\r\n","description":"","footnote":"","page_name":" 221 ","page_number":221},
  {"content":"\r\n\r\n( خليفه را ) خلع نكرده بود بنابر اين بايد از وكيع خونخواهى كرد . چون مخلد بمرو رسيد وكيع او را گرفت و سخت آزار داد و بزندان سپرد ، اتباع او را هم پس از شكنجه بند كرد كه هنوز پدر مخلد ( يزيد ) نرسيده بود . ايالت و امارت وكيع در خراسان مدت نه يا ده ماه بود .\r\nيزيد در آن سال وارد خراسان شد . باهل شام و بعضى از مردم خراسان آزار داد . نهار بن توسعه در اين باره گفت :\r\n و ما كنا نؤمل من امير * كما كنا نؤمل من يزيد\r\nفاخطأ ظننا فيه و قدما * زهدنا فى معاشرة الزهيد\r\nاذا لم يعطنا نصف امير * مشينا نحوه مشى الاسود\r\nفمهلا يا يزيد انب الينا * و دعنا من معاشرة العبيد\r\nنجيب و لا نرى الا صدودا * على انا نسلم من بعيد\r\nو نرجع خائبين بلا نوال * فما بال التجهم و الصدود \r\nيعنى : ما از ديگران باندازهء يزيد اميدوار نبوديم ( به او بيشتر اميدوار بوديم تا ديگران ) . ولى گمان ما بخطا رفت پيش از اين هم نسبت به كسى كه بىاعتنا بود ، بىاعتنا بوديم . اگر امير بما انصاف ندهد مانند شير سوى او خواهيم رفت . مهلت بده اى يزيد .\r\n( آهسته ) بر گرد سوى ما و كنار ما باش ما را از همزيستى با بندگان بىنياز كن .\r\nما فرمانبردار هستيم ولى جز بىاعتنائى چيزى نمىبينيم . ما از دور سلام مىدهيم ( ما را نزديك نمىكنى ) . ما با ناكامى و نافرجامى بر مىگرديم . نمىدانيم نزديك شدن يار و برگردانيدن ما چه صورتى خواهد داشت ؟\r\n\r\nبيان امارت يزيد بن مهلب در خراسان\r\nدر آن سال سليمان بن عبد الملك لشكرها را سوى شهر قسطنطنيه بسيج داد و روانه كرد . فرزند خود داود را امير صائفه ( قشلاق ) نمود . او در آنجا حصن المرأة ( دژ زن ) را گشود . در آن سال مسلمه سامان و ضاحيه را قصد كرد . قلعهء وضاح ( بنام\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nاو موسوم شده ) شهريار و ضاحيه را گشود .\r\nدر آن سال عمر بن هبيره كشور روم را قصد و غزا كرد . او از طريق دريا با كشتى لشكر كشيد و فصل زمستان را در آن سرزمين بپايان رسانيد .\r\nدر آن سال سليمان بن عبد الملك امير الحاج بود . در آن سال داود بن طلحهء حضرمى از امارت عزل شد . مدت امارت و ايالت او شش ماه بود . عبد العزيز بن عبد اللّه بن خالد بامارت مكه منصوب شد .\r\nامراء و حكام هم همان كسانى بودند كه پيش از اين بيان شد . در آن سال عطاء بن يسار درگذشت . گفته شده است : او در سنهء صد و سه وفات يافت . در آن سال موسى بن نصير فاتح اندلس وفات يافت . مرگ او در راه مكه واقع شد كه او در ركاب سليمان بن عبد الملك بود ، در آن سال قيس بن ابى حازم بجلى درگذشت . عمر او از صد گذشته بود . او از نزد پيغمبر رفته بود كه مسلمان شود ولى پيغمبر در همان هنگام وفات يافت . او از ده يار ( كه با پيغمبر زير درخت بيعت كرده بودند ) روايت ( حديث ) كرده بود . گفته شد از عبد الرحمن بن عوف روايت نكرده بود ، در آخر عمر خود اختلال پيدا كرد - ( حازم با حاء بى نقطه و زاى نقطه‌دار ) . در آن سال سالم بن ابى جعد وفات يافت . او مولاى اشجع بود . نام ابو جعد رافع است .\r\n\r\nآغاز سال نود و هشتم\r\n\r\nبيان محاصره قسطنطنيه\r\nدر آن سال سليمان بن عبد الملك سوى دابق رفت ، سپاهى بفرماندهى برادر خود مسلمه براى تسخير قسطنطنيه تجهيز و روانه كرد .\r\nدر آن هنگام پادشاه روم در گذشت .\r\nأليون هم از آذربايجان نزد او ( سليمان ) رفت و فتح كشور روم را تعهد و ضمانت كرد ، او هم مسلمه را با او ( أليون ) روانه كرد ( با سپاه ) .\r\nچون به شهر قسطنطنيه نزديك شدند دستور داد هر سوارى بايد با خود دو من خواربار بردارد و بر ترك اسب خود بندد . چون به آنجا رسيد دستور داد كه خواربار\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nرا در يك جا بريزيند . خواربار جمع شده بر هم متراكم و مانند كوه گرديد . بمسلمين گفت : هرگز چيزى از اين نبايد بخوريد بايد خوراك خود را از ناحيهء دشمن بدست آريد . بايد بسرزمين آنها هجوم ببريد و قوت خود را از آنها تحصيل كنيد . برويد و كشور آنها را بگيريد و در آنجا كشت كنيد و خوراك خود را از حاصل كشت خود فراهم نمائيد .\r\nدستور داد خانه‌هاى چوبى بسازند و سپاهيان در فصل زمستان در آن خانه‌ها زيست كنند . او زمستان و تابستان را در آن سامان بسر برد . مسلمين كاشتند و درو كردند . آن خوار بار هم به حال خود در صحرا ماند . سپاهيان هم اطراف را غارت كرده هر چه ميخواستند بدست ميآوردند . محصول خود را هم ميخوردند .\r\nمسلمه بر رغم روميان در آنجا زيست . اعيان و بزرگان قوم هم با او بودند ( كه نام بعضى برده مىشود ) خالد بن معدان و مجاهد بن جبر و عبد اللّه بن ابى زكرياى خزاعى و ديگران .\r\nروميان پيغام بمسلمه دادند كه بر هر سرى يك دينار ( زر ) جزيه بدهد ( و او برگردد ) او نپذيرفت . روميان به أليون پيغام دادند اگر تو مسلمين را از جنگ بازدارى و برگردانى ما ترا بپادشاهى خواهيم پذيرفت . او از آنها عهد و پيمان گرفت و مطمئن گرديد . نزد مسلمه رفت و گفت : روميان دانسته‌اند كه تو در جنگ آنها جد و جهد نمىكنى براى اينكه آنها بدانند كه تو از جنگ ناگزير هستى بايد اين ذخيرهء خواربار را آتش بزنى و بسوزانى تا بدانند مسلمين براى تهيهء طعام بجنگ و جانبازى تن خواهند داد . مسلمه دستور داد خواربار را بسوزانند . روميان گستاخ و دلير شدند و از هر طرف بر مسلمين هجوم بردند . نزديك بود مسلمين از گرسنگى هلاك شوند . بدان حال بودند كه سليمان درگذشت .\r\nگفته شده است : خدعه و فريب أليون براى اين بود كه روميان به او اعتماد يابند .\r\nاو بمسلمه گفت : بهتر اين است كه از اين خواربار خوراك يك روز را بروميان بدهى تا آنها بتوانند تسليم شوند و از قتل و غارت و گرفتارى در امان باشند و بدانند تو هرگز آنها را از شهر و سامان خود اخراج و طرد نخواهى كرد و اسير هم نخواهى گرفت .\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nأليون كشتى و كارگر و باربر براى حمل خواربار آماده كرده بود . در يك شب تمام ذخائر خواربار را حمل كردند و بردند . در انبارها چيزى كه قابل باشد نگذاشتند .\r\nأليون هم به طرف آنها رفت و بجنگ مسلمين كمر بست . أليون مسلمه را فريب داد و او دچار فريبى شد كه اگر يك زن دچار آن مىشد ننگ و عيب ملازم او ميبود .\r\n( مقصود مسلمهء فريب خورده از زن كمتر بود باصطلاح و مثال زمان ) .\r\nسپاه مسلمين دچار بليه گرديد كه هيچ سپاه ديگرى بدان مبتلا نشده بود .\r\nكار به جائى رسيد كه يك سرباز به تنهائى از لشكرگاه خارج نمىشد . لشكريان چهارپايان را كشتند و خوردند و باز كار به جائى رسيد كه چرم و ريشه و برگ و هر چه از خاك روئيده بود خوردند . در آن هنگام سليمان در « دابق » اقامت داشت . زمستان هم رسيد و او نتوانست براى سپاه مدد يا خواربار بفرستد تا مرد .\r\nدر آن سال سليمان براى فرزند خود ايوب بيعت ولايت‌عهد را گرفت ولى ايوب قبل از پدر درگذشت .\r\nدر آن سال شهر صقالبه ( اسلاو ) گشوده شد . « بر جان » بر مسلمة بن عبد الملك كه با عدهء كمى از سپاهيان بود حمله نمود . او بسليمان نوشت و از او مدد خواست . سليمان براى او مدد فرستاد . صقلبيان ( اسلاو ) اول خدعه به كار بردند و بعد منهزم شدند .\r\nآن سال وليد بن هشام و عمرو بن قيس اهل انطاكيه را قصد و غزا كردند .\r\nمردم انطاكيه دچار شدند ، وليد به اطراف كشور روم رسيد و بسيارى از مردم آن سرزمين را اسير نمود .\r\n\r\nبيان فتح گرگان و طبرستان\r\nدر آن سال يزيد بن مهلب بگرگان و طبرستان لشكر كشيد كه در آن هنگام تازه بخراسان رسيده بود .\r\nعلت آن جنگ و توجه و اهتمام يزيد بفتح اين دو سامان اين بود كه هنگامى كه نزد سليمان بن عبد الملك در بلاد شام زيست مىكرد اخبار فتح و پيروزى قتيبه در\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nخراسان بسليمان مىرسيد و براى هر فتحى او را مىستود و مىگفت : آيا مىبينى كه چگونه خداوند فتح و ظفر را نصيب قتيبه كرده است . يزيد ( از روى رشك ) مىگفت :\r\nگرگان در چه حال است ؟ گرگان راه ( خراسان ) را بريده و كمش ( تپه ) و نيشابور را مغشوش و دچار فتنه كرده است و نيز مىگفت : اين كشورگشائىها در قبال ( عصيان ) گرگان هيچ است . گرگان مهم است ( و فتح آن ) . چون سليمان او را بامارت خراسان منصوب كرد او هيچ عزمى جز تسخير گرگان نداشت سپاهى از شاميان و عراقيان و خراسان كشيد كه عدهء آن صد هزار مرد جنگى بود . اين عده باستثناء موالى ( ايرانيان و پيوستگان ) و داوطلبان ( متطوعه - مجاهدين بنام دين ) بود .\r\nدر آن زمان گرگان شهر نبود بلكه كوه و دره و جنگل و تنگناى و كوره راه و درب و باب بود . بر هر در و مدخلى مردى نگهبان ايستاده مانع دخول بود هيچ كس قادر نبود كه در آن سامان رخنه يابد . او ( يزيد ) نخست قهستان را محاصره كرد كه مردم آن ترك بودند در آنجا هم لشكر زد . مردم آن ديار از شهر بند خارج شده با آن لشكر نبرد مىكردند . مسلمين آنها را منهزم مىكردند و در تمام وقايع شكست مىخوردند و مىگريختند و بقلعه پناه مىبردند . روزى براى جنگ از شهر خارج شدند . سخت نبرد كردند در آن روز محمد بن ابى سبره ( دلير مشهور و باده‌گسار ) بر يك جنگجوى ترك حمله كرد كه آن ترك مردم را پريشان و پراكنده كرده بود .\r\nهر دو پهلوان به يكديگر ضربهء كارى زدند . شمشير مرد ترك در كلاهخود محمد فرو رفت و گير كرد . محمد بن ابى سبره او را زد و كشت . خون از شمشير محمد مىچكيد در حالى كه شمشير مرد ترك در كلاهخود او فرو رفته و مانده بود . مردم بهترين و شگفت‌انگيزترين منظره را ديدند .\r\nروزى يزيد براى پيدا كردن راه با چهار صد تن از بزرگان و سالاران و دليران مىگشت كه ناگاه تركان بر آنها هجوم بردند . عدهء تركها چهار هزار بود .\r\nجنگ مدت يك ساعت به طول كشيد . يزيد خود شخصا سخت جنگ و دليرى كرد .\r\nهمه از حملهء تركان نجات يافتند و برگشتند . سخت خسته و تشنه شده بودند ، به آب\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nرسيدند و سيراب شدند و دشمن نا اميد از آنها برگشت .\r\nيزيد بر حصار و فشار خود افزود . جنگهاى پىدرپى رخ داد . مواد خواربار و ضروريات از آنها بريده شد . آنها خوار و ناتوان شدند . صول ، دهقان قهستان ، بيزيد پيشنهاد صلح داد كه خود در امان باشد . خانواده و دارائى او هم مصون گردد تا او شهر و هر چه در آن باشد تسليم او كند . يزيد صلح را پذيرفت و بعهد خود وفا نمود . شهر را گرفت و داخل شد و دارائى شهر را هر چه بود ربود . گنجهاى بىشمار و اسير بسيار گرفت . چهارده هزار مرد ترك را هم دست بسته كشت . بسليمان بن عبد الملك هم نامه نوشت و مژدهء فتح و ظفر را داد . بعد از آن سوى گرگان لشكر كشيد . اهل گرگان با سعيد بن عاص پيمان صلح بسته بودند . باج و خراج هم گاهى صد و زمانى دويست هزار و در بعضى اوقات سيصد هزار مىپرداختند . گاهى هم تأديهء خراج بتأخير و تعويق مىافتاد و زمانى قطع و منع مىگرديد . مردم آن ديار كافر مىشدند و خراج نمىدادند . بعد از سعيد هم كسى گرگان را قصد نكرده بود . راه خراسان را هم ( به روى مسلمين ) بسته بودند و مسافرين خراسان ناگزير از راه پارس و كرمان طى طريق مىكردند . نخستين كسى كه راه خراسان را از قومس ( گمش ) باز كرده بود قتيبة بن مسلم بود ، آن هم هنگام امارت و ايالت او در خراسان . كار گرگان بدان وضع مانده بود . تا يزيد بايالت رسيد . مردم گرگان باستقبال او شتاب كردند و بر مبلغ باج و خراج افزودند و از او ترسيدند كه در نظر آنها هيبت داشت . او هم از آنها قبول و صلح را تجديد كرد . چون قهستان را گشود و گرگان را تسخير نمود بفتح طبرستان طمع كرد ، تصميم گرفت كه سوى آن سامان لشكر بكشد . عبد اللّه بن معمر يشكرى را بحكومت ساسان و قهستان گماشت و عدهء چهار هزار مرد با او گذاشت و بعد بقسمت اسفل گرگان كه پيوسته بطبرستان بود لشكر كشيد . در محل « ايزوسا » راشد بن عمرو را باز با چهار هزار جنگجو گذاشت و خود داخل بلاد طبرستان گرديد . سپهبد كه شهريار آن ديار بود رسولى فرستاد و صلح را پيشنهاد داد به شرط اينكه طبرستان را بگذارد و بگذرد . يزيد قبول نكرد باميد اينكه بتواند آن را\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nبگشايد . برادر خود ابو عيينه از يك طرف و فرزند خويش خالد بن يزيد را از طرف ديگر و ابا جهم كلبى را از يك سو روانه كرد و گفت : اگر هر سه لشكر در يك جا جمع شوند ابو عيينه فرمانده كل خواهد بود . ابو عيينه لشكر كشيد و رفت و يزيد در لشكرگاه اقامت نمود .\r\nسپهبد مردم گيلان و ديلمان را شورانيد و به يارى خود دعوت كرد . آنها هم به او پيوستند . مشركين بر كوه بلند صعود كردند و مسلمين بدنبال آنها تا بدره رسيدند كه راه را بر آنها بستند و خود بدرون دره رفتند . و بعد دامن كوه را گرفتند كه بالاتر بروند . دشمن آنها را هدف تير نمود سنگ هم از هر طرف بر سر آنها انداخت .\r\nابو عيينه با مسلمين گريختند و از فرط هول يكى بر ديگرى سوار مىشدند و در دره مىافتادند تا آنكه خود را بلشكرگاه يزيد رسانيدند . دشمن هم از تعقيب آنها خوددارى كرد . سپهبد هم در حال بيم بود . مردم گرگان از او درخواست كردند كه بلشكر اسلام شبيخون بزند و خواربار را از آنها منع كند . مرزبان هم سالار گرگانيان بود كه درخواست كرد راه را بر لشكر مسلمين ببندند تا رابطهء آنها با عالم اسلام بريده شود . به آنها وعده داد كه اگر چنين كنند پاداش خوبى به آنها بدهد ( ضد مسلمين ) .\r\nگرگانيان بر پادگان شوريدند و آنها را قتل عام نمودند . عبد اللّه بن معمر ( حاكم و فرمانده ) با آنها كشته شد . آنها را غافل‌گير كردند و شبيخون زدند و يك تن از آنها نجات نيافت ( چهار هزار تن بودند ) .\r\nگرگانيان بسپهبد نوشتند كه مسلمين را از هر طرف محاصره كند و راه را بر آنها بگيرد . يزيد و اتباع او شنيدند سخت ترسيدند .\r\nيزيد بحيان نبطى ( سردار ايران كه نام او گذشت ) توسل نمود و به او گفت : تو از رفتار من نسبت بخودت باكى نداشته باش اگر هنر داشته و صميمى باشى در راه اسلام كارى انجام بده وسايل صلح را فراهم كن و ما را با آنها آشتى بده . حيان گفت : آرى چنين كنم .\r\nآنگاه نزد سپهبد رفت و گفت : من مردى از شما هستم ( ديلمى و ايرانى بود ) ، هر چند ما بين من و شما جدائى افتاده باز من نسبت بشما صميم و وفادار هستم . ترا بيشتر\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nز يزيد دوست مىدارم . يزيد همه جا فرستاده و مدد و يارى خواسته . مدد هم به او نزديك است . فقط يك گوشه از بساط او آسيب ديده من از اين بيمناكم كه كسانى به يارى او بيايند كه تو قادر بر دفع آنها نخواهى بود . خود را آسوده كن وقت را غنيمت بدان و دست آشتى را بده . اگر تو با او صلح كنى او نيروى خود را سوى گرگان خواهد كشيد كه مردم آن سامان پيمان را شكسته و خيانت و غدر كرده و اتباع او را كشته‌اند . او با دادن هفتصد هزار ( درهم ) گفته شده : پانصد هزار و چهار صد بار زعفران يا بهاى آن ( بنرخ روز ) و چهار صد مرد هر يكى داراى سپر و طيلسان ( شال گردن - رداى دوش ) و حامل يك جام سيمين و يك قواره حرير و يك خلعت .\r\nحيان سوى يزيد بازگشت و گفت : نمايندگانى بفرست كه قرار داد صلح را منعقد كنند . پرسيد آيا بسود ما يا بسود آنها ؟ گفت : بسود ما . يزيد با اين خشنود بود كه خود غرامت بدهد و از آن مهلكه نجات يابد و حاضر بود هر چه آنها ( مردم طبرستان ) بخواهند بدهد .\r\nيزيد نمايندگانى فرستاد كه شروط صلح را امضا و هدايا را دريافت كنند .\r\nيزيد سوى گرگان لشكر كشيد .\r\nيزيد پيش از آن از حيان دويست هزار ( درهم ) غرامت گرفته بود . علت اين بود كه حيان بمخلد نامه نوشته و نام خود را بر نام مخلد بن يزيد ( از طرف پدر امير بود ) مقدم داشته بود . فرزند حيان مقاتل بپدرش گفته بود تو بمخلد نامه نويسى و نام خود را بالاتر قرار مىدهى ؟ گفت : آرى . اگر او بدين نحو راضى نشود بسرنوشت قتيبه دچار خواهد شد . مخلد آن نامه را براى پدرش يزيد فرستاد و يزيد دويست هزار از حيان غرامت ( سوء ادب ) گرفت .\r\nگفته شده است : علت لشكر كشى يزيد بگرگان اين بود كه صول ترك در قهستان و در جزيره درياچه ( خزر ) اقامت داشت . آن جزيره تا قهستان پنج فرسنگ راه داشت .\r\nآن دو محل جزء گرگان يا خوارزم محسوب مىشد . او ( صول ) همواره قول مرزبان گرگان را قصد و غارت مىكرد . نام مرزبان گرگان هم فيروز بود . صول غنايمى از\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nبلاد گرگان بدست مىآورد ( و هميشه مزاحم بود ) . فيروز بخراسان نزد يزيد رفت .\r\nيزيد علت قدوم او را پرسيد . گفت : من از صول ترسيدم گريختم و به تو پناه آوردم .\r\nدر آن هنگام صول گرگان را تسخير كرد . يزيد بفيروز گفت : آيا بهانه براى جنگ او هست ؟ گفت : آرى . مىتوانى براى جنگ او بهانه بتراشى و چاره بينديشى ، بسپهبد نامه بنويس كه او كارى كند كه صول در گرگان بماند ( تا تو برسى و او را محاصره كنى - تظاهر به اين كار بكن ) و به سپهبد براى اين كار وعدهء پاداش هم بده .\r\nسپهبد براى تقرب نزد صول نامهء ترا براى او خواهد فرستاد . صول ( بيمناك مىشود ) و از گرگان بيرون مىرود و در درياچه ( جزيره ) اقامت خواهد كرد . اگر او از گرگان خارج شود تو خواهى توانست كه او را ( در جزيره ) محاصره كنى و بر او پيروز شوى . يزيد هم همان كار را كرد و پرداخت پاداش پنجاه هزار دينار را بر عهده گرفت به شرط اينكه سپهبد صول را از رفتن بجزيره منع كند ( كه بالعكس نتيجه بگيرد ) تا يزيد برسد و او را در گرگان محاصره كند . سپهبد هم عين نامه را براى صول فرستاد . چون نامه را ديد ( فريب خورده ) بجزيره رفت تا در آنجا تحصن كند ( و مصون باشد ) .\r\nيزيد خبر رفتن او را شنيد ، سوى گرگان لشكر كشيد . فيروز هم همراه او بود . مخلد فرزند خود را در خراسان جانشين خود نمود . در سمرقند و كش و نسف و بخارا هم فرزند ديگرش معاويه امير بود . در طخارستان هم حاتم بن قبيصة بن مهلب را بامارت نشانده بود .\r\nآنگاه لشكر كشيد تا بگرگان رسيد . بدون اينكه كسى مانع و مدافع باشد توانست داخل آن سرزمين شود .\r\nاز آنجا جزيرهء صول را قصد و او را محاصره كرد . صول هم همه روزه عده‌اى براى جنگ مىفرستاد كه پس از نبرد بجزيره پناه مىبردند . مدت شش ماه بدان حال گذشت . مرگ و بيمارى در آنها كارگر بود ( بايد محصورين باشند ) صول درخواست صلح كرد به شرط نجات خود و سيصد تن از افراد خانواده و حفظ اموال خود ، آنگاه\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nجزيره را واگذار كند . يزيد صلح را پذيرفت . او هم با عدهء سيصد تن كه خواسته بود خارج شد . يزيد چهارده هزار مرد ترك را دست بسته كشت . سايرين را رها كرد . سپاهيان ( از يزيد ) مواجب خود را مطالبه كردند . يزيد بادريس بن حنظلهء عمى دستور داد كه غنايم و اموال جزيره را احصاء كند تا بتواند حقوق سپاه را بپردازد .\r\nادريس بجزيره رفت و نتوانست اموال موجوده و غنايم را احصاء كند ( بسبب فزونى ) .\r\nيزيد گفت : مگر مىتوان شمرد ؟ بهتر اين است هر چه بدست آيد در ظرف يا جوال ريخته شود و جوالها را بسپاهيان تقسيم كنيم . محتويات جوال هم اعم از گندم و جو و برنج و كنجد با ظروف عسل معلوم و معين باشد . بافراد لشكر تحويل داده شود .\r\nاموال بسيار و ذخائر بىشمار بدست رسيد . شهر بن حوشب هم گنج دار يزيد بن مهلب بود . او يك لوله بدست آورد بيزيد گزارش دادند . يزيد آن را از شهر مطالبه كرد ، شهر آن را داد ، يزيد گرفت و دوباره آن را به او بخشيد . بعضى در اين باره گفتند :\r\n لقد باع شهر دينه بخريطة * فمن يا من القراء بعدك يا شهر \r\nيعنى : شهر ( نام گنج‌دار ) دين خود را بيك لوله فروخت ( خريطه - نقشه - چيز محفوظ يا مخطوط ) بعد از تو اى شهر نمىتوان قرآن‌خوانان ( و پرهيزگاران ) را امين و درست كار دانست .\r\nمرهء حنفى گفت :\r\n يا ابن المهلب ما اردت من امرئ * لولاك كان كصالح القراء \r\nيعنى : اى فرزند مهلب تو از آن مرد چه خواستى ( چه بر سر او آوردى بسبب طمع و خيانت كه مرتكب شده بود ) اگر تو نمىبودى ( آن لوله و شىء گرانبها را به او نمىدادى ) او پرهيزگار و نكوكارترين قرآن‌خوانان مىبود .\r\nيزيد در گرگان تاجى جواهر نشان بدست آورد . گفت : آيا گمان ميكنيد كسى هست كه از اين چشم بپوشاند ؟ ( آن را ناچيز و خوار بداند و از تملك آن صرف نظر كند ) . گفتند : هرگز . او محمد بن واسع ازدى را نزد خود خواند و گفت : اين تاج را بگير . گفت نيازى به آن نيست . گفت : به تو سوگند مىدهم كه آن را قبول كنى . او\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nآن را گرفت . يزيد كسى را بمراقبت او گماشت كه ببيند او چه مىكند . او درويشى را ديد كه گدائى ميكرد . تاج را به او داد . مرد مراقب گدا را گرفت و نزد يزيد برد و جريان كار را گزارش داد . يزيد تاج را از درويش گرفت و مال بسيارى به او داد .\r\n\r\nبيان فتح گرگان براى دومين بار\r\nپيش از اين نوشته بوديم كه چگونه قهستان و گرگان گشوده شد و اهالى گرگان پيمان را شكسته خيانت كردند . چون يزيد با سپهبد صلح نمود سوى گرگان لشكر كشيد . سوگند ياد كرد كه اگر خداوند او را پيروز كند از قتل عام مردم آن سامان خوددارى نخواهد كرد مگر پس از اينكه با جريان خون آسيا را بگرداند و آرد كند و از آن آرد نان بپزد و بخورد .\r\nيزيد لشكر كشيد و گرگان را محاصره نمود . محاصرهء شهر بطور ناگهانى و مردم غافل‌گير شده بودند . خواربار و ضروريات زندگانى را تهيه نكردند و نيندوختند .\r\nيزيد مدت هفت ماه شهر را محاصره كرد . محصورين گاهى براى جنگ از شهر خارج مىشدند ، نبرد مىكردند و به شهر بر ميگشتند . آنها در آن حال بودند كه مردى از عجم ( غير عرب ) خراسان براى شكار بكوه و جنگل رفته بود . گفته شده آن مرد ( عرب ) از طى بوده است او گوزنى ديد و بدنبالش دويد ناگاه بلشكر آنها رسيد كه كمين شده بود .\r\nاو برگشت و تظاهر به اين كرد كه گروهى در انتظار او نشسته‌اند ( براى اينكه او را تنها ندانند كه بكشند ) . او برگشت ( و براى اينكه راه هجوم را بر آنها گم نكند ) جامهء خود را پاره كرد و بر درختهاى جنگل در عرض راه علامت آويخت . بعد نزد يزيد رفت و خبر اكتشاف راه را به او داد . يزيد انعام او را بر عهده گرفت و سيصد تن بفرماندهى خالد فرزند خود همراه او روانه كرد . به فرزند خود گفت : اگر ديدى زندگانى تو از دست مىرود بكوش كه مرگ را بدست آرى و بر زندگانى حريص مباش ، هرگز نبايد ترا در حال فرار ببينم . نزد من با گريز ميا . جهم بن زحر را همراه او فرستاد از آن مرد ( مكتشف راه ) پرسيد : چه وقت ممكن است بدشمن برسيد ؟ پاسخ\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nداد فردا هنگام عصر . يزيد گفت : جنگ را هنگام ظهر آغاز كنيد . آنها رفتند . روز بعد كه رسيدند ، يزيد ( در محل خود ) هر چه هيزم بود جمع كرد و آتش افروخت . آتش مانند كوه بلند شد . دشمن آن كوه آتش را ديد و سخت ترسيد . گرگانيان براى جنگ بيرون رفتند . يزيد هم با عدهء خود بمقابلهء آنها پرداخت . جنگ از يك سو برپا شد ناگاه آن عده كمين از پشت سر بر دشمن كه آسوده و آرام بود هجوم برد . صداى تكبير از پشت سر شنيده شد . جنگجويان برگشته بقلعه و حصار پناه بردند . مسلمين هم به آنها مهلت نداده هجوم بردند و بر آنها غالب شدند ، آنها تسليم شده به حكم يزيد تن دادند يزيد هم زن و فرزند آنها را گرفتار كرد و برد و مردان جنگى را كشت و در مسافت دو فرسنگ از دو طرف راه چپ و راست آنها را بردار كشيد . دوازده هزار مرد ديگر را هم بخارج گرگان برد و اعلان كرد هر كه بخواهد انتقام بكشد و خونى به گردن يكى از آنها داشته باشد بيايد و انتقام بكشد و بكشد . هر يك از مسلمين چهار و پنج تن كشت .\r\nيزيد خون آنها را جارى و آب بر آن روان كرد و آسيا را به كار انداخت كه سوگند خود را ايفا نمايد و با خون آنها آرد كند و نان بپزد و بخورد . آرد كرد و نان پخت و خورد .\r\nگفته شده است : چهل هزار مرد گرگانى كشت . شهر گرگان را هم ساخت كه تا آن زمان شهر نبود . پس از آن راه خراسان را گرفت . جهم بن زحر جعفى را هم بحكومت گرگان گماشت .\r\nگفته شده است : يزيد باتباع خود ( هنگام لشكر كشى و محاصرهء گرگان ) گفته بود : سحرگاه برخيزيد و بر در قلعه هجوم ببريد و بيك آهنگ تكبير كنيد من هم با عدهء خود در آنجا خواهم بود . چون فرزند زحر ( جهم ) خواست بر قلعه هجوم ببرد ( از طريقى كه پيش بكشف آن اشاره شد ) صبر كرد تا وقت معين ( سحرگاه ) رسيد آنگاه تكبير كنان حمله كرد . گرگانيان سخت پريشان و بيمناك شدند . اتباع يزيد هم هجوم بردند و بهر كه رسيدند كشتند . تركها در درون قلعه ترسيدند . نمىدانستند چه كنند و كجا بروند . يزيد صداى تكبير را شنيد ، به يارى مهاجمين شتاب كرد ، چون بدر\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nقلعه رسيد كسى نديد كه محافظ در باشد ، مسلمين هم مشغول جنگ بودند . يزيد با عدهء خود ( بدنبال عدهء جهم كه فاتح بوده ) داخل قلعه شدند . هر كه در آنجا بود بيرون برد و در دو طرف راه چپ و راست بمسافت چهار فرسنگ آنها را بردار كشيد . خانواده‌ها را اسير كرد و هر چه در آن قلعه بود ربود .\r\nبسليمان هم مژده داد و نوشت خمس غنايم بالغ بر ششصد هزار هزار شده و آن فتح بسى عظيم بوده است . منشى او كه مغيرة بن ابى قره مولاى بنى سدوس بود به او گفت :\r\nمبلغ غنايم را معين مكن زيرا نتيجه يكى از دو كار خواهد بود . يا اينكه اين مبلغ را كم و ناچيز خواهد دانست و ترا بتأديهء آن مجبور خواهد كرد ( كه تو مبالغه كردى و چنين نبوده است ) و قدردانى هم نخواهد كرد ( زيرا ترا مكلف و موظف بتأديهء آن خواهد دانست ) و آن دين بر گردن تو خواهد بود و مبلغ آن در ديوان آنها ( خلفا ) ثبت خواهد شد و هر والى كه بعد از تو بيايد آن مبلغ را از تو مطالبه خواهد كرد و بر تو سخت خواهد گرفت و به چند برابر آن هم راضى نخواهد شد ، بهتر اينست كه تو به او ( سليمان ) بنويسى كه خود براى مشاهدهء اوضاع ( فتح ) باينجا بيايد آنگاه تو در خفا مبلغ را معين و معلوم كنى ( نه چنين سندى بدهى ) . او نپذيرفت ( از منشى خود ) نامه را امضا كرد و فرستاد . گفته شده است مبلغ ( خمس ) فقط چهار هزار هزار بوده ( نه ششصد هزار هزار ) .\r\n\r\nبيان بعضى حوادث\r\nدر آن سال ايوب فرزند سليمان بن عبد الملك درگذشت . او وليعهد بود .\r\nدر آن سال مركز و شهر صقالبه ( اسلاو ) گشوده شد . غير از اين هم گفته شده كه خبر آن گذشت . در آن سال داود بن سليمان كشور روم را قصد كرد و حصن مرأه ( قلعهء زن ) كه نزديك مالت بود گشود .\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nدر آن سال زمين لرزه در دنيا بسيار واقع شده بود و مدت شش ماه دوام يافت .\r\nدر آن سال عبيد اللّه بن عبد اللّه بن عتبة بن مسعود وفات يافت . همچنين ابو عبيد غلام ( مولى ) عبد الرحمن بن عوف . او مولاى ابن ازهر خوانده مىشد . عبد الرحمن ابن زيد بن حارثهء انصارى هم درگذشت . همچنين سعيد بن مرجانه مولاى قريش . مرجانه نام مادرش و نام پدرش عبد اللّه بود .\r\nدر آن سال عبد العزيز بن عبد اللّه بن خالد بن أسيد كه امير مكه بود امير الحاج شده بود .\r\nحكام و امراء هم همان كسانى بودند كه سال پيش نام آنها برده شده بود ، جز بصره كه يزيد ( بن مهلب ) ، سفيان بن عبد اللّه كندى را بحكومت آن منصوب نمود .\r\n\r\nآغاز سال نود و نه\r\n\r\nبيان مرگ سليمان بن عبد الملك\r\nدر آن سال سليمان بن عبد الملك بن مروان در روز آدينه در بيستم صفر درگذشت .\r\nمدت خلافت او دو سال و پنج ماه پنج روز كم بود .\r\nعمر بن عبد العزيز بر او نماز خواند . مردم دربارهء او چنين عقيده داشتند كه او كليد خير و مفتاح نيكى بود زيرا در زمان او حجاج گم شده بود . سليمان اسراء را آزاد و زندانها را تهى كرد و نسبت بمردم نيكى نمود و عمر بن عبد العزيز را بجانشينى خود برگزيد .\r\nمرگ او در محل « دابق » از سرزمين « قنسرين » رخ داد . قبل از مرگ يك جامهء سبز پوشيد و دستار سبز بر سر نهاد و بآينه نگاه كرد و به خود باليد و گفت : من پادشاهى جوانمرد هستم . بعد از آن يك جمعه بر او نگذشت كه درگذشت . كنيزكى زيبا داشت او را بدان لباس و غرور ديد و خيره گرديد . پرسيد : چه نگاه ميكنى و چه مىبينى ؟ كنيز گفت :\r\n انت نعم المتاع لو كنت تبقى * غيران لا بقاء للانسان\r\nليس فيما علمته فيك عيب * كان فى الناس غير انك فان \r\n\r\n","description":"","footnote":"","page_name":" 235 ","page_number":235},
  {"content":"\r\n\r\nيعنى : تو متاع ( موجود ) نيكى هستى اگر جاويد مىماندى ( اى كاش زنده مىماندى ) ولى براى انسان بقاء نيامده . در تو عيب و نقص نيست چنان كه من مىدانم ( آزمودم ) ، كه مانند عيوب مردم است ( عيب تو ) جز اينكه تو نابود خواهى شد .\r\nگفته شده است : روزى سليمان شاهد و ناظر جنازه‌اى در محل دابق بود كه در باغ و چمن دفن گرديد . او مقدارى از خاك آن برداشت و گفت : اين خاك چه قدر پاك و نيك است يك جمعه ( هفته ) بر او نگذشت كه او در كنار آن گور به خاك سپرده شد .\r\nگفته شده است : سليمان براى حج سفر كرد ، شعراء هم در سفر حج او بودند . چون از سفر حج برگشت و بمدينه رسيد ، مردم ( از شام و كشورهاى ديگر ) باستقبال او مبادرت كردند . ميان آنها چهار صد رومى اسير بود ، او براى پذيرائى مستقبلين نشست .\r\nنزديكترين شخصى كه نزد او مقرب بوده عبد اللّه بن حسن بن حسن بن على بن ابى طالب بود . ( عبد اللّه محض كه از طرف پدر و مادر بحسن و حسين منتسب بود و منصور او را با افراد خانوادهء علوى كشت ) .\r\nدر آن هنگام بطريق روميان ( خديو آنان ) پيشاپيش رسيد . سليمان بعبد اللّه گفت : گردنش را بزن . عبد الله شمشيرى از يك نگهبان گرفت و سر آن پيشواى اسير را انداخت . ضربت او علاوه بر قطع سر و گردن بساعد و پهلوى آن مقتول تأثير كرد .\r\nبقيهء گرفتاران رومى را بساير اعيان و اشراف واگذار كرد كه آنها را كشتند . يكى از اسراء رومى را بجرير ( شاعر ) داد كه او را بكشد . بنى عبس يك شمشير تيز به او دادند او هم سر اسير رومى را بريد . اسير ديگرى را بفرزدق ( شاعر ) داد . به او يك شمشير كند دادند و او با چند ضربت نتوانست كارى كند . سليمان خنديد و مردم هم خنديدند و بنى عبس شماتت كردند كه آنها خويشان مادر سليمان بودند . او شمشير را انداخت و گفت ( فرزدق گفت ) :\r\n و ان يك سيف خان او قدر أتى * بتأخير نفس حتفها غير شاهد\r\nفسيف بنى عبس و قد ضربوا به * نبا بيدى ورقاء عن رأس خالد\r\n\r\n\r\n","description":"","footnote":"","page_name":" 236 ","page_number":236},
  {"content":"\r\n\r\n كذاك سيوف الهند تنبو ظباتها * و تقطع احيانا مناط القلائد \r\nيعنى : اگر شمشير كارگر نشود و خيانت كند ، يا قضا و قدر موجب تأخير مرگ يك شاهد حاضر شود بايد دانست كه شمشير بنى عبس كه با آن زده بودند در دست ورقاء در بريدن سر خالد كارگر نبود . شمشيرهاى هندى چنين است گاهى كند مىشود كارى پيش نمىبرد و گاهى هم بندها و حمايل را مىبرد .\r\n« ورقاء » ورقاء بن زهير بن جذيمهء عبسى كه خالد بن جعفر بن كلاب را زده بود ولى خالد بر زهير افتاد و او را با شمشير زد و مجروح كرد . ورقاء چند بار خالد را زد و كارى نكرد . او گفت :\r\n رايت زهيرا تحت كلكل خالد * فاقبلت اسعى كالعجول ابادر\r\nفشلت يمينى يوم اضرب خالدا * و يمنعه منى الحديد المظاهر \r\nيعنى : من زهير را زير تن خالد ديدم . من رو به او كردم مانند يك مرد شتاب زده مبادرت كردم . دست من خشك ( شل ) شد هنگامى كه من خالد را مىزدم . آهنى ( زره ) كه آن او را نگاه داشته بود مانع گرديد .\r\n\r\nبيان خلافت عمر بن عبد العزيز\r\nدر آن سال عمر بن عبد العزيز بخلافت نشست . سبب آن اين بود كه سليمان - بن عبد الملك در محل دابق بود ، سخت بيمار و از حيات نااميد گرديد . به او گفته شد اى امير المؤمنين وليعهد تو كودك است و هنوز به حد بلوغ نرسيده است . گفت :\r\nرجاء بن حيوة را دارد ( نايب السلطنه و مربى ) . به او گفته شد : اى امير المؤمنين ! تنها چيزى كه خليفه را در گور ( از عذاب ) مصون مىدارد اين است كه كار خلافت را بمرد نكوكار بسپارد ( مقصود عمر بن عبد العزيز ) . گفت : من فكر و استخاره ( مقصود اختيار نه با سبحه ) مىكنم و از خداوند توفيق و خير را ميخواهم و بعد خواهم ديد كه چه خواهم كرد و اكنون تصميم نميگيرم و يك يا دو روز گذشت كه رجاء بن حيوه را نزد خود خواند و از او پرسيد فرزندم را چگونه مىبينى ؟ ( آيا\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nدرخور خلافت است ) . در آن دو روز از فكر و استخاره بازمانده بود . برجاء گفت :\r\nفرزندم داود را چگونه شناختى ؟ رجاء گفت : او اكنون در قسطنطينيه است ( پيرامون آن مشغول جنگ بود ) . تو اكنون نمىدانى كه آيا او زنده است يا نه . گفت :\r\nچه كسى را درخور اين كار مىبينى ؟ رجاء گفت : هر كه را تو شايسته مىدانى . گفت :\r\nآرى من تصميم گرفتم شايسته را انتخاب كنم ، تو دربارهء عمر بن عبد العزيز چه عقيده دارى ؟ رجاء گويد : من به او گفتم : اى امير المؤمنين من او را نكوكار و خيرخواه و پاك سرشت و منزه مىدانم . سليمان گفت : آرى به خدا قسم او چنين است . اگر من او را بخلافت منصوب نكنم و ديگرى را در نظر بگيرم رستگار نخواهد شد و فتنه بيدار مىشود و كار از كار ميگذرد ، او مىتواند يكى را بعد از خود اختيار و برقرار كند . عبد الملك ، وليد و سليمان را يكى بعد از ديگر بولايت عهد برگزيده و معين كرده بود و بهر دو وصيت كرده بود كه بعد از آنها يزيد بن عبد الملك باشد . چون سليمان عمر بن عبد العزيز را انتخاب كرد ولايت عهد عمر را بيزيد بن عبد الملك واگذار كرد ، يزيد هم غائب بود . رجاء گويد : من به او گفتم : عقيدهء تو صواب است .\r\nاو چنين نوشت : بسم اللّه الرحمن الرحيم . اين نامه و عهد بندهء خدا سليمان امير المؤمنين براى عمر بن عبد العزيز است . بدانكه من ترا جانشين خود نموده‌ام و جانشين تو يزيد بن عبد الملك خواهد بود . مردم بايد اطاعت كنند ( اين عهد و پيمان را اجابت و اجرا نمايند ) از خدا بترسيد و اختلاف را به خود راه مدهيد كه بسبب اختلاف خوار خواهيد شد . سپس نامه را امضاء و ختم نمود .\r\nبعد از آن نزد كعب بن جابر عبسى كه رئيس شرطهء ( پليس ) خود بود فرستاد و او را خواند و گفت : افراد خانوادهء مرا دعوت كن . كعب همهء افراد خانواده را دعوت و جمع كرد . سليمان برجاء گفت : اين نامه را نزد آنها ببر و بخوان و بگو با هر كه من برگزيده‌ام بيعت كنند . رجاء هم دستور را بكاربرد . خويشان گفتند : ما بايد نزد امير المؤمنين ( سليمان ) برويم و درود بگوييم . رجاء گويد : آنها نزد او رفتند و سلام كردند . سليمان به آنها گفت : اين نامه كه در دست رجاء است\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nعهد و وصيت و دستور من است . شما اطاعت كنيد و فرمانبردار باشيد و هر كه را من انتخاب كرده‌ام بپذيريد و با او بيعت كنيد . آنها هم يكى بعد از ديگرى بيعت كردند و رفتند .\r\nرجاء گويد : عمر بن عبد العزيز نزد من آمد و گفت : من مىترسم كه اين مرد اين كار را به من واگذار كرده يا مرا داخل اين كارها كرده باشد . من ترا به خدا سوگند مىدهم كه محض دوستى و احترامى كه نسبت به من دارى اگر چيزى از اين قبيل باشد به من خبر بده تا من همين الان استعفاء دهم تا كار از كار نگذرد و وضعى پيش نيايد كه من قادر بر دفع آن نباشم . رجاء گفت : هرگز من به تو خبر نميدهم .\r\nرجاء گويد : عمر در حال خشم مرا ترك كرد و رفت . بعد از آن هشام بن عبد الملك رسيد و به من گفت : من نزد تو احترام دارم و تو دوست منى و من نسبت به تو سپاسگزارم در خصوص اين كار ( خلافت ) هر چه مىدانى به من بگو . اگر اين كار به ديگرى واگذار شده بگو و من به خدا قسم مكتوم خواهم داشت . رجاء گفت : من از آشكار كردن راز خوددارى كردم و به او يك حرف نگفتم . هشام در حالى رفت كه دست بدست مىكرد يا دست بر دست مىزد و ميگفت : اگر از من باز داشته شود ( خلافت ) بكدام شخص از فرزندان عبد الملك واگذار مىشود ؟ آيا انكار ( خلافت ) از فرزندان عبد الملك دور خواهد شد ؟ رجاء گويد : من دوباره نزد سليمان برگشتم ، او را در حال مرگ ديدم . چون به حال اغماء مىرفت من او را رو به قبله مىكشيدم و چون هشيار مىشد ميگفت : هنوز هنگام مرگ نرسيده است . من يك دو يا سه بار آن كار را تكرار كردم . بار سيم گفت : اكنون اى رجاء هر چه ميخواهى بكن : اشهد ان لا إله الا اللّه و اشهد ان محمدا رسول اللّه . رجاء گويد :\r\nمن او را رو به قبله كشيدم و او جان سپرد . چون چشم او را بستم و روى او را پوشانيدم در را بستم و بهمسر او پيغام دادم كه حاضر شود . او پرسيد : امروز حال او چون است ؟\r\nمن گفتم : او در خواب فرو رفته و روپوش را بر خود كشيده است . نمايندهء او حاضر شد و او را بدان حال ديد ، برگشت و خبر داد ، او هم گمان برد كه او خفته است . رجاء\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nگفت : من كسى را بر در خانه گماشتم كه به او اعتماد داشتم . به او دستور دادم كه هرگز به كسى اجازهء ورود و ملاقات خليفه را ندهد . گفت ( رجا ) من از آنجا خارج شدم و كعب بن جابر را نزد خود خواندم ( به او دستور دادم ) او خانوادهء سليمان را خواند .\r\nآنها هم در مسجد « دابق » جمع شدند . من به آنها گفتم : بيعت كنيد ، آنها گفتند : ما يك بار بيعت كرديم . گفتم : بار ديگر بيعت كنيد . اين نامه و عهد امير المؤمنين است .\r\nآنها هم دوباره بيعت كردند . چون آنها پس از مرگ او دوباره بيعت كردند و من كار را از هر حيث محكم نمودم ، به آنها گفتم : برخيزيد رفيق خود را مشاهده كنيد كه او درگذشت . آنها گفتند :  إِنَّا لِلَّهِ وَ إِنَّا إِلَيْهِ راجِعُونَ  . آنگاه نامه و عهد را براى آنها خواندم ، چون بنام عمر بن عبد العزيز رسيدم ، هشام گفت : هرگز ما با او بيعت نخواهيم كرد من گفتم : به خدا قسم گردن ترا مىزنم برخيز و بيعت كن . او در حالى برخاست كه پاى خود را بر زمين مىكشيد ( از خشم ) . رجاء گفت : منهم برخاستم و عمر بن عبد العزيز را آوردم و بر منبر نشاندم و او انا للّه ميگفت ( اكراه داشت ) زيرا دچار شده بود . هشام هم انا للّه ميگفت ، زيرا خلافت از دست او رفته بود . مردم هم با او بيعت كردند . سليمان را غسل دادند و تكفين كردند و عمر بن عبد العزيز بر او نماز خواند و او را به خاك سپردند .\r\nچون او را دفن كردند موكب و مركب خلافت را پيش كشيدند كه عمر سوار شود . هر يك چهارپا هم يك مهتر مخصوص داشت . عمر پرسيد اين ( موكب و شكوه ) چيست ؟\r\nگفتند : موكب خليفه است . گفت : مركب من بهتر است . آنگاه چهارپاى خود را سوار شد و موكب را رها كرد . بعد راه خود را گرفت . به او گفتند : در قصر خليفه منزل بگير .\r\nگفت : در آنجا خانوادهء ابو ايوب اقامت دارند ، مقصود سليمان ، خيمهء من براى من كافى مىباشد تا آنها كاخ را تخليه كنند . او مدتى در منزل خود زيست تا خانوادهء سليمان از كاخ خارج شدند .\r\nرجاء گفت : من رفتار او را پسنديدم كه موكب و كاخ را ترك كرده بود . بعد از آن منشى را خواست و يك مضمون را انشاء كرد و به او گفت : متحد المآل بيك لحن\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nو وضع باشد كه بهر يك شهر يك نسخه از آن ارسال شود .\r\nعبد العزيز بن وليد شنيد كه در آن هنگام غايب بود . او خبر مرگ سليمان را شنيد ولى بيعت عمر را ندانست . پرچم خود را افراشت و مردم را براى بيعت خود دعوت نمود سپس راه دمشق را گرفت و رسيد و بر عمر وارد شد . عمر از او پرسيد : شنيدم تو براى خود بيعت گرفتى و خواستى بعنوان خليفه وارد دمشق شوى ؟ گفت : آرى چنين بود زيرا شنيده بودم كه سليمان بدون وصيت و تعيين جانشين درگذشته بود من ترسيدم ( كه مردم بشورند ) اموال ( دولت را ) غارت كنند . عمر گفت : اگر تو براى خودت بيعت ميگرفتى و به اين كار مىپرداختى من با تو مخالفت نمىكردم و در خانهء خود گوشه‌نشينى اختيار مىكردم . عبد العزيز گفت : من دوست ندارم كه ديگرى به اين كار پردازد ( خليفه شود ) . آنگاه با او بيعت كرد .\r\nبسبب برگزيدن عمر بن عبد العزيز و برتر دانستن او از برادر و فرزند مردم براى نجات سليمان ( از حصول محشر ) اميدوار بودند ( و طلب مغفرت مىنمودند ) .\r\nچون بيعت عمر بن عبد العزيز انجام گرفت بهمسر خود فاطمه دختر عبد الملك گفت : هر چه زر و زيور به تو داده بودند پس بده زيرا از بيت المال گرفته شده بود ( و روا نمىباشد ) . اگر بخواهى يار و همسرم باشى بايد مال مسلمين را پس بدهى . او هم جواهر و اموال و زر و زيور و هر چه پيش از آن ( خليفهء وقت ) به او بخشيده بود جمع كرد و گنج‌دار دولت داد . پس از وفات عمر بن عبد العزيز ( شوهر او ) يزيد ( بن عبد الملك ) برادرش بخلافت رسيد و زر و زيور ( خاص ) خواهر خود را پس داد و گفت : من مىدانم كه عمر در گرفتن اين زر و زيور به تو ستم كرده است ( اكنون مال خود را بگير ) .\r\nفاطمه گفت : نه به خدا هرگز نخواهم گرفت من كسى نيستم كه در حيات او امر او را اطاعت كنم و پس از مرگ تمرد و عصيان كنم . يزيد آن مال را گرفت و بخويشان خود تقسيم نمود .\r\n\r\n","description":"","footnote":"","page_name":" 241 ","page_number":241},
  {"content":"\r\n\r\n\r\nبيان ترك لعن امير المؤمنين على عليه السلام\r\nبنى اميه امير المؤمنين على عليه السلام را تا زمان عمر بن عبد العزيز لعن و نفرين مىكردند ( همه جا و بر هر منبر ) . چون عمر بن عبد العزيز بخلافت رسيد ، از لعن و سب على خوددارى كرد و به تمام حكام و امراء و عمال خود در همه جا نوشت كه لعن على را ترك و از نفرين خوددارى كنند .\r\nعلت محبت او به على اين بود كه خود او نقل كرده بود : من در مدينه مشغول تحصيل علم بودم . هميشه ملازم عبيد اللّه بن عبد اللّه بن عتبة بن مسعود بودم . او چيزى دربارهء من ( و لعن على ) شنيده بود . روزى من نزد او رفتم او را در حال نماز ديدم . او نماز خود را طول داد و من بانتظار نشستم كه او از نماز فراغت يابد . چون نماز او پايان يافت رو به من كرد و گفت : تو كى و از كجا دانستى كه خداوند بر اهل بدر و بر يارانى كه با پيغمبر بيعت رضوان كرده بودند غضب كرده ( و آنها را مستوجب لعن دانسته كه تو لعن مىكنى ) . خداوند از آنها راضى بوده ( ده تن از ياران زير درخت با پيغمبر بيعت كرده بودند كه به عشرهء مبشره معروف شدند و در قرآن كريم بدان بيعت تصريح شده است على و عمر و ابو بكر و سايرين بودند ) . من ( عمر بن عبد العزيز ) گفتم : چيزى نشنيدم ( دربارهء غضب خدا نسبت به آنها ) . - گفت : آنچه از تو دربارهء على شنيده شده چه بوده است ؟ - گفتم : از خدا و از تو معذرت ميخواهم . من هم از آن روز ترك ( لعن على را ) كردم . پدرم هم خطبه كرد . چون خواست نام على را بزشتى برد دچار خبط و خلط گرديد . همين كه فرود آمد از او پرسيدم علت آن تزلزل و پريشان‌گوئى در خطبه چه بود ؟ من متوجه شده بودم كه چون تو بنام على مىرسيدى سخن تو پريشان ميگرديد .\r\nگفت : آيا تو متوجه آن پريشانى و اختلال شدى ؟ - گفتم : آرى . گفت : اى فرزند ، آنانى كه گرد ما تجمع كرده‌اند اگر آنچه را كه ما از ( فضايل ) على مىدانستيم خود بدانند از گرد ما پراكنده شده به اولاد على ميگرويدند .\r\nچون ( عمر بن عبد العزيز ) بخلافت رسيد ، به دنيا آن رغبت و ميل را نداشت كه براى دنيادارى چنين گناه بزرگى را مرتكب شود . هم خود ( لعن على را ) ترك كرد و هم\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nدستور ترك آن را داد . بجاى آن مقرر كرد كه اين آيه را بخوانند  إِنَّ اللَّهَ يَأْمُرُ بِالْعَدْلِ وَ الْإِحْسانِ وَ إِيتاءِ ذِي الْقُرْبى  . يعنى : خداوند فرمان داد و نيكى و خويش‌پرورى را مىدهد « خويشان پيغمبر كه على در مقدمهء آنها بود » تا آخر آيه . اين كار در دل مردم تأثير بسيار خوبى نمود . مردم بر او ثنا گفتند و او را ستودند از آن جمله شعر كثير عزه است ( از شيعيان بود ) :\r\n و ليت فلم تشتم عليا و لم تخف * بريا و لم تتبع مقالة مجرم\r\nتكلمت بالحق المبين و انما * تبين آيات الهدى بالتكلم\r\nو صدقت معروف الذى قلت بالذى * فعلت فاضحى راضيا كل مسلم\r\nالا انما يكفى الفتى بعد زيغه * من الاود البادى ثقاف المقوم \r\nيعنى : بخلافت رسيدى و على را دشنام ندادى و بىگناه را نترسانيدى و گفته و عقيدهء بزه‌كاران را به كار نبستى و دنبال نكردى ( سب على را ادامه ندادى ) تو با حق نمايان سخن گفتى و آيات هدايت و رهنمائى را در سخن خود آشكار نمودى و به كار بردى . تو نيكى و كارهاى پسنديده را با قول و عمل تصديق و تأييد نمودى ، بدين سبب هر مسلمانى از تو خشنود گرديد . هان بدان كه براى جوانمرد كافى مىباشد كه پس از انحراف و گمراهى او را هدايت و تربيت و تأديب و تعديل كنند كه مؤدب و معدل به كار مىآيد .\r\n\r\nبيان بعضى حوادث\r\nدر آن سال عمر بن عبد العزيز بمسلمه كه در كشور روم بود پيغام داد كه برگردد و مسلمين را كه با او بودند برگرداند . ( سپاه اسلام ) . براى او ( سپاه او ) اسبهاى تندرو و نجيب و خواربار بسيار فرستاد ، مردم هم بمساعدت او كوشيدند ( چون شكست خورده و دچار گرسنگى شده بودند ) . در آن سال تركها بر آذربايجان هجوم برده غارت كردند و عده‌اى از مسلمين را كشتند . عمر حاتم بن نعمان باهلى را ( با عده‌اى ) فرستاد . او تركهاى مهاجم را كشت كه جز عدهء كمى كسى از آنها نجات نيافت . پنجاه اسير هم\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nاز آنها ( تركها ) نزد عمر بردند . در آن سال يزيد بن مهلب از ايالت عراق ( كه علاوه ) بر خراسان يا سراسر ايران در دست او بود ) معزول شد . براى حكومت بصره عدى ابن ارطاة فزارى و براى حكومت كوفه عبد الحميد بن عبد الرحمن بن زيد بن خطاب عدوى قرشى فرستاده شد ، ابو الزناد كه منشى او بود بمعاونت او منصوب گرديد .\r\nعدى ( حاكم بصره ) براى مراقبت يزيد بن مهلب ، موسى بن وجيه حميرى را فرستاد .\r\nدر آن سال ابو بكر بن محمد بن عمرو بن حزم كه از طرف عمر حاكم مدينه بود امير الحاج شده بود . عبد العزيز بن عبد اللّه بن خالد هم حاكم مكه و قاضى آن عامر شعبى بود .\r\nحاكم بصره ( چنان كه گذشت ) عدى بن ارطاة و قاضى آن حسن بن ابى الحسن بصرى بود كه از قضاء استعفا داد و عدى هم استعفاء او را قبول و بجاى او اياس بن معاويه را نصب نمود .\r\nگفته شده است : حسن شكايت كرد ( شايد مقصود از او شكايت شده بود ) او را عزل و اياس را بمنصب قضا نشاند .\r\nعمر بن عبد العزيز امارت ( و ايالت ) خراسان را بجراح بن عبد اللّه حكمى سپرد .\r\nدر آن سال نافع بن جبير بن مطعم بن عدى در مدينه درگذشت . همچنين محمود ابن ربيع كه در زمان پيغمبر متولد شده بود . ابو ظبيان بن جندب جنبى پدر قابوس هم وفات يافت .\r\n( ظبيان ) با ظاء نقطه‌دار .\r\nدر آن سال ابو هاشم عبيد اللّه بن محمد بن على بن ابى طالب وفات يافت كه هنگام مراجعت از بلاد شام به او زهر داده بودند . سليمان بن عبد الملك كسى را وادار كرده بود كه به او سم بدهد . چون او دانست كه او را مسموم كرده‌اند نزد محمد بن على بن عبد الله بن عباس رفت و به او خبر داد كه مسموم شده . او ( محمد ) در حميمه اقامت داشت . ابو هاشم وضع و حال خود را شرح داد و به او گفت : خلافت به اولاد تو منتقل خواهد شد . به او دستور هم داد كه چه كند ( براى تحصيل خلافت ) آنگاه نزد او وفات يافت .\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nدر زمان سليمان عبيد الله بن سريج مغنى مشهور درگذشت . همچنين عبد الرحمن ابن كعب بن مالك ابو الخطاب .\r\n\r\nآغاز سال صدم\r\n\r\nبيان خروج و قيام شوذب خارجى\r\nدر آن سال شوذب قيام و خروج نمود . نام او بسطام و از بنى يشكر بود . در جوخى زيست مىكرد كه هشتاد مرد قيام كرد .\r\nعمر بن عبد العزيز به عامل خود در كوفه كه عبد الحميد باشد نوشت : هرگز آنها را نيازارد و تحريك نكند مگر اينكه خونى بريزند يا مرتكب فتنه و فساد شوند .\r\nاگر در مملكت آغاز فساد كنند مردى سخت‌گير با عزم و تدبير براى سركوبى آنها بفرستد و عده‌اى جنگجو همراه او روانه كند .\r\nعبد الحميد هم محمد بن جرير بن عبد اللّه بجلى را با دو هزار سپاهى فرستاد و به او دستور داد كه بدستور عمر عمل كند . عمر هم يك نامه براى بسطام نوشت و از او علت قيام ( و تمرد ) را پرسيد . در آن هنگام كه نامه رسيد محمد بن جرير با عدهء خود رسيد ولى بموجب نامه و دستور عمر به هيچ كارى اقدام و مبادرت نكرد .\r\nمضمون نامهء عمر اين بود : شنيده‌ام كه تو براى خدا و رسول قيام و ( بر دشمنان آنها ) غضب كردى . بدان كه تو در اين كار از من احق و اولى نمىباشى . بيا نزد من تا بحث و مناظره كنيم ، اگر حق با ما و در دست ما باشد تو با ما همراهى خواهى كرد كه مردم همه همراهند و تو يكى از آنها باشى و اگر حق با تو باشد ما مطالعه خواهيم كرد ( كه چه بايد بكنيم ) .\r\nبسطام بعمر پاسخ داد كه تو انصاف دارى من هم دو مرد نزد تو فرستاده‌ام كه با آنها بحث و مناظره كنى .\r\nبراى مناظره هم مردى بنام عاصم كه حبشى و غلام ابو شيبان بود با مرد ديگرى فرستاد كه از بنى يشكر بود . هر دو بر عمر در محل « خناصره » وارد شدند . عمر از آن دو نماينده پرسيد : علت قيام و خروج شما چيست ؟ و از ما چه ديده‌ايد كه بر ما خشمگين\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nشده‌ايد ؟ عاصم گفت : ما بر رفتار تو اعتراضى نداريم زيرا تو عدل و احسان را رعايت مىكنى ، ولى بايد بما بگويى آيا اين كار ( خلافت ) كه به تو سپرده شده است با رغبت و ميل و مشورت مردم بوده يا تو بر آنها خواه و ناخواه مسلط شدى ؟ عمر گفت : من از مردم خلافت را درخواست نكرده و بر آنها هم با قوه مسلط و غالب نشده‌ام . قبل از من كسى بوده كه اين كار را بدست من سپرد و من اين كار را اداره كردم و كسى هم اكراه نداشت و تمرد نكرد جز شما - شما هم معتقد هستيد هر كه عدالت و انصاف را به كار برد او احق و اولى خواهد بود . بگذاريد من همان مرد دادگر باشم . اگر ديديد كه من با حق مخالفت كردم يا از عدالت منحرف شدم شما مرا ترك كنيد .\r\nمن حق نخواهم داشت كه بر شما حكومت كنم . آن دو نماينده گفتند : ميان ما و تو يك چيز هست . گفت آن چيست ؟ هر دو گفتند : ما مىبينيم كه تو بر خلاف رفتار افراد خاندان خود عمل كردى و كارهاى گذشته را مظالم ناميدى . اگر تو هدايت شده باشى و آنها گمراه بودند بايد آنها را لعن و از آنها تبرى و كناره گيرى كنى .\r\nعمر گفت : من اين را دانستم كه شما براى دنيا دارى قيام و خروج نكرده‌ايد .\r\nشما فقط براى آخرت قيام كرده‌ايد . خداوند پيغمبر خود را براى لعن و نفرين نفرستاده ( بلكه براى رحمت فرستاده است ) . ابراهيم گويد ( در قرآن ) :  فَمَنْ تَبِعَنِي فَإِنَّهُ مِنِّي وَ مَنْ عَصانِي فَإِنَّكَ غَفُورٌ رَحِيمٌ  هر كه مرا متابعت كند از من خواهد بود و هر كه معصيت كند كه تو ( اى خداوند ) بخشنده و مهربان هستى . باز خداوند عز و جل مىفرمايد :  أُولئِكَ الَّذِينَ هَدَى اللَّهُ فَبِهُداهُمُ اقْتَدِهْ  آنان هستند كه خداوند آنها را هدايت كرده تو هم از هدايت آنها پيروى كن . من هم كارهاى آنها را مظالم ناميده‌ام همين ناسزا براى آنها كافى مىباشد ( كه ستمگر باشند ) اين بدنامى و ننگ و نقص در حق آنها بس باشد . لعن گناهكاران يك فرض واجب نيست كه از آن گزير نباشد . اگر شما بگوييد كه لعن آنها واجب است به من بگوييد كى شما فرعون را لعن كرديد ؟ ( هر دو نماينده ) گفتند : ما بخاطر نداريم كه او را لعن كرده باشيم . گفت : جائى كه شما فرعون را لعن نكرده باشيد كه بدترين\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nو پليدترين خلق خدا باشد چگونه من او را ترك و ديگرى را كه گناه او كمتر است لعن كنم . من چنين فراغتى ( در ترك فرعون ) ندارم كه افراد خاندان خود را كه همه نماز ميخواندند و روزه ميگرفتند لعن كنم . نمايندهء ( خوارج ) گفت :\r\nآيا آنها بسبب ظلم كافر نبودند ؟ گفت : نه . پيغمبر مردم را بايمان دعوت كرد .\r\nهر كه ايمان مىآورد و بشريعت او عمل مىكرد ايمان ( اسلام ) او پذيرفته مىشد و اگر كار بد مىكرد او را حد مىزدند . آن نمايندهء خارجى گفت : ( يكى از دو نماينده كه معلوم نيست كدام يك بود ) پيغمبر مردم را بتوحيد خداوند و اقرار به آنچه ( بر پيغمبر ) نازل كرده دعوت نمود . عمر گفت : هيچ يك از آنها ( بنى اميه ) نميگفت كه من بسنت پيغمبر عمل نمىكنم ولى آنها به خود ظلم كردند و با علم باينكه كارهاى آنها نارواست تن به آن كارها دادند كه بدبختى دامن آنها را گرفت . عاصم ( يكى از دو نماينده ) گفت : پس تو از كار آنها تبرى و حكم آنها را نقض كن . عمر گفت :\r\nبه من بگو آيا ابو بكر و عمر بر حق نبودند ؟ گفتند : ( فرد يا هر دو ) آرى بر حق بودند . گفت : آيا ( هر دو ) مىدانيد كه ابو بكر در جنگ مرتدين خون آنها را ريخت و زن و فرزند آنها را اسير كرد و اموال آنها را ربود ؟ هر دو گفتند : آرى .\r\nگفت : آيا مىدانيد كه عمر اسراء را بقبايل خود برگردانيد و آزاد نمود ( عمل ابو بكر را نقض كرد ) و فديه دريافت كرد ؟ گفتند : آرى . گفت : آيا عمر ( در آن كار ) از ابو بكر تبرى جست ؟ ( كه من از كار خانوادهء خود تبرى جويم ) گفتند :\r\nنه . گفت : آيا شما از يكى از آن ( ابو بكر و عمر كه اعمال آنها متناقض بود ) تبرى مىكنيد ؟ گفتند : نه . گفت : به من بگوييد : اهل نهروان كه سلف شما بودند آيا دو دسته نبودند كه يك دسته آنها از كوفه قيام و خروج كرده و خون كسى نريخته و مال كسى را نبرده و به كسى آزارى نرسانيده با گروهى كه از بصره خارج شده كه ( در عرض راه ) عبد الله بن جناب ( يار پيغمبر ) و زن او را كه باردار بود كشتند . گفتند مىدانيم . گفت : آيا يكى از آن دو دسته ( بىگناه و گناهكار ) از ديگرى تبرى جستند و كسى كه مرتكب قتل و خونريزى نشده بود از قاتل تبرى جست\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nو خود را بىطرف دانست ؟ ( على قبل از قتل آنها تسليم قاتل را خواست و آنها همه با قاتلين هم عقيده بوده از تسليم مرتكبين قتل خوددارى نمودند ) گفتند : نه ( يعنى يك گروه از گروه ديگر كه مجرم بوده تبرى نجستند ) . گفت : اكنون شما از يكى از آن دو گروه تبرى مىكنيد ؟ گفتند : نه . گفت آيا مىتوانيد از ابو بكر و عمر يا اهل بصره ( خوارج بصره كه مرتكب قتل شده بودند ) يا اهل كوفه تبرى كنيد و حال اينكه تناقض اعمال آنها را دانستيد و بر اختلاف آنها واقف شديد ؟ چگونه من از خانوادهء خود تبرى جويم و حال اينكه دين من و آنها يكيست ؟ از خدا بترسيد . شما نادان هستيد . شما از مردم هر چه را كه پيغمبر نپذيرفته و نپسنديده مىپسنديد و هر چه را پيغمبر خواسته و قبول كرده رد مىكنيد . شما كسى را پناه ميدهيد كه پيغمبر پناه نمىداد و كسى را مىترسانيد كه پيغمبر امان داده بود ، شما هر كه لا إله الا اللّه و محمد رسول اللّه بگويد مرعوب مىكنيد و حال اينكه پيغمبر گويندهء اين كلمه را امان و پناه داده بود . خون او ريخته نمىشد مال او محفوظ بود شما گويندهء اين كلمه را مىكشيد در حالى كه سايرين با هر دين و آئينى نزد شما امان دارند كه خون و مال آنها را حرام مىدانيد . مرد يشكرى ( يكى از دو نماينده ) گفت : آيا اگر مردى بر قومى ولايت ( خلافت ) داشته و در اموال آنها عدالت كرده باشد و بعد آن ولايت را به ديگرى كه مقبول عامه نباشد بسپارد آيا او به وظيفهء خود عمل كرده و حق خداوند را ادا نموده است و آيا او ( از عذاب و عقاب ) مصون خواهد بود ؟ عمر گفت : نه . گفت :\r\nآيا تو بعد از خود اين كار را بيزيد ( بن عبد الملك ) خواهى سپرد در حالى كه تو مىدانى كه او حق را رعايت نخواهد كرد ؟ گفت : او را ديگرى به اين كار ( ولايت‌عهد ) منصوب نموده ( كه سليمان باشد ) . گفت : آيا كار او را موافق حق مىدانى و ولايت او بر حق است ؟ عمر سخت گريست و گفت : سه روز به من مهلت دهيد ؟ آن دو نماينده رفتند و سه روز بعد نزد او برگشتند . عاصم گفت : من گواهى مىدهم كه تو بر حق هستى . عمر از آن مرد يشكرى پرسيد تو چه عقيده دارى ؟ آن مرد گفت : آنچه را كه تو گفتى و شرح دادى بسيار خوب است ولى من نمىتوانم براى مسلمين تكليف معين كنم . من\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nمىروم تا عقايد ترا مطرح كنم و حجت و برهان ترا شرح دهم آنگاه ببينم آنها چه خواهند كرد . عاصم ( يكى از دو نماينده ) نزد عمر ماند ( از عقيدهء خوارج دست كشيد ) . عمر هم براى او ماهانه معين كرد ولى او پس از پانزده روز درگذشت .\r\nعمر هميشه ميگفت : كار يزيد ( بن عبد الملك كه ولايت‌عهد او باشد ) مرا هلاك كرد . من دربارهء او محكوم شده‌ام . استغفر اللّه بنى اميه هم ترسيدند كه خلافت را از آنها سلب كند و هر مالى را كه اندوخته‌اند از آنها پس بگيرد و يزيد را از ولايت‌عهد خلع نمايد . كسى را وادار كردند كه بعمر زهر دهد . او پس از سه روز درگذشت .\r\nمحمد بن جرير هم در قبال خوارج لشكر زده بود هيچ يك از طرفين تجاوز نمىكردند . هر دو منتظر برگشتن نمايندگان بودند . عمر بن عبد العزيز وفات يافت و طرفين بدان حال مانده بودند .\r\n\r\nبيان گرفتارى يزيد بن مهلب و امارت جراح در خراسان\r\nگفته شده است : در آن سال عمر بن عبد العزيز ، بعدى بن ارطاة نوشت كه يزيد ابن مهلب را گرفته با بند نزد او روانه كند . عمر به او نوشته بود كه براى خود در خراسان جانشين معين كند و خود نزد عمر بيايد . او هم فرزند خود مخلد را بامارت خراسان منصوب كرد و از خراسان خارج و بواسط وارد شد ، بعد از آن سوار كشتى شد و راه بصره را گرفت . عدى بن ارطاة هم موسى بن وجيه حميرى را بدنبال او فرستاد نزديك پل رود معقل به او رسيد . او را گرفت و بند كرد و نزد عمر بن عبد العزيز فرستاد . عمر او را نزد خود خواند . او بر يزيد و خاندان مهلب خشمگين بود . آنها را امراء متكبر خودپسند و ستمگر مىدانست . يزيد ( بن مهلب ) هم بدخواه عمر بود او را مردى رياكار مىدانست چون عمر بخلافت رسيد يزيد دانست كه او مردى مزور و رياكار نيست . چون عمر يزيد را احضار كرد اموالى را كه صورت آنها را براى سليمان نوشته بود از او مطالبه نمود . يزيد گفت : من نزد سليمان داراى مقام بودم كه تو بر آن آگاه بودى هر چه نوشته بودم تظاهر بود كه مردم بعظمت ( جهانگيرى ) او پىببرند و من مىدانستم سليمان\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nاز من مطالبه نخواهد كرد . گفت : من چاره‌اى براى تعقيب تو جز بازداشت ندارم از خدا بترس و مال مسلمين را كه نزد تست بپرداز كه من نمىتوانم صرف نظر كنم .\r\nآنگاه او را در شهر حلب در يك قلعه حبس كرد . جراح بن عبد اللّه حكمى را هم بامارت خراسان منصوب كرد . مخلد بن يزيدهم از خراسان خارج شد و در عرض راه بمردم احسان و عطا مىكرد و مال بسيارى بخشيد تا بعمر رسيد به او گفت : اى امير المؤمنين خداوند با خلافت تو امت را مصون داشت ولى ما بوجود تو مبتلا و دچار شده‌ايم .\r\nبدبختى ما را مپسند و ما را بدترين خلق خدا منما . براى چه اين پير سالخورده را بزندان افكندى . ( پدرش يزيد ) . من با تو صلح مىكنم و هر چه بايد بدهد خود مىپردازم . هر چه ميخواهى بگو . عمر گفت : هرگز . مگر آنچه هر چه او تصريح كرده بپردازى . مخلد گفت : اى امير المؤمنين اگر سند دارى بگو و هر چه ميخواهى بگير و گر نه هر چه يزيد گفته باور كن و بپذير . به او قسم بده كه اگر قبول نكند با او صلح كن . عمر گفت : من تمام مال را از او ميخواهم ( مالى را كه در فتح گرگان و مازندران خود معين كرده و مبلغ آن را نوشته بود كه ششصد هزار هزار بود كه شرح آن گذشت ) . مخلد از نزد او رفت . عمر گفت : اين مرد بهتر از پدرش مىباشد . بعد از چندى مخلد درگذشت عمر هم بر او نماز خواند و گفت : امروز جوانمرد عرب مرد و اين بيت را انشاد كرد :\r\n بكوا حذيفة لم يبكوا مثله * حتى تبيد خلائق لم تخلق \r\nيعنى : بر حذيفه گريستند و بر مانند او نگريسته بودند مگر آنكه كسى بعد از او داراى مكارم اخلاقى باشد كه تا كنون پديد نيامده است .\r\nچون يزيد از تأديهء مال خوددارى كرد عمر دستور داد كه او را بر شتر سوار كنند و پشمينه پلاس بپوشانند و به محل دهلك تبعيد نمايند . او در عرض راه فرياد مىزد و استغاثه مىكرد و ميگفت : مگر من عشيره و يار و ياور ندارم كه مرا بدهلك تبعيد مىكنند . كسى را به دهلك تبعيد ميكنند كه فاسق يا دزد باشد . چون از مردم بدان حال گذشت سلامة بن نعيم خولانى فرياد او را شنيد . بر عمر وارد شد و گفت : اى امير المؤمنين ، يزيد\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nرا بزندان برگردان زيرا من از اين مىترسم كه اگر تو او را بدين حال نگهدارى قوم و قبيلهء او بشورند و او را آزاد كنند زيرا نسبت به اين كار خشمناك شده‌اند . عمر او را باز بزندان برگردانيد او در آنجا ماند تا وقتى كه شنيد عمر بيمار شده است .\r\n\r\nبيان عزل جراح و نصب عبد الرحمن بن نعيم قشيرى و عبد الرحمن بن عبد اللّه\r\nگفته شد : در آن سال عمر جراح بن عبد الله حكمى را از ايالت خراسان عزل و عبد الرحمن بن نعيم قشيرى را بجاى او نصب نمود . جراح در ماه رمضان منفصل شد و علت انفصال او اين بود كه چون يزيد از خراسان معزول گرديد حاكم عراق حاكم جديد بگرگان فرستاد كه جهم بن زحر جعفى ( حاكم وقت ) او را گرفت ( و بند كرد ) جهم از طرف يزيد بن مهلب در گرگان حكومت داشت . ( كه حاكم ديگرى را نپذيرفت و گرفتار كرد ) . جهم ( حاكم گرگان از طرف يزيد بن مهلب ) هم حاكم جديد و هم ملازمين او را حبس و بند كرد و بر آنها سخت گرفت و خود جراح والى جديد خراسان را قصد كرد همين كه از گرگان خارج شد مردم شهر حاكم محبوس را آزاد كردند و حكومت او را پذيرفتند .\r\nجراح هم بجهم گفت : اگر تو پسر عم من نبودى هرگز كار ترا ( در حبس حاكم ) روا نمىداشتم .\r\nجهم هم گفت : اگر تو پسر عم من نبودى هرگز به تو اطمينان نمىكردم و با امان نزد تو نمىآمدم . جراح از طرف مادر با جهم منسوب بود كه هر دو زادهء دو دختر حصين بن حارث بودند و از طرف پدر هر دو پسر عم يك ديگر بودند زيرا حكم و جعفه ( پدران آنها ) هر دو فرزند سعد العشيره بودند .\r\nجراح به او ( جهم ) گفت : تو با امر امام ( خليفه ) خود مخالفت ( و تمرد ) كردى ( در بازداشت حاكم ) اكنون بيا و براى جنگ و غزا آماده باش و برو شايد\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nكار تو نزد او ( خليفه ) اصلاح شود ( بخشيده شوى ) . او ختل را قصد كرد و غنايم بسيارى بدست آورد و برگشت .\r\nجراح هيأتى بعنوان نماينده نزد عمر فرستاد . دو مرد از عرب و يك مرد از موالى ( غير عرب ) بود كه كنيهء آن مرد ابو الصيه بود . دو نمايندهء عرب نزد عمر سخن گفتند و نمايندهء موالى ( عجم ) خاموش نشسته بود . عمر از او پرسيد : مگر تو نماينده نيستى ؟ گفت : هستم . گفت : پس چرا چيزى نميگوئى ؟ مانع گفتن تو چيست ؟ گفت : اى امير المؤمنين بيست هزار تن از موالى بدون جيره و مواجب بجنگ و غزا مىپردازند كه به آنها چيزى داده نمىشود . باندازهء همان عده هم مردمى اسلام آورده‌اند كه باز جزيه ( خارج از دين ) از آنها گرفته مىشود .\r\nامير ما هم يك مرد متعصب سخت‌گير است كه بر منبر علنا ميگويد : من سبكبار بودم كه نزد شما آمدم اكنون متعصب و قوم‌پرست هستم . به خدا سوگند يك فرد از قوم من براى من بهتر از صد مرد ديگر است . او يكى از شمشيرهاى حجاج بشمار مىآيد كه هميشه با ستم رفتار مىكند .\r\nعمر گفت : نماينده مانند تو شايسته است كه بنمايندگى فرستاده شود .\r\nعمر بجراح نوشت : هر كه رو به قبله نماز بگذارد از تأديهء جزيه و خراج معاف شود . مردم باسلام گرويدند و شتاب كردند . بجراح گفته شد : مردم بقبول اسلام تسريع كرده هجوم آورده‌اند تا از بار جزيه رها شوند . خوب است آنها را امتحان كنى كه آيا ختنه شده‌اند يا نه ؟ جراح بعمر نوشت كه ( بايد امتحان كرد ) عمر به او پاسخ داد : خداوند محمد را براى دعوت فرستاد نه براى ختنه . آنگاه گفت : مردى براى من حاضر كنيد كه بر اوضاع خراسان آگاه باشد و راست بگويد . به او گفتند : ابو مجلز را بخوان . عمر بجراح نوشت تو نزد من بيا و ابو مجلز را همراه خود بياور . عبد الرحمن بن نعيم قشيرى را هم بجانشينى خود منصوب كن كه امير جنگ خراسان باشد . جراح خطبه كرد و گفت : اى اهل خراسان من بدين سامان آمدم در حالى كه همين رخت و اسب را داشتم از شما\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nچيزى بهرهء من نشده است مگر زيور شمشير من . همين لباسى كه بر تن داشتم هنوز دارم و همان اسبى كه سوار بودم بر آن سوار مىشوم . او جز يك اسب و يك استر چيزى نداشت ( در جاى ديگر گفته بود همين اسب را داشتم كه اكنون پير و بىتاب شده زيان بردم و سود نگرفتم ) . او رفت و بر عمر وارد شد . عمر از او پرسيد كى ( از خراسان ) خارج شدى ؟ گفت : در ماه رمضان . عمر گفت : هر كه ترا خشك گفته راست گفته است . چرا نماندى كه ماه رمضان را روزه بگيرى و بعد از عيد فطر بيائى ؟\r\nجراح براى عمر نوشته بود كه من بخراسان وارد شدم و قومى در آنجا ديدم كه فتنه دوست و آشوب‌گر هستند از نعمت سير شده پى فتنه ميگردند . بهترين چيز در نظر آنها اين است كه حق خداوند را پامال كنند . هيچ چيزى از تصميم آنها مانع نمىشود مگر شمشير و تازيانه . من اقدام به اين كار ( سخت گيرى و فشار ) را بدون اجازهء تو ( عمر - خليفه ) روا ندانستم ( اجازه تنبيه بده ) عمر به او پاسخ داد :\r\nاى فرزند مادر جراح ( براى تحقير گفته مىشود كه خطاب به خود او باشد ) ، تو بيشتر از آنها فتنه‌جو و آشوب‌خواه هستى . هرگز يك مؤمن يا دين‌دار ديگرى را كه هم - پيمان باشد تازيانه مزن مگر در راه خدا و حد واجب آن هم از روى حق و عدل .\r\nاز قصاص بپرهيز و بدان كه تو نزد خداوند خواهى رفت كه او بر تمام اسرار حتى گوشهء چشم يا از سينهء انسان آگاه است ( ترا عذاب خواهد داد ) . در آنجا ( محشر ) كتابى ( نامهء اعمال ) خواهى خواند كه گناهان بزرگ و خرد را بر تو گرفته است .\r\nچون جراح باتفاق ابو مجلز بر عمر وارد شدند ، عمر به او گفت : عبد الرحمن بن عبد الله را براى من وصف كن . او بنيكان و درست‌كاران پاداش ميدهد و دشمنان و سيه‌كاران را بكيفر مىرساند . او امير ( لايق ) است هر چه ميخواهد مىكند و ياران را بر ديگران مقدم مىدارد . گفت : عبد الرحمن بن نعيم چون است ؟ گفت :\r\nاو آسايش خواه و در زندگانى محتاط است . گفت : من چنين مردى را بيشتر دوست دارم . آنگاه او را امير جنگ و پيشنماز نمود ( دو منصب ) و عبد الرحمن قشيرى را هم مستوفى آن ديار كرد و باهل خراسان نوشت : من عبد الرحمن را امير جنگ\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nخراسان و عبد الرحمن بن محمد را مستوفى آن سامان نمودم . بهر دو هم نوشت و پند داد و امر بمعروف و احسان كرد . عبد الرحمن بن نعيم والى خراسان بود تا عمر وفات يافت و بعد از او هم بود تا يزيد بن مهلب كشته شد . بعد از او مسلمة ابن عبد العزيز ، حارث بن حكم را بايالت منصوب كرد كه بيشتر از يك سال و نيم بدان مقام بود . ( مؤلف اشتباه كرده بايد چنين باشد . مسلمه ، سعد بن عبد العزيز بن حارث ابن حكم را بايالت خراسان منصوب نمود ) .\r\n\r\nبيان آغاز دعوت بنى العباس\r\nدر آن سال ( صد ) محمد بن على بن عبد اللّه بن عباس ، مبلغين و دعوت كنان دولت بنى العباس را همه جا فرستاد . علت اين بود كه محمد در سرزمين شراة از بلوك بلقاء در كشور شام زيست ميكرد . ابو هاشم عبد اللّه بن محمد بن حنفيه ( فرزند على عليه السلام ) بشام سفر كرد و نزد سليمان بن عبد الملك رفت و با محمد بن على ( عباسى ) ملاقات كرد و با هم خوب زيست كردند . ابو هاشم سليمان را ملاقات كرد و نسبت به او محبت و احسان نمود و تمام حوائج او را بر آورد . بر علم و فصاحت او هم آگاه شد و بر او رشك برد و از او ترسيد ( كه خلافت را بگيرد ) كسى را فرستاد كه در عرض راه به او شير آميخته به زهر داد . ابو هاشم چون احساس مرگ را كرد حميمه را كه در سرزمين شراة بود قصد نمود . در آنجا محمد بن على بود بر او وارد شد و به او خبر داد كه اين كار ( خلافت ) بفرزندان او خواهد رسيد و به او اسرار آن كار را آموخت . ابو هاشم بشيعيان ( اتباع ) خود اهل خراسان و عراق كه نزد او رفت و آمد داشتند خبر داده بود كه اين كار ( خلافت و امامت ) بفرزندان محمد بن على خواهد رسيد . به آنها ( شيعيان و معتقدين ) دستور و امر داده بود كه او ( محمد ) را قصد و متابعت كنند كه بعد از او ( ابو هاشم ) جانشين خواهد بود . چون ابو هاشم وفات يافت آنها محمد را قصد و با او بيعت كردند . مردم را هم بمتابعت و بيعت او دعوت كردند و آنها گرويدند .\r\nنمايندگانى را كه براى دعوت و تبليغ فرستاده بود بدين قرار بودند : ميسره\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nرا بعراق فرستاد . ابو عكرمهء سراج و ابو محمد الصادق و حيان عطار دائى ابراهيم ابن سلمه را بخراسان فرستاد . در آن هنگام جراح حكمى امير و والى خراسان بود .\r\nبنمايندگان دستورداده بود كه براى خلافت خود و خانواده‌اش دعوت و تبليغ كنند .\r\nآنها هم رفتند و هر كه را بايد ملاقات كنند ديدند و برگشتند و نامه‌هاى متابعين را بميسره دادند و ميسره نامه‌ها را براى محمد بن على بن عبد اللّه بن عباس فرستاد .\r\nاو هم ( محمد ) تميمى و قحطبة بن شبيب طائى و موسى بن كعب تميمى و خالد بن ابراهيم ابو داود كه از بنى شيبان بن ذهل بود و قاسم بن مجاشع تميمى و عمران بن اسماعيل و ابو النجم مولاى ابى معيط و مالك بن هيثم خزاعى و عمرو بن اعين ابو حمزه مولاى خزاعه و شبل بن طهمان ابو على هروى مولاى بنى حنيفه و عيسى بن اعين مولاى خزاعه را برگزيد كه براى دعوت و تبليغ ( و اعلان خلافت بنى العباس ) بروند . هفتاد تن هم انتخاب كرد كه مبلغ و نماينده باشند . براى آنها هم يك برنامه نوشت كه بايد بدان عمل و رفتار كنند . محمد بن على آن برنامه و دستور را نوشت . ( حميمه ) بضم حاء بىنقطه ( شراة ) با شين نقطه دار .\r\n\r\nبيان بعضى حوادث\r\nدر آن سال عمر بن عبد العزيز دستور داد كه اهالى « طرنده » كوچ كنند و در « مالطيه » ( مالت ) اقامت نمايند . « طرنده » ميان كشور روم واقع شده كه ما بين آن و مالطيه سه منزل راه است ( سه روز ) . عبد اللّه بن عبد الملك مسلمين را در آن محل سكنى داده بود كه در سنهء هشتاد و سه آن محل را گشود . در آن زمان مالطيه ويران و خالى از سكنه بود سپاهيان آن محل ( طرنده ) را براى استراحت برگزيده بودند در آنجا مدتى زيست مىكردند و پس از آنكه برف نازل شود از آن محل به وطن خود برميگشتند . آنها بدان حال ( رحل و اقامت ) بودند تا زمان خلافت عمر بن عبد العزيز رسيد او دستور داد كه همه بمالطيه مهاجرت و در آنجا اقامت كنند . « طرنده » را از سكنه تهى نمودند و رفتند زيرا نسبت بمسلمين نگران بود . طرنده را ويران\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nكرد . حكومت مالطيه را بجعونة بن حارث يكى از فرزندان عامر بن صعصعه سپرد .\r\nدر آن سال عمر بن عبد العزيز بشهرياران سند نامه نوشت و آنها را باسلام دعوت نمود كه اگر اسلام را قبول كنند آنها را به حال خود بگذارد كه در كشور خود پادشاهى كنند و با مسلمين از هر حيث يكسان باشند . آنها بر حسن سلوك او ( عمر ) آگاه شده بودند جيشية بن زاهر و جمعى از پادشاهان و ملوك الطوائف اسلام آوردند و نام عربى براى خود برگزيدند . در آن هنگام عمر بن عبد العزيز ، عمرو بن مسلم برادر قتيبه را بمرزبانى آن حدود ( سند ) برگزيده بود . او ( عمرو ) بعضى از ممالك هند را قصد و غزا كرد و پيروز شد . شهرياران آن كشور ( سند و هند ) به حال قبول اسلام در زمان عمر ماندند همچنين ايام خلافت يزيد بن عبد الملك . در زمان خلافت هشام از اسلام برگشتند و مرتد شدند علت آن برگشتن را در آينده شرح خواهيم داد بخواست خداوند .\r\nدر آن سال عمر بن عبد العزيز وليد بن هشام را براى جنگ و غزاى « معيطى » فرستاد ، همچنين عمرو بن قيس كندى را به قصد « صائفه » واداشت .\r\nدر آن سال عمر بن عبد العزيز براى حكومت جزيره عمر بن هبيرهء فزارى را برگزيد . ابو بكر بن محمد بن عمرو هم امير الحاج بود امراء و حكام و عمال سال قبل هم به حال خود بودند مگر امير خراسان كه عبد الرحمن بن نعيم امير جنگ و عبد الرحمن بن عبد اللّه در آخر سال مستوفى خراسان شده بودند .\r\nدر آن سال عمر بن عبد العزيز اسماعيل بن عبد اللّه مولاى بنى مخزوم را بامارت افريقا برگزيد . سمح بن مالك خولانى را امير اندلس نمود . بديانت و امانت او در زمان وليد بن عبد الملك اعتقاد داشت و او را آزموده بود ( عمر ) .\r\nدر آن سال ابو الطفيل عامر بن وائله در مكه وفات يافت او آخرين كسى بود از ياران پيغمبر كه تا آن زمان زنده مانده بود . همچنين شهر بن حوشب . گفته شده است او در صد و دوازده درگذشت . در آن سال قاسم بن فحيرهء همدانى وفات يافت . همچنين مسلم بن لبسار فقيه گفته شده در صد و يك درگذشت .\r\nدر آن سال ابو امامه اسعد بن سهل بن حنيف كه در زمان پيغمبر متولد شده بود\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nوفات يافت . پيغمبر نام و كنيهء او را بنام پدر بزرگش ابو امامه ، جد مادرى او ، گذاشت ، كه جد وى قبل از جنگ بدر درگذشت . همچنين بسر بن سعد مولاى حضرميها ( نسبت بحضرموت ) . ( بسر ) بضم باء يك نقطه و سين بىنقطه .\r\nهمچنين عيسى بن طلحة بن عبد اللّه تيمى و محمد بن جبير بن مطعم و ربعى بن حراش كوفى ( وفات يافتند ) ( حراش ) بكسر حاء بىنقطه و راء بىنقطه . گفته شده ( وفات آنها ) در سنهء صد و چهار بود . همچنين حنش بن عبد الله صنعانى كه از ياران و اتباع على بود . چون على ( عليه السلام ) كشته شد او بمصر رفت . او نخستين كسى بود كه مسجد جامع سر قسطه را در اندلس بنا نمود .\r\n( حنش ) با حاء بىنقطه و نون كه هر دو مفتوح باشد و در آخر شين نقطه دار است .\r\n\r\nآغاز سال صد و يك\r\n\r\nبيان فرار ابن مهلب\r\nپيش از اين بازداشت يزيد بن مهلب را نوشته بوديم . او در زندان بود تا آنكه عمر بن عبد العزيز سخت بيمار شد . او اسباب فرار را فراهم كرد و گريخت . يزيد بن عبد الملك سخت ترسيد ( خليفه بود و از عاقبت كار فرار او ترسيد . ) زيرا او منسوبان او را كه آل ابو عقيل بودند آزار مىداد . ( مقصود يزيد بن مهلب منسوبان يزيد خليفه را آزار ميداد . )\r\nام الحجاج دختر محمد بن يوسف كه برادر زاده حجاج بود همسر يزيد بن عبد الملك بود . علت آزار ( بنى عقيل ) اين بود كه چون سليمان بن عبد الملك بخلافت رسيد ، آل ابى عقيل را ( براى آزار و انتقام ) بيزيد بن مهلب سپرد كه او اموال آنها را بگيرد و آزار بدهد ( خانوادهء حجاج بودند ) . سليمان هم ابن مهلب را به محل بلقاء فرستاد كه خارج دمشق و در آن گنجهاى حجاج نهفته شده بود . او آنها ( خانوادهء حجاج ) و عيال حجاج را با هر چه داشتند بدان محل منتقل كرده بود ( كه يزيد با عذاب و شكنجه اموال آنها را بگيرد ) . يكى از افراد خاندان حجاج ام الحجاج همسر يزيد\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nابن عبد الملك بود . گفته شده : خواهرش بود ( نه خود او ) يزيد بن عبد الملك ( برادر خليفه ) نزد فرزند مهلب رفت و براى او ( آن زن ) شفاعت كرد . او\r\n[ ؟ 
  ] را نپذيرفت . يزيد بن عبد الملك در آن شفاعت بيزيد بن مهلب گفت : هر چه مقرر ميكنيد كه بايد اين زن بپردازد من خود مىپردازم ( و آزادى او را ميخواهم ) . او قبول نكرد . يزيد به فرزند مهلب گفت : به خدا قسم اگر من بر سر كار قرار گيرم ( و قدرتى بيابم ) يك عضو از تو قطع خواهم كرد . فرزند مهلب هم به او گفت : منهم به خدا قسم اگر چنين شود ترا به صد هزار شمشيرزن دچار خواهم كرد .\r\nيزيد بن عبد الملك صد هزار دينار عوض آن زن ( همسر خود يا خواهر او ) پرداخت . گفته شده بيشتر از آن مبلغ بود . چون مرض عمر بن عبد العزيز شدت يافت فرزند مهلب از يزيد بن عبد الملك ترسيد . بغلامان خود پيغام داد كه اسب و شتر حاضر كنند . به آنها هم وعده داد كه در فلان جا حاضر خواهد شد ( كه براى فرار آماده باشند ) . آنگاه براى حاكم شهر مبلغى ( رشوه ) فرستاد و بنگهبانان هم داد و گفت :\r\nامير المؤمنين سخت بيمار شده و اميد بهبود نمىرود و اگر يزيد بر سر كار قرار گيرد خون او را خواهد ريخت . نگهبانان او را رها كردند و او به محل معينى كه ياران و غلامان او در انتظار بودند رفت . سوار شد و راه بصره را گرفت . بعمر بن عبد العزيز نوشت : به خدا سوگند اگر اطمينان داشتم كه تو زنده بمانى هرگز از زندان خارج نمىشدم ، ولى من از اين ترسيدم كه يزيد بخلافت برسد و مرا با بدترين وضعى بكشد . نامهء او در حالى رسيد كه عمر هنوز رمقى داشت . گفت : خداوندا اگر يزيد نسبت بمسلمين بد كند تو خود او را دچار همان بدى كه خواسته است بفرما . او مرا سخت رنجانيده است . يزيد ( بن مهلب ) در عرض راه بر هذيل بن زفر ابن حارث گذشت . از او سخت بيمناك بود . هذيل ناگاه ديد كه يزيد بر او وارد شده شير خواست و نوشيد ( مهمان او شد ) . هذيل را شرم آمد . دستور داد كه اسبهاى خود را حاضر كنند تا يزيد از آنها اختيار كند . همچنين چيزهاى ديگر را در معرض اختيار او گذاشت . يزيد چيزى قبول نكرد .\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nدربارهء دشمنى يزيد بن عبد الملك با يزيد بن مهلب چيزهاى ديگرى گفته شده است كه شرح آن بخواست خداوند خواهد آمد .\r\n\r\nبيان وفات عمر بن عبد العزيز\r\nگفته شده : عمر بن عبد العزيز در ماه رجب سنهء صد و يك وفات يافت . بيست روز بيمار بود ، به او گفته شد : بهترين اين است كه بيمارى خود را علاج كنى . - گفت :\r\nاگر بدانم كه علاج من بسته به اين است كه من پشت گوشم را لمس كنم هرگز نمىكردم ( اگر علاج به اين آسانى بود من باز درد را ميپذيرفتم و صحت را بر بيمارى ترجيح نمىدادم ) . من بر خداوند وارد مىشوم كه او بهترين مهماندار است . او خداى من است . او در محل دير سمعان درگذشت . گفته شده : در محل خناصره وفات يافت و در دير سمعان به خاك سپرده شد . مدت خلافت او دو سال و پنج ماه بود . سن او بالغ بر سى و نه سال و چند ماه بود . گفته شده : عمر او چهل سال و چند ماه بود .\r\nكنيهء او ابو حفص ( كنيهء عمر بن الخطاب جد مادرى او ) بود . او را اشجع ميناميدند .\r\n؟ شكسته ) زيرا يكى از چهارپايان پدرش او را لگد زده بود كه در آن زمان كودك با سر شكسته نزد مادرش رفت و مادرش او را بآغوش كشيد . آنگاه پدرش را ملامت كرد كه چرا براى فرزندش پرستار ( لله ) معين نكرده است ؟ - پدرش گفت : اى مادر عاصم آسوده و آرام باش خوشا به حال او اگر اشجع بنى اميه باشد .\r\nميمون بن مهران گويد : عمر بن عبد العزيز چنين گفت : چون من وليد را به خاك سپردم ، نگاه كردم روى او را سياه ديدم . اگر من بميرم روى مرا باز كن و ببين آيا سياه شده است يا نه . من هم پس از مرگ در گور روى او را باز كردم او را بهتر از ايام ناز و نعمت ديدم .\r\nگفته شده ابن عمر ميگفت : اى كاش مىدانستم آنكه از فرزندان عمر ( بن خطاب ) باشد و در روى او علامت ( زخم و سرشكستگى ) پديدار است چه كسى خواهد بود كه سراسر گيتى را پر از عدل و داد خواهد كرد . مادر عمر بن عبد العزيز ، ام عاصم دختر عاصم\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nابن عمر بن\r\n[ ؟ 
  ] عمر بن عبد العزيز بن مروان بن حكم بن ابى العاص بن اميه بود . شعرا\r\n[ ؟ 
  ] گفتند . از جمله كثير عزه ( از شيعيان ) كه چنين گويد :\r\n اقول لما اتانى [ ؟ 
  ] مهلكه * لا تبعدنّ قوام الحق والدين\r\nقد غادروا فى ضريح اللحد منجدلا * بدير سمعان قسطاس الموازين \r\nيعنى : من چنين ميگويم ، هنگامى كه خبر هلاك او ( عمر ) به من رسيد ، مردى كه قوام حق و دين بود ، دور مباد . در نهانخانهء گور از دير سمعان كسى را نهفتند كه او ميزان عدل بود . جرير و فرزدق و شعراء ديگر هم مرثيه‌ها گفتند .\r\n\r\nبيان بعضى از احوال و رفتار او\r\nگفته شده است چون عمر بخلافت نشست ، بيزيد بن مهلب چنين نوشت : اما بعد ، سليمان بنده‌اى از بندگان خدا بود . خداوند نعمت خلافت را به او داد و بعد جانش را گرفت .\r\nمرا بجانشينى خود برگزيد و بعد از من يزيد بن عبد الملك خواهد بود اگر زنده بماند آنچه را كه خداوند به من داد و سپرد و براى من مقدر فرمود آسان و سبك نيست . ( بار خلافت ) . من اگر بخواهم مىتوانم زنان متعدد و كنيز و مال بسيار براى خود اختيار كنم و مقدار و نوع اختيار و اندوختهء من بهترين چيز و گرانبهاترين متاعى خواهد بود كه بيكى از خلفاء اختصاص يابد . ولى من از آنچه به من رسيده يا بدان دچار شده‌ام از حساب و عقاب مىترسم كه بازخواست سختى و پرسش شديدى خواهد بود . مگر آنكه خداوند عفو و رحم ، كند آن هم از برخى چيزها . هر كه نزد ما زيست مىكند ، با ما بيعت كرده است . هر كه هم نزد شماست بگو بيعت كند . چون نامه را خواند ( يزيد بن مهلب ) به او گفته شد تو از امراء و عمال او نخواهى بود زيرا سخن او مانند سخن گذشتگان خاندان او نيست . يزيد مردم را براى بيعت دعوت كرد و آنها بيعت كردند . مقاتل ابن حيان ( سردار ايرانى ) روايت مىكند : عمر بعبد الرحمن بن نعيم نوشت : اما بعد ، تو چنين رفتار كن مانند رفتار كسى كه بداند خداوندگار تبه‌كاران و مفسدان را\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nنمىپسندد . طفيل بن مرداس روايت مىكند : عمر بسليمان بن ابى السرى نوشت ( دستور داد ) : كه كاروانسراها در آن سامان ( تحت حكومت او ) بسازد و هر كه از مسافران مسلمان وارد شود ، يك روز و يك شب از او پذيرائى كنند . چهارپايان مسلمين مسافر و وارد را هم علوفه و جا بدهند و نگهدارى و تيمار كنند . اگر مسافر خسته يا بيمار باشد دو روز و دو شب او را بمهمانى نگهدارند و اگر ناتوان و تهىدست باشد او را به شهر و خانواده‌اش برسانند . چون نامهء عمر به او رسيد ، اهل سمرقند به او گفتند :\r\nقتيبه بما خيانت و خدعه كرده است و ستم روا داشته كه ما را از شهر و خانهء خود بيرون رانده اكنون كه خداوند عدل و انصاف را برپا و نمايان كرده است اجازه بده كه هيئتى نماينده نزد امير المؤمنين بفرستيم . او ( سليمان كه حكمران بود ) اجازه داد . آنها هم عده‌اى نماينده نزد عمر فرستادند . او بسليمان نوشت كه اهالى سمرقند از ظلم و ستم قتيبه شكايت كرده‌اند كه آنها را از سامان خود بيرون رانده است . همين كه نامهء من به تو برسد ، دادگاهى تشكيل بده و داورى انتخاب كن كه براى داورى بنشيند و حكم دهد .\r\nاگر قاضى حكم داد كه آنها ذى حق هستند سپاهيان عرب را از شهر اخراج كن و در لشكرگاه خارج از شهر مكان بده و اهالى سمرقند را چنان كه بودند به شهر خود برگردان ، بدان حالى كه قبل از غلبهء قتيبه بودند . - گفت : ( راوى ) سليمان قاضى را براى داورى دعوت كرد او رسيدگى نمود و حكم داد كه اعراب بايد از شهر و خانهء مردم خارج شوند و بلشكرگاه خود خارج شهر بروند ، آنگاه دوباره جنگ برپا شود .\r\nاگر اعراب غلبه كردند كه شهر را با قوه و غلبه خواهند گرفت و اگر مغلوب شوند شهر براى مردم شهرنشين مانند سابق بماند . سغديان گفتند : ما به وضع كنونى راضى هستيم و جنگ نخواهيم كرد . طرفين تراضى حاصل كردند ( داورى عجيب و حكم عجيب بود ) . داود بن سليمان جعفى گويد : عمر بعبد الحميد نوشت . اما بعد اهل كوفه دچار سختى و بلا و ستم شده‌اند . بيك بدعت گرفتار شده كه آن بدعت را حكام و عمال بدكردار و سيه‌كار پديد آورده‌اند . اساس و قوام دين عدل و احسان است .\r\nتو خود مواظب نفس خود باش و بصلاح آن بكوش ، مبادا اندك چيزى از بارهاى\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nگران گناه بنفس خود تحميل كنى . هرگز از خراب و باير باج و خراج مگير صبر كن تا محل باير و ويران آباد شود آنگاه باندازهء طاقت با حق و عدالت آن هم بعد از ترميم و اصلاح حال چيزى بگير . از بلاد آباد فقط خراج مقرر و معين بگير ، آن هم با ارفاق و ملايمت و مدارا نسبت بمالكين زمين . از گرفتن هداياى نوروز و مهرگان و وظيفهء نامه‌نگارى و قاصد يا ماليات اجاره‌نشين يا عوارض ازدواج خوددارى كن و هيچ چيز مستان . ( در اصل باج فتوح نوشته در طبرى فيوج آمده و مسلما مورخ يا ناسخ اشتباه كرده زيرا فيوج جمع فيج است و فيج معرب پيك است كه در آن زمان بدعت ارسال پيك و نامه‌نگارى بوده است كه عمر آن را منسوخ نمود ) . هر كه مسلمان شود از خراج ( جزيه ) معاف گردد . هرجا باشد و در هر سرزمينى كه زيست كند .\r\n( چون مسلمان شود نبايد جزيهء غير مسلمان را بپردازد ) . امر مرا اطاعت كن كه من هر چه خدا به من سپرده و قدرت و حكومت داده به تو واگذار كرده‌ام . باحوال ذريهء ( پيغمبر ) نگاه كن ، هر كه از آنها بخواهد به حج برود به او صد ( درهم ) بپرداز و در تأديهء آن تعجيل كن و السلام .\r\nعثمان بن عبد الحميد گويد : پدرم چنين گفت : ( روايت و نقل كرد ) فاطمه دختر عبد الملك همسر عمر كه خداوند او را بيامرزاد چنين گفت : چون عمر بيمار شد ، شبى از شبهاى بيمارى سخت بىتابى كرد و ما هم آن شب را با اضطراب زنده داشتيم .\r\nهنگام بامداد بندهء او را كه مرثد نام داشت خواندم كه نزد او بماند كه اگر كارى داشته يا چيزى بخواهد انجام دهد و بياورد . ما هم رفتيم و خوابيديم . چون آفتاب بلند شد ، من بيدار شدم كسى را فرستادم كه اوضاع را تحقيق كند ، او رفت و مرثد ( غلام ) را در خارج حجره ديد كه بخواب فرورفته بود . من به او ( غلام ) گفتم : چرا تو از حجره خارج شدى ( و او را تنها گذاشتى ) ؟ - گفت : او مرا اخراج كرد و گفت : من شبحى مىبينم كه نمىتوان گفت انسان است يا جن . پس بيرون آمدم و اين آيه را ميخواند ( عمر مىخواند ) :  تِلْكَ الدَّارُ الْآخِرَةُ نَجْعَلُها لِلَّذِينَ لا يُرِيدُونَ عُلُوًّا فِي الْأَرْضِ وَ لا فَساداً وَ الْعاقِبَةُ لِلْمُتَّقِينَ  . آن است جهان ديگر ( بهشت - خانه ) كه ما آن را اختصاص داده‌ايم براى كسانى كه برترى ( بر ديگران - تكبر و خود پسندى ) نميخواهند ، عامل فسادهم\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nنمىباشند . عاقبت نيك هم نصيب پرهيزگاران است . گفت : ( فاطمه ) من بر او داخل شدم . او را در حالى ديدم كه رو به قبله كرده و جان سپرده بود .\r\nمسلمة بن عبد الملك گويد : من براى عيادت عمر وارد شدم . جامهء چركين بر تنش ديدم بهمسر او فاطمه ( او خواهر مسلمه بود ) گفتم : جامهء امير المسلمين را بشوئيد .\r\n- گفت . چنين كنيم . دوباره بعيادت او رفتم و جامه را به همان گونه ديدم . - گفتم : من بشما امر نداده بودم كه جامه را بشوئيد ؟ - گفت : ( فاطمه ) به خدا قسم او غير از اين جامه رخت ديگرى ندارد .\r\nگفته شده است : مخارج روزانهء او روزى دو درهم بود .\r\nگفته شده است : عبد العزيز فرزند خود ( عمر ) را بمدينه فرستاده بود كه علم و ادب بياموزد . بصالح بن كيسان نوشت و از او درخواست كرد كه آموزش و پرورش او را بر عهده بگيرد . روزى عمر براى اداء فريضهء نماز دير كرد . به او گفت : چه چيز ترا از نماز بازداشته است ؟ - گفت : مشاطهء من در اصلاح موى سرم كندى كرد كه تأخير به عمل آمد . او هم براى پدرش نامه نوشت و وضع را شرح داد . پدرش نماينده فرستاد كه سرش را تراشيد .\r\nمحمد بن على باقر ( امام پنجم ) فرمود : براى هر قومى وسيلهء نجات هست .\r\nبراى بنى اميه عمر بن عبد العزيز نجات دهنده بود ، او روز قيامت تنها مانند يك امت حشر خواهد شد .\r\nمجاهد گويد : ما براى آموختن عمر نزد او رفته بوديم كه كار بر عكس شد او بما آموخت .\r\nميمون گويد : علماء نزد عمر شاگرد بودند . از عمر پرسيده شد آغاز پارسائى تو چه بود ( كى تو پرهيزگار شدى ) ؟ - پاسخ داد : من از وقتى كه دانستم دروغ موجب زيان گوينده است از دروغگوئى پرهيز كردم . روزى خواستم غلام خود را بزنم . به من گفت : از شبى كه بامدادش رستاخيز باشد بپرهيز ( كه در زدن من بكيفر روز قيامت دوچار خواهى شد ) .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nرياح بن عبيده گويد : عمر بن عبد العزيز در حالى خارج شد كه يك سالخورده بر دست او تكيه داده بود . چون كار خود را انجام داد و به محل خود برگشت ، به او گفتم :\r\nخداوند امير را نيك بدارد . آن پيرى كه بر دست تو تكيه داده بود كه بود ؟ - گفت : آيا تو او را ديدى ؟ - گفتم : آرى . گفت : او برادرم خضر بود . ( افسانهء غير قابل تصديق و مقصود خضر پيغمبر است كه افسانهء حيات او معروف است ) . او ( خضر ) به من خبر داد كه من سرپرست ( خليفهء ) اين امت خواهم شد و من عدالت را پيشهء خود خواهم نمود .\r\nگفت : ( رياح ) مهتران موكب خليفه براى مطالبه و دريافت اجرت و بهاى علف نزد او رفته بودند . او دستور داد كه چهارپايان را فروختند و بهاى آنها را در بيت المال سپرد و گفت : استر مادهء من براى من كافى مىباشد .\r\nگفت : ( همان رياح راوى ) چون از دفن جنازهء سليمان بن عبد الملك بازگشت ، يكى از غلامان او را ماتم‌زده و محزون ديد . - گفت : ( عمر ) هيچ يك از امت محمد در شرق و غرب نباشد كه من ( با مشاهدهء حال او ) بدون درخواست و توقع او حاجت وى را برآورده نكنم . ( به كار همه مىپردازم كه يكى همان غلام نا اميد باشد ) .\r\nگفت : ( همان راوى ) چون بمقام خلافت رسيد ، بزن و كنيزان خود گفت :\r\nمن بكارى مشغول شده‌ام كه مرا از رسيدن به كار زنان بازمىدارد . شما همه آزاد و مختار هستيد كه در اين خانه بمانيد يا مرا بدرود گوئيد . آنها گريستند و اقامت نزد او را بر مفارقت ترجيح دادند .\r\nگفت : چون عمر بن عبد العزيز بخلافت رسيد بر منبر رفت . پس از حمد و سپاس كه نخستين خطبهء او بود گفت : « ايها الناس هر كه بخواهد با ما همكارى و يارى كند بايد پنج شرط به كار بندد . اول اين است حاجت كسى را از ما بخواهد كه صاحب آن حاجت خود قادر بدرخواست نباشد . دوم ما را بر انجام كار نيك يارى كند . سيم ما را به راه صلاح و خير هدايت كند . چهارم غيبت هيچ كس را نزد ما نكند . پنجم بكارى كه به او مربوط نباشد مداخله نكند » . بر اثر آن بيان شعراء و خطباء پراكنده شدند ( زيرا از او نا اميد شدند ) .\r\nفقهاء و پرهيزگاران نزد او ماندند و گفتند : ما نمىتوانيم از اين مرد جدا شويم مگر\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nاينكه كردار او مخالف گفتارش باشد . گفت : ( راوى ) چون بخلافت رسيد قريش و اعيان مردم را احضار كرد و گفت : فدك ملك پيغمبر بود و پيغمبر بخواست خدا در آن تصرف مىكرد . ابو بكر نيز چنين كرد همچنين عمر در آن تصرف مىكرد تا آنكه آن را بمروان ( جد عمر بن عبد العزيز ) بخشيد . فدك هم به من رسيد ( به ارث ) و حال اينكه ملك و مال من نبود ( در آن حق نداشتم ) . من شما را ( قريش و اعيان قوم را ) گواه ميگيرم كه آن را به حال خود در زمان پيغمبر برميگردانم . ( فدك را بخاندان پيغمبر اولاد فاطمه برگردانيد ) . گفت : ( راوى ) كمر ستمگران شكست و از ظلم و بهرهء آن نا اميد شدند .\r\nگفت : ( راوى ) عمر بغلام خود مزاحم گفت : خانوادهء من به من ملكى دادند كه حق من نيست . آنها هم حق نداشتند كه آن ملك را به من بدهند ، من تصميم گرفته‌ام كه آن را بمالكان حقيقى خود برگردانم . گفت : ( راوى ) من به او گفتم : تو براى فرزندان خود چه خواهى گذاشت ؟ اشك او روان شد و گفت : من آنها را به خدا واگذار مىكنم .\r\nگفت : ( راوى ) او نسبت بفرزندان خود مانند ساير مردم ( بدون امتياز ) رفتار مىكرد .\r\nمزاحم از نزد او پيش عبد الملك بن عمر رفت و گفت : امير المؤمنين تصميم گرفته كه چنين كند ( فدك را برگرداند ) . اين كار بزيان شما خواهد بود ، من هم او را از اين كار بازداشتم و منع كردم تو چه عقيده‌اى دارى ؟ - عبد الملك گفت : تو وزير و مستشار بدى هستى كه بخليفه خيانت مىكنى . عبد الملك همان ساعت برخاست و نزد پدر رفت و گفت : مزاحم چنين گفت و چنان تو چه ميخواهى بكنى و چه عقيده دارى ؟ گفت :\r\n( عمر ) من ميخواهم همين امشب اين كار را انجام دهم . - گفت ( فرزندش ) : تسريع كن پيش از اينكه حادثه‌اى رخ دهد و ترا از انجام آن بازدارد يا دلت راه ندهد . عمر هر دو دست خود را بالا برد و گفت : خدا را سپاس كه از نسل من كسى را پديد آورد كه مرا در ديندارى يارى كند .\r\nپس از آن همان ساعت برخاست و آن را ( فدك را ) برگردانيد ( بخاندان پيغمبر ) .\r\nگفت : ( راوى ) چون عمر بخلافت نشست ، هر چه خانوادهء او در دست داشتند از آنها\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nگرفت و به بيت المال سپرد و آن را مظالم ناميد . بنى اميه از آن كار و رفتار رنجيدند و ترسيدند و نزد عمهء او فاطمه دختر مروان رفتند . او هم نزد برادرزادهء خود رفت و گفت :\r\nاى امير المؤمنين تو سخن را آغاز كن . عمر گفت : خداوند پيغمبر خود را براى رحمت و نوازش بعثت كرد نه براى آزار و عذاب . او را براى عموم مردم فرستاد .\r\nسپس خداوند او را نزد خود برد ( وفات يافت ) . پيغمبر هم براى مردم يك نهر آب گذاشت كه همه در بهره‌بردارى از آن يكسان هستند . ( مردم در همه چيز متساوى هستند ) . ابو بكر بخلافت رسيد و آن نهر را به حال خود گذاشت . عمر هم بعد از او رفتار هر دو را پى كرد آن روز باز به حال خود بود ( كه همه يكسان از آن سيراب ميشدند ) تا آنكه يزيد ( بن معاويه ) و مروان و عبد الملك و دو فرزندش وليد و سليمان از آن بهره‌مند شدند و كار به من رسيد كه آن نهر خشك و بىآب شد . واردين را سيراب نمىكرد .\r\nمن مىكوشم كه آن را به حال نخستين برگردانم كه همهء مردم از آن بهره‌مند و خرسند شوند . ( او نخواست تصريح كند كه آنها ظلم كردند و مانع استفادهء عموم شدند و تمام فوايد را به خود اختصاص دادند ) . او گفت : ( فاطمه عمهء عمر ) بس باشد . من فقط ميخواستم سخن ترا بشنوم . چون عقيده و كلام تو اين است من هرگز چيزى نخواهم گفت . آنگاه نزد آنها ( بنى اميه ) برگشت و سخن و عقيدهء او را ابلاغ نمود . گفته شده است : او بعمر گفت : بنى اميه چنين گويند و چنان . چون او پاسخ داد ، به او گفت : آنها از تو بيمناكند مبادا روزى به حساب آنها برسى . عمر از گفتهء او رنجيد و خشمگين گرديد و گفت : آيا من از آنها مىترسم ؟ من از هيچ چيز بيم ندارم جز از روز حساب .\r\nاو ( عمه ) برگشت و به آنها خبر داد و گفت : شما اين كار را به خود روا داشتيد ، زيرا از نسل عمر بن الخطاب زن گرفتيد و آن زن كسى را براى شما زائيد كه بجد خود شباهت دارد .\r\nگفت ( راوى سابق الذكر ) : سفيان ثورى ( از بزرگترين راويان و محققان ) گويد : خلفاء پنج تن بودند . ابو بكر و عمر و عثمان و على و عمر بن عبد العزيز غير از آنها هر كه بخلافت رسيد ، غاصب و مدعى بود .\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nگفت : شافعى ( رئيس مذهب ) مانند گفتهء او را وارد كرده است .\r\nاو ( عمر بن عبد العزيز ) دستورها و پندهايى بعمال و امراء مىداد و مينوشت كه بايد بدان عمل كنند و آنها عبارت از محو بدعت و احياء سنت بود ، يا دستگيرى از درويشان و فقراء يا رد مظالم ( هر ستمى كه شده و هر مالى كه ربوده شده يا انواع مظالم ديگر ) . گفت : فاطمه دختر حسين بن على او را مىستود و مىگفت : اگر عمر بن عبد العزيز براى ما مىماند ، به هيچ كس احتياج نمىداشتيم . فاطمه همسر او گويد :\r\nمن بر او داخل شدم ، او در نمازگاه بود . او را در حالى ديدم كه اشك بر ريش و روى وى جارى بود . به او گفتم : آيا حادثه‌اى رخ داده است ( كه موجب گريه باشد ) ؟ گفت : من كار امت محمد را بر عهده گرفته‌ام . به حال فقير گرسنه و بيمار در بدر و سپاهى دور سرگرم غزا و مظلوم و مجبور و غريب و اسير و سالخوردهء ناتوان و عيال‌مند تهىدست يا كم‌مايه و مانند آنها در سراسر مملكت نگاه كردم ، و يقين دانستم كه من مسئول تفقد و نگهدارى آنها ميباشم و خداوند از من بازخواست خواهد كرد و روز قيامت خداوند مرا مسئول كار آنها خواهد دانست و محمد مدافع و حامى آنها و خصم من خواهد بود . من از اين ميترسم كه حجت و برهان من در محاكمهء آنها مؤثر نباشد ، بدين سبب به حال خود گريستم .\r\nگفته شد : چون فرزندش عبد الملك بيمار شد ، كه با همان بيمارى درگذشت .\r\nو او با پدرش در اجراى عدل بهترين يار و مددگار بود ، پدرش بعيادت او رفت و پرسيد :\r\nاى فرزند در چه حالى هستى ؟ ( نسبت باعمال خود چه مىبينى ؟ ) - گفت : من خود را حق‌پرست ( و پاك و بىگناه ) مىبينم - گفت : اى فرزند من كارهاى ترا به حساب خود ( در ميزان عمل ) محسوب مىدارم . براى من بهتر از اين است كه تو كارهاى مرا به حساب خود محسوب بدارى ( گناه ترا بر عهده بگيرم بهتر از اين است كه تو گناه مرا تقبل كنى كه من مسبب آن هستم ) . او گفت : اى پدر هر چه تو دوست دارى براى من بهتر است از آنچه من دوست مىدارم . او در همان مرض درگذشت . من او هفده سال بود .\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nگفته شده است : عبد الملك به پدر خود عمر گفت : اى امير المؤمنين تو اگر نزد خداى خود به روى و از تو بازخواست كند چنان كه حقى را زنده نداشته و باطلى را نابود نكرده باشى ، به خدا چه خواهى گفت ؟ - گفت : اى فرزند پدران و اجداد تو مردم را از حق بازگردانيدند عاقبت اين كار بدست من افتاد ، هر چه خوب بود از بين رفت و هر چه بد بود به من روى آورد .\r\nآيا بهتر اين نيست كه هر روز كه آفتاب طلوع كند من با طلوع آفتاب يك بدعت را از بين ببرم و يك سنت را زنده بدارم و يك حق را برقرار كنم و يك باطل را از ميان بردارم تا آنكه مرگ من فرا رسد كه من بدين حال خواهم بود .\r\nباز هم فرزندش به او گفت : اى امير المؤمنين مطيع خداوند باش و لو اينكه قضا و قدر بر من و تو غالب شود . - گفت : اى فرزند اگر من به كار نيك شتاب كنم مردم ما را بشمشير دعوت مىكنند و ناگزير خواهيم شد . كار خوب كه با شمشير برپا مىشود هرگز خوب نخواهد بود . اين گفته را تكرار كرد . ( مقصود اگر بخواهيم حق را بر پا كنيم اهل باطل با شمشير ضد ما قيام خواهند كرد و خون ريخته مىشود ) .\r\nگفته شده است : عمر بن عبد العزيز بعمال و حكام خود يك فرمان متحد المآل نوشت : « اما بعد ، خداوند عز و جل اهل اسلام را با اسلام و ايمان گرامى داشته و شرف داده و دشمنان آنها را خوار و زبون نموده است . امت اسلام را بهترين امتى قرار داد كه ميان مردم سر در آورده است . هرگز غير مسلمان را بر مسلمين مسلط مكن و كار مسلمين را به ديگران مسپار . باج و خراج را بعهدهء غير مسلمان مگذار كه بر مسلمين چيره شود . دست و زبان دراز كند ، مبادا خوار شوند كه خداوند آنها را گرامى داشته است .\r\nمبادا بعد از اينكه خداوند تعالى آنها را عزيز و كريم نموده تو آنها را زيردست و دچار ذلت و بدخواهى كنى ! زيرا از خيانت و دشمنى آنها ايمن نخواهند بود .\r\nخداوند عز و جل مىفرمايد :  لا تَتَّخِذُوا بِطانَةً مِنْ دُونِكُمْ لا يَأْلُونَكُمْ خَبالًا وَدُّوا ما عَنِتُّمْ  و  لا تَتَّخِذُوا الْيَهُودَ وَ النَّصارى أَوْلِياءَ بَعْضُهُمْ أَوْلِياءُ بَعْضٍ  . يعنى : از ديگران تكيه‌گاه مگيريد كه آنها بشما سبك سرى و استهزاء حواله مىدهند و رنج شما را مىخواهند . يهود و نصارى را هم دوست و نيك‌خواه خود مدانيد . آنها دوستدار و نيك خواه يك ديگرند و السلام » .\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nاين بيان مختصر براى اثبات فضل و عدل او كافى مىباشد .\r\nدر آن سال بر حسب يك روايت محمد بن مروان و ابو صالح ذكوان وفات يافتند .\r\n\r\nبيان خلافت يزيد بن عبد الملك\r\nدر آن سال يزيد بن عبد الملك بن مروان كه كنيهء او ابو خالد بود ، بخلافت نشست . برادرش سليمان او را بعد از عمر بن عبد العزيز بولايت عهد برگزيده بود .\r\nهنگام وفات عمر به او گفته شد : بيزيد وصيت كن و بنويس . او از بنى عبد الملك مىباشد .\r\nاو چنين نوشت : « اما بعد ، اى يزيد از سرنگون شدن بعد از غفلت بپرهيز ، زيرا پس از افتادن لغزش تو بخشيده نخواهد شد و تو قادر نخواهى بود كه به حال اول قبل از لغزش و خطا برگردى . تو هر چه از خود مىگذارى ( ارث ) براى كسانى خواهد ماند كه آنها ترا نخواهند ستود و تو ( با ارتكاب ظلم ) نزد كسى خواهى رفت كه عذر ترا نخواهد پذيرفت و السلام » .\r\nچون خلافت بيزيد رسيد ، ابو بكر بن محمد بن عمرو بن حزم را از حكومت مدينه بر كنار و عبد الرحمن بن ضحاك بن قيس فهرى را بحكومت آن ديار منصوب كرد .\r\nعبد الرحمن هم سلمة بن عبد اللّه بن عبد الاسد مخزومى را قاضى آن شهر نمود .\r\nخواست براى ابن حزم گناه يا بهانه بتراشد ، راهى پيدا نكرد ؛ تا آنكه عثمان بن حيان از ابن حزم نزد يزيد بن عبد الملك شكايت كرد كه ابن حزم ( هنگام امارت ) او را دو دفعه حد زده است . او از خليفه درخواست انتقام و قصاص نمود . يزيد براى عبد الرحمن ابن ضحاك بدين مضمون نامه نوشت : « اما بعد ، به كار ابن حزم رسيدگى كن كه بچه علتى ابن حيان را دو حد زده بود . اگر در يك گناه يا دو گناه مستوجب كيفر باشد او را تعقيب مكن و دعوى را مهمل بدان » . ابن ضحاك ( حاكم مدينه ) ابن حزم را خواست و دو بار او را حد زد ، آن هم در يك موقع و يك حال و چيزى از او نپرسيد ( كه حجت باشد ) .\r\nيزيد هم تمام كارهاى عمر را كه موافق ميل خود نبود از بين برد و از ننگ و گناهى\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nكه زود گريبان‌گيرش مىشود نترسيد . يكى از آن اعمال ( ناشايسته ) اين بود كه محمد بن يوسف برادر حجاج بن يوسف امير يمن بود ، خراج تازه و بدعت باج گذاشت . چون عمر بن عبد العزيز خليفه شد ، به عامل خود نوشت كه فقط عشر مقرر را دريافت كند يا نيم عشر ( در موارد مختلفه ) و از تحميلى كه محمد بن يوسف كرده بود خوددارى كند و نيز گفت ( و نوشت ) : اگر از يمن يك مشت ذرت به من برسد ، براى من بهتر و گواراتر از ابقاء اين بدعت و تحميل است .\r\nچون يزيد بعد از عمر بخلافت رسيد ، دستورداد كه آن بدعت را دوباره مقرر و جارى كنند . يزيد به عامل خود گفت ( نوشت ) : « آن باج را از آن مردم بگير و لو تباه شوند و السلام » .\r\n\r\nبيان قتل شوذب خارجى\r\nپيش از اين نوشته بوديم كه شوذب خارجى چگونه قيام و با عمر مكاتبه و نماينده اعزام نمود كه با او مناظره و بحث و استدلال كند . چون عمر وفات يافت ، عبد الحميد ابن عبد الرحمن بن زيد بن خطاب ( برادرزادهء عمر خطاب ) خواست نزد يزيد مقرب و داراى منزلت شود . او امير و والى كوفه بود . بمحمد بن جرير ( فرمانده لشكرى كه خارجيان را محصور كرده بود ) دستور و امر داد كه او ( با لشكر ) بنبرد شوذب بپردازد . نام او ( شوذب ) بسطام بود . دو نماينده شوذب هم در آن زمان برنگشته و او از مرگ عمر خبر نداشت . چون ديدند ( خوارج ) محمد آماده جنگ شده است ، شوذب به او پيغام داد : علت شتاب چيست و حال اينكه هنوز مدت متاركه منقضى نشده است ؟ .\r\nمگر ما مقرر نكرده بوديم كه قبل از مراجعت نمايندگان بجنگ نپردازيم . محمد به او پاسخ داد كه : ما نمىتوانيم شما را باينحال ( آزاد ) بگذاريم - خوارج گفتند : اين مرد به اين كار مبادرت و اقدام نكرده است مگر اينكه دانسته كه آن مرد نكوكار درگذشته ( مقصود عمر ) . قتال را آغاز كردند ، عده‌اى از خوارج مجروح شدند و بسيارى از اهل كوفه كشته شدند و بقيه تن بفرار و عار دادند . محمد بن جرير ( فرمانده ) هم در قسمت\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nخلفى زخم برداشت . گريختگان بكوفه پناه بردند ، خوارج هم آنها را تا كوفه دنبال كردند و بعد به محل سابق خود بازگشتند . شوذب هم منتظر بازگشت دو نماينده شده بود . آنها برگشتند و به او خبر مرگ عمر را دادند . يزيدهم از طرف خود تميم بن حباب را با عدهء دو هزار مرد فرستاد . به آنها ( خوارج ) پيغام داد كه من كه يزيد باشم برفتار عمر راضى نيستم . آنها هم يزيد و اتباع او را لعن و نفرين كردند و بجنگ تن دادند و اتباع او را ( تميم ) كشتند . عده‌اى از آنها بكوفه پناه بردند و عده‌اى نزد يزيد بازگشتند .\r\nيزيد ( براى دومين بار ) نجدة بن حكم ازدى را با عدهء ديگر فرستاد . او را كشتند و اتباع او را منهزم نمودند . يزيد ( براي بار سيم ) شماج بن وداع را با دو هزار تن فرستاد . ما بين او و آنها مكاتبه و مراسله آغاز و بعد جنگ شروع شد . او را كشتند و اتباع او را منهزم نمودند . در آن جنگ عده‌اى از خوارج كشته شدند . يكى از آنها هدبه پسر عم شوذب بود .\r\nايوب بن خولى اشعارى در رثاء آنها سرود از جمله :\r\n تركنا تميما فى الغبار ملحّبا * تبكى عليه عرسه و قرائبه\r\nو قد اسلمت قيس تميما و مالكا * كما اسلم الشحّاج امس اقاربه\r\nو اقبل من حران يحمل راية * يغالب امر اللّه و اللّه غالبه\r\nفيا هدب للهيجا و يا هدب للندى * و يا هدب للخصم الألد يحاربه\r\nو يا هدب كم من ملجم قد أجبته * و قد أسلمته للرماح جوالبه\r\nو كان ابو شيبان خير مقاتل * يرجّى و يخشى حربه من يحاربه\r\nففاز و لاقى اللّه فى الخير كله * و خذمه بالسيف فى اللّه ضاربه\r\nتزود من دنياه درعا و مغفرا * و عضبا حساما لم تخنه مضاربه\r\nو اجرد محبوك السراة كأنه * اذا انقض وافى الريش حجن مخالبه \r\nيعنى : ما تميم ( فرمانده دشمن ) را غبار آلود كرديم ( به خاك افكنديم ) . همسران و خويشان او بر مرگ او مىگريند . قيس ( قبيله ) تميم و مالك را تسليم كرد ، ( تنها گذاشتند و بكشتن دادند ) . چنان كه ديروز شحاج « فرمانده پيشين » را خويشان او تسليم نمودند . او از حران ( محل ) آمد ، در حالى كه پرچم را بر افراشته بود و با خدا\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nستيز مىكرد و غلبه مىخواست ، و حال اينكه خداوند غالب است ! اى هدب كارزار ( هدبه مقتول پسر عم شوذب ) و اى هدب كرم و سخا ، و اى هدبى با دشمن سرسخت جنگ مىكرد ! اى هدب چندين سوار لگام گير را تو جواب دادى ( سرنگون كردى ) آن سوار را كسانى كه او را بجنگ وادار كرده بودند بنيزه‌ها سپردند .\r\n( بكشتن دادند ) . ابو شيبان بهترين جنگجو بود ( يكى از دليران خوارج ) بدليرى او اميدوار مىشديم و دشمنان از جنگ او مىترسيدند . او در حالى كه نزد خدا رفته بنيكى كامل رسيده و رستگار شده است . او را با شمشير پاره پاره كردند . او از دنيا جز يك زره و يك كلاه خود چيزى نربود . همچنين شمشيرى كه هرگز از كار نمىافتاد ، همچنين اسبى تندرو كه دويدنش متوازن بود . اگر ميدويد مانند عقاب تيز چنگ به نظر مىآمد . باز هم خوارج در محل خود پايدارى كردند ، تا آنكه مسلمة بن عبد الملك بكوفه رفت . اهل كوفه كه از مقاومت شوذب بستوه آمده بودند ، نزد او شكايت كرده او را از بودن آنها ترسانيدند . مسلمه هم سعيد بن عمرو حرشى را كه مردى دلير بود با ده هزار مرد جنگى بقتال او فرستاد . شوذب ديد ياراى جنگ با آن عده را ندارد .\r\nباتباع خود گفت : هر كه بخواهد شهيد شود بداند وقت شهادت رسيده و هر كه دنياپرست باشد بداند كه دنيا از دستش رفته است . آنها همه غلاف شمشيرها را شكستند و يكباره حمله كردند . سعيد و اتباع او را چند بار شكست دادند و به عقب راندند بحديكه سعيد از عاقبت فرار و عار ترسيد و يقين كرد كه رسوا خواهد شد . اتباع خود را سخت سرزنش و توبيخ كرد و گفت : اى بىپدران ، اين عدهء كم كيستند و چيستند كه شما از آنها مىگريزيد ؟ اى اهل شام يك روز مانند روزهاى دليرى پيشين براى خود ذخيره كنيد . آنها هم همه يكباره سخت حمله كردند و خوارج را زير سنگ آسياى جنگ گرفتند و خرد و تباه كردند . بسطام كه شوذب باشد ، با ياران خود كشته و نابود شدند .\r\n\r\n","description":"","footnote":"","page_name":" 272 ","page_number":272},
  {"content":"\r\n\r\n\r\nبيان مرگ محمد بن مروان\r\nدر آن سال محمد بن مروان بن حكم برادر عبد الملك درگذشت . او امير و والى جزيره و ارمنستان و آذربايجان بود . بجنگ و غزاى روم و ارمنستان چند بار لشكر كشيد . او دلير و نيرومند بود . عبد الملك بر او رشك مىبرد . چون عبد الملك كارها را سامان داد ، آنچه در دل ( از رشك ) داشت ابراز كرد . محمد ( ناگزير ) ارمنستان را قصد كرد ( كه از برادر حسود دور شود ) . چون با عبد الملك وداع كرد ، عبد الملك علت مفارقت و جدائى او و سير و سفر را پرسيد . او چنين پاسخ داد :\r\n و انك لا ترى طردا لحر * كالصاق به بعض الهوان\r\nفلو كنا بمنزلة جميعا * جريت و انت مضطرب العنان \r\nيعنى : تو براى طرد و دور كردن يك آزاده جز پيوستن خوارى به او ( خوار نمودن او ) طريق ديگرى پيدا نمىكنى . اگر من و تو هر دو در يك منزلت و مقام بوديم ، معلوم مىشد كه من چگونه تاخت مىكردم و تو چگونه لگام بدست مضطرب و عقب مىماندى .\r\nعبد الملك به او گفت : به تو قسم مىدهم كه در جاى خود بمانى . به خدا سوگند از ما چيز بد نخواهى ديد . نسبت به او هم مهربان و نيكخواه شد .\r\nنوبت بوليد رسيد . خواست او را عزل كند . مردى را طلب كرد كه جاى او را بگيرد كوشيد و مانند او كسى نيافت كه بتواند مرزدار باشد ، مگر مسلمة بن عبد الملك .\r\n\r\nبيان رسيدن يزيد بن مهلب به شهر بصره و خلع يزيد بن عبد الملك\r\nگفته شد : در آن سال يزيد بن مهلب از زندان عمر بن عبد العزيز گريخت .\r\nچنان كه شرح آن گذشت . چون عمر درگذشت و با يزيد بن عبد الملك بيعت كردند ، بعبد الحميد بن عبد الرحمن و عدى بن ارطاة نوشت و بهر دو دستور داد كه از يزيد\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nبپرهيزند و احتياط را به كار برند ، مبادا او شهر بصره را بگيرد . بعدى خبر فرار يزيد را داد و امر كرد كه هر كه از خاندان مهلب در بصره اقامت دارد بگيرد و بند كند .\r\nاو هم افراد خانوادهء مهلب را كه مفضل و حبيب و مروان فرزند مهلب ميان آنها بودند بازداشت نمود .\r\nيزيد هم به محل قطقطانه رسيد . عبد الحميد هم عده‌اى بفرماندهى هشام بن مساحق عامرى از عامر بن لؤى براى جلوگيرى يزيد فرستاد . آن عده رفت تا به محل عذيب رسيد كه در آنجا رحل افكندند . يزيد هم به آنها نزديك شد كه از آن محل بگذرد آنها هم بجلوگيرى اقدام نكردند . او گذشت و به شهر بصره رسيد . عدى بن ارطاة هم اتباع خود را جمع و گرداگرد شهر بصره خندق حفر كرد . مغيرة بن عبد اللّه بن ابى عقيل ثقفى را بفرماندهى خيل بصره بمقابلهء يزيد فرستاد . يزيد با اتباع خود رسيد . محمد بن مهلب برادر او با عدهء خود به او پيوست . خانواده و قوم و غلامان و پيوستگان گرد او تجمع نمودند . عدى ( حاكم بصره ) بر هر قسمتى از پنج قسمت سپاهيان بصره فرماندهى منصوب و معين نمود . مغيرة بن - زياد بن عمرو عتكى را بفرماندهى ازديان و محرز بن حمران سعدى را برياست تميم ( قبيله ) و مفرج بن شيبان بن مالك بن مستمع را بفرماندهى بكر و مالك بن منذر بن جارود را برياست عبد القيس و عبد الاعلى بن عبد اللّه بن عامر را بفرماندهى اهل عاليه از قريش و كنانه و ازد و بجيله و خثعم و قيس عيلان تماما و مزينه و باز اهل عاليه و اهل كوفه كه آنها را اهل كوى مدينه مىخواندند انتخاب و معين كرد . يزيد رسيد بر هر قبيله و هر خيلى كه مىگذشت ( جنگ نكرده ) راه او را باز مىكردند و كنار مىرفتند . يزيد بخانهء خود ( در بصره ) رسيد و در آنجا قرار گرفت مردم هم بديدن و ملاقات او شتاب كردند . او هم بعدى پيغام داد كه برادرانم را آزاد كن و نزد من بفرست من هم با تو صلح مىكنم و بصره را به اختيار تو مىگذارم و خود مىدانم و يزيد كه انتقام خود را از او بگيرم . عدى شرط و پيشنهاد او را نپذيرفت . حميد بن عبد الملك - ابن مهلب نزد يزيد بن عبد الملك رفت . يزيد هم خالد قسرى و عمر بن يزيد حكمى را با فرمان امان نزد يزيد بن مهلب فرستاد . يزيد بن مهلب بهر كه نزد او مىرفت\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nسيم و زر بسيار مىداد . مردم به او گرويدند و گرد عدى را تهى كردند كه عدى فقط دو درهم مىداد و مىگفت : روا نباشد كه بيشتر از اين بدهم و در بيت المال تصرف و دست درازى كنم ، مگر بامر يزيد بن عبد الملك . شما با همين دو درهم قناعت كنيد تا دستور او برسد . فرزدق در اين باره گفت :\r\n اظن رجال الدرهمين تقودهم * الى الموت آجال لهم و مصارع\r\nو أكيسهم من قر في قعر بيته * و ايقن ان الموت لا بد واقع \r\nيعنى : گمان مىبردم مردانى كه دو درهم نقد دريافت مىكنند اجل آنها فرا رسيده و قتلگاه و مرگ آنها در انتظار است . خردمندترين آنها كسى باشد كه در درون خانهء خود قرار گرفته و يقين حاصل كند كه مرگ خواهد رسيد و چاره‌يى نخواهد بود .\r\nبنى عمرو بن تميم از اتباع عدى در محل مربد قرار گرفتند .\r\nيزيد بن مهلب براى سركوبى آنها غلام خود را كه دارس نام داشت با عده‌اى فرستاد . آنها را منهزم نمود . چون مردم گرد يزيد تجمع كردند ، او لشكر كشيد و در محل جبانهء بنى يشكر لشكر زد آن محل در نيم راه قصر و محل يزيد واقع شده بود در آنجا قيس ( قبيله ) و تميم و اهل شام بجنگ او قيام كردند . اتباع يزيد بر آنها حمله كردند آنها منهزم شدند . يزيد بن مهلب هم تا نزديك قصر آنها را دنبال كرد . عدى خود شخصا بجنگ آنها كمر بست . موسى بن وجيه حميرى و حارث بن مصرف اودى كه از دليران و اشراف شام و پهلوانان حجاج بود از اتباع عدى كشته شدند . عدى و بقيهء ياران گريختند . برادران يزيد كه در زندان عدى بودند غوغا را شنيدند و افتادن تيرها را در قصر ديدند . عبد الملك ( بن مهلب ) به آنها گفت : من يقين دارم كه يزيد پيروز شده و من از اتباع عدى اعم از مضر و اهل شام بيمناكم . مىترسم برسند و ما را بكشند و قبل از رسيدن و پيروزى يزيد كار ما را بسازند . بر خيزيد كه در زندان را سخت ببنديم و پشت در بار و پالانهاى شتر را بگذاريم كه نتوانند بما برسند . زندانيان هم بدستور او در را محكم بستند . مدتى نگذشت كه عبد اللّه بن دينار غلام بنى عامر ( با عده ) رسيد .\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nاو سر نگهبان عدى بود ، با حرارت و كين بر در زندان حمله كرد . خود و اتباع او كوشيدند كه در را باز كنند يا بشكنند و داخل شوند ، ولى نتوانستند در را بكنند يا بشكنند كه ناگاه مردم رسيدند ، آنها از شكستن در و كشتن زندانيان باز ماندند .\r\nيزيد بن مهلب رسيد و در خانهء سليمان بن زياد بن ابيه كه در جنب قصر بود منزل گزيد .\r\nنردبانها را به كار برد و جنگجويان بر بام كاخ امير فراز گشتند و قصر را فتح كردند .\r\nعدى بن ارطاة را هم گرفتند و بزندان سپردند . به او گفت : اگر تو برادران مرا حبس نمىكردى من ترا بند نمىكردم . چون يزيد پيروز گرديد ، اعيان و رؤساء بصره از قبايل تميم و قيس گريختند و بكوفه رفتند همچنين مالك بن منذر . بعضى هم راه شام را گرفتند و رفتند . مغيرة بن زياد بن عمرو عتكى هم سوى شام رهسپار شد و در عرض راه خالد قسرى و عمرو بن يزيد حكمى را ديد كه باتفاق حميد بن عبد الملك ابن مهلب حامل امان يزيد بن مهلب بودند كه هر چه يزيد بخواهد آنها انجام آن را تعهد خواهند كرد . آنها وضع بصره و يزيد را از او پرسيدند ، او با آنها بدون حميد بن عبد الملك خلوت كرد و پرسيد شما دو نماينده كجا ميرويد ؟ - گفتند : ما حامل امان يزيد هستيم - گفت : يزيد بصره را گرفت و عده‌اى را كشت و عدى را بزندان سپرد .\r\nبهتر اين است كه برگرديد ، آنها برگشتند و حميد را هم ( تحت الحفظ ) با خود بردند .\r\nحميد به آنها گفت : من شما را به خدا قسم مىدهم كه با دستورى كه بشما داده شده مخالفت مكنيد و سير خود را ادامه دهيد ، كه فرزند مهلب امان را قبول خواهد كرد ( مطيع خواهد شد ) . اين مرد ( كه بشما خبر داده ) او و خانوادهء او با ما دشمن هستند . سخن او را قبول مكنيد . آن دو نماينده از او نپذيرفتند و برگشتند . عبد الحميد بن عبد الرحمن هم در كوفه خالد بن يزيد و جمال بن زحر را بند كرد . آن دو در آن كار دستى نداشتند ( بىگناه بودند ) . هر دو را بشام فرستاد كه يزيد بن عبد الملك آنها را بزندان انداخت ، هر دو در زندان ماندند تا در آنجا جان سپردند .\r\nيزيد بن عبد الملك مالى براى كوفيان فرستاد كه ميان آنها تقسيم شود و به آنها وعدهء افزايش آن را داد . مسلمة برادر و عباس بن وليد برادرزادهء خود را با عدهء هفتاد\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nهزار مرد جنگى از اهل شام و اهل جزيره روانه كرد . گفته شد : هشتاد هزار بودند ، سوى كوفه لشكر كشيدند ، مسلمة نسبت بعباس بن وليد بدبين و بدگو بود . ميان آنها اختلاف بود . عباس به او نوشت :\r\n الا نفسى فداك ابا سعيد * و تقصر عن ملاحاتى و عذلى\r\nفلولا ان اصلك حين ينمى * و فرعك منتهى فرعى و اصلى\r\nو انى ان رميتك هضت عظمى * و نالتنى اذا نالتك نبلى\r\nلقد انكرتنى انكار خوف * يقصر منك عن شتمى و أكلى\r\nكقول المرء عمرو فى القوافى * اريد حياته و يريد قتلى \r\nيعنى : اى ابا سعيد جانم فداى تو باد . از كشاكش و ملامت كوتاه كن .\r\nاگر اصل و ريشهء تو هنگام انتساب ريشه و شاخ و برگ من نمىبود ، من ترا هدف مىكردم . ولى خدنگى كه به تو اصابت مىكند به من هم اصابت خواهد كرد . تو از روى بيم نسبت به من خشمگين هستى آن بيم از دشنام يا پامال ( خوردن و نابود كردن ) كردنم بازت مىدارد . گفتهء آن مرد كه عمرو باشد در سرود و نظم خود بيادم آمد ( كه مىگويد ) : من زنده بودن او را دوست دارم و او كشتن و مرگ مرا دوست دارد .\r\nگفته شده : اين اشعار از عباس است و نيز گفته شده شعر او نيست بلكه او به اين شعر تمثل و استشهاد نموده است .\r\nيزيد بن عبد الملك شنيد . فرستاده‌اى فرستاد و ميان آن دو را صلح داد .\r\nهر دو سردار بكوفه رسيدند و در محل نخيله لشكر زدند . مسلمه گفت :\r\nاى كاش ابن مزونى ( منتسب بمزون ) در اين هواى سرد زحمت ما را كم مىكرد كه ما بدنبال او نرويم ( خود سوى ما آيد ) . حيان نبطى كه مولاى بنى شيبان بود ، گفت : من ضمانت مىكنم ( قول مىدهم و تعهد مىكنم ) كه « انه لا يبره الارصه » يعنى از عرصهء خود خارج نمىشود . ( چون حيان ايرانى و فارسى زبان بود ، حاء حطى را بلفظ هاء هوز تلفظ مىكرد كه يبرح را يبره گفت و عرصه را ارصه .\r\nبا لكنت زبان ) . عباس به او گفت : اى بىمادر تو به كار نبط ( ايرانيان مقيم بين - النهرين يا بوميان عهد قديم غير عرب كه نبط ناميده مىشدند ) بيشتر وارد و\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nو دانا هستى تا به كار ما . حيان به او ( گستاخانه و دليرانه ) گفت : خداوند روى ترا نبطى ( بيگانه ) كند . « انبط اللّه وجهك اسقر . اهمر ليس اليه طابئ الخلافة » يعنى : اشقر ( سرخ و زرد ) احمر ( سرخ رو ) طابع ( علامت و نشان ) خلافت را ندارد . ( لايق خلافت نيست و با تلفظ فارسى و لكنت زبان آن جمله را ادا كرد ) . مسلمة به او گفت : اى ابا سفيان از سخن عباس دلتنگ و خشمگين مباش . حيان گفت : او « اهمق » است . يعنى احمق . ( اين سخن دليل تسلط و بىباكى و دليرى و غرور ايرانيان آن زمان است كه با تسلط عرب عزت نفس و غرور ملى را از دست نداده بودند ) چون اتباع ابن مهلب شنيدند كه مسلمه و سپاه شام رسيده‌اند ، سخت ترسيدند . ابن مهلب آگاه شد برخاست و خطبه نمود و گفت : من وضع لشكر را ديدم و بر بيم و رعب اتباع خود واقف شدم كه مىگويند : سپاه شام رسيد ، مسلمه كيست و اهل شام كيانند ؟ مگر آنها جز نه شمشير چيز ديگرى هستند ؟ هفت شمشير از آنها براى من و دو شمشير ضد من خواهد بود . مسلمه هم جز يك ملخ زرد رنگ چيز ديگرى نيست . او با بر بريان و بيگانگان و پيشه‌وران و نبطيان و بزرگزادگان و اوباش و نژادهاى مختلط آمده است . آنها مانند شما دردناك ( و ذى علاقه ) نمى - باشند ( شما براى خود مىجنگيد و آنها براى ديگران ) شما بمدد و حمايت خداوند اميدواريد كه آنها چنين اميدى ندارند . شما دست و ساعد خود را به من عاريه بدهيد ( يارى كنيد ) با همين دستها روى آنها را خواهيم زد و آنها را طرد خواهيم كرد و آنها پشت خود را بشما خواهند داد .\r\nبصره و اطراف آن تحت قدرت و تسلط يزيد بن مهلب در آمد . عمال خود را هم باهواز و فارس و كرمان فرستاد . مدرك بن مهلب را هم بخراسان فرستاد كه عبد الرحمن بن نعيم والى آن بود . عبد الرحمن بمردم آن سامان گفت : اين مدرك است كه به اين ديار مىآيد تا جنگ و ستيز و اختلاف را ميان شما برپا كند و حال اينكه شما آسوده و آرام هستيد . مطيع ( خليفه ) هم مىباشيد . بنى تميم رفتند كه ورود او را منع كنند . ازديان مقيم خراسان هم خبر قدوم او را شنيدند دو هزار سوار برگزيدند و مدرك را در ابتداى كوير ملاقات كردند و به او گفتند : تو براى\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nما بهترين يار هستى . برادرت قيام كرده ( يزيد بن مهلب ) بگذار منتظر شويم اگر او پيروز شد ، ما سوى شما شتاب خواهيم كرد و مطيع خواهيم بود و شما از ديگران احق و اولى هستيد ، و اگر كار دگرگون شود ، تو ما را دچار رنج و مبتلا و راحت را از ما سلب خواهى كرد . چون اهل بصره بيزيد گرويدند او خطبه كرد و گفت : من بكتاب خداوند ( قرآن ) و سنت پيغمبر دعوت مىكنم . آنها را بجهاد تشويق و وادار كرد . او ادعا مىكرد كه جهاد با اهل شام بيشتر از جهاد با ترك و ديلم ثواب و اجر دارد . حسن بصرى ( فقيه بزرگ ايرانى ) شنيد گفت : به خدا قسم ما ترا نسبت به آنها تابع و مطيع و وفادار و خادم دانستيم ( اهل شام و بنى اميه كه از طرف آنها والى بود ) شايسته نيست كه تو چنين كارى بكنى ( تمرد و جنگ ) ، او سخن بلند گفت و فرياد زد و نهيب داد . ( مقصود حسن بصرى ) . اتباع يزيد برخاستند و او را كشيدند و دهانش را بستند و بعد از مسجد خارج شد . نضر بن انس بن مالك بر در مسجد ايستاده بود . گفت : اى بندگان خدا شما از اين كار كه دعوت به قرآن و سنت پيغمبر باشد چه بدى مىبينيد ؟ ! به خدا قسم ما عمل بكتاب خداوند و سنت پيغمبر را فقط در ايام عمر بن عبد العزيز از اين قوم ديديم . - حسن ( بصرى ) گفت : نضر هم گواهى مىدهد ( كه لا اقل در زمان عمر بن عبد العزيز بكتاب و سنت عمل كرده‌اند . مىخواست عقيدهء خود را تأييد كند . زيرا نضر يكى از فرزندان بزرگترين ياران پيغمبر بود ) .\r\nحسن بر لشكريان گذشت . ديد آنها پرچمها را برافراشته‌اند . منتظر يزيد بودند . آنها مىگفتند : ما را بسنت عمرين دعوت مىكند ( دو عمر مقصود عمر و ابو بكر كه بقاعدهء بلاغت تغليب است مانند قمرين براى شمس و قمر يا ابوين براى ام و اب نه اينكه عمر بن خطاب و عمر بن عبد العزيز و باز هم اگر چنين باشد نقصى نخواهد داشت ) . حسن گفت : يزيد ديروز گردن همين مردم را مىزد و سر آنها را براى بنى مروان مىفرستاد كه خشنودى و خرسندى آنها را ميخواست . چون خشمگين شد ، نىها را بلند كرد و بر آنها جامه‌هاى كهنه را برافراشت ( مقصود پرچمها كه براى جنگ افراشته شده بود ) سپس حسن ( بصرى ) گفت : من با آنها ( بنى اميه ) مخالفت كرده‌ام ، شما هم با آنها مخالفت\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nكنيد ، آنها ( لشكريان ) گفتند : آرى ( چنين كنيم ) - گفت : من به سنت عمرين ( دو عمر ) دعوت مىكنم ، يكى از مواد سنت عمرين اين است كه اين مرد ( يزيد ) را بگيريد و بند كنيد و بزندان برگردانيد . بعضى از ياران او گفتند : انگار تو از اهل شام خشنود هستى ؟ - گفت : آيا من از اهل شام راضى هستم ؟ خداوند آنها را زشت بدارد و نابود كند ، مگر نه اين است كه آنها حرمت پيغمبر را بباد دادند و هتك حرمت رسول را روا داشتند . خانوادهء او را كشتند ( حسين بن على و اتباع او ) سه روز قتل زادگان پيغمبر را روا داشتند بغلامان و نبطيان و بيگانگان دستور گرفتارى و بردگى بانوان دين‌دار پيغمبر را دادند كه حرمت آنها را هتك كردند ، بعد از آن هم بكعبه لشكر كشيدند و خانهء خدا را ويران و غارت كردند .\r\nدر پرده‌هاى كعبه آتش افروختند و خانه را سوختند ، خداوند آنها را لعنت كند و بدوزخ افگند . يزيد از بصره لشكر كشيد و برادر خود مروان بن مهلب را بحكومت آن گماشت و بواسط رسيد . او با ياران خود مشورت كرده بود . برادرش حبيب و ديگران به او گفتند : عقيدهء ما اين است كه از اينجا بفارس برويم دره‌ها و تنگه‌ها را بگيريم و حفظ كنيم از آنجا هم بخراسان راه پيدا نموده نزديك شويم . اهالى شام از طول مدت بستوه خواهند آمد . مردم كوه‌نشين همه از تو متابعت خواهند كرد زيرا شهرها و دژها در دست تو خواهد بود . گفت : من به اين راى و فكر عقيده ندارم شما ميخواهيد مرا مرغ كوه‌نشين كنيد . - حبيب گفت : عزم و تدبير كه بايد در اول قيام به كار رود از دست رفته است من به تو گفته بودم اكنون كه بصره را گرفتى بهتر اين است كه عده‌اى سوار بكوفه بفرستى زيرا در آنجا عبد الحميد حكومت مىكند تو با هفتاد مرد از نزديك او گذشتى و او از دستگيرى تو عاجز شده بود تو تسامح كردى و اهل شام آن را گرفتند . اغلب اهل كوفه با تو هم عقيده هستند . اگر تو والى آنها شوى ترا بر اهل شام ترجيح مىدهند . تو عقيدهء مرا به كار نبردى . من اكنون معتقد هستم كه تو خانوادهء خود را با يك عده سوار بجزيره روانه كنى كه آنها در يكى از قلاع آن قرار گيرند و تو بعد به آنها ملحق شوى . اگر اهل شام ترا قصد كنند قبل\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nاز وصول آنها سپاهيان تو در عرض جزيره آنها را مشغول و مانع از وصول خواهند شد ، آنگاه تو و لشكر ديگر تو به يارى آنها خواهى رفت . اهل موصل هم بمدد تو و اهل عراق و مرزداران همه يكى بعد از ديگرى به يارى تو خواهند رسيد و تو در يك سرزمين خرم با خواربار ارزان جنگ را با شاميان شروع و ادامه خواهى داد . عراق را هم پشت سر خواهى گذاشت و اتصال عراق را قطع خواهى كرد . گفت : من دوست ندارم كه از سپاه خود دور و جدا باشم . چون بواسط رسيد ( با سپاه ) مدتى در آنجا اقامت كرد . آن سال پايان يافت ( بقيهء خبر در تاريخ بعد ذكر خواهد شد ) .\r\n\r\nبيان حوادث ديگر\r\nدر آن سال عبد الرحمن بن ضحاك بن قيس كه والى مدينه بود . امير الحاج شده بود . امير مكه هم عبد العزيز بن عبد اللّه بن خالد بن أسيد بود و عبد الحميد والى كوفه و قاضى آن شعبى بود . بصره تحت تسلط فرزند مهلب در آمده و خراسان بايالت و امارت عبد الرحمن بن نعيم . در آن سال اسماعيل بن عبد الله از ايالت آفريقا معزول و يزيد بن ابى مسلم منشى حجاج بجاى او منصوب گرديد . او در آنجا بود تا كشته شد كه بعد از اين شرح آن خواهد آمد بخواست خداوند تعالى .\r\nدر آن سال مجاهد بن جبر رحلت يافت . گفته شده در سنهء سه ( صد و سه ) يا چهار يا صد و هفت و سن او هشتاد و سه سال بود . عمار بن جبر هم درگذشت . گفته شد ابو صالح ذكوان و عامر بن اكثمهء ليثى و ابو صالح سمان . گفته شده زيات ( هر دو بمعنى روغن فروش ) زيرا او سمن و زيت مىفروخت ( روغن ) و ابو عمر و سعيد بن اياس شيبانى كه عمر او صد و بيست و هفت سال بود و با پيغمبر هم يارى نداشت ( ولى در آن زمان بود ) درگذشتند . در زمان خلافت عمر ( بن عبد العزيز ) عبيدة بن ابى لبابه ابو القاسم عامرى هم وفات يافت .\r\n\r\n","description":"","footnote":"","page_name":" 281 ","page_number":281},
  {"content":"\r\n\r\n\r\nآغاز سنهء صد و دو\r\n\r\nبيان قتل يزيد بن مهلب\r\nيزيد بن مهلب از واسط گذشت و فرزند خود معاويه را بحكومت آن سامان منصوب نمود . بيت المال و اسراء را هم به او سپرد . او از دهانهء نيل ( رود معروف در بين النهرين غير از نيل مصر ) گذشت تا به محل عقر رسيد . برادر خود عبد الملك بن مهلب را بكوفه فرستاد . عباس بن وليد بمقابلهء او شتاب كرد در محل سورا جنگ واقع شد . اتباع عبد الملك بر شاميان حمله كردند و آنها را شكست دادند . عده‌اى از بنى تميم با شاميان بودند . عدهء ديگر از قبيلهء قيس كه از بصره و حكومت يزيد گريخته بودند با شاميان بودند . چون آنها گريختند تميمىها و قيسىها پايدارى كردند و فرياد زدند . اللّه اللّه اى شاميان ما را تسليم دشمن مكنيد . اتباع عبد الملك هم آنها را تا كنار رود عقب رانده بودند . شاميان كه ندا و استغاثه را شنيدند ، گفتند : باك نداشته باشيد عادت ما اينست كه پس از فرار حمله را تكرار كنيم ( فرو كر ) . يكباره حمله كردند و اتباع عبد الملك گريختند و شكست خورده نزد يزيد برگشتند . مسلمه هم در كنار رود تا انبار لشكر كشيد و در آنجا پل بست و از آب گذشت تا بابن مهلب رسيد . بسيارى از اهل كوفه و مرزداران بابن مهلب ملحق شدند . عبد الله بن سفيان بن يزيد بن مغفل ازدى را بفرماندهى اهل كوفه و اهل مدينه و نعمان بن ابراهيم بن اشتر را بسالارى مذحج و اسد ، دو قبيله ، منسوب نمود . رياست كنده و ربيعه را بمحمد بن اسحاق بن اشعث سپرد . فرماندهى تميم و همدان را بحنظلة بن عتاب ابن ورقاء تميمى داد . همه را مفضل بن مهلب جمع و احضار نمود . صد و بيست هزار مرد جنگى بودند . يزيد گفت : اى كاش ميان آنها از قوم ( و عشيره ) خود او كه در خراسان زيست ميكنند عده‌اى بود . بعد ميان آنها برخاست و خطبه كرد و آنها\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nرا بجنگ و پايدارى تشويق و تشجيع نمود . عبد الحميد هم تا محل نخيله لشكر كشيد . در آنجا جويهاى آب را از رود روان كرد ( براى لشكريان ) براى كوفيان هم مراقب و نگهبان مرتب كرد مبادا بگريزند و به فرزند مهلب ملحق شوند . يك عده نماينده هم برياست سبرة بن عبد الرحمن بن مخنف نزد مسلمه فرستاد . مسلمه هم عبد الحميد را از ايالت و امارت كوفه عزل و بجاى او محمد بن عمرو بن وليد بن عقبه را نصب نمود كه خالدار باشد « ذو الشامة » ( بدان صفت مشهور بود ) . يزيد رؤساء اتباع خود را جمع كرد و گفت : من چنين تصميم گرفته‌ام كه عدهء دوازده‌هزار تن اختيار و با برادرم محمد بن مهلب براى شبيخون آماده كنم . آنها با خود پالان و جوال پر خاك ببرند كه در خندق بريزند و از آن بگذرند و سپاه مسلمه را شبانه غافل‌گير كنند . آنها جنگ را آغاز كنند و من پياپى براى يارى آنها مدد خواهم فرستاد تا هنگام بامداد ، آنگاه خود و سپاهيان جنگ عمومى را آغاز كنيم . من اميدوارم كه خداوند ما را پيروز خواهد كرد . سميدع گفت : ما آنها را بكتاب خداوند و سنت پيغمبر دعوت كرديم و آنها ادعا كردند كه اين پيشنهاد را قبول نموده‌اند بنابر اين روا نباشد كه ما خدعه كنيم و آنها را غافلگير و دچار نمائيم ، مگر اينكه آنها در خواست و پيشنهاد ما را رد كنند ولى تا وقتى كه آنها قبول كرده باشند غدر و خيانت روا نباشد .\r\nابو رؤبه كه رئيس فرقهء مرجئه بود و آنها هم با او در ميدان جنگ حضور داشتند .\r\nگفت : او ( سميدع ) راست گفت . چنين بايد باشد ( مطابق عقيدهء او ) . يزيد گفت :\r\nواى بر شما باور ميكنيد كه بنى اميه به قرآن و سنت پيغمبر عمل مىكنند و حال اينكه اين عمل را از روز نخست از دست داده بودند . آنها از روز نخست نسبت بشما خدعه و تزوير ميكردند و پى مكر و حيله مىگشتند . هان زود بشتابيد تا آنها خدعه را به كار نبسته و بر شما سبقت نيافته باشند . من بنى مروان را ديدم ، از آنها دروغگوتر و فريبنده‌تر نيافتم . غدر و خيانت آنها هميشه كارگر است . اين ملخ زرد ( مقصود مسلمه ) بيشتر از همه غدر و خيانت مىكند . - گفتند : هرگز ما چنين نخواهيم كرد مگر آنكه آنها پيشنهاد ما را رد كنند و تا آنها قبول كرده باشند ما چنين كارى نخواهيم كرد . مروان بن\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nمهلب در بصره بود كه مردم را بجنگ شاميان وادار مينمود و پياپى مرد جنگ ميفرستاد ولى حسن بصرى مردم را به سكون و ترك فتنه دعوت ميكرد . چون مروان بر آن حال آگاه شد كوشيد كه مردم را بميدان جنگ روانه كند و گفت : شنيده‌ام كه اين سالخوردهء گمراه رياكار مردم را از جهاد باز ميدارد . به خدا قسم اگر همسايهء او از خانهء وى يك نى بربايد خون از بينى او جارى مىشود ( از شدت غضب ) . او بايد از كين ما و از جمع كردن اوباش ابله ( بصره ) و بيگانگان فرات ( ايرانيان ) خوددارى كند .\r\nو گر نه ساكنين مربدا خشنا ( محل ) را بر او زار خواهم كرد . ( او را خواهم كشت ) . چون حسن شنيد گفت : به خدا قسم من اكراه ندارم كه خداوند مرا گرامى بدارد و او را خوار نمايد ( كه مرا بكشد ) . جمعى از ياران او گفتند : اگر او ترا قصد كند و تو بخواهى ما ترا حمايت خواهيم كرد و مانع رسيدن آزار او خواهيم بود . - گفت :\r\nاگر چنين باشد ، پس من بايد در قول و عمل خود خلف كرده باشم . زيرا من بشما پند داده‌ام كه يك ديگر را مكشيد آن هم در راه ديگران ، چگونه راضى شوم كه شما در راه من و براى خشنودى من يك ديگر را بكشيد و از من دفاع كنيد . مروان شنيد و بر آنها ( اتباع حسن ) سخت گرفت و آنها را پراكنده كرد و از آزار حسن هم دست كشيد . مقابلهء دو سپاه يزيد بن مهلب و مسلمة بن عبد الملك بن مروان مدت هشت روز به طول كشيد . روز جمعه چهاردهم ماه صفر مسلمه بوضاح پيغام داد كه با كشتى برود و پل را آتش بزند . او هم اقدام كرد .\r\nمسلمه بميدان رفت و صفوف سپاه شام را آراست و بسپاه فرزند مهلب نزديك شد . جبلة بن مخزمهء كندى را بفرماندهى ميمنه و هذيل بن زفر بن حارث كلابى را بفرماندهى ميسره منصوب و معين نمود . عباس بن وليد هم سيف بن هانى همدانى را بفرماندهى ميمنه و سويد بن قعقاع تميمى را بفرماندهى ميسره منصوب كرد .\r\nمسلمه خود فرمانده كل سپاه بود .\r\nيزيد بن مهلب هم بميدان رفت و حبيب بن مهلب را بفرماندهى ميمنه و مفضل ابن مهلب را بفرماندهى ميسره برگزيد . مردى از اهل شام بميدان رفت و مبارز\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nخواست . محمد بن مهلب بمبارزهء او شتاب كرد . محمد او را زد مرد شامى ضربت او را با دستى كه دستكش آهنين داشت پذيرفت ضربت محمد كارگر افتاد و دست آهن پوش شامى را بريد . او خود را بر گردن اسب انداخت و تاخت كرد و گريخت .\r\nچون وضاح نزديك پل رسيد آتش در پل افكند . دود بلند شد و جنگ ميان دو سپاه برپا گرديد ، ولى هنوز سخت گرم نشده بود . چون مردم دود را از دور ديدند و به آنها گفته شد پل را آتش زدند همه گريختند . به يزيد گفته شد مردم منهزم شدند گفت : از چه منهزم شدند و حال اينكه نبرد نبود كه از آن بگريزند ؟ گفتند : بمردم خبر داده شده كه دشمن پل را آتش زده است بدين سبب كسى پايدارى نكرد . گفت :\r\nخداوند آنها را زشت بدارد ، آنها پشه بودند كه چون دود را ديدند پراكنده شدند .\r\nاو با جمعى از اتباع خود رفت و گفت : گريختگان را بزنيد و برگردانيد . آنها رفتند و منهزمين را زدند و برگردانيدند . همه گرد او جمع شدند . يزيد گفت : آنها را آزاد بگذاريد . به خدا قسم من اميدوارم كه خداوند ديگر مرا با آنها در يك جا جمع نكند . بگذاريد بروند كه رحمت خدا شامل حال آنها باد آنها گوسفند هستند كه صداى گرگ را از اطراف شنيدند .\r\nيزيد قصد فرار نداشت . يزيد بن حكم بن ابى عاص ثقفى كه برادرزادهء عثمان ابن ابى عاص يار پيغمبر بود . او با حكم بن ابى عاص پدر مروان نسبت نداشت . او در واسط بود . نزد يزيد ( بن مهلب ) رفت و گفت : ملك بنى مروان زايل و نابود شده اگر تو اين را نمىدانى اكنون بدان چنان كه من مىدانم . آنگاه ابن حكم بيزيد گفت :\r\n فعش ملكا أو مت كريما فان تمت * و سيفك مشهور بكفك تعذر \r\nيعنى : شاه باش و شادزى و اگر بخواهى بميرى آزاده باش و چنين بمير كه شمشير تو در دست باشد تا معذور شوى .\r\nگفت : شايد چنين باشد ( آزاده بميرم ) . چون يزيد فرار اتباع خود را ديد گفت : اى سميدع آيا عقيدهء من بهتر بود يا عقيدهء تو ( در شبيخون ) . من به تو نگفته بودم كه اين قوم چه ميخواهند بكنند ( خيانت كنند ) . - گفت : آرى . يزيد با ياران خود پياده شدند . او بر اسب كهر سوار بود . مردى رسيد و به او گفت : برادرت\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nحبيب كشته‌شد . - گفت : زندگانى بعد از او سودى ندارد . من به خدا قسم از حيات بعد از فرار خشنود نميباشم . اكنون بيشتر تنفر دارم . پيش برويد . دانستند كه او تن بمرگ داده است . هر كه مرگ پسند نبود عقب ماند و برگشت . جمعى نيكو با او پايدارى و دليرى كردند . او پيش رفت . بهر دسته سوارى كه مىرسيد آن را شكست مىداد و عقب مىراند تا بمسلمه نزديك شد كه ديگرى را قصد نداشت . چون نزديكتر شد مسلمه اسب خود را خواست كه سوار شود ، ولى اهل شام بر سر يزيد هجوم بردند .\r\nسميدع و محمد بن مهلب با يزيد همراه بودند . مردى از كلب ( طايفه ) فحل بن عياش نام داشت ، چون خوب نگاه كرد يزيد را ديد و شناخت . گفت : به خدا اين يزيد است . به خدا من او را قصد مىكنم يا او را بكشم يا او مرا بكشد . كدام يك از شما همراه من باشد كه از دفاع اتباع او مانع شود تا من كار را يكسره كنم . جمعى با او همراه شدند ، مدت يك ساعت نبرد كردند هر دو دسته جدا شدند در حالى كه نعش يزيد در ميان افتاده بود . فحل هم افتاده بود و رمقى داشت . او باتباع خود اشاره كرد كه نعش يزيد آنجاست كه خود او يزيد را كشته و يزيد هم او را زده كه دم مرگ بود .\r\nسر يزيد را غلام بنى قره بريده بود از او پرسيدند آيا تو او را كشتى ؟ گفت :\r\nنه . چون مسلمه سر او را نزد يزيد بن عبد الملك فرستاد ، خالد بن وليد بن عقبة بن ابى معيط حامل آن سر بود . گفته شده : هذيل بن زفر بن حارث كلابى او را كشت و ننگ داشت كه پياده شود و سرش را ببرد و حمل كند . هنگامى كه يزيد كشته شد مفضل در ميدان سر گرم جنگ بود و از قتل برادر خبر نداشت و نمىدانست كه سپاه منهزم شده است . او هر حمله كه مىكرد دشمن را شكست مىداد و پراكنده مىنمود يا ميان سپاه خصم فرو ميرفت . عامر بن عميثل ازدى هم همراه او بود كه شمشير مىزد و مىگفت :\r\n قد علمت ام الصبى المولود * انى بنصل السيف غير رعديد \r\nيعنى : مادر كودك متولد شده ( همسر خود ) مىداند كه من در شمشير زدن ، يا از دم شمشير ، جبان و بيمناك نمىباشم .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nمدت يك ساعت جنگ كردند . ربيعه ( قبيله ) منهزم شد . مفضل آنها را ندا - داد اى ربيعه دوباره حمله كنيد . به خدا قسم شما عادت نداشتيد كه بگريزيد يا پست و فرومايه باشيد ! اهل عراق بسبب گريز شما يا از طرف شما دچار نشوند . جان من فداى شما برگرديد . آنها به قصد حمله برگشتند به او گفته شد : تو چه ميخواهى بكنى و حال اينكه يزيد كشته شده است همچنين حبيب و محمد ، و سپاهيان منهزم شدند ؟ ! آن هم مدتى پيش ! در آن هنگام مردم از گرد او پراكنده شدند و او راه واسط را گرفت ميان عرب مانند او ( مفضل ) از حيث دليرى و شمشير زنى و لشكر آرائى و بصيرت در امور جنگ كسى نبود و گفته شده است كه چنين بود كه برادرش عبد الملك پيش او آمد ولى خبر قتل يزيد را به او نداد مبادا او خود را دچار خطر مرگ و قتل كند . به او گفت : امير ( يزيد ) سوى واسط مىرود . مفضل و بقيهء فرزندان مهلب هم بواسط رفتند . پس چون بر قتل يزيد آگاه شد سوگند ياد كرد كه با عبد الملك هيچ سخن نگويد . ( زيرا خبر قتل برادر را از او مكتوم كرده بود ) پس با او سخن نگفت تا در محل قندابيل كشته‌شد . او در جنگ يك چشم را از دست داده بود بدين سبب مىگفت :\r\nعبد الملك مرا رسوا كرده من چگونه معذور باشم اگر مردم بگويند يك پيرمرد اعور ( واحد العين ) منهزم شده چرا او به من راست نگفت كه من تن بقتل بدهم ؟ ! بعد از آن گفت :\r\n و لا خير فى طعن الصناديد بالقنا * و لا فى لقاء الحرب بعد يزيد \r\nيعنى : جنگ با نيزه و نيزه پيچ كردن پهلوانان و بميدان جنگ رفتن بعد از يزيد سودى ندارد .\r\nچون مفضل از ميدان جنگ برگشت . سپاه شام ببقيهء سپاه يزيد رسيد . ابو رؤبه رئيس مرجئه ( فرقه‌اى كه يك عقيدهء خاص در دين داشتند ) مدت يك ساعت با شاميان جنگ كرد . مسلمه هم سيصد اسير گرفت و آنها را بكوفه فرستاد كه در آنجا بازداشت شدند . نامهء يزيد بن عبد الملك بمحمد بن عمر بن وليد رسيد . دستور داده بود كه گردن\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nگرفتاران را بزند . او هم بعريان بن هيثم كه رئيس شرطه ( پليس ) بود امر كرد كه آنها را بكشد . هر بيست بيست يا سى سى مرد از بازداشتگاه خارج كند و سر آنها را ببرد .\r\nعدهء سى تن از بنى تميم برخاستند و گفتند : ما قبل از همه از ميدان جنگ گريختيم و موجب فرار عراقيان شديم اول گردن ما را بزنيد . عريان هم اول آنها را بيرون برد و كشت . آنها هنگام جان سپردن مىگفتند : ما باعث فرار مردم شديم . اينك بجزاى خود مىرسيم . چون كار آنها را ساخت و همه را كشت . از مسلمه نامه رسيد كه از قتل اسراء خوددارى كند .\r\nمسلمه لشكر كشيد تا به محل جبره رسيد ( پيرامون شهر كنونى نجف ) .\r\nچون خبر قتل يزيد بواسط رسيد فرزندش معاويه ( كه در واسط امير بود ) عدهء سى اسير كه نزد او بازداشت شده بودند كشت . ميان آنها عدى بن ارطاة ( والى - بصره ) و محمد بن عدى بن ارطاة و مالك و عبد الملك بن مسمع و ديگران بودند .\r\nبعد راه بصره را گرفت . گنجها و اموال را با خود حمل مىنمود . در بصره تمام خانوادهء مهلب جمع شدند . مفضل بن مهلب هم به آنها پيوست . چند كشتى آماده كرد كه سوار شوند و به دريا بروند قبل از آن يزيد بن مهلب ودّاع بن حميد ازدى را بحكومت قندابيل فرستاده به او گفته بود من بجنگ دشمن مىروم . اگر با او روبرو شوم از ميدان بيرون نخواهم رفت مگر با يكى از دو حال يا غالب يا مغلوب ( نابود ) اگر من پيروز شوم نسبت به تو نيكى خواهم كرد و اگر كار دگرگون شود تو در محل قندابيل خواهى ماند تا خانوادهء من برسد كه در آنجا تحصن و پايدارى خواهند كرد تا زمانى كه براى نجات خود امان بگيرند . من ترا از ميان قوم خود براى اين كار اختيار كرده‌ام . تو همچنين باش كه من پيش بينى كرده و پسنديده‌ام . او را سوگند داد و عهد و پيمان بست كه نسبت بخانواده‌اش وفادار باشد اگر پناه بياورند .\r\nچون خانوادهء مهلب در بصره جمع شدند و مال و عيال خود را در كشتى گذاشتند و دريا را نور ديدند بساحل كرمان رسيدند ( در خليج فارس ) در آنجا از كشتىها پياده شدند و چهارپايان را براى حمل بار خود آماده كردند و راه خود را گرفتند\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nو رفتند كه مفضل سالار آنها بود . در كرمان بسيارى از گريختگان ( ميدان جنگ يزيد ) بودند كه بمفضل گرويدند .\r\nمسلمة بن عبد الملك هم مدرك بن ضب كلبى را بدنبال آنها و على الخصوص بتعقيب مفضل فرستاده بود . مدرك بمفضل رسيد كه گريختگان به او پيوسته بودند .\r\nتلاقى آنها در يك دره رخ‌داد . بر آنها حمله كردند جمعى از اتباع مفضل كشته شدند كه نعمان بن ابراهيم بن اشتر و محمد بن اسحق بن محمد بن اشعث كه با مفضل بودند بقتل رسيدند . فرزند صول شهريار قهستان ( كه با مفضل بود ) گرفتار شد . عثمان بن اسحق بن محمد بن اشعث هم سخت مجروح شد . ولى توانست بگريزد . خود را بحلوان رسانيد . در آنجا او را شناختند ، كشتند و سرش را نزد مسلمه بردند كه در آن هنگام در حيره بود . گروهى از اتباع فرزند مهلب برگشتند و امان خواستند به آنها امان داده شد . مالك بن ابراهيم بن اشتر و ورد بن عبد اللّه بن حبيب سعدى تميمى در مقدمهء امان‌خواهان بودند . خانوادهء مهلب هم بقندابيل رفتند . مسلمه هم مدرك ابن ضب را از ادامهء تعقيب بازگردانيد و هلال بن احوز تميمى را بدنبال آنها فرستاد كه در قندابيل به آنها رسيد . خانوادهء مهلب خواستند داخل قلعه شوند وداع\r\n[ ؟ 
  ] حميد به آنها راه نداد . هلال بن احوز نسبت بخاندان مهلب كينه خواه نبود .\r\nچون طرفين صف آرائى كردند ، وداع فرمانده ميمنه ( آل مهلب ) و عبد الملك بن هلال فرمانده ميسره شده بودند كه هر دو ازدى بودند ( از قبيلهء مهلب ) . هلال بن احوز ( فرمانده لشكر بنى اميه ) پرچمى براى امان برافراشت . وداع بن حميد زود زير پرچم رفت همچنين عبد الملك ( هر دو فرمانده ميمنه و ميسره تسليم و پناهنده شدند ) . ساير مردم ( لشكريان اتباع بنى مهلب ) پراكنده شدند . مروان بن مهلب چون وضع را بدان گونه ديد خواست نزد زنان برود و آنها را بكشد مبادا اسير دشمن شوند . مفضل مانع شد و گفت : ما بر اين زنان از آنها ( دشمنان ) بيمى نداريم او هم ( از قتل آنها ) خوددارى كرد . آنها ( مردان خاندان مهلب ) شمشيرها را كشيدند و نبرد كردند تا همه كشته شدند . آنها مفضل و عبد الملك و زياد و مروان فرزندان\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nمهلب و معاوية بن يزيد بن مهلب و منهال بن ابى عيينة بن مهلب و عمرو و مغيره دو فرزند قبيصة بن مهلب كشته شدند ، سر آنها هم بريده و حمل شد . در گوش هر يكى از سرها نام و نشان صاحب ( با رقعه ) آويخته شده بود . ابو عيينة بن مهلب و عمر بن يزيد ابن مهلب و عثمان بن مفضل بن مهلب گريختند و برتبيل پناه بردند . هلال بن احوز سرها و زنان و ساير اسراء آل مهلب را نزد مسلمه كه در جزيره بود فرستاد . مسلمه هم آنها را نزد يزيد فرستاد و يزيد بن عبد الملك آنها را نزد عباس بن وليد فرستاد كه او در حلب بود . عباس هم سرها را بر دارها نصب كرد . مسلمه خواست زنان و اسراء خاندان مهلب را بفروشد جراح بن عبد اللّه حكمى آنها را به صد هزار خريد و مسلمه از جراح چيزى دريافت نكرد و آنها را آزاد نمود .\r\nچون خبر قتل يزيد ( بن مهلب ) بيزيد بن عبد الملك رسيد ، او خرسند شد . زيرا هم پيروز شده و هم تشفى حاصل كرده بود كه قبل از رسيدن بمقام خلافت نسبت به او كينه داشت . سبب عداوت هم اين بود كه روزى در زمان خلافت سليمان يزيد بن مهلب از حمام خارج شد عطر بسيار ( غاليه - عطر ساخته معروف ) به خود ماليده بود .\r\nاز يزيد بن عبد الملك گذشت كه در كنار عمر بن عبد العزيز ايستاده بود . چون او را ديد ( و بوى عطر را استشمام كرد ) گفت : زشت باد اين جهان . اى كاش غاليه ( عطر ) مثقالى بهزار دينار فروخته مىشد كه بدست كسى نرسد مگر اينكه شريف باشد .\r\n( نجيب و توانگر ) . فرزند مهلب آن جمله را شنيد و گفت : اى كاش غالى در پيشانى شير مىبود كه كسى جز من بدان نرسد ( كه دلير هستم ) . يزيد بن عبد الملك به او گفت : اگر روزى من بر سر كار ( خلافت ) قرار گيرم ترا مىكشم . فرزند مهلب به او گفت : به خدا قسم اگر روزى تو به اين مقام برسى و من زنده باشم پنجاه هزار شمشير به روى تو خواهم كشيد ( از قبيلهء خود ) . اين گفتگو سبب دشمنى ما بين آن دو شد . چيزهاى ديگرى هم دربارهء عداوت آنها نقل شده است كه قبل از اين بيان شد .\r\nاما اسراء كه آنها سيزده مرد بودند چون آنها را نزد يزيد بن عبد الملك بردند كثير عزه ( شاعر مشهور ) حاضر بود كه گفت :\r\n\r\n","description":"","footnote":"","page_name":" 290 ","page_number":290},
  {"content":"\r\n\r\n حليم اذا ما نال عاقب مجملا * اشد العقاب او عفا لم يثرّب\r\nفعفواً امير المؤمنين و حسبة * فما تأته من صالح لك يكتب\r\nأساءوا فان تصفح فانك قادر * و افضل حلم حسبة حلم مغضب \r\nيعنى : او ( يزيد ) بردبار است كه اگر كيفر دهد كيفر سخت را آسان و ناچيز مىكند و اگر عفو كند مؤاخذه و ملامت نخواهد كرد . اى امير المؤمنين عفو كن و اين عفو را در راه خدا محسوب بدار . هر كار نيكى كه تو مىكنى در حساب تو ( بسود تو ) نوشته مىشود . آنها بد كردند اگر تو گذشت كنى توانا هستى ( كسى نمىگويد از روى عجز عفو كرد ) . بهترين بردبارى و حلم عفو مرد خشمگين است كه بسود او محسوب خواهد شد .\r\nيزيد بن عبد الملك گفت : دور باد اى ابا صخر ( كنيهء كثير ) رگ خويشى تو تحريك شده هيچ راهى براى اين كار ( عفو ) نمىيابم . خداوند مرا بر آنها مسلط كرده است كه بجرم كارهاى زشت و پليد آنها از آنها انتقام بكشم . امر كرد آنها را كشتند كودكى از آنها ماند از قتل وى خوددارى نمودند و گفتند : او طفل است ( مستوجب قتل نمىباشد ) آن طفل گفت : من بزرگ هستم . گفتند : بايد ديد آيا موى موضع خاص او در آمده است يا نه . گفت : من به حد بلوغ رسيده‌ام و خود بهتر مىدانم كه موى اسفل اعضاء من در آمده و من با زنها هم نزديك مىشدم مرا بكشيد . يزيد دستور داد او را هم كشتند . نام اسرائى كه كشته شدند بدين ترتيب بود : معارك و عبد اللّه و مغيره و مفضل و منجاب ، فرزندان يزيد بن مهلب ( غير از مفضل كه برادر يزيد بود ) ، دريد و حجاج و غسان و شبيب و فضل فرزندان مفضل بن مهلب . مفضل بن قبيصة بن مهلب و ديگران . ثابت بن قطنه در رثاء يزيد بن مهلب گفت :\r\n ابى طول هذا الليل ان يتصرما * و هاج لك اللهمّ الفؤاد المتيما\r\nارقت و لم تأرق معى ام خالد * و قد ارقت عيناى حولا محرما\r\nعلى هالك هدّ العشيرة فقده * دعته المنايا فاستجاب و سلما\r\nعلى ملك بالعقر يا صاح جبنت * كتائبه و استورد الموت معلما \r\n\r\n","description":"","footnote":"","page_name":" 291 ","page_number":291},
  {"content":"\r\n\r\n اصيب و لم اشهد و لو كنت شاهدا * تسليت ان لم يجمع الحىَّ مأتما\r\nو فى غير الايام يا هند فاعلمى * لطالب و تر نظرة ان تلوَّما\r\nفعلى ان مالت بى الريح ميلة * على ابن ابى ذبان ان يتندما\r\nأ مسلم ان تقدر عليك رماحنا * نذقك بها قىء الاساود مسلما\r\nو ان نلق للعباس فى الدهر عثرة * نكافئه باليوم الذى كان قدما\r\nقصاصا و لم نعد الذى كان قد أتى * الينا و ان كان ابن مروان اظلما\r\nتعلم ان زلت بك النعل زلة * و اظهر اقوام حياء مجمجما\r\nمن الظالم الجانى على اهل بيته * اذا احضرت اسباب امر و ابهما\r\nو انا لعطافون بالحلم بعد ما * نرى الجهل من فرط اللئيم تكرماً\r\nو انا لحلالون باثغر لا نرى * به ساكنا الا الخميس العرمرما\r\nنرى ان للجيران حقا و ذمة * اذا الناس لم يرعو الذى الجار محرما\r\nو انا لنقرى الضيف من قمع الذرى * اذا كان و فد الرافدين تحشما \r\nيعنى : درازى اين شب نميخواهد كوتاه و تباه شود . هم و غم هم قلب مهجور ترا ( خود را گويد ) تحريك كرده و بهيجان آورده است . من بيدار ماندم و حال اينكه ام خالد ( همسر يا معشوقه ) با من بيدار نماند . چشم من مدت يك سال خواب را بر خود حرام كرد . بىخوابى من براى كسى بود كه فقدان او عشيره را تباه كرد . مرگ او را دعوت كرد و او اجابت نمود و تسليم شد . من اى دوست براى شهريارى مىگريم كه در محل عقر لشكرهاى او دچار جبن و ترس شدند و خود او مرگ را آشكارا پذيرفت .\r\nاو در آنجا دچار شد و من اگر شاهد و حاضر بودن تسلى حاصل مىكردم كه لااقل گروه ما دچار ماتم نمىشدند ( كه من زنده ماندم و دچار شدم ) . در تغيير و تبديل احوال روزگار اى هند ( همسر يا معشوقه ) بدان كه براى كينه‌جو ملامتى در كار هست ( كه نتوانست انتقام بكشد ) . شايد من اگر باد مساعد بوزد و من متمايل شوم از ابو ذبان ( مگس ) انتقام بكشم و او را ( از كردار زشت ) پشيمان كنم . ( ابو ذبان كنيهء عبد الملك بود كه چون او مىخوابيد دهانش باز مىماند و مگس\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nبر دهانش مىنشست ) .\r\nاى مسلم ( مخفف مسلمه بفتح ميم كه فرزند عبد الملك و قاتل يزيد بن مهلب بود ) اگر نيزه‌هاى ما بر تو مسلط شود . ما بالا آوردهء شيران را به تو مىداديم اى مسلمه .\r\n( ندا مكرر است ) . اگر روزگار عباس را دچار لغزش كند مايه و كيفر كار گذشته را به او ميدهيم . ما از او قصاص مىگيريم و از جزاى كردار او تجاوز نمىكنيم . اگر چه باز فرزند مروان ( در كار خود ) ستمگرتر است . ( و مستوجب كيفر بدتر مىباشد ) .\r\nتو خواهى دانست اگر نعل ( پاى ) تو لغزيد و اقوام حياء ( دليرى ) خود را آشكار كنند كدام يك از ما و شما نسبت بخاندان خود بيشتر ستم و جنايت كرده است اين در صورتى خواهد بود كه اسباب و علل كارى كه مبهم است احصاء شود . ما كسانى هستيم كه با عفو و بردبارى تعطف مىكنيم و از روى كرم از نادانان كه بسبب پستى در گمراهى افراط مىكنند . عفو مىكنيم ، ما مرزبانانى هستيم كه در مرز اقامت مىكنيم . در آنجا جز لشكر دلير و انبوه ديگرى سكنى نمىكند . ما براى همسايگان قائل بحقوق و حمايت هم جوار هستيم اين هنگامى مىباشد كه مردم حق همسايه را نمىشناسند در صورتى كه همسايه در حريم آنها پناه مىبرد ، ما كسانى هستيم كه طعام مهمان را از كوهان شتر فراهم و مهمان‌نوازى مىكنيم . اين در حالى خواهد بود كه واردين و مهمانان و نمايندگان پياپى وارد مىشوند .\r\nاو ( شاعر سابق الذكر ) در ماتم او ( فرزند مهلب ) مرثيه بسيار گفته است . اما ابو - عيينة بن مهلب . هند دختر مهلب از يزيد بن عبد الملك براى او امان گرفت . او هم به او امان داد . عمر و عثمان به حال خود ماندند تا زمان اسد بن عبد الله قسرى كه امير و والى خراسان بود ، براى آن دو امان گرفت . او براى آنها امان نوشت و آنها وارد خراسان شدند .\r\n( قطنه ) ، با نون ، او ثابت بن كعب بن جابر عتكى ازدى بود كه يك چشم او در خراسان ( در جنگ ) كور شد كه او بر آن چشم پنبه ( قطنه ) گذاشت كه بدان صفت معروف شد . دربارهء او و ثابت بن قطبه كه با حرف با ، باشد اشتباه مىشود ( قطنه\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nو قطبه ) كه اين يكى خزاعى مىباشد و آن ديگر عتكى بوده است .\r\n\r\nبيان امارت مسلمه در عراق و خراسان\r\nچون مسلمة بن عبد الملك از جنگ يزيد بن مهلب آسوده شد ، برادرش يزيد بن عبد الملك امارت و ايالت كوفه و بصره و خراسان را به او واگذار كرد . او هم محمد بن عمرو بن وليد را به حال خود در ايالت كوفه گذاشت . در بصره هم بعد از انقراض خاندان مهلب شبيب بن حارث تميمى حكومت را بر عهده گرفت . مسلمه هم ( او را عزل كرد ) عبد الرحمن بن سليمان كلبى را نصب نمود . رياست شرطه و كار - آگاهى را بعمرو بن يزيد تميمى سپرد ، عبد الرحمن خواست اهل بصره را احضار كند و بكشد ( ياران آل مهلب ) عمرو مانع قتل ( عام ) شد و از او مدت ده روز مهلت خواست . بمسلمه نوشت و مسلمه او را ( عبد الرحمن ) از حكومت بصره عزل و عبد الملك بن بشر بن مروان را بجاى او نصب نمود .\r\nعمرو بن يزيد را هم به حال خود گذاشت كه رئيس شرطه ( پليس ) و كار - آگاهى بود .\r\n\r\nبيان امارت خذينه از طرف مسلمه در خراسان\r\nمسلمه امارت خراسان را بسعيد بن عبد العزيز بن حارث بن حكم بن ابى العاص ابن اميه ( عم‌زادهء او ) واگذار نمود . او را خذينه مىگفتند . علت اين لقب و صفت اين بود كه او مرد آرام و خوشگذران و نمر و نعمت‌پرست بود . روزى شهريار ابغر بر او وارد شد . او جامه‌هاى رنگارنگ پوشيده و در اطراف او چيزهاى ملون و رنگارنگ بسيار بود . چون شهريار خارج شد از او پرسيدند : امير را چگونه ديدى ؟ - گفت : خذينه ! كه بدان صفت ملقب گرديد . خذينه هم بمعنى كدبانو است ( خاتون ) سعيد هم دختر مسلمه را بزنى داشت كه بدان سبب بايالت خراسان رسيد .\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nچون مسلمه خراسان را بسعيد واگذار كرد . او بمقر امارت خود رفت و شعبة بن ظهير نهشلى را بحكومت سمرقند منصوب كرد . او هم رفت و بر سغديان وارد شد . اهل سمرقند مرتد و كافر شده بودند .\r\nآنها در زمان ايالت عبد الرحمن بن نعيم مرتد شدند و بعد تن به صلح دادند .\r\nشعبه هم براى سغديان خطبه و بيان نمود . اعراب ساكن محل ( سمرقند ) را هم سرزنش و توبيخ نمود و آنها را مردم جبان خواند و گفت : من ميان شما يك مجروح نمىبينم و نالهء يك دردناك نمىشنوم . آنها عذر خواستند كه امير آنها علباء ابن حبيب عبيدى آنها را جبان و بازنشسته از جنگ نموده است . سعيد تمام عمال عبد الرحمن ابن عبد اللّه را كه در زمان عمر بن عبد العزيز امير بود بازداشت نمود و بعد رها كرد .\r\nبسعيد اطلاع داده شد كه جهم بن زحر جعفى و عبد العزيز بن عمرو بن حجاج و منتجع بن عبد الرحمن ازدى و چند تن ديگر كه عدهء آنها هشت تن بوده از امراء يزيد بن مهلب بشمار مىرفتند كه اموالى بدست آورده و پنهان داشته‌اند . او آنها را در محل قهندز مرو ( كهن‌دژ ) بازداشت . جهم بن زحر را هم بر خر سوار كرد و در شهر گردانيد و رسوا نمود . دويست تازيانه هم به او زد . پس از آن او و هشت تن ديگر را كه با او حبس شده بودند بورقاء بن نصر باهلى سپرد او از نگهدارى ( و عذاب ) آنها استعفاء داد و او پذيرفت و ايشان را بعبد الحميد بن دثار و عبد الملك بن دثار و زبير بن نشيط مولاى باهله سپرد . آنها جهم بن زحر را با شكنجه كشتند . همچنين عبد العزيز و منتجع را كشتند . جماعت ديگرى را سخت رنج دادند تا بمرگ نزديك شدند . قعقاع را هم سخت شكنجه دادند . آنانى كه در زندان‌ها بودند با تحمل رنج بسيار در گوشهء زندان ماندند تا آنكه تركان و سغديان حمله نمودند . سعيد دستور داد كه آنها را آزاد كنند . سعيد هميشه مىگفت : خداوند زبير را زشت بدارد كه او جهم را كشت .\r\n\r\n","description":"","footnote":"","page_name":" 295 ","page_number":295},
  {"content":"\r\n\r\n\r\nبيان بيعت هشام و وليد\r\nچون يزيد بن وليد براى جنگ يزيد بن مهلب لشكر كشيد و مسلمة بن - عبد الملك برادر جود و عباس بن وليد بن عبد الملك برادرزادهء خود را بفرماندهى سپاه منصوب كرد ، چنان كه شرح آن گذشت ، به او گفتند : اى امير المؤمنين اهل عراق مردمى خائن غدار و عهدشكن و گزاف‌گو و فتنه‌جو مىباشند و ما بجنگ آنها مىرويم از اين مىترسيم كه آنها شايع كنند كه امير المؤمنين درگذشت و آن شايعات ما را سست كند بهتر اين است كه عبد العزيز بن وليد را بولايت عهد خود منصوب كنى كه اين كار پسنديده خواهد بود . مسلمة بن عبد الملك شنيد نزد برادرش رفت و گفت : اى - امير المؤمنين كدام يك را بيشتر دوست دارى برادر يا برادرزادهء خود را . گفت : برادر .\r\nگفت : بنابر اين برادرت بخلافت احق و اولى مىباشد . يزيد گفت اگر از فرزندانم بگذرد برادرزادهء من احق و اولى خواهد بود چنان كه يادآورى كردم . گفت :\r\nفرزندت هنوز به حد بلوغ نرسيده بهتر اين است كه براى هشام برادرت بيعت كنى و بعد از او براى فرزندت وليد . سن وليد در آن زمان يازده سال بود او هم براى هشام بن عبد الملك و بعد از او براى فرزند خود وليد بن يزيد بيعت گرفت . ماند تا پسرش به حد بلوغ رسيد هر گاه او را مىديد مىگفت : خداوند جزاى تو را بدهد كه ميان من و تو هشام را حايل و فاصل گذاشت .\r\n\r\nبيان جنگ و حملهء تركها\r\nچون سعيد بامارت خراسان رسيد مردم او را ضعيف و ناتوان دانستند و لقب جذينه ( خاتون - كدبانو ) را بر او منطبق و مصدق نمودند او شعبه را نخست بحكومت سمرقند نصب سپس عزل كرد . تركها بتسخير اين شهر و سامان طمع كردند . خاقان ( ترك ) آنها را جمع و سوى سغد روانه نمود . فرمانده تركان كورصول بود . سپاه\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nترك بمدد سغديان رسيد و در محل قصر باهلى لشكر زدند . يكى از بزرگان آن بوم ( يكى از دهقانان بزرگ - ملوك الطوائف ) از يك زن باهلى ( قبيلهء باهلهء عرب ) خواستگارى كرد و خواست به زور او را همسر خود كند . آن زن ( عرب ) مقيم آن قصر بود و به او تن نداد . در آن كاخ صد مرد ( عرب ) با خانوادهء خود اقامت داشتند .\r\nدهقان بزرگ براى ربودن آن زن جنبيد و شوريد و نيروى خود را به كار برد .\r\nدر آن هنگام حاكم و امير سمرقند بعد از عزل شعبه ، عثمان بن عبد اللّه بن مطرف بن - شخير از طرف سعيد بود . تركان بفرماندهى كورصول خواستند قلعه را بگشايند و دژداران و زن و فرزند آنان را گرفتار كنند . سكنه قلعه هم به حاكم سمرقند نوشتند و از او يارى خواستند و با همان حال ترسيدند مدد دير برسد و مغلوب شوند ناگزير با تركها صلح كرده چهل هزار ( درهم ) به آنها دادند و عدهء هفده مرد گروگان به آنها سپردند . عثمان هم مردم را براى نجات اهل قصر دعوت و استغاثه كرد . مسيب بن بشر رياحى با چهار هزار مرد از قبايل مختلف ( عرب ) داوطلب شدند كه ميان آنان شعبة بن ظهير و ثابت قطنه و ديگر كسان از دليران بودند . چون تجمع كردند و لشكر زدند مسيب ( فرمانده ) به آنها گفت : شما بميدان جنگ خاقان مىرويد هيچ پاداش و عوضى از جانبازى جز بهشت نخواهيد داشت و اگر عار فرار را بر خود هموار كنيد كيفر شما دوزخ خواهد بود . هر كه نخواهد و نتواند بر گردد . عدهء هزار و سيصد تن از لشكر او بازگشتند مسافت يك فرسنگ لشكر كشيد و باز گفتهء خود را تكرار كرد باز هزار تن ديگر بازماندند . راه خود را گرفت و رفت چون به دو فرسنگى تركان رسيد لشكر زد . ترك خاقان كه شهريار « قى » بود نزد آنها رفت و گفت : در اين سامان هيچ يك از دهقانان نمانده كه از تركها متابعت نكرده باشد . همه با تركان بيعت كردند جز من . من هم سيصد مرد جنگى دارم كه زير فرمان تو خواهند بود . من هم اين خبر را به تو ( مسيب ) مىدهم كه دژداران ناگزير با تركها صلح كرده و مبلغ چهل هزار ( درهم ) داده و هفده مرد گروگان نزد آنان سپردند تا صلح برقرار شود . چون تركها شنيدند كه شما لشكر كشيديد عدهء هفده تن را كشتند و تصميم گرفتند روز بعد جنگ را\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nآغاز و قصر را فتح كنند . مسيب دو نماينده برگزيد . يكى عرب و ديگرى عجم ( ايرانى ) بودند . آنها را در خفا فرستاد كه تجسس كنند و خبر بگيرند و بدهند . آن دو مرد يك شب تاريك راه ناهموار را طى كردند تا بكاخ رسيدند . تركها از هر سو قصر را محاصره كرده و آب را به روى محصورين بسته بودند كه هيچ يك از دژداران به آب نمىرسيدند آن دو نماينده بكاخ نزديك شدند . ديده‌بان آنها را ديد و نهيب داد آن دو مرد گفتند : عبد الملك بن دثار حاضر شود . ديده‌بان به او خبر داد و او رسيد به او مژده دادند كه مسيب با دليران خواهد رسيد و نيز از او پرسيدند كه آيا مىتوانيد يك روز و يك شب پايدارى كنيد تا مدد برسد ؟ گفت : ما تصميم گرفته بوديم كه فردا اول زنان خود را پيشاپيش بميدان جنگ بفرستيم و خود بدنبال آنها جانبازى كنيم تا همه زن و مرد در نبرد يكباره كشته شويم ( ناموس نباشد كه از آن دفاع كنيم ) .\r\nآن دو نماينده نزد مسيب برگشتند و از وضع آنها خبر دادند . مسيب باز باتباع خود گفت : من بجنگ اين دشمن مىروم . هر كه بخواهد برگردد زودتر برگردد . در آن هنگام هيچ يك از اتباع حاضر نشد كه بازگردد همه با او بر مرگ بيعت كردند . روز بعد هنگام بامداد دليران خود را بميدان كشيد .\r\nكاخ هم بسبب آبى كه تركها گرداگرد روان كرده بودند محفوظ گرديد .\r\nچون ميان او و تركها فاصله بنيم فرسنگ رسيد تصميم گرفت كه شبيخون بزند . چون شب فرا رسيد اتباع خود را بدليرى و پايدارى و بردبارى توصيه و تشويق و تشجيع نمود و گفت : شعار شما يا محمد باشد . هرگز گريختگان را پى نكنيد تا بتوانيد چهار پايان دشمن را بىپا كنيد . بزنيد و مركب بيندازيد كه چهارپايان دست و پاى دشمن را خواهند گرفت و بدتر و سخت‌تر از شما در نبرد خواهند بود .\r\nعدهء شما هم كم نيست زيرا هفتصد شمشير كه يكباره زده شود لشكر را ناتوان و خوار مىكند حتى اگر عدهء لشكر فزون از حد و عد باشد . فرماندهى ميمنه را بكثير دبوسى ( گرزدار ) و ميسره را بثابت بن قطنه واگذار كرد كه از قبيلهء ازد بود . چون نزديك تركان شدند تكبير گفتند كه هنگام سحر بود . تركها شوريدند و شتاب\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nكردند . مسلمين به آنها آميختند و آويختند و زدند و چهارپايان را بىپا كردند .\r\nمسيب خود با عده‌اى از مردان پياده شد و سخت نبرد كرد . دست راست بخترى مرائى بريده شد او دليرانه شمشير را با دست چپ گرفت و جنگ نمود . دست چپ او هم بريده شد ، او بدين گونه از خود دفاع كرد تا از تاب و توان افتاد و شهيد گرديد .\r\nثابت قطنه ، يكى از بزرگان ترك را زد و كشت .\r\nنيروى ترك منهدم و سپاه ترك منهزم گرديد . منادى مسيب ندا داد كه گريختگان را دنبال مكنيد . آنها از فرط رعب و بيم نمىدانند كه آيا كسى آنها را دنبال مىكند يا نه . سوى كاخ شتاب كنيد و هر چه مىتوانيد با خود ببريد ( براى محصورين تشنه ) . آنها را دريابيد و نجات دهيد . هر كه بتواند پياده برود همراه خود بياوريد و هر كه نتواند خود او را حمل كنيد . هر كه زن يا كودك يا ناتوانى را بردارد و نجات دهد اجر او با خداست و در حساب خداوند خواهد بود و هر كه نخواهد براى خدا اين بار بكشد چهل درهم مزد خواهد داشت . اگر در كاخ يك هم - پيمان ( ذمى - غير مسلمان كه تحت حمايت اسلام باشد ) باشد او را همراه خود بياوريد يا بر دوش حمل كنيد . آنها هم هر كه در كاخ بود بيرون كشيدند . تركان گريخته نزد خاقان برگشتند . او سپاه شكست خورده را در كاخ خود پذيرفت و طعام داد .\r\nآن عده راه سمرقند را گرفتند و محصورين نجات يافتند . تركها باز بميدان برگشتند .\r\nكشتگان خود را به خون آغشته و كاخ را از سكنه تهى ديدند . گفتند : آنان كه اين كار را كردند انسان نبودند ( جن بودند ) . ثابت قطنه دربارهء آن هنگامه چكامه گفت :\r\n فدت نفسى فوارس من تميم * غداة الروع فى ضنك المقام\r\nفدت نفسى فوارس اكتفونى * على الاعداء فى رهج القتام\r\nبقصر الباهلى و قد رأونى * احامى حيث ضربه المحامى\r\nبسيفى بعد حطم الرمح قدما * اذودهم بذى شطب حسام\r\nاكر عليهم اليحموم كرا * ككر الشرب آنية المدام\r\nاكر به لدى الغمرات حتى * تجلت لا يضيق به مقامى \r\n\r\n","description":"","footnote":"","page_name":" 299 ","page_number":299},
  {"content":"\r\n\r\n فلو لا الله ليس له شريك * و ضربى قونس الملك الهمام\r\nاذا لسعت نساء بنى دثار * امام الترك بادية الخدام\r\nفمن مثل المسيب فى تميم * ابى بشر كقادمة الحمام \r\nيعنى : جانم فداى سواران دلير تميم باد كه آنها هنگام خطر و بيم در جاى تنگ جانبازى كردند . جانم فداى دليرانى باد كه مرا يارى و پشتيبانى كردند در قبال دشمن هنگام برانگيختن گرد و غبار در پيرامون قصر باهلى . آنها ديدند چگونه من دليرى و دفاع ميكردم در حالى كه مدافعان قصر زيان ديده بودند .\r\nمن پس از شكسته و خرد شدن نيزه با شمشير تيز دم آنها را ميزدم و ميراندم و دفاع ميكردم . من اسب خود را پياپى بحمله و كر وادار ميكردم انگار باده‌خواران پياپى جامها را ميگرفتند و مىدادند ( براى من حملهء پياپى آسان و مانند شرب مدام بود كه بتاخت ولع و اصرار و تكرار داشتم ) . اگر ارادهء خداوند كه بىهمباز است نبود و اگر شمشير من ، قونس ، شهريار بزرگوار ترك را نميزد ( و نميكشت ) زنان بنى دثار ( دژبان ) گرفتار و پيشاپيش سپاه ترك رسوا و رو باز رانده مىشدند . كيست مانند مسيب با ( قوم خود ) بنى تميم كه ابو بشر است مانند بالهاى گشودهء كبوتران پيشاپيش حمله و دليرى ميكرد .\r\nمعاوية بن حجاج طائى در آن شب يك چشم خود را از دست داد دستش هم از كار افتاد . او از طرف سعيد حاكم يكى از شهرستانها شده بود . مقدارى از عايدات به حساب او مانده بود . سعيد او را بشداد بن خليهء باهلى سپرد كه شكنجه دهد و مال را از او بازستاند . شداد شديداً بر او سخت گرفت . معاويه گفت : اى گروه قيس ( قوم شداد ) من براى حمايت قصر باهلى در حالى رفتم كه توانا و نيرومند و سخت - گير بودم . يك چشم خود را از دست دادم ( اعور شدم ) يك دست من هم از كار افتاد و شل شد . من در آن هنگام دليرانه جنگ كردم تا محصورين را نجات دادم ، آن هم پس از اينكه نزديك بود كشته و اسير و گرفتار و نابود شوند . اكنون اين رفيق شما ( يكى از افراد قبيلهء شما ) با من چنين رفتار مىكند . شما او را از آزار من باز داريد .\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nآنها ( طايفهء قيس ) او را وادار كردند كه آزادش كند . او را رها كرد .\r\nيكى از محصورين كاخ باهلى چنين گويد : چون آنها ( نجات دهندگان ) حمله كردند ما پنداشتيم كه روز رستاخيز فرا رسيده زيرا چكاچك شمشير و شيههء اسبها و همهمهء دليران و تصادم آهن را بشدت ميشنيديم .\r\n\r\nبيان جنگ و غزاى سغد\r\nدر آن سال سعيد خذينه از نهر گذشت و سغديانرا براى غزا قصد كرد .\r\nآنها پيمان را شكسته و با تركان هم عنان شده بودند كه بر مسلمين تاخت .\r\nنمودند . مردم بسعيد گفتند : تو جنگ و غزا را ترك كردى كه تركها گستاخ شدند و سغديان آنان را يارى نمودند . او ( با لشكر خود ) از رود گذشت و سغد را قصد كرد .\r\nدر عرض راه با گروهى از تركها روبرو شد و آنها را منهزم نمود . سعيد گفت : آنها را دنبال مكنيد زيرا سغد باغ و بوستان امير المؤمنين است ( مبادا از دست برود ) .\r\nشما در شكست و فرار آنها قصد داريد كه همه را نابود و تباه كنيد ( كه آن سامان ويران شود ؟ ) مگر نه اين است كه شما اهل عراق چند بار با خلفاء نبرد كرديد ؟ آيا آنها شما را يكباره نابود كردند ؟\r\nسورة بن حر ، بحيان نبطى گفت : اى حيان از پى كردن آنان برگرد . گفت :\r\nآنها نعمت خداوند هستند ( كه بايد بما برسد ) من از تعقيب آنان باز نمىگردم .\r\nگفت : اى نبطى ( بيگانه ) برگرد . گفت روى ترا بيگانه كند . مسلمين تعقيب را ادامه دادند تا بيك وادى رسيدند كه ميان آنها و مرز بود . بعضى از آن وادى گذشتند كه ناگاه تركها از كمين‌گاه بيرون آمده بر آنها حمله كردند . مسلمين كه به آن كمين دچار شده بودند ناگزير پا بگريز برداشتند چون بوادى رسيدند ( برگشتند ) پايدارى نمودند تا تركان برگشتند . گفته شده است آنهايى كه گريختند نگهبانان يك پاسگاه بودند كه ناگاه دچار هجوم ترك شدند كه در جنگل پنهان شده بودند و بر آنها تاخت كردند . فرمانده خيل مسلمين هم شعبة بن ظهير بود . چون\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nخواست سوار شود تركها به او مهلت ندادند ناگزير پياده جنگ كرد تا كشته شد .\r\nپنجاه تن از مسلمين هم كشته شدند و بقيهء پاسداران گريختند . خبر بمسلمين رسيد . خليل بن اوس عبشمى يكى از بنى ظالم ( قوم ) سوار شد و فرياد زد : اى بنى تميم سوى من شتاب كنيد من خليل هستم . عده‌اى بمتابعت وى شتاب كردند او با همان عده بر دشمن حمله كرد و از ادامهء هجوم بازش نمود تا امير با سپاهيان رسيد . خليل هم از آن روز فرمانده خيل بنى تميم شد تا امارت بنصر بن سيار رسيد ، بعد از او رياست سواران ببرادرش حكم بن اوس واگذار شد .\r\nيك سال بعد عده‌اى از مردان بنى تميم را به محل « ورعسر » فرستاد . آنها با خود گفتند اى كاش با عدو روبرو شويم كه كار وى را بسازيم و او را برانيم . سعيد چنين عادت داشت كه اگر عده‌اى را روانه كند و آن عده مال بربايد و اسير بگيرد اسراء را آزاد مىكرد و غارتگران را كيفر مىداد . هجرى شاعر دربارهء او گفت :\r\nسريت\r\n الى الاعداء تلهو بلعبة * و أيرك مسلول و سيفك مغمد\r\nو انت لمن عاديت عرس خفية * و انت علينا كالحسام المهند \r\nيعنى : تو سوى دشمن رفتى در حالى كه با عروسك بازى مىكردى ( كودكى ) فلان تو كه تصريح بدان مخالف ادب است اخته و شمشير تو در نيام است . تو براى دشمن در خفا همخوابه و عروس نهانى هستى و ضد ما يك شمشير هندى مىباشى . ( اين دو بيت ملحن آمده زيرا قافيه بيت نخستين كه مغمد باشد بضم آمده و قافيه بيت دوم كه مهند باشد مكسور است شايد مؤلف متوجه اين لحن نشده باشد و گر نه بدان اشاره مىكرد ) .\r\nسعيد براى مردم بار سنگينى شده بود او را ناتوان و ضعيف دانستند . مردى از بنى اسد ، اسماعيل نام ، با مروان بن محمد دوستى و تقرب داشت . روزى نام اسماعيل نزد خذينه ( سعيد ) برده شد گفت : آن « سلط » مرد فرومايه چيست و كيست ؟\r\nاسماعيل شنيد و گفت :\r\n زعمت خذينة اننى سلط * لخذينة المرآة و المشط \r\n\r\n","description":"","footnote":"","page_name":" 302 ","page_number":302},
  {"content":"\r\n\r\n و مجامر و مكاحل جعلت * و معازف و بخدها نقط\r\nأ فذاك ام زغف مضاعفة * و مهند من شأنه القط\r\nلمقرس ذكر اخى ثقة * لم يغذء التأنيث و اللقط \r\nيعنى : خذينه ( او را بتأنيث خطاب كرده است ) ادعا مىكند كه من زبان دراز ( بىباك و فرومايه ) هستم . خذينه در خور آينه و شانه است ( مرد نيست ) . براى خذينه مجمرها و سرمه‌دانها ضرورت دارد ، همچنين آلات موسيقى و طرب . در رخسار خذينه ( كدبانو ) نقطه بايد خال باشد . آيا مرد چنين باشد يا براى مرد زره محكم و شمشير هندى كه برنده باشد ضرورت دارد ؟ براى كمان‌دار كه مذكر ( نر ) و مورد اعتماد و وثوق باشد كه تأنيث و نامردى به او راه نيافته همان اسلحه ضرورت دارد ( نه براى خاتون ) .\r\n\r\nبيان مرگ حيان نبطى\r\nما پيش از اين دربارهء حيان در شرح قتل قتيبه نوشته بوديم ، او پس از آن بيشتر ترقى كرد و در خراسان سالارى و برترى يافت ، چون سورة بن حر به او گفت : اى نبطى ( بيگانه - قويم كه ساكن بين النهرين و غير عرب بودند ) . او بسوره پاسخ داد و گفت : خداوند روى ترا نبطى كند ( بيگانه كند ) چنان كه گذشت . سوره از گستاخى او دلتنگ شد و رشك برد ، بسعيد خذينه ( امير ) گفت : بدترين و سخت - ترين دشمنان عرب اين بندهء ( گستاخ ) است همچنين نسبت بوالى و امير . او خراسان را بر قتيبه بر انگيخت و او خواه و نخواه بر تو خواهد شوريد و پس از تمرد و قيام در يكى از دژها پناه خواهد برد . سعيد به او گفت : هيچ كس بر اين سخن آگاه نشود . آنگاه سعيد در محفل خود شير خواست ( بجاى باده و چاى امروز ) . دستور داده بود كه زر را بسايند و با شير بياميزند و در جام حيان بريزند ( طريقهء سم آن زمان ) . حيان ساغر شير پر زهر را گرفت و نوشيد سپس خود سعيد با ياران خود چهار فرسنگ راه دويدند و برگشتند . ( از عبارت مفهوم مىشود كه همه با هم شير آميخته بزهر را نوشيدند و\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nسعيد و ياران او براى علاج آن دويدند تا از تأثير سم يا زر سائيده بكاهند ولى تصريح كرده كه زهر را در جام حيان ريخته بودند نه جام ديگران ) . حيان چهار روز زنده ماند و بعد درگذشت كه ما شرح آن را در آينده بيان خواهيم كرد بخواست خداوند .\r\n\r\nبيان عزل مسلمه از ايالت عراق و خراسان و نصب ابن هبيره\r\nعلت آن عزل اين بود كه او امير و والى عراق و خراسان شد ( و در مدت ايالت ) چيزى از خراج نپرداخت . يزيد بن عبد الملك هم از عزل او شرم داشت . به او نوشت براى خود جانشين اختيار كن و سوى ما رهسپار باش . گفته شده است مسلمه با عبد العزيز بن حاتم بن نعمان دربارهء سفر خود و ملاقات يزيد مشورت كرد . او گفت : آيا تو مشتاق ديدار هستى كه چنين نيست زيرا تازه او را ديده بود . گفت : چاره نيست بايد نزد او بروم . گفت : بدانكه تا محل امارت خود را ترك كنى با والى جديد روبرو خواهى شد . مسلمه راه شام را گرفت كه در عرض راه با عمر بن هبيرهء فزارى روبرو شد كه او با بريد تند سير عراق را قصد مىكرد . از او پرسيد براى چه شتاب مىكنى و كجا مىروى ؟ عمر گفت : امير المؤمنين مرا براى جمع اموال بنى مهلب روانه كرده است . چون از او دور شد مسلمه ، عبد العزيز بن حاتم را احضار كرد و خبر سفر ابن هبيره را به او داد . او گفت : من پيش از اين به تو گفته ( پيش بينى كرده ) بودم . مسلمه گفت : او براى جمع اموال بنى مهلب آمده است . گفت : اين گمان از خبر شگفت‌آورتر است . ابن هبيره كه امير جزيره بود از امارت خود عزل و بعراق فرستاده مىشود كه اموال بنى مهلب را جمع كند و در اين حال براى تو ( كه امير هستى ) يك نامه هم نوشته نمىشود كه او براى چنين كارى برگزيده شده است ؟ ! اندك مدتى نگذشت كه خبر رسيدن ابن هبيره ( بعراق ) و عزل تمام عمال و حكام او ( مسلمه ) رسيد كه آنها را سخت در فشار و بازخواست گذاشت . فرزدق در اين باره گفت :\r\n راحت بمسلمة البغال عشية * فارعى فزارة لا هناك المرتع \r\n\r\n","description":"","footnote":"","page_name":" 304 ","page_number":304},
  {"content":"\r\n\r\n عزل ابن بشر و ابن عمر و قبله * و اخو هراة لمثلها يتوقع \r\nيعنى : استرهاى مسلمه كه حامل او بوده است شبانه رفتند . اى قوم فزاره ( قوم امير جديد ) آزادانه بچريد كه اين چراگاه براى شما گوارا مباد .\r\nفرزند بشر عزل شد و قبل از او هم فرزند عمرو معزول شده بود و خداى هرات هم منتظر مثل آن ( عزل ) مىباشد :\r\nمقصود از ابن بشر ، عبد الملك بن بشر بن مروان و ابن عمرو محمد خالدار و خداى هرات سعيد خذينه است .\r\nاما آغاز كار ابن هبيره كه بايالت و امارت عراق كشيد اين است كه او از باديه و صحرا از قوم بنى فزاره آمده و در سپاه منتظم شده بود . او يكى از جنگجويان محسوب گرديد . او در همان زمان مىگفت : اميدوارم كه روزگار سپرى نشود تا مرا امير و والى عراق كند . او با عمرو بن معاويهء عقيلى به قصد روم براى غزا رفته بود .\r\nبراى عمرو اسبى سر سخت و چموش آورده بودند كه كسى ياراى سوارى آن را نداشت . - گفت : هر كه بتواند بر اين اسب سوار شود من آن اسب را به او مىبخشم .\r\nعمر بن هبيره برخاست و بر كنار اسب ايستاد و اندك اندك نزديك شد بحديكه در معرض لگد اسب واقع گرديد . ناگاه جست و بر زين اسب سوار شد ( اسب را غافلگير كرد ) و اسب را مالك گرديد . چون مطرف بن مغيرة بن شعبه حجاج را از امارت خلع ( و تمرد ) كرد .\r\nعمر بن هبيره با لشكرى كه به قصد مطرف روانه شده بود همراه بود كه در پيرامون شهر رى دو لشكر بمقابلهء يك ديگر پرداختند . ناگاه ابن هبيره بمتابعت مطرف تظاهر كرد و از لشكر جدا و بمتمردين ملحق گرديد كه مطرف او را پيرو خود پنداشت . چون جنگ واقع شد و طرفين بحمله و نبرد شتاب كردند ابن هبيره مطرف را كشت و سر او را گرفت و نزد امير برد . امير لشكر هم عدى بود كه به او پاداش داد و او را با سر بريده نزد حجاج فرستاد . حجاج هم او را با همان سر نزد عبد الملك روانه كرد . عبد الملك هم قريهء\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nبيرزه ( شاميان آن را برزه گويند ) كه نزديك دمشق است به او بخشيد . او باز نزد حجاج برگشت . حجاج هم او را نزد كردم بن مرثد فزارى فرستاد كه از او مالى را كه در دست او بود ( خراج ) بستاند ( با قوه ) . او توانست آن مال را بگيرد و پس از دريافت آن يكسره نزد عبد الملك روانه شد و به او گفت : من در پناه امير المؤمنين هستم زيرا حجاج مرا آسوده نخواهد گذاشت . چون من پسر عم او مطرف بن مغيره را كشته و سرش را نزد امير المؤمنين آورده‌ام ، و چون برگشته‌ام او قصد قتل مرا كرد و من از آن بيم دارم كه او مرا دچار كارى كند كه هلاك من در انجام آن كار باشد .\r\nبه او گفت ( عبد الملك ) : تو در پناه من هستى او هم نزد عبد الملك ماند . حجاج هم در - بارهء او بعبد الملك نوشت كه او مال را دريافت كرده و گريخته است . عبد الملك بحجاج پيغام داد كه از تعقيب او خوددارى كن . يكى از فرزندان عبد الملك دختر حجاج را بزنى گرفت . ابن هبيره هم براى آن زن هميشه هدايا مىفرستاد و مىنواخت و آسايش وى را ميسر مىكرد . آن زن به پدر خود ( حجاج ) نامه نوشت كه اين مرد ( عمر ) در حق من نيكى بسيارى كرده است حجاج هم به او نوشت كه هر كارى كه ( عمر ) دارد از من بخواهد . ( او كارها و درخواستهاى عمر را انجام مىداد ) .\r\nكار او در شام بالا گرفت . چون عمر بن عبد العزيز بخلافت رسيد ، او را بحكومت و امارت جزيره منصوب نمود . چون يزيد بخلافت نشست ، ابن هبيره دانست حبابه ( همسر او و دختر حجاج ) بر خليفه مسلط شد و قدرت يافت و هداياى خود را به آن زن ادامه داد و افزود . همچنين نسبت بيزيد هداياى بسيار مىفرستاد . آن زن كوشيد تا يزيد او را بايالت عراق منصوب نمود . ميان ابن هبيره و قعقاع بن خليد عبسى رقابت و حسد بود . قعقاع گفت : كسى بمقام ابن هبيره نخواهد رسيد . زيرا حبابه هنگام شب حامى اوست و هداياى او در روز روشن نگهدار و مدافع او مىباشد . چون حبابه درگذشت قعقاع گفت :\r\n هلم فقد ماتت حبابة سامنى * بنفسك يقدمك الذرى و الكواهل\r\nاغرك ان كانت حبابة مرة * تميحك فانظر كيف ما انت فاعل \r\n\r\n","description":"","footnote":"","page_name":" 306 ","page_number":306},
  {"content":"\r\n\r\nچند بيت بقيه هم دارد .\r\nيعنى : بيا با هم معارضه كنيم تا منزلت يكى از ما معلوم شود . زيرا حبابه مرد و تو از بلندى و مركب ارجمند سرنگون شدى . تو بدين مغرور شدى كه يك بار حبابه به تو مقام بخشيد . اكنون ببين ( پس از مرگ او ) چه كار مىتوانى بكنى ؟\r\nروزى ما بين او و قعقاع مشاجره رخ داد - . قعقاع به او گفت : اى فرزند فرومايگانه چه كسى ترا بر ما برتر كرده است ؟ - گفت : اسافل اعضاء زنان زيبا ترا بالا برد و سرها و نبردها مرا سرفراز كرده است . مقصود اين است كه چون عبد الملك با قوم عبس وصلت نمود موجب ترقى آنها گرديد كه مادر وليد و سليمان بن عبد الملك از بنى عبس بود .\r\n\r\nبيان آغاز دعوت بنى العباس\r\nدر آن سال ميسره نمايندگان خود را از عراق سوى خراسان فرستاد كه در آنجا دعوت ( خلافت ) بنى العباس را اظهار و ابلاغ كنند .\r\nعمرو بن بحير بن ورقاء سعدى نزد سعيد خذينه ( خاتون - كه والى خراسان بود ) رفت و گفت : در آنجا قومى پديد آمده كه سخن زشت ( تبليغ ضد بنى اميه ) مىرانند بشرح حال آنها هم پرداخت . سعيد آنها را احضار كرد و پرسيد شما كه و چه هستيد ؟ - گفتند : ما مردمى بازارگان هستيم - پرسيد : اين سخن كه از شما نقل و حكايت شده چه مىباشد ؟ گفتند : ما نمىدانيم . پرسيد : آيا براى دعوت و تبليغ آمده‌ايد ؟ - گفتند : ما سرگرم كار خود و مشغول تجارت مىباشيم وقت چنين سخنى را نداريم . عده‌اى از مردم مقيم خراسان كه بيشتر آنها از قبيلهء ربيعه و اهل يمن بودند حاضر شدند و گفتند : ما اينها را خوب مىشناسيم و ضمانت مىكنيم كه اگر چيزى ناپسند از آنها سر زد بر عهدهء ما خواهد بود . او آنها را آزاد كرد .\r\n\r\n","description":"","footnote":"","page_name":" 307 ","page_number":307},
  {"content":"\r\n\r\n\r\nبيان قتل يزيد بن ابى مسلم\r\nگفته شده : يزيد بن عبد الملك براى ايالت افريقا يزيد بن ابى مسلم را برگزيده و آن در سنهء صد و يك بود . گفته شده در اين سال ( صد و دو ) بوده است . علت قتل او اين بود كه او ميخواست ميان اهل اسلام كه شهرنشين بودند سيره و رفتار حجاج را به كار برد . زيرا حجاج در عراق تازه مسلمانان را كه قبلًا باج دهندهء غير مسلم بودند ، مجبور كرد كه به محل خود برگردند و باج ملل غير مسلمان را كما كان بپردازند ( اسلام آنها را نپذيرفت زيرا چون مسلمان مىشدند از باج و خراج ذمى معاف مىشدند ) . هر كه در عراق مسلمان شده بود به محل اقامت خود برگشت و باز باج را بر گردن گرفت و مردم همان جزيهء سابق را ، مانند هنگامى كه كافر بودند ، بايد بپرداختند .\r\nچون او ( يزيد والى افريقا ) بر انجام آن كار تصميم گرفت ، آنها بر قتل او تصميم گرفتند . او را كشتند و والى سابق را كه قبل از يزيد بود بامارت خود برگردانيدند . آن والى محمد بن يزيد بود و بر شهرها حكومت يافت و نزد ايشان بود . بيزيد بن عبد الملك هم نوشتند ما از طاعت خليفه دست نكشيديم . ولى يزيد بن ابى مسلم بر خلاف رضاى خداوند بما تكليف و تحميل كرد و ما ناگزير او را كشتيم و حاكم سابق ترا بجاى او نشانديم . يزيد بن عبد الملك به آنها نوشت كه من از كردار يزيد بن ابى مسلم خشنود نبودم و ايالت محمد بن يزيد را هم تجديد و تثبيت نمود .\r\n\r\nبيان بعضى حوادث\r\nدر آن سال عمر بن هبيره روم را از طريق و ناحيهء ارمنستان قصد و غزا نمود .\r\nدر آن هنگام او امير جزيره بود و آن قبل از امارت وى در عراق بوده است . در جنگ با روميان آنها را منهزم كرد و بسيار اسير گرفت . عدهء هفتصد تن از گرفتاران را هم كشت . عباس بن وليد هم در آن سال روم را قصد و شهر دلسه را فتح كرد .\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nدر آن سال عبد الرحمن بن ضحاك كه حاكم مدينه بود امير الحاج شده بود .\r\nوالى مكه هم عبد العزيز بن عبد اللّه بن خالد بود . امير و والى كوفه محمد بن عمرو ذو الشامه ( خالدار ) بود . قاسم بن عبد الرحمن بن عبد اللّه بن مسعود هم قاضى كوفه بود .\r\nعبد اللّه بن بشر بن مروان هم والى بصره بود تا زمانى كه عمر بن هبيره او را عزل نمود .\r\nوالى و امير خراسان هم سعيد خذينه و امير مصر اسامة بن يزيد بود .\r\n\r\nسنهء صد و سه\r\n\r\nبيان امارت سعيد حرشى در خراسان\r\nدر آن سال عمر بن هبيره ( امير عراق و ايران ) سعيد خذينه ( خاتون ) را از ايالت و امارت خراسان عزل نمود . علت عزل او اين بود كه مجشّر بن مزاحم سلمى و عبد اللّه بن عمير ليثى بر عمر بن هبيره وارد شدند و از رفتار خذينه شكايت نمودند . او را عزل و سعيد بن عمر بن حرشى را با حاء بى نقطه و شين نقطه‌دار نصب نمود . او از بنى حريش بن كعب بن ربيعة بن عامر بن صعصعة بود . در آن هنگام خذينه در پيرامون سمرقند بغزا بود كه خبر عزل خود را شنيد . ناگزير بازگشت و در سمرقند هزار مرد نبرد پادگان گذاشت .\r\nگفته شده : عمر بن هبيره بيزيد بن عبد الملك نامه نوشت و نام كسانى را برد كه در واقعهء عقر دليرى كرده و نامدار شده بودند . ولى نام سعيد حرشى را نبرده بود . يزيد گفت : چرا نام حرشى را نبرده است ؟ و بعمر بن هبيره نوشت : بايد حرشى را بايالت خراسان منصوب كنى . او ناگزير او را برگزيد و روانه كرد . او هم مجشر بن مزاحم سلمى را پيشاپيش فرستاد كه پيشكار وى باشد ( تا خود برسد ) .\r\nنهار بن توسعه گفت :\r\n\r\n","description":"","footnote":"","page_name":" 309 ","page_number":309},
  {"content":"\r\n\r\n فهل من مبلغ فتيان قومى * بان النبل ريشت كل ريش\r\nو ان اللّه ابدل من سعيد * سعيداً لا المخنث من قريش \r\nيعنى : آيا كسى هست كه برادمردان قوم من خبر بدهد كه پيكانها تيز و خوب تراشيده و آماده شده است . و نيز خبر بدهد كه خداوند بجاى سعيد يك سعيد ديگر برانگيخته كه او سعيد مخنث قريش نيست ( سعيد حرشى باشد ) .\r\nسعيد حرشى وارد خراسان شد . عمال سعيد خذينه ( خاتون ) را هم به حال خود گذاشت . مردى فرمان ايالت او را خواند و در ضمن غلط ( لحن - در نحو ) گفت .\r\nسعيد نهيب داد كه خاموش باش . بمردم هم گفت : هر چه شنيديد غلط كاتب و منشى بوده است . امير از آن غلط مبرى مىباشد .\r\nهنگامى كه حرشى وارد خراسان شد مردم در ميدان جنگ بمقابلهء دشمن پرداخته و دوچار نكبت و رنج شده بودند . حرشى خطبه كرد و دلدارى داد و گفت :\r\nشما با دشمن اسلام با فزونى عدد يا ذخيرهء نيرو نبرد نمىكنيد . بلكه فقط با قوه و نصرت خداوند جنگ مىكنيد كه خداوند اسلام را عزت و ظفر داده است . همه يكباره بگوييد لا حول و لا قوة الّا باللّه العلى العظيم . هيچ قوه نيست جز نيروى خداوند بلند و بزرگ .\r\nآنگاه گفت :\r\n فلست لعامر ان لم ترونى * امام الخيل تطعن بالعوالى\r\nو اضرب هامة الجبار منهم * بعضب الحد حودث بالصقال\r\nفما انا فى الحروب بمستكين * و لا اخشى مصاولة الرجال\r\nابى لى والدى من كل ذم * و خالى فى الحوادث خير خال \r\nيعنى : من از قبيلهء عامر نباشم اگر مرا پيشاپيش سواران ببينيد كه با نيزه طعنه و جنگ كنم . من سر هر جبار ( پهلوان سرفراز ) را با شمشيرى مىزنم كه آن شمشير تازه صيقل داده شده ( تيز شده ) است . من در نبردها ناتوان نمىباشم . از حمله و دليرى مردان نبرد نمىترسم . پدرم مرا از بدنامى و بدگوئى مصون و مبرى داشته همچنين خال ( دائى ) من ، كه بهترين خال است ، از بدنامى و مذمت من ابا داشته است ( پدر و\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nدائى مرا خوب پرورانيدند كه كريم الابوين هستم ) .\r\nچون سغديان خبر ورود حرشى را شنيدند ، بر خود ترسيدند ، زيرا آنها در زمان خذينه تركان را يارى كرده بودند . بزرگان و سالاران سغد تصميم گرفتند كه از كشور خود مهاجرت كنند . پادشاه سغد به آنها گفت : چنين مكنيد بلكه خراج عقب افتاده را بپردازيد و خراج آينده را بر عهده بگيريد و آبادى زمين ( كشت و زرع ) را تعهد كنيد و در جنگ با او همراه و يار و مددگار باشيد و از گذشته عذر بخواهيد و گروگان هم به او بدهيد . - گفتند : مىترسيم كه رضا ندهد و قبول نكند .\r\nبهتر اين است كه بخجند برويم و بپادشاه آن ديار پناه ببريم . آنگاه از همان محل بامير ( حرشى ) پيغام بدهيم كه از ما عفو كند و گذشته را به ياد نيارد و از همان جا تعهد كنيم كه بعد از اين از ما چيزى بر خلاف ميل او سر نزند . پادشاه گفت : من يكى از افراد شما هستم و رأى من براى شما بهتر و سودمندتر است . آنها قبول نكردند و سوى خجند رخت كشيدند بپادشاه فرغانه هم پيغام دادند كه آنها را پناه بدهد ، و از آنها دفاع كند و شهرى براى اقامت آنها معين نمايد . او خواست كه به آنها پناه بدهد ولى مادر او گفت :\r\nاين مردم شيطان صفت را راه مده ولى يكى از سرزمين‌ها را براى اقامت آنها آماده كن . به آنها پيغام داد كه هر روستايى كه شما براى اقامت خود اختيار مىكنيد نام ببريد تا آن را براى اقامت شما آماده كنم . مدت چهل روز هم به من مهلت دهيد تا محل مورد پسند شما را خالى و آماده كنم ، گفته شده : مدت بيست روز بوده ، و آنها هم درهء عصام بن عبد اللّه باهلى ( بنام او معروف شده ) را اختيار كردند . قتيبه او ( عصام ) را در آنجا گماشته بود . عصام هم به آنها گفت : بشما پناه مىدهم ، ولى من قبل از رسيدن شما بدره حمايت و دفاع از شما را بر عهده نمىگيرم ، زيرا هيچ قيد و الزامى نيست كه مرا بحمايت شما قبل از دخول بدره و پناه بردن وادار كند آنها قبول كردند . او هم دره را براى اقامت آنها تهى نمود و به آنها پناه داد .\r\n( عبارت مؤلف تصريح نكرده كه پناه دهنده كدام يك از آن دو نامبرده بود ، پادشاه يا عصام . ما نيز آن را با همان ابهام نقل كرديم ولى مسلماً گفتگو با پادشاه بوده و از او درخواست پناهگاه شده بد . )\r\n\r\n","description":"","footnote":"","page_name":" 311 ","page_number":311},
  {"content":"\r\n\r\n\r\nبيان بعضى حوادث\r\nگفته شد : در آن سال تركها بر الان حمله و غارت نمودند .\r\nدر آن سال عباس بن وليد روم را غزا كرد و شهرى را بنام دلسه گشود .\r\nدر آن سال امارت مكه و مدينه هر دو براى عبد الرحمن بن ضحاك توأم شده بود . در آن سال عبد الواحد بن عبد اللّه نضرى بحكومت طائف منصوب شد كه عبد العزيز بن عبد اللّه بن خالد از حكومت طائف و مكه عزل شده بود . عبد الرحمن ابن ضحاك هم امير الحاج شده بود . زيرا او حاكم مكه و مدينه بود .\r\nعمر بن هبيره هم والى عراق و حرشى امير خراسان و قاسم بن عبد الرحمن قاضى كوفه و عبد الملك بن يعلى قاضى بصره بودند .\r\nدر آن سال شعبى درگذشت . گفته شده در سنهء صد و چهار يا پنج وفات يافت ( نه در آن سال ) . عمر او هفتاد و هفت سال بود . هم در آن سال يزيد بن اصم فرزند خواهر ميمونه همسر پيغمبر ( ص ) وفات يافت . گفته شده : در سنهء صد و چهار درگذشت . سن او هفتاد و سه سال بود .\r\nدر آن سال ابو بردة بن ابى موسى اشعرى و يزيد بن حصين بن نمير سكونى و عطاء بن يسار كه برادر سليمان بود درگذشتند . ( يسار با ياء دو نقطه زير و سين بىنقطه . )\r\nو در آن سال عبد الرحمن بن سعيد بن زراره انصاريه ( زن انصارى ) وفات يافت . عمر او هفتاد و هفت سال بود . و در آن سال مصعب بن سعد بن ابى وقاص و يحيى بن وثاب اسدى منقرى و عبد العزيز بن حاتم بن نعمان باهلى كه از طرف عمر بن عبد العزيز عامل جزيره بود درگذشتند .\r\n\r\n","description":"","footnote":"","page_name":" 312 ","page_number":312},
  {"content":"\r\n\r\n.\r\n\r\n","description":"","footnote":"","page_name":" 313 ","page_number":313},
  {"content":"\r\n\r\n.\r\n\r\n","description":"","footnote":"","page_name":" 314 ","page_number":314},
  {"content":"\r\n\r\n.\r\n\r\n","description":"","footnote":"","page_name":" 315 ","page_number":315},
  {"content":"\r\n\r\n.\r\n\r\n","description":"","footnote":"","page_name":" 316 ","page_number":316},
  {"content":"\r\n\r\n.\r\n\r\n","description":"","footnote":"","page_name":" 317 ","page_number":317},
  {"content":"\r\n\r\n.\r\n\r\n","description":"","footnote":"","page_name":" 318 ","page_number":318},
  {"content":"\r\n\r\n.\r\n\r\n","description":"","footnote":"","page_name":" 319 ","page_number":319},
  {"content":"\r\n\r\n.\r\n\r\n","description":"","footnote":"","page_name":" 320 ","page_number":320},
  {"content":"\r\n\r\n.\r\n\r\n","description":"","footnote":"","page_name":" 321 ","page_number":321},
  {"content":"\r\n\r\n.\r\n\r\n","description":"","footnote":"","page_name":" 322 ","page_number":322},
  {"content":"\r\n\r\n.\r\n\r\n","description":"","footnote":"","page_name":" 323 ","page_number":323},
  {"content":"\r\n\r\n.\r\n\r\n","description":"","footnote":"","page_name":" 324 ","page_number":324},
  {"content":"\r\n\r\n.\r\n\r\n","description":"","footnote":"","page_name":" 325 ","page_number":325},
  {"content":"\r\n\r\n.\r\n\r\n","description":"","footnote":"","page_name":" 326 ","page_number":326},
  {"content":"\r\n\r\n.\r\n\r\n","description":"","footnote":"","page_name":" 327 ","page_number":327},
  {"content":"\r\n\r\n.\r\n\r\n","description":"","footnote":"","page_name":" 328 ","page_number":328},
  {"content":"\r\n\r\n.\r\n\r\n","description":"","footnote":"","page_name":" 329 ","page_number":329},
  {"content":"\r\n\r\n.\r\n\r\n","description":"","footnote":"","page_name":" 330 ","page_number":330},
  {"content":"\r\n\r\n.\r\n\r\n","description":"","footnote":"","page_name":" 331 ","page_number":331},
  {"content":"\r\n\r\n.\r\n\r\n","description":"","footnote":"","page_name":" 332 ","page_number":332},
  {"content":"\r\n\r\n.\r\n\r\n","description":"","footnote":"","page_name":" 333 ","page_number":333},
  {"content":"\r\n\r\n.\r\n\r\n","description":"","footnote":"","page_name":" 334 ","page_number":334},
  {"content":"\r\n\r\n.\r\n\r\n","description":"","footnote":"","page_name":" 335 ","page_number":335},
  {"content":"\r\n\r\n.\r\n\r\n","description":"","footnote":"","page_name":" 336 ","page_number":336},
  {"content":"\r\n\r\n.\r\n\r\n","description":"","footnote":"","page_name":" 337 ","page_number":337},
  {"content":"\r\n\r\n.\r\n\r\n","description":"","footnote":"","page_name":" 338 ","page_number":338},
  {"content":"\r\n\r\n.\r\n\r\n","description":"","footnote":"","page_name":" 339 ","page_number":339},
  {"content":"\r\n\r\n.\r\n\r\n","description":"","footnote":"","page_name":" 340 ","page_number":340},
  {"content":"\r\n\r\n.\r\n\r\n","description":"","footnote":"","page_name":" 341 ","page_number":341},
  {"content":"\r\n\r\n.\r\n\r\n","description":"","footnote":"","page_name":" 342 ","page_number":342},
  {"content":"\r\n\r\n.\r\n\r\n","description":"","footnote":"","page_name":" 343 ","page_number":343},
  {"content":"\r\n\r\n.\r\n\r\n","description":"","footnote":"","page_name":" 344 ","page_number":344},
  {"content":"\r\n\r\n.\r\n\r\n","description":"","footnote":"","page_name":" 345 ","page_number":345},
  {"content":"\r\n\r\n.\r\n\r\n","description":"","footnote":"","page_name":" 346 ","page_number":346},
  {"content":"\r\n\r\n.\r\n\r\n","description":"","footnote":"","page_name":" 347 ","page_number":347},
  {"content":"\r\n\r\n.\r\n\r\n","description":"","footnote":"","page_name":" 348 ","page_number":348},
  {"content":"\r\n\r\n.\r\n\r\n","description":"","footnote":"","page_name":" 349 ","page_number":349},
  {"content":"\r\n\r\n.\r\n\r\n","description":"","footnote":"","page_name":" 350 ","page_number":350},
  {"content":"\r\n\r\n.\r\n\r\n","description":"","footnote":"","page_name":" 351 ","page_number":351},
  {"content":"\r\n\r\n.\r\n\r\n","description":"","footnote":"","page_name":" 352 ","page_number":352},
  {"content":"\r\n\r\n.\r\n\r\n","description":"","footnote":"","page_name":" 353 ","page_number":353},
  {"content":"\r\n\r\n.\r\n\r\n","description":"","footnote":"","page_name":" 354 ","page_number":354},
  {"content":"\r\n\r\n.\r\n\r\n","description":"","footnote":"","page_name":" 355 ","page_number":355},
  {"content":"\r\n\r\n.\r\n\r\n","description":"","footnote":"","page_name":" 356 ","page_number":356},
  {"content":"\r\n\r\n.\r\n\r\n","description":"","footnote":"","page_name":" 357 ","page_number":357},
  {"content":"\r\n\r\n.\r\n\r\n","description":"","footnote":"","page_name":" 358 ","page_number":358},
  {"content":"\r\n\r\n.\r\n\r\n","description":"","footnote":"","page_name":" 359 ","page_number":359},
  {"content":"\r\n\r\n.\r\n\r\n","description":"","footnote":"","page_name":" 360 ","page_number":360},
  {"content":"\r\n\r\n.\r\n\r\n","description":"","footnote":"","page_name":" 361 ","page_number":361},
  {"content":"\r\n\r\n.\r\n\r\n","description":"","footnote":"","page_name":" 362 ","page_number":362},
  {"content":"\r\n\r\n.\r\n\r\n","description":"","footnote":"","page_name":" 363 ","page_number":363},
  {"content":"\r\n\r\n.\r\n\r\n","description":"","footnote":"","page_name":" 364 ","page_number":364},
  {"content":"\r\n\r\n.\r\n\r\n","description":"","footnote":"","page_name":" 365 ","page_number":365},
  {"content":"\r\n\r\n.\r\n\r\n","description":"","footnote":"","page_name":" 366 ","page_number":366},
  {"content":"\r\n\r\n.\r\n\r\n\r\n","description":"","footnote":"","page_name":" 367 ","page_number":367}
  ]